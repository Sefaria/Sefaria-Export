Mareh Yechezkel on Torah
מראה יחזקאל על התורה
Mareh Yechezkel, Bene Brak, 2000
https://www.nli.org.il/he/books/NNL_ALEPH001968338/NLI

מראה יחזקאל על התורה

בראשית

<b>בראשית ברא אלקים כו'.</b> איתא בתיקונים תמן שבת תמן ברית, ביאור הדבר דידוע שבשביל ג' דברים העולם נברא והם עולם שנה נפש [ספר יצירה פ"ו], עולם הוא השמים וארץ וכל צבאם, ושנה הוא הזמן, ונפש הוא נפש האדם, והמה כלולים כל אחד מחבירו. והנה הבעל העקרים [מאמר א' פ"א] יסד ספרו על ג' דברים והם מציאות השם דהיינו שצריך לידע שיש מנהיג ומשגיח וכל המעשים בספר נכתבים, והב' הוא שיש תורה מן השמים שעל ידה ידע המעשה אשר יכשר בעיני ה' לעשות ומה שצריך לזהר ממנו שלא לעשות, והג' הוא שכר ועונש שצריך להאמין שיש שכר לפעולתו שצריך ליתן דין וחשבון אם יעבור רצון קונו, ומבלעדי ג' אלה לא יכון תכלית האדם.
<b>והג'</b> האלה הם כנגד שלשה הנ"ל כי מציאות לאלוקות נוכל להכיר ע"י שמים וארץ, וכמאמרם ז"ל (ב"ב טז:) כשמת אברהם תלאו בגלגל חמה, וכמ"ש הרמב"ם ז"ל בהלכות יסודי התורה [פ"ב ה"ב] וכשיתבונן האדם בדברים הללו וכיוצא בהם תפול עליו אימה ובושה, וכמ"ש דוד (תהלים ח ד) כי אראה שמיך כו', וידיעת התורה הוא על ידי חותם אות ברית קודש אשר שם בבשרינו כי ישראל קנין אחד (פסחים פז:) שאנחנו קנויים לו לעבדים, ומנהג כשקונים עבד עולם עושים בו חותם, וכיון שאנחנו עבדים חוב עלינו לרדוף לדעת כל מה שמוטל עלינו לעשות, וכמ"ש היום על לבבך שבכל יום יהיו בעיניך כחדשים [דברים ו ו וברש"י], כמו שרודפים לדעת דיוטקמא של מלך, וע"כ ברי"ת הוא גימטריא תרי"ב ועם המצוה זו עצמה עולה תרי"ג, כי מצוה זו כלול מכל התרי"ג, וע"כ הכופר בע"ז כמודה בכל התורה (קידושין מ.), שהעיקר הוא שיקבל עליו עול מלכות שמים ואידך פירושא הוא, והג' הוא השכר ועונש והוא נרגש ביום השבת שהוא מעין עולם הבא יום שבת מנוחה, וע"כ פתח הכתוב בבראשית לרמוז שלשתן ביחד שהם תכלית קיום הבריאה והיום בא בברית יחד.
<b>בראשית</b> ברי"ת א"ש [זו"ח בראשית], עפימ"ש נעשה אדם בלשון רבים, דאיתא בגמ' ששאלו לרבי יהושע בן חנניא למה לא נברא אדם מהול, וטעמא דמלתא שבכל דבר צריך להיות ג"כ אתערותא דלתתא על ידי המעשה ואז זוכה שמסייעין לו מן השמים, וע"כ ע"י שמתעסקין במצות ברית מילה במעשה רב וזכין להילד נשמת קדושה ומילת הלב לתורה.
<b>וז"ש</b> <b>נעשה אדם,</b> כלומר בשותפות ע"י מעשה המילה דלתתא, וזה"ש אתם קרויין אדם (יבמות סא.) ר"ל לשון אדמה לעליון (ישעיה יד יד) שמקבל עליו צלם אלקים, וז"ש במדרש אדם הראשון מהול היה שנאמר בצלמינו כדמותינו, וע"כ נרמז מצוה זו בראש הפרשה בלשון בראשית ב' ראשית, דהיינו התורה נקרא ראשית, וגם ברית מילה היא מצוה ראשונה של האדם, וטוב אחרית דבר מראשיתו (קהלת ז ח) ר"ל כשהוא טוב מראשיתו.
<b>בזמירות השומר שבת הבן עם הבת כו' כמנחה על מחבת,</b> נשאלתי דמה ענין בן ובת לכאן, גם למה לא נקט הקטורת שחביב יותר, ואעפ"י שהחרוז נופל כן מ"מ בוודאי טעם יש בדבר, ונ"ל עפימ"ש גבי מצורע עני אשר לא תשיג ידו בטהרתו (ויקרא יד לב) ולכאורה הדבר תימא דמה לו לעשות שאין ביכולתו להביא יותר ואיך יקרא עליו שלא יוכל להשיג לטהר את עצמו.
<b>והענין</b> הוא שיש ד' מדריגות דומם צומח חי מדבר, שבדומם יש בו רק כח אחד, ובצומח יש בו ב' כחות דומם צומח, ובחי יש עוד כח אחד דומם צומח חי, אבל במדבר דהיינו האדם יש כל הד' כחות, וע"כ כשהאדם חוטא הוא פוגם בכל הד' חלקי דומם צומח חי מדבר, וע"כ צריך להביא קרבן להעלות אשה ריח ניחוח לד', שד' תיבות אלו הם כנגד ד' אותיות של השם, דהיינו הכהן המקריב הוא המדבר, והקרבן הוא החי, והמנחה הוא הצומח והכלי שרת הוא הדומם, והנה ד' אלו הם כנגד ד' אותיות של שם הוי"ה דהיינו המדבר כנגד היו"ד, והחי כנגד הה"א, וכן כולם, וע"כ מצורע עני שלא יכול להביא קרבן בהמה רק מנחה בעבור שלא תקן כל אותיות שבשם רק הו' וה' אחרונה דהיינו עולם העשיה ויצירה, ומכל מקום חס עליו הכתוב לטהרו ע"כ נקרא שלא תשיג ידו בטהרתו.
<b>והנה</b> ידוע ששבת היא כנגד ה' אחרונה של השם ונקרא בת, וכל השומר שבת זוכה לנחלת יעקב כידוע, ויעקב הוא הו' של השם ונקרא ג"כ בן כמבואר בכמה דוכתי, וזה"ש השומר שבת שזוכה להעלות הוא"ו והה"א של השם דהיינו הבן עם הבת, ירצו כמו המנחה על המחבת שהם רק מדומם וצומח שהם ג"כ כנגד הו"ה של השם והקב"ה מקבלו ברצון, וכבר פירשתי במ"א שזמר הזה שהוא משבעה חרוזים מרומזים בו כל שבע מדות, ודעת לנבון נקל.
<b>אמר</b> המביא לביה"ד: יען כי נאבדו כמה מרגלאין טבין מכי"ק המחבר זי"ע על התורה ובפרט על פ' בראשית חבל על דאבדין ע"כ ראיתי להעתיק פה דרוש א' על פ' זו מכי"ק מבן המחבר
<b>מבן</b> המחבר הרב הגאון וכו' מו"ה חיים בצלאל זצ"ל מטאשנאד.
<b>דרוש לפרשת בראשית</b><br><b>במדרש תהלים</b> פתח דברך יאיר תחלת דברך במעשה בראשית ויהי אור משם יבינו פתאים ויתחילו בדברי תורה. ורש"י בתהלים מביא מדרש זה, ונראה לבאר דבריו עפ"י המשנה בעשרה מאמרות נברא העולם וכו', וע' בס' א"צ שפירש שהתנא הק' שני קושיות חדא מה תועלת לנו במה שהודיענו שבע"מ נברא העולם, ועוד דלמה נברא בע"מ, ותירץ על הקושיא ראשונה שידע הרשע להזהר לבל יחטא לפי שיהיה ענשו רב שמאבד העולם שנברא בע"מ, ועל קושיא השניה תירץ כדי ליתן שכר טוב לצדיקים, אלא דהא גופא קשיא למה יענש הרשע בעונש חמור דמה בכך שנברא בע"מ הלא היה יכול לבראו במאמר אחד והלא אומן העושה כלי שהיה יכול לעשות ביום אחד ועשאו בעשרה ימים וכי עי"ז יהיה שכרו מרובה או המאבדו יהיה צריך לשלם יותר, וכ"כ קשה למה יקבלו הצדיקים שכר יותר ועמ"ש.
<b>ונ"ל</b> עפ"י דרכו ואגב נדקדק בלשון שכר טוב וכי יש שכר שאינו טוב, ונראה עפימ"ש תחלה עלה במחשבה לבראו במדה"ד ראה שאין העולם מתקיים שתף מדה"ר למדה"ד, וצ"ע דתחלה מה קסבר ולבסוף מה קסבר והרי אין שום שינוי לפניו ית"ש, ונראה דלכאורה עפ"י הדין אין לאדם לבקש ולתבוע שכר בעוה"ב על המעשים טובים שעשה דמי הקדימני ואשלם, וכמ"ש המפו' וא"כ לפי מ"ש המפרשים טעם לבריאת האדם שע"י שיסגל בעוה"ז מצות יהיה התענוג שיקבל שלא יהיה נהמא דכסופא, ולפי הנ"ל דגם אחר עשיית המצות בעוה"ז ג"כ לא יוכל לתבוע מן הדין, א"כ הדרא קושיא לדוכתא דהרי גם קודם שנברא האדם היה להנשמה תענוג במקום מקורה א"כ מה יתרון שנברא.
<b>אבל</b> נראה דהעולם נברא בשיתוף מדה"ר למדה"ד, ע"כ גזרה חכמתו ית"ש ששכר מצוה לא ישולם בשום פנים בעוה"ז למען יהיה שכר מצותיו שמור לו לעוה"ב בשלמות, ומה שהקב"ה משפיע טובה לאדם בעוה"ז הוא על צד החסד ומתנה הוא דקיהיב ליה, ואולי זהו מ"ש הקב"ה למשה אני אעביר כל טובי על פניך, פי' שכל שכר המצות יהיה צפון ושמור לעוה"ב, ובעוה"ז הוא מעביר ממנו שכר המצות ובהאי עלמא ליכא, ומה שמשפיע בעוה"ז הוא מתנת חנם, וזהו וחנותי את אשר אחון, והוא ממה שקראתי בשם ד' לפניך דהוא מדה"ר מתנהג השי"ת בעוה"ז, ולמה שארז"ל דשאלת מרע"ה הי' מפני מה צדיק וטוב לו, השיב הקב"ה כי בעוה"ז אני נותן מתנת חנם לצדיק גמור למי שאוכל ליתן שכר בעוה"ב, אבל צדיק שאינו גמור הוא רחמים אם מענישו קצת בעוה"ז כדי שיוכל לרחמו לעוה"ב.
<b>והנה</b> תכלית כל דבר נקרא ראשית, וז"ש בתחלה עלה במחשבה דהתכלית שעלה במחשבה לפניו ית"ש לברוא את העולם הוא במדה"ד שיקבל שכרו לעוה"ב עפ"י דין שלא יהא נהמא דכסופא, ולמען שלא יבא בעל דין לחלוק ולומר הלא כבר קיבל שכרו בעוה"ז, ע"כ שיתף מדה"ר והקדימו כי מה שאוכל בעוה"ז הוא ע"צ החסד ומתנה ולא לקבלת שכר. והנה הא מלתא דפשיטא דגם במחשבה הי' בידו לברוא את העולם, כמ"ש ימינך ד' נאדרי בכח וכמ"ש הב"ל ולא הוצרך לאמירה רק לפי שעלה ברצונו לברוא במדה"ר ולשדד במדה"ד וכמ"ש הב"ל בענין יד החזקה הנאמר במצרים, וז"ש אמרתי מה שאני צריך לאמירה בבריאת העולם הוא מפני שעולם חסד יבנה, ומ"ש ברוך שאמר והיה העולם, וע"כ על כל בריאה ובריאה היה צורך לאמירה.
<b>וז"ש</b> בעשרה מאמרות נברא העולם, ע"ז הקשה דמ"מ מה מלמדנו בזה, ועוד דמ"מ לא היה צריך לעשרה מאמרות הלא במאמר אחד הי יכול לשדד והיה די, וע"ז תירץ על קושי' א' שידעו הרשעים עד היכן מגיע רוע מעשיהם שמהפכין מדה"ר למדה"ד אף שכל בריאה ובריאה נברא במדה"ר מ"מ את הכל מאבדין, ועל קושיא ב' תירץ שע"כ הגדיל חסדיו בעוה"ז כדי שכל מה שיתנו הצדיקים בעוה"ז יהי' הכל על צד החסד ושכר המצות יהיה שמור בשלימות לעוה"ב עפ"י מדה"ד ולא יהיה נהמא דכסופא, וז"ש ליתן שכר טוב לצדיקים דייקא בלי נהמא דכסופא.
<b>ובז"י</b> בראשית נמי מאמר הוי שנאמר בדבר ד' שמים נעשו, וע' פירש"י דגם התוה"ק היה גרמא ומסייע להבריאה שתוכל להתקיים, וכמ"ש בראתי יצה"ר בראתי תבלין תורה, וזהו כוונת המדרש הנ"ל דכיון דלא התחיל הקב"ה בלשון ויאמר רק בויהי אור אבל בבריאת שמים וארץ לא נאמר ויאמר ע"כ דשמים וארץ קיימים בשביל התורה ולא היה צריך לאמירה, וע"כ דהתורה מתיש כח של היצה"ר ע"כ מזה יבינו פתאים סגולתה של תורה, ויתחילו בדברי תורה, וז"ש אם לא בריתי חקות שמים וארץ לא שמתי כי שמים וארץ ע"י התורה נבראו.
<b>מזה</b> יראו גודל מעלת התורה וחיוב תלמוד תורה ובפרט לגדל את בניו על התורה והיראה שיתחילו בדברי תורה ולא כאותן שעושין עיקר הלימוד לבניהם לשונות העמים וחכמתם, ודברי תורה שהורישו לנו אבותינו אפי' טפל אין עושין, ועוזבין מים חיים לחצוב להם בורות נשברים, ואפילו אם צריך ג"כ ללמוד לשון העמים שאנחנו שרויין בתוכם כמ"ש חז"ל חייב אדם ללמד את בנו אומנות, אבל עם כ"ז לא יעזבו העיקר ללמד תורה גמ' ופוסקים כי זה חיינו, ומכ"ש שלא להחזיק המורים הנקראים לעהרער שאין בהם יראת שמים, ורבים מהם הם פושעי ישראל בגופן, ותורתם בודאי אין בה סימן ברכה, רק אדרבה הילדים ותשב"ר כאשר רואים את מוריהם עושין עבירות בגלוי ובסתר ילמדו מהם בעוה"ר ומטמטמין את הלב של הילדים מטמאין גם את הבית ובני בית של המחזיקים אותם כידוע, כי כמה בית ישראל שהיו כשרים וכאשר התחילו רשעים הללו להתחזק שם כנגע נראה בבית עד שלבסוף אוכלים בשר השקץ וחזיר, ואבי הילדים נעשים על ידם אפיקורסים.
<b>ואפשר</b> ע"ז נאמר והשיב לב אבות על בנים, פי' שהשי"ת ישיב לב אבות מה שחטאו ע"י הבנים שהיה להם והחזיקו הלעהרער עד גם הם סרו מדרך ה', או י"ל דהאבות צריכים לשוב בתשובה על בנים על מה שלא הדריכו את בניהם בדרך היראה והתורה, ובאמת איש שאין בו תורה ואיננו מחזיק לומדי תורה אין לו תקנה כי לא יוכל להתגבר על יהצה"ר, וכמ"ש בראתי יצה"ר בראתי תבלין תורה.
<b>והנה</b> ארז"ל אם פגע בך מנוול זה משכהו לביהמ"ד אי אזיל מוטב וא"ל יקרא ק"ש אי אזיל מוטב וא"ל יזכיר לו יום המיתה, וסמכו עמ"ש רגזו ואל תחטאו וגו', וכבר ידוע הקושיא ל"ל לעסוק בתורה ולקרות ק"ש שזה רק ספק אם יועיל יזכיר לו מיד יום המיתה שזה דבר קל ומועיל בודאי, אבל באמת לק"מ כי כל צריכים כי הזכרת יום המיתה בלי תורה לא מהני מידי, ואדרבא כתיב כי אין חרצובות למותם ובריא אולם ודרשו רז"ל יודעין הם שימותו ולבם בריא כאולם, דמשמע דאדרבא ע"י שיודעין שימותו לבם בריא למלא כל תאוותם כי יאמרו אכול ושתה בעוד לאל ידינו כי מחר נמות ואין מעשה וחשבון אחר המות, וע"כ עתה העת לאכול ולשתות ולעשות כל התועבות, וא"כ ודאי שאין זכירת המיתה מציל מן החטא רק אחרי שלמד תורה ועי"כ יוכל לבוא למדרגה לקרות ק"ש דהיינו שיקבל עליו מסירת הנפש עבור מצות ד' ואז מהני זכירת יום המיתה בודאי להנצל מן החטא.
<b>ואמרתי</b> רמז לזה במ"ש אלה הדברים וכו' במדבר פי' בתחלה צריך ללמוד תורה שנקראת מדבר כמ"ש ממדבר מתנה, ואח"כ בערבה יקרא ק"ש כמ"ש מאימתי קורין שמע בערבית, ואח"כ יועיל כשיזכיר מול סוף דהיינו סוף האדם, וז"ש במשנה ואל יבטיחך יצרך שהשאול בית מנוס לך, פי' שאל יבטיחך שתתנצל ביום הדין כי לא יכלת להתגבר על יצה"ר כמ"ש צופה רשע לצדיק, ע"ז אמר לו הלא השאול דהיינו המיתה בית מנוס לך, שע"י זכירת יום המיתה תוכל להנצל מיצה"ר, אבל ודאי לא מהני בלא תורה, והארכתי בזה.
<b>ונחזור</b> לענין הראשון במה שכתבתי לעיל י"ל דברי המדרש ביקש קהלת למצוא דבר חפץ ביקש לעמוד על מתן שכרו של צדיקים לעתיד לבא, א"ל כבר הכתבתי מה רב טובך אשר צפנת ליראיך ואומר ואתם תהיו לארץ חפץ, ויש לדקדק מה קשיא ליה לשלמה, ועוד מאי ואומר, ונראה דשלמה תרתי ק"ל, חדא מה שכתבתי לעיל דהא גם בעוה"ב אין מגיע מן הדין משום מי הקדימני ואשלם ומה אהני בריאת עולם, וע"ז השיבו תי' הנ"ל ונאמר בקרא מה רב טובך דרב הטוב של עוה"ב הוא צפון ואינו נהנה בעוה"ז משכר המצות, וזה שפעלת כבר בעוה"ז הוא לחוסים בך דהיינו לצדיקים הוא מצד החסד לפי שחסו בך, וכמ"ש רז"ל כל שישראל אוכלין בעוה"ז הוא בשביל האמונה, והוא נגד בני אדם שאם יראו שח"ו לא יהיה טוב לצדיקים בעוה"ז יהיה חילול השם שיהיה צדיק כרשע והם לא יבחינו ששכר המצות הכל שמור לעוה"ב, אלא דעדיין יש להקשות הא ארז"ל לולא הקב"ה עזרו לא היה יכול לו, וא"כ איך יוכל לתבוע שכר בעוה"ב מן הדין הא הכל היה מעזרת השי"ת לא מעשי ידי עצמו, אבל נראה דודאי העיקר הוא הרצון והחשקות למצוה הוא מהאדם לבדו, וע"כ אמרו הכל בידי שמים חוץ מיראת שמים דהוא דבר התלוי בלב, רק אם אדם רוצה לעשות מצוה ואין ספק בידו לגמור המצוה בפועל כי היצה"ר עומד נגדו להכשילו אז הקב"ה מסייעו, וז"ש ואתם תהיו לי ארץ חפץ, כי החפץ והרצון שלכם לבד הוא ועל החפץ תקבלו שכר משלם.
<b>שערי ציון</b><br><b>ויבא</b> <b>אל האדם לראות מה יקרא לו וכל אשר יקרא לו האדם נפש חיה הוא שמו,</b> המקרא קשה להבינו מאוד דמה טעם יש לקריאה זו, ובפרט מה שאמרו במדרש [ב"ר פי"ז] שהקב"ה התפאר בזה נגד המלאכים שלא יוכלו לקרות שמות וקשה דמה חכמה יש בזה, וגם מה שאמר אני ה' הוא שמי שקרא לי אדה"ר, וגם סיפא דקרא נדחק רש"י מאוד בפירושו ואין להאריך בדקדוקים.
<b>והנ"ל</b> דאחז"ל במס' חולין שישראל חביבין ממלאכי השרת שאין מזכירין השם עד אחר ג' תיבות וישראל מזכירין אחר ב' תיבות, וצריך ביאור דמה טעם יש לג' תיבות הללו ומהו החשיבות, ועוד שהרי ישראל מזכירין אפילו אחר תיבה אחת כגון הודו לה' ולפעמים מתחילין בהשם כגון י"ג מדות, והלואי שנקיים ומפני שמי ניחת הוא (עי' ברכות יב.) אלו בני אדם שיראים וחרדים להזכיר ש"ש מפיהם שבשעה שאדם מזכיר השם צריך לחרד, ועוד קשה מאי דקאמר והאיכא ברוך [ברוך כבוד ד' וכו'] ומשני אופנים דקאמרו ליה, וקשה דהא באמת הצדיקים הקדושים מתעלים אפילו מהאופנים כדמצינו גבי משרע"ה.
<b>והנ"ל</b> דאמרינן בתפלת ר"ה וידע כל פעול כו' ומלכותו בכל משל"ה, והוא ר"ת מ'זמור ש'יר ל'יום ה'שבת, וכה"א זה שיר שבח של יום השביעי כו' טו"ב להודו"ת לה"', ביאור הדבר שג' תיבות הללו הם ג' שמות של כפור כאפר יפזר והיינו טו"ב הוא י"ז שם של אהו"ה ר"ת א'ת ה'שמים ו'את ה'ארץ המורה על העבר, והוי"ה מורה על ההוה, והוד"ו הוא כ"א [שם אהי"ה] המורה על העתיד כמו שביארתי ע"פ אהיה אשר אהיה, והשם הזה מורה על מיתוק הדינים בשרשן, והיינו כשנשגיח על כל הנהגת הבורא עם ברואיו שאפילו אין אנו מרגישין הטובה עכשיו מ"מ לעתיד יוצא מזה טובה, והמשכיל על דבר יקח עצה טובה עי"כ לקבל הכל באהבה כי אינו שם אל לבו הרע הנראה לעינים רק על הטובה העתידה לבא, ועי"כ מברך על הרעה כעל הטובה ומחזיר הדבר לשורשו שלמעלה הכל הוא טוב וממילא נמתק הדבר והבן זה שזה היה לפע"ד כוונת נחום איש גם זו [מבואר להלן פ' צו ע' קס"ב], ולכך נצטרף שם זה באותיות הוד"ו לשון הרמה כמו ידו הדה (ישעיה יא ח), הד הרים (יחזקאל ז ז) , שצריך להרים הענין להחזירו לשרשו וממילא נמתק.
<b>וע"כ</b> נהניתי כשדקדקתי בתפלה לאל ברוך נעימות יתנו כו' כי הוא לבדו פועל גבורות כו' זורע צדקות מצמיח ישועות כו' שלכאורה אין לו המשך, והנ"ל דאיתא בגמ' [מגילה כה. ועי"ש בלשון אחר קצת] ההוא דאמר כו' העזוז והגבור כו' וגערו בו סיימתינהו לשבחא דמרך שנא' מי ימלל גבורות ה' כו' [שם יח א], ובאמת אנו אומרים שבחים הרבה שכל הפסוקי דזמרה מלאים ואפילו בשמונה עשרה כל הברכות הם שבחים, אבל הענין הוא שיש ב' מיני שבחים הא' שבחי עצמיות כמו שמשבחין לאדם שהוא חכם ולמדן וסופר עשיר וגבור וכדומה, ושבחים אלו אינם מועילים רק לעצמו, והסוג הב' היא שמשבחין לאדם שהוא נדיב לב וגומל חסד ונפש טובה וכדומה שהם מועילים לאחרים, והנה בסוג הא' אסור לנו לשבח את השי"ת הרבה מטעם דאיתא בגמ' הנ"ל, רק אנו משבחים להשי"ת בהטובות שעושה עמנו, ואעפ"י שאין אנו מכירין הכל כדאמרינן ונפלאות עד אין חקר (עי' כתובות ח:) דהיינו ניסים מופלאים שאין אדם יודען וכדאמרי' בגמ' (יומא כב:) לא חלי ולא מרגיש אינש כמה דמריה סייעיה, אעפי"כ אנחנו מחוייבים להודות להשי"ת על אותן שמכירין בהם, להתוודע ולהגלות שאנחנו מאמינים שהכל מאתו וניתן לו שבח והודיה על הכל, ועוד שע"י השירות והתשבחות אנו מרויחין וממשיכין למטה השפעות וכן הוא פירוש ברוך לשון בריכה והמשכה כו', לפיכך יפארו היא המתקה, ויברכו היינו המשכה, וכן הוא הפירוש של כל הברכות שבשמונה עשרה הכל הוא כן להמשיך ממקור הברכות, וע"כ אומרים מלך משובח ר"ל לשון שבחה והמתקה, ומפואר היינו מתייחד, עדי עד הוא חילוף אלקים גימט' ע"ד כששם אלקים מתחלף הוא נמתק כמ"ש בשל"ה, ואזי שמו הגדול הוא מילוי ע"ב בגמטרי' חס"ד, לכל זה זכינו אנחנו עם סגולתו שהוא מתנהג עמנו בחסדים וגבורות דהיינו חסדים מכוסים, ועל כ"ז אנחנו נותנין לו שבח והודיה, אבל על מדותיו העצמיות אין לנו רשות להרבות בשבחיו.
<b>והנה</b> ודאי שגם המלאכים אין להם רשות להרבות בשבחיו לפי שגם הם אינם משיגים אותו, וע"כ לפענ"ד גם מה שמקלסין אותו המלאכים הוא על הטובות שמשפיע לנו, וע"כ נאמר לאל ברוך הממשיך חסדיו על ברואיו נעימות יתנו כו' מטעם כי הוא כו' מצמיח ישועות בורא רפואות כו', ומעתה נסתם קטרוגם שלא לבראת האדם שאם לא נברא האדם במה היו משבחים, ובזה רבה חשיבות ישראל על המלאכים שאנחנו משבחים הקב"ה בחסדים וגבורות וכמ"ש נהללך ה' אלקינו בשבחות ובזמירות.
<b>וזהו</b> ביאור קדוש וברוך שקדוש הוא על הפנימיות שהקב"ה מסתיר הוייתו בעולמותו ונראה שמתנהג ע"פ הטבע וע"כ אומרים ג"פ קדוש נגד ג' עולמות, וזה"ש ה' צבאות שהוא מהוה כל הצביונים שבעולם מלא כל הארץ שלמטה כבודו, אבל ברו"ך הוא המשכת שפעו ממקור הברכות בהתגלות, וע"כ הישראל שהקב"ה מתנהג עמהם בשתים יכולין לשבח להקב"ה בשניהם, וזה"ש שתי תיבות שמע ישראל היינו דכר ונוקבא שהוא דין ורחמים, ה' אלקינו ה' אחד שמדה"ד ומדה"ר הכל אחדות, וע"כ אומרים אח"כ ואהבת כו' אפילו הוא נוטל את נפשך כו', אבל המלאכים שאין הקב"ה מתנהג עמהם כך ואין להם רשות לשבחו רק כפי הנמסר, וע"כ נחלק שבח הזה לשתים שהמלאכים משבחין אותו בקדוש דהיינו הפנימיות, והאופנים בברוך דהיינו החיצונית, אבל ישראל זוכין לשתיהם ואומרים קדוש וברוך.
<b>וכבר</b> ביארתי ע"פ אין קדוש כה' כי אין בלתך ע"ש, ושם מבואר שכל דבר גשמי מהעה"ז יש בו הוי"ה המקיימו מאין ליש שלא יתבטל במציאות והיינו ע"י האותיות הקדושות וחילופים משם הוי"ה, למשל באב"ן יש ג' אותיות היוצאים משם הוי"ה וע"י שנתחלפו בצירופים הרבה לכך נתגשם הרבה וכמ"ש בספר התניא ע"פ גדול כו' ורב כח ע"ש [שער היחוד והאמונה פ"א], וע"כ יש בכל דבר ג"כ פנימיות וחיצוניות דהיינו הפנימיות הם האותיות המהום ומקיימם מאין ליש, והחיצוניות הוא הנראה לעינים, והיינו דמיון קדוש וברוך הנזכר.
<b>וזה</b> היה ענין קריאת שמות של אדה"ר שהיה זך הראות וראה על הפנימיות האותיות המהוים אותו וכ"כ קרא לו שם, לכך לא יכלו המלאכים לקרות שם לפי שהם לא זכו לב' הדברים לקדוש וברוך, משא"כ הוא שנתעלה יותר מהם, ולכן קרא להשמות הוי"ה לפי שראה בכל דבר שהוא ית"ש מהוהו מאין ליש, וא"כ לא חידש בזה אדה"ר דבר שבאמת כבר היו האותיות מלובשים בהדבר ההוא רק שלא ידעו מזה המלאכים בלתי לה' לבדו, וזה"ש כל אשר יקרא לו האדם נפש חיה ע"ש החיות שבו הוא שמו באמת שכבר היה זה שמו כו', ברוך ה' לעולם או"א.
<b>חידושי אגדה לנישואין וחנוכת הבית</b><br><b>זכר</b> <b>ונקבה בראם ויקרא שמם אדם,</b> צריך להבין ענין קריאת שם מה דמתחלה נקראת ג"כ אדם ואח"כ קרא אותה אשה כי מאיש לוקחה זאת ואח"כ קרא אותה חוה, ועפימ"ש כי תבנה בית חדש ועשית מעקה לגגך כו', דצריך להבין למה נקט דוקא בית חדש הלא דין זה נוהג אפילו בבית ישן ובכל ענינים שצריך לסלק ההיזק מביתו, וגם מ"ש כי יפול הנופל נדחק רש"י, ונ"ל עפימ"ש בנועם מגדים ע"פ הון ועושר בביתו כו', ולתוספת ביאור עפימ"ש איזה עשיר השמח בחלקו [אבות פ"ד א], ר"ל דמדת כל אדם שמתעצב על ההוצאה ושמח על הנשאר לו, ונהפוך הוא דמה שנשאר לפניו אינו שלו כמ"ש גבי מונבז אבותי גנזו במקום שהיד שולטת בו כו' (ב"ב יא.) רק ששמח במה שהוציא לצדקה ולמע"ט שזהו חלקו ממש, וזש"ה (תהלים קיב ג) הון ועושר בביתו ר"ל שכל הונו נשאר בביתו ואינו בטוח שהוא שלו רק צדקתו שעשה היא שעומדת לו לעד.
<b>והנה</b> כל העוסק בבנין יש לחוש לשני ריעותות א' שהעוסק בבנין נתמסכן ועי"כ מקמץ בהוצאות הבית שלא יקמץ ג"כ בצדקה, ב' שלא יגבה לבבו ע"י בנינים שבונה לתלפיות וכמ"ש בנועם מגדים ע"פ כי רוצה ה' בעמו כו' שאפי' בשעת ישועה ושפע הרבה ג"כ הם ענוים כמ"ש לא מרובכם כו' ממעטים עצמיכם, וז"ש כי תבנה בית חדש ועשית מעקה לגגך מורה על הגאות שלא יגבה לבך זהו חדא, ועוד שלא תשים דמים בביתך כשיבקשו ממך צדקה אל תאמר הדמים שהיו לי הוצאתיו בבנין הבית וטעם הדבר כי יפול הנופל כו' העני נקרא נופל שלא יהיה שיחזיק בידו.
<b>ובא"א</b> עפימ"ש (ב"ב צח.) האי מאן דיהיר אפילו אאינשי ביתיה לא מיקבל ופירש"י אינשי ביתו אשתו, וי"ל טעם הדבר דבין איש לאשתו יש השראת שכינה השם הידוע, וכל המתגאה דוחק רגלי השכינה וע"כ אין לו שלום בית ויש קול דברים מצה ומריבה ביניהם, וזש"ה כי תבנה בית חדש ביתו זו אשתו אז ועשית מעקה לגגך כנ"ל שלא יתגאה דאל"כ לא תשים דמים בביתך לשון דומיה שתהיה צעקה ומריבה ומחלוקת, וע"כ אדה"ר בתחלה קרא אותה אדם שהיו באחדות גמור קודם הנסירה, ואח"כ כשנפרדה ממנו קראה אשה שעדיין השם שרוי ביניהם, ואח"כ ע"י החטא לא היה שלום בית קראה חוה לשון דבור כמו יחוה דעת וכמ"ש במדרש זאת הפעם כד"א פעמון זהב כו' שעתידה ליילל כו', ובפרט בזיווג שני שאחז"ל (סוטה ב.) שהוא לפי מעשיו, והיינו משם דבזיוג ראשון א"א להיות לפי מעשיו דקודם יצירת הולד אין ידוע מה יהיה דצדיק ורשע לא קאמר (נדה טז:), אבל בז"ש מזווגין לו לפי מעשיו וע"כ צריך לתקן כל מעשיו לש"ש כדי שיהיה זיווגו עולה יפה.
<b>מהגדה של פסח</b><br><b>וירא אלקים את כל אשר עשה והנה טוב מאד,</b> שבכל יום נאמר וירא אלקים כי טוב שע"י ראיית הש"י היה טוב ואח"כ וירא אלקים עוד והיה טוב מאוד.

נח

<b>אלה תולדות נח כו' התהלך נח כו',</b> כבר הקשו על כפל מלת נח, וגם הול"ל תולדות נח שם חם כו', ועוד מהו לשון התהלך דהול"ל הלך נח, גם מ"ש בדורותיו לשון רבים היה די באמרו בדורו, ועוד על המדרש שדורש אותו לגנאי קשה מנ"ל הא דבגנות צדיקים הכתוב מדבר, ובאמת צריך לעמוד על אופיו דכאן משמע לכאורה שהיה צדיק גדול, וכבר אמרו [ב"ר כ"ח] אף נח לא היה כדאי אלא שמצא חן.
<b>וביאור</b> הענין הוא עפימ"ש במקום שבעלי תשובה עומדין אין צדיקים גמורין יכולין לעמוד (ברכות לד:), שיש צדיקים גמורים שמקיימין כל המצות ונשמרים מכל העבירות ולא עשו עבירה כל ימי חייהם, אבל אוהבים ג"כ לאכול ולשתות ולשמוח ומחמת זה תמיד המה הוזים שוכבים עומדים במדרגה אחת מנעורם ועד שיבתם, כי בכל יום ויום מתפללים בכוונה אחת כמו אתמול ואין מוסיפין דעת ויראת ה' כלל, אמנם יש מדריגה אחרת למעלה מאלו והם נאמני רוח העוסקים במלאכת שמים שלא בשביל עצמן ומשליכין אחרי גיוום כל תאות העה"ז, וכמ"ש חכמז"ל אין דברי תורה מתקיימין אלא במי שמשים את עצמו אכזרי כו' (עירובין כב.), וכל מגמתו הוא רק לעשות רצון קונו עד מיצוי הנפש ולהשרות שכינתו בתחתונים, ועי"כ הולכים ממדריגה למדריגה ובכל יום עובדין את ה' בשכל גדול יותר, וע"כ עושים תשובה על הקודם כי רואים שקיצרו בעבודתם.
<b>וזהו</b> היה עבודת אברהם שנאמר (נחמיה ח ט) ומצאת את לבבו נאמן, וגבי משה שמסר נפשו בשביל ישראל נאמר (במדבר יב ז) בכל ביתי נאמן הוא. אבל לא כן היה מדת נח אף שהיה צדיק גמור לא מצינו שהתפלל בעד דורו, ועשה רק בשביל עצמו, ושמו מורה עליו שהיה נח במדריגה אחת כל ימיו, וגם המעשים טובים שלו לא היה להם כח להגין כי גם הם היו בחי' נח, דכל מצוה דלא אתעביד בדחילו ורחימו לא פרחת לעילא [תיקו"ז כ"ה ע"ב], ואמרו בזה"ק [ח"ג רי"ט ע"א] שלכך הישראל מנענעין את עצמן בשעת התפלה והתורה כי נר אלקים נשמת אדם כו', אבל כשעושה המצוה והתפלה בלי חיות הוא נח ושקט וגם אינו מרגיש טעם ונחת רוח בעשיית המצוה, כמ"ש טעמו וראו כי טוב ה' שע"ז אמרו עולמך תראה בחייך, ומי שאינו טועם בעה"ז מעין עוה"ב לא ידעתי איך יכול לטעום לעתיד לבא, כי לפי דעתי אדרבה כשיערה הקב"ה אליו רוח ממרום הוא עונש לו וכמ"ש (נדרים ח:) שיוציא הקב"ה חמה מנרתיקה כו' שפירשתי ע"ד זה.
<b>וזה"ש</b> <b>אלה תולדות נח נח,</b> פי' שהתולדות והמע"ט שלו ג"כ בבחי' מנוחה והשקט, וע"כ אמרו [ב"ר פכ"ט] הוא מצא חן אבל הקב"ה לא מצא, איש צדיק פי' כמו שהיה צדיק בעודו איש כמו כן תמים היה בדורותיו בכל השלש דורות שראה עד יום מותו, כמו שמצינו ביחזקאל בכל הזמנים היה צדיק בשוה לא העדיף ולא החסיר, ואפילו את האלקים התהלך נח, אשר התהלך את ה' דקאי על עה"ב כמ"ש אתהלך לפני ה', והתהלכתי בתוככם, דקאי על עה"ב, בכל מקום היה בחי' נח, ועוד יש לפרש את אלקים התהלך שעבד רק מיראה שעשה הכל בשביל עצמו והיינו בחי' יראה.
<b>אופן</b> ב' וליישב גם מ"ש רש"י גבי צהר תעשה וכו' ב' פירושים חלון או אבן טוב, וזה תליא בהשני דעות אי בדורו היה צדיק כו' כמ"ש רש"י לעיל, אבל בסוף הסדרה גבי ויפתח נח את חלון התיבה כתב רש"י העשוי לצהר, וקשה דנקט כהך פירוש דהיה חלון ולא הזכיר לפירוש הב' צריך לומר דהיה סתום, וגם צ"ל לבאר על הדורשין לגנאי דמי הכריחם לכך כיון שיש לדרשו לשבח.
<b>והנ"ל</b> דאלו ואלו דברי אלקים חיים, והיינו דידוע כי רוצה ה' בעמו יפאר כו' (תהלים קמט ד), דהיינו מי שהוא צדיק רק שהוא בקטנות אז הקב"ה מאיר פניו אליו ועושה לו ניסים כדי להביאו למדת הבטחון להכין את לבבו ועי"כ עובד בגדלות כמ"ש ויגבה לבו בדרכי ה' וע"כ נח שהיה צריך סעד לתומכו כמ"ש את אלקים התהלך כו' וקודם המבול היה ג"כ צדיק רק בקטנות מחמת שכל דורו היו רשעים, ואח"כ כשראה ניסי השי"ת ע"י המבול ושהבדילו מכל בני דורו לבנות עולמו ממנו אז נתרחבה דעתו ואמונתו ובטחונו, כי בתחלה היה מקטני אמנה כמ"ש רש"י, והוא צריך ביאור איך אפשר זה שנביא יהיה אינו מאמין ח"ו, אבל הוא הדבר שאמרנו שהאמונה ובטחון שלו היו בקטנות, וע"כ שני הדעות הם אמת כי קודם המבול היה צדיק שאינו גמור רק בדורו נחשב לצדיק, אבל אחר המבול היה צדיק גמור.
<b>וע"כ</b> עשה חלון ואבן טוב, שאם יזכה ישתמש בחלון ויוכל לראות במפלתן של רשעים, ובאם לאו ישתמש באבן טוב, וע"כ אחר המבול שזכה למדריגה עליונה נאמר ויפתח את חלון כי אז היה רשאי להשתמש בחלון.
<b>וזהו</b> ביאור הכתוב אלה תולדות דהיינו מעשים טובים של נח נח, דהיינו שתי בחי' של נח הנ"ל, והם כי איש צדיק כו' כשהיה איש ג"כ היה צדיק ותמים היה בדורותיו בכל הדורות גם אחר המבול, ולמה היה בשתי בחינות והיינו משום כי את אלקים התהלך שהיה צריך סעד לתמכו, אבל אברהם היה עובד מנעוריו בגדלות השכל.
<b>שערי ציון</b><br><b>איתא</b> במדרש [ב"ר פכ"ט] ג' מציאות מצא הקב"ה כו' והכתיב ונח מצא חן, הוא מצא אבל הקב"ה לא מצא, להבין הדבר, דאחז"ל (סנהדרין צח.) אם ראית דור שמתמעט והולך חכה לו שנא' ואת עם עני תושיע, ועוד אמרו [שם] אין בן דוד בא עד שיתיאשו מן הגאולה שנאמר ואפס עצור ועזוב, וצריך להבין למה צריך לכל זה.
<b>והענין</b> הוא שאמר דהע"ה (תהלים קמג ה) זכרתי ימים מקדם כו' הגיתי בכל פעליך, כי ימים הראשונים היו טובים מאלה שהיה יותר נקל להתאמץ בעבודת ה' וללמוד בדחילו ורחימו, ועכשיו הוקשה מאוד לכל מי שרוצה להתחזק ביראת ה', אך דעו נא איפוא כי לא יפול מדבר ה' ארצה כמ"ש בדניאל [יב י] יתבררו ויתלבנו ויצרפו, שמתחלה כל הרוצה ליטול את ה' נטל ונקרא חסיד, ועכשיו נתגלה שמי שאין תוכו כברו אינו עומד באמונתו, שמקדם לא היו לאדם דאגות כ"כ ויכלו להשכים להכין את עצמם לעבה"ק ועכשיו אין פנאי לדבר מעבה"ק כלל שתיכף בהשכמה מתחילין לדאוג, אבל דעו שעכשיו הוא עיקר הזמן להתחזק בעבודת ה' מחמת שבני אדם מתרפים מעבה"ק ואין דורש ומבקש את ה', וע"ז אמר הכתוב (מלאכי ג יד) אמרתם שוא עבוד כו' אז נדברו יראי ה' איש אל רעהו כו' ויכתב ספר זכרון כו' והיו לי נאם ה' כו' ושבתם וראיתם בין עובד ה' לאשר לא עבדו, וידוע מ"ש חז"ל [תנחומא פ' שלח] ע"ז שעתה נראה החילוק בין מי שהיה חסיד באמת.
<b>וע"ז</b> אמר הכתוב (דברים לב לו) כי ידין ה' עמו, פי' כשיתנהג עמהם בדין אז על עבדיו יתנחם שיתגלה מי הוא עובד אלקים, והיינו כי יראו האדם שאזלת ידו כו' נאמר איש אל רעהו איה אלקימו כמ"ש באזנינו שמענו כו' פועל פעלת כו' וכמ"ש איה נפלאותיו אשר ספרו לנו אבותינו כו', ומי הוא האומר כן, לזה אמר צור חסיו בו ר"ל אותו שהחזיק א"ע לצדיק וחסיד נקרא צור כמ"ש הביטו אל צור חוצבתם, והשיב ע"ז אשר חלב זבחימו יאכל ישתו יין כו', שמי שהוא חסיד באמת עוסק ביראת ה' כל היום וכל עסקיו בדחילו ורחימו עד שמגיע לתפלה להפיק אות נפשו ועוסק במע"ט וכל לבבו דורש לעשות נחת רוח ליוצרו ובכ"ז אינו יודע בעצמו אם עשה שום דבר מחמת שמע"ט שלו הם בדחילו ורחימו וסלקין לעילא לא נשאר למטה כלום, והעונות שהם בלי דו"ר נשארים למטה, וע"כ דוד המע"ה אמר חטאתי נגדי תמיד, משא"כ מי שהוא רק לפנים ועושה בלי דו"ר ולית להו גדפין נשאר הכל למטה ונדמה להם שיש להם הרבה מע"ט, וההיפוך בהעבירות דפרחין לעילא, וע"כ אחז"ל עמ"ש בשיר לא ישתו יין שהתורה חוגרת שק כו' [סנהדרין קא. קצת בשינוי לשון] וע"ז נאמר נתנה עלי בקולה כו'.
<b>והנה</b> עבודות הללו נקראים נח לשון מנוחה והשקט שאין להם כח לעוף למעלה, ובאמת מצינו ג"כ גבי נח שלא היה מתעורר מעצמו, וע"כ אמרו הוא מצא ר"ל שנשאר הכל למטה ונדמה לו שעשה הרבה מע"ט אבל הקב"ה לא מצא דלא פרחת לעילא, אבל באמת אמרו על נח שאלו היה בדורו של צדיקים היה צדיק יותר אבל עכשיו יש [אין] לו ממי ללמוד, אבל גבי אברהם נאמר ומצאת לבבו נאמן כמו אב על בנו שעושה לו הרבה דברים ומשמש לבנו מקטנותו ואינו נחשב כלל בעיניו לפי שעשה הכל מחמת אהבה רבה ונאמן רוח, בי"ל או"א.
<b>וירח</b> <b>ה' את ריח הנחוח ויאמר ה' אל לבו לא אוסיף עוד לקלל את האדמה בעבור האדם כי יצר כו' ולא אוסיף עוד להכות את כל חי כאשר עשיתי,</b> צ"ל התכת הכתוב וכפל הלשונות והמילות, ועוד שסיים כאשר עשיתי שהוא אך למותר ואין להאריך.
<b>והנה</b> ביחזקאל [מו א] נאמר השער החצר הפנימית הפונה קדים יהיה סגור ששת ימי המעשה וביום השבת יפתח וביום החודש יפתח, להבין הענין דהנה שבת וחודש הם דוגמא לשמש וירח, והם דוגמת הקב"ה וישראל, שהקב"ה הוא שמש ומגן ה' צבאות ועוז וחדוה במקומו ואינו צריך לברואיו כמו השמש דלית ביה פגימו, וכ"כ בשבת מנוחה וכמ"ש שבת לה' לשם ה', אבל הירח מקבל מן השמש והיא דוגמת הישראל שהם עתידים להתחדש כמותה ואית בי' פגימו שהם מעונים ומרודים בין אוה"ע, וע"כ אמרו אה"ע מונין לחמה ר"ל כמ"ש במ"א חסד לאומים חטאת, שעושים בשביל קיבול שכר כמ"ש (עזרא ו י) מהקרבין לאלהי שמיא ומצלין לחיי מלכא ובנוהי, אבל הישראל כל מדה ומדה שמודד כו', ומונין ללבנה. [פ"ו] אוה"ע מונין לחמה שהוא תמיד במלואה, וישראל מונין ללבנה דגם כשהם חסרים מודים לד' כמו"ש בכל מאודך בכל מדה ומדה שמודד לך.
<b>וזה</b> ביאור מקראות שבפסוקי לדוד בשנותו כו' [תהלים לד] שיש הרבה לדקדק, חדא שמזמור נכבד כזה לא נאמר בו שיר או מזמור רק לדוד בלבד, ויתר דקדוקים בפסוקים רבו מלספר, וגם מה ענין התוכחה של לכו בנים לכאן, אבל הענין כמו ששמעתי ממורי על מאמרם בההוא רוכל כו' שיש שני עניני צדיקים האחד הם שאינם עוסקים כלל בעניני העה"ז רק במלאכת שמים ואינם יודעים כלל בעסקי בני אדם, וע"כ אינם יכולים להוכיח כי אינם יודעים כלל במה העולם נכשל, וישנם עוד צדיקים אינם כ"כ כהראשונים דהיינו שעסוקין בעסקי בני אדם ולכך יודעים להוכיח, וע"כ ההוא רוכל שהיה דרשן ומוכיח ידע להזהיר בני אדם על לשון הרע וסור מרע ועשה טוב, אבל לר' ינאי לא עלה בדעתו כלל שיצטרכו בני אדם לתוכחה כזו, וכ"כ ביארתי מ"ש (ברכות לג:) גבי יראה לגבי דמשה מלתא זוטרתא, אעפ"י שהיה מדבר עם הישראל ואצליהם אינה מלתא זוטרתא, אבל הענין הוא שיש חידוש בדבר שמשה היה יכול להוכיח שבני אדם יראו מפני השי"ת ושיעלה על דעתו שיש אדם בעולם שאינו ירא מפני ה'.
<b>והנה</b> דוד המלך ע"ה לא היה תמיד במדריגה אחת שלפעמים היה נופל ממדריגתו והיה בבחי' קטנות וכמ"ש (ש"א כו יט) כי גרשוני היום מהסתפח בנחלת אלקים, וכמו שכתבתי כבר כמה פעמים ע"פ גם כי אלך בגיא צלמות כו', וע"כ כשהיה בקטנות חיזק את לבבו לבל יסוג אחור, וזהו אמרו לדוד בלבד בלא שום מדריגה, והטעם הוא בעבור בשנותו את טעמו לפני אבי מלך כמ"ש אבינו מלכנו, אז ויגרשהו ממדריגתו וילך שקיבל עליו הכל באהבה, ואז שר את השירה הזאת למען אמץ את לבבו ואמר אברכה את ד' בכל עת דהיינו בכל העתים שיש כ"ח עיתים האמורים בקהלת הן לטוב הן להיפך [קהלת ג] תמיד תהלתו בפי, בה' תתהל"ל נפשי לשון אורה בהל"ו נרו כמ"ש מלך מהל"ל בתשבחות שהוא מאיר בהעולמות, שאני מקבל אורי וישעי ממנו כמו הלבנה שמקבלת מהשמש, ולכך ישמעו ענוים שדעתם שפלה עליהם כמו שאמר ללבנה יקראו צדיקים בשמך יעקב הקטן שמואל הקטן דוד הקטן (חולין ס:), גדלו לה' אתי שתעזרוני ותסמכוני לרומם את אלקינו בגדלות יחדיו כי יעקב חבל נחלתו ויחזק כל אחד את חבירו, וכל שאר המזמור הכל יסוב על אופן זה, ולכך היה יכול להוכיח בעת ההיא במלות קצרות, וסיים קרוב ה' לנשברי לב כו' כל הענין לאמץ ברכים כושלות כי לא יאשמו כל החוסים בו.
<b>הנה</b> כי כן כל הדברים הללו אמורים על העיתים הללו שמתחיל ימות החורף ומדת לילה גובר בעולם, ונפשו על אדם ורוחו נכאה מלהרים ראש לעסוק בעבוה"ק בשלימות בשמחה ובטוב לבב, ולזה אמרו (עירובין סה.) לא אברי לילה [סיהרא] אלא לגרסא, שע"י התורה נעשינו בן חורין והיא מגינה ומצלי והיא מעלת את התפלה למרום קדשו, וכמו ששמעתי מהגאב"ד דליסקא זצלה"ה ע"פ וירבו המים, הד"ת שנמשלה למים, וישאו את התיבה שנושאין את המלות הקדושות של התפלה ותרם מעל הארץ.
<b>וכמו</b> כן בארתי מ"ש (קידושין ל:) בראתי יצה"ר בראתי לו תורה תבלין, דצריך להבין דתבלין שייך שנותנין אותו בתבשיל להמתיקו, וביצה"ר הוא שנמשכהו לבהמ"ד הוא יוצא ממנו, אבל הענין הוא שבאמת גם היצה"ר הוא טוב וכמו שאמרו (ב"ר ט ז) טוב מאוד זה יצה"ר, שהוא צורך לכל הפעולות ועסקים בעוה"ז רק שלא ישתמשו בו לעבירות, וע"י התורה תדריכנו בדרך ישרה והיה גם היצה"ר טוב מאוד, וכמ"ש במדרש למה נמשלה ד"ת לשמן כשם שהשמן צף על כל המשקין כך העוסק בתורה נאמר בו ולתתך עליון כו', שבאמת עירוב טוב ורע הזה נמשך מקטרוג הלבנה וכידוע, וע"כ בקבלת התורה היו חירות ממלאך המות, וע"כ לעתיד כשיבוער הרע מן הארץ יהיה אור הלבנה כאור החמה ואור החמה יהיה שבעתים (ישעיה ל כו) שתתעלה מאוד כמ"ש (ישעיה סו יב) הנני נוטה אליה כנהר שלום, פי' שמדת השלום יהיה כמדת הנהר, וממילא יהיה כנחל שוטף כבוד גוים כי שם אין מגע כותי וחיצוני כלל.
<b>וזה"ש וירח ה' את ריח הניחוח</b> דהיינו מדריגה השלישית הנק' ניחוח שהוא כנגד הבריאה ששם אין רע כלל שנח העלה את כל נפשות הבהמיות להטוב, אזי אמר הקב"ה שלא יוסיף להשחית את האדמה מחמת שדבר זה מסור ביד האדם שבידו להטות יצרו לכל צד שירצה רק הנפש החוטאת היא תענש עד לעתיד שלא יהיה רע כלל ויהיה כתחלת הבריאה לא יהיה שום צרה ואנחה, וזה"ש ולא אוסיף להכות כל חי שלא יארע לשום אדם שום צער כאשר עשיתי כשיהיה אור הלבנה כאור החמה כאור שבעת הימים, וזהו כאשר עשיתי כתחלת הבריאה.
<b>ובזה</b> מיושב ההמשך שבמקרא שנא' והיה אור הלבנה כו' ואור החמה יהי' שבעתים ביום חבוש ה' את שבר עמו ומחץ מכתו ירפא, דלכאורה צריך להבין דמה ענין זה לזה, אבל הוא הדבר שדברנו שע"י מילוי פגם הלבנה יתוקנו כל הפגמים ולא יהיה שום צער ויגון ואנחה, וכמ"ש [ישעיה סה] כי נשכחו הצרות הראשונות וכי נסתרו מעיני כי הנני בורא שמים וארץ חדשה כו'.
<b>וזה</b> השייכות שיש לדפוס זה עם ההפטרה דפ' השבוע, שמנחם לכנסת ישראל ושמתי כדכד שמשותיך (ישעיה נד יב) פי' שבהשם יש שני ההי"ן האחת בצורת ד' ו' והשנית בצורת ד' י' והסימן דוד"י גמטרי' ד"ך, וזה מורה על שני המאורות הנקראים שכינתא עלאה ושכינתא תתאה ובכולם יהיה מאור החכמה העליונה הנקראת מזרח כי ה' בחכמה יסד ארץ, וזהו השער הפונה קדים שיפתח בחודש ושבת, וזהו כח וגבורה נתן בהם להיות מושלים בקרב תב"ל גמטרי' ב' פעמים רי"ו גמטרי' גבור"ה.
<b>ולזה</b> כפל הפסוק של והיה מידי חודש בחדשו ומדי שבת בשבתו שיבא כל בשר להשתחות דהיינו בעה"ז ואז ויצאו וראו בפגרי האנשים, אבל לעתיד יהיה חודש בחדשו כמו שבת בשבתו שאור הלבנה כאור החמה וכו' ברוך ה' לאו"א.
<b>חידושי אגדה לחתונה</b><br><b>תולדותיהם</b> של צדיקים מעשים טובים, עפ"י על זאת יתפלל כו' לעת מצא רק לשטף כו' (תהלים לב ו), דוודאי עיקר התולדות הם מע"ט שצדקתם עומדת לעד מה שסיגלו בעה"ז אפילו חשוכי בנים זוכין לזה, ואפילו מי שזוכה לבנים מ"מ העיקר הוא שיהיו יראי ה' ובן כסיל תוגת אמו דטוב שלא נברא דגם בבנים העיקר שיהיו צדיקים ואז מזכין לאבותם כמ"ש גבי יעקב מה זרעו בחיים כו' ולכך יעקב אבינו לא מת כו', וע"כ צריך הזיווג להיות לש"ש לא כדרך הבחורים שקודם החתונה עוסקים בלימוד ואח"כ פורקים עול תורה מהם, דאדרבא אח"כ לומדים יותר בטהרה וע"י שהזיווג הוא לש"ש זוכין לבנים כשרים וזה היה חטא דור המבול כי השחיתו דרכם שלא לש"ש, וזש"ה על זאת יתפלל כו' לעת מצוא זו אשה שנאמר מצא אשה מצא טוב, אין טוב אלא תורה, שעי"כ יקבע עיתים ללמוד בטהרה ואז רק לשטף מים רבים אליו לא יגיעו שלא יהיה עליו עונש דור המבול, וע"כ שבח הכתוב את נח שכל כוונתו היה לש"ש וע"כ ניצל מדור המבול, וז"ש שעיקר תולדותיהם של צדיקים שאפילו התולדות שמעמידים עיקר הזכות ע"י המעשים טובים שמסגילין אח"כ בזה מזכים לאביהם וע"כ מקדימין המעש"ט לפני הבנים עצמם.
<b>לברית מילה</b><br><b>ג' מציאות מצא כו'</b> והכתיב ונח מצא אבל הקב"ה לא מצא כו' [ב"ר פכ"ט], עפימ"ש תולדותיהן של צדיקים מע"ט עפי"מ שפירשתי לפירש"י גבי צהר ב' פירושים א' חלון וי"א אבן טוב וכתבו המפורשים דזה תלוי בב' פירושים דלעיל על בדורותיו אם היה צדיק גמור היה ראוי לחלון לראות ג"כ במפלת הרשעים אבל צדיק שאינו גמור אינו זוכה לראות כנ"ל, ואח"כ גבי ויפתח נח את החלון כו' פירש"י שהוא העשוי לצהר דבלא"ה צ"ל למה דורשין לגנאי מאחר שיש לדרוש לשבח וצ"ל דשניהם אמת דמתחלה היה צדיק שאינו גמור ואח"כ כשראה הניסים בתיבה נעשה צדיק גמור, וע"כ מתחלה עשה שתיהן אם יזכה יראה ע"י חלון, והחילוק בין צדיק גמור לצדיק שאינו גמור היינו דצדיק גמור עובד בכל לבב ובמחשבה טהורה כמבואר במ"א, וז"ש תולדותיהן של צדיקים מעשיהם הטובים דהמחשבה נקרא אב והמעשה הוא התולדה וכיון שעושין במחשבה שהוא האב א"כ המעשה הוא התולדה, אבל צדיק שאינו גמור שעושה המצוה בלא מחשבה המעשה היא אב מלאכה, והנה כמו כן בענין מצות ברית מילה צריך להיות במחשבה ובמעשה כמ"ש ערלת בשר וערלת הלב, ונח היה נולד מהול, וז"ש הוא מצא שמצא את עצמו מתוקן במעשה שהיה מהול אבל עדיין היה חסר עבודה שבלב, וע"כ הקב"ה לא מצא בו נחת רוח עד אחר המבול שעבד ג"כ במחשבה ונעשה צדיק גמור ואז נתקיים בו ג"כ תולדותיהן של צדיקים מעשים טובים.

לך לך

<b>ויאמר ה' אל אברם לך לך כו' ואעשך לגוי גדול כו' עד ויעתק משם ההרה מקדם לבית אל כו',</b> הדקדוקים רבו במקראות הללו כאשר יבוארו, והנה אמר ר' שמעון בן יהודה משום ר' שמעון בן יוחאי הנוי והכח והעושר כו' נאה לצדיקים ונאה לעולם כו' אלו שבע מדות שמנו כו' [אבות פ"ו ח], הנה גם אברהם אבינו נתברך בשבעה ברכות כאן וכשנדקדק בהן ובשמותיהן עולות בקנה אחד עם השבע מדות שמנו חכמים.
<b>הנה</b> גם בלא דעת נפש הכסיל חובק את ידיו ואוכל את בשרו, הלא אנחנו דומים למי שהכניסו המלך אל חדרי גנזי אוצרותיו ושמה מכל סגולת מלכים אבנים טובות ומרגליות וזהב פרוים גם מכל מיני מגדים, והפקח לא שת לבו אל אכילה ושתיה רק על האבנים טובות אשר בהם יקנה חיי עולם, אבל הכסילים נתנו מחמדיהם באוכל לחם ויין ופירות, כמו כן אנחנו הביאנו המלך חדריו שעברו ימים קדושים אשר בהם היו פתוחים כל אוצרות המלך שערי אורה שערי יראה שערי תשובה כמ"ש דרשו ה' בהמצאו, הירא את דבר ה' ומשכיל על דבר שם אל לבו דרכי ה' ומלאכת השמים וזה וזה עלתה בידו, אמנם אשר הלך חשכים נתן עיניו בחיי שעה לחם ויין ופירות דהיינו בני חיי ומזוני ועשה הטפל עיקר, ובאמת דורשי ה' לא יחסרו כל טוב.
<b>והוא</b> שאמר דוד המלך ע"ה (תהלים כג ו) אך טוב וחסד ירדפוני כל ימי חיי ושבתי בבית ה' לאורך ימים, וצריך להבין כי מי פתי ינוס מפני הטוב עד שצריך לרדוף אחריו, גם לא ידענו כלל מאי קאמר הלא כל אדם אומר כן כשיהיה לי הרחבה גדולה אשב בבית המדרש לעבוד ה'.וביאור הדבר שנאמר אורך ימים בימינה כו' למיימינים בה כו' ופרש"י וכל שכן עושר וכבוד (שבת סג.), וקשה דמנא לן הא דלמא כשלומד תורה לשמה נותנין לו שכר אריכות ימים וכשלומד שלא לשמה נותנין לו רק עושר וכבוד.
<b>אבל</b> הענין הוא דודאי שכר מצוה בהאי עלמא ליכא, רק דמכל מקום צריך הרחבה לעבודת הבורא, והיינו כמ"ש (קידושין פב:) מימי לא ראיתי צבי קיץ כו' אלא שהרעותי את מעשי וקפחתי את פרנסתי, אבל מי שמשליך אחרי גיוו כל תענוגי עה"ז ועושה לשמה ולא לשום קיבול שכר א"כ כיון שיש למעלה נחת רוח מעבודתו בוודאי יאריכו לו ימיו ושנותיו למען ישב עולם לפני אלקים, וכמ"ש כי טוב יום בחצריך כו', וא"כ מכל שכן שיתנו לו עושר וכבוד כי מבלעדי אלה לא יוכל לעבוד ה' כי העניות מעבירו על דעת קונו, וכל מה שנותנין אינו כלל בשביל תשלום שכר רק שיוכל לעבוד עבודתו, וכמ"ש הרמב"ם [הל' מלכים פי"ב ה"ד] כל החכמים והנביאים לא נתאוו לימות המשיח רק כדי שיוכלו לעבוד השי"ת וללמוד תורתו מתוך הרחבה, וא"כ שפיר כתב רש"י וכש"כ עושר וכבוד, כיון שאינו לתשלום שכר רק לסיוע לעבודת הבורא, אבל מה שיעדו להלומד שלא לשמה בעושר וכבוד זהו בוודאי בשביל שילום שכר.
<b>והחילוק</b> <b>ביניהם</b> הוא כמ"ש תוס' בברכות [לה: ד"ה כאן בזמן] ע"ש אם ישראל עושים רצונו של מקום מלאכתן נעשית ע"י אחרים והא כתיב ואספת דגנך כו', ותירצו כאן בעושה לשמה וכאן שלא לשמה, והוא הדבר שדברנו כי כשעושה לשמה א"כ מה שנותנין לו אורך ימים עושר וכבוד הוא צורך גבוה ולכך אינו צריך לעשות שום פעולה לזה כי אדרבה השעה תהיה רודפת אחריו, אבל העוסק שלא לשמה א"כ העושר וכבוד שלו הוא צורך הדיוט ולכך צריך לעשות פעולה לזה. והוא שאמר דוד המלך ע"ה אך טוב וחסד ירדפוני כו', שלא אצטרך לעשות שום פעולה והוא בעבור כי ושבתי בבית ה' לאורך ימים שעבודתי הוא לשמה, ואורך ימים בימינה, וא"כ הוא צורך גבוה שיהיה גם עושר וכבוד.
<b>הנה</b> כי כן אם היינו מחזקים במדה זו להשליך אחרי גיוונו כל צרכינו רק לעסוק בצרכי שמים בודאי זה וזה תעלה בידינו, אמנם מדה זו לא יתכן באדם רק במי שמשים את עצמו כאין וטפל ואיננו משגיח על עצמו כלל ואז נעשה מרכבה לשכינה כי אין השכינה שורה רק על דבר שבטל אליו, וזהו שנאמר (בראשית לה א) עלה בית אל ושב שם, פי' בתחילה תעלה למדריגה שתהיה אתה בית אל ומרכבה לשכינה ואח"כ תעשה תשובה, וכמו שביארתי בפ' נח שזהו נקרא בעל תשובה באמת, וזה"ש ויעתק משם ההרה כשעלה למדריגה יותר גבוה, מקדם לבית אל, מתחלה ביטל את עצמו במציאות להיות מרכבה לשכינה ואח"כ ויט אהל"ה היינו אוהל ה' דהיינו תשובה שנקראת ה', ופירש עוד ע"י מה בא לבחינה זו שנעשה מרכבה ואמר בית אל מים והעי מקדם, כי עי נקרא שפלות כמ"ש שמו את ירושלים לעיים, שמתחלה הכיר שפלותו וחסרונו וכמ"ש עקביא בן מהללאל הסתכל בג' דברים דע מאין באת כו' והוסיף עליו בן עזאי ואתה הולך למקום חושך ואפילה, ועיין באלשיך הקדוש פ' בהר.
<b>וזה"ש</b> <b>ויאמר ה' אל אברם לך לך</b> שתלך לעצמך להכיר עצמך מארצך כי עפר אתה ואל עפר תשוב, ומולדתך דהיינו מטפה סרוחה, ומבית אביך שיש עליך משגיח ליתן לפניו דין וחשבון וגם אל הארץ אשר אראך למקום חושך ואפילה, וכשתשים הדברים האלה אל לבך אז לא תתאו לשלחנם של מלכים, רק לעבוד את ה' וממילא יהיה לך כל טוב כי הוא צורך גבוה וכנ"ל, וזה ואעשך לגוי גדול שאתה לא תצטרך לעשות שום פעולה ואברכך כו', ואם תאמר מה איכפת לי בזה ע"כ [אמר] והיה ברכה שאתה תהיה משפיע וע"כ צריך להיות אצלך שפע רב טוב שאל"כ נהר יחרב וייבש שע"כ אמרו (יומא יח.) והכהן הגדול מאחיו גדלוהו משל אחיו.
<b>אזי וילך אברם כאשר דבר אליו ה'</b> שלא הלך בשביל עצמו רק לקיים צווי המקום, וילך אתו לוט כי היצה"ר נקרא לוט כידוע והיה היצה"ר טפל לו ומלאך רע נעשה טוב וכמ"ש יזכיר לו יום המיתה כו', ואח"כ ויקחו את כל רכושם כו' את כל שתקנו ואת הנפש אשר עשו כו' כל הנשמות שהעלו כי החיים צריכין להתפלל על המתים, ולא [ואם] בזה העולם השפל והמגושם אנו רואין רחמיו וחסדיו הרבים בכל נשימה ונשימה ועל כל פסיעה ופסיעה על אחת כמה וכמה בעולמות העליונים שירחם על חלק ה' עמו וכמש"ה כי לא לעולם אריב ולא לנצח אקצוף כי רוח מלפני יעטוף ונשמות אני עשיתי.
<b>עוד</b> יאמר הפסוק הנ"ל דצריך לבאר כפל הלשונות שבמקרא זה, והנ"ל על פי מה שיסדו לנו לומר בשבת אין ערוך לך ואין זולתך אפס בלתך ומי דומה לך ואח"כ כופלין המאמר ומפרשים על כל אחד אין ערוך לך ה' אלקינו בעולם הזה כו', וצריך להבין התכת המאמר וגם למה כופלין אותו.
<b>והנ"ל</b> דהנה בהלל אומרים ב' פעמים אנא ה' הושיעה נא וב' פעמים הצליחה נא, ונ"ל לפרש דצרכי בני אדם הם כוללים בשתים שהן ארבע דהיינו מילי דשמיא ומילי דעלמא ובכל אחד יש שני עניינים דהיינו במילי דשמיא האחד הוא מה שנוגע לעבודת הבורא להכין לבבינו ולסעדה לעבדו בלב שלם באמת ביראה ובאהבה ולשוב בתשובה שלימה לפניו, והב' הוא מה שנוגע לתלמוד תורה שיפתח לבנו בתורתו ונזכה ללמוד וללמד תוה"ק מתוך הרחבה בלי שום צער ודאגה, וגם במילי דעלמא יש שני עניינים דהיינו האחד הנקרא דרך כלל חיים והיינו כל מה שנוגע להגוף הן לבריאות הגוף והן צער שיש לאדם הן מבנים הן משאר מילי דעלמא כידוע הכל נקרא בשם חיים טובים שצער הזה מקצר ימיו של אדם ובשעת הצער אינו נקרא חי וכמו שכתוב כי אורך ימים ושנות חיים ושלום יוסיפו לך, וכי יש שנים שאינם של חיים אלא אלו שנותיו של אדם שמתהפכים עליו מרעה לטובה (יומא עא.) ופרש"י שנדמה בעיניו שמהיום הוא מתחיל לחיות, וסוג הב' הוא מה שנוגע לדבר שבממון והצלחה במשא ומתן ונקרא דרך כלל שיעבוד מלכיות כי מי שהוא עשיר לא איכפת ליה בשיעבוד מלכיות כ"כ שמעמיסים עליו מסים וארנוניות ויקרות וכדומה כל מה שנוגע לשיעבוד מלכיות הכל הוא נוגע לממון שהמלכות נקרא מדהבה מדוד והבא (שבת קנ.) ואפילו מה שנוגע להגוף יוכל לשחד השרים.
<b>הנה</b> על ד' אלה מתפללין בהלל ואומרים ב"פ הושיעה נא, הא' מה שנוגע לעבודת הבורא שנקרא ישועה כמ"ש כי עוד אודנו ישועות פניו, גם כל מה שנוגע להגוף שייך עליו ישועה כמ"ש בכל צרתם לו צר ומלאך פניו הושיעם, ועל שאר שתים אומר ב' פעמים הצליחה נא, דהיינו על עסק התורה שייך הצלחה כמ"ש תצליחנו על ידו בתורה, וגם על דבר שבממון ובמשא ומתן שייך הצלחה כידוע, והנה ידוע שמה שאנו אומרים אבינו מלכנו נקרא בזוה"ק אבא ואמא, [חכמה נקראת אבא ובינה אימא נקראת מלך]. ובאמת הוא מורה על מאמרינו דהיינו אבינו שייך על החכמה עליונה ועל התורה כי הבן נמשך ממוח אביו שבראש וע"כ כשהקב"ה יתן לנו חכמה מפיו נהללו בשם אב הרחמן, ומלכותו שייך על מה שנוגע לעבודתו וקבלת עול מצותיו ומלכותו וזה נקרא אם כמ"ש אשר יסרתו אמו האם המייסרת את בנה ונקרא ג"כ עולם הבא בעבור שהעובד השי"ת בבחי' גדולה כזאת מרגיש טעם עולם הבא כמו"ש עולמך תראה בחייך.
<b>וה"ש</b> <b>אין ערוך לך ה' אלקינו</b> דקאי על התורה כמ"ש באור פניך נתת לנו ה' אלקינו תורת חיים כו' בעולם הזה שבזכות התורה יש לנו קיום בין האומות וכמשל השועל ודגים (ברכות סא:), ואין זולתך מלכנו דקאי על עבודת הקודש, לכן אמר בעולם הבא שבשעת עבודה השלימה טועמין טעם עוה"ב, אפס בלתך כו' לימות המשיח קאי על שיעבוד מלכיות כמ"ש אין בין עה"ב לימות המשיח אלא שיעבוד מלכיות, ואין דומה לך מושיענו קאי על צער הגוף ששייך על ישועה כנ"ל והיינו לתחיית המתים שנדמה עליו שמעכשיו הוא מתחיל לחיות וכנ"ל, לכן כופלין המאמר הזה לפי שבאמת כל הד' דברים נוהגין בכל עת ביחד.
<b>והנה</b> אברהם אבינו רצה הקב"ה לסלק מעליו כל הצער וכל הדאגות מעוה"ז, וע"כ אמר לו לך לך פי' שלא תדאוג כלל ושתפשוט את עצמך מארצך דהיינו דבר שבממון כל הנכסים שלך וגם משיעבוד מלכות המושל בארצך, וממולדתך כל מה שמגיע לחיות שלך, ומבית אביך היינו התורה והחכמה עליונה, אל הארץ אשר אראך דהיינו עולם הבא וארץ עליונה ואזי ממילא ואעשך לגוי גדול כנ"ל שכל הטובות והברכות יהיו לך ולא תחסר כל טוב ומטעם והיה ברכה שאתה תהיה צנור להשפיע שעל ידך ירבו כל ההשפעות מלמעלה. [עי' לקמן פ' צו]
<b>חידושי אגדה לחתונה</b><br><b>ואותך יחיו כו',</b> דשרוי בלא אשה שרוי בלא חיים כמ"ש וראה חיים עם האשה כו' [ב"ר פי"ז], ביאור הדבר עפימ"ש (תענית ה:) מה זרעו בחיים אף הוא בחיים שלא נמחה שמו וע"י המע"ט של זרעו נדמה כאלו חי, כמ"ש גבי אהרן לא נאמר מיתה רק גוויעה לפי שהניח בן כמותו, וכמו כן ובניהו בן יהוידע בן איש חי כו', וזש"ה למען ייטב לי בעבורך היינו שלא יהרגוני ועוד וחיתה נפשי דהיינו הנשמה בעה"ב יהיה לה ג"כ חיות ע"י שאזכה לבנים עוד בעה"ז.
<b>ובאופן</b> אחר נ"ל ויתיישב ג"כ מ"ש ואותך יחיו דלכאורה אין לו פירוש, ונ"ל עפימ"ש בזה"ק [ח"ב ק"ב ע"א] ענין היבום לענין רוחא דמקשקש במעהא שאין לו מנוחה בעה"ב אם אין לו זרע, ממילא שאם יהרגו אותה גם כן היה לו מנוחה רק ע"י שיהרגו אותו לבדו ואותה יחיו לא יהיה לו מנוחה ג"כ בעה"ב, וע"כ אמרי אחותי את ואז ייטב לי שלא יהרגוני וגם וחיתה נפשי הנשמה בעה"ב אחר מותו כשיהיו לי עוד בנים.
<b>עוד לחתונה</b><br><b>ואעשך לגוי גדול כו'</b> <b>והיה ברכה,</b> עפימ"ש ברכת כו' היא תעשיר ולא יוסף עצב עמה, עפימ"ש (סוטה ב.) אין מזווגין כו' לפי מעשיו ופריך כו' מ' יום קודם כו' ומשני הא בזיווג ראשון וכו' וקשה לזווגם כקריעת ים סוף, עפימ"ש ותרא את עני אבותינו כו' (עיין בהגדה מראה יחזקאל באופן ג' על כהא לחמא) שיש שני ענינים הצריך לאדם האחד מה שצריך לגוף ואי אפשר בלעדו כמו לחם לאכול ובגד ללבוש ועל זה אין צריך האדם לדאוג כלל והב' אשר יש בני אדם שמבקשים מותרות מה שאינו צריך כ"כ כמו מלבושים הרבה ועליות מרווחים וכדומה לזה ע"ש, וכמו כן יש ב' עניני הצלחות דאדם אחד מצד המזל וב' מצד השגחת השי"ת והחילוק הוא כי מה שהוא מצד המזל אינו רק על דבר א' מה שהמזל מורה עליו עושר או בנים או גבורה אבל מה שהוא מצד השגחה הוא מצליח בכל ענין וגם יש לו קיום וכמ"ש יברכך כו' וישמרך דיש לו כח לשמרו כמ"ש השומר אמת לעולם, ולכך אשרי כל ירא ה' [תהלים קכח] כי הוא מתברך בכל הענינים אשתך כגפן כו' וגם בניך כו' ויגיע כפיך כו' כי כן יבורך כו' מי שהברכה באה לו מצד השגחת השי"ת ולא מצד המזל, וזהו וראה כו' כל ימי חייך.
<b>וכמו</b> כן בענין הזיווג דאחז"ל שרוי בלא אשה בלא ברכה, וזיוג ראשון הוא רק מצד המזל כי עדיין לא נודע מעשיו וע"כ לפעמים אין לו קיום, אבל זיוג שני תליא במעשיו שיהיה לו קיום וגם שיתברך ב"ד, וזש"ה ברכת כו' היא האשה אשר הוכיח אז תעשיר וגם לא יוסף עצב עמה שלא יצטער עוד בשום דבר, וע"כ אמרו שקשה לזווגם כקרי"ס שהיה גופי' מעשיה, וז"ש כאן שיכנוס לא"י ולא יהיה תחת המזל רק בהשגחת השי"ת ויזכה לכל הברכות וזהו ואעשך כו' והיה ברכה שיהיה מקור הברכות.
<b>לברית מילה</b><br><b>ואברכך כו' והיה ברכה כו',</b> עפימ"ש בעוללות אפרים [מאמר שצ"ה] דג' דברים ע"י שממעטין אותן מתרבים יותר דהיינו מצות מילה לענין בנים אע"ג דמתישין את האבר מ"מ זוכה להעמיד תולדות יותר כמ"ש ע"פ מי מלל לאברהם כו', וצדקה לענין העושר מלח ממון חסר, וענוה לענין הכבוד כי הרודף אחר כבוד בורח ממנו, וכ"ז נתקיים בהאבות כי אברהם היה הראשון למצות מילה ונתברך בבנים, ויצחק קיים צדקה כמ"ש אומד זה למעשרות כו' ונתברך בעושר גדול, ויעקב הקטין את עצמו כי קטן יעקב ודל ונתגדל בשם ישראל כמ"ש ויקרא לו כו' אלוקי ישראל כו' הקב"ה קראו ליעקב כו', אך עיקר הכל הוא מצות מילה שחותמים את עצמו בחותמו של הקב"ה לקבל עול מלכות שמים וכל המצות, וזש"ה ואעשך לגוי גדול לענין הבנים, ואברכך לענין העושר, ואגדלה שמך לענין הכבוד, אבל מ"מ והיה ברכה שאתה הצינור המשפיע הכל על ידי קבלת עול מ"ש וע"כ בך חותמין שאתה קבלת עליך החותם של מצוה ברית מילה.

וירא

<b>וירא ה' אליו באלוני ממרא כו'</b> <b>כחום היום,</b> אחר כל הדקדוקים נ"ל עפימ"ש (ישעיה נ י) מי בכם ירא ה' כו' שומע בקול עבדו אשר הלך חשכים ואין נוגה לו כו' יבטח בשם ה' כו' הן כלכם קדחי אש כו', לבאר כפל המלות ומשמעות הכתוב על איזה ענין מדבר נקדים מה שאיתא במדרש [ויק"ר פי"ז א] טוב ה' לקויו יכול לכל ת"ל לנפש תדרשנו קרוב ה' לכל קוראיו יכול לכל ת"ל לכל אשר יקראוהו באמת כו', פי' דאיתא בגמ' (ברכות ח.) אמרו ליה לר' יוחנן איכא סבי בבבל תמה כו' כיון דאמרו ליה דמקדמי ומחשכי לבי כנישתא אמר היינו דאהני להו, ועיין בהרי"ף מה שתירץ, אבל מ"מ קשה הלא ידע ר' יוחנן שיש בתי מדרשות בבבל שהרבה שאלות ותשובות שלח לשם כדאיתא בגמ' דשלח לרב לקדם רבינו שבבבל וא"כ שגם בהמ"ד עתידין שיקבעו בארץ ישראל דלמא מהאי טעמא איכא סבי, וגם צריך לתרץ מה שהקשה המהרש"א לעיל (ברכות ו.) על הא דתני אבא בנימין אין תפלתו של אדם נשמעת אלא בבית הכנסת שנאמר לשמוע אל הרנה כו', ואיתא שם רב אמי ורב אסי אע"ג דהוה להו י"ג בי כנישתא לא הוי מצלי אלא ביני עמודי היכי דגרסי.
<b>ונ"ל</b> דהנה בספר בינה לעתים [ח"ב דרוש ג' לתפלה] פירש ע"פ ברוך הגבר אשר וכו' והיה ה' מבטחו (ירמיה יז ז), כי כל אדם בוטח בה' וכמ"ש (ברכות סג.) גנבא אפילו במחתרתא רחמנא קריא, רק שצריך להיות הבטחון והתקוה שלו רק השי"ת עצמו היינו שמקוה אלקותו, והיינו שיש שני מיני עבדות שיש מי שעובד השי"ת בהגוף אעפ"י שעושה מה שמוטל עליו ונזהר מכל דבר האסור רק שאין בעבודתו חיות ואין מרגיש טעם וקורת רוח כמ"ש כל מצוה דלא איתעביד בדחילו ורחימו כו' [לא פרחת לעילא, תיקו"ז כ"ה ע"ב], שכשאדם עומד להתפלל לא יתפלל בשביל שיהיה רשאי לאכול אח"כ רק שצריך להכין את עצמו ליתן שבח והודיה לקונו ולהתפלל לפניו שכל המלאכים ושרפים אינן רשאין לומר שירה עד שיאמרו הישראל וחיבה יתירה נודעת להם שהוא בוחר בשירי זמרה, וגם כשמתעטף בטלית ומתעטר בתפילין צריך לברך בשמחה גדולה שזכנו במצות הללו שלא עשה כן לכל גוים והיינו שיעשה המצות בהנשמה ולא בהגוף לבד, וכמ"ש בתב"ש ע"פ ומשפטים לא יחיו בהם (יחזקאל כ כה) שאין בהם חיות.
<b>וזה"ש</b> טוב ה' לקויו יכול לכל כי כל אדם יאמר בפיו שהוא בעל בטחון, לזה אמר לנפש תדרשנו למי שדורש אותו עם הנפש והנשמה, וכמו כן קרוב ה' לכל קוראיו כי כל אדם עומד ומתפלל רק שאין המחשבות דומות ואין פיו ולבו שוין, לזה אמר לכל אשר יקראוהו באמת ולא בשקר, וזה"ש ברוך הבא בשם ה' שעובד את השי"ת בשביל כבודו של הקב"ה ולא בשביל עצמו.
<b>וזהו</b> החילוק שבין עובד לשמה לשלא לשמה כי כשעושה שלא לש"ש רק בשביל קיבול שכר או יראת עונש אינו עושה המצוה בחיות ואהבה ותשוקה רק כשיש לו אמתלא ותירוץ הוא נמנע מלעשותה.
<b>וע"כ</b> נאמר כיון דעל כל דבר מצוה צריך לראות אל התכלית והנשמה שיש בו שזהו העיקר דרחמנא לבא בעי א"כ נרד לסוף דעת ההולכים ומתפללים בבהמ"ד או בבהכ"נ ונאמר שיש לכל אחד מעלה אחרת דהיינו כי הולכי בהמ"ד זוכין במה שלומדים מיד אחר התפלה פרק משניות והולכים מחיל אל חיל וגם לפעמים שמקבצים איזה נדבה בשביל אורח, משא"כ בהולכי בית הכנסת שנפטרין מכל זה רק שיש שם מעלה אחרת שיש שם חיות ומסירת נפש דהיינו שהולכין גם בימות החרף שהקור גדול ואעפי"כ לא שמים לב לבטל בשביל זה המנין הקבוע וכמאמרם ז"ל (ברכות ו:) כל הקובע מקום לתפלתו אלקי אברהם בעזרו.
<b>ואפשר</b> שבזה פליגי רב אמי ורב אסי עם אבא בנימין שהם סוברין תלמוד גדול א"כ טוב יותר להתפלל בבהמ"ד שמגיע מזה התכלית ללמוד תיכף אח"כ, ואבא בנימין סובר מעשה גדול א"כ טוב יותר להתפלל בבית הכנסת שיש שם קצת מסירות נפש, וע"כ כשאמרו לר' יוחנן דמקדמי ומחשכי לבהכ"נ ואינם מבטלין המנין לעולם אעפ"י שיש בית המדרש בעירם וא"כ עוסקים לשמה, וכתיב (משלי ג טז) אורך ימים בימינה והיינו למיימינים בה, ובזה נייחא דעתו.
<b>היוצא</b> מזה ששני הדעות אמת רק באופן שיקבע תפלתו לעולם במקום אחד דהיינו שבקיץ נוח יותר להתפלל בבית הכנסת וצריך לילך שם גם בחורף שאם לא יעשה כן א"כ הודה למפרע שאין מחשבתו לש"ש רק לעול ולמשא שצריך להתפלל ולשמוע קדושה וברכו מיראת העונש וכשימצא תירוץ ואמתלא בועט בה, ולכן גם על ההליכה בקיץ שמה אינו מקבל שכר, וכמו כן להיפך ההולך לבית המדרש בחורף צריך לילך שם גם בקיץ מטעם הנ"ל, ע"כ לא טובה השמועה שעוזבים הבהכ"נ גלמודה בלי מנין, ואמרו בברכות (ו:) כשהקב"ה בא לבהכ"נ ולא מצא שם עשרה מיד הוא כועס ואומר מדוע באתי ואין איש, אותו האיש שהיה אתמול כאן היכן הלך אם בשביל עסקיו הלך הקצור קצרה ידי הלא יד ה' לא תקצר להשלים חסרונו ואם מתיירא מפני הקור הקשה עליו לז"א ואם אין בי כח להציל כו'.
<b>וזה"ש<b></b> מי בכם ירא ה'</b> שעובד ה' בכל המצות ומתפלל בכוונה שחרית וערבית ואעפי"כ שומע בקול עבדו שהיצה"ר נקרא עבד כמ"ש (משלי כט כא) מפנק מנוער עבדו כו' שהוא שומע להיצה"ר שמסיתו לצאת מן הבהכ"נ, וממה נפשך אם הוא עובד ה' בשביל כבוד שמים ולשמה למה יניח להיצה"ר לומר ג"כ דעתו, וע"ז תירץ אשר הלך חשכים ואין נוגה כו' שבאמת גם עשיית המצות שלו הולך בחושך ובלי חיות ושלא לש"ש רק כמצות אנשים מלומדה וכמעשה אבותיהם בידיהם שאלולי כן יבטח בשם ה' וישען באלקיו פי' שהמשענה שהוא בוטח בה' היה לו לבטוח בשם ה' בשביל כבוד שמים וכנ"ל, אבל הלא כלכם קודחי אש עצלים ומצוננים אוהבים להחם את עצמן, מאזרי זיקות שאין בהם ניצוצות כלל והולך לחפש חמימות, לכו באור אשכם למה תתרפו ממלאכתכם ואינכם עושים המצוה באש של עצמיכם ובהתלהבות אזי לא תרגישו כלל הקור שיש בבהכ"נ.
<b>וזה"ש<b></b> וירא אליו ה'</b> פי' שבעשיית המצוה שהאדם מתדבק באור פני מלך חיים, גם הוא באלוני ממרא, לשון מורת רוח במעמד ומצב של המרות פני עליון, והיינו משום שהוא יושב פתח האוהל כחם היום, אהל הוא הבהכ"נ כמ"ש מה טובו אהליך יעקב שאינו הולך לבהכ"נ רק כשהיום חם אבל בחורף אינו הולך.
<b>עוד</b> יש לפרש המקרא הנ"ל בדבר הצריך לעורר לבב העם שנוהגים כשצריכים לצאת בדרך עומדים ממטתן ושמים עיניהם תיכף על דרכם ופניהם מועדות להתפלל באמצע הדרך או באיזה אכסניא, וע"ז אמרו חכז"ל (ברכות כט:) המלך בקונך וצא, שתחלת הקימו משינתו יהיה תיכף על עבודת הבורא ואעפ"י שעדיין לא הגיע זמן ק"ש ותפלה יאמר איזה מזמורים תהלים או פרק משניות.
<b>וזה"ש<b></b> מי זה האיש ירא ה' שומע בקול עבדו שהוא ישר הולך ואוהב תורה, אשר הלך חשכים שכבר הלך לדרכו כשעדיין לא האיר היום, ואין נוגה לו</b> פי' שלא האיר לעצמו כלום בנר מצוה ותורה אור ועדיין לא דבר דבר הגון בשביל כבוד קונו, וע"ז הנביא מתפלא על מה שעשה אותו האיש ככה אם בשביל שמתיירא שיפסיד המשא ומתן שלו יבטח בשם ה' כי לא יגיע לו מזה נזק, והנה הן כולכם קודחי אש שהולכין לבית השרף שלהם אחר חצי הלילה ועוסקים שמה עד אור הבוקר ועדיין אין בפיהם נכונה, ומחמת זה גם עבודת תפלתם הוא עליהם קבע ולטורח ונוח להם לבטל המנין בבהכ"נ, ואמרו בגמ' (סנהדרין קה:) מברכותיו של אותו רשע כו' וכולם חזרו חוץ מזה שאמר מה טובו אהליך יעקב כו' שנאמר ואהי' להם למקדש מעט, ע"כ חובה עלינו להתאמץ בדבר זה ולא נסוג אחור ממנו ובזכות זה נזכה להתפלל בבית המקדש הגדול ב"ב ובא לציון גואל.
<b>עוד</b> יאמר <b>וירא אליו ה' כו',</b> דהנה כבר צווחו המפורשים למה לנו להשמיענו שהיה באלוני ממרא וגם מה איכפת לנו שהיה יושב בפתח האהל ושהיה היום חם, והנ"ל דהנה נחמיה אמר (נחמיה ט ו) אתה הוא ה' לבדך אתה עשית את השמים כו' לך משתחוים כו' אשר בחרת באברם כו' ומצאת את לבבו נאמן לפניך וכרות עמו הברית כו', להבין ההמשך מן הכתובים הללו, וביותר מ"ש ב' פעמים לתת את ארץ הכנעני ותיכף הי"ל לפרש לתת לזרעו.
<b>ונקדים</b> מ"ש (תהלים פט י) אתה מושל בגאות הים בשוא גליו אתה תשבחם, ופי' בזה"ק [ח"א ס"ט ע"ב] שבחא הוא להון בגין דכסיפו למחמי מכאן כל מאן דכסיף למחמי אע"ג דלא יהבי ליה רשותא שבחא הוא ליה, פי' שכל העולם מתפללין ואומרין ק"ש ויוצאין ידי חובתן אעפ"י שאין תפלתו של אחד דומה לחבירו, וכמו שפי' האלשיך ע"פ ועבדתם את ה' אלקיכם כו' מכל מקום כיון שבהכנה זו חפצים לירא את השם ולעשות כל מה שבכחן יוצאים בזה חובתן, וזהו החסד הגדול שחנן אותנו הקב"ה וחלק לנו מכבודו שנעבדנו ונברך בשמו מה שאין מלך ב"ו עושה כן שאיננו מניח לשפל אנשים לשמשו ולספר שבחו, אך בר לבב צריך להכין לבבו ולהיות עיניו בראשו להכיר שפלותו לבל יתגאה בזה. וכמו כן שמעתי ממורי נ"י ביאור עמ"ש (דברים כב ח) ועשית מעקה לגגך וזהו אתה מושל בגאות הים, כי תועבת ה' כל גבה לב רק בשוא גליו אתה תשבחם שידעו ויבינו שאינם עושים כלום רק מתחילין ומכינים לעבודת עבודתך.
<b>וכמו</b> כן פירש בספר בינה לעתים [ח"ב דרוש מ' דרוש ח' לפרקי אבות] על פסוק הנה נא הואלתי לדבר אל אדני ואנכי עפר ואפר (בראשית יח כז), פי' אעפ"י שהגעתי למעלה רבה הלזו לדבר עמי מן השמים ואעפי"כ ידעתי בעצמי שאנכי עפר ואפר, והיינו בשביל שהיה מרכבה לקדושה והסוס טפל להרוכב להנהיגו בהרים ובקעות וימים ונהרות, וע"כ היה בעיני עצמו שפל מאוד ולא עשה שום דבר בשביל עצמו, וזה"ש אתה הוא ה' לבדך שעשית השמים כו' ולא זו בלבד שכבר עשיתם אלא אפילו בכל יום ויום חדשים לבקרים אתה מחיה אותם ואעפי"כ נכנעים מאוד, ואדרבה יותר גדולה שגדלתם, דהיינו השמים שהם למעלה, לך משתחוים ומראים הכנעתם, הנה כי כן ועל אופן זה היה ג"כ מה שבחרת באברם שחלקת לו כבוד וגדלת שמו אברהם, ואעפי"כ מצאת את לבבו נאמן לפניך, כעבד נאמן שאינו עושה שום דבר בשביל עצמו רק עובד אדונו, ומחמת זה וכרות עמו הברית כו'.
<b>והוא</b> בשנבין מאמרם ז"ל [עי' סוטה יז. ושם איתא בסגנון אחר] בזכות שאמר אברהם אבינו ואנכי עפר ואפר זכו בניו לשתי מצות אפר סוטה ועפר מילה, ביאור דבריהם כי שני מצות הללו הם מורים על דביקותינו בו ית"ש דהיינו ברית מילה שאנחנו מחותמים בחותם הקודש כעבד לאדונו, וגם אפר סוטה שלא תסטה אשה מאישה ולכך כשעשו העגל בדקן כסוטות (ע"ז מד.), והנה עי"כ שהם דבוקים בו ית"ש וגדורים מעריות זכו לארץ ישראל וכמ"ש כי את כל התועבות האל וכו'. וזהו שנתן לו עצה על המילה, דוודאי אברהם אבינו לא הוצרך לשאול מהכנעני אם יקיים מצותיו של הקב"ה, רק ביאור הדבר מחמת שראה שבני הכנענים פרוצים בעריות וכמ"ש (פסחים קיג:) שחם ציוה לבניו אהבו את הזימה, וע"ז נאמר ותקיא הארץ את יושביה לכך גדר הוא עצמו בדבר זה.
<b>ובזה</b> יובן מ"ש ותקם את דבריך כי צדיק אתה, דצריך להבין מאי רבותא שקיים מאמרו, אבל הענין הוא שנאמר (בראשית טו טז) כי לא שלם עון האמורי עד הנה, שלא השמידם הקב"ה עד שנתמלא סאתם, ואם היו יושבים שם שאר אומות שאינם חוטאים כל כך עדיין לא היה מתמלא סאתם והיו צריכין להיות במצרים עוד זמן רב, לכן נאמר והכנעני והפריזי אז בארץ ופרש"י הולך וכובש ארץ ישראל מיד זרעו של שם, כמו כן שמעתי לפרש ע"פ ונתן ארצם לנחלה נחלה לישראל עבדו (תהלים קלה יב), על דרך עמון ומואב טהרו בסיחון, והנה לכל זה זכו ע"י מצות מילה והיינו ע"י שאברהם אבינו היה עבד נאמן לפניו, וזהו ומצאת את לבבו נאמן לפניך לכך וכרות עמו הברית לתת את ארץ הכנעני שיתן לאחרים את הארצות האלה ואח"כ לתת לזרעו, וזה היה טובה גדולה ולכך מודים ומשבחים ותקם את דבריך כו' והיינו מחמת ותרא את עני אבותינו במצרים וכנ"ל, שהשלים קושי השיעבוד ודילג את הקץ.
<b>וע"כ</b> נוכל לומר שלכך אמרו חז"ל [ב"ר פמ"ח] שאברהם אבינו יושב על פתחו של גהינם ומי שיש עליו חותם ברית מילה אינו מניח לכנוס, והיינו עפימש"כ כל הכופר בע"ז כמודה בכל התורה מחמת שמקבל עליו עול מלכות שמים, וע"ז מורה ברית מילה, רק הבועל ארמית שנמשכה ערלתו (עירובין יט.) והיינו מחמת שנקרא בעל בת אל נכר כאלו עובד ע"ז.
<b>וזהו</b> שאמר<b> וירא אליו ה'</b> שע"י שכתוב למעלה שקיים מצות מילה כתיקונה ע"כ נתראה אליו השי"ת באלוני ממרא שע"י כנענים נטל עצה על המילה, וגם באלוני ממרא קאי על הרשעים הממרים נגד השי"ת שע"י זה זכה והוא יושב פתח האהל כחום היום ר"ל שא"א יושב בפתחו של האוהל שהוא כחום היום כמ"ש (מלאכי ג יט) הנה היום בא בוער כתנור דקאי על הגיהנם.
<b>ופירש</b> עוד ענין הכנעתו של אברהם אבינו שראה אורחים והשתחוה ארצה, וע"כ השבע ארצות שהם כנגד השבעה אבות כמו שפירשתי במ"א הראשונה היא הכנעני [לשון הכנעה] אשר תיקן אברהם אבינו, וזהו שמרומז במקרא שהתחלנו אתה מושל בגאות הים רק בשוא גליו תשבחם וכנ"ל, ובאמת א"א התפלל ע"ז ואמר חלילה לך להמית צדיק עם רשע פי' אדם שהוא צדיק ג"כ רשע, שמתחלה כוונתו לטובה ואח"כ נטרד בגאותו והיה כצדיק כרשע שברצונו הוא צדיק וכשרוצה הוא רשע, ואמר חלילה לך השופט כל הארץ אחרי שכל מקום משפט שגבוה מחבירו יש שם חסד יותר וע"כ אתה ששופט הכל בודאי לא יעשה משפט שהוא דין רק רחמים.
<b>והוכח אברהם את אבימלך</b> כו' מי עשה כו', ליישב הדקדוקים דהקב"ה מתאוה לתפלתן של צדיקים (יבמות סד.) כי כשהאדם בצער צריך לבקש בשביל גלות השכינה כי הצער הזה בא מחמת שנפרד ממנו ניצוץ הקדושה, וכמ"ש (דברים לא יז) על כי אין אלקי בקרבי מצאוני הרעות, כי כשמאיר הקדושה אז כלום חסר מבית המלך, וע"כ צריך להתפלל שיאיר מאור הקדושה בעולמו, ועוה"ז נקרא צדקה וצדק כמ"ש (תהלים ט ט) ישפוט תבל בצדק, וכשמאור הקדושה שופע לעה"ז אז מאיר צדיקו של עולם לצדק, וזהו הקב"ה מתאוה לתפלת"ן לשון התחברות כמו נפתולי כו' של צדיקים צדיק לצדק כי מטובו חפץ להטיב לבריותיו, וזהו נעשה ע"י תפלת הצדיק, וע"כ אמרו צדיקים לשון רבים.
<b>וזהו</b> <b>רננו צדיקים בה'</b> (תהלים לג א) ואז לישרים שהם אותיות מנצפ"ך שמורה על דינין, גם להם נאוה תהל"ה גמטרי' אמת ע"ה, ולפעמים אדם שרואה בחבירו איזה תנועה ונדמה לו שאיננו לשם שמים או כשאחד מתפלל לפני התיבה, ובאמת הוא חסרון עצמו כי מי שלבו שלם עם ה' אינו מהנה [מפנה] את עצמו כלל לפקוח על ענין חבירו רק כל מגמתו לעבודת הבורא, ועצה היעוצה שאפילו נדמה לו שחבירו מתפלל בגאות אז ישגיח הוא על הדברים בכוונה שלימה להעלותן שאל יעבור זר בתוכן ח"ו, וזה"ש והוכח אברהם דהיינו ירא שמים נתווכח לפני אבימלך שהוא מורה על השי"ת אבינו מלכנו על אודות באר המים דהיינו ניצוצות הקדושות אשר גזלו עבדי כו' שהם הקליפות, והשיב לו לא ידעת"י מי עשה כו' ר"ל מי שהוא בדעה זאת אין לו דעת והתחברות ואחדות, וגם אתה לא הגדת לי לא המשכת את קדושתי הגדה לשון המשכה, אז השיב וגם אנכי לא שמעתי לשון וישמע שאול את העם, בלתי היום אני מקבל עלי להיות באחדות.
<b>שערי ציון</b><br><b>חלילה לך מעשות כדבר הזה להמית צדיק עם רשע והיה כצדיק כרשע חלילה לך השופט כל הארץ לא יעשה משפט,</b> והנה הדקדוקים רבו במקרא זה וכפל הלשונות, גם קשה דהול"ל והיה צדיק כרשע, ומהו כף הדמיון, ונ"ל עפימ"ש חז"ל ע"פ כי מפני הרעה נאסף הצדיק שני פירושים הא' הוא שלא יראה ברעה והב' הוא לכפרת עון הדור וכמ"ש [שמו"ר פל"ה ד] בזמן שאין בהמ"ק אני נוטל צדיק מביניהם, והנה באופן הא' דהיינו שלא יראה ברעה יש ג"כ ב' פירושים עפימ"ש בס' יפה תואר על מ"ש בגמ' (תענית כא:) באתריה דרב הוה דברא ובשבבותיה דרב לא הוה סבור מינה משום זכותיה דרב אחזיו להו בחלמא זכותיה דרב נפיש טפי אלא משום האי גברא דשייל מרא וזבילא, והקשה ביפ"ת מה בכך אם היינו טועין שהיה בזכותיה דרב כיון דבאמת זכותו גדול ובכלל מאתים מנה, ותירץ דהא דאמרינן (ב"ק ס.) כיון שניתן רשות למשחית אינו מבחין בין טוב לרע היינו בצדיק שאינו גמור, אבל בצדיק גמור אין שום רע יכול לפגוע בו, וע"כ כאן שבכל העיר היה הדבר רק בשכונת רב לא היה, היו סוברין שהוא משום זכותיה דרב שלא יפגע בו מדה"ד ולכך הוכרח להציל כל השכונה, וא"כ היו פוחתין בכבוד דרב דבאמת רב היה צדיק גמור ואפילו אם היה הדבר בשכונתו לא היה פוגע בו, לכך אחזיו בחלמא דזה היה רק בשביל ההוא גברא דשייל כו' שהיה צדיק שאינו גמור רק שיש לו זכות להנצל ובשבילו היה צריך להציל כל השכונה.
<b>ומעתה</b> נאמר לפי דרכינו לפי מה שפירשנו מפני הרעה כו' שלא יראה ברעה נוכל לפרש ב' פירושים דהיינו אם הוא צדיק גמור ר"ל שלא יצטער באבדן אחרים, ואם הוא צדיק שאינו גמור ר"ל שלא יפגע בו ג"כ הפורעניות והיה נידון בכלל הרשעים כיון שניתן רשות למשחית, וזה"ש על כל הג' אופנים היה אברהם ממליץ בשביל הצדיקים, שאם תאמר שהצדיק נפטר לכפרת עון הדור לזה אמר חלילה לך כו' להמית צדיק עם רשע ר"ל שתענוש את הצדיק בעבור שהוא עם הרשע בעיר אחת כי אם היה דר בסוף העולם לא היה נתפס בעון הרשע הזה, וכעין זה פי' האלשיך ע"פ את העני עמך ר"ל שהוא עני בשביל שהוא עמך בעיר אחת שתוכל לזכות בו בצדקה וע"כ והחזקת בו, ואמר עוד על אופן זה שנאסף הצדיק מפני הרעה שלא יצטער באבדן הרשעים לז"א והיה כצדיק כרשע, ר"ל כי אין מראין לצדיק דבר רע, וע"כ להצדיק יוגמל טוב כראוי לצדיק, ולהרשע יוגמל רע כראוי לרשע, ולכן כתב כצדיק כרשע ר"ל להצדיק יהיה תגמולו כראוי לצדיק ולרשע יהיה גמולו, ועל אופן הג' דהיינו כיון שניתן רשות למשחית כו' לז"א חלילה לך השופט כל הארץ ר"ל כי בעבור שאתה שופט כל הארץ והעולם נידון אחר רובו, בשביל זה לא יעשה משפט ח"ו לא יצא משפט מעוקל לענוש הצדיקים במעשה הרשעים. [מפ' אחרי]
<b>ויאמר בי נשבעתי כו' כי יען אשר עשית את הדבר הזה ולא חשכת את בנך את יחידך כי ברך אברכך והרבה ארבה את זרעך כככבי השמים וכחול אשר על שפת הים וירש זרעך את שער אויביו,</b> הדקדוקים רבו כאן וגם כפל לשון את הדבר הזה הוא למותר, ועוד כי ברך אברכך הוא כפל וגם הרבה ארבה, וגם צ"ב מ"ש כככבי השמים וכחול אשר על שפת הים דממ"נ הלא גלוי וידוע לפניו איזו יותר והיה לו לברך באותו שהוא יותר מחבירו אם ככבים יותר הו"ל לברך בהם וכן להיפך, וגם קשה מהו ענין וירש זרעך את שער אויביו לכאן.
<b>והנ"ל</b> ונקדים לפרש מ"ש (בראשית לב יב) הצילני נא מיד אחי מיד עשו כו' עד סוף הפרשה כלה מקשה וכפל לשון ומלות, והנ"ל דהנה ידוע שיש שני מיני רב האחד הוא רב בכמות והב' הוא רב באיכות כדמצינו במקרא גם האיש משה גדול מאוד שהיה רב באיכות, וע"כ אמר יעקב הצילני מא מיד אחי מצד שהוא רב באיכות שהוא אחי בנו של אברהם ויצחק, וגם מיד עשו שהוא גבור ואכזרי כגויי הארץ שהוא בכמות, ע"כ אני ירא אותו פן יבא והכני בשתיהם דהיינו א"ם שהיא באיכות ועקרת הבית, על בנים שהם בכמות, ובאמת אתה אמרת היטב אטיב שני הטבות האחד הוא עמך שאהיה דבק בך ורב באיכות וכמ"ש במ"א, והב' כחול הים רב בכמות, וע"כ ברך הקב"ה לישראל בשתי הברכות דהיינו כככבי השמים שהם צבא מעלה וקרובים למלכות שמים והם רב באיכות וגם כחול הים שהוא רב בכמות.
<b>והחילוק</b> ביניהם הוא שמי שהוא רב בכמות גבור ועשיר אין מגיע לאחרים טובה מזה, אבל מי שהוא רב באיכות צדיק וחכם גדול מגיע לאחרים טובה שלומדים ממנו תורה ומע"ט ומגין עליהם בצדקתו, וע"כ כאן שמצינו שנתנסה אברהם אבינו בשתיהם דהיינו בכמות שעשה הרבה דברים שהשכים בבוקר כדי שלא תדע שרה ותמחה בו וחבש בעצמו את חמורו וביקע בעצמו העצים והלך ג' ימים רצופים ולא נתיגע ושאר דברים הרבה שנזכרו במדרש וכבר היה יכול להשמט כמה פעמים שאם גלה לשרה והבריחה את יצחק לא היה הוא חייב בדבר, ומ"מ נתחזק ונתאמץ ונתאזר ושמח לעשות רצון קונו, וגם מצד האיכות הדבר גדול שהיה בנו יחידו למאה שנה, וזה"ש יען כי עשי"ת את הדבר הזה דהיינו כל העשיות הנזכרים כאן והדבר גדול בכמות, וגם שלא חשכת את בנך את יחידך והדבר גדול באיכות, ע"כ ברך אברכך בשתי ברכות וגם שתהיה בריכה שיגיע ממך טובה הרבה לעולם, והיינו והרבה ארבה את זרעך שתי רביות בכמות ובאיכות, והיינו כככבי השמים וחול הים, וממילא ירש זרעך את שער אויביו שתהיה מושל על אוה"ע וכמו שביארתי במ"א.
<b>ובזה</b> יבואר מ"ש (שמות טו טז) תפול עליהם אימתה כו' עד יעבור עמך כו' תביאמו ותטעמו כו', הנה שהע"ה אמר (קהלת ז כג) כל זה נסיתי בחכמה, כלומר שכל עניני עוה"ז שאדם נתנסה בהם יש בהם רמיזא דחכמתא, וע"כ חכמו חז"ל והוציאו כמה חכמות אפילו מן ליצנות של בני אדם, והיינו דאמרי אינשי, משום שכל מה שאדם שומע ורואה בעה"ז הכל הוא לצרכו וכל הנהגות הם כעין מלכותא דרקיעא, כן אנו נאמר הנה שמעתי ליצנות מבני אדם הנה ידוע כשהולכין ב' עגלות זה אחר זה יותר טוב לעגלה הב' להלוך אחר הראשונה כי הסוסים רצים יותר כשהולכין אחר עגלה, ואומרים ליצנות משום כך רצים הסוסים אחר העגלה שסוברים שישבו על העגלה שלפניהם, וגם הסוסים שבעגלה הראשונה הולכין ג"כ במרוצה ששומעים שני מנהיגים מכים במלמד הבקר, הנה בוודאי זה טוב מאוד שהולכים במרוצה אבל צריך לזה הכנה מתחלה לחזק בריחי העגלות והאופנים ושלא ישמטו רגלי וטלפי הסוסים ע"י המרוצתם שאל"כ יבולו ויחרגו ממסגרותיהם.
<b>הנה</b> כי כן אנו נאמר ידוע שעיקר המלחמה היא ע"י השר צבא, עיקר יופי הבנין נעשה ע"י רב הבונים אשר מדריכם, כמו כן עיקר התפלה ע"י השליח צבור והוא העגלה ראשונה והצבור נמשכו אחריו, וע"ז נאמר עד יעבור עמך ה' עד יעבור כו' היינו שני העגלות כשמתפללים במרוצה והצבור רצים אחר הש"ץ והש"ץ סובר שהצבור ממהרים עליו והוא רץ ביתר, והיינו עם זו קנית כשהם מוכנים ומיוסדים כמו עגלות עם הסוסים הנ"ל.
<b>וביאור</b> הדבר, שכאן העולם נוהגין להתפלל במרוצה, והנה בחול יותר טוב במרוצה ובשבת להתפלל בנחת, ובאמת שניהם טובים בין לאהבה ובין ליראה כי כשהתפלה במרוצה באהבה נקרא באלקי אדלג שור (תהלים יח ל) וכשהיא מיראה הוא מחמת שכשהאדם הולך ביער וירא מפני הגזלנים כמו כן בתפלה שיריאים מן המחשבות רעות וזרות, וכשהתפלה הוא בנחת כשהיא מאהבה נקרא אחזתיו ולא ארפנו (שה"ש ג ד) מפני שמתענגים מאוד בכל תיבה ותיבה ואין יכולין לזוז מהם, וכשהיא מיראה הוא מחמת גודל הפחד אין יכול לפתוח פיו לדבר לפני המלך הכבוד וכמ"ש (במלאכי ב ה) ומפני שמי נחת הוא אלו בני אדם שיראים להזכיר שם שמים מפיהם, אבל צריך הכנה גדולה דהיינו כמ"ש בש"ע להסיר מלבו כל המחשבות הטורדות כו' ולהכניע לבבו ולחשוב ברוממות הבורא ית"ש ובשפלות האדם כמבואר בא"ח סי' צ"ח וצ"ג וצ"ו, וזהו עם זו קנית שיהיו מוכנים וראוים לכך.
<b>והנה</b> נדבר עוד עפ"י המשל הנ"ל ברוכבי סוסים ורצים בהליכתם מ"מ לא כל הדרכים שוים להלוך במרוצה, כי כשמגיעים אצל מכס הדרכים שמונח שם עמוד צריכין להמתין וליתן מכס, גם כשעוברין בעיירות גדולות צריכין להלוך בנחת שלא יזיקו שום בני אדם ושלא לקלקל הרצפת אבנים שם, וגם כדי שיוכלו להסתכל בנויי העיר ובבנינים ובטירותם, וגם כשמגיע אל הספר צריכין להראות כתב אמונתם אם ישרים ונכוחים הם, ולא די בכתב מהשר שלהם רק צריכין משרי הפלך הנקרא קרייזפאס ובפרט כשצריכין לעבור דרך גשרים ונהרות אין יכולין לרוץ בשום אופן פן יתנתקו מוסרי העגלות והסוסים וגם צריכין לראות מקודם באיזו דרך ירדו להנהר.
<b>הנה</b> ככל החזיון צריכין בשעת התפלה, על פסקי הדרך מונח העמוד והוא הקדיש שהוא העמוד גדול שמלאכי אלקים עולים ויורדים בו עליית וירידת השפע צריכין לכוון מאוד בשעה ששומעין קדיש אפילו בשעת התפלה צריך להפסיק ולשמוע ולכוין, כשמגיעין על הספר ועוברין למדינה אחרת דהיינו שהתפלה נחלקת לארבעה חלקים שממליכים את הקב"ה בכל עולמותיו ובין עולם לעולם צריכין להראות כתב אמונתם משרי הפלך דהיינו שב"ד של מעלה דנין את התפלה ואת האדם אם הוא ראוי והגון לכנס באותו עולם ולחפש בגנזי המלך ואם לאו שהיה לו מחשבה זרה דוחין אותו לחוץ, ולא די בכתב הנקרא גלייטשיין דהיינו ב' מלאכים המלוין את האדם רק מב"ד של מעלה, ושם מונח העמוד ליתן מכס דהיינו הקדיש כו', כן לפני תפלת י"ח אין אומרים קדיש ומבואר בכתבים הטעם ולי נראה בפשיטות שכשמוליכין עסקי המלך פטורים מן המכס, והיינו ששם עוסקין במסירת הנפש ועומדין בהיכל אהבה ועולין להיכל הרצון כידוע, גם כשעוברין בעיירות גדולות דהיינו האחד הוא פיטום הקטורת ופרשת התמיד שצריך האדם לחשוב כאלו הוא עומד על המזבח ומקריב כל הקרבנות האמורים באיזהו מקומן כל אחד במקום הראוי לו.
<b>ומכ"ש</b> תרומת הדשן והתמיד שהיא העולה העשויה בהר סיני לריח ניחוח אשה לה' ד' תיבות להעלותו לד' עולמות, והקטורת שיש בה עשרה סממנים נגד עשר ספירות והי"א היא לבונה זכה האמורה בכולן, עוד יש עיר נאה ומשובחת מאוד והיא ברכת ברוך שאמר וברכה זו לא נעשה בידי אדם רק הוא פתקא מן שמיא ויש שם י"ג פעמים ברוך כנגד י"ג מכילין דרחמי וכל תיבה ותיבה שבה היא מסולא מפ"ז תיבות וחלילה לרוץ שלא יקלקל רצפת אבני שיש ומרגליות הללו וגם שיוכלו להתראות ולהרהר בכל תיבה אעפ"י שנדמה שהכל כפול ומשולש יעויין בכונות, גם ברכת ישתבח היא עיר גדולה ויפה כלילת יופי יש בה ג"כ י"ג שבחים כנ"ל נגד י"ג מכילין דרחמי ונגד י"ג שבחים שנשתבחה כנסת ישראל ונאמר בה הבוחר בשירי זמרה שקבלון באהבה וברצון וחתום בה אבינו אברהם בר"ת ואח"כ בברכת יוצר אור יש ששה פרקים נגד ששה היכלות. ואיך לא יבוש האדם כשמחשב שהוא עוסק בגנזי המלך ומספר איך המלאכים ושרפים ואופנים מקדישים השם, וע"כ צריך לקבל עליו מ"ע ונקדשתי בתוך בני ישראל.
<b>גם</b> דרך עוברי דרכים כשעוברים על הגשר צריכין להלוך בנחת שלא יבעטו הסוסים והמנהג הוא לפני כל חזקת וסוללה יש שם גשר שכשנוטלין הגשר אין יכול השונא לעבור כידוע הכל לעוברי בשער בת רבים, הנה כי כן קודם כל שער של חלקי התפלות הנ"ל מיוסד גשר דהיינו צנורות העשר ספירות דהיינו בפסוקי דזמרה נאמר לך ה' הגדולה והגבורה כו' וקודם ק"ש אומרים כי הוא לבדו פועל גבורות כו' הם עשרה שבחים נגד י"ס, קודם תפלת י"ח אומרים רם ונשא כו' מוציא אסירים ופודה ענוים כו' הם ג"כ עשרה טובות נגד י"ס אלו הם הגשרים שעל ידיהם ירדו כ"ב צנורות השפע, אחר כל אלה עוברים ברחובות הנהר הגדול שהוא תפלת י"ח צריכין לראות ליישב לידע האיך לירד בנהר הזה ולהסיר כל המחשבות הטורדות כי כאן מדברים עם הקב"ה לנוכח ויש פחד גדול וצריכין לדבר בנחת שלא להבליע שום אות ולהשמיע לאזניו בקול דממה דקה כי לא ברעש ה' הכל כאשר לכל כמשל הנ"ל.
<b>והנה</b> בשני חלקי התפלה הראשונים דהיינו עד תפלת יוצר צריכין לירא מן המקטריגים ולהתיש כח הקליפות, כי בעולם העשייה הרשעים גוברים וע"כ אומרים שם תרומת הדשן והקרבנות ועתר ענן הקטורת עולה להכרית כל המעיקים הסובבים את השושנה העליונה, ובעולם היצירה יש ג"כ אחיזה לחיצונים, אבל בעולם הבריאה שהוא עולם הכסא אין שם מגע כותי וחיצוני כלל.
<b>וזה"ש</b> בסיום הפסוקי דזמרה על החיצונים והמקטריגים והקליפות תפול עליהם אימתה ופחד והיינו בגדול זרועך ע"י התורה שלומדים קודם התפלה שניתנה ביד הגדולה וע"י הכנה ידמו כאבן עד יעבור עמך ה' עד יעבור שני העברות בב' עולמות ואח"כ תביאמו כו' מכון לשבתך בעולם הכסא, וכל הנהגה הלזו היא ע"י הבעל תפלה והוא רב באיכות כמ"ש בתנחומא [פ' ויחי פ"ז] שהש"ץ הוא כשושנה בין החוחים כו', והצבור הוא רב בכמות וע"כ נאמר עד יעבור עמך ה' כו' דהיינו הש"ץ ששולחים בידו מנחה עד יעבור עם זו דהיינו הצבור שברכה זו נאמרה כאן לאברהם כי ברך אברכך כו' אזי ויירש זרעך את שער אויביו וכו'.
<b>חידושי אגדה לחתונה</b><br><b>איה שרה אשתך כו',</b> לבאר הסמיכות של שוב אשוב אליך כו', דאחז"ל (מגילה י:) כל כלה שהיא צנועה יוצאת ממנה מלכים ונביאים, והעיקר בנים טובים וצדיקים תלוי בהאם כמ"ש בקמחית שהיתה צנועה וע"כ זכתה להעמיד כהנים גדולים (יומא מז.), ולפי שהמלאכים רצו לבשר את אברהם שיהיה לו בן משרה ועיקר תולדותיהם של צדיקים הם מעשים טובים דהיינו שהתולדות שלהם יהיה להם ג"כ מעשים טובים ואם אינם צדיקים טוב לו יותר שלא נבראו, וכמ"ש חזקי' מלך יהודה לישעי' הנביא שלא רצה לישא אשה מחמת שצפה ברה"ק שבניו יהיו רשעים (ברכות י.), וע"כ שאלוהו על שרה והשיב להם הנה באוהל שהיא צנועה כפירש"י וע"ז היה שייכות לבשורת הבנים וזהו שוב אשוב כו' והנה בן לשרה כו'.
<b>לברית מילה</b><br><b>משתה גדול ביום הגמל כו',</b> עפימ"ש (תהלים נ ה) אספו לי חסידי כורתי בריתי כו', דעיקר קיבול שכר על המצוה היינו כשעושין בשמחה כמ"ש ברמב"ם כי הקב"ה אין צריך לכלום רק נחת רוח לפניו שאמר ונעשה רצונו, וע"כ הכל תלוי ברעותא דלבא ולא כמצות אנשים מלומדה לעול ולמשא שעושה רק מיראה, וע"ז אמרו איזה חסיד המתחסד עם קונו ר"ל שכל כוונתו רק לעשות נחת רוח להשי"ת, וע"כ היה אאע"ה מדת החסד ונקרא אברהם אוהבו, ודבר זה נתקיים במצות ברית מילה שאעפ"י שיש להאב הוצאה בממון וגם מצערין התינוק אעפי"כ עושה הכל בשמחה, וע"כ אמרו (שבת קל.) כל מצוה שקבלו ישראל בשמחה עדיין מקיימין בשמחה, וז"ש אספו לי חסידי אותן שמקיימין המצוה באהבה ושמחה דהיינו כשכורתים הברית בשעת שמקיימין המצוה של ברית מילה עושין עלי זבח סעודה גדולה בהוצאה רבה להורות שעושין בשמחה ולא ירע לבבם לתת לכסף מוצא, ותיבת הגמ"ל מורה על בר"מ דהיינו ה"ג מל ומכאן סמך לסעודת ברית מילה ע' תוס' שבת [קל. ד"ה שש אנכי], וז"ש ויעש אברהם משתה ביום הגמ"ל להורות שעשה מצות השי"ת בשמחה רבה.

חיי שרה

<b>ואברהם זקן בא בימים כו',</b> הנה ידוע שהבורא ברא עולמו בגין דישתמודעין ליה וכמ"ש אשר מלך בטרם כל יציר נברא שהיה מלך בכח רק שרצה להודיע טבעו, וידוע כשאדם רוצה להיות ידוע ומפורסם צריך להיות נדיב ומטיב לכל, ומכ"ש הבורא ב"ה הודיע בי"ג מדותיו של רחמים, א"כ איפוא מהו שאמרו [עי' פירש"י בפסוק בראשית וגו'] בתחלה עלה במחשבה לברוא העולם במדה"ד הלא תחלת הבריאה היה לנהג עולמו בחסד ובריותיו ברחמים וזהו עיקר השירות והתשבחות, אעפ"י שאסור להרבות בשבחו של מקום היינו בשבחים הבאים מצד עצמותו כי הוא אלקי אלקים ואדוני האדונים, והיינו מחמת שאין בכח שום נברא להשיגו, אבל עיקר השבח והודיה שאנו נותנין לו הוא מה שמזכירין חסדיו וטובותיו ונפלאותיו הרבים והעצומים על אשר יעמס עלינו יום יום.
<b>וכמו</b> שביארתי על מה שאמר דוד המע"ה (תהלים קיח ז) ה' לי בעוזרי ואני אראה בשונאי, פי' שיש שני סוגי ניסים דהיינו הא' כשאדם הולך בדרך ונופלים עליו גזלנים והקב"ה מצילהו מידם נותן אח"כ שבח והודיה, והב' שהקב"ה שומרו שהגזלנין אינן רואין אותו כלל וגם הוא אינו רואה אותם נמצא שמרויח בזה הבהלה והפחד, אמנם כל זה באדם בינוני משא"כ במי שכבר הוא מנוסה ומובטח בה' שלא יגיע לו היזק ונכון לבו בטוח בה' לאיש כזה טוב יותר שיראה לפניו הנס כדי שעי"ז יגיע לאהבה ובטחון יותר, וע"כ דוד המע"ה שכבר היה מלומד בניסים כמ"ש אם תחנה עלי מחנה לא יירא לבי שלא יגיע מזה שום מורא ומורך בלבבו כי אם תקום עלי מלחמה אפי' אנכי יודע בבירור שהמלחמה היא בשבילי מ"מ אני בוטח, וזה"ש ה' לי בעוזרי אחרי שאני מובטח בעזרת ה' לכן טוב יותר שאני אראה בשונאי כדי שאראה הנס עין בעין.
<b>והוא</b> שאמר (תהלים קמב ח) הוציאה ממסגר נפשי, לא בשביל עצמי, רק להודות את שמך, כי נפשי היתה משתוקקת מאוד לזמר שירות ותשבחות וכדמשמע בזה"ק שע"כ אמר בסוף תהילים כל הנשמה תהלל שלא היה יכול להספיק ולרוות צמאונו בכל הק"ן מזמורים שאמר עד שסיים כל הנשמה תהלל.
<b>הנה</b> כי כן נשוב נתפלא על תחלת הבריאה. אמנם ידוע שיש חילוק בין חסד לרחמים כי חסד הוא פשוט שאין בו טעם ומעצור ואם העולם היה נבנה בחסד לא היה שכר ועונש וע"כ צריך למדת הדין אשר יגביל השפע במדה, ואעפי"כ הקב"ה מרחם כי מדת רחמנות שייך על דבר שאינו כראוי ולכך היה צריך מקודם מדת הצמצום ואח"כ ממשיכין את חסד הבורא בכל המדות, וזהו מה שאנו מתפללים ברוך אתה ה' רופא חולים ומברך השנים וכדומה פי' ברוך הוא לשון בריכה וצינור שיומשך בריכה והשפעה של רפואה וברכת השנים.
<b>וזה"ש</b> ואברהם זקן, פי' זקן מלא רחמים שי"ג מדות נקראין תיקוני דיקנא, בא בימים, בשבעת ימי בנין דהיינו המדות והצמצומים, וה', כל מקום שנאמר וה' הוא ובית דינו דהיינו בשיתוף של דין ורחמים, ברך, המשיך את אברהם, דהיינו מדת בכל, באותו מדה הנקרא כל כמ"ש כי כל בשמים ובארץ.
<b>וזה"ש</b> יפה שיחתן של עבדי אבות לפני הקב"ה מתורתן של בנים, פי' כמ"ש (תהלים א ב) ובתורתו יהגה כו' בתחלה נקראת ע"ש הקב"ה ואח"כ על שמו (קידושין לב:) שמחדש חדושי תורה שזה תלוי ביגיעתו כי יגעתי ומצאתי תאמין, וזה חביב לפני הקב"ה כשמספרין מתורתם וממעשיהם אשר חדשים לבקרים מוסיפין והולכין, אבל מגדולת הבורא אין בנו כח לדבר, וגם אליעזר דבר כאן מטובתן של אברהם ויצחק והניסים שנעשו לו בשבילן וזה חביב לפני הקב"ה אפילו אם היא שיחה של עבדים רק שתהיה מתורתן של בנים פי' השיחה והדבור יהיה מתורתן ומעשים טובים של הבנים וזהו העיקר השבח שמו.
<b>עוד</b> יאמר יפה שיחתן של עבדי אבות מתורתן של בנים, עפימ"ש בשם הבעש"ט מה טעם במנחה של שבת הוא רעוא דרעוין פי' הרצון של הרצון עיי"ש בס' אור הגנוז, והנה הקב"ה ברא עולמו בגין דישתמודעין לי', וזה נעשה ע"י אברהם אבינו פרסום אלקותו בעולם, וע"כ נתן לנו התורה כמ"ש כי הוא חכמתכם ובינתכם כו', וכבר ביארתי ע"פ אזמרה לאלקי בעודי כו' ע"ש הטעם שבשבת במנחה מתגלה רצון העליון דהיינו המתקת הדינים בשרשן עיי' בפ' מקץ וא"כ רצון של נתינת התורה היה לצורך רצון אחר דהיינו פרסום אלקותו.
<b>וזהו</b> יפה שיחתן של עבדי אבות דהיינו הגרים שהם מגיירים נקראין עבדים, יותר מתורתן של בנים, פי' שהתורה היה רק הכנה לזה, וכבר אמרו [קידושין לב: וברש"י שם] שמתחלה נקראת התורה ע"ש הקב"ה ואח"כ על שם הלומד כמ"ש (תהלים א ב) כי אם בתורת ה' חפצו ואח"כ ובתורתו יהגה.
<b>א"י</b> יפה שיחתן של עבדי אבות אעפ"י שאינן חשובים, כשהשיחה היא מתורתן של בנים שמספרין חשיבותם וצדקתם והניסים שנעשו להם, וכ"כ כאן עסק אליעזר בסיפורי דברים הללו ובפרסום אלקותו והניסים שנעשו לו.
<b>ולבני הפלגשים כו',</b> קדמה אל ארץ קדם הוא למותר, והנ"ל דהנה אברהם בירר לו שיעבוד מלכיות ועוה"ב (ב"ר מד כא) וכמ"ש (בראשית לג יד) יעבור אדוני לפני עבדו ואומות העולם ביררו עוה"ז, וזה"ש אחר שירת הים כי בא סוס כו' כלומר כל הרעש הזה הוא כבר ישן נושן שכבר בא סוס כו' אבל לעתיד לבא כי לה' המלוכה כו' אזי ועלו מושיעים כו' ביום ההוא יהיה ה' אחד ושמו אחד וכמו שפירשתי במ"א, ועכשיו אין השם שלם.
<b>וזהו</b> ולבני הפלגשים, שעדיין אין השם שלם נתן אברהם מתנות תענוג עוה"ז וישלחם כו' קדמה שהם יתענגו קודם בני יצחק, אבל לעתיד לבא נאמר (ישעי' ס יג) כבוד הלבנון אליך יבא כו', והיה סחרה ואתננה קודש לה' (שם כג יח).
<b>חידושי אגדה</b><br><b>בתולה ואיש לא ידעה כו',</b> דצריך להבין למה כפל הלשון דאם אמר בתולה ממילא הוא שאיש לא ידעה ועיין פירש"י, ונ"ל משום שבאותו פרק נעשית ג' שנה כפירש"י בפ' תולדות ואז בתוליה חוזרין (נדה מה.) ולכך כפל לומר ואיש לא ידעה אפילו מקודם לזה.

תולדות

<b>ויאהב יצחק את עשו כי ציד בפיו כו',</b> נ"ל דידוע דאותן ד' בנים שבהגדה של פסח הם נגד ד' הויו"ת של ד' עולמות אצילות בריאה יצירה עשייה כל אחד במילואו בגמטרי' ב"ן כדאיתא בכוונות, וב' מהם חסדים שהם חכם ותם, וב' מהם גבורות שהם רשע ושאינו יודע לשאול, והם נגד ב' עולמות עשייה יצירה ששם יש אחיזת הקליפות והחיצונים אבל בעולמות אצילות ובריאה אין מגע כותי וחיצוני כלל, וע"כ הוא שם יין משומר.
<b>והנה</b> [יצחק] היה פחד והיינו גבורות קדושים שהם המתקת הגבורות בשרשן כולל אהבה ויראה שנתמתק בשעת העקידה כידוע ממ"ש אברהם הוליד את יצחק, וע"כ יצח"ק גמטרי' ד' פעמים ב"ן כנגד כל הד' בנים, ועשו היה גבורות לבד כי הוא אדמוני בלא יפה עינים, וע"כ היה צי"ד גמטרי' ב' פעמים ב"ן, ורצה יצחק להעלותו למדת אהבה ולמתקו, וזה"ש ויאהב יצחק את עשו כי צי"ד בפיו, ומלת בפיו מורה כי יש שבעה שערים בנפש [ספר יצירה פ"ד מי"ב] ב' עינים ב' אזנים ב' נקבי האף אבל הפה אחד, כי השניים הם כנגד חסד וגבורה, אבל בפה מייחד שניהם וממתיק הגבורות בחסדים וזהו כי ציד בפיו לכוללן בקדושה.
<b>שערי ציון</b><br><b>ויגש וישק לו וירח את ריח בגדיו כו' ויתן לך כו' מטל השמים כו',</b> צריך עיון נשיקה זו מה טיבה אחר שכבר היה סבור בבירור שהוא עשו כיון שאכל מצידו ולא צוהו לנשקו קודם האכילה, וגם איך יכול לידע מזה מי הוא, עוד קשה מ"ש רש"י והלא אין ריח רע יותר משטף של עזים, וגם מה ענין ריח שדה לכאן, וגם וי"ו דויתן לך הוא מיותר ועוד הרבה דקדוקים.
<b>והנ"ל</b> עפימ"ש (תהלים קמו ה) אשרי שאל יעקב בעזרו שברו על ה' אלקיו, והנה למראה עיני אשפוט שיעקב לא לקח כלל הברכות של עשו כי יצחק אמר הברכות ברוה"ק ושכינה היתה מדברת מתוך גרונו כמו שאמר תברכך נפשי שהנשמה שלו היתה מברכת ולכך אמר לעשו הנה משמני הארץ יהיה מושביך כו' ולא נתן לו במתנה כמו שאמר ליעקב ויתן לך רק שישב במקום טוב ומשובח שיושב במבחר הארץ ועיקר ברכתו הוא ואת אחיך תעבוד כי די לו בזה שיזכה להיות עבד ליעקב כמ"ש על כן עלמות אהבוך כמו שאמר פרעה על בתו הגר מוטב שתהיה שפחה בבית זה ולא גבירה כו' [ב"ר פמ"ה], וגבי ותמנע היתה פלגש [ב"ר פפ"ב יד].
<b>אמנם</b> על יעקב אמרו לא כאברהם שקראו הר ולא כיצחק שקראו שדה אלא כיעקב שקראו בית (פסחים פח.), ביאור הדבר שידוע כי אברהם עבד מאהבה ויצחק מיראה ויעקב אחז בשתיהן, והנה כל העבודה שהוא מאהבת חסד נקרא הר כי כל דאכיל דלאו דיליה בהית לאסתכולי ביה, ועבודת היראה נקרא שדה שהוא מקום יראה כמ"ש המהלך בדרך יחידי כו' ועבודת יעקב נקרא בית שאינו רחוק ולא מקום מאוים כאשר יבואר עוד עיקרו של דבר.
<b>והנה</b> אמרו חז"ל כל האומר הקב"ה וותרן הוא כו' (יוותרו חייו, ב"ק נ.), וקשה הלא הצדיקים מבקשים רק מתנת חנם, וצ"ל דוודאי מדתו של אברהם שהם חסדים פשוטים בלי טעם זה אינו קיום העולם שאין כאן שכר ועונש רק העיקר הוא מיתוק הדין שהקב"ה מתאוה לתפלתן של צדיקים ומהפכין מדה"ד לרחמים שמרחם על בריותיו אעפ"י שאינו הגון ואינם כדאי, וזה"ש [מכילתא פ' בשלח פ"ו] כל מה שישראל אוכלין בעה"ז הוא רק בשביל אמונה, כי בשכר זה שמאמינים שכל צרכם מוטל על השי"ת ואינם נשענין על שום דבר רק על הקב"ה באמת בזכות זה מגיע להם מתנת חנם, לכך אין הדבר רחוק מן השכל וגם איננו ירא מלתבוע, וזה"ש אשרי כו' שברו על ה' אלקיו כי מי שעובד במדת יעקב אינו ירא מן מדה"ד.
<b>ועוד</b> יש לפרש והוא העיקר הצריך להודיע כי העובד במדה זו כלתה נפשו תמיד בתשוקה וחפיצה ומתאוה לרוות צמאונו שבחות וזמירות, אמנם יראת ה' על פניו כי אלקים בשמים כו' על כן צריך לעצור במילין ולהתבושש לפני מלך הכבוד, ובכל יום הוא ממתין ומצפה אימתי יגיע זמן תפלה שיוכל לדבר דבור נגד קונו אשר אהבו, ומכ"ש שבכל השבוע ממתין ובעיניו כימים אחדים אימתי יגיע יום ש"ק שיאמר לכו נרננה ונשמת וכדומה, וזהו שברו על ה' אלקיו כי עיניו כלות ומיחלות מתי יוכל לדבק בקונו ולהוציא כל כחו, וזהו בחינת בית כי תוכו רצוף אהבה ובחוץ הוא מוגבל ומחסה מזרם מדת היראה.
<b>והענין</b> הוא מחמת שיש אור מקיף ואור פנימי וידוע שאור מקיף מקבלין מן האב ואור פנימי מן האם [שער הגלגולים הקדמה י], וזהו שהשיג יעקב מדת היראה מבחוץ מאביו וע"כ כשרצה יצחק (לברך) את עשיו היינו שצריך המתברך להיות קצת השתוות עם המברך שצינור צריך להיות מונח בשוה וגבי עשיו היתה יראה כפולה ורצה יצחק להעלותה כמדתו, וע"כ עכשיו כשנסתפק אם הוא יעקב ורצה לתהות על קנקנו ורצה לנשקו דהיינו אתדבקות רוחא ברוחא ומיד וירח את ריח בגדיו דהיינו המלבוש שרמז לאור מקיף ואז תמה על עצמו ואמר שריח בני כריח שדה דהיינו מדת היראה כו' אשר ברכו ה' שכבר נמתקה, וא"כ מדת היראה שבו הוא יותר טובה כפולה ומכופלת, וע"כ ויתן לך האלקים שהמדה"ד יהיה מסור בידך, וכמ"ש גבי משה (שמות יז ט) ומטה האלקים בידי, וכבר פירשתי זה עפימ"ש האלשיך ע"פ ויהי בנסוע כו' ויאמר קומה ד', ועוד י"ל שאמר ויתן לך האלקים שגם מדה"ד יסכים עמך שלא יהא עליך קטרוג, ועוד י"ל ויתן לך האלקים שיהיה עליך השראת אלקית כמ"ש בקרבך קדוש (ישעי' יב ו), אני חלקך ונחלתך (במדבר יח כ), שע"ז נאמר (במדבר יח ז) עבודת מתנה כו' שהקב"ה נתן את עצמו במתנה כביכול וההיפוך הוא על כי אין אלוק בקרבי.
<b>ועוד</b> יש לפרש הוי"ו של ויתן לך כי ידוע שאברהם היה מרכבה לאות יו"ד ויצחק לאות ה', וע"כ אמר ראה ריח בני כמ"ש בפ' התמיד ד' מדריגות אשה ריח ניחוח לה' תיבת ריח הוא נגד הוא"ו, וגם כאן ברכו יצחק שיהיה הוא הרגל שלישי דהיינו הוא"ו של השם ואז יתן שיתן לך הוא"ו, והיינו מטל השמים כי ג' אותיות הללו במילואם בגמטרי' ל"ט והיינו ט"ל.
<b>והנה</b> ליעקב אמר מתחלה מטל השמים ואח"כ משמני הארץ שהקב"ה יעזור לו באתערותא דלעילא אעפ"י שאינו מתעורר א"ע עדיין, אבל בעשיו נהפוך כי זבח רשעים תועבה, ואת עשיו שנא, ואם בא להכנס תחת כנפי השכינה צריך להתאמץ ולדפוק על הדלת מתחלה באתערותא דלתתא, לכך נאמר מתחלה משמני הארץ ואח"כ מטל השמים.
<b>ויחפרו</b> עבדי יצחק בנחל כו' ויריבו רועי גרר כו' לנו המים כו' ויריבו גם עליה ויעתק משם כו' ויקרא שמה רחובות כו' ויעל משם באר שבע, הקושיות רבו במקראות הללו, חדא דמה ענין הבארות הללו ומה בא ללמדינו בספור זה ובקריאת השמות, וגם למה בראשונה אמר שרבו ואמרו לנו המים משא"כ בהשניים שרבו סתם, ועוד קשה למה לא רבו גם על הג', ועוד לאחר כל הקטטות הניח את הבארות והלך משם לבאר שבע וא"כ לריק יגע.
<b>אבל</b> הענין הוא לפענ"ד דאחת מי"ב מנהיגים שינה כמ"ש בספר יצירה [פ"ה מ"ט] המליך אות ס' בשינה כו' וצר בהם קשת בעולם וכסליו בשנה וקיבה בנפש כו', ולהבין ההמשך והשייכות שיש לה' דברים הללו נקדים מה שיש לתמוה על מה שתקנו לומר בתפלת שחרית לעולם יהא אדם כו' וישכם ויאמר רבון כל העולמים כו' לא על צדקותינו כו' מה אנו כו' אבל אנחנו עמך כו' שמאהבתך כו', וצריך להבין מתחלה משפילין את עצמנו עד לעפר נמשל כבהמות ואח"כ תיכף כמעט רגע מגביהין את עצמנו למעלה ראש בגדולה יתירה, וגם למה נצטרך הדבר לומר תיכף בשחרית ובהשכמה.
<b>אבל</b> הענין הוא הידוע מה שהובטחנו ואזניך תשמענה דבר מאחריך כו' (לאמור זה הדרך לכו בו, ישעי' ל כא) שכל הדיבורים שבעולם ששומעין וכל העשיות שרואין מבני אדם מהכל נוכל ליקח וללמוד חכמה יתירה ועצה לעבוד את השי"ת כי הכל ברא לכבודו, וע"כ ראו חז"ל בגמ' לפרש כמה מילי דעלמא כגון מנא הא מלתא דאמרי אינשי וכדומה, וגם אנו נאמר, שמורגל בפי הבריות כל שהוא צריך אש צריך לחפש אותו באפר, ובאמת הוא כך לפי הטבע כשרוצים שלא יכבו הגחלים מחפין אותו באפר ואח"כ מגלין אותן ועדיין הגחלים עוממות, וכמו כן הוא במילי דשמיא, וכך אמר אברהם אבינו ע"ה הנה נא הואלתי לדבר אל אדנ' ואנכי עפר ואפר, היה צריך לאש וחפש אותו באפר וחפה את עצמו באפר.
<b>והוא</b> מה שביארתי כמה פעמים ויבואר בספרים שכל אדם שעושה איזה עובדא תורה או תפלה ויש בה ח"ו איזה פניה לא פרחא לעילא, וכמו כן ביארתי מ"ש מציל עני מחזק ממנו ועני ואביון מגוזלו, שהאבות הם מרכבה לשכינה בעבור שסילקו את עצמם מכל וכל מלעשות שום דבר בשביל עצמם ולא היו נחשבים בעיניהם לכלום, וע"כ היו מקום לשרות עליהם השכינה, וזהו שאמר אאע"ה הנה נא הואלתי לדבר אל אד' ובאמת איני ראוי לזה רק אנכי עפר ואפר תרתי קאמר הא' שאין לי זכיות ואני מלוכלך בעונות והייתי ראוי לעשות אפר אם תצרפנו בכור האש לא ישאר ממנו מאומה, ואפילו קודם שחטאתי אני שפל ונבזה מיום הולדי וקרוץ מחומר כמ"ש כי עפר אתה כו', ועוד הוספתי שלא זכיתי מעשיי והייתי ראוי לעשות אפר כו'.
<b>כמו</b> כן מדת כל אדם טרם שיתחיל לעמוד לשרת לפני המקום ב"ה מיד בהשכמה צריך לשית אליו לבו ולהבין פחיתת עצמו, וזהו לא על צדקותינו אם מחמת שחטאנו עם אבותינו וגם בלא"ה מה אנו כו' וכו' ואז ימצא מקום משכן כבודו ית"ש לשכון את דכא ושפל רוח כמו אבותינו, וזהו אבל אנחנו בני בריתך כו' קראת שמו ישראל וישורון שע"ז נאמר (יחזקאל א כז) ממראה מתניו ולמעלה כו' כמו שפירשתי במ"א על הג' שמות שקראו ישראל ישורון יעקב כו'.
<b>אמנם</b> מי שלא הגיע לידי מדה זו ואינו משפיל את רוחו עד שיהיה נבזה בעיניו נמאס באמת לאמיתו, יש עליו הרבה מקטריגים מחמת שיש להיצה"ר מקום לאחוז בו שלא קיים ולבי חלל בקרבי, וע"כ יוכל להטרידו שלא להרים ראש לעבוד עבודתו בשלימות ואפילו כשיעשה לפי שעה ויבא לו איזה התעוררות מטרידו במחשבות והרהורים ופניות ונמסרת תפלתו לחיצונים והיינו שני סיבות הם עפר ואפר, וזהו מציל עני מחזק ממנו היינו עני בדעת שאינו יכול להרים ראש שהיצה"ר מכביד עליו עבותות ואינו מניחו לכוין דעתו זהו נקרא עני דלית ליה כלום והקב"ה ברחמיו מצילו מחזק ממנו, ומי שהוא עני ואביון שבאמת הוא תאב וחושק בכל כחו לעבוד עבודתו רק שהיצה"ר מטרידו בפניו כנ"ל ליקח ולגזול ממנו אותו מצוה והוא נקרא עני ואביון שבאמת לא נשאר מכל התיאבון הלז, הקב"ה מצילו מגוזלו, וזהו השבח הגדול להקב"ה על זה שעושה לפנים משורת הדין אבל בלא"ה אינו מובן כלל מה רבותיה.
<b>וזהו</b> שהמשיל הכתוב פה אדם כזה לעבדי יצחק, ר"ל מי שעובד מיראה מדת יצחק, ואמר ויחפרו עבדי יצחק עובדותיו של בעל היראה בנחל ר"ת נ'פשינו ח'כתה ל'ה' דהיינו אתערותא דלתתא, ויריבו רועי גרר דהיינו המקטריגים ותאות רעות כמאמרם ז"ל גרגותא ואמרו לנו המים שרצו ליהנות מאותו העבדות וע"כ נקרא עשק לשון דמעת העשוקים, ואח"כ חפרו עוד באר מים חיים שרצה לחפור באור פני מלך חיים ואז לא הניחוהו לעלות כלל כו' בחי' עני, וע"כ נאמר בסתם ויריבו גם עליה שלא הניחוהו לחפור כלל ואעפי"כ הקב"ה עזרו וע"כ קראו לה שטנה שהשטינו אותו מלעבוד עבודתו, ואח"כ נתחכם ויעתק משם פי' שהסיע את עצמו מכל טרדות עה"ז כמ"ש בזה"ק [פ' בשלח ח"ב מ"ח ע"א עה"פ דבר אל בנ"י ויסעו] ויסעו בעתיקא תליא מלתא וממילא לא רבו עליו שלא היו להם שום אחיזה שאחז את עצמו במדת רחמיו של הקב"ה הנקרא עתיקא מקום שאין מגע כותי וחיצוני כלל, וע"כ קראה רחובות כי עתה הרחיב ה' לנו שהשי"ת ישפיע לנו לפנים משורת הדין ומצד רחמיו הרבים.
<b>הנה</b> כי כן שפתי רננות יהלל פינו בנשמת המעורר ישינים שאפילו אותם שישינים שינת הזמן וכמו הישן וחולם חלום שנדמה בעיניו שאוכל ושותה וסוחר ולומד ומתפלל, כמו כן האנשים שאינם מבינים שמכלים בהבל ימיהם הקב"ה מעוררם, והמקיץ נרדמים אותם שעדיין אינם ישנים מכל וכל רק שנרדמים נים ולא נים הקב"ה מקיצם, והמתיר אסורים שיש עליהם עבותות העגלה חטא' ואינם יכולים להתפשט א"ע ולהרחיב דעתם הוא מתירם כמ"ש (תהלים קז יד) יושבי חושך כו' מוסרותיהם ינתק, והסומך נופלים אותם שנפלו ממדריגתן מקימם באות סמך, והזוקף כפופים שעדיין לא נפלו מכל וכל מזקיפם באות וא"ו, ואפשר שלכך מורה צורת הסמך קשת ויתר דהיינו כ' וא"ו שמורה על שם הוי"ה שהוא במדת תפארת הנק' זוקף כפופים וסומך נופלים כמ"ש בזה"ק [ח"א ג' ע"א] שלכך לא נבראת התורה [שם איתא העולם] בס' דאינון נפלין מאן יוקים לון.
<b>והנה</b> הנפילה והשינה הם גוברות בחודש זה כסליו שבחורף מדת לילה גוברת ואינן יכולין לעסוק בעבוה"ק כמו בקיץ כידוע, וע"כ בחודש מרחשון מתחילין להרדם ואח"כ בכסליו ישנים מכל וכל, אמנם באמת בחודש הזה יש לנו התעוררות גדול להעירנו משינתנו והיא נס חנוכה, והוא שכבר ביארתי עמ"ש פתילות ושמנים שאמרו אין מדליקין בהם בשבת מדליקין בהן בחנוכה לפי שאסור ליהנות לאורן, והיינו עפ"י מאמרם ז"ל (כתובות קי:) ע"פ כל ימי עני רעים, והאיכא שבתות וימים טובים ומשני שינוי ווסת תחלת חולי מעים, והנה מאמר זה קשה מאוד דבוודאי מי שאין לו בחול מה יאכל מאין יהא לו בשבת וגם מ"ש שהוא חולי מעים היה לו להזהר בעצמו ולא להרבות באכילה ושתיה שנקרא אכילה גסה, אבל הענין הוא אין עני אלא מדעת (כתובות סח.) וכמו שזכרנו לעיל שהיצה"ר אינו מניחו להרים ראשו לעסוק בעבודה שלימה, ופריך משבתות ויו"ט שיש אתערותא דלעילא וניחא ליה יותר, ומשני מחמת שהוא שינוי ווסת שלא הורגל בזה נעשה חולי מעים דוגמא למי שנתקלקל באכילה שלא אכל לשובע נפשו, וכמ"ש ויחזו את אלקים ויאכלו וישתו שעשו בשביל עצמם, גם העני הזה מחמת שהדבר חדש אצלו בא לו קצת פניה וכנ"ל, משא"כ בחנוכה שהיה עשיית ישראל במסירת הנפש רבה למאוד שהלכו בשאט נפש בסכנות עצומות ובוודאי לא היה פניה בדבר, וזהו פתילות דהיינו הגוף ושמנים דהיינו הנשמה כמ"ש שמן על ראשך כו' שאין מדליקין בשבת שאין יכולין להדבק בשבת באור פני מלך כו' מ"מ מדליקין בהם בחנוכה וכנ"ל.
<b>וזהו</b> המליך אות ס' בשינה שע"י האות סמ"ך סומך נופלים אותם שישינים שינת הזמן וכו' וצר בה קשת בעולם שהוא שדמיון הס', וכסליו בשנה שלחודש הזה יש סגולה זו, וקיבה בנפש שהקיבה הוא ג"כ עשויה כקשת כנזכר בגמ' לענין חלב.
<b>וכבר</b> מבואר בספרים שהסמ"ך רומז למדת הבינה דהיינו שית סטרין רברבין. ובזה מבואר שאר המקרא שהתחלנו בו דהנה שלש בארות הללו דהיינו ע'שק ש'טנה ר'חובות ר"ת עש"ר והם כנגד עשר ספירות דהיינו ג' בארות הללו ובאר שבע הרי עשר, וידוע מאמרם ז"ל בתחלה עלה במחשבה לברוא את העולם במדה"ד ראה שאין העולם מתקיים כו' ובאמת גם במדת החסד לא היה יכול לברא שא"כ לא היה שכר ועונש והרשעים לא היו כדאים להתפשטות מדת חסדיו שינקו גם הם מאורו וזהו ענין שבירת הכלים המוזכר בספרים הקדושים, וזהו ויחפרו עבדי יצחק דהיינו מדת הדין בנח"ל ר"ת נ'וצר ח'סד ל'אלפים ובהיפוך אתוון רצו"ן [אתוון נוצר] והיינו הופעת הכתר עליון הנקרא רצון, ויריבו רועי גרר לאמר לנו המים שהקליפות רצו לינק מן החסדים וע"כ קראה עשק שהיה לו התעסקות עמהם, ואח"כ חפר באר אחרת דהיינו אצילות מדת החכמה עליונה ורבו גם עליה שלא רצו להניק ממנה כי ראמות לאויל חכמות רק שהחשיכו המאור וע"כ קראה שטנה שלא הניחוהו להתפשט ואח"כ העתק משם והאציל מדת הבינה דמינה דינין מתערין, והיינו שיסד המשורר רחובות הנהר כו' חמשים שערי בינה ואז עמדה הבריאה על מכונה, וזהו ויעל משם באר שבע שנתקן העולם על קיומו בשבעת ימי הבנין ברוך ה' לעולם או"א.
<b>חידושי אגדה לחתונה</b><br><b>ויהי יצחק בן ארבעים כו', במערבא כד נסיב כו' מצא או מוצא כו'</b> (ברכות ח.), הכוונה בזה דהשורה בלא אשה הוא פלג גופא כמ"ש (בראשית ה ב) זכר ונקבה בראם ויקרא את שמם אדם, ובלא אשה הוא חצי אדם, וע"כ דרכו של איש לחזור אחר אשה לבקש אבידתו והיא הגדולה שבכל השמחות כשמוצאין מה שנאבד, וז"ש אם הוא מצא שכוונתו למצוא אבידתו אז הוא טוב מצא אשה מצא טוב, אבל מוצא דהיינו שנושא לשם ממון שרוצה להרויח ולהוציא ממון עי"ז אז הוא מוצא מר ממות את האשה.
<b>וכעין</b> זה כתב באלשיך ע"פ כי יבעל בחור בתולה כו' שצריך להיות לש"ש ועי"כ זוכה לבנים כשרים, וע"כ אמרה רבקה קצתי בחיי אם לוקח יעקב כו' (אשה מבנות חת וכו' למה לי חיים, בראשית כז מו) לפי שהם מזרע טמא מבנות חם שכולם רשעים גם הבנים יהיו כמותם ומי שאינו מניח זרע כשר נקרא מת כנ"ל, וע"כ המתין יצחק מ' שנה עד שמצא זיווגו ברבקה שהיתה עכ"פ בעצמה צדקת אעפ"י שאביה ואחיה היו רשעים מ"מ לא היה מוצא כזה עוד בעולם.
<b>וזש"ה</b> ויהי יצחק בן ארבעים שנה שהמתין כל כך שנים הרבה ואח"כ לקח את בת בתואל ואחות לבן, וע"ז מתרץ לו לאשה שעכ"פ היתה היא בדומה לו בענין צדקות ולא היה מוצא דוגמתה עד עכשיו, ובזה יובן ויעתר יצחק כו' לנכח אשתו כו' דיצחק בעצמו היה בטוח שיוליד כמ"ש כי ביצחק יקרא לך זרע רק היה תולה החסרון בה שאינה ראויה לבנות ממנו ויצטרך לישא אחרת לכך התפלל רק בשבילה שהיא עקרה שיהיה הזרע ממנה לפי שעכ"פ היתה בדומה לו בענין צדקות ולא היה מוצא דוגמתה כנ"ל.
<b>לברית מילה</b><br><b>ויהי עשו איש ציד איש שדה ויעקב כו', עפימ"ש אם לא בריתי יומם ולילה כו',</b> דברית מילה הוא בב' אופנים, בגשמיות היינו ערלת בשר וגם ברוחניות ערלת הלב ע"י המילה זוכה לתורה, והם כנגד מדת יום ולילה דברית מילה הוא רק ביום ותורה העיקר בלילה לא אברי לילה אלא לגרסא, ונקרא ג"כ שמים וארץ דהתורה היא מן השמים וערלת בשר היא בגשמיות כמ"ש וישוב העפר אל הארץ כו' והרוח תשוב כו', ושניהם נקראו חק דהתורה נקראת חקת התורה שאין לחקור אחר טעמיה להוראת היתר וע"כ טעה שלמה המלך ע"ה וכמ"ש אורח חיים פן תפלס כו' רק צריך לקיימה כחקה וגזירת המלך וברית מילה נקרא ג"כ חק בשארו שם, וז"ש אם לא בריתי יומם ולילה דהיינו ברית מילה ביום ותורה בלילה אז חוקות שמים וארץ לא שמתי שלא היה קיום לעולם שכל הבריאה הוא ע"י התחברות רוחניות בגשמיות.
<b>והנה</b> עשו היה בו ב' חסרונות א' איש ציד שרימה את אביו שהיה סבור שהוא צדיק ובאמת בעט בתורה וגם איש שדה שלא היה נימול שכשנולד היה אדמוני והיה יצחק סבור שלא נבלע בו דמו ואסור למולו ואח"כ כשנתגדל ברח לשדה ולא רצה להימול כדאיתא במדרש, אבל יעקב היה בו ב' המעלות שהיה איש תם שנולד מהול וגם יושב אוהלים שעסק בתורה.

ויצא

<b>והנה אנכי עמך כו' כי לא אעזבך כו' וידור יעקב נדר לאמר כו'</b> <b>ושבתי בשלום אל בית אבי והיה ה' לי לאלקים,</b> הרבה דקדוקים במקראות הללו ויש מהם שעמדו המפורשים עליהם ויש מהם שלא הרגישו בהם, דקשה חדא למה הבטיחו מקודם על נתינת הארץ ואח"כ על שמירת גופו, דמקודם הול"ל והנה אנכי עמך כו' מה שנוגע לעצמו ואח"כ מה שנוגע לזרעו, ועוד מ"ש כי לא אעזבך עד כו' משמע שאח"כ יעזבנו ובאמת המקרא צווח לא ראיתי צדיק נעזב, גם בפירוש אשר דברתי לך נדחק רש"י שעדיין לא דבר עמו, ועוד למה נסתפק יעקב בהבטחה זו במה שאמר אם יהיה אלקים עמדי כו', גם והיה ה' לי לאלקים הוא מיותר, וגם קשה שהכתוב לא פירש לנו מה היה הנדר עיין ברש"י ובתרגום, גם מלת לאמר הוא מיותר.
<b>והענין</b> הוא עפימ"ש אשרי שאל יעקב בעזרו שברו על ה' אלקיו כו' (תהלים קמו ה), ונ"ל לפרש עפ"י מה שפירשתי כבר על מה שכ' הניעור בלילה כו' [הרי זה מתחייב בנפשו, אבות פ"ג ד] שהאדם צריך להתעורר מעצמו בכל עת ובכל רגע לבל יתייאש מן הפרעניות וכל מיני עונשים שרואה שבאים על שאר בני אדם צריך לאמד נפשו כי לא נופל הוא מהם ויהיה דבק בבוראו, וזהו הניעור בלילה שמתעורר לתשובה אחרי שכבר בא חושך ואפילה הוא מתחייב בנפשו וכמ"ש הכתוב (ירמיה יג טז) תנו לה' אלקיכם כבוד בטרם יחשיך כו', וכן כתב בס' בינה לעתים [ח"ב דרוש א' לתפלה] ע"פ ואני תפלתי לך ה' עת רצון (תהלים סט יד) אעפ"י שהוא עכשיו עת רצון ואין לדינים כח לשלוט מ"מ צריך להתפלל להשי"ת, וזה"ש יעקב פה ונדר לאלקיו, אם יהיה אלקים עמדי ושמרני כו' אעפ"י שיעשה לי כל הטובות הללו ולא אהיה חסר לנפשי מאומה ואעפי"כ והיה ה' לי לאלקים שלא אתפרד מדביקותו ולא אשכח מדת הדין, ולכך הזכיר ב' השמות, והתחיל אם יהיה אלקים עמדי פי' שמדת הדין תתהפך למדת הרחמים אעפי"כ אהיה בצדקתי מעתה ועד עולם, וזהו אשרי שאל יעקב בעזרו שיש בו מדתו של יעקב שאעפ"י שהקב"ה בעזרו ואינו חסר לעצמו מכל טוב ואעפי"כ שברו על ה' אלקיו כל מעייניו על ה' אלקיו וקבלת עול מוראו ומלכותו.
<b>והנה</b> יש לנו לדקדק עוד לפימ"ש חז"ל שילהי ברכות (סד.) הנפטר מחבירו אל יאמר לו לך בשלום רק לך לשלום כו' עיי"ש, וא"כ יקשה למה אמר יעקב ושבתי בשלום הול"ל לשלום, והרי אם יטעה הסופר ויכתוב ושבתי לשלום הס"ת פסול א"כ הלא דבר הוא, והענין הוא שפירש הכותב שלכך אומרים לחי לך לשלום שכל זמן שאדם חי צריך להוסיף שלימות, משא"כ למת אינו מוסיף שלימות עוד כי לא המתים יהללו כו' רק מה שהכין לעצמו בעוה"ז לכן נאמר בשלום, אותו שלום שלקח עמו מהעולם הזה.
<b>הנה</b> כי כן אמר יעקב שהיתה נפשו מרה לו כשיצא מבאר שבע המקום שכבר נתקדש מאבותיו אברהם ויצחק וגם יצא מבית שם וגם מארץ ישראל והלך לחוץ לארץ ובפרט לחרן שהיה במקום טומאה כמ"ש וימת תרח בחרן ששם היה שבירת הכלים, ובפרט לבית לבן שהיה בעומקי הקליפות והיה ירא לנפשו מאוד שלא יפול ממדריגתו, ע"כ לא ביקש להוסיף שלימות רק הלואי שתהיה יציאה כביאה לכן אמר ושבתי בשלום אל בית אבי באותו שלום שיצאתי משם שלא אהיה גרוע מכמות שאני עתה.
<b>אבל</b> העצה המיוחדת לזה הוא שאמרו [אבות פ"א ז] אל תתחבר לרשע שאל יטרוד מחשבתו כלל על עסקיו רק יהא בטחונו בבוראו ולא יצטרך להחניף לרשע ולהתחבר לו כלל, ולזה נאמר (תהלים לז כה) לא ראיתי צדיק נעזב וזרעו מבקש לחם, דלכאורה קשה שינויי הלשונות שבמקרא הזה, וגם מה רבותא שהצדיק אינו נעזב הלא אין שום דבר שבעולם שנעזב מהשי"ת כי מיד שמסיר השגחתו יחזרו מיש לאין המוחלט, אבל ביאור הדבר שהכתוב הזהירנו (ישעיה כו ד) בטחו בה' עדי עד כו' צור עולמים, פירוש כי כשאדם אוכל בזכות אבותיו או בזכות עצמו יש שיעור לדבר שאח"כ כשיכלה אותו הזכות הוא נעזב מזכיותיו, משא"כ כשאינו לשום קיבול שכר רק ע"י מה שהוא דבוק בבוראו ובודאי הקב"ה ימלא חסרונותיו ועי"כ הוא דבוק בבוראו, הנה לדבר זה אין שיעור ותכלית ולעולם לא יופסק, ולכך אמר דוד (תהלים טז א) שמרני אל כי חסיתי בך, רק בעבור שאיני סומך על שום דבר רק עליך, וכמו כן אמר (ש"ב כב ג) אלקי צורי אחסה בו, בעבור שהוא אלקי צורי ובודאי יפרנס מעשי ידיו, וע"כ הזהיר הכתוב לבטוח בה' עדי עד שלא יופסק, ונתן טעם כי הוא צור עולמים והוא מחיה את הכל אעפ"י שאין שום זכות, וזה שאמר לא ראיתי צדיק נעזב מי שהוא צדיק באמת ודבוק בבוראו אינו נעזב לעולם מחמת שאינו אוכל בעבור שום חוב רק על דביקותו ובטחונו, וזרעו מבקש לחם, שזרעו אינו צדיק רק אוכל בזכות אביו, אינו מבקש לחם, אבל מ"מ אפשר שיהיה נעזב מזכות אבותיו שיתמו.
<b>וע"כ</b> פתח הכתוב תחלה בהבטחת הארץ שזה יבא לו עכ"פ שכבר נשבע לאבותיו, ואח"כ הבטיחו להיטיב עמו מבלי שום זכות וחיוב רק בעבור האהבה והדביקות וזה יתקיים לו לעולם, וזה"ש כי לא אעזבך עד אם עשיתי אשר דברתי כלומר כל זמן שהעשיית הטובות שאני מיטיב עמך הוא מחמת דביקות שלך ולא מחמת הבטחת אשר דברתי לך לא תהיה נעזב, אך אם לא תתקיים באמונתך ובטחונך ואצטרך ליתן מחמת ההבטחה שדברתי לך בודאי תהיה נעזב אח"כ כשיכלה הזכות והחיוב של ההבטחה, וזהו אשרי שאל יעקב בעזרו שעזרו וישועתו של הקב"ה הוא כמדת יעקב והיינו מחמת ששברו על ה' אלקיו שאוכל בשביל שהוא בעל בטחון, ולזה אמר השומר אמת לעולם שזה קיים לעד כנ"ל, וע"כ שם יעקב אל לבו שלא לנטות מדרך הזה.
<b>וזהו</b> <b>וידר יעקב נדר,</b> והנדר היה לאמר אם יהיה אלקים כו' ושמרני כו' שיאמר תמיד ויהיה מרגלא בפומא דברים הללו שכל עסקיו תלוים בחסדי הבורא וכשילך לבטח במחשבה זו בודאי לא יחסר כל טוב, וסיים והיה ה' לי לאלקים שישאר תמיד במדריגתו להיות מרכבה לשכינה.
<b>וידר יעקב נדר כו',</b> במדרש רבה על כולן השיבו ועל הפרנסה לא השיבו, והוא תמוה האיך שייך התשובה קודם להשאלה וכמ"ש המדרש הזה בעצמו לבסוף, והנ"ל דבלא"ה צריך להבין במ"ש אפשר שעברתי על מקום שהתפללו אבותי וגומ' דקשה באמת למה לא התפלל כיון שהיה בעת ההוא בצרה גדולה בעירום ובחוסר כל יחידי ועני, אך י"ל דיעקב היה סובר דאין ראוי להתפלל לשנות רצון הבורא וקבל הכל באהבה, אבל באמת אין זו טענה, כי באמת הקב"ה טוב ומטיב רק השינוי הוא מצד המקבל וע"כ ראוי להתפלל שיסיר המסכים המבדילין ויקבל הטוב בהדיא כמו שהוא רצון הבורא וכמו שכתבתי במ"א, וע"כ נגלה אליו הקב"ה והבטיחו בהבטחות הללו כדי שידע שרצון הקב"ה להטיבו רק הדבר תלוי בו שיתפלל, וזהו על כולן השיבו כלומר שפתח לו פתח לשוב ולהתפלל אבל על הפרנסה לא השיבו ולא רצה להבטיחו שבזה תלוי עיקר עבדות הבורא במדת הבטחון רק יעקב שם עצה בנפשו להתפלל גם על זה.
<b>אכן</b> יש ד' במקום הזה ואנכי לא ידעתי ויירא ויאמר כו', נ"ל עפימ"ש וד' בהיכל קדשו והיינו דאמרינן [זוה"ק ח"ב קע"ח ע"א] יחוד קוב"ה ושכינתיה וידוע שאברהם ויצחק מתיחדים ע"י שהוא הדעת והתחברות, וזה שאמר יעקב שראה יחוד בעולמות עליונים ולא האמין בעצמו שזכה כבר לשני המדות אהבה ויראה, לזה אמר אכן יש ד' במקום הזה, שהשכינה נקראת מקום שהיא מקומו של עולם, וכבר יש יחוד ד' בהיכל קדשו ואנכי לא ידעתי שעדיין אין לי הדעת, לכן ויירא הכניס עצמו להשלים היחוד.
<b>וע"כ</b> נאמר אצל העקידה עתה ידעתי כי ירא אלקים אתה, כי ידוע שענין העקידה היה לאכללא אשא במיא וכמ"ש אברהם הוליד את יצחק, שע"י התחברות חסד וגבורה נבנה העולם ובא' לבד לא היה יכול העולם להתקיים, וזהו עתה ידעת"י, עכשיו יש לי הדעת בעבור כי ירא אלקים אתה שהגבורות נכללו בהחסדים, וע"כ נאמר אחר העקידה שני פעמים אברהם אברהם, שהראשון הוא חסדים לבד והב' כולל גבורה כמבואר בכוונות.
<b>וכבר</b> ביארתי [לעיל פ' חיי שרה] עמ"ש שאברהם קראו הר דהיינו חסדים כי כל דאכיל דלאו דיליה כו' ויצחק קראו שדה מקום יראה כמ"ש המהלך בדרך יחידי ויעקב קראו בית אל שכולל שניהם שבחוץ הוא מצומצם ותוכו רצוף אהבה, וז"ש ויקרא למקום ההוא בית אל שמחסדים פשוטים נעשה בית מיוחד בעבור כי שם נגלו אליו האלקים ששם נתגלו לו הדינים בברחו מפני אחיו, שע"י שהיה בצרה נתכלל במדה"ד וזכה להמתיק הדינין בשרשן.
<b>חידושי אגדה לברית מילה</b><br><b>ותאמר אסף כו' ותקרא שמו יוסף כו',</b> בדרך פשוט דערלה נקרא חרפה כמ"ש כי חרפה היא לנו לתת בתנו לאיש אשר לו ערלה, וגם הוא בעל מום כמ"ש והיה תמים, וז"ש אסף כו' את חרפתי שכבר נימול או שנולד מהול לחד מ"ד ומעכשיו אין לי עוד להתפלל רק שיוסף ד' לי בן אחר.
<b>ובאופן</b> אחר עפימ"ש (דברים כג טו) כי ה' מתהלך להצילך ולתת אויביך, דישועת ישראל בב' אופנים הא' היא המפלה לאוה"ע וזה נעשה ע"י יוסף שהיה שטנו של עשו כמ"ש ויהי כאשר ילדה רחל את יוסף כו' והשנית ביאת הארץ ובנין בהמ"ק שהיה בחלקו של בנימין, וז"ש ותאמר אסף כו' את חרפתי ע"י לידת יוסף שהיה מפלה לשונאי ישראל המחרפים אותנו ומשעבדים בנו ומ"מ קראה שמו יוסף לבקש ג"כ על הישועה של בנין בהמ"ק ע"י בנימין, וז"ש לאמור יוסף ה' לי בן אחר שבחלקו יבנה בהמ"ק ב"ב ותהיה הגאולה בשלימות.

וישלח

<b>ויהי לי שור וחמור כו',</b> איתא במדרש שור זה יוסף שנאמר בכור שורו הדר לו חמור זה יששכר, צאן שה פזורה ישראל, עבד ושפחה, הנה כעיני עבדים כו', להבין הדברים נ"ל עפימ"ש ויאבק איש עמו עד עלות השחר וירא כי לא יכול לו ויגע כו' ותקע כף ירך יעקב בהאבקו עמו כו', והדברים קשים להבין איך כח יעקב גדול כ"כ והאיך ישוער כח מלאך נגד כח אדם והלא משה רבינו ע"ה כשעלה למרום נזדעזע מהמלאכים, ואם באמת לא היה יכול המלאך לקרב אצלו האיך הזיקו ביריכו, ועוד דמשמעות הכתוב ותקע כף ירך יעקב בהאבקו עמו משמע שלא מן הנגיעה של המלאך נתקע דהיל"ל בנגעו בו, ועוד מ"ש כי שרית כו' ותוכל הלא היה צולע על יריכו, ועוד מה ענין אכילת גיד הנשה לכאן ואיך שייך ע"ז הטעם שלא לאכול גיד הנשה של בהמה.
<b>אמנם</b> הנלע"ד בשנבין תחלה מפני מה נאסר לאדם הראשון בשר תאוה ולנח הותר, והוא דודאי לכאורה נגד הטבע שיאכל אדם בשר וכי בשביל שרוצה למלאות תאותו ולאכול פטומות יצער את הבעל חי וצער ב"ח הוא מדאורייתא ומאין יהיה לו כח זה להמית בעל חי, ובאמת לאדה"ר לא הוצרך לאסור כלל בשר תאוה כי הוא אסור מצד הסברא עיי' בסנהדרין פ' ד' מיתות בתוס' שם [נו: ד"ה אכל תאכל], אבל הענין הוא שבכל דבר ישנם ניצוצות קדושות והוויות המהוה אותן מאין ליש, והכל מתאוים לחזור לשרשן וכמ"ש דוד במזמור הללו את ה' מן הארץ כו' יהללו את שם ה' שיהיה להם העלאה, וזה נעשה בזמן שבית המקדש היה קיים ע"י הקרבנות שהיה עמוד העשן מתמר ועולה כמ"ש אשה ריח נחוח לה' והם כנגד ד' אותיות של השם וע"כ אמרו (חגיגה כז.) בזמן שאין בית המקדש קיים שלחנו של אדם מכפר, שבכח האכילה ההיא עובד את השי"ת בין בלימוד או בתפלה או במשא ומתן שמקיים בכל דרכיך דעהו, וע"כ עם הארץ אסור לאכול בשר (פסחים מט:) שאינו אוכל רק למלאות תאותו אסור לו לצער את הבע"ח כי אף הוא כבהמה כמ"ש (חולין ה.) אלו בני אדם שדומין לבהמה, וע"כ לאדה"ר נאסר בשר תאוה, רק אח"כ גבי נח כשראה הקב"ה שהקריב קרבן וידע להעלות חלקי הניצוצות אז הותר לו בשר תאוה כי מעכשיו ידע לתקן הדבר באכילתו.
<b>ומזה</b> נמשך שיש למלכות ממשלה להעלות מסים על אכילת בשר כמ"ש והיה כאשר תריד, מחמת שאין הישראל מעלין באכילתן צד הקדושה הם צריכין להעלות מס ע"ז כדין פורק עול תורה שנותנין עליו עול דרך ארץ ומלכות, וזהו נקרא גיד הנשה שנשה ממקומו דהיינו הקב"ה שהוא מקומו של עולם, ועלייה שלו עלייה אחרת כמ"ש (ישעיה יז י) כי שכחת אלקי ישעך וצור מעזך לא זכרת כו' וזמורת זר תזרענו.
<b>והנה</b> בודאי לכל אדם נדמה בדעתו שהוא עובד השם ויוצא י"ח והוא מחמת שהיצה"ר מסמא את העינים ומטעו מדרך האמת, וזה הוא עיקר הכל כי אם האדם לא יסור מדרך האמת בודאי אין חטא בא על ידו כי תמיד יהיה נגדו פחד השי"ת העומד עליו, ועוד מבואר הדבר בספרים הקדושים, והנה זה היה ג"כ תחלת הקלקול של אדם הראשון ע"י שהנחש אחז עצמו בשקר ולכך נתקצצו רגליו כי שקר אין לו רגלים, וידוע שאין שום מסטין ומקטרג יכול להזיק את האדם אם לא שהאדם בעצמו תועה מן הדרך השכל, ולכן היה יכול הנחש להסית את חוה לפי שאמרה ג"כ שקר והוסיפה שאסור גם הנגיעה (כאן חסר איזה תיבות).
<b>והנה</b> יעקב אבינו היה צריך לתקן מדת אמת ולכן נתגלגל לביתו של לבן שהיה תכלית השקר להוציא ממנו כל הניצוצות הקדושות שבו, וזהו היה ענין הצאן שהיה רועה כמבואר הכל בספרים אמנם המתאבק עם מנוול מתנוול, לזה היה צריך לאחוז ג"כ בשקר כמ"ש אחיו אני ברמאות ולכך היה ללבן קצת שליטה עליו, וזה"ש ויאבק איש עמו עד עלות השחר שהוא האמת כמ"ש (שמות כב ב) אם זרחה השמש עליו (אם ברור לך כשמש, סנהדרין עב.), וגם התורה נקראת כן [שבת ל: עה"פ מה יתרון לאדם וכו' תחת השמש] והיינו עד שאחז עצמו בתורת האמת, ואז נגע בכף יריכו שראה להביאו לידי שקר, וממילא נקע כף יריכו שהוא האמת שיש לו רגלים דהיינו בהאבק עמו ע"י האבקה עצמה נעשה זה, וכמ"ש האלשיך ע"פ אם יפתוך חטאים אל תאבה (משלי א י) שאין לך לכנוס עמו כלל בדין ודברים רק לנטות ממנו כי אי אפשר לצאת נקי.
<b>וזהו</b> על כן לא יאכלו בני ישראל את גיד הנשה דהיינו האכילה שאינו בכוונה באמת לאמתו שנשה ממקומו, כי דובר שקרים לא יכון לנגד עיניו, ואעפי"כ יעקב עשה את שלו והוציא ממנו כל הניצוצות הקדושות וכמו שהארכתי במקום אחר ע"פ גם כי אלך בגיא צלמות כו' וזה"ש לו כי שרית כו' ותוכל.
<b>והנה</b> כבר ביארתי ע"פ ואתנה את הלוים כו' בפ' בהעלותך (במדבר ח יט) שנזכר חמשה פעמים בני ישראל בפסוק אחד ונדחק רש"י ז"ל, ואמרתי שהם כנגד החמשה מדריגות של ישראל המבוארים בפ' אתם נצבים היום כו' והנה את זה לעומת זה עשה אלקים ויש ג"כ בקליפה חמשה מדריגות דהיינו שור וחמור קליפת מצרים וצאן הוא צאן לבן שהיו נשמות ישראל משוקעין שם, ועבד ושפחה כמ"ש מבכור השפחה עד בכור השבי [עי' תיקו"ז קמ"ז ע"ב], וצאן הוא מזל מצרים שהיו עובדים לטלה, וזה"ש לעשיו כי עם לבן גרתי ואחר עד עתה, שהחזקתי בתורה שנקראת עתה [מגילה ג: על של עתה באתי עיי"ש] ולא נטיתי מדרך האמת, וע"כ ויהי לי שור וחמור שכל החמש הקליפות הללו נכנעות לי תחת ידי והכנסתי אותם לסטרא דקדושה כמבואר במדרש הנ"ל, ואשלחה להגיד לך שלא תוכל לשלוט ולהרע לי כי כל המקבל עליו עול תורה מעבירין ממנו עול מלכות ודרך ארץ.
<b>ויאבק איש עמו עד עלות השחר כו',</b> נ"ל דהנה עשו גרע חמשה שנים מחיותו של אברהם אבינו, [כפירש"י בפסוק ויזד יעקב נזיד] ומצינו שחמשה פעמים יצא לקראת ישראל הא' בימי משה ויבא עמלק, הב' וישמע הכנעני מלך ערד שהוא עמלק, הג' בימי גדעון עלה בתערובת מדין, הד' בימי שאול, הה' בימי מרדכי ואסתר, והנה אסתר נקראת אילת השחר כדאמרינן בגמ' (יומא כט.) וזהו שאמר הכתוב ויאבק עמו שהיה לו שליטה עד עלות השחר כו' אח"כ היה להם מפלה גדולה.
<b>שערי ציון</b><br><b>ויאמר יעקב אל ביתו הסירו אלהי הנכר כו' והחליפו שמלותיכם כו' העונה אותי ביום צרתי ויהי עמדי בדרך אשר הלכתי,</b> צריך להבין איך אפשר שבית יעקב עע"ז, ועוד למה להם להחליף הבגדים, ועוד דהול"ל המושיע אותי בעת צרה וישמרני בדרך אשר הלכתי, והיותר קשה שהכל הוא למותר ובודאי כבר ידעו את ה' וא"כ היה לו לומר בקיצור ואעשה שם מזבח לה'.
<b>והנה</b> איתא במדרש [דב"ר פ"ב יא] א"ל משה להקב"ה כשישראל יהיו בצער ואין מי שיבקש עליהם רחמים כו' א"ל הקב"ה חייך שבכל שעה שיהיו קוראים אלי אני אענה אותם שנא' כה' אלקינו בכל קראינו אליו, להבין זה נקדים מ"ש (תהלים כ י) ה' הושיעה המלך יעננו ביום קראינו, שלכאורה אין לו הבנה כלל שהתחיל בלשון נוכח וסיים בלשון נסתר, אבל הענין הוא שאנחנו אומרים מלך מהולל בתשבחות, פי' שמלכותו בכל משלה, ומהולל הוא לשון הארה, בהלו נרו, שמאיר בעולמותיו כי זה כל פרי עבודתינו שלכך נוצרנו בהא סלקא ובהא נחתא לפעול ע"י עבודתינו לתקן עולם במלכות שמים שיהיה הקב"ה מאיר ומשפיע בכל עולמותיו עד סוף כל דרגין מאור א"ס ב"ה לא יהא שום מסך מבדיל רק כולם יהיו מיוחדים בשרשן וכל הברואים ידעו מכבוד שם קדשו וימלא כבודו כל הארץ, וזהו שאומרים לשם יחוד קב"ה ושכינתיה כי שכינתו בתחתונים המחיה והמהוה את כלם ואנחנו צריכין להוסיף כח בגבורה של מעלה להשפיע מאור שפעת כבודו לשכינת עוזו וכמ"ש (הושע ב כג) אענה את השמים והם יענו את הארץ כו', וזהו ה' הושיעה המלך יעננו שהשי"ת יאיר בישועת פניו שהמלך יעננו שמדת המלכות תהיה מליאה שפע להריק עלינו ברכה, ולכן אמר יעננו ביום קראינו עפימ"ש אני לדודי ברישא והדר ועלי תשוקתו כגוונא דבר נש מתתקן הכי נמי אמשיך עליה רוח קדשו [זוה"ק ח"א פ"ח ע"ב] וכדרך שבא לראות כו'.
<b>וכמו</b> כן אני מבין מ"ש (דברים לא יח) ואמר ביום ההוא הלא על כי אין אלקי כו' ואנכי הסתר אסתיר כו' כי פנה אל אלהים אחרים, דכבר הרגישו המפרשים כיון שהוא מתודה ואומר הלא על כי אין אלקי בקרבי נמצא הוא מודה ועוזב א"כ איפוא מה חרי אף הגדול אח"כ, וגם מלת הסתר אסתיר הוא כפל, וגם כי פנה אל אלהים אחרים הוא למותר, אבל הנ"ל דהנה מקרא מלא דבר הכתוב (תהלים קז יז) אוילים מדרך פשעם ומעונותיהם יתענו, שהקב"ה מעניש האדם ע"י פשעיו, דהיינו כל זמן שהאדם דבוק באור פני מלך חיים לא יאונה לצדיק כל און ולא יארע לו שום מכשול, רק כשנפרד מקב"ה ונופל ממדריגתו אוחזים בו דינים, והנה בוודאי כל אדם מתעורר תיכף ומפיל תחינתו לפני הקב"ה להושיעו מצרתו, ובאמת קשה למה הרבה תפלות חוזרות ריקם הלא כתיב קרוב ה' לכל כו', אבל הענין הוא כי כל מי שיגיע לו איזה צער ומכאוב איש נגע לבבו והוא מפיל תחנתו לפני ה' מעומקא דלבא, והנה מי שיש לו מח בקדקדו משים אל לבו מה זה שאני מוסר נפש כ"כ בשביל צורך גשמי השייך לעה"ז אשר בין לילה היה ובין לילה אבד וכי בשביל זה נוצרתי למה לא אעשה ככל עובדות האלה בשביל דבר רוחני להדבק בהקב"ה ושיתרבה כבוד שמים, הנה כלעומת זה הקב"ה יאר פניו אליו, אבל מי שאינו שם לבו לזה רק מטריד מחשבתו בדברים של מה בכך בחושך בא ובחושך ילך והוא אינו יודע שאינו יודע ואינו מבין על עצמו איך שהוא רחוק מן האמת כי הקב"ה אינו מפקח עיניו בעבור שהאדם הולך בדרך אחר וסובר שהוא עובד ה' ומתפלל, ובאמת הסתרת פנים הלז נסתר ממנו, וזהו ואנכי הסתר אסתיר כו' שהסתרת פני ממנו יהיה נסתר שלא יהיה מבין כלל ע"ז בעבור כי פנה אל אלהים אחרים דהיינו עבודה זרה ר"ל שזה נקרא עבודה זרה שאינה עבודה תמה אשר חפץ בה המלך, וע"כ נאמר יעננו ביום קראנו באותה מדה שקוראים לו הוא עונה.
<b>וזה</b> ג"כ ביאור המדרש הנ"ל שבכל שעה לשון אל קין לא שעה, כלומר כמו שהם שועים אלי בתפלתם כך אענה אותם, וע"כ נאמר שהקב"ה קרוב מאוד והיינו שאין האדם מרגיש כלל איך הקב"ה מקרב עצמו אליו כשבא לטהר והיינו רק בכל קראינו כאופן קריאתנו אליו וכו'.
<b>וזהו</b> שאמר <b>יעקב אל ביתו הסירו אלהי הנכר ר"ל העובדות הזרות</b> <b>כו'</b> והטהרו והחליפו שמלותיכם לשון וחלפה רקתו שתשליכו המותרות שאינו עיקר כדמיון הבגד לגוף, ונקומה ונעלה בית אל שנעשה עצמינו מרכבה לשכינה לאל העונה אותי ביום צרתי פי' באותו יום צרתי היה בעצמו העניה על ידו זכיתי למדריגה עליונה, והיינו מטעם כי ויהי עמדי בדרך אשר הלכתי כלומר באותו הדרך אשר הלכתי וכמו שהנהגתי את עצמי כמו כן היה עמדי והאיר פניו אלי.
<b>חידושי אגדה לחתונה</b><br><b>ויבא יעקב שלם,</b> עפ"י<b> על זאת יתפלל כו'</b> לעת מצוא זו <b>אשה כי מאיש לוקחה זאת,</b> דאחז"ל שרוי בלא תורה שאין לבו פנוי מהרהורים ואח"כ לומד בטהרה, אבל כשמטריד את עצמו במו"מ אז הוא עזר כנגדו, וז"ש לשטף מים רבים כו' שלא יתבטל מהתורה שנקרא מים חיים, ולכך צריך לקבוע עתים לתורה כמ"ש בס' הפלאה שהוא לשון היקבע אדם כו', וז"ש מצא או מוצא אם רוצה למצוא אבידתו והיינו רק לש"ש מצא טוב ואין טוב אלא תורה שעי"כ יוכל ללמוד בטהרה אבל אם לא היה כוונתו לקבוע עתים לתורה רק לשם ממון שעי"כ יוכל לעשות מו"מ אז הוא מוצא מר ממות את האשה וכאשר כתבתי לעיל בפ' נח ובפ' תולדות על זה, גם שרוי בלא ברכה כמ"ש להניח ברכה אל ביתך זו אשתו כמ"ש כי שם צוה כו' חיים עד העולם ע"פ יעקב אבינו לא מת מה זרעו בחיים כו' כמ"ש וז"ש שלם בגופו שנתרפא מצלעתו וע"י נשיאת אשה נקרא אדם שלם בגופו וגם בממונו שנתברך בממונו ע"י שהיה לש"ש וגם בתורתו כנ"ל.
<b>לברית מילה</b><br><b>וירא כי לא יכול כו',</b> בזה"ק [ח"א ק"ע ע"ב] מפרש על תמכין דאורייתא שעי"כ נחרב בהמ"ק, וז"ש לא יאכלו בני ישראל א"ת ר"ת ת'שעה א'ב גי"ד הם ג' תעניות ג' תשרי ועשרה בטבת וכל התיבה גמטרי' י"ז [י"ז בתמוז] כמ"ש במ"א [בהספד שבפ' אחרי], ויש לפרשו על ענין ברית מילה שהיא מסוגלת לקרב הגאולה ע"י שמקיימין המצוה בשמחה אין לאוה"ע שליטה עלינו כמ"ש תחת אשר לא עבדת כו' כמ"ש במ"א, וכתיב גם את בדם בריתך שלחתי אסיריך כו', וזש"ה וירא כי לא יכול לו אז ויגע בכף יריכו התחכמו לבטל מצוה זו של יריכו דהיינו ברית מילה כמ"ש על שים ידך תחת יריכי כו', ותקע כף ירך יעקב שהי"ל שליטה עליו עד עלות השחר שהקב"ה הוציאנו מידם ונתבטלה הגזירה דלשון שחר מורה על נס כמ"ש על אילת השחר שהוא סוף הניסים, ואז ויזרח לו השמש אמר שומר אתא בוקר לצדיקים, וכמ"ש על מה שאמרו (מנחות מג:) כשנכנס דוד למרחץ כלומר נסתכל בענין הגלות וראה את עצמו ערום מן המצות כשנסתכל במילה שמקיימין אותה שמחה נתקררה דעתו והיא תקרב הגאולה.

וישב

<b>וישראל אהב את יוסף כי בן זקונים הוא לו ועשה לו כתונת פסים,</b> לבאר מקרא זה נקדים מ"ש (תהלים עב יט) ברוך ה' אלקי ישראל עושה נפלאות לבדו וברוך שם כבודו לעולם אמן ואמן שצריך ביאור כפל השמות ושאר הדברים ובפרט מה שסיים אמן ואמן בחד אמן היה די כי דבר אמת הוא רק בדרך אחד ולא כשקר שהוא בכמה אופנים.
<b>אבל</b> הענין הוא דכתיב (מ"א ח כח) לשמוע אל הרנה ואל התפלה, ואמרו חכמז"ל (ברכות ו.) במקום רנה שם תפלה, וא"כ ה"ה להיפך במקום תפלה שם רנה, וביאור הדבר לפענ"ד כי התפלה נחלקת לשני חלקים הא' הוא התפלה ותחנונים כמו השמו"ע והב' הוא הזמירות והשבחים והודיות שנכללו בפסוקי דזמרה, ולכאורה יש על האדם יותר בושה ואימה כשעומד להתפלל מבפסוקי דזמרה כי בתפלה מדברים עם השי"ת בלשון נוכח משא"כ בזמירות מספרים שבחי הבורא בלשון נסתר, אבל באמת נהפוך הוא כי תפלה לעני כי יעטוף ואין בודקין למזונות, לכל עני ואביון יש לו רשות לבוא בחצר המלך ועומד בפתח ושואל צרכיו, אבל מי שרוצה לבוא בחצר המלך פנימה לערוך שבחיו צריך להיות בר לבב כמ"ש מי יגור באהלך כו' הולך תמים כו', ולא כמנהג העולם כטוב לבם ביין עוסקים בשבחות ובזמירות משפה ולחוץ להטיב נגן בלי בושה ואימה, ועל זה אמרו חכמז"ל (סנהדרין קא.) שהתורה חוגרת שק ואומרת עשאוני בניך ככנור, רק הרוצה לשבת ולפאר ליוצרו צריך להלביש עצמו ביראה וע"כ נוטלין רשות קודם פסוקי דזמרה בשבח המפואר ברוך שאמר כו' ואומרים ובשירי דוד עבדך נהללך כו' בשבחות ובזמירות כו', ומסיימין הבוחר בשירי זמרה.
<b>ואפילו</b> המלאכים אין להם רשות לומר שירה כרצונם כידוע מאמרם ז"ל ומכ"ש המאורות שאומרים שירה בהליכתם, ולדעתי הוא ביאור מ"ש תתברך כו' על כל שבח כו', כלומר שאחרי שברכנו על יצירת המאורות אנו נותנין להם רשות לומר שירה, וז"ש תתברך ה' על מאורי אור שיצרת ומעכשיו ולהלאה המה יפארוך סלה יפצחו רנה לפאר ליוצרם, ומעכשיו אנחנו מתעסקים ליתן רשות למלאכים כנ"ל.
<b>ועל</b> ב' בחינות הללו נאמר (שמות טו יא) נורא תהילות עושה פלא בשכבר ביארתי לפי פשוטו ע"ד סיימתי' לכלהו שבחא דמארך שהקב"ה יראוי מלומר לפניו שירה מחמת שאין אנו יודעין ומשיגים נפלאותיו הנסתרים והיינו עושה פלא דברים מופלאים ונסתרים.
<b>ועכשיו</b> נפרש עוד דידוע דחנוכה הוא מבחי' נצח והוד והיינו אל ההודאות אדון הנפלאות כמ"ש בשל"ה, ביאור הדבר שבחנוכה אנו עושים ב' זכרונות הא' הוא הדלקת הנרות להזכיר נסו והב' אמירת הלל להודות לשמו, וצריכין להתאמץ לעורר חסדים ראשונים וניסים שנעשו לנו בימים ההם שע"כ מברכין שהחיינו כו' והוא שכתוב (תהלים מד ב) אלקים באזנינו שמענו כו' שבאמת אדם ההולך בעסקיו ועוסק בעניני עוה"ז לא ירע לבבו על ענייניו שיארעוהו אם טוב או להיפך, אבל כשאדם מתעשת ומתחיל להזכיר נפלאות הבורא אשר עשה לנו משנים קדמונים שבכל פנה ופנה ראינו השגחתו הפרטיות אשר ד' דורש אותנו בשכבנו ובקומנו היו עיניו על דרכינו בהנהגות מופלאות וניסים מפורסמים ואנחנו מבני בניהם אין אתנו יודע רק לשמע אוזן יתחמץ לבב אנוש, איה כל נפלאותיו, העבד ישראל אם יליד בית הוא מדוע נשתנינו אנחנו מאבותינו, וכמו שתמה גדעון איה נפלאותיו אשר ספרו אבותינו כו', וע"ז התרעם רבא ואנו בעינינו לא ראינו ונענש ע"ז שהטיח דברים כלפי מעלה, ולפי שבאמת הקב"ה עושה עמנו ניסים נסתרים וכמ"ש הן הן גבורותיו כו' וזהו נורא תהלות שהוא יראוי מלומר תהלות לפניו ולהזכיר לפניו שעכשיו עשה פלא ולא ניסים נגלים.
<b>ויחמץ לבב אנוש</b> להתרעם על מדותיו. למה אנו מזכירין מדת לילה ביום כו' [כדי להזכיר מדת יום בלילה ומדת לילה ביום ברכות יא ב] שחז"ל נתנו לנו עצה הוגנת לערב ב' בחינות התפלה שגם בתוך הזמירות מעורבין תפלות כנ"ל וכמה תפלות בלשון שבח כאשר ביארתי כמה פעמים שזהו עצה גדולה שתתקבל התפלה ולהמתיק הדינין, וזהו במקום רנה שם תהא תפלה שיאמרו התפלה ע"י השירה וכן להיפך, והשירה הוא מדת יום כמ"ש להגיד בבוקר חסדך והתפלה מדת לילה ששם אותו כעני בפתח, חסרונות האדם, וכלום חסר מבית המלך, כי באור פני מלך חיים ואמרו חז"ל (יומא עא.) אורך ימים ושנות חיים כו' אלו שנותיו של אדם שמתהפכין מרעה לטובה פירוש שדומה לו כאלו מעכשיו הוא חי.
<b>והנה</b> עם ב' בחי' הללו לדעתי ביאור מאמרם ז"ל [מדרש תנחומא פ' ויצא] שאין הכסא שלם ואין השם שלם עד שימחה עמלק, פירוש ע"ד מ"ש אדון עולם אשר מלך כו' שהקב"ה הוא מלך מצד עצמותו ונקרא הוי"ה, וגם מצד מלכותו הנהגתו עם ברואיו שבראם ונותן להם ספוקם ומחיה את כלם נקרא אלקים, וע"כ עכשיו שהקב"ה רק מלך על ישראל שהם קבלו אלקותו עליהם ועול תורתו ונקרא רק אלקי ישראל אבל אוה"ע מכחישים בו וע"כ כשרוצים להזכיר שמו צריכים לומר ה' אלקים דהיינו שם העצם ושם מלכותו כי כשאומרים הוי"ה אינן מכירים הכל כמ"ש פרעה מי ה' וכשאומרים אלקים יש להם אלקים אחרים, וצריכין להזכיר ב' השמות הנקרא בזוה"ק [ח"א מ"ח ע"ב] שם מלא, אבל לעתיד לבא שיעברו גלולים מן הארץ אזי יהיה ה' אחד ושמו אחד כשיזכירו שם ה' ידעו שהוא היוצר כל, וכמו כן כשיזכר שם אלקים ולא יצטרכו להזכיר הב' שמות רק שם אחד, וזהו שאין השם שלם ואין הכסא שלם כי השם מורה על הוי"ה והכסא מורה על כסא מלוכה דהיינו התגלות אלקותו בעולמו אבל לעתיד לבא יהיה הכסא לבד שלם וגם השם לבד וכנ"ל.
<b>וע"ז</b> מורים הב' בחי' תפלות הנ"ל דהיינו הזמירות הם כנגד שם העצם לשבחו ולפארו ולתארו כרוב גדלו, וכמ"ש בת"כ (הוא בגמ' סנהדרין ס:) ריקן כל העבודות כולן לשם המיוחד, והתפלה הוא לשם מלכותו והנהגתו בעולמו לרחם על בריותיו ולהנהיגם במדת החסד. וזה"ש וברוך ה' אלקים שם מלא, וטעם הדבר שצריכין לומר הב' השמות, לזה אמר כי עכשיו הוא רק אלקי ישראל ואין אוה"ע מכירים בשם הוי"ה וגם בשם אלקים לפי שהוא עושה נפלאות לבדו ואין התגלות אלקותו בעולמו בנסים נגלים, אבל וברוך שם כבודו לעולם שיומשך שם הכבוד להעולם ואז ג"כ ימלא כבודו כל הארץ שיהיו נסים מפורסמים כי כלום חסר מבית המלך ולא יתכן שיהיה חסרון ועצבות במקום השראת שכינתו וכמ"ש במדרש אבל ישראל מביאים תודה בית ה' [ויק"ר פכ"ז] וע"ז נאמר שני פעמים אמן וכנ"ל.
<b>והנה</b> מחמת שאנו מייחדים שני בחי' הנ"ל שמזכירין מדת יום בלילה ומדת לילה ביום עי"כ נעשה המתקת הדינים בשרשן, וע"כ השם ה' אלקים הוא שם של מדת הבינה שהוא עלמא דחירות, שנאמר שנת החמישים כו' וקראתם דרור, והיינו כמ"ש שהקב"ה גוזר גזירה וצדיק מבטלה, פי' כי ידוע שאין דבר רע יורד מן השמים, שלמעלה הכל טוב, רק כשמגיע לעוה"ז ששולטין השבע צנורות המוזכרין בס' יצירה, כי הדבר נחלק לטוב ורע, וזהו לשון גזירה היינו חתיכה, אבל הצדיק מעלה הענין ומחזירו לשרשו מחמת שמקבל הכל באהבה ובכל דבר הוא רואה ומשגיח רק על הטובה שבו ועי"כ הוא ממתיק הדינים בשרשן כמבואר במ"א, והיינו שמעלהו למדת ה' אלקים שהוא יחוד דין ורחמים, וע"כ עולם הבינה נקרא עלמא דחירות כשאדם מבי"ן איזה הלכה הוא משמח ודעתו זחה עליו.
<b>וז"ש</b> וישראל דהיינו ישראל סבא, אהב את יוסף שהוא הצדיק ונקרא יוסף שהוא מוסיף מחול על הקודש כשמעלה ומחזירן לשרשן, מכל בניו דהיינו ז' ימי הבנין ששם יש חילוק בין טוב ורע, ועשה לו כתנת דהיינו לבוש וצמצום, פסים לשון אפיסה, שנסתלקו ממנו הדינים.
<b>אלה תולדות יעקב יוסף בן שבע עשרה שנה היה רועה את אחיו בצאן כו' אל אביהם כו',</b> הדקדוקים רבו במקרא זה, חדא מ"ש אלה תולדות יעקב יוסף כו' ותלה תולדות יעקב ביוסף, ועוד מאי איפכת לן כמה שנים היה, ועוד דהול"ל היה רועה עם אחיו אבל ממ"ש את אחיו משמע שהיה רועה את האחין, ועוד מאי נפקא לן במה שהיה נער את בני השפחות, וגם כבר ידענו שהיו נשי אביו, ועוד דהול"ל ויבא יוסף את דבתם רעה אל אביו כמו שאמר נשי אביו.
<b>והנ"ל</b> דהנה כל אותן העבירות שמצינו בתוה"ק שחטאו כמה בני אדם דהיינו אדם הראשון שאכל מן העץ הדעת וגרם עי"ז מיתה לו ולדורות, וקין שהביא מפרי האדמה אמר גדול עוני מנשא יותר מכששים רבוא שעתידין לחטוא (בל' בתמיה סנהדרין קא:), שבאמת מה שהרג להבל אפשר שלא חטא כ"כ כי הבל היה רודף, וגם חטאו של נח שאמרו במדרש ויתגל בתוך אהלו גרם גלות לו ולבניו, וחטא ישראל שעשו עגל, וחטאם של נדב ואביהו שמתו על שהקריבו אש זרה, ובאמת כבר נתחייבו מחמת ויחזו את האלקים ויאכלו וישתו, ועוד יש בגמרא הרבה דעות, הנה על כל אלה משמע בתיקונים ס"ה ובשאר ספרים הקדושים שהכל היה חטא אחד וענין אחד ולא ביארו הדברים.
<b>ונ"ל</b> לפרש עפ"י פשוט דהנה ידוע שהקב"ה ברא באדם יצ"ט ויצה"ר, הנה היצה"ט נברא לפתות אדם לעשות מצות ומעשים טובים והיצה"ר לעשות עבירות וכל המשנה ידו על התחתונה דהיינו שעושה מצות ומעשים טובים מצד היצר הרע היינו שלא לשם שמים ולפניה אחרת ואינן עושין מן המובחר רק לצאת ידי חובתו, ומצינו בחנוכה היה הנס בנרות, ונ"ל הטעם כי נר מצוה פי' כמו שהנר לבדו אינו מאיר כלום בלא נאחז בו האור כך המצוה בלי דחילו ורחימו ומסירת נפש אינה מאירה, ובחנוכה מסרו נפשם על קיום המצות, וכמו כן העושה עבירות ביצר טוב שנדמה בעיניו שדבר זה מצוה ולא יוכל לשוב בתשובה כל ימיו.
<b>הלא</b> זה היה עונות הללו שאדם הראשון אכל מעץ הדעת טוב ורע כי דעת הוא לשון התחברות כמו וידע אדם כו' שאכלו מעץ הדעת ועשו עבירה וסברו שהוא מצוה שיפקחו עיניהם, וכמו כן קין שהביא מפרי האדמה מן הגרוע כמו שנוהגין כמה בני אדם כשנותנין איזה מלבוש לעני נותנין לו מן המטלאים והקרועים אשר לא יצלח לו כלל והתורה אמרה מבחר נדריך, וכמו כן חטא נח שנעשה איש האדמה ויטע כרם היה לו לעסוק בשאר ישובו של עולם לזרוע ולנטוע ולבנות כי לשבת יצרה, וכמו כן חטאו של עגל שאמרו אשר העלוך מארץ מצרים ולא עשאוהו לע"ז רק אשר ילכו לפנינו ושתפו שם שמים ודבר אחר כדאמרינן בגמ' סנהדרין (סג.) אלמלא וא"ו שבהעלוך לא נשתייר כו', וכן היה עון נדב ואביהו שנאמר ויחזו את אלקים ויאכלו וישתו כתרגומו שנהנו מזה בשביל עצמם, נמצא שלא עשו בשביל אהבת ה' לבד שהיה קצת פני' בדבר, וזהו ויקריבו לפני ה' אש זרה שהעבדות והתלהבות היה זר מעשהו אשר לא צוה אותם שאין לו התחברות, כמו צוותא חדא, דהיינו שערבו טוב ורע.
<b>והנה</b> כל זה הוא מלבוש הדברים בדרך פשוט, אבל עוד דברים בגו שמזה נמשך שיש להקליפה כח להתגבר על הקדושה וע"ז נאמר והוצאת את בלעו מפיו (ירמיה נא מד) ושקוציו מבין שיניו ונשאר גם הוא לאלקינו (זכריה ט ז) שהוא כל עבודתינו להוציא ולהעלות כל הקדושה שיש בס"א, וכ"כ אמרו (סוכה נב.) שלעתיד ישחוט הקב"ה למלאך המות שחציו טוב וחציו רע וישאר ס"מ בפני עצמו והשם בפני עצמו, וע"כ כשישראל עושין רצונו של מקום מוסיפין כח בקדושה של מעלה שמחזירין לשרשן כל ניצוצות הקדושות, ועל זה נאמר ועתה יגדל נא כח ה' כי כנוס לצדיקים נאה להם ונאה לעולם, וזהו (שופטים ה יא) צדקות פזרונו בישראל וע"כ נקרא הצדיק כל כמ"ש (דה"א כט יא) כי כל בשמים ובארץ [ותרגם יוב"ע] דאחיד בשמיא וארעא לפי שהוא מייחד השמים והארץ שמעלה כל הקדושה שבארץ על ידי שמה שנהנה מהארץ עוסק בה לעבודת הבורא ב"ה, ועוד שיש שם בגמטרי' טו"ב [אהו"ה] והוא ר"ת א'ת ה'שמים ו'את ה'ארץ ועל כן נאמר אמרו לצדיק כי טוב כי פרי מעלליהם יאכלו לשון רבים וגם אמרו דצדיק דקרא הוא דנטיר אות ברית קודש ונקרא חי עולמים.
<b>וזהו</b> אלה תולדות יעקב יוסף כי גוף וברית חשבין חד, בן שבע עשרה שנה שהוא בגימט' טו"ב ואח"כ הגיע לשנת שמנה עשרה שהוא ח"י ואז היה רועה את אחיו בצאן פי' ניצוצות הקדושות שהיה בתוך הצאן קליפת מצרים היה טלה וזהו היה עבודתם ברעיית הצאן, והוא נער את בני השפחות פי' שהרוצה להקים את חבירו ולהרימו צריך להשפיל את עצמו אליו לכן נאמר והוא נער כו' היינו בשביל שהם נשי אביו מסטרא דקדושה, ואז ויבא יוסף את דבתם רעה אל אביהם דהיינו הרע שבהם הניח על שרשם ונשאר כלו טוב לקיים ונשאר גם הוא לאלקינו וכו'.

מקץ

<b>ויהי מקץ שנתים כו' עומד על היאר,</b> קשה מאי נפקא לן דשהה שנתים ועוד ופרעה חולם הקשה במדרש וכי כל העולם אין חולמין ועוד עומד על היאור הול"ל אצל היאור.
<b>ונקדים</b> מה שכתוב בזכריה [ג ט] בהפטרת שבת חנוכה הנה האבן אשר נתתי לפני יהושע על אבן אחת שבעה עינים כו' ומשתי את עון הארץ ההיא וכו', הכתוב צריך ביאור וגם מה שתקנו כשיש שתי שבתות לחנוכה מפטירין שבת ראשונה בנרות דזכריה ושבת שנייה בנרות דשלמה, ולכאורה איפכא הוא דשלמה היה קודם לזכריה, וגם בזה נבאר מה שאמרו רז"ל (שבת קיח:) אלו שמרו ישראל שתי שבתות מיד היו נגאלין.
<b>הענין</b> הוא עפ"י מה שאמרו רז"ל [אבות פ"ה א] בעשרה מאמרות נברא העולם והלא במאמר אחד היה יכול להבראות אלא להיפרע כו' וליתן שכר טוב לצדיקים שמקיימין את העולם שנברא בעשרה מאמרות, וכבר הארכתי במקום אחר בביאורו שאלולי עשרה מאמרות לא היה שכר ועונש, וכמו כן הדבר בשבעה ימי בראשית אעפ"י שהיה ביכולת הקב"ה לברוא ברגע אחד מ"מ הוצרך לשבעה ימים לטובת האדם, והוא דכל אשר יחפץ קרבת אלקים ולפרוש מדרכי עוה"ז לעבוד עבודת הבורא ולעשות רצון קונו צריך להיות עיניו פקוחות על כל דרכיו ועניניו, כי בודאי כשהאדם הולך לתומו וישוט בארץ איננו מרגיש כלל בתגבורת היצר הרע רק כשיפנה את עצמו לעבוד בכוונה שלימה כמו שעוסק במו"מ בלי שום פניות אזי יראה וירגיש כי לא לחנם אמרו רז"ל (ברכות ו.) כל חד אית ליה אלפא משמלא ורבבא מימינא, וצריך האדם לפקוח על כל מדותיו דהיינו אותן השבע מדות שיש באדם דהיינו אהבה ויראה כו' צריך לראות שלא ישתמש בהם לעצמו כלל ובכולן יעבוד השי"ת, וכמ"ש דוד המלך ע"ה לך ה' הגדולה והגבורה והתפארת כו'.
<b>ולמען</b> שיהיה הדבר נקל על האדם לכן ברא הקב"ה עולמו בשבעה ימים ובכל יום ויום שולט מדה אחרת כדי שבכל יום יפנה עצמו לתקן מדה אחרת ואגבו יתוקנו שאר המדות דהיינו ביום ראשון מדת אהבה ביום ב' היראה ביום ג' התפארת עד יום ז' שבתון שבת קודש שיתקן מדת מלכות דהיינו שיהיה עליו אימה יתירה ועול מלכות שמים וכמו שאמרו רז"ל [ירושלמי דמאי פ"ד ה"א] אפילו עם הארץ אימת שבת עליו, ולכן נאמר ודבר דבר שלא יהיה דבורך של שבת כדבורך של חול (שבת קיג:) כי כשעומדין לפני מלך ושר אין לו הרחבת פה ולשון כמו היושב לבדו בביתו, וגם דבור הוא לשון מנהיג שהמלכות הוא הנהגת העולמות.
<b>והנה</b> כל המדות הללו הם בפעולת הגשמיות באדם, ולכל זה צריך שכל וחכמה והבנה להבין דבר מתוך דבר איך להתנהג במדות הללו וזהו מדת הבינה המוזכרת בספרים דמינה דינין מתערין פירוש צמצום דהיינו המדות הנ"ל, וכמו כן אמרו בזוה"ק פרשה זו [קצ"ד ע"א] על פסוק והנה מן היאר עולות שבע פרות עיי"ש.
<b>והנה</b> שתי אלה דהיינו מדת הבינה שהוא ראש המשכת הספירות ומדת המלכות שהוא האחרונה הם נקראים תשובה דהיינו מדת הבינה היא תשובה עילאה ונקראת עולם הבא לפי שהיא למעלה מן הצמצום והמלכות נקראת תשובה תתאה והיינו בעולם הזה, והן כנגד השני ההי"ן שבשם הוי"ה.
<b>וזה"ש</b> אלמלא שמרו ישראל שני שבתות כי שבת נקרא תשוב"ה ע"ש תשו"ב ה' כידוע, ואמרו כל שומר שבת מחללו אל תקרא מחללו אלא מחול לו (עי' שבת קיח:) בודאי היו נגאלין.
<b>וזהו האבן שנתתי לפני יהושע</b> והשם הזה שהוא י"ה יושיעך שהוא חכמה ובינה כידוע, על אבן אחת הוא שבעה עינים דהיינו הנקודות שכל שם יש לו נקודה מיוחדת, ועז"א ומשתי את עון הארץ ההוא דזה הוא עיקר התשובה.
<b>הנה</b> כי כן הוא הענין בחנוכה כי באמת נשתוממתי במה שיסדו בנוסח של השמונה עשרה בעל הניסים ולך עשית שם גדול וקדוש בעולמך ולעמך ישראל עשית תשועה גדולה כו', דלכאורה כביכול איפכא הול"ל כי הלא בלא"ה בכל צרתם לו צר וישראל עם נושע בה', וכמו שפירשתי על הפ' וידע אלקים לשון יסורים, וכהנה רבות במקרא שהקב"ה כביכול נושע בתשועת ישראל ותושע לו ימינו, א"כ כ"ש בנס של חנוכה שלא היתה הצרה נוגע לישראל רק בעניני עבודתו להשכיחם תורתו ולהעבירם מחקי רצונו וזה הוא דבר שאי אפשר כי לא תשכח מפי זרעו ובודאי היה מוטל עליו לעשות לנו כל הניסים הללו שעשה ולהושיע לעצמו כביכול, והישראל עשו לעצמם שם גדול וקדוש איך הם נאמנים בבריתו וקיימו כי עליך הורגנו כל היום. אבל האמת שבוודאי נעשה לנו תשועה גדולה וזה שאנו מברכין שהחיינו וקיימנו לזמן הזה ואומרים ג"כ שעשית לאבותינו בימים ההם בזמן הזה שגם עדיין הוא נס חנוכה ונעשה אותו ההתעוררות שהיה בעת ההוא למסור רשעים ביד צדיקים וזדים ביד עוסקי תורה.
<b>והעיקר</b> הוא ברוחניות וכמו שאיתא בס' מאור עינים [פ' מקץ דרוש לחנוכה] עמ"ש פתילות ושמנים שאין מדליקין בהם בשבת מדליקין בהם בחנוכה בתוספת ביאור קצת כי אעא דלא סלקי ביה נהורא דנשמתין ואפילו בשבת שיש לכל אדם נשמה יתירה אינו מתעשת ומתעורר נפשו בדביקות והיינו משום שיש בו קצת פניה, והיינו פתילות ושמנים שהגוף הוא פתילה והנשמה שמן שמראשו אל יחסר, שאין מדליקין בשבת מ"מ בחנוכה יש התעוררות יותר משום דאסור להשתמש לאורו שמסרו נפשם על קדושת השם ביתר שאת ובודאי לא היה אז שום פניה בדבר, וכמו כן נחלש כח היונים והקליפות שגברו בעת ההיא ופרצו י"ג פרצות במקדש דהיינו שנתגברו י"ג מכילין דרחמי ומנעום מלהשפילי', וע"כ נעשה הנס בנרות להורות על הענין שהכל לפי מעשיהם ונר אלקים נשמת אדם. וע"כ נאמר בהעלותך את הנרות ולא נאמר בהדלקתך רק לשון העלאה, וזהו שנאמר לאהרן לגדולה מזו אתה מוכן ועיי' ברמב"ן ריש פר' בהעלותך שכ' ג"כ כעין מזה.
<b>וע"כ</b> נעשה הנס שמונה ימים דהיינו עיקר הנס לא היה רק שבעה ימים כי על לילה אחת היה שמן וממנו היה די לח' ימים והיינו כמו שאמרנו שיום א' הוא במקום מדת הבינה ושאר הימים כל אחד למדה הידוע כמ"ש.
<b>לפיכך</b> חיבב הקב"ה את השביעין, ומכ"ש כשחל שני שבתות בחנוכה כמו שנה זו וכמ"ש ששני השבתות הם בינה ומלכות החכם עיניו בראשו מה שבידו לתקן, וע"כ קורין בשבת ראשונה הפטרה דזכריה שכ' ומשתי עון הארץ כו' על אבן אחת שבעה עינים דקאי על לעתיד לבא וכנ"ל, ובשבת שני קורין בנרות דשלמה מלכא שאצלו היה המלכות בשלימות והיה מולך בכיפה. ועוד דברים בגו רק שאין לי עסק בנסתרות.
<b>והנה</b> עיקרן של דברים מה שהבטיחנו והייתם לי סגול"ה פי' השם של חסד הוא בניקוד סגו"ל וגם אמרו חכז"ל אין קורין אבות אלא שלשה והיינו קו ימין וקו שמאל ומכריע באמצע שהוא מדת יעקב והשם בניקוד חול"ם וע"ז אמרתי ע"פ ויחלום והנה סלם כו', [עי' לקמן פ' וארא חלק שערי ציון].
<b>וזה"ש</b> <b>ויהי מקץ שנתים ימים</b> דהיינו אחר תיקון שני המדות דהיינו חסד וגבורה של ימי בנין עולם, ופרעה חולם פי' מדת הדין שנקרא פרעה לשון פרעון נמתק בחולם ואז הוא עומד על היאר אותיות ירא"ה בגימט' גבור"ה כי צדיק מושל ביראת אלקים, ועוד מק"ץ ר"ת צום קול ממון והיינו ג"כ כנגד השלשה אבות.
<b>וזהו</b> האבן שנתתי לפני יהושע ישק על עמי רק הכסא אגדל ממך, נ"ל דהנה בכל שבת קודש אנו נודרים להקב"ה ע"כ איברים שפלגת בנו כו' הן הם יודו ויברכו כו' ויקדישו וימליכו את שמך כו' וצריך כל איש לשום לבו אחרי שהקב"ה מקיים את שלו דהיינו ברעב זנתנו כו' ועד הנה עזרונו רחמיך כו' האיך אנחנו מקיימין את שלנו להמליכו ולהקדישו אם לא במה שמחברין אנחנו יחד לומר שירות ותשבחות בלב ונפש חפיצה ולדבר דברי תורה להשית עצות בנפשינו איך לעבדו בלב שלם ואיך לחפש אחר האמת איך ועל איזה אופן תהיה העבודה השלימה לעשות נחת רוח ליוצרינו.
<b>וע"כ</b> שמעוני ותחי נפשיכם כי על כן באתם בצל קורתי. ונפרש הפסוק הנ"ל גם השייכות שיש להפסוק הנ"ל עם ימי חנוכה והנראה דהנה כתוב (תהלים קלה א) הללו את שם ה' הללו עבדי ה' שעומדים בבית ה' בחצרות בית אלקינו, וצריך להבין מקרא זה שלכאורה נראה כסותר מרישא לסיפא שאם עומדים בבית אינם בחצר ואם הם בחצר אינם בבית כי בית הוא לפנים מחצר וכך אמר דוד (תהלים סה ה) אשרי תבחר ותקרב ישכון חצריך, ולפי פשוטו הכי קאמר שאותו שאין לו אתערותא דלתתא רק שאתה מעוררהו לא יכנוס לפני ולפנים רק עומד בחצר, ולזה אמר אשרי לאותו שאתה תבחר ותקרב והוא ישכון חצריך אבל אנחנו בעצמינו נתעוררה לעשות נחת רוח ליוצרינו וע"כ נשבעה בטוב ביתך כו', ואמרו בזה"ק פרשת וירא [צ"ט ע"ב] כגוונא דבר נש אמשיך בהאי עלמא הכי נמי לבתר דנפיק מהאי עלמא כו' עיי"ש באורך כי כל מי שגם בעוה"ז הולך בחושך וכל עבודתם הוא רק מצות אנשים מלומדה ואינו מרגיש תענוג בעשייתו גם הקב"ה אין לו נחת רוח ממנו כמו כן אח"כ כנודע, וע"ז אמרו עולמך תראה בחייך, וזהו שעומדים בבית ה' בחצרות בית אלקינו שאעפ"י שהם עדיין בהחצר בעוה"ז שהוא דומה לפרוזדור אעפי"כ עומדים בבית ה' המה דבוקים בשרשן, וזהו אשרי תבחר ותקרב ישכן חצריך אעפ"י שעומד בחצר עדיין עם כל זה יש לו קרבות עמך כי זה כל חפצינו שנשבעה מטוב ביתך ומקדושת היכלך.
<b>כי</b> כל מי שיש לו מוח בקדקדו ישמח וירבה בכל יום ובכל שעה שעושה איזה מצוה או שאומר קדושה ואמן יהא שמיה רבא צריך לשמוח שזכה לזה כי לא המתים יהללו יה. וכמ"ש דהמע"ה (תהלים קד לג) אשירה לד' בחיי כו' כלומר שהשירה לד' יהיה במה שאני קורא אותו שהוא חיי, וכמ"ש בזה"ק [ח"ג ס"ז ע"ב] ע"פ נפשי אותיך כו' שאדם אומר לבנו החביב לו כנפשו וקורא אותו לבי וחיי נפשי, אזמרה לאלקי שאמתיק הדינים בעודי במה שאני מוסיף עוד בכל יום כמ"ש תנו עוז לאלקים, יערב עליו שיחי אנכי אשמח בה' כלומר שאותו השיח והדבור שאני אומר שאנכי אשמח בה' זה יערב ויבושם לו אעפ"י שאיני הגון ואיני כדאי לומר שאשמח בהשי"ת וכמ"ש הבעל שם טוב ע"פ תפלה לעני כי יעטוף ולפני ה' ישפוך שיחו שתפלת העני שאינו מבקש דבר רק שלפני ה' ישפוך שיחו שידבר עם המלך, תפלה כזו עביד עטופא לכל תפילות, שלזה בלבד צריך להתפלל וכמ"ש ומפני שמי ניחת הוא, אלו בני אדם שיראים וחרדים להזכיר ש"ש בפיהם (ברכות יב.) וע"כ נוטלין רשות ואומרים ונכיר את שמך מלכינו כו'.
<b>הנה</b> כי כן ראיתי בנוהג שבעולם שבשחרית מתפללין באהבה ובחשק קצת ובמנחה מתפללין ביראה ובעצלות ובודאי שלפי פשוטו הוא משום דבשחרית הוא צלותא דאברהם ובמנחה הוא צלותא דיצחק כנודע, אבל צריך להבין ג"כ מ"ש (ברכות ו:) לעולם יהא אדם זהיר בתפלת המנחה כו' ובשבת במנחה הוא רעוא דרעוין כו' מהיכן נמשך זה, אבל הענין הוא כך שהכל תלוי במחשבה ובכוונה דהיינו שבשחרית כל אחד מכין את עצמו להתפלל והיינו שכשעומד ממטתו תיכף הולך עם מחשבה זו שצריך להתפלל ועושה לזה הכנות ואין עליו עול עוה"ז שעדיין לא התחיל לדאוג על פרנסה וע"כ תכסוף הנשמה להתענג באור ה' כשנכנע הגשמיות, משא"כ במנחה שעוסקים כל היום קודם בעניני העוה"ז ואח"כ עומדין להתפלל לפי תומם א"כ מהיכן יבא התעוררות לתפלה, אבל אמת נכון הדבר ודעת לנבון נקל שאם באותה הכוונה וההכנה של שחרית יהיו הולכין אח"כ כל היום ואל יליזו מעיניו וא"כ כל מה שיעסוק אח"כ בעניני עוה"ז יהיה ג"כ עם דביקות הבורא ב"ה ואז יעלה כל הניצוצות הקדושות המעוטפים בגשמיות הענינים ההם והיה המתקת הדינים ואז תהיה היראה של מנחה מכח אהבה כי תתעלה מאוד להמתיק הדינין בשרשן, וע"כ בשבת קודש שאין עוסקין בדברים בטלים ע"כ במנחה הוא עת רצון ולית דינין דתקיפין.
<b>וזהו</b> שתקנו לנו חכמז"ל ההכנות קודם התפלה עד שמגיעין לתפלת י"ח, וגם כשמתחילין הודו שהוא השיר שאומר השמש חציו בשחרית וחציו בערבית [זוה"ק ח"ב קצ"ו ע"א] אומרים הכל בלשון נסתר כי מי ערב לבו לדבר בלשון נוכח, רק בדרך עראי מזכירין קצת פסוקים עד אח"כ שאומרים השבח הגדול ברוך שאמר וכל אמירת פסוקי דזמרה תליא בכוונת השבח הזה, ובזה נוטלין רשות ומבטיחין ונהללך ונשבחך כו' ונזכיר שמך כו' בשבח הזה יש ייחוד לכל המדות הקדושות ואח"כ יהי כבוד שיש בו ח"י שמות ואח"כ מתחילין באשרי ואעפ"י שאינו ממזמור תהלה לדוד רק כדי להוסיף שם א' שיהיו עשרה שמות.
<b>וע"כ</b> תמה אני על קצת בני אדם ששמעתי מהם שאומרים כל המזמור לפי תומם ואח"כ כשמגיעין לפסוק פותח את ידיך כו' עומדים כשעה חדא ומכוונים מאד על הגמטרי' שנדפסין בסידורים והיינו משום שכתוב שם שהשמות הללו מועילים לפרנסה, באמת נשתוממתי מאוד מה ראו לשטות זה וכי אין להם פנאי להתפלל על הפרנסה בברכת השנים ובשומע תפלה ולכוון בברכת מכלכל חיים ששבח הזה לבד די שיהיה מועיל שהשי"ת יתן לכל אחד די פרנסתו ודי מחסורו עד בלי די, ולמה לא יכינו לבבם בשאר השבחים המדברים משבחו של מקום אשר כל תיבה ותיבה לא יערכנה זהב וזכוכית, וכל זה מורה כי עיניהם על עצמם וכל מאויים הוא רק על עניני עוה"ז ובשביל עצמם, ואינם אוהבים את השי"ת לעבדו באמת.
<b>אבל</b> ביאור הכתובים הוא כשנבין עוד מ"ש פותח שהוא לשון נסתר וידך הוא לשון נוכח ומשביע הוא ג"כ לשון נסתר, אבל הענין הוא סומך ה' לכל הנופלים הכוונה על סוכת דוד הנופלת וכמ"ש בכל דוכתי [זוה"ק ח"א קט"ז ע"ב] דהוא"ו יוקים לה"ה ולכך כל השמות של זוקף כפופים הם בניקוד חולם שהוא מדת יעקב ואח"כ אמר עיני כל דהיינו יוסף כמ"ש כי כל בשמים ובארץ כו' אליך ישברו ואתה, גם מדה הנקרא אתה וכמו שמתפללין יהא רעוא כו' דיתמשך טלא עילאה מניה למליא רישא דז"א להטיל לחקל תפוחין קדישין כו' וזהו נותן להם את אכלם בעתו אותה העת המוזכרת כמה פעמים בזוהר הק' הרומז על מדת המלכות ולכן נאמר בעת שועם אליו וזהו פותח את ידיך שמדת הנעלם הנקרא הוא בלשון נסתר פותח את הב' יודי"ן מן הוי"ה אדנ"י וממילא ומשביע לכל חי הנקרא חי עלמין רצון, וכמ"ש [בשיר הכבוד] ברכתי תעלה לראש משביר מחולל ומוליד צדיק כביר, ר"ל כמ"ש שלכך נאמר (משלי י ו) ברכות לראש צדיק, שהפה של הכלי נקרא ראשו מקום שמריקין בו וזהו יעקב המשפיע ליוסף, ולכך נאמר תיכף אח"כ צדיק ה' בכל דרכיו כו', ואח"כ שומר ה' כל אוהביו וכל הרשעים ישמיד שמורה על מדת הנצחון, ואח"כ תהלת ה' ידבר פי שמורה על מדת הודיה, שלכאורה יקשה מפני מה כתובים הללו מהופכים ולדברינו א"ש.
<b>וכמו</b> כן ביארתי פסוק ויהי מקץ שנתים כו' שפרעה נקרא מדה"ד ונעשה חולם שנמתק במדת הרחמים ולכך עומד על היא"ר בגימט' גבורה. וזהו שאמר כאן פרעה דהיינו מדת הדין ליוסף אתה תהיה על ביתי כי צדיק הוא יסוד עולם, עמוד התוך שהבית נשען עליו, ועל פיך ישק כל עמי, כי הוא הצינור של השפע כנ"ל, וטעם הדבר כי רק הכס"א, בגימטריא אלהי"ם, אגדל, שיצטרך להתגדל ולימתק יהיה ממך ועל ידך, שהצדיקים מהפכים מדה"ד לרחמים.
<b>והנה</b> ידוע שיש כ"ב צינורות והשפע שיורד מיעקב ליוסף הוא ע"י השני מדות נצח והוד ומ"מ דוד שנה הסדר במזמור הנ"ל שהיה צריך לו כך וכמ"ש בכמא דוכתא תיקונא דאנא תקינת לא תשני, בעבור דוד עבדך אל תשב כו' ולזה אנו משבחים להש"י נורא תהלות כנגד מדת הודיה ועושה פלא נגד מדת הנצח, ושני מדות הללו נתגלו בחנוכה ולכך אנו עושים ב' כוונות דהיינו בהדלקת הנרות שעשה ניסים לאבותינו כנגד עושה פלא נגד הנצחון, ואמירת ההלל כנגד נורא תהלות מדת הודיה וזהו השייכות שיש לנס חנוכה בסדר הלזו.
<b>בהפטרה</b><br><b>רני ושמחי בת ציון כו' ונלוו גוים רבים אל ה' כו'</b> (זכריה ב יד), וצריך להבין כפל לשון ושכנתי בתוכך הנאמר ב' פעמים, ונ"ל עפימ"ש בס' אהבת יהונתן ע"פ אהבתי אתכם אמר ה' כו' הלא אח עשו ליעקב כו' (מלאכי א ב) דהישראל תמהים בעצמם מאחר שהם מנוערים ממצות למה חפץ בהם הקב"ה, והתשובה שפושעי ישראל מלאים מצות כרימון ואפילו הפחות שבישראל הוא טוב הרבה מהטוב שבגוים, וזה שאמר במה אהבתנו, בשביל איזה מצות ומעשים טובים, והקב"ה משיב הלא אח עשו ליעקב, שבני עשו גרועים הרבה לכך ואוהב את יעקב. וזה"ש כאן רני ושמחי כו' כי הנני בא ושכנתי בתוכך ואל תתמה באיזה זכות אעשה לך כן לכן אמר ונלוו גוים רבים אל ה'.
<b>לחנוכה</b><br><b>רבת את ריבם נקמת את נקמתם דנת את דינם,</b> נ"ל לבאר הכפל, שבחנוכה היו ג' גזירות וכמ"ש בספר בינה לעתים [ח"א דרוש א' לחנוכה] על ג' משמרות הוי הלילה, שלכן הוקבע הזכרון בנרות שהוא ההיפך מכולן, והיינו הא' הוא שעבוד מלכיות שהיה עליהם וע"ז שייך לומר רבת את ריבם וכמ"ש (ישעיה מט כה) ואת יריבך אנכי אריב ואת בניך אנכי אושיע, קאי על הגאולה, וכן יסדו לנו חכז"ל בתפלת י"ח בברכת ראה נא בעניינו וריבה ריבנו וגאלינו, והב' שמנעו אותן מלקיים המצות ורצו להשכיחם את התורה וע"ז אומרים דנת את דנם שהתורה נקראת חק ומשפט, והג' הוא שהרגו חסידי עליון וע"ז נאמר נקמת את נקמתם כמ"ש כי דם עבדיו יקום, ונקמת דם עבדיך השפוך.
<b>שערי ציון, פרשת מקץ וחנוכה</b><br><b>ויצו יוסף וימלאו כו' כליהם בר ולהשיב כספו אל שקו ולתת להם צדה לדרך כו',</b> יש לדייק למה קראו תחלה כליהם ואח"כ שק, ועוד יתר דקדוקים, וידוע מ"ש ע"ז בס' אור הגנוז ע"ש, ולתוספת ביאור נ"ל, בשנקדים ליישב מ"ש בס' יצירה [פ"ה מ"י] המליך אות עי"ן ברוגז כו' וצר בהם גדי בעולם טבת בשנה וכבד בנפש, וצריך לבאר השייכות לדברים הללו בעולם שנה נפש, וגם להמנהיג שהוא רוגז ובראם באות ע'. והנה הכתוב הבטיחנו (ויקרא כו מד) ואף גם זאת כו' לא מאסתים ולא געלתים כו' וזכרתי להם ברית ראשונים, והקושיות מבוארים דהול"ל יותר זכות אבות, ועוד לכאורה המלות כפולות.
<b>והנ"ל</b> בשנבאר מ"ש אילו פינו מלא שירה כו' אין אנו מספיקים כו' על כן איברים שפלגת כו' הן הם יודו כו' דלכאורה הדברים סותרים זא"ז, והנ"ל דבוודאי על כל נשימה ונשימה וע"כ פסיעה ופסיעה חובה עלינו להודות ולהלל כמה לא חלי ולא מרגיש וכו', ובפרט הניסים מפורסמים כמו שאמרו חז"ל (מגילה יא.) לא מאסתים בימי כשדים שהעמדתי להם דניאל וחביריו כו' ולא געלתים בימי המן כו' לכלותם בימי יונים כו' להפר בימי אדום כו' שעליהם אנו עושים הרבה זכרונות והודיות ובפרט לנס יצי"מ נתפרסם הכל. אמנם כשנדייק לאידך גיסא יקשה למה הכריחנו הקב"ה לכל זה וכמ"ש בזה"ק עבדא דנפיק לי' מרי' לחירות אית לי' לאשתבוחי גרמי', ובפרט בנס חנוכה שלא הגיעם הצרה מחמת שום עבירה ואדרבה מסרו נפשם על קידוש השם.
<b>אבל</b> הענין הוא לשתי סיבות הא' בגשמיות והב' ברוחניות דהיינו בגשמיות הוא בפשיטות בשביל להשיבם בתשובה שלימה, וכמו שכתב בס' בינה לעתים [ח"א דרוש ב' לחנוכה] ע"פ ושב יעקב כו' ע"ש, ובאמת בנוהג שבעולם כשאדם מוטרד באיזה צרה אינו יכול לכוין בתפלתו ואינו עוסק בתורה וכששואלין אותו מדוע הוא מתרפה במלאכת ה' אומר שדעתו אינו מיושב מחמת הצרה, והנה בוודאי שעכ"פ הקב"ה יושיע לו מצרתו ובאמת אחר עבור הצרה האדם בעצמו מתקוטט בנפשו ומתבושש לפני השי"ת על שהתעצל בימים שעברו בעבה"ק מחמת טרדות הצרה והכל היה לחנם כי לא הוצרך לדאוג וגם לא פעל כלום בדאגתו שבלא"ה הקב"ה הצילו והצרה נשכחה כדמצינו אצל יעקב אבינו שבכל כ"ב שנה שהיה בצער והתאבל על יוסף ובאמת לא היה צריך לכל זה כי יוסף היה חי והיה מלך רק שיעקב לא היה יודע, ובוודאי כשהבטיחו הקב"ה אח"כ ויוסף ישית ידו על עינך בוודאי היה מתחרט על אותן כ"ב שנה שלא היה בדביקות וטוב לב ולא שרתה עליו השכינה.
<b>וע"ז</b> הזהירנו הכתוב וידעת עם לבבך כי כאשר ייסר איש את בנו כו' כי כשאדם מכה לחבירו שהוא שונא לו בוודאי הוא בצער גדול פן בשנאתו וכעסו יהרגנו או יזיק לו, משא"כ האב המכה את בנו הוא רק לצערו לפי שעה כדי שישמע על ציוויו ובוודאי הוא נשמר שלא יהרגנו או שלא יזיקנו ומכהו ברחמנות וא"כ הבן בטוח שאחר עבור השעה קלה כדי הכאת האב אזי בוודאי לא יכאיב עוד וכאב את בן ירצה, כמו כן אמרו חז"ל (ע"ז נה.) חלאים רעים ונאמנים בעדותן שמשביעין אותן באיזה שעה יבואו ובאיזה שעה ילכו, וע"כ צריך האדם להיות בטוח בחסד עליון כי הוא יכאיב ויחבש ומחמת זה גם בשעת הצרה לא יהיה מוטרד כנ"ל, ואדרבא יחזיק א"ע בזה למצוה גדולה שאפילו בשעת הצרה הוא עובד את השי"ת בשלימות ומהפך חשוכא לנהורא ומרירו למתקא, וזהו נחת רוח גדול לפניו ית"ש כי הקב"ה ממציא את עצמו אל האדם אפילו כשהוא בתכלית השפלות.
<b>וכמ"ש</b> עיני ה' המה משוטטים בכל הארץ (זכריה ד י), והיינו שיש שני בחי' עינים הא' הוא עין ה' אל יראיו (תהלים לג יח) שהוא כולו חסד ונקרא עינא פקיחא כו' [זוה"ק ח"ג קכ"ט ע"ב], והב' הוא לשון רבים והיינו עיני ה' אל צדיקים שנאמר אצלו פני ה' בעושי רע, ונאמר עיני ה' אלקיך בה כו' עתים לטובה עתים לרעה (ר"ה יז:), וע"כ ב' פעמים עי"ן גמטריא עשרה הויו"ת שכוללים העשר ספירות, וזהו המליך אות עי"ן ברוגז שהשיעבוד מלכיות מביא לאדם להתחמץ לבבו ולהתרעם על מדותיו כמ"ש ונתן לך ה' לב רגז כו' וע"כ המליך בו אות עין שידע שהכל מאת השי"ת המנהג עולמו בחסד וכאשר ייסר איש את בנו כו', וצר בהם גדי בעולם שצריך להיות סבלן כשה לטבח יובל וכרחל לפני גוזזיה נאלמה, וטבת בשנה שהחודש הזה בתחלתו הוא טוב ואח"כ יש בו צרה ונאצה שבעשרה בו סמך מלך בבל, וכבד בנפש שהכבד כועס (ברכות סא:).
<b>הנה</b> בארנו הטובה בגשמיות והמעלה ברוחניות הוא שאמר הכתוב הושיענו ה' אלקינו כו' להודות לשם קדשך, כי מי שהוא מלובש ביראה אמיתית לקבל עליו עול מלכות שמים אינו יכול לפצה פה כלל ולהרבות בשירות ותשבחות מחמת היראה והבושה, ולכך הקב"ה עושה לו ניסים ונפלאות כדי שיאמר שירה ולכך אנו מברכין אשר קדשנו במצותיו כו' לקרוא את ההלל, שלכאורה הברכה מיותרת כי בלא"ה עלינו לומר שירה אבל הוא הדבר שדברנו שלכך הוטל הדבר עלינו לחיוב ומצוה פן יחסדנו שומע שאין ראוין לומר כ"כ שירות ותשבחות כדמצינו אצל המלאכים שעומדים ביראה גדולה ומקבלים עליהם עול מ"ש ומזיעת אימתן נגיד נהר דינור ואינן זוכין לומר שירה רק פעם אחת וגם זה אחר שיתנו להם הישראל רשות ולכך אנו מברכין אשר קדשנו במצותיו הם הב' מצות אהבה ויראה שהם התרין גדפין, דכל מצוה דלא אתעבידא בדחילו ורחימו לא פרחא לעילא [תיקו"ז כ"ה ע"ב], וצונו לקרוא את הלל כלומר שהדבר חובה עלינו ואנחנו שמחין בדבר שזכינו לזה.
<b>וזהו</b> מ"ש <b>אלו פינו מלא שירה כו'</b> בוודאי אין בידינו אפילו להבין ולהשיגו אחת מאלף אלפי כו' הניסים שהקב"ה עושה עמנו ומכ"ש להודות ולהלל, אך פן יתחמץ לבב אנוש לומר כי מדוע הצריכנו לידי כך שאם לא עברו עלינו צרות לא היינו צריכים לניסים הללו לכך אומרים על כן איברים כו' הן הם יודו כו' שנתעצם לומר שירה כו'.
<b>וזה"ש</b> <b>ואף גם זאת בהיותם בארץ אויביהם כו'</b> שלכאורה יראה שהם מרוחקים ממנו וח"ו שיתיאשו את עצמם מעבודת הקודש כמ"ש נהיה כמשפחות הגוים כו', אעפי"כ לא מאסתים היינו בגשמיות שהייסורים שאני שולח הם כאשר ייסר איש את בנו ולא להתם ולכלה ח"ו, ועז"א לכלותם שלא יעשה עמהם כלה כדרך האב המכה את בנו שהוא זהיר שלא יעשה בו פצע וחבורה של כילוי וכדאיתא בסוף מכות מסתפינא מקרא ואכלה אתכם ארץ אויבכם, ולא געלתים היינו ברוחניות שלא יקח רוח קדשו ממנו מלשון ולא תגעל נפשי כו' ועז"א להפר בריתי אתם שנא' על התורה ועל השכינה ועל היחוד כמ"ש ויגד לכם את בריתו ופי' האלשיך בריתי ממש כי אני ה' אלקיכם שהם ימליכוני עליהם, וזכרתי להם ברית ראשונים שיצאו ממצרים ולא היה להם תורה ומצות כלל והוצאתי אותם להיות להם לאלקים כו' שאמרו לפני שירה אעפ"י שהיה עליהם יראה אמתית כמ"ש ויראו העם את ה', אני ה' המהוה כל ההוויה ושוכן את דכא שבכל דבר יש הוויותי ואורי, וע"כ הוא בוחר דוקא בעבודת השפלים שיכירו כח כבוד מלכותו.
<b>צריכין</b> לזהר לומר השירות ותשבחות וירא' ופחד ואהבה מסותרה ולא מזחות לב ואז הם הגדפין להעלותם. וימלאו את כליהם דהיינו היראה והצמצום המכונה בשם כלי יהיה בר מזוכך ואמיתית, ולהשיב כספו דהיינו אהבה הנכספת וכסף הוא חסד ישיבו אל שקו שתהיה מסותרת, ואז יהיה להם צידה לדרך ששתי אלה יהיו הגדפין להעלות וליראות את פני ה' ברוך ה' לאו"א.
<b>חידושי אגדה לחתונה וחנוכה</b><br><b>וליוסף יולד כו' בטרם תבוא כו',</b> צריך להבין ענין קריאת שם מנשה דבשלמא אפרים אתי שפיר שהודה על הישועה אבל מה טובה יש בזה ששכח את בית אביו, עפימ"ש מה דאיתא בגמ' (שבת כא:) מאי חנוכה דת"ר בכ"ה בכסליו כו', וצריך להבין מאי מקשה מאי חנוכה הא זיל קרי בי רב הוא שנאמרה ונשנית ג"פ בכל יום בש"ע ובבה"מ, ולמה לא מקשה מאי פורים, וגם נ"ל לבאר מה דפליגי בגמ' אי הדלקה עושה מצוה או הנחה עושה מצוה, וצריך להבין דבכל מקום דפליגי תנאי ואמוראי בש"ס יש איזה סברא או מקרא שמחולקין כדאמרינן בעלמא במאי קמפלגי וכאן לא נזכר שום סברא במאי פליגי.
<b>והנ"ל</b> דהנה יש לנו שני י"ט דרבנן דהיינו פורים וחנוכה והם שוין לכל דבריהם לענין הספד ותענית ומתנות עניים רק בדבר א' הם הפכיים ממש דהיינו מה שבחנוכה אומרים הלל ולא קבעום לימי משתה ושמחה, ונהפוך הוא בפורים, ובאמת שכבר תירצו בגמ' (מגילה יד.) קריאתה זו הלילא אבל אינו מספיק, והנ"ל דהנה איתא בזה"ק עבדא דאפקי' מרא לחירות וכי אית לי' לאשבוחי גרמי' ע"ש תירוצו, והאמת כן הוא שכבר הבטיחנו הקב"ה נגד כל עמך אעשה נפלאות וקבל עליו להציל ישראל מיד שוסהו, ומ"מ ע"ז יש לנו להודות ולהלל על שקיים הבטחתו כמ"ש הוא תהלתך והוא אלקיך אשר עשה כו' כל הגדולות והנוראות כו' וכמ"ש ברוך שומר הבטחתו לישראל, אבל אין לנו לעשות ע"ז יום משתה ושמחה כי לא עשה אתנו שום נס לפנים משורת הדין, אך כ"ז כשאנו עושים רצונו של מקום אמנם כשאין עושים רצונו של מקום אינו מוטל עליו לעשות לנו ניסים ואעפי"כ שומר הבטחתו ע"ז יש לנו לשמוח כמוצא שלל רב שלא עמל בו ולא גדלו כי גם בשפלינו זכר לנו. וע"כ בפורים שנתחייבו שונאיהן של ישראל כליה ואעפי"כ הצילנו יש לנו לעשות ולקבעם לימי משתה ושמחה משא"כ בחנוכה שכבר היה מוטל עליו נס זה כמ"ש (זכריה ט יג) כי דרכתי לי יהודה קשת מלאתי אפרים ועוררתי בניך ציון על בניך יון כו' כל הפרשה.
<b>והנה</b> באמת בחנוכה היה עוד נס אחר בנרות, ונ"ל דהחילוק הוא דאם עיקר הנס הוא מה שנצחו במלחמה ובשביל זה מדליקין הנרות ע"כ הנחה עיקר המצוה שיהא מונח בפרהסיא וידלק זמן רב שכל עובר ושב ישאל וידרוש, ואם טעם הדלקה הוא בשביל הנס הנעשה בנרות א"כ הדלקה עושה מצוה כי די במה שמדליקין לזכור הנס, וזהו שהקשה מאי חנוכה איזה עיקר הנס הלא מה שנצחו במלחמה אין זה נס גדול כ"כ שהיה מוטל עליו לעשותו, ועוד שהנס של המלחמה לא היה במקדש ולמה נקרא חנוכה, ונפקא מינה לענין דינא אי הדלקה עושה מצוה או הנחה עושה מצוה, ומשני ליה על שם הנרות, והנה כ"ז בניסים שעברו אבל לעתיד יהיו שניהם כי הקב"ה ישמור הבטחתו לנו לשום שכינתו בתוכנו וגם יהיה לפנים משורת הדין כי גם אוה"ע יתקרבו א"ע כמ"ש ונהרו אליו כל הגוים וכאלה רבות ואעפי"כ ונפלינו אנחנו מכל הגוים שע"פ האדמה.
<b>וזש"ה</b> <b>רני ושמחי בת ציון כו' ושכנתי בתוכך כו'</b> (זכריה ב יד) שצריך להבין כפל הלשון של רני ושמחי וגם מה שכפל תיבות ושכנתי בתוכך, אבל להנ"ל א"ש שיש שני עניני של משתה ושמחה ושל הלל והודאה וע"כ אמר רני ושמחי שיהא לך רינה להקב"ה וגם משתה ושמחה מה שאבוא ושכנתי בתוכך, וא"ת הלא כבר הבטחתנו ע"ז וזה אמר ונלוו גוים רבים אל ה' כו' ואעפי"כ ושכנתי רק בתוכך שלא אשרה שכינתי רק על ישראל וע"ז נאמר (ישעיה ל כט) השיר יהיה לכם כליל התקדש חג ושמחת לבב כהולך בחליל.
<b>והיוצא</b> לנו מזה דחנוכה ופורים הם ב' הפכים דבפורים העיקר הוא למשתה ושמחה ואין בו הלל ובחנוכה הוא להיפוך רק הלל והדלקת נר מצוה ואסור ליהנות ממנו, וטעם הדבר דבפורים היה הנס בגשמיות להשמיד להרוג ולאבד וגם היו ראוים לעונש ע"כ עושים ג"כ לזכרון משתה ושמחה בגשמיות אבל בחנוכה היה רק להשכיחם תורתיך כו' והישראל עמדו בנסיון ובמסירות נפש וכמ"ש בס' מאור עינים עמ"ש פתילות ושמנים כו' מדליקין בהן בחנוכה דקאי על הנשמות אפי' אותן אטומי לב שאפילו בשבת אין יכולין להתעורר לקדושה מ"מ בחנוכה מתעוררין לפי שאסור ליהנות והכל הוא בקדושה בלי שום גשמיות, וע"כ הזכרון הוא ג"כ רק לש"ש באמירת הלל והדלקת נרות.
<b>ועפי"ז</b> מבואר מ"ש על כן יעזוב איש את אביו כו' (בראשית ב כד), והיינו משום דג' שותפים באדם וכשהזיווג הוא לש"ש הוא מניח את חלק אביו ואמו דהיינו התאות הגשמיות שלו ובאופן זה ידבק באשתו וזהו השייכות שיש לחתונה בחנוכה, וזש"ה וליוסף יולד כו' בטרם תבוא שנת הרעב שפירש מתשמיש בשני רעבון מחמת שכל כוונתו היה לש"ש, וע"כ קרא לו מנשה כי נשני כו' בית אבי דהיינו חלק אבי ואמי סילק ממנו ויצה"ר בטל ממנו רק כוונתו היה לש"ש כנ"ל וזהו טעם קריאת שם מנשה.
<b>אם</b> כן איפוא זאת עשו כו', צריך להבין למה אמר מעט מכל אחד ואחד, עפימ"ש (תהלים ל א) מזמור שיר חנוכת כו' ארוממך ה' כי דיליתני ולא שמחת כו', דצריך להבין ענין חנוכה שעשו זכר לחנוכת המזבח אע"ג שעיקר הנס היה בנצחון האויבים, ונ"ל דכבר ביארתי שעיקר נס חנוכה היה מגיע לכבוד שמים שרצו להעבירם על חקי התורה והישראל מסרו נפשם על קידוש השם, וכבר ביארתי על פסוק יהי חסדך ה' כו' (תהלים לג כב) דאין חסידות כתחלתו [ועיין בהגדה מראה יחזקאל על ברוך שומר הבטחתו כו' ע"ש א] וגם אסור לשמוח בעה"ז רק בשמחה של מצוה כמ"ש במדרש על ישמח ה' במעשיו כו', וכמ"ש בבינה לעתים ע"פ צדיקים ישמחו כו', וע"כ עשו שמחה בחנוכת המזבח שנוגע לעה"ב שישאר קיים בלבם מכאן ולהבא, וכ"כ עושין שמחה לחנוכת הבית שעושין הכנה לעה"ב וכמ"ש ועשו לי מקדש ושכנתי כו' שכל דבר שאדם עושה יהיה כוונתו לעשות לו הכנה לעה"ב ועי"כ הוא מעלה הגשמיות ברוחניות והקדושה גוברת על הקליפה, וכמו כן ביארתי ע"פ כי ה' מתהלך כו' להצילך ולתת אויביך לפניך והיה מחניך קדוש ע"י שמקדשין ג"כ הגשמיות זוכין לב' דברים דהיינו הישועה שלנו וגם מפלת האויבים, וזש"ה מזמור שיר חנוכת הבית כו' ארוממך ה' כי דיליתני כו' שהיה ישועה לישראל וגם לא שמחת אויבי לי שהיה מפלה לאוה"ע, והיינו שע"י הכנה זו נתעלה המאור העליון להעביר גלולים מן הארץ ומלכותו בכל משלה.
<b>היוצא</b> לנו מזה דעיקר נס חנוכה היה מגיע לכבוד שמים וע"כ הזכרון בעניני רוחניות ואמירת הלל להזכיר הניסים שעשה עמנו ועי"כ הוא מרבה להטיב עוד עמנו כמ"ש על המרבה לספר ביציאת מצרים הרי זה משובח לשון שבח קרקעות וזש"ה למען יזמרך כבוד ולא ידום כו' ולא לעשות ריקודין ומחולות שלא לש"ש ותערובת אנשים ונשים, וזה עיקר הקיום שלנו בהגלות ע"י שמזכירין נפלאות הבורא כמ"ש בגדעון ואיה אבותינו כו' כפירש"י שם דקאמר ממ"נ אם אנו ראוים לניסים יעשה לנו בשבילנו כמו שעשה לאבותינו ואם אין אנו ראוין יעשה לנו בזכות אבותינו, ועכ"פ נשמע שע"י הזכרת הניסים זוכין עוד להרבות טובותיו, וע"כ צריך ליזהר ג"כ בשעת חתונה ושמחה של מצוה שלא יבואו לידי עבירה וקלות ראש בפרט בימים הללו.
<b>וז"ש</b> יעקב לבניו אם כן איפוא שצריכין לירד לגלות זאת עשו שיהיה לנו קיום קחו מזמרת הארץ לשום לב להכיר חסדי השי"ת ולומר זמירות ושירות וזמרה להודות ולהלל לשם קדשו, ותיבת בכליכם קאי על המחשבה כמ"ש ויתנכלו אותו שיהיו עיניכם תמיד ע"ז לזכור את כל הניסים והשגחת השי"ת עלינו, והורידו לאיש מנחה שתהיה עתירתינו ע"י השירות ותשבחות מעולה ביותר כעין מנחה, לאיש קאי על השי"ת איש מלחמה, וכמ"ש מביאי תודה בית ה', ומעט צרי מעט דבש כו' היינו למעט בתענוגי גשמיות לצורך הגוף ורק כסף משנה קחו בידכם שתכסוף נפשכם למשנה ללמוד תורה אזי השי"ת יתן לכם רחמים כו' ושלח לכם את אחיכם כו' כמ"ש במדרש דקאי על עשרת השבטים ב"ב אמן.
<b>לברית מילה</b><br>אם כן איפוא כו', דצריך להבין לשון זמרת וגם מ"ש מעט כו' מה זה לפני איש, ועיין לעיל, ונ"ל עפימ"ש מסרת גבורים ביד חלשים דאיתא בגמ' פ"א גזרו על מצות מילה ובא שר א' ונצח אותם דמי שיש לו שונא יבריא או יחלש כו' (מעילה יז.), ובעת שהיה נס חנוכה גזרו ג"כ על מצות ברית מילה, וע"כ אומרים גבורים ביד חלשים דבאמת מצוה זו מסוגלת לגאולה כמ"ש לעיל עמ"ש כשנכנס דוד למרחץ כו', וגם הוא מסוגל לפרנסה כמ"ש בעוללות אפרים ע"פ אם בחוקותי תלכו כו' דשניהם נקרא חק דהיינו בר"מ חק בשארו שם ופרנסה ואכלו את חקם ושניהם נקרא חרפה דחרפה לאיש אשר לו ערלה וכתיב חרפת רעב בגוי, וע"כ צוה להם שימולו את עצמם להגן על הרעב, וז"ש אם כן איפוא שצריכין לירד לגלות קחו מזמרת הארץ כו' לשון חיתוך וזמיר עריצים שתקיימו מצות מילה, ונקרא זמרת הארץ שמסלקין החלק הגשמיות כנ"ל, ובזה אל שד"י יתן לכם רחמים דשם זה מורה על ברית מילה כמ"ש אני אל שדי התהלך לפני כו', והיינו משום דהוראתו על שאמר לעולמו די שלא יתרחב יותר כדי למעט הגשמיות, וכמ"ש במ"א ע"פ מי מדד בשעלו מים כו'.

ויגש

<b>ולא יכלו אחיו לענות אותו כי נבהלו מפניו, מדרש אוי לנו מיום התוכחה כו' אחי יוסף לא עמדו כו' וכן בלעם כו' כשיבא הקב"ה כו',</b> ביאור הדברים נ"ל דכל אדם בשעה שמתבטל מתורה ומעש"ט יש לו איזה אמתלא ותירוץ שהיצה"ר מחשיך עיניו, ואח"כ לאחר אותו הזמן הוא מתחרט ואומר למה לא למדתי תורה בנעורי שהיה לי כל טוב ואעפ"י שהיה לו בעת ההיא איזה תירוץ מ"מ עכשיו שאין לו יצה"ר ההוא רואה שלא היה לו תירוץ כלל, וכששואלין לו מפני מה אינך לומד עתה אומר עכשיו תירוץ אחר ולאחר זמן יודע לו שגם זה היה הבל וכן מבלה כל ימיו, ואח"כ כשמגיע היום הדין לפני ממ"ה הקב"ה ויעמוד להתוכח יהיה נאלם מכל התירוצים שיתוודע לו אז האמת שלא היה לו תירוץ כלל.
<b>וזהו</b> הנמשל באחי יוסף אעפ"י שהיה בידם להרוג כל ארץ מצרים מ"מ נבהלו מן התוכחות של אמת, ואף שהיה להם בודאי תירוצים רבים על שרצו להרוג את יוסף, מ"מ עכשיו באו על האמת כי שלא כדין עשו, וכן בלעם נגד אתונו היה בידו להורגה או לדחותה בשאר דברים והיה צריך להודות על האמת, וכן לעתיד לבא.
<b>ע"כ</b> הירא את דבר ה' יקיים בעצמו מ"ש כל מה שיש בכחך לעשות כו' ואינו מתרשל משום מצוה, וזהו נקרא בחינת בן דרחים לאבוהי ועושה מאהבה ולא ישוב מפני כל הטרדות והבא לטהר מסייעין אותו חפץ ה' בידו יצלח.
<b>חידושי אגדה לחתונה</b><br><b>אלה בני לאה כו' ואת דינה בתו כו' תלה הזכרים בלאה כו' לומר לך כו',</b> וטעם הדבר מבואר בעוללות אפרים דהכל הולך אחר המחשבה דהזכר מחשב בנקיבה וכן להיפוך, ומ"מ צריך להבין מה בא ללמדינו, ונ"ל עפימ"ש פתילות ושמנים כו' שאסור להשתמש לאורן, דחנוכה ופורים הם ב' הפכיים ועיין לעיל בפ' מקץ, דחנוכה היא רק לענין צורך הנשמה הלל ושירות והכל לש"ש, וכמו כן מ"ש ע"כ יעזוב איש חלק אביו ואמו כו' ויעשה הכל לשם שמים יע"ש, וזהו שרמז לנו במה שתלה הזכרים בנקבה ונקבות בזכר דזה מורה שהכל הולך אחר המחשבה וכאשר יהיה מחשבתו לש"ש יזכו לזרע כשר.
<b>לברית מילה</b><br><b>ויאמר להם גשו נא אלי כו',</b> כתב רש"י הראה להם שהוא מהול, וקשה דמאין מוכח מזה שהוא יוסף שמא הוא מבני ישמעאל, ועוד הלא כל המצרים הוי נמולים שמל אותם יוסף בשנה ההיא, ונ"ל דהנה כתב בספר חרדים שמצוה והיתה בריתי בבשרכם לאות עולם היא מצוה התלויה בלב שיעלה תמיד על לבו שהוא עבד חתום לקונה של מקום כמו שחותמין העבדים ועי"כ תהיה אימת שמים עליו וכבר הארכתי בענין זה בפ' בראשית, וע"כ נ"ל דמ"ש חז"ל (עירובין יט.) הבועל ארמית נמשכה ערלתו היא דכיון דבעל בת אל נכר פורק מעליו עול מלכות שמים ופחדו ואימתו ולמה לו החותם, וז"ש במדרש שלהארץ יש כל האברים פי הארץ ועין הארץ וטבור הארץ וירכתי ארץ ומצרים היה ערות הארץ היינו לפי שהיה מקום עומק הקליפות שמכחישים בהשגחת הבורא מכל וכל.
<b>והנה</b> כבר ביארתי ע"פ וישתו וישכרו עמו, דתיבת עמו הוא למותר, וגם מה ענין השכרות וההוללות שאיננו נאה לחכמים ואנשים כמוהם, אבל הענין הוא דהשבטים בעצמם היו מסופקים אם הוא יוסף קודם שנתוודע להם וע"כ שתו ונשתכרו עמו שגם הוא ישתכר וכטוב לבו ביין יגלה להם כמו שאמרו (סנהדרין לח.) אשקוהו חמרא לדרדקי כי היכי דנימרו, וכמ"ש נכנס יין יצא סוד, וע"כ נאמר וישתו וישכרו עמו שגם הוא ישתכר, וע"כ כאן כאשר התוודע להם לא הוצרך לתת להם סימן עוד רק שנתייראו אם לא נטמא בטומאת מצרים ובאשת פוטיפר וע"כ הראה להם שהוא מהול ולא נמשכה ערלתו כי עדיין אימת מלכות שמים עליו.
<b>הגדה של פסח</b><br><b>ויאמרו אל פרעה לגור וכו',</b> נ"ל עפימ"ש לעיל שע"י הדינין מעלין הניצוצות הקדושים דכל הרוצה להגביה את חבירו צריך להשפיל את עצמו וע"כ צריך לבא לידי קטנות כמו"ש (משלי כד טז) כי שבע יפול צדיק וקם דהיינו בכל עניני השבע מדות הנפולים להגביהם ולתקנם בשרשן, וכל זמן שישראל עושין רצונו של מקום אז הם ממשיכים אליהם כל מה שצריכין לתקן אבל כשאין עושין רצונו של מקום צריכין להגלות לחפש אחר העבודה כמ"ש (הושע ב כה) וזרעתיה לי בארץ אדם זורע סאה בשביל שיקצור כמה כורין, וזה"ש לא גלו ישראל רק בשביל שיתוסף עליהם גרים (פסחים פז:), וזה לגור בארץ באנו לשון גורו לכם שיביאו את עצמם למדת היראה, כי אין מרעה לצאן שידוע שענין הצאן של יעקב ומשה היו נצוצות קדושות, אשר לעבדיך שאנחנו עתה בחי' עבדים ולא בחי' בנים, כי כבד הרע"ב גימ' עב"ר והיינו אחוריים דאלקים שקשה לחבר וליחד שם, אבל במצרים היה שב"ע גימט' עב"ש והוא מלוי אלקי"ם גימט' שם מצפ"ץ החילוף של שם הוי"ה בא"ת ב"ש והוא רחמים.

ויחי

<b>ברש"י</b> למה פרשה זו סתומה שכיון שמת יעקב נסתמו עיניהם כו', ולכאורה קשה הלא כתוב ויחי יעקב ולמה סמך כאן הסתימה, והנ"ל דהנה אמרו חז"ל [אבות פ"ה כ] עז פנים לגהינם ובושת פנים לגן עדן, וצריך באור וכי כללא הוא הלא אמרו ולא הביישן למד וגם יש בושת פנים אשר בקרבו ישים ארבו, ועוד וכי ביד התנא להשכיר ולהעניש ומקרא מלא הוא (איוב לד לג) המעמך ישלמנה וכו'.
<b>אבל</b> הנראה, שבחכמה הטיבו אשר דברו, דהנה הפסוק הראשון שמתחילין בו פסוקי דזמרה הוא הודו לה' כו' הודיעו בעמים עלילותיו, והנה לפי זה היה מוטל עלינו שתיכף אחר התפלה נקבץ כל העמים להודיעם נפלאות השם, ועוד מה ענין זה להתחלת התפלה, ועוד לשון עלילותיו משמע בלבולים, כמ"ש בעלילה באת עלינו, והול"ל פעולותיו או נפלאותיו. אבל הענין הוא דאיתא במדרש [ב"ר פפ"ד] נורא עלילה על בני אדם וסמך ליה הפך ים ליבשה למה וישנאו אותו כדי שיקרע הים לפניהם, ופירש המתנות כהונה שהקב"ה מסבב סיבות ומגלגל גלגולים להקים את עצתו שע"י הכתונת פסים נתגלגל פס ים שנקרע הים לפניהם, וע"כ בא הכתוב לחבוש שבורי לב אשר לבם יכאב בראותם גלגולי סבותם ואינם יודעים מאומה שהכל היה לטובתם ומחמת זה הם מתרשלים מעבודת הבורא כי המה מוטרדים באות נפשם ואינם יכולים לפנות עצמם ומחשבתם לשמוח בחלקם ולעבוד השי"ת בשמחה ובטוב לבב, ע"כ בא הכתוב להזהיר הודיעו בעמים לשון גחלים עוממות, הן המה שנפלו ממדריגתם, מצוה להודיעם עלילותיו הבלבולים וגלגולי סבות שהקב"ה מסבב להקים את דברו להחיותינו לפליטה גדולה כמו שהיה אצל יוסף שהכל היה לבם דוים על המעשה, והשבטים בעצמם נתחבטו מה זאת עשה ה' לנו, והאמת כי הוא עצת היצה"ר ותחבולותיו להניא לב האדם מעבוה"ק להטרידו בעניני עוה"ז או בדאגת עונותיו שמראה לפניו שאינו כדאי לכוין בתפלתו שתהיה כתר להשי"ת ולכן צריך האדם להיות אמיץ לבב ועז פנים.
<b>וזה"ש</b> עז פנים לגהינם כי אין גיהנם גדול מזה שהאדם רוצה ומתאמץ עצמו לעבוד עבודתו ית"ש ולהתפלל לפניו בשלימות וללמוד והיצה"ר אינו מניחו, וטובה שעה אחת בתשובה ומעשים טובים כו' מכל חיי עוה"ב, וע"כ אדם כזה שהוא אמיץ לבב יכול להיות בגיהנם, משא"כ מי שהוא בושת פנים אינו יכול כזאת שמיד הוא נסוג אחור וצריך להיות תמיד בגן עדן שלא יחסר לו כל מאומה, וכמ"ש במדרש משל ליוצר חרס שאינו מנסה רק הקדירות הטובים השלימים.
<b>וע"כ</b> נאמר ואלה שמות בני ישראל כי כל מקום שנאמר ואלה מוסיף על הראשונים ונאמר הבאים לשון הווה כמו שפירשתי כבר עיי"ש, וע"כ נאמר אעפ"י שנסתמו לבם ועיניהם של ישראל מצרות השיעבוד מ"מ ויחי יעקב שלא הניח לעצמו מעצת היצה"ר להטרידו מעבודה"ק והבוטח בה' חסד יסובבנו.
<b>האספו ואגידה לכם את אשר יקרא אתכם באחרית הימים,</b> לכאורה משמע שיעקב נתיירא שאם יקרא אותם להוכיחם לא ירצו לבא שידעו שבלבבו עליהם על מכירת יוסף ולכן אמר להם שרוצה לגלות חידושים כדי שיבואו לשמוע ואח"כ הוכיחן, אבל אינו נכון שחלילה לומר על השבטים שיבעטו בתוכחות או שיעקב היה משטה בם, וגם צריך ביאור מש"כ ברש"י שרצה לגלות את הקץ ונסתלקה ממנו שכינה, וקשה דמנין ידע יעקב את הקץ שלא נתגלה לשום מלאך ושרף ולא לשום נביא רק לדניאל ברמז ונצטוה לחתום הדברים, גם קשה מה ענין זה לסילוק שכינה הלא אפילו בהשראת השכינה היה אפשר להעלים ממנו קץ הפלאות.
<b>והנ"ל</b> כי למראה עינינו בעתים הללו שהזמן בוגד ובני אדם מסובלין בעול מלכות ודרך ארץ ע"כ מתרשלים בעבודת הבורא, וע"ז נאמר (תהלים קכב א) שמחתי באומרים לי בית ה' נלך שהיתה נפשנו משתוקקת לעבודת הבורא, אימתי בזמן שעומדות היו רגלינו בשעריך ירושלים כשהיינו יושבים בשלום איש תחת גפנו כו' והיה עליית השבטים להודות לשם ה' על הטובות אשר גמלנו ולא היינו בדאגה כל איש על נגע לבבו, אבל עכשיו שאלו שלום ירושלים מי יסור לשאול בשלומה הלא שמענו פחד ואין שלום, כי שעריך נצתו באש ושועלים הלכו בה והנשארים שמה במדינה ברעה גדולה כמ"ש בנחמיה [א ג], אבל הדבר מוטל על הקב"ה שהוא ידרוש לציון עיר הנדחה, וכאשר ישליו אוהביך אזי יהי שלום בחילך שלוה בארמנותיך, ומתחילה למען אחי ורעי אדברה נא שלום ואח"כ למען בית ה' אלקינו אבקשה טוב לך.
<b>אבל</b> אמת נכון הדבר כי לא זו הדרך אשר יבחר ה', וזהו עיקר הנסיון לעבוד את ה' בעת רעה, וכמ"ש למי אתה פונה בעת צרה, וע"כ תחלת פ' זו היא סתומה ונאמר אצלם ויחי יעקב להורות שאעפ"י שנסתמו לבם ועיניהם מצרות השעבוד מ"מ ויחי יעקב שלא תקפוהו צרות השיעבוד מלהתרשל מעבודת הבורא, והיינו ע"י שהוא היה עמוד התורה וכל המקבל על עצמו עול תורה מעבירין ממנו עול מלכות, ויעקב היה עמוד התווך והיינו היחוד של אהבה ויראה שמייחדין ומברכין על הרעה כעל הטובה כמו שביארתי במקום אחר עי"כ נמתקו כל הדינים, וע"כ אמרו כשיש שלום השכינה שורה בישראל ואין אומה ולשון יכולה לשלוט בהם כי בהיות השלום אזי השכינה שורה וכלום חסר מבית המלך.
<b>הנה</b> כי כן בחבלי משיח נאמר יצטרפו ויתלבנו שהם לנסיון מי שיוכל לעמוד מחמת שהעולם נסוג אחור ופונים אחר בצעם ומתרשלים מעבודה"ק וע"כ כל איש אשר נגע אלקים בלבבו מחוייב להתאמץ יותר ויותר לעשות נחת רוח ליוצרו לפניו ית"ש ולהפוך החושך לאור ואז יאמר עליו ואוהביו כצאת השמש בגבורתו.
<b>וזה"ש</b> רצה יעקב לגלות את הקץ כלומר להקל החבלי משיח המכסים על הקץ וע"י עבודתו וייחודו להמתיק הדינים יתקרב ויתגלה הקץ ונסתלקה ממנו השכינה שאינה שורה בישראל מחמת שאין שלום ביניהם שזהו עיקר היסוד מוסד להקל החבלי משיח.
<b>וזה"ש</b> האספו ר"ל שיהיה לכם אחדות כמ"ש בשל"ה אז ואגידה לכם, ואגידה הוא לשון המתקה כמו ממגד תבואות שמש שע"י שיהיה ביניכם אהבה ואחדות בלב אחד כאיש אחד אמתיק מעליכם את אשר יקרא אתכם באחרית הימים, היינו כל החבלי משיח לא יהיה להם כח לשלוט עליכם.
<b>חידושי אגדה לחתונה</b><br><b>ויאמר מי אלה כו' הראה לו שטר אירוסין כו',</b> צריך להבין דמה ענין זה לזה, עפימ"ש (תהלים קכח א) אשרי כל ירא כו' יגיע כפיך כו', עפימ"ש (ש"א יב כב) כי לא יטוש כו' את עמו בעבור שמו הגדול כו', והוגד לי בחלום דיש ב' השגחות דהיינו השגחה פרטית למעלה מן המזל והשגחה כללית ע"י המזל, ומי שנשתנה שמו מחמת חולי הוא העיקר ומקדימין אותו, וכתב בנחלת שבעה הטעם מפני שעיקר השם הראשון לשנות המזל ולכך אין מזל לישראל דשם ישראל שנתן לו הקב"ה הוא למעלה מן המזל, אבל שם יעקב מורה על לשון עקב למטה מהמזל, וזש"ה כי לא יטוש כו' בעבור שמו הגדול שנתן להם הקב"ה לעשותם לו לעם כו' בהשגחה פרטית.
<b>וזש"ה</b> <b>אשרי כל ירא ה'</b> אם הם ירא שמים ג"כ טוב רק בזה יצטרך להטריח בשביל פרנסתו מחמת שהוא תחת המזל וזש"ה יגיע כפיך כי תאכל כו', אבל אשריך וטוב לך באיזה אופן יהיה עליך השגחה פרטית שתהיה פרנסתך מצויה בריווח היינו אם אשתך כגפן פוריה שתשא אשה דהשם שורה ביניכם ברכת ה' היא תעשיר כמ"ש בארץ ישראל עיני ה' דורש אותה תמיד כו', וזש"ה יברכך ה' מציון כו' כי שם צוה ה' את הברכה, כמו כן ע"י שבע ברכות של אירוסין ונשואין זוכין להניח ברכה אל ביתך ביתו זו אשתו, וע"כ כשראה יעקב את בני יוסף שאין ראויין לברכה היה תמה וסבור שאינם מן אשה הראויה לו וע"כ הראה לו שטר אירוסין ונשואין שנשא אותה בברכה וע"כ התפלל עליהם.
<b>לברית מילה</b><br><b>שים ידך תחת יריכי,</b> הקשה בעוללת אפרים [מאמר ת"ו] דגבי אברהם פירש"י משום שבאה לו ע"י צער וכאן לא שייך טעם זה, גם מ"ש בפ' ויגש הראה להם שהוא מהול ואח"כ אמר עוד והגדתם לאבי את כל כבודי ואשר ראיתם פירש"י שאני מלך ושאני מהול לפי פשוטו דלכאורה אין ראיה ממילה דכל המצרים היו נמולים, רק דזה הוי רק בעמא דארעא שהוכרחו לציית ליוסף משום רעבון משא"כ יוסף עצמו שהיה מלך והיה לו כל טוב לא היה מוכרח למול ושפיר יש ראיה ממה שהוא מהול, וזש"ה והגדתם כו' שאני מלך ואח"כ אשר ראיתם שאני מהול ויאמין לכם שאני יוסף, ובאופן אחר עפימ"ש לעיל בשעה שנכנס דוד למרחץ כו' ועפימ"ש תחת אשר לא עבדת.

שמות

<b>ראה ראיתי את עני עמי אשר במצרים ואת צעקתם שמעתי מפני נוגשיו כי ידעתי מכאוביו וארד להצילו כו',</b> נ"ל ליישב הדקדוקים וכפל המלות דהנה הגלות הוא בשני אופנים הא' הוא מה שנראה לעינים עול מלכות וכובד המסים ושאר הצרות המורגשים להמון העם, אמנם הצדיקים שבדור אין עליהם הגלות הזה כלל ואינם מרגישים בזה רק עיקר צערם הוא מה שלא יכלו לעבוד את השי"ת בשמחה ובטוב לבב מחמת שהם על האדמה הטמאה, ובאמת לכאורה אין זה הצער מצד עצמו כי גם מה שהאדם זוכה לעבוד את השי"ת אינו כדאי אפילו לאותו המעט ומה לו להתאות על המותר לעלות בגבהי מרומים, אך עיקר הצער בזה הוא על גלות השכינה כי כדרך שבא לראות וכו' כמו שהאדם מתאוה לעבוד עבודת הקודש הרבה יותר מזה השכינה משתוקקת לרחף על בניה ושאור שבעיסה ושיעבוד מלכיות מעכב.
<b>וכמו</b> כן שמעתי בשם הגאון מהר"ש אבד"ק ניקלשבורג על הפסוק ותעל שועתם אל אלקים, ששועתם בעבור אלקים היה יותר מן העבודה אבל על עצמם לא התפללו, משא"כ ההמון עם אשר עיניהם על בצעם וכל מגמתם הוא על בני חיי ומזוני הם צועקים ומתפללים רק בשביל עצמם.
<b>וזה"ש</b> הכתוב ראה ראיתי שני ראיות הא' את עני עמי שהם הצדיקים שכל צערם הוא אשר במצרים שהם על אדמה טמאה, והב' ואת צעקתם אותם הזועקים על צרתם ג"כ שמעתי מה שהם זועקים מפניו נוגשיו, וזהו בעבור כי ידעתי לשון יסורים כמו ויודע בהם כו' שבכל צרתם לו צר והוא מצטער, את מכאוביו ב' מיני מכאוביו הנ"ל, ע"כ וארד להצילו, אותם הזועקים מחמת השיעבוד ארד להצילו מיד השיעבוד, ואותם הזועקים ומצטערים מחמת שאינם יכולים לעבוד כראוי ונכון אביאם אל ארץ הכנעני כו'.
<b>וכ"כ</b> פירש האלשיך על הפסוק בצאת ישראל ממצרים דהיינו הצדיקים המכונים בשם ישראל כגון שבט לוי שלא היו משועבדים רק מה שהיו במצרים אבל בית יעקב הם שאר עמא דארעא שהיה עליהם הגלות מן המצרים יצאו ג"כ מעם לועז קושי השעבוד שהיו מכבידים עליהם.
<b>ויעש האותות לעיני העם,</b> כבר ביארתי שהקב"ה הראה להם במה שפגמו [והוא בהגדה מראה יחזקאל] דהיינו במים הוא כנגד התאוה, וצרעת הוא נגד הקנאה וצרות עין, והנחש הוא נגד הכבוד שראה באדה"ר שהמלאכים צולין לו בשר, וי"ל ג"כ להיפך, אבל הקב"ה הראה למשה האותות שהם להזכיר זכות אבות דהיינו המים המה כנגד חסד לאברהם, וצרעת הוא מיסוד האש כנגד יצחק, והנחש הוא נגד יעקב כי וא"ו דגחון מורה על הנחש כידוע, וזהו שהזכיר כאן כמה פעמים זכות אבות ויהי כל יוצאי ירך יעקב שבעים נפש כל מקום שנאמר ויהי אינו אלא צער, וכאן י"ל עפ"י מה שכתב בס' גבורות ה' [פרק י"א] שלכך נולדה יוכבד בין החומות שאין האומות יכולים לשלוט בישראל אם אין להם השתוות וכאן היה השתוות שהיה שבעים נפש וזהו הצער שהיה כאן שהיו כל ישראל שבעים נפש אז ויוסף היה במצרים שהתחיל השיעבוד.
<b>חידושי אגדה לברית מילה</b><br><b>ותרא אותו כי טוב כו'</b> שנולד מהול וי"א הגון לנבואה, צריך להבין במאי פליגי, ונ"ל דהא בהא תליא דאחז"ל (ברכות ה.) ג' דברים ניתנו ע"י יסורין דהיינו תורה דכתיב אשר תיסרנו ומתורתך תלמדנו, עולם הבא דכתיב דרך חיים תוכחת מוסר, ארץ ישראל דכתיב כאשר ייסר כו' וכתיב כי ה' מביאך אל ארץ טובה, ולכאורה שלש אלה הם אותן ג' מתנות טובות חכמה גבורה עושר, ולכלם זכו ע"י ברית מילה דהיינו תורה ע"י שמל אותם בשעת יציאת מצרים והיינו חכמה וגם זכו עי"ז לנבואה דכל זמן שהיו ערלים לא היתה שכינה שורה ביניהם והיינו יראה כמ"ש ובמורא גדול זהו גילוי שכינה והיינו גבורה איזה גבור הכובש את יצרו ע"י שהוא ירא שמים, ושתי אלה זכו ע"י משה ואח"כ בבואם לארץ ישראל מל אותם יהושע בן נון שלא יכלו לירש את הארץ כשהן ערלים כנודע והיינו עושר, וזהו כוונתם שניתנו ע"י יסורים דהיינו ע"י ברית מילה ואחז"ל אין השכינה שורה רק על חכם גבור ועשיר מנ"ל ממשה כו', ולפי"ז א"ש דב' הדיעות הנ"ל נתכוונו לדבר אחד ע"י שראתה אותו שנולד מהול אמרה שהוא מוכשר לנבואה וזש"ה ותרא אותו כי טוב הוא כו' וע"כ תצפנהו ג' ירחים שהיתה מצפית לג' התחדשות הנ"ל.
<b>הגדה של פסח</b><br><b>ובני ישראל פרו וישרצו וכו' ותמלא הארץ אותם,</b> כבר ביארתי הדקדוק שהול"ל וימלאו את הארץ, [וי"ל] שהכתוב בא ללמדנו שהיו משוקעין בתועבת מצרים באופן שארץ מצרים וקליפותיה מלאה אותם.
<b>וישימו עליו שרי מסים למען ענותו וכו',</b> דלכאורה הוא מיותר, ונ"ל עפמ"ש (קהלת י יא) אם ישך הנחש וכו' שאלו לנחש ארי דורס ואוכל וכו' מה הנאה שלך והשיב מה יתרון לבעל הלשון [דב"ר פ"ה], כי בעל לשון הרע הוא מבזה את עצמו דסהדי שקרי אאוגרייהו זילי וכמ"ש והושיבו שנים אנשים בני בליעל וכו' (סנהדרין כט.), כי מי שעושה רעה לחבירו שאין לו שום יתרון ענשו גדול יותר כמ"ש (משלי ו ל) לא יבוזו לגנב וכו' [כי יגנוב למלא נפשו כי ירעב] וכ"כ המצריים שעבדו בישראל רק לצערם ולא בשביל הנאת עצמם, דצריך להבין מאחר שעיר פיתום ורעמסס כבר היו בנויים ולא הוצרכו רק חיזוק כפירוש רש"י והיאך עסקו בעבודה זו כל השנים הללו ששים רבוא אנשים, ועל כרחך צריך לומר שבכל פעם סתרו מצד אחד ובנו מצד אחר, כי כונתם היה רק לצערם וליגעם, וזה"ש וישימו עליו וכו' זה היה רק בשביל לענותם בסבלותם ולא בשביל הנאת עצמם כי הלא בנו רק ערי מסכנות את פיתם וכו' שכבר היו בנוים רק חזקו אותם כנ"ל.
<b>ובזה</b> מיושב קושיית הרמב"ם [שמונה פרקים פ"ח ובהל' תשובה פ"ו ה"ה] דמה היה אשמת מצרים כל כך הלא היה גזירה מלפניו שישתעבדו כ"כ ולמה חיזק את לב פרעה להנקם ממנו, והלא היה יכול להוציאם בנקל שהשי"ת יתן בלב פרעה להוציאם לחפשי כמו שהיה בגלות בבל כשהגיע זמן הגאולה בכלות שבעים שנה העיר ד' את רוח כורש וכו', ולהנ"ל א"ש שהמצרים היו ראויים לעונש גדול על ששעבדו בהם כדי לרדותם בחנם, ולפי"ז נאמר ג"כ על הפסוק [בפ' יתרו] כי בדבר אשר זדו וכו', כי זה היה קשה ג"כ ליתרו, וכאשר סיפר לו משה כל התלאה אז אמר עתה ידעתי וכו' כי בדבר אשר זדו שהכל נעשה בדין צדק מחמת רשעותם אשר זדו לעשות כנ"ל.
<b>ויהי בימים הרבים וכו', ויזעקו ותעל שועתם וכו' מן העבודה וכו' את נאקתם וכו',</b> צריך להבין אריכות הלשון ושנויי הלשון במקראות הללו ומה חילוק יש בין זעקה שועה ונאקה, גם מן העבודה הוא מיותר, ונ"ל דהנה אמרו חז"ל (ברכות כו:) תפלות כנגד תמידין תקנום, ונ"ל ביאור דבריהם האיך שייך זה לזה, דודאי אצל הקב"ה אין צריך שום תפלה שנאמר והיה טרם יקראו ואני אענה ורחמנא לבא בעי, ומ"מ האריכו חז"ל בתקנות התפלות וצריך שישמיע לאזניו ולדקדק בכל אותיותם כמו בקריאת שמע, ואע"ג שהעיקר הוא הכונה מ"מ הרהור לאו כדיבור דמי ואינו יוצא ידי חובתו.
<b>והענין</b> הוא דודאי רחמנא לבא בעי וכמו שהתפלל שלמה (מ"א ח כט) להיות עיניך פתוחות וכו' ושמעת אל תחנת עבדך ועמך וכו' אשר תדע את לבבו, אמנם כל זה כשהיה בית המקדש קיים ולא היינו צריכין לשום פרקליט וכמ"ש משה אם אין פניך הולכים וכו' שהיינו דבוקים בו ית"ש ולא תחת רשות אחרת ולא היינו צריכים לתפלה והכל היה נעשה ע"י הקרבנות שהם ביערו כל הקוצים והמקטרגים ובוקעים כל המחיצות על ידי ענן הקטורת, ותמיד של שחר כיפר על עבירות של לילה ושל בין הערבים על של יום, וע"כ נאמר הביאני אל בית היין דהיינו בית המקדש ודגלו עלי אהבה אל תקרא ודגלו אלא דלוגו אעפ"י שלא היתה תפלה בפה מלא רק הכינו את לבבם, אמנם עכשיו שאנחנו על אדמה טמאה ושערי תפלה ננעלו ואנחנו צריכין לפרקליטין ומליצין ומלאכי רחמים שיעלו תפילותינו ועל כן צריך להזהר להוציא בשפתיו כי המלאכים אינן יודעים מחשבות כמ"ש אפס לך לבד נגלו תעלומות, וגם צריך להתוודות ולהתחרט קודם התפלה שלא יבדילו העונות, ואחרי כל זאת כשהתפלה היא במקומה הראוי אז דנין אותה אם באה ממעמקי הלב שתקובל לפני הקב"ה.
<b>ולזה</b> נאמר תחילה ויאנחו וכו' ויזעקו, אבל זה לא הועיל כי זעקה היא קול בלי דבור רק ותעל שועתם פירוש הדיבור כמו ואל ישעו (שמות ח ט), ושוע אל ההר (ישעיה כב ה) וכאלה רבות שפירושו דבור, ואמר דמה שהיתה לתפלתן כח לעלות אעפ"י שהיו מלוכלכים בעונות כמ"ש הללו עובדי ע"ז והללו עובדי ע"ז אעפי"כ היתה העבודה ממרקת חטאיהם, וזהו מן העבודה ע"י קושי השעבוד, אבל וישמע אלקים את נאקתם שאעפ"י שהתפלה עלתה למעלה כראוי ע"י המלאכים הממונים על כך מכל מקום הי"ת יודע מחשבות וקבל רק התפלה הבאה בנאקה שהיא עומק הלב כמו"ש ונאק נאקת חלל, גם נא"ק הוא גימטריא מילוי שם אהי"ה ור"ת של נהלת בעזך א'ל נ'וה ק'דשך, ועי"ז מעוררין רצון העליון ששם מקור שם זה כנודע ואז יזכור את בריתו ייחודו על ידי האבות וז"ש ג"כ תפלות כנגד אבות תקנום.

וארא

<b>ולקחתי אתכם לי לעם והייתי לכם לאלקים וידעתם כי כו',</b> הבטיח לנו ג' מתנות טובות שנהיה לו ממלכת כהנים שתהיה השגחתו עלינו, והב' והייתי להם לאלקים לדיין ושופט להגדיל תורה ויאדיר שיקבל עול מצותיו, ואח"כ וידעתם כי אני ה' אלקיכם שנשכיל ונשיג במציאות אלקותו, והנה כמו כן מצינו שפרעה כפר בכל אלה שע"כ הוצרך להזהירו ג"כ בפרשה זו הא' למען תדע כי אין כה' אלקינו היינו מציאות אלקותו, והב' למען תדע כי אני ה' בקרב הארץ להשגיח להעניש ולהשכיר, והג' למען תדע כי לה' הארץ.
<b>והנה</b> אמרו בזוה"ק [ח"א ק"ע ע"א] על פסוק מי זאת הנשקפה דלאוה"ע אתנהיר בזימנא חדא כו' ובג"כ הוה להון שציאו מכלא כו' אבל לישראל נאמר מעט מעט אגרשנו כו' עי"ש בפ' וישלח, ע"כ לפרעה התרה בתוקף להודיע תוקף שם המיוחד שמלכותו בכל משלה ומחיה ומהוה את כלם שזה לא היה יכול לסבול, אבל להישראל אעפ"י שגם הם לא ידעו את ה' מ"מ הולך עמהם ממדריגה למדריגה עד שהבטיח להם וידעתם כי אני ה', וכעין זה אמרו חז"ל (נדרים ח:) לעתיד לבוא הקב"ה מוציא חמה מנרתיקה רשעים נדונין בה וצדיקים מתרפאין בה שיוציא הקב"ה חמה מנרתיקה כו' שפירשתי ע"ד זה.
<b>הוא אהרן ומשה אשר אמר כו' הם המדברים כו'</b> <b>הוא משה ואהרן,</b> צריך ביאור אריכות הלשונות במקראות הללו עפ"י מ"ש חכז"ל מלמד שהיו שקולין קשה האיך אפשר ששני צדיקים שיהיו שקולים, ועוד ידוע דגבי משה כתוב בכל ביתי נאמן הוא ועלה למרום, ולבאר נקדים מ"ש (ישעיה סו כג) מדי חודש בחדשו ומדי שבת בשבתו יבא כל בשר כו' ויצאו וראו בפגרי כו' דידוע מאמרם ז"ל חולין קה ע"א המסייר נכסיה בכל יומא משכח פריטי ושמואל אמר התם אנא להא מלתא חלא בר חמרא לגבי אבא, אבא הוי סייר נכסיה תרי זמנא ביומא ואנא חדא זמנא, ושמעתי לפרש כי עסקי עוה"ז ועבודת הבורא הם שני הפכיים כמ"ש לא מעבר לים ולא בסחרנים ולא בתגרנים ומי שמטריד שכלו ומחשבתו בעניני עוה"ז אינו יכול להיות בדביקות, ובזה שבח את אביו שהיה יכול להכין מחשבתו שני פעמים ביום לסייר נכסיו ואעפ"כ היה יכול לחזור לדביקות ולא נעתק מן הדביקות, והוא לא היה בכחו רק פעם אחת ביום.
<b>אמנם</b> זה הוא מדת הצדיקים הקדושים אך אין זה מדת כל אדם שמשוקעים בעסקי עוה"ז אבל נהפוך הוא שקשה להם להעלות מחשבתם ולפנות אל הדביקות, וע"כ נתנה לנו התוה"ק את יום השבת שנאמר בו המנחיל מנוחה לעמו ישראל והמנוחה הוא השראת הקדושה, וגם את ראשי חדשים שהם עתידים להתחדש כמותה ובכל ערב ר"ח עושים תשובה, וכבר ביארתי מ"ש ושבית שבי"ו בגימט' חוד"ש שלא להמתין עד ערב ר"ח שיצטרכו להתענות רק יתחילו בר"ח למנוע מלחטוא, עוד הוסיפו לנו חכז"ל יומא דפגרא כמ"ש מאי יומא דפגרא יומא דמפגרי בהו רבנן [שבת קכט: ועי' בפירש"י], פירוש פגר הוא גוף בלא נשמה, כלומר שמפרידין את עצמן ומייחדין מחשבתם להתפשטות הגשמיות אבל מי שגם בעתים הללו הוא נרדם וישן הרי הוא כפגר גוף בלי נשמה, וזה"ש והיה מדי חודש בחדשו ומדי שבת בשבתו שהם דאורייתא יבוא כל בשר כו' לשבות בשבת במנוחה העליונה ולהתחדש בחודש כנ"ל, ויצא וראו בפגרי האנשים כו' אותם שהם כפגרים מתים שאפילו בשבת וחודש אינן מרגישין. והנה זהו מדת כל אדם אבל הצדיקים הקדושים נהפוך הוא שהם תמיד בדביקות וכדמצינו ברבי אליעזר בן חרסום (יומא לה:).
<b>והנה</b> גבי משה ואהרן מצינו דמשה היה נביא מרחם ומשנולד שרתה עליו השכינה והיה מתוקן להיות כמלאך אלקים כמ"ש איש אלקים מחציו ולמטה איש ומחציו ולמעלה אלקים, ואהרן היה איש דברים אוהב את הבריות ורודף שלום כו', ובאמת לכאורה היה הסברא נותנת שיהיה להיפך כי משה שהיה מנהיג ומלך היה צריך להיות מעורב בין הבריות, וע"כ צריך לומר שהיו בו שני המעלות, אעפ"י שהיה איש אלקים אעפ"כ היה יכול להשפיל את עצמו ולהתערב בין הבריות ולא נפרד מדביקותו וכמ"ש מן ההר אל העם, והכי גבי אהרן שהיה כהן גדול ונכנס לפני ולפנים ועוסק רק בעבודה"ק היה ראוי לו שלא להטריד מחשבתו בעניני עוה"ז, וע"כ צריך לומר שאעפ"י שהיה מעורב בין הבריות ודברן אעפי"כ היה יכול לחזור לשרשו, וזה"ש (תהלים קו טז) ויקנאו למשה במחנה דהיינו למשה קנאו בו במה שהיה יכול להיות במחנה להנהיג את הבריות אעפ"י שהיה איש אלקים מנעוריו, ולאהרן קדוש ה' כלומר שקנאו באהרן במה שהיה יכול להיות קדוש ה' אעפ"י שהיה טבעו להתערב בין הבריות.
<b>וזה"ש</b> כאן <b>הוא אהרן ומשה אשר אמר ה' להם כו'</b> מדבר בשבחו של אהרן שאפילו לענין הנביאות היה הגון כמשה ובסיפא דקרא הם המדברים הקדושים משה ואהרן כנ"ל.
<b>שערי ציון, לשבת ר"ח שבט.</b><br><b>וידבר ה' כו' אני ה' וארא אל אברהם כו'</b> <b>באל שדי ושמי ה' וגם הקימותי כו' את ארץ כנען את ארץ מגוריהם כו' וגם אני שמעתי כו' לכן אמור כו' והוצאתי כו' ולקחתי כו' וידעתם כי אני ה' כו',</b> במקראות הללו רבו הדקדוקים מלבד מה שהקשה רש"י ז"ל על אומרו ושמי ה' לא נודעתי קשה עוד למה נגלה עליהם בשם הזה, וגם מ"ש וגם הקמותי וגם שמעתי הוא אריכות לשון, ועוד כפל ואמר את ארץ כנען וארץ מגוריהם הוא למותר, ועוד מהו ענין הד' לשונות של גאולה, ועוד רבו דקדוקים כאשר יבוארו.
<b>עפ"י</b> מה שכתוב (דברים ד לז) ותחת כי אהב את אבותיך כו' ויוציאך בפניו כו' וידעת היום כו' כי ה' הוא האלקים בשמים ממעל כו' אין עוד, כבר ביארתי מקרא זה בפנים שונות ועתה אוסיף ידי עפימ"ש חז"ל [ב"ר פי"ז] אני ה' הוא שמי הוא שמי שקרא לי אדה"ר כו', ביאור הענין עפימ"ש חנה (ש"א ב ב) אין קדוש כה' כי אין בלתך, וצריך להבין הנתינת טעם של כי אין בלתך האיך מוכח מזה שאין קדוש כה', והענין הוא שאחז"ל [ויק"ר פי"ט] כי אין לבלותך בשר ודם מעשה ידיו מבלין אותו והקב"ה מבלה מעשה ידיו (וק' מנ"ל דרוש זה ולהוציא המקרא מפשוטו), והטעם מבואר כי ב"ו עושה מדבר יש וגשמי וצר אותו על צורה אחרת אבל מ"מ גוף הדבר כבר היה בעולם נמצא שלא הניח בדבר ההוא כלל חיות וכח מכחו, וע"כ גם אם הבעל מלאכה מת אח"כ מ"מ הנפעל ממעשה ידיו קיים, משא"כ הקב"ה שעשה מאין יש וע"כ שנתן בו כח וחיות המהוה אותו מאין ליש וכמ"ש הבעש"ט ע"פ לעולם ה' דברך נצב בשמים (תהלים קיט פט) שאותן אותיות יהי רקיע הם המקיימין את העולם, וכשהקב"ה מסיר מהם חיותו וכחו הם חוזרין לאפס ותוהו וע"כ הוא מבלה מעשה ידיו, וע"ז מורה שם הוי"ה שהוא מהוה את הנבראים ואם היה לאדם עיני שכל מזוככים היו רואין בכל דבר שם הוי"ה ואדרבא הגשמי היה בטל לגבי הרוחני הפנימיות כמו אור הנר לגבי הנר, וע"כ לאדה"ר שהיה לו זכי הראות וראה בכל דבר הצרופים משם הוי"ה לכן אמר לך נאה לקרות הוי"ה שאתה אדון הכל, ולכך נקרא קונה שמים וארץ, וזה"ש חנה אין קדוש כה' כי קדוש הוא לשון מוצנע ומכוסה, כי אין בלתך מחמת שאין דבר שאין בו שם הוי"ה ומכח זה אין לבלותיך כו'.
<b>וזהו</b> שאמר אליהו [תיקו"ז צ"א ע"ב] וכל ספירה אית לה שם ידיע כו' שכן הוא בציור האילן שכל ספירה יש להם שם הוי"ה בניקוד מיוחד מהתשע נקודין עד מלכות שהוא בלי ניקוד, וחוץ מזה יש לכל ספירה שם מיוחד הידועים כמו חסד יש לו שם אל, גבורה אלקים, ת"ת שם הוי"ה בניקוד חש"ק מלבד השם הוי"ה שיש לו בשוה עם כל הספירות שהוא בניקוד חולם, וכמ"ש ע"פ ופרעה חולם וכן לנצח ה' צבאות, להוד אלקים צבאות, ליסוד שם שד"י, למלכות אדנ"י, והיינו שאפילו ברוחניות יש פנימיות וחיצוניות כמ"ש [תיקו"ז קל"ה ע"ב] דכתר עליון אע"ג דהוא אור צח ומצוחצח אוכם הוא קדם עילת העילות, וכמו שהקב"ה נסתר ונעלם בעה"ז כמו כן בעה"ב שואלין איה מקום כבודו, (וה' הטוב יכפר בעד על שאני אומר דברים שלא קבלתי ולא ראיתי בספרים) שלענ"ד האבות לא ידעו מפנימיות הזה ולכך אמר אברהם אבינו נסתכלתי באצטגנינות שלי כו' ואעפ"י שנגלה עליו הקב"ה בשם הוי"ה היינו בשם הוי"ה בניקוד חש"ק שהיא השם של החיצוניות של יעקב כי השם של הפנימיות הוא כלו בנקוד חולם, וכמ"ש ויחלום והנה סלם כו' וראשו מגיע השמימה, דהיינו ע"י השם בניקוד חולם עולה להשמים, כי החיצוניות לגבי הרוחניות הוא כעשייה גופנית, וע"ז נאמר לפענ"ד לכן כה אמר ה' אל יעקב אשר פדה את אברהם (ישעיה כט כב) שעל אברהם לא נגלה רק בשם של יעקב שהוא בניקוד חש"ק, וע"ז נאמר (דברים י טו) רק באבותיך חשק ה', שאצל האבות היה השם הוי"ה בחש"ק ולא באותה הנקודה של הפנימיות, וכל אך ורק מעוטין.
<b>ובאמת</b> הכל הוא כשלהבת קשורה בגחלת שע"כ נקרא הצדיק דאחיד בשמיא וארעא שכל דבר שאוכל ועושה רואה על הפנימיות ומיחדם, וע"כ נ"ל שהשם של יסוד היא שד"י שמורה על שאמר לעולמו די היינו הצמצום שהוא החיצוניות המצמצם את פנימיות ומגבילו, וכמ"ש בשער הגמול שדבר רוחניות אינו מוגבל, אבל השם של הפנימיות הוא בניקוד מלאפום כי מלא כל הארץ כבודו, וראיה על כל מה שאמרנו הוא מה שאחז"ל אני ראשון באין ראשית ואני אחרון באין תכלית ומלבעדי אין אלקים באמצע אלו הספירות אעפ"י שהם אלקים אין השפעתם אלא מאתי.
<b>וזהו</b> שאמרו בכל הספרים שבמצרים היה הדעת בגלות והוצרך להתגלות, כי דעת הוא לשון התחברות שלא היה להם שכל הזה איך בכל דבר שורה הוי"ה בפנימיות כשלהבת קשורה בגחלת, וע"כ נאמר לדעת כי אני ה' מקדשכם המוצנע ומכוסה בכל דבר.
<b>אבל</b> למשה גלה הדבר באומר זה שמי לעלם הנעלם והנסתר שקרא לו אדה"ר, וזהו וארא אל האבות באל שד"י פי' אעפ"י שנגליתי אליהם בשם הוי"ה מ"מ היו רק בחיצוניות באותו השם של יעקב בנקוד חש"ק, וזהו שנצנצה רוה"ק בדברי רש"י שציין בעצמו וארא אל האבות, אבל ושמי ה' היינו שמי שקרא לי אדה"ר לא נודעתי ולא הודעתי שניהם במשמע.
<b>והנה</b> שני מדריגות הללו הם אהבה ויראה כי אהבה הוא ע"י הפנימיות כמ"ש תוכו רצוף אהבה, שיתבונן האדם בגדולת וענותנותו של הבורא כשאדם עובר עבירה בידו או ברגלו או בפיו ועיניו ונוטל החיות וההוי"ה שיש באבר ההוא ועושה נגד רצונו הלא יורה שורת הדין כי ידו ייבש תיכף ועין ימינו כהה תכהה ואעפי"כ הקב"ה מאריך לו אפו הלא יפול לב האדם בקרבו המס ימס, והחיצוניות מורה על היראה כשאדם ירא וחרד הוא מצמצם את עצמו, והנה האבות אעפ"י שלא ידעו מהפנימות מ"מ היו אוהבי ה' וע"כ אמר וגם הקימותי כו' לתת להם ארץ כנע"ן דהיינו ההכנעה שבא ע"י האהבה כידוע, ואת ארץ מגוריה"ם דהיינו היראה.
<b>וזה"ש</b> (דברים ד לז) ותחת כי אהב את אבותיך שהיה להם מדת אהבה לכך ויוציאך בפניו לשון זעם וקטנות שלא ידעו את ה' בגדלות, אבל וידעת היום שכבר נתן לך ה' לב לדעת כו' והשבות אל לבבך כי ה' הוא האלקים שאותן דברים מצומצמים והמדות שע"כ נק' הספירות מדות שמורה מדה ושיעור, וספור הוא לשון זיכוך שם הוי"ה המאיר מתוכו, וע"כ בשמים ממעל ועל הארץ מתחת דאחיד בשמיא וארעא כו' כשלהבת קשורה בגחלת אין עוד שאין דבר אחר בהם רק חיות והוי"ה של השם ב"ה בעצמו, וגם אני שמעתי את נאקת ב"י אשר מצרים מעבידים שזעקתם הוא רק בקטנות בשביל העבדות לכן ואזכר את בריתי פי' בריתי ממש דהיינו הייחוד שצריך לייחד העליונים בתחתונים וכמ"ש האלשיך ע"פ ויגד לכם את בריתו, דקאי על תורה שבעל פה.
<b>ובזה</b> יבואר מה שתקנו בתפלת י"ח השיבה שופטינו כבראשונה ויועצנו כבתחילה כו' עד סוף הברכה, וצריך ביאור ענין כפל המלות ושינויי הלשונות, ועוד מהו ענין והסר ממנו יגון ואנחה לכאן דהו"ל לקבעו בברכת ראה נא בענינו, וגם החתימה מלך אוהב צדקה ומשפט צ"ב, ונ"ל עפימ"ש (ישעיה מו יב) שמעו אלי אבירי לב הרחוקים מצדקה, ודרשו חז"ל (ברכות יז:) דקאי על הצדיקים ואמרו שכל העולם ניזון בצדקה והם ניזונין בזרוע ודבריהם צריכין ביאור, והענין הוא לפי מה שביארנו שיש שני עניני הנהגות הא' הוא לבינונים בדרך הטעם והב' הוא חוץ לדרך הטעם לאותן שמשליכין אחרי גיוום כל ענייני עוה"ז והמה ניזונין ביד חזקה וזרוע נטויה וכל הקמים עליהם ישפטו בלי עיכוב כמו ביציאת מצרים, וזה"ש שמעו אלי אבירי לב הם אותן המפקירים עצמן ואכזריים על עצמן ומוסרים נפשם בכל עת על ייחוד שמו, וכמ"ש ע"פ שחורות כעורב, והם רחוקים מצדקה שכל העולם ניזון בצדקה דרך הטבע.
<b>אמנם</b> אם כן איפא למה תקנו לנו חז"ל הרבה תפלות בכל יום ובאמת הוא מדאורייתא כמ"ש ולעבדו בכל לבבכם עבודה שבלב כו' כיון שבאמת אין אנו צריכין לכלום כשאנחנו משליכין יהבנו על ה' למה נצטרך להתפלל על רפואה ופרנסה וכדומה, אבל הענין הוא שבוודאי יצר מחשבות האדם רע מנעוריו ואי אפשר לעמוד במדריגה זו תמיד כו', לכך אנחנו אוחזין החבל בשני ראשיו דהיינו שאם לא נשלים חוקינו ולבבינו איננו שלם עם ה' כראוי והיה ראוי ונכון שמצד הדין אנחנו גרועים ממשפחות האדמה וכו', אמנם על מנת כן הכניסנו הקב"ה בצל כנפיו ומהיות טוב לא יקרא רע ח"ו והעיד בעצמו וחנותי את אשר אחון אעפ"י שאינו הגון ואינו כדאי, כי איך יהיה אפשר לנו להגיע למדרגה עליונה אם לא יהיה לנו כל צרכינו ונחיה בלי צער ודאגה כמ"ש ואיך נעבוד ואין לאל ידינו.
<b>וכמו</b> כן התפלל דוד המלך ע"ה יהי חסדך ה' עלינו כאשר יחלנו לך (תהלים לג כב), פי' אעפ"י שאנחנו בטוחים כי מאתך לא תצא הרעות והכל הוא רק טוב, ואתה תבין בחכמתך שאם תתנהג עמנו כרצוננו לא יהיה טובה באחריתה מ"מ הלא אתה כל יכול ויהי נא חסדך עלינו אותה טובה שאתה משפיע ומנהיג אותנו יהיה באותו אופן אשר אנחנו מייחלים לך באופן שלא תופר עצתינו והיינו כדי שלא נצטרך לדאוג ולהצטער.
<b>ועל</b> שתי הנהגות הללו אנחנו מבקשים השיבה שופטינו כבראשונה שהנהגתך יהיה בשפטים גדולים וביד חזקה כימי צאתינו מארץ מצרים והיינו שלא כדרך הטבע, ומ"מ ויועצנו כבתחלה כמו שאנחנו מייחלים ונרויח בזה והסר ממנו יגון ואנחה פי' יגון שייך על עתיד הדואג על מה שיהיה ואנחה שייך על העבר וכשתתנהג עמנו בשתי אלה לא נצטרך לדאוג על העתיד כי הלא תבצע כל מחשבותינו ולא יבצר ממנו באופן שלא ניגע לריק וגם לא נצטרך לאנוח לבסוף כי הלא עיניך פקוחות לטוב לנו אפילו שלא כדרך הטבע, וזהו ג"כ מה שאנו מתפללין ואתה במשפט תעשה צדקה, ובזה חותמין מלך אוהב צדקה ומשפט והשם של ברכה זו הוא בנקוד מלאפום המשפיע לכל חי רצון כו' והכל יסוב על אופן אחד וכל הנ"ל עולה בקנה אחד.
<b>וזהו</b> ג"כ מה שנאמר בספר יצירה [פ"ה מ"י] המליך אות צ' בלעיטה כו' וצר בהם שבט בשנה ודלי בעולם וקורקבן בנפש, והוא הדבר שדברנו כי צדי"ק הוא דאחיד בשמיא וארעא והיינו ע"י הלעיטה מעלה הגשמיות לרוחניות כמ"ש לא על הלחם לבדו כו' כי על כל מוצא פי ה', ודלי הוא לשון עליה כמ"ש ארוממך ה' כי דלתני כו', וקורקבן הוא כלי העיכול המפריד הטוב מהרע ודוחה הרע לחוץ והטוב נשאר ודעת לנבון נקל ברוך ה' לאו"א.
<b>חידושי אגדה, לברית מילה</b><br><b>וארא אל האבות באל שדי כו',</b> דעל מצות ברית מילה יש ב' שמות קדושים א' הוא שם שדי כמ"ש (בראשית יז א) אני אל שדי התהלך לפני כו', והב' הוא שם הוי"ה ב"ה כמ"ש (דברים ל יב) מי יעלה לנו השמימה כו' ס"ת הוי"ה והיינו משום דמצות ברית מילה יש בה ב' דברים א' ערלת בשר לענין הצלחת עולם הזה והב' ערלת הלב לענין התורה, וע"כ שם אל שד"י מורה על ערלת בשר שהוא החיצוניות ושם הוי"ה שהוא הפנימיות מורה על ערלת הלב לענין התורה, וע"כ להאבות שלא נתן להם התורה עדיין רק הבטיח להם ירושת הארץ נגלה עליהם רק בשם אל שדי דמורה על הצלחת עה"ז כמו שפירש"י שיש די באלקותו לכל אחד ואחד, ולכך נקרא חק בשארו שם דמורה על פרנסה ואכלו את חקם, ולא הוצרך להזכיר שם הוי"ה לענין ערלת בשר לפי שעדיין לא נתן להם התורה, אבל עכשיו שהיו מעותדין לקבלת התורה גילה להם ג"כ שם זה, וגם פסוק מי יעלה לנו השמימה מדבר בענין קבלת התורה.
<b>וזש"ה</b> <b>וארא אל האבות רק בשם אל שדי אבל שמי הוי"ה לא נודעתי להם,</b> כלומר שלא נתן להם סגולת המילה רק לענין הצלחה גשמיות והינו שהקימותי את בריתי אתם דמצות בר"מ שצויתם הבטחתם להם לתת את ארץ דהיינו רק לענין הצלחת עה"ז, וע"כ לא הוצרכתי להודיעם שם הוי"ה לענין התורה, אבל מעתה אמור לבני ישראל אני ה' גם חטיבה זאת לקבלת התורה בהוראת שם הוי"ה ב"ה שמעתה יזכו לב' ענינים כנ"ל, וזש"ה ולקחתי אתכם לי לעם ע"י קבלת התורה כדכתיב והייתם לי סגולה כו' וגם סגולת הצלחה, וזהו והבאתי אתכם אל הארץ אשר נשאתי כבר את ידי ולכך אמר ואזכור את בריתי שאקיים ג"כ הבטחתי להאבות.
<b>ובאופן</b> אחר מ"ש ואזכור את בריתי כו' דהשם של ברית מילה הוא שם אל שדי כנ"ל והטעם שמצוה זו מסוגל לקרב הגאולה כנ"ל והשם אל שדי מורה שהוא משדד מערכות השמים, וע"כ במצרים שלא היו כדאין והמדה"ד מקטרג הוצרכו ליד חזקה לכפות מדה"ד, וז"ש מי אנכי כי אלך כו' וכי אוציא את בני ישראל כו' ופירש"י באיזה זכות כו' והשיב לו בצאתכם ממצרים תעבדון את ה' ע"י קבלת עול מ"ש במצות בר"מ וקבלת התורה יהיו למעלה מן המזל בהשגחה פרטיית, וז"ש ואזכור את בריתי ע"י השם אל שדי אני צריך לשדד מערכות שמים בשבילם.

בא

<b>ויאמר ה' אל משה בא אל פרעה כי אני הכבדתי את לבו כו' למען שתי אותותי אלה בקרבו ולמען תספר באזני כו', הטרם תדע כי אבדה מצרים,</b> כבר הקשו המפורשים על מ"ש בא אל פרעה דהול"ל לך אל פרעה, ועוד למה ליה הנתינת טעם כי אני הכבדתי את לבו, ועוד מה ענין כפל הטעמים למען שתי כו' ולמען תספר כו', ועוד מה שכתב כי אבדה מצרים הי"ל להזכירו בצער של עצמו כמו שאמר את כל מגפותי אל לבך.
<b>והענין</b> הוא דהנה למראה עינינו היה כאן שני עניני מכות, דהיינו סוג הא' מה שנוגע לגוף כמו דם כנים ושחין וכדומה, והב' המכות הנוגעים לממון כמו דבר ארבה וכדומה, והנה המכות הנוגעים להגוף היו יותר נוגעים לפרעה בעצמו כמ"ש (ש"ב יח ג) ואם ימותו חציינו לא ישימו אלינו לב, כי כשהמלך נוקף אצבעו יותר כואב לו משאם ימותו הרבה במדינה שלו כי בו תלוי כל המדינה, ואותן המכות הנוגעין לממון היו מריעים יותר למצרים כי המלך עושר וכבוד לפניו, וכמ"ש אצל יהויקים כשקראו לפניו מגלת קינות אמר אנא מלכא אנא. (מו"ק כו.)
<b>ובאמת</b> הוצרכו שני סוגי מכות הנ"ל, כי בודאי עיקר העונש היה על פרעה שהוא התחיל בעבירה ומי יאמר לו מה תעשה ולכן הלקה בעונש הגוף, אמנם בזה לא היה נתקדש שם שמים כל כך וכמ"ש ויבז בעיניו לשלוח יד במרדכי לבדו, והקב"ה היה רוצה להתוודע ולהגלות כי מלכותו בכל משלה, ע"כ הוצרך ג"כ להכות במכות הנוגעים למצרים להכניע השר שלהם כי הוא גדול שבשרי מעלה לכך נקרא מרכבת המשנה לארץ ישראל, נמצא כשהכם במכות גופניות הכבידו מצרים את לבבם שראו שלא אכפת ליה לפרעה ואינו חושש על המכה ומכש"כ הם שאינו כואב להם כ"כ, וכשהכם במכות ממוניות הכביד לב פרעה שראה שהמצרים סובלין ומכ"ש הוא.
<b>וזהו</b> אמרו <b>בא אל פרעה</b> פי' לחדר הפנימי שלו, כי אם יאמר לו התראה זו בחדר החיצון לא יניחוהו המצרים להכביד לבבו, לכך יבא לחדר הפנימי להתרות בו קודם שיוודע למצרים עד שיצא, ואמר טעם לזה על שמצוהו לבוא בחדר בתוך חדר, כי אני הכבדתי את לבו ואת לב עבדיו, פי' פעם אחת אני מכביד לבו והיינו במכות שבממון, ופעם אחת אני מכביד את לב עבדיו היינו כשאני מכהו במכות גופנית, ונתן טעם על ראשון ראשון, שלכך אני מכביד לבו למען שתי אותותי אלה בקרבו לעונשו במכות ויסורין על סרבנותו, ואת עבדיו אני מעניש למען תספר באזני בנך כו' שידעו כי שמי ה' המושל בשמים ממעל ועל הארץ מתחת וכל אשר חפץ ה' עשה.
<b>וע"כ</b> אחר שיצאו מלפניו ספר פרעה הדבר לעבדיו חרדו ורגזו מאוד ואמרו לו הטרם תדע כי אבדה מצרים, שלא אכפת לך באבדון עמך וכל מקום שמלך שאינו חושש בתקנת בני מדינתו הוא רע מעללים ונידון לדורי דורות כמ"ש אצל עמלק ולא ירא אלקים (דברים כה יח), ולכאורה קשה דמה חידוש הוא זה שערל איננו ירא אלקים, והענין הוא שאלקים נקרא המזל שלו כמ"ש על ויבא אלקים אל אבימלך, ופרעה ולבן שבודאי רשעים הללו לא היו ראוין שידבר עמהם ה' בעצמו, והנה עמלק לא חשש על עצמו כמו שמשלו משל לאמבטי רותחת וקפץ בה בליעל אע"ג שנכוה וכו', וזהו ולא ירא אלקים שהפקיר את עצמו בשביל להרע לישראל וע"כ נידון לדורי דורות.
<b>שערי ציון</b><br><b>ולקחו מן הדם ונתנו על שתי המזוזות ועל המשקוף כו', אל תאכלו ממנו נא ובשל מבושל כו',</b> הדקדוקים רבו, חדא שכאן נאמר ונתנו וכשחזר משה הציווי אמר והגעתם אל המשקוף, וכאן אמר מתחלה שתי המזוזות ואח"כ המשקוף ומשה אמר מתחלה המשקוף ואח"כ מזוזות, וגם הוסיף שם אגודת אזוב שלא נאמר לו, וגם הוסיף אל יצא איש מפתח ביתו כו', גם מ"ש אל תאכלו ממנו נא אין לו פירוש דהול"ל חצי צלייתו, ועוד בשל מבושל למה לי והוא כפל לשון.
<b>והנ"ל</b> ליישב כל זה דהנביא אמר (ישעיה מט ז) כה אמר ה' לבזה נפש למתעב גוי לעבד מושלים מלכים יראו וקמו כו', דהישראל הם מורגלים במכות ויסורים וכמ"ש במדרש משל לסופר שנכנס ורצועה בידו מי דואג מי שרגיל ללקות [ילקוט ירמיה רמז רפה], וע"כ כשרואין איזה שינוי מפחדין לפי שהם המוכים הנרדפים מכל העמים, ובאמת נאמר כן (ישעיה נב יד) משחת מאיש מראהו כו' כן יזה גוים רבים כו', פי' שאעפ"י שהאדם בדיוטא התחתונה אדרבא מזה יוכל למצוא עצה לי נאה להודות ולברך ולשבח ליוצרי שאני מקבל עול מלכותו עלי, וע"כ השי"ת הוא שוכן את דכא כי זהו כל קילוסו ושבחו שהשפלים מקבלים גזירותיו באהבה ומהללים אותו ע"ז, ולכך נאמר כן יזה גוים רבים פי' כמו שהוא נשחת ונשפל באותה מדריגה עצמה יזה גוים, כי אשר לא סיפר להם ראו שהקב"ה חפץ בכלים שבורים.
<b>אמנם</b> לזה צריך מסירת נפש שבאמת רחמנא לבא בעי שרצון הבורא שתהיה העבודה בשלימות בלי פניה ובמסירת נפש, אך כשאין אדם עובד במסירת נפש אזי צריך להתחזק בכוונות שתעלה תפלתו, וע"כ הקב"ה צוה כאן על קרבן פסח העיקר היה המסירת נפש לשחוט תועבת מצרים, וע"כ צוה ליתן מדמו על מזוזת הבית והמשקוף שיראוהו המצרים, וגם אל תאכלו ממנו נא לשון בקשה שיבקשו מהמצרים שלא יריעו לכם בשביל זה, וגם לא בשל מבושל במים דהיינו טמון ומכוסה שלא ירגישו, רק אדרבא צלי אש מגולה שריחו נודף על ראשו וכרעיו וקרבן שיהא ניכר שהוא הטלה זה היה עיקר כוונת הקב"ה.
<b>אבל</b> באמת ישראל לא זכו לזה וכדמשמע מן המדרש שלא רצו להמול עד שהריחו מפסחו של משה, וע"כ נתן להם משה עצה להדבק בהאבות ולעשות בכוונות כמו שתקנו לנו חז"ל תפלות כנגד האבות מחמת שאין אנו כדאים להעלות תפילתנו זולת שנתקשר עם האבות ותפלתם.
<b>וע"כ</b> אמר להם משה ולקחתם אגודת אזו"ב ע"ה בגי' אהו"ה שהוא שם החסד, וטבלתם אותו בדם נגד מדת הגבורה, ונתתם על המשקוף דהיינו הבריח התיכון שהוא יעקב [רומז למדת ת"ת], ועל שתי המזוזות הם תרין סמכין קשוט [נצח והוד], מן הדם אשר בסף שהוא דם מילה [יסוד] וכ"נ ב"פ הדם אשר בסף שני פעמים, וגם אזו"ב עם ס"ף גמטרי' יוס"ף [רמז ליסוד יוסף], ואל תצאו מפתח בית נגד המלכות שהשכינה נקרא פתח, וזה"ש בזה"ק [ח"ב כ"ו ע"א] על ויצום אל בני ישראל שאעפ"י שהם משועבדים ושפלים ינהגו בהם כבוד [לדברא לון בנחת כדקא חזי], וסמוך ליה אלה ראשי בית אבותם שהם בני מלכים, שבאמת אעפ"י שהאדם בקטנות גדול יוכל להתאמץ בהאבות, ולכך אמר משה מתחלה המשקוף ואח"כ המזוזות, ואפשר שבזה תלוי הפלוגתא בגמ' אי נתינת הדם בפנים או בחוץ וכנ"ל, בילאו"א.
<b>חידושי אגדה לחתונה</b><br><b>ויקחו להם שה לבית אבות כו' ולא יתן כו',</b> כפל הלשון דכיון שפסח בוודאי לא יבוא, כמ"ש בעוללות אפרים עפ"י המסורה [הובא בבעה"ט שמות יב כג] ולא יתן עליה לבונה בחטאת ולא יתן עליה לבונה בסוטה, ובתוספת ביאור ע"פ המסורה והוא אשה כו' [ויקרא כא יג והוא אשה בבתוליה יקח] והוא רחום כו' [תהלים עח והוא רחום יכפר עון], דע"י נשיאת האשה נמחלו עונותיו, ולכך צריך להתענות כדי שיעשה תשובה ולקבל עליו להתנהג ביר"ש כי מכאן ולהבא חושבנא, וכן כתיב (שה"ש ד ח) אתי מלבנון כלה דהיינו ע"י הכלה חטאיו כשלג ילבינו, עוד כלה שהוא צנועה בבית אביה כו' [מגילה י: עיי"ש כל כלה שהיא צנועה בבית חמיה זוכה ויוצאין ממנה מלכים] עי"כ זוכה בעלה לברכה וזרע כשר כמ"ש להניח ברכה אל ביתך, ולכך בסוטה נאמר ולא יתן עליה לבונה כי אין האיש מנוקה מעון, וכ"כ גבי חטאת שאין כאן ליבון עונות, ואחז"ל דישראל נמשלו לצאן שהיא נוחה לכל כשה לפני גוזזיה נאלמה, כמו כן כלה שהיא צנועה ר"ל שהיא טובת לבב ואינה יצאנית, וע"כ כשרוצה ליקח אשה כשרה צריכין להשגיח שהיא צנועה בבית אביה כ"כ תהיה אח"כ עקרת הבית.
<b>וז"ש</b> <b>ויקחו להם</b> לשון קיחת אשה ישגיחו שתהיה שה לבית אבות שבבית אביה היא במדות טובות ואז תהיה ג"כ שה לבית בבית בעלה תהיה ג"כ כך, ואז לא יתן המשחית לבוא אל בתיכם בזכות ביתו זו אשתו ינצל מכל רע ויתקיים להניח ברכה אל ביתך.
<b>לברית מילה</b><br><b>ראו כי רעה נגד פניכם,</b> עיין בפירש"י וזה שנאמר היום גלותי את חרפת מצרים מעליכם כו' (יהושע ח ט), וצריך להבין מהו ענין החרפה של המצרים, ונ"ל דהנביא מתרעם באזנינו שמענו כו' פועל פעלת בימי קדם כו' (תהלים מד ב), שבעתים הללו אין שכיחים ניסים מפורסמים כ"כ כמו בשנים קדמוניות, וטעם הדבר כי לפנים כשהיו ישראל שרוין על אדמתן לא היו תחת המזל רק תחת השגחה פרטית, אבל עכשיו שאנחנו תחת האומות אין הקב"ה משדד מערכות שמים רק לצורך גדול בשביל איזה צדיק גמור כמ"ש והאמין בה' ויחשבה לו צדקה, שחשב זאת להשי"ת שעושה עמו לפנים משורת הדין כי איננו ראוי לעשות לו נס נגד הטבע, וע"כ בעתים הללו הניסים הם עפ"י דרך הטבע כמ"ש אכן אתה מסתתר אלוקי ישראל מושיע, וע"כ מי שאינו מסתכל היטב בענין הנהגת השי"ת בעולם הוא מקטני אמנה, וכמ"ש הבעל עקידה ע"פ מגיד מראשית אחרית כו', וכמ"ש עמ"ש יוכבד נולדה בין החומות כמבואר במ"א, וע"כ כשהיו במצרים והיו תחת המזל היו מחרפין אותן מחמת הככב המורה על דם והקב"ה הפכו לדם מילה להורות שא"צ לשידוד המערכות כי גם ע"י המזל יוכל להשתנות מרעה לטובה, וכ"כ בעתים הללו אעפ"י שאנחנו תחת המזל מ"מ הקב"ה עושה לנו הניסים עפ"י דרך הטבע ע"י מצות מילה.
<b>מהגש"פ</b><br><b>וימש חושך,</b> שהחושך של מצרים היה בו ממשות ולא כשאר חושך שנדחה מפני האור לפי שהוא רוחני אבל החושך של מצרים היה גשמי ולא היה נדחה מפני אור.
<b>וילכו ויעשו,</b> ידוע שאין חסידות כתחלתו וזה ביאור הפסוק (תהלים לג כב) יהי חסדך ד' עלינו כאשר יחלנו לך דהיינו כשאדם מקבל על עצמו איזה הנהגה טובה הנה בתחילה הוא בחשק גדול לשמה אבל אח"כ נעשה מזה הרגל וכמצות אנשים מלומדה, וע"ז דרשו [ספרי פ' עקב] ע"פ היום על לבבך שבכל יום יהיו בעיניך כחדשים, והנה כמו כן בענין קרבן פסח שבעת ההיא היו ישראל ערטילאין מכל המצות ובודאי נכספה נפשם מאוד בהתלהבות גדול לקיים מצוה זו שהיה בה מסירות נפש שלקחו הע"ז של המצרים ושחטו וצלו, וכאשר ביארתי במ"א ובעבור שלא יעלה על הדעת שאחר כך ברבות השנים לא עשו בזריזות כל כך לשמה כמו בתחילתו ע"כ העיד הכתוב וילכו ויעשו בני ישראל ר"ל כמו שתחלת העשיה היה כאשר צוה ד' את משה דהיינו לשמה ובתם לבב כן עשו לדורות כל עשייתם בפסחים הבאים אח"כ היה הכל באופן הזה ולשם שמים.

בשלח

<b>אז ישיר משה ובני ישראל את השירה הזאת כו',</b> כל השירה, יש לדקדק שתיבת אשירה הוא למותר, וגם למה כתב ישיר לשון עתיד, עוד קשה דהשירה הזאת היא לשון נקבה, ועוד ויאמרו לאמר הוא כפל וגם כל השירה כולה הוא כפל לשון.
<b>והנה</b> הנביא אמר קול צופיך נשאו קול יחדיו ירננו כי עין בעין יראו בשוב ה' ציון (ישעיה נב ח), ויש בזה הרבה דקדוקים, חדא דנשאו הוא לשון עבר וירננו ויראו הוא לשון עתיד, ועוד מ"ש כי עין בעין יראו הלא כל אדם ירנן אז כשיראה ישועת ה' עין בעין ולמה דוקא הנביאים. והנה איתא במדרש [מד' אגדת בראשית פ"ס] שיר המעלות רבות צררוני מנעורי יאמר נא ישראל זה הוא שאמר הכתוב והיה כי תמצאן אותו רעות רבות וצרות כו', אמר הקב"ה כשבאין גזירות וצרות על שונאי ישראל ומצילם מהם הם אומרים שירה לפני שנאמר וענתה השירה הזאת כו', והנ"ל עפימ"ש חכז"ל עתידין צדיקים לומר שירה לעתיד לבא, ושמעתי לפרש לפי שהצדיקים שהם מובטחים בישועות ה' שהקב"ה מתקן רפואה קודם להמכה ע"כ תיכף ומיד בבא עליהם הצרה הם אומרים שירה על הישועה העתידה לבא.
<b>ובזה</b> נ"ל לבאר מה ששואלין את האדם צפית לישועה (שבת לא.), דלכאורה קשה מי זה שאינו מצפה לישועה וגם הול"ל קוית או חכית לישועה אבל צפית הוא לשון ראיה והבטה, ועל זה דנין האדם אם היתה האמונה והבטחון כ"כ חזק אצלו עד שעין בעין יראה על הישועה אעפ"י שעדיין לא באה, והיינו משום שידוע שגבורות כלולים מחסדים, וטעם הדבר שיהיה מקום להישועה לחול אח"כ, ע"כ אין דבר רע יורד מן השמים שאין בו מקצת טוב אשר עי"כ תצמח הישועה.
<b>וזהו</b> ג"כ ביאור הכתוב (דברים לא כא) והיה כי תמצאן אותו רעות רבות וצרות, וכי משמש בלשון אם כלומר שבאותו פעם בעצמו שימצאו אותו הצרות, וענתה השירה הזאת לפניו, יאמרו שירה, וזה יהיה לעד כי לא תשכח מפי זרעו ועדיין לא נכרתה האמונה מפיהם, וזהו ג"כ ביאור המדרש הנ"ל.
<b>וזה"ש</b> קול צופיך אותם הצופים מלפנים המביטים בראיה שכלית על הישועה העתידה לבא הם נשאו קול כבר נשאו קול, עוז והדר יחדיו ירננו שמתאחדין עם הקב"ה כי לפניו עבר ועתיד שוין הם ולכך הרפואה קודם להמכה כי עין בעין יראו בשוב ה' ציון, לא נאמר את ציון, שהקב"ה מתאחד עם הכנסת ישראל הנקראת ציון.
<b>והנה</b> הישראל כשעמדו על הים לא היו במדריגה זו רק בעצבות גדול, וע"כ אמרו בזה"ק [ח"ב מ"ח ע"ט] ויסעו מלאסגאה מילין כו' ויסעו אלא בעתיקא תליא, ר"ל שיסיעו את עצמן מן מחשבות כאלה רק יבטחו בה' ובישועתו, וע"כ אמר להם משה אל תיראו התיצבו וראו את ישועת ה', ר"ל שתיכף ומיד תראו רק על הישועה, וע"כ לא אמרו שירה רק אחר כל הנסים, וזהו שאמר פה ויושע ה' כו' וירא ישראל כו', אז, דהיינו אחר כל אלה, ישיר, לקחו את עצמן והתיישבו בהדבר לומר שירה, ולכך את השירה הזאת לשון נקבה המקבלת שלא היה להם שום איתערותא דלתתא, וזהו ויאמרו לאמר שהוצרכו לאיתערותא דלעילא, אשירה לה' כי גאה גאה ב' עטרין דהיינו נס בתוך נס.
<b>ובמדרשו</b> של רשב"י [זוה"ק ח"ב נ"ד ע"ב] אשירה לה' בגין דהוו משבחן תושבחתא דמטרוניתא דאתעטרת למלכא קדישא ובגין כך כו', וביאור דבריו הוא דידוע שה' אחרונה שבשם מכונה בשם השכינה, והענין הוא דידוע שיש ד' עולמות אצילות בריאה יצירה עשייה, והם נגד ד' אותיות שבשם הוי"ה ועוה"ז הוא נגד ה' אחרונה שבשם, ולכך נקרא שכינה שקדושתו מצומצמת ושוכנת אתנו כמ"ש השוכן אתם בתוך טמאותם, והנה בג' עולמות העליונים אל יחסר המזג ותמיד מתגלה אלקותו שמה בלי מונע, משא"כ בעוה"ז כשהישראל הם בגלות כביכול גם השכינה בגלות, והיינו שח"ו השיב אחור ימינו ואומרים בגוים איה אלקיהם, עד שהישראל חוזרין בתשובה ואז נתקן העולם במלכות שמים שמפרסמים אלקותו בעולם, ואז מאירה ג"כ הה' אחרונה של השם להתחבר עם ג' אותיות הראשונות, ואז יפקוד ה' על צבא המרום להכניע השר של האומה ונופלת למטה ואז נתעלה תפארת עוזו בהיכל קדשו ומלכותו בכל משלה.
<b>וזה"ש</b> אשירה לה' היינו אשי"ר ה' לה' בעבור כי גאה גאה תרין עטרין די כרסוון רמיו (דניאל ז ט), ואז סוס ורוכבו מלכותא דארעא של האומה עם רוכבו השר שלו רמה בים בנוקבא דתהום רבה, ולזה אמר אח"כ ה' איש מלחמה כשהוא ית"ש לובש בגדי נקם ומכניע האומות אז הוי"ה שמו שהשם שלם וכנ"ל ה"ה אחרונה עם שאר האותיות.
<b>עזי וזמרת יה ויהי לי לישועה</b> היינו ג"כ שני מיני שבחים, וכמ"ש דוד כי הושעתנו מצרינו ומשנאנו הבישות (תהלים מד ח), ר"ל דלפעמים אעפ"י שהקב"ה מושיע את ישראל מ"מ אין מושיע אותם רק מצרתם דאכתי עבדי אחשורוש אנן ואינן רואין במפלת שונאיהם, אבל עכשיו לא די שהושעתנו מצרינו אף גם זאת על אויבינו תשלח ידך ומשנאינו הבישות, וע"כ אמרו עזי וזמרת כו' וגם ויהי לי לישועה.
<b>מרכבות פרעה וכו'</b> המרכבה טמאה של פרעה ירה בים והקדושה נתעלה על כל עשרה כתרין דמסאבותא עד שאפילו מבחר שלישיו דהיינו המוחין ושליש העליון טבעו בים סוף.
<b>ימינך ה' נאדרי בכח,</b> כתב בס' בינה לעתים [ח"א דרוש ב לשירת הים] שאפילו כשהיתה בכח ולא בפועל והיינו קודם שנברא העולם מ"מ היתה נאדרי, והיינו דאמרינן אדון עולם אשר מלך בטרם כל יציר נברא שלא היה חסר משלימותו קודם הבריאה.
<b>ובזה"ק</b> איתא דקאי על ד' זמנים דהיינו עוה"ז ועוה"ב וימות המשיח ותחיית המתים, וביאור הדבר דכך הובטחו ביציאת מצרים ד' לשונות של גאולה והוצאתי אתכם מתחת סבלות מצרים היינו שיעבוד של עוה"ז, והצלתי אתכם מעבודתם היינו העבודה זרה שלהם דישראל בחוץ לארץ עע"ז בטהרה הם ומונעם מעוה"ב, וגאלתי אתכם בזרוע נטויה לימות המשיח נאמר ויצא ה' ונלחם, ולקחתי אתכם לי לעם כו' לתחיית המתים שצדיקים יושבין כו' ונהנין מזיו השכינה ונשגב ה' לבדו כו', וזהו ימינך ה' נאדרי בכח בכל הכ"ח עתים לטובה וכ"ח עתים לרעה השולטים בעוה"ז [כדכתיב בקהלת ג] על כל נתאדר ימין צדקו להפכם לטובה, ימינך ה' תרעץ אויב בימי גוג ומגוג ואבוס עמים באפי כו', בימי משיח ועוה"ב שיש קצת רעיצה [לשונאי ישראל ועדיין אינם כלים בימה"ש], (אב"ה כאן נמחקו ונטשטשו איזה תיבות לכך הסגרתי זה) וברוב גאונך תהרוס היינו בימי גוג ומגוג שנאמר פורה דרכתי לבדי כו' ואבוס עמים באפי כו', תשלח חרונך יאכלמו כקש לתחיית המתים שנאמר ועסותם רשעים כי יהיו עפר תחת כפות רגליכם.
<b>וברוח אפיך נערמו מים</b> תרגם אונקלוס חכימו מיא, לפי פשוטו שהיו ב' ניסים דהיינו ממים שעל הים שהים גבוה מהארץ כידוע ומהם נעשה חומה שלא היה לו מקום לזוב כמו אצל הירדן שהוא נהר ויש לו מקום לירד, ואותם שבתוך הים הם נקפאו שלא יצטרכו ישראל לירד בעומק, וזה נערמו מים היינו אותם שלמעלה ואותם התהומות שבלב הים קפאו.
<b>מי כמכה באלים ה'</b> כתב בזה"ק דקאי על האילנות ולפי פשוטו קאי על פסל מיכה שעבר בים צרה להקב"ה האריך אפו כמ"ש לך ה' הצדקה ולנו בושת הפנים, והיינו דאמרינן בגמ' (גיטין נו:) מי כמכה באלמים, מי כמכה נאדר בקודש שהניסים והנפלאות המה נסתרים ונעלמים, לכן נורא תהלות יראים מלספר שבחו פן ח"ו ימעיטו, כי הוא עושה פלא שעושה דברים מופלאים ובני אדם אין מרגישין, ברוך ה' לעולם או"א.
<b>תפל עליהם אימתה ופחד בגדול זרועך כו',</b> צריך להבין למה כתב אימתה לשון נקבה, גם כפל הלשון אימתה ופחד, ונבאר ג"כ מ"ש ויקח שש מאות רכב בחור כו', והנ"ל דהנה הישראל אמרו היש ה' בקרבנו אם אין (שמות יז ז), וצריך להבין וכי ס"ד דישראל היו מסופקים בהשגחת הבורא עליהם אחר כל הניסים הללו, אבל הענין הוא דידוע הוא שיש שני מיני הנהגה שהבורא מנהיג בהם את העולם, הא' הוא עפ"י דרך הטבע של עוה"ז והב' הוא שלא כדרך הטבע של עולם העליון, והנה העוה"ז נקרא יש וההנהגה שבעוה"ב נקרא אין כמ"ש במקום אחר, וזה"ש שנסתפקו היש ה' בקרבנו אם מתנהג עמנו בדרך הטבע, אם אין שמתנהג עמנו שלא כדרך הטבע, לפי שלישראל יותר טוב ההנהגה שלא כדרך הטבע כי אין מזל לישראל (שבת קנו.), וע"כ נאמר עליהם כשהן עולין עולין עד לרקיע (מגילה טז.) וההיפך ח"ו עד לעפר.
<b>וע"כ</b> נלפענ"ד מ"ש (ר"ה ב.) בשבט ר"ה לאילן ולא אמרו לאילנות, וכבר דקדקנו שהרי בעצרת נדונים על פירות האילן (שם טז.) ומאי נ"מ בר"ה לאילן, אבל הנראה לי דמזל שבט דלי, ודלי יש לו ב' פירושים א' לשון עלייה וא' לשון שפל ודלות, ושב' הנהגות הנ"ל הם משני שמות הוי"ה אדנ"י ובהתייחדם הקב"ה מחדש בטובו מעשה בראשית ועושה חדשות, וע"כ אמרו ר"ה לאילן שהוא גימט' צ"א.
<b>והנה</b> ידוע שלהקליפות אין להם אחיזה רק בב' עולמות והיינו עולם המלאכים שהוא נגד הוא"ו של השם ובשם יש ש"ך דינים דדוכרא בגימט' מט"ט [מטטרו"ן] ובעולם העליון שהוא כנגד הה' אחרונה של השם שם יש פ"ר דינים דנוקבא גימט' סנדלפו"ן, והם הגבורות והדינים השולטים בעולם, אבל בשני עולמות האחרים אין שם מגע חיצוני כלל, ולכך נקרא עולם הבריאה דרור כידוע, וזה"ש ויקח שש מאות שאחז עצמו בת"ר דינים שהם דדוכרא ודנוקבא, רכב בחו"ר בגימט' גבור"ה, אבל הקב"ה הפיר מחשבתו וגילה בעולמות אורות הב' אותיות ראשונות הרמוזים באימת"ה שגם התיו תחת ה"א השרשי כידוע למדקדקים, והאירו חסדים מגולים בעולם ונתבערו החיצונים ונעשה שק"ר הסוס לתשועה, וזה"ש תפל עליהם אימתה לשון נקבה נגד עלמא דנוקבא, ופחד נגד האוחזים בעלמא דדוכרא, ע"י החסדים מגולים והיינו בגדול זרועך.
<b>וזהו</b> שאמר הכתוב (ישעיה כו ד) בטחו בה' עדי עד כו' שיבטחו בחסד עליון שימתיק הדינים, ותיבת ע"ד הוא שם של חילוף אלקים שלפני השם, דהיינו אכטד"מ בגימטריא ע"ד כמ"ש בשל"ה גבי ל"ג בעומר, וטעם הדבר כי ביה ה' צור עולמים שבב' עולמות הנ"ל שהם כנגד הוא"ו וה"ה של השם ששם אחיזת הדינים ויאירו שם היו"ד וה"ה להתנהג שלא כדרך הטבע בחסד ורחמים אמן.
<b>שערי ציון לפרשת בשלח וט"ו בשבט</b><br>בגמ' דר"ה (ב.) ארבעה ר"ה הם כו' בא' בשבט ר"ה לאילן כדברי ב"ש בית הלל אומרים בט"ו בו, ויש לי לתמוה בזה הרבה חדא באיזו סברא או איזה דרוש פליגי ב"ש וב"ה, דבשלמא גבי מעשר בהמה דפליגי רבי שמעון בן אלעזר ות"ק פירשו בגמ' (שם ח.) דקמפלגי בקרא דלבשו כרים הצאן אבל כאן לא מצינו טעם להפלוגתא, ועוד קשה מהו ענין ראש השנה הזה הלא בעצרת נידונין על פירות האילן (שם טז.), ועוד דלמה לי כל הדינין הללו הלא האילן אינו בר שכר ועונש רק הכל הוא בשביל האדם אם יהיו לו פירות טובים ומרובין והרי האדם כבר נידון על כל מאורעותיו בתשרי, גם יש לדקדק למה נקט ר"ה לאילן ולא לאילנות.
<b>והנה</b> אמרו בספר יצירה [פ"ה מ"י] המליך אות צ' בלעיטה כו' וצרפן כו' וצר בהם דלי בעולם ושבט בשנה וקרקבן בנפש זכר ונקבה, וביאור הענין דהנה אחז"ל לא ניתנה תורה אלא לאוכלי המן, ושהיה להמן כל הטעמים וכו', פירושו לפי פשוטו דאחז"ל [אבות פ"ו מ"ד] כך היא דרכה של תורה פת במלח תאכל כו' אם אתה עושה כן אשריך וטוב לך אשריך בעה"ז וטוב לך בעה"ב, וכבר נתקשו איך אשרי לו בעה"ז כיון שחי חיי צער, ונ"ל דהנה בנוהג שבעולם כשאדם יושב בביתו שאנן ושקט הוא נותן עיניו ולבו על כל עניניו בענין אכילתו שתהא בשעה מיוחדת ובמקום הראוי ועשויה מטעמים כאשר אהב וזולת הכנות הללו אינו נהנה כלל מאכילה זו, וכ"כ בענין שכיבתו שתהא על מטתו בכרים וכסתות ובמטה כבודה ובשעה הראויה, אבל כשאדם הולך בדרך איננו משגיח על ענין אכילתו יהיה איך שיהיה כל מה שבא בידו לחם צר יערב לו מאוד כמו כל המטעמים שאוכל בביתו, וכ"כ בענין השינה אעפ"י שיהא על הארץ יערב לו ויבושם לו, והיינו משום דלעולם עיקר מחשבות האדם על התכלית ואינו משגיח על ההכנות איך שיהיו, וע"כ כשאדם בביתו התכלית שלו היא האכילה כשהולך לאכול ועל כן הוא נותן לבו ומחשבותיו שיהיה כראוי כאשר אהב וכשאיננה כרצונו איננו נהנה ממנה, משא"כ האדם כשהוא על הדרך שעיקר כוונתו על דרכו אשר הולך עליה לעשות צרכיו במו"מ שלו ואינו משגיח על אכילתו ושינתו כי זה רק הכנה להתכלית ואוכל רק לשובע נפשו להשקיט רעבונו.
<b>וכמו</b> כן הוא בעסק התורה אמרו על חזקיה המלך שהיה אוכל ליטרא ירק ועוסק בתורה (סנהדרין צד:), וע"כ אחז"ל (עירובין כב.) שחורות כעורב אין ד"ת מתקיימין כו' [אלא במי שמשחיר פניו עליהן כעורב], וכן דרשו ע"פ כן יתן לידידו שנה כו' [יומא עז. אלו נשותיהן של ת"ח שמנדדות שינה בעוה"ז וזוכות לעוה"ב], וע"כ מי שחשקה נפשו בתורה אינו משים עיניו ולבו כלל על אכילה ושתיה וכל מעייניו הם רק להשלים תאותיו בעסק התורה, ואעפ"י שאוכל לחם צר כו' הוא נערב לו מאוד בכדי שיוכל ללמוד אח"כ במהרה, וזה"ש כך היא דרכה של תורה כו' שאין ד"ת מתקיימין באדם רק כאשר פת במלח תאכל ואעפי"כ אשריך בעה"ז שנערב ונתבשם לך מאוד ואז יהיה טוב לך בעה"ב, וכמו כן היה בהמן שהיה הכנה לקבלת התורה לחם מן השמים וע"כ היה לו כל המטעמים, שלא נתאוו לשום אכילה אחרת כי עיקר תאותם היה רק על התורה, זולת המתאוים שמתו בקברות התאוה, וזהו שאמרו לא נתנה תורה אלא לאוכלי המן וקאי ג"כ על שאר מאכלים שאוכלים בכוונה כזה כמו המן.
<b>ועל</b> זה יסוב ג"כ מאמרם ז"ל (יומא עה:) שהמן היה נבלע באיברים עפ"י מה שפירש מורי נ"י על מ"ש (פסחים נז.) ד' צווחות צווחה עזרה כו' יכנס יוחנן בן נרבאי וימלא כריסו מקדשי שמים אמרו עליו שהיה אוכל מ' סאה גוזלות בקינוח סעודה, וצריך להבין וכי היו צריכין רעבתן בעזרה, ומאי רבותיה שהיה אוכל הרבה, ותירץ דהנה מצינו בימי המלואים שלא היו רק אהרן ובניו והיו שם קרבנות הרבה ומעט אוכלין, ובוודאי לא עברו על לא תותירו, אבל הענין הוא שאכילתם היה בקדושה יתירה כל כך שהעלו כל האכילה לשמים, כמו"ש ואכלו אותם אשר כיפר בהם כהנים אוכלים ובעלים מתכפרים (פסחים נט:) ועל כן לא היה פסולת כלל בהאכילה והיה נבלע באיברים, וזה היה ג"כ רבותיה דיוחנן בן נרבאי שהיה יודע לאכול בקדושה יתירה הלזו, ומימיו לא היה נותר במקדש.
<b>וביאור</b> הדבר שידוע שקודם חטא אדה"ר לא היה גשמיות במאכל, רק אחר החטא שעירב טוב ורע כמבואר במ"א, וזהו כל עבודתינו לברר טוב מרע, והיינו ע"י שתהא אכילתינו בקדושה ובזה נתקן חטא אדה"ר, והנה ישראל שעמדו על הר סיני פסקה זוהמתן שנתקן ע"י הבצק שהוציאו ממצרים כאשר כבר ביארתי במ"א, ואח"כ ניתן להם המן וע"כ היה נבלע באיברים, ואח"כ במעשה העגל חזרו וקלקלו, וע"כ נצטוונו לספור ספירת העומר מפסח ועד עצרת כאשה המטהרת לבעלה כדי שיטהרו נפשות ישראל מזוהמתן, וזהו שנידונין בעצרת על פירות האילן שאכל אדה"ר אם תקנוהו כראוי, וע"כ מביאין שתי הלחם מנחה חדשה מן החטין כי אילן שאכל אדה"ר מן חטה היה [סנהדרין ע: ועי' ר"ה טז. ברש"י ד"ה שתי הלחם].
<b>והנה</b> אחז"ל מאי יומא דפגרא יומא דמפגרי בהו רבנן [שבת קכט: ועי' בפירש"י], ומזה נתפשט המנהג הרע ללכת בטל ביומא דפגרא ולעסוק בדברים בטלים, וחלילה להעלות על הדעת כן, כי כל ימים הללו הם קדושים ולכך אין אומרים בהם תחנון ולמנצח כי תרעין עילאין פתחין, ואיך אפשר שבר"ח, וחמשה עשר באב, ושבט, וחנוכה, שמבואר לכל ענין קדושתם ימי רצון וכפרה יתבטל מד"ת, אבל לדעתי יש כונה אחרת בזה והוא בוודאי הכל חפצים ליראה את השם, וכל אחד רוצה ומתאמץ ומשתוקק להתפלל בדביקות ובכוונה גדולה, ואמת נכון הדבר כי עפ"י הרוב יש בזה מעשה יצה"ר שמטרידו בתפלתו ומראה לו שאינו יכול להתפלל ומערבב מחשבתו בדאגת עונות וכדומה, גם לפני התפלה מבטלו מלימודו ואומר לו שצריך לפנות מחשבתו כדי שיוכל לדבק אח"כ בקונו, ולפי דעתי זהו חסרון דעת וגאוה, כי איך יערב אדם לנפשו לומר שרוצה להתפלל לפני הקב"ה כראוי כי איך יכול לצאת נגד האין סוף ב"ה, ובאמת כל זה איננו שוה, רק אדרבא בכל מה שיזכה האדם להתפלל יהיה שש ושמח בעבור שזכה לגדולה הזאת לדבר דברים נגד יוצרו מה שהמלאכים אינן זוכין, וכמ"ש חביבין ישראל חבה יתירה נודעת להם כו' [אבות פ"ג מי"ד] וכל כהאי גוונא צריך בשש.
<b>אמנם</b> כן, מי שרוצה להוסיף אומץ וחיל לזכך מחשבתו ולשות עצות בנפשו במה יתרצה אל אדוניו צריך לקבוע עתים מיוחדים לזה, והיינו באותן הימים שיש בלא"ה אתערותא דלעילא, ומן השמים יסייעו לו, וזהו יומא דמפגרו בהו רבנן, כי פגר לשון מיאוס וגשמיות הרבה, ומפגרו לשון מתפעל פי' שמשליכין מעצמם הגשמיות, ובכל זאת עיקר הכל הוא רק להתפלל לפני הקב"ה שיפקח את עיניו לדעת כמה מקצרים בעבודתו ואיך לתקן.
<b>הנה</b> כי כן תקנו חז"ל (פסחים ו.) שואלין ודורשין שלשים יום קודם כל חג ורשב"ג אומר שתי שבתות, וטעם פלוגתתן כי ימים טובים נקראין מועדי ה', שהקב"ה יתוועד אצלינו, והמקבל אורח לתוך ביתו צריך להכין את עצמו, וע"כ אמרו רגלים ישראל מקדשי ליה משא"כ שבת כמבואר במ"א, והנה ר"ג שהיה ענותן גדול כדאיתא בגמ' והיה יודע בעצמו שדי לו בהכנה שתי שבתות, לכן סבר שדי ב' שבתות אבל חכמים פליגי עליה כי אין זה מדת כל אדם לכך הצריכו שלשים יום, והנה כ"ז בזמן שבהמ"ק קיים היה נוח יותר לתקן כי ע"י מעשה הקרבנות נתעלו האוכלין, וע"כ אמרו (חגיגה כז.) בזמן הבהמ"ק מזבח מכפר עכשיו שלחנו של אדם מכפר עליו, ע"כ צריך להתחיל מקודם עוד שלשים יום דהיינו מחצי שבט, ומן ר"ח יש בכל שני שבועות יומא דפגרא שלא ישכח מאשר התחיל ולא יסור מלבבו, והיינו העיקר ע"י האכילה וכו' שע"י יתקן חטא אדה"ר ויפסוק זוהמתו.
<b>וזה"ש</b> המליך אות צ' בלעיטה כי צדיק הוא דאחיד בשמיא וארעא שע"י הלעיטה והאכילה מעלה הגשמיות לרוחניות, וצר בהן דלי בעולם לשון עליה כמו ארוממך ה' כי דלתני, וקורקבן בנפש שהוא כלי העיכול הבורר האוכל ודוחה הפסולת לחוץ, ושבט אין צריך לפרש כי איננו לשה"ק דשמות חדשים עלו מבבל, וכ"כ בכל חודש צריך לתקן המנהיג השייך לאותו חודש וירויח בזה שיהיה נוח לו לעבוד את השי"ת בזה בכל השנה, כמו בניסן צריך לתקן השיחה שע"כ אמר [ספר יצירה] המליך אות ה' בשיחה היינו ה' מוצאות הפה, וכן באייר הרהור ובסיון הילוך וכן כלם.
<b>והנה</b> ידוע שחטא אדה"ר נמשך מן קטרוג הלבנה, ולעתיד לבא שיתקן האדם יהיה אור הלבנה כאור החמה [פע"ח שער ר"ח], וע"כ בשעת מילוי הלבנה נח יותר לתקן איזה דבר מבמיעוט הלבנה, וע"כ בית שמאי שהיו קפדנין ממדת הדין ס"ל שבא' בשבט יתחילו התקון וההכנה, אבל בית הלל [ס"ל] בט"ו בו, כי בשגם שראוי להתחיל מא' בשבט שהוא היומא דפגרא הראשון בימי לעיטה הללו מ"מ צריך לראות שיהא ג"כ סיוע לדבר מן השמים כי הבא לטהר מסייעין לו, ובזה יבוארו כל הספיקות הנ"ל, ברוך ה' לאו"א.
<b>חידושי אגדה לברית מילה</b><br><b>אז ישיר,</b> במדרש, באז סרבתי ומאז באתי אל פרעה ובאז אני מקלס כו', ד"א בזכות המילה שניתן לח' נקרע הים בגמטרי' אז, וזש"ה לגוזר ים סוף אל תקרי לגזרים אלא לגזורים, עפימ"ש בספר קדושת לוי ע"פ למה הרעות לעם הזה כו', ובתוספת ביאור עפימ"ש במדרש שמואל ע"פ כי לא ינוח שבט הרשע כו' ע"ש, וכ"כ יש חילוק בין המוכיחים דהמוכיח לש"ש יש לו צער כשאין שומעין לו אבל המוכיח מחמת שמחויב בדבר אין לו צער כל כך, וע"כ נתרעם משה למה הרעות כו' שיש להם יצה"ר כל כך שאן שומעין כלל, וא"ת מה איכפת לך שאתה מחויב לעשות רק מה שמוטל עליך, לזה אמר למה זה שלחתני כי יש לי צער גדול מזה והיה לך לשלוח ביד אחר.
<b>ולפי</b> פשוטו כי משה היה רוצה שהקב"ה יעשה תיכף הניסים המפורסמים, והקב"ה המתין עד קריעת ים סוף, ואז נתקררה דעתו וקילס באז, וגם ע"י המילה זכו לעשות להם ניסים מפורסמים כמ"ש במ"א, וזהו כוונת הדבר אחר בזכות המילה.
<b>ובאופן</b> אחר עפימ"ש דבר נא כו' שלא יאמר אותו צדיק כו', עפ"י משל כו' וצ"ל למה באמת היו ב' ענינים הנ"ל, עפימ"ש ותרא את עני כו' ועפימ"ש עוד הם מדברים כו' דיצי"מ היה מצד ההכרח וקריעת ים סוף היה מצד החסד (כמבואר בהגדה מראה יחזקאל על כהא לחמא אופן ג' ע"ש) וע"כ מצות ברית מילה מסוגל לגאולה, כי מספר שמנה מורה על החירות למעלה משבעת ימי הבנין דהיינו ששת ימי המעשה ושבת שהוא מנוחה הוא ג"כ צורך עה"ז להרגיע מעבודה, אבל שמונה הוא למעלה מהם, וע"כ מספר ח' כל מה שכופלין אותו נחסר א' חוץ מט' להורות שממקום גדולותו שם ענותנותו, וז"ש המרומם לבדו מא"ז, וע"כ קריעת ים סוף שהיה נגד הטבע התחיל באז גמטריא שמונה, וכ"כ מצות ברית מילה שהוא נגד הטבע שהאב רואה שמצערין את בנו ושמח ומפזר ממון, וע"כ הוא מסוגל שיעשה לו ג"כ ניסים נגד הטבע, וז"ש שבזכות המילה זכו לקרי"ס.
<b>לבר מצוה</b><br>במסורה שהביא בס' עוללות אפרים עם זו קנית כו' (שמות טו יג) עם זו גאלת כו' [שם טז] עם זו יצרת לי תהלתי יספרו כו' (ישעיה מג כא), עפימ"ש בבינה לעתים ע"פ הוא אהרן ומשה כו' דעניני עוה"ב ועה"ז הם ב' הפכיים מי שמתעצם לעה"ב אי אפשר שיחשוק בעניני עה"ז וכן להיפך, וע"כ שבח הכתוב את משה ואהרן ששקולים היו מושלמים בב' המעלות, וכמ"ש הבעל העקידה ע"פ ודבר כו' אל משה פנים אל פנים ושב אל המחנה כו', וכעין זה ביארתי עמ"ש (חולין קה.) אבא סייר נכסי בכל יומא כו' (עיין בהקדמה בהגדה מראה יחזקאל) וז"ש הוא אהרן ומשה אשר דבר כו' לענין הדבר הקדים אהרן למשה שאעפ"י שלא היה נביא כמשה מ"מ היה שקול כמותו, הם המדברים אל פרעה הוא משה כו' לענין הדבור לפרעה אעפ"י שהיה לאהרן קדימה שהיה מעורב בין הבריות יותר ורודף שלום, הקדים משה לאהרן להורות דבכל ענינים היו מושלמים.
<b>וז"ש</b> <b>ויקנאו למשה במחנה</b> [תהלים קו טז ויקנאו למשה במחנה לאהרן קדוש ד'] שהתרעמו על משה שהוא מלך צריך להיות תמיד במחנה ולמה לקח את האוהל ונטה חוץ למחנה לכן כתיב והביטו אחרי משה כו', ולאהרן קדוש ה' התלוננו עליו מאחר שהוא כהן גדול וקדוש ה' יש לו להיות תמיד בבית ה' אבל הוא היה עובר ושב במחנה לעשות שלום בין איש לרעהו ובין איש לאשתו, אבל מדת כל אדם אינו כן כנ"ל, והנה קודם י"ג שנה הוא עדיין בבית הספר עדיין כל אופן שוין אצלו אבל משנעשה י"ג שנה משם יפרד אם יהיה ת"ח או סוחר ובכל אופנים צריך להיות יראת שמים עכ"פ גם כשיעסוק במו"מ להתפלל בזמנו בכוונה ולקבוע עתים לת"ת, וז"ש עם ז"ו גמטריא י"ג, קנית, אם יקדיש עתו לקנין תורה, או עם זו גאלת ונהלת כו' שיעסוק משנת י"ג ואילך במו"מ, בכל אופן עם זו יצרת לי שהוא משועבד לעה"ב, ועכ"פ תהלתי יספרו שיתפלל תמיד בכוונה ובשירי זמרה כנ"ל.

יתרו

<b>וישמע יתרו כו' כי הוציא ה' כו',</b> כבר דקדקתי במקרא זה ופירשתי [והוא נדפס בתשו' מראה יחזקאל בסופו] ונ"ל ליישב עוד עפימ"ש הבעל עקידה ע"פ (ישעיה מו י) מגיד מראשית אחרית כו' עיי"ש שאמר משל ע"ז שרק אותו האדם בעצמו שהוא חוזה בכוכבים ומגיד עתידות ובאמת אח"כ אין הדבר כמו שאמר הוא והעולם סוברים שהוא לא יכול ואינו בקי בהחכמה, אבל החוזה בעצמו יודע בעצמו שבקי בהחכמה ורק שהקב"ה שידד המערכות, וזה"ש מגיד מראשית אחרית דהיינו החוזה בכוכבים, ומקדם אשר לא נעשו שלא היה כמו שנביא מקדים, הלא האיש אומר עצתי תקום שאני הוא הפועל ועושה גוזר ומקיים ומשדד המערכה.
<b>על</b> פי מה שכתבו חכז"ל כתיב ענה כסיל כו' וכתיב אל תען כסיל כו' הא באפיקורס ישראל הא באפיקורס נכרי [עי' סנהדרין לח: ושם איתא בסגנון אחר], וצריך להבין טעם הדבר, ונ"ל דצריך להבין הלא אברהם אע"ה קודם שהכיר את בוראו היה נכרי כמו תרח אביו ועע"ז ולמה זכה הוא לבוא אל האמת יותר מתרח, אבל הענין הוא שתרח עע"ז היה לפי תומו ולא שם לבו לידע האמת, אבל אברהם אע"ה עבד ע"ז שהיה סבור שהוא הבורא שבראו על כן הוא מוכרח לעבדו, וע"כ התחיל מחשב בדעתו הלא אין בו ממש ואולי משגה הוא וטעות בידו, על כן התחיל לעבוד השמש שסבר שזהו הבורא, ואח"כ ראה שגם זה טעות עבד הלבנה, ומחמת זה שראה הקב"ה כוונתו טובה לידע האמת ולעשות המעשה אשר יכשר ע"כ נגלה עליו והודיעו האמת, וזהו החילוק שבין אפיקורס ישראל לנכרי כי ישראל יש לו אמונה מצד הקבלה ולמה לו להקשות קושיות וע"כ משום דהפקירא ניחא ליה, משא"כ נכרי שבלא"ה הוא מותר בכל איסורין וע"כ שהוא מחפש אחר האמת ויקבל האמת כשישמע.
<b>וע"כ</b> מצינו גבי יתרו שעבד כל הע"ז שבעולם וצריך להבין למה עשה כן וכי מצא טעם יותר בע"ז אחת מחברתה, וע"כ דהיינו משם דרצה לחפש אחר האמת ועבד ע"ז הרבה וראה כי כולם אין בהם ממש עד שהתגייר. והנה כמו כן מצינו הרבה אפיקורסים המכחישים בכל הניסים שנעשו לאבותינו במצרים ועל הים שאומרים שהיה הכל עפ"י דרך הטבע כמבואר בספרים, ובאמת יש סתירה לכל דבריהם רק דהם אינם רוצים לידע האמת רק להקשות שיהיה להם אמתלא לפרוק מעליהם עול מלכות שמים, אבל יתרו שהיה מחפש אחר האמת בודאי כששמע כל הניסים הללו נתודע אצלו אמיתת הבורא, וידע כל התירוצים על הקושיות, ונתברר לו שהכל היה שלא כדרך הטבע, וזה"ש וישמע יתרו כהן מדין כו', מצד שהיה כהן מדין ופילוסוף גדול וגם חותן משה שהתגייר ורצה לדעת האמת והוא שמע את כל הניסים הללו, אזי לו לבד נתברר כי הוציא ה' את ישראל ממצרים כי אצבע אלקים הוא ולא כדרך הטבע.
<b>אשר</b> שם האחד גרשם כי אמר גר הייתי בארץ נכריה ושם השני אליעזר כי אלקי אבי בעזרי, נ"ל לבאר מה שהוצרך להזכיר פה טעם השמות של הבנים, דהנה הראשונים נהגו לקרות שם בניהם על שם המאורע להם כדי שיזכירו תמיד ניסי הבורא ב"ה שעשה עמהם כדמצינו גבי יוסף ולאה וכדומה, וע"כ כאן כשבא יתרו למשה ורצה שיצא בגין בניו הזכיר טעם שמותן שמכח זה משה צריך להם שיזכור תמיד הניסים שנעשה עמו להודות לשם קדשו.
<b>וכל העם רואים את הקולות ואת הלפידים כו'</b> ויאמר משה אל תיראו כי לבעבור תהיה יראתו על פניכם לבלתי תחטאו כו', וצריך להבין חדא במה בא לנסותם, ועוד כיון שבא לבעבור תהיה יראתו על פניכם למה אמר אל תיראו, ועוד הלא כבר נאמר וייראו העם את ה', ונ"ל דהנה אמרו רז"ל אלו קרבנו לפני הר סיני ולא נתן לנו את התורה דיינו, שנתקשו המפורשים במאמר זה.
<b>והנלע"ד</b> דודאי כל העשרת הדברות הם שכליות וכללם כולם בדבור ראשון של אנכי, הן ותולדותיהם, דהיינו בשגם שקשה עוד על מאמר לא תחמוד שהוא בלב דקשה הלא אין זה בידו של אדם למנוע את לבבו מלחמוד, ועל כן נ"ל דפירושו הוא שממילא לא יבא בלבך חמדה ואין פירושו לשון צווי, והיינו ע"י אנכי ה' אלקיך שתמיד יהיה נגד עיניך כי עיני ה' על דרכיך ומשגיח עליך ואיך אפשר לעשות נגד רצונו, וכ"כ הוא גבי הדבור לא יהיה לך שנכלל בו שכל המתגאה דוחק רגלי השכינה (ברכות מג:), וגם במה שנוגע לממון, כי על זה נאמר אלהי מסכה לא תעשה לך, ועוד שאוהב הממון יותר מבוראו, וגם בזה נכלל כל ההולך בערכאות שלהם שעליו אמרו בש"ע [חו"מ כ"ו א ועי' בפירש"י ריש פ' משפטים ד"ה לפניהם] שמייקר שם אלילים וכופר בתורת משה, ודבור לא תשא שצריך ליזהר שלא להזכיר שם שמים לבטלה אפילו בלשון לע"ז, והתרגום אונקלוס פירש על לשוא הראשון למגנא ואמרו חז"ל (נדרים ח:) וזרחה לכם יראי שמי אלו בני אדם שמתייראין להוציא שם שמים לבטלה מפיהם, וכמ"ש (מלאכי ב ה) ומפני שמי ניחת הוא, ובפרט מי שאינו מכוון בתפלתו ואינו עושה פירות הרי הוא מזכיר כמה פעמים שם שמים לבטלה.
<b>ודבור</b> <b>זכור את יום השבת</b> צריך ליזהר מלדבר בצרכיו בשבת, וכל המחלל שבת אפילו באיסור דרבנן הרי הוא בכלל אפיקורס, וגם כל איסור דרבנן יש עליו כמה לאוין דאורייתא, לא תסור ולא תסיג גבול רעך אשר גבלו ראשונים, ועשית עפ"י הדבר אשר יורוך כו', ושמרתם את משמרתי כו', ודבור כבד את אביך היכן כבודו של אביו בחייו ובמותו שאומרים ראו גידולים שגדלתם, ודבור לא תרצח אמרו חכז"ל (ב"מ נח:) המלבין פני חבירו ברבים כאלו הרגו, ומבואר בש"ע ח"מ [שנ"ט ג] כל הגוזל מחבירו אפילו שוה פרוטה כאלו לקח את נפשו שנאמר וקבע את קובעיהם נפש, ודבור לא תנאף כמ"ש הרמב"ם [הל' איסורי ביאה פכ"א ה"ב] כל המסתכל בעריות מכין אותו מכות מרדות ועובר על לא תתורו אחרי לבבכם ועיניכם ועל לא תלכו בחקות התועבות כו', ודבור לא תגנוב שאסור אפילו בגניבת דעת שרוב העולם נכשלים בזה, ודבור לא תענה ברעך עד שקר, לפי פשוטו קאי ג"כ על כל דבר שקר וליצנות, ובלאו הכי צ"ל מ"ש עד שקר משמע אעפ"י שהדבר אמת רק שהעד הוא שקר, והיינו שיש לאחד שותפות עם חבירו ויש לו איזה דין עם אחר שאינו יודע שהוא שותף וחבירו מעיד לו, ודבור לא תחמוד ביארנו לעיל שלא יבא לך חמדה ממילא, והיינו כי אנו מברכין בכל יום העושה לי כל צרכי, פירוש שהדבר ההוא צריך אותו, שכל מה שהאדם אוכל ולובש ומשתמש הכל צריך אליו שהוא יתקנם ויעלם לשרשם כפי שורש נשמתו כמבואר בספרים, וכמו שביארתי על פסוק אוילים מדרך פשעם כו', וא"כ כל מה שביד חבירו ע"כ שהניצוצות הללו הם משורש נשמת חבירו ואי אפשר לאחר לתקנם, וא"כ איך יחמוד הוא דבר שביד חבירו, רק מי שעושה הכל להנאת עצמו ואינו משים אל לבו שהכל ברא לכבודו, וע"כ כל אשר יראת ה' על פניו תמיד איננו חושק כלל דבר שביד חבירו.
<b>והנה</b> יש חילוק בין ירא אלקים לירא חטא, שירא אלקים הוא שירא מן העונש, אבל ירא חטא הוא שירא שחלילה לא יבא לידי עבירה אפילו שלא בכוונה כי זה יהיה נגד רצון קונו, כמו שעומדין לפני מלך בשר ודם בודאי מתייראין ומתפחדין שלא יבא מכשול על ידם אפילו בשוגג, וזהו אי אפשר רק שיטבע האדם בדעתו באמת איך שהקב"ה עומד עליו ורואה מעשיו בכל רגע ורגע, וזה א"א רק ע"י נסיון בדבר, וע"כ הראה להם הקב"ה את כבודו בעבור שיבואו לנסיון ההוא איך עומדין באימה וביראה ברתת וזיע לפניו, וזהו אמרם ג"כ אלו קרבנו לפני הר סיני היינו שהראה לנו את כבודו ואז אפילו לא נתן לנו את התורה שלא הזהרנו על המצות הנ"ל בשכר ועונש אעפי"כ היינו מקיימין הכל כי איך אפשר להמרות נגד פני המלך העומד נגדו. וזה שנאמר כאן שנתייראו מחמת העונש אמר להם משה אל תיראו היינו לא זה הוא דרך היראה הנכונה לפני ה', כי לבעבור נסות אתכם בא ה' שתהיו בעלי נסיון בדבר וע"י זה תהיה יראתו על פניכם לבלתי תחטאו שלא יבא חטא על ידכם אפילו בשוגג.
<b>ובזה</b> נבא לבאר מ"ש ברוך אלקינו שבראנו לכבודו כו' מכל אום גבר עלינו חסדו לכן בכל לב ובכל נפש כו' נמליכו ונייחדו, שצריך ביאור וכי בשביל להללו בלבד בראנו הלא לעבדה במצות עשה ולשמרה במצות ל"ת, ועוד אמרו לכן בכל לב ובכל נפש כו' הלא אמרו חכז"ל חייב אדם לברך על הרעה כשם שמברך על הטובה.
<b>והנ"ל</b> עפימ"ש בזמירות של ליל שבת קולי קולות יחדלון בעת שירי יגדלון כי כטל הם יזלון ואל ישיגו גבולי כו', לכאורה אין לו שחר לכל המאמר ולא ידענו מאי קאמר, ובזה יתבאר ג"כ מ"ש (שבת יב:) שבת הוא מלזעוק ורפואה קרובה לבא. והענין הוא דהנה חכז"ל סדרו לנו ח"י ברכות בתפלת י"ח ובהם כלולים כל צרכי בני אדם, משום שאין בנו כח לידע איך להתפלל, ועיקר תפלה דאורייתא כמ"ש ולעבדו בכל לבבכם, וכל זה בחול אבל בשבת אסור להתפלל תפלה זו משום דאז אנחנו מקלסין ומשבחין פני השכינה ולא נכון להתעצב כי באור פני מלך חיים, וכדמצינו גבי נחמיה ששאל לו המלך מדוע פניך רעים ואירא הרבה מאוד (נחמיה ב ב), ונאמר (תהלים מה יא) ושכחי עמך ובית אביך ויתאו המלך יפייך, ואמנם מחמת שעכ"פ אנו צריכים לבקש צרכינו המרובים יש ענין אחר ועצה טובה אחרת שיפעל יותר מן התפלה, והיינו כי שפתי רננות יהלל פינו בשירות ותשבחות המזכירין לפניו חסדיו ורוב רחמיו, והראיה שבשלש ראשונות שאסור לשאול צרכיו ואעפ"כ קבועין שם מכלכל חיים ורופא חולים כו', והיינו ששם אין אנו מתפללים על הדבר רק מזכירין לפניו וממילא נזכרין אנחנו לפניו לטובה באותן הדברים כי בזה פועל יותר מן התפלה, שעל התפלה יכול להיות קטרוג שאיננו ראוי לזה אבל הוא בוחר בשירי זמרה ומי יכול לקטרג ולומר שאין זה אמת.
<b>והנה</b> אמרו חכז"ל (תענית ד.) שכנסת ישראל שאלה שלא כהוגן שאמרה ויבא כגשם לנו אבל הקב"ה אמר אהיה כטל לישראל, פי' ישראל אומרים השיבנו ה' אליך ונשובה והקב"ה אומר שובו אלי ואשובה אליכם [איכה רבה פ"ה], וקשה באמת הלא רחמנא לבא בעי ורוצה לזכות האדם ולמה לא יפתח הקב"ה קודם שלא יהא לישראל אמתלא, ונ"ל הטעם דכשהקב"ה רוצה להשפיע אורו על האדם יש עליו מקטריגים שאומרים מה אנוש כי תזכרנו, משא"כ כשהאדם בעצמו מתחזק בעבודת הבורא יוכל השי"ת להשפיע עליו יותר מדאי ולא תוכל מדה"ד לקטרג, כיון שבאמת האדם לכך נברא לעבוד עבודה"ק, וזה"ש שכנסת ישראל אמרה ויבא כגשם לנו כי גשם אינו נוח לכל, כלומר שיפתח להם הקב"ה, והשיב לה הקב"ה אתה שאלת דבר שפעמים אין מתבקש שיש עליו קטרוג, אלא אהיה כטל לישראל שלעולם מתבקש, כלומר שתפתח הכנס"י ותתאמץ לעבודת הקודש ואז לא יהיה שום קטרוג.
<b>ולפי</b> דרכינו הנ"ל נאמר שהתפלה של חול הוא בחי' גשם שיוכל להיות עליו קטרוג, משא"כ התפלה של שבת שהיא בזמירות של שבת אין עליו קטרוג והוא בחי' טל, וגם בלא"ה שבת הוא ט"ל אורות נגד ט"ל מלאכות דהיינו ג' אותיות של השם במילואיו ושבת בעצמה היא ה' אחרונה.
<b>והנה</b> בזמר הזה של יום שבת קודש הוא נאמר רוב צרכי בני אדם בדרך שיר שבודאי יהיה כך ולא ישונה, כמו ואל ישים אל לבו הכיס ריק ואין בו ישמח וירבה כי הצור יפרע את חובו כו' זה יהיה שכרו כו' ומלאך אל יענה ברוך כו' נפש כי נאנחה בא שבת בא מנוחה כו' נשים נרות כו' יגין בעדם זכותן כו' וכן כל הזמר כשנדקדק בו, וזהו שסיים בעל השיר, האמת כי קולי קולות יחדלון, שאסור לזעוק בשבת ולהרים קול ולהתפלל על צרכיו, אבל בעת שירי יגדלון, כשאני מחבר אותן התפלות בשירים אזי יגדלון וחשובים יותר מן התפלה כי כטל הם יזלון, שאין עליהם שום קטרוג והם בבחי' טל.
<b>הנה</b> כי כן יבואר מ"ש בספרים שצריכים להמתיק דינין בשרשן, וכמו כן שמעתי בשם הה"ג בו"ק אבד"ק אפטא על מ"ש (שמות כ כ) לא תעשון אתי אלהי כסף ואלהי זהב לא תעשו לכם, פי' שזהב הוא דין וכסף רחמים, והיינו שהדינים צריך להעלותם ולהמתיקם בשרשן ולהמשיך למטה חסדים, ואמרתי לפי קוצר שכלי לפרש איך יהיה זה, והוא עפימ"ש (ברכות נד.) חייב אדם לברך על הרעה כשם שמברך על הטובה, וצריך ביאור האיך אפשר שיהיה להאדם שוה בלבו באמת הרעה והטובה, אבל הענין הוא כי באמת אין דבר רע יורד מן השמים [ב"ר פנ"א ג] שגם הרע כולו טוב, וכשמאמין האדם זה באמת לאמיתו יהיה שמח בכל פעולות והנהגות שהשי"ת מתנהג עמו, וזהו ג"כ מה שאנו מייחדין שמו ואומרים ה' אלקינו, פי' מדת הדין ומדת הרחמים, ה' אחד, הכל אחד למעלה בשרשו, וממילא נמשך מזה ואהבת את ה' בכל לבבך כו' אפילו נוטל את נפשך כו' כי לא תוכל להרהר אחריו כלל, וע"כ בכל דבר שאירע לו לאדם צריך לראות עליו בעינא פקיחא רק על הטובה הנמשכת ממנו, וממילא הוא מקשר אותו דבר בשרשו שורש החסדים ונמתק, וזהו שאומרים ברוך הוא אלקינו שבראנו לכבודו להללו ולשבחו כו' שנבקש כל צרכינו ע"י השירות ותשבחות, ובדבר זה מכל אום גבר עלינו חסדו ושאין שום אומה ולשון זוכה לזה, ועי"כ בכל לב ובכל נפש ובכל מאודו כמ"ש אפי' נוטל את נפשך כו' מ"מ נמליכו ונייחדו שנזכה להמתיק הדינין בשרשן.
<b>ויבא יתרו כו' אל המדבר כו' הר האלקים,</b> וצריך להבין למ"ד יתרו קודם מתן תורה בא א"כ הלא עדיין היו ברפידים ולא בחורב, ונ"ל דאמרו חכז"ל (ברכות ח.) אין לו להקב"ה בעולמו אלא ד' אמות של הלכה, שכל אדם המקדש מקומו בתורה ותפלה שם הוא נקרא ארץ ישראל ולכן עתידין בתי כנסיות ובתי מדרשות שיקבעו בא"י, ומכל שכן מי שמקדש עצמו להשרות עליו רוח קדושה, והנה יתרו בא להמדבר, וצריך להבין ביאה זו מה היא עושה ומה טיבה הלא עדיין לא היה להם תורה ועל מה ולמה בא, וע"כ משום ליכנס לארץ ישראל, ובכל מקום שהיה שם משה שם היה אוירא דא"י והמקום מקודש, וזהו אל המדבר אשר הוא חונה, שאעפ"י שחנה במדבר חרוב מאין יושב, ואעפ"כ שם הוא הר האלקים והשראת השכינה ולכן ויבא.
<b>עתה ידעתי כי גדול ה' מכל האלקים כי בדבר אשר זדו עליהם,</b> צריך להבין חדא מ"ש רש"י וכי עד הנה לא ידע, ועוד מהו הנתינת טעם במה ששילם להם באותו מדה, ונ"ל דצריך ביאור מ"ש (סוטה ח:) כל מדותיו של הקב"ה אינן אלא מדה כנגד מדה שנאמר בסאסאה בשלחה כו', וקשה הלא כל עונשין שבתורה אין אחד מהם מדה כנגד מדה, דמה ענין חילול שבת לסקילה ואוכל חזיר למלקות וכדומה, ואין לומר דלא אמרו כן רק על דין שמים ולא על המסור לב"ד, א"כ עדיין קשה במ"ש (כתובות ל:) משחרב בהמ"ק דין ד' מיתות לא בטלו מי שנתחייב חנק כו' הרי זה דיני שמים.
<b>אבל</b> הענין הוא כן בשנחקור טעם דבר זה מפני מה אין הקב"ה מעניש רק מדה כנגד מדה, והוא דהנה מדת בשר ודם כשחבירו עושה דבר נגד רצונו הוא רודף אחריו לטול נקמתו ממנו, ואעפ"י שיודע בוודאי שחבירו לא יעשה עוד דבר זה כנגדו מ"מ רוצה להנקם ממנו על מה שכבר עשה, משא"כ מדת הקב"ה שעיקר עונשו הוא שלא יחטא האדם עוד, והראיה כשעושה תשובה ומקבל עליו לעזוב מעשיו הרעים באמת ולא ישוב לכסלה לא זז משם עד שמוחלין לו, וכמ"ש חז"ל (ברכות ה.) כשרואה אדם שיסורין באין עליו יפשפש במעשיו כו', הנה כי כן הוכרח הדבר לענוש את האדם מדה כנגד מדה בכדי שבנקל ידע את אשר חטא בה.
<b>מבואר</b> מדברינו שגם ענשו של הקב"ה הוא ברחמים רבים למען לא ישוב לכסלה ושיעזוב רשע דרכו כו', ואפילו כשהוא מעניש במיתה מ"מ מעניש מדה כנגד מדה למען יראו אחרים ויקחו מוסר, וזהו שאמר יתרו כשראה שהקב"ה העניש למצרים מדה כנגד מדה אמר עתה נתוודע לי שגדול ה' מכל האלקים, פירוש שהוא מסולק מכל הדינים והיינו כי בדבר אשר זדו עליהם, אחרי רואי שדרכו להעניש מדה כנגד מדה.
<b>וכל העם רואים את הקולות כו' ויאמרו אל משה כו' ונשמעה כו' אל תיראו כי לבעבור נסות אתכם כו' אתם ראיתם כי מן השמים כו' לא תעשון אתי כו' בכל המקום אשר אזכיר שמי אבוא אליך וברכתיך,</b> במקראות הללו רבו הספיקות מלבד מה שהערנו לעיל [בראש הפרשה ד"ה וכל העם וכו'] קשה עוד על מלת רואים דלא שייך על הקולות כמ"ש רש"י, ועוד מ"ש דבר אתה עמנו ונשמעה, תיבת ונשמעה הוא למותר הלא כבר אמרו נעשה ונשמע, ועוד מה שניחם אותם משה אל תיראו למה לו כל זה הלא לא דברו עוד עם הקב"ה, גם מ"ש אתם ראיתם כי מן השמים כו' לא תעשון אתי כו' מה ענין דבור זה לכאן הלא כבר אמר אנכי כו' והזהיר ע"ז.
<b>ולבאר</b> כ"ז נקדים משאחז"ל אין השכינה שורה רק על חכם גבור ועשיר (שבת צב.), ולכאורה יקשה וכי בשביל שיש לזה מזל טוב תשרה עליו ג"כ השכינה, או בשביל שכחו יפה, ומי שמקדש ומטהר ומסגף עצמו לא יזכה להשראת שכינה בשביל שהוא חלש בכוחו, והנה בלתי ספק שכוונו בזה על מאמרם [אבות פ"ד א] איזהו חכם הלומד מכל אדם איזהו גבור הכובש כו' איזהו עשיר כו', אמנם דבריהם בעצמם צריכין ביאור דמה בכך שאינו רוצה ללמוד מכל אדם מ"מ אם הוא חכם באמת חכם יחשב וכן כולם, והענין הוא דמצינו גבי דורות הראשונים טרם נתפרסם שפעת אלקותו בעולם חקרו חכמי אוה"ע על קוטב תכלית האדם במה יגיע לתכליתו, יש מהם סברו בתכלית האדם להיות חכם כמו חירם ופרעה, ויש מהם שחשבו שתכליתו להיות גבור ומושל כמו נמרוד ועמלק, ויש שחשבו בתכליתם לאסוף הון רב, ועל כל אלה צווח ירמיה (ירמיה ט כב) אל יתהלל גבור בגבורתו וחכם בחכמתו ועשיר בעשרו כי אם בזאת יתהלל המתהלל השכל וידוע כו'.
<b>וכאן</b> הבן שואל איך יעלה על הלב שאדם יוכל להתפאר בידיעתו באלוקות וזו קשה מן הראשונה, ודבר זה מבואר לכל שאי אפשר לשום אדם לידע ולהשיג שום ענין ממהות בוראו, ועוד נדקדק במ"ש יתהלל המתהלל שהוא כפל לשון והל"ל בזאת יתהלל ידוע כו'. אבל הענין הוא דוודאי מצינו בקראי טובא שהכתוב חשב למעלה יתירה באדם שיש בו אחת מג' מדות הללו חכם או גבור ועשיר כדמצינו גבי יצחק ויעקב שנאמר ויגדל האיש כו' ויברכהו ה', ושמשון בגבורתו ושלמה בחכמתו, אבל ביאור הדבר כי כל הנקרא בשמי ולכבודי בראתיו כו' (ישעיה מג ז) שהכל ברא לכבודו, והנה בוודאי מי שהוא חלש ורפה ידים לא יתואר עליו שבח שאינו נוקם ונוטר ושהוא מעביר על מדותיו כי אין בזה חידוש, וכ"כ גבי מי שהוא סכל אם ישובח שהוא לומד מכל אדם, ואיש עני יוכל להיות יותר שמח בחלקו מעשיר כי אין אדם מת וחצי תאותו בידו וא"כ דאגת העשיר גדולה מהעני, אבל מי שיש בו המדות הללו ואעפי"כ הוא משתמש בהן רק לעבודתם ואיננו מתגאה בהם הלא זה יהולל במדות הללו לדבר חידוש שהוא מתגבר על יצרו ומשתמש רק לעבודת הבורא ובו יתקלס עילאה.
<b>וזהו</b> שכוונו באמרם איזהו עשיר השמח בחלקו ר"ל שזהו אינו בנמצא כ"כ שיהא עשיר שמח בחלקו כי מרבה נכסים מרבה דאגה, וע"כ מי שהוא עשיר ואעפי"כ שמח בחלקו ההוא יתפאר במדת עשרו שהוא מושל על יצרו, וכ"כ בחכם כי מן הראוי יתגאה בחכמתו ולא ישמע לדברי קטן ממנו בחשבו כי מה ידע זולתו, וע"כ אם החכם לומד מכל אדם אזי לחכם יהולל וכנ"ל, וכ"כ גבור הכובש את יצרו הכל על אופן הנ"ל, והביאו ע"ז המקרא טוב ארך אפיים מגבור פי' אימתי הארך אפים ישובח במדה זו כשהוא גבור ויש לאל ידו לעשות ולהנקם כרצונו ואעפי"כ הוא מושל ברוחו, הנה האיש כזה אשר נתן לו אלקים חכמה וגבורה ועושר והוא מתנהג כנ"ל רק ביראת ה', בוודאי ראוי להיות מרכבה לשכינה והוא דבק במדותיו של הקב"ה שבמקום גדולתו שם ענותנותו, א"כ הטיבו אשר דברו שאין השכינה שורה כו'.
<b>ואפשר</b> שלסיבה זו כוונו במה שתקנו לנו פרשיות הללו הבאים עלינו לטובה מתחלה פרשת שקלים על מדת העושר, ואחריה פ' זכור על הגבורה להמחות זרע עמלק, והג' פ' פרה שעליה אמר שלמה אמרתי אחכמה והוא רחוקה, וכענין זה מצאתי בס' בינה לעיתים [ח"א דרוש א' לפורים], ולזה כיון הנביא באמרו ואל זה אביט אל עני ונכה רוח וחרד על דברי הוא המושל ברוחו וכל אות נפשו רק להיות חרד על דברי.
<b>והנה</b> מה שהביאני לדרוש הזה מפני רבות רעות אשר אני רואה, לאשר בזמן הזה העיקר הוא שחיטת עגלים הרכים ואינם נזהרין להמתין מעת לדתם עד שמנה ימים כדת, ועי"ז מאכילים טריפות לישראל וסומכין על דברי העכו"ם ושאר סימנים, וכבר הזהרתי על זה שאין עכו"ם נאמן אפילו מסל"ת, גם על הסימנים כבר נתפרסם ונתגלה שאינן סימנין מובהקין, ונוסף לזה נכשלים ומכשילים הרבים בענין הניקור שכל טבח הוא מנקר הבשר שלו וכבר נתגלה ונמצא אחריהם גידים דם וחלב, הן מחמת שאינם בקיאין או מחמת מהירות, וראיתי כי שורש הקלקלה לזה הוא בעבור שאינם נושאים ונותנין באמונה ע"כ מתיירא כשנקנה עגל מרכות ויניחנו אצלו [אצל המוכר] איזה ימים לינק עוד, יבא חבירו ויוסיף עליו ויקחנו מידו, כאשר באין לפני בכל יום דיני דינים ממשפטי רמאות כאלה שאחד נותן לחבירו מעות לקנות שור או סוס והוא קונה לעצמו, או שקנו בשותפות ואח"כ מדחה חבירו מהשותפות, או שמראה לו חבירו מקום לקנות ומשלחו והולך וקנה לעצמו, הנה כאלה רבות אשר מדין תורה אי אפשר להוציא רק שהוא מנהג רמאות, ולדעתי זה קשה יותר מגניבה שאפשר להזהר מגנב אבל מרמאי אי אפשר להזהר, וכמ"ש הבינה לעיתים עמ"ש אם אין אני לי מי לי ע"ש.
<b>ולדעתי</b> שזה כיוונו באמרם כשקללו את הרמאי מי שפרע מדור המבול ומדור הפלגה יפרע ממי שאינו עומד בדיבורו (ב"מ מד.), ונ"ל איך זה תלוי בזה, והיינו שיש עבירות וקלקולים רבים שהעושה יוכל להציל ולומר לא פעלתי און ואי אפשר להענישו בדין, ואעפי"כ גדלה רעתו מאוד שהוא מחריב העולם כדמצינו ברעת דור המבול דאיתא בגמ' כשהיה אחד מביא לשוק שק פירות לקח כל אחד ואחד ואומר שאין בה שוה פרוטה, וע"ז נחתם גזר דינם שאעפ"י שאינו יכול להוציאו בדיינין מ"מ בזה מחריב העולם, שא"א לאדם להתפרנס את עצמו יחידי לבלתי להשתתף עם חבירו באיזה ענין, וכשידברו שוא איש את רעהו אי אפשר לעסוק שום משא ומתן, כ"כ דור הפלגה לא מצאנו במקרא עבירה מפורסם רק מחשבתם היתה נכרת מתוך מעשיהם הרעים, וע"כ המשילו את הרמאים לאנשי דור המבול והפלגה.
<b>עוד</b> רעה חולה, כבר הזהרתי כמה פעמים על שמירת השבת, ובפרט שמחללין בפרהסיא להוציא ע"י בנים ילדים קטנים והוא נגד דעת הש"ע, ורואים היתר לעצמם לכבוד שבת, והוא מצוה הבאה בעבירה וע"ז נאמר בוצע ברך ניאץ ה', גם את שכבר צויתי להכריז על איסור בשולי עכו"ם שמעתי שאעפי"כ אינן נזהרין באכילת הדגים יבישים ותפוחי אדמה שצולים העכו"ם כשלנים אצלם, בשגם שכבר נהגו היתר, זה היה בשגגה שלא ידעו שעולים על שלחן מלכים, ועכשיו נתקבלו דברים הללו למטעמים אצל השרים.
<b>הנה</b> על כל אלה ארבעה אשר ילדו להרפה ברפיון ידים הזהיר הנביא (ישעיה סו ב) ואל זה אביט אל עני ונכה רוח, שלדעתו העני הוא סבור שיהיה לו היזק אם לא יעשה עולות ורמאות, וגם הוא עני באמת וצריך מאוד לשחוט העגל וקשה עליו לבלות זמנו בענין ניקור הבשר שאין לו מה יאכל, או שיהיה נזהר מחילול שבת או מאכלים הנ"ל שכל זה נוגע לדבר שבממון והוא עני ביותר, ואעפי"כ חרד על דברי וכופה את יצרו להשתעבד לי הלא זהו אשר חפצתי ביקרו, אבל הם באמת אינם עושים כך רק שוחט השור מכה איש הלא השור הזה שהוא שוחט, כבר עשה בו לחבירו רעה בגזל ורמאות והכה איש, כמ"ש הגוזל לחבירו כאלו נוטל נפשו שנאמר וקבע את קובעיהם כו', זובח השה עורף כלב כי הוא מאכיל טריפות ע"י שאיננו ממתין שמונה ימים ואיננו מנקרו כראוי, וכמ"ש חז"ל [ויק"ר פ"ה ו] על ההוא טבחא שהאכיל טריפות ונפל מן גג ואכלוהו כלבים, ואמרו חכמים דידהו אכלו שגזל אותם שנאמר בטריפה לכלב תשליכון אותו, וע"כ הזובח השה שמאכיל טריפות הוא עורף כלב שגוזל את הכלבים, מעלה מנחה דם חזיר שהעולה על שלחן מלכים אסור משום בשולי עכו"ם וכל האוכל פת כותי כאלו אוכל בשר חזיר [שביעית פ"ח מ"י], מזכיר לבונה, שהזכרת הלבונה היא החשובה שבקטורת החשוב מכל, וכן המענג את השבת יום חמדתו ואם יש בו צד עבירה הוא מברך און ובוצע ברך כו', גם המה בחרו בדרכיהם פי' מורים היתרים לעצמם.
<b>שבוודאי</b> מן המותר להזהיר כל כך באזהרות כפולות על עונות חמורים הללו שיהיו ישראל ח"ו חשוד להאכיל טריפות, אבל ראיתי שערוריה בהוראת היתרים וסומכין על דעתם והבנתם לבלתי קחת מוסר, וכבר הזהיר ע"ז באלשיך ע"פ לא תוסיפו כו' ולא תגרעו כו' עיניכם הרואות אשר עשה ה' בבעל פעור כו' ע"ש, וכ"כ כתב בבינה לעיתים תבינו וראו ראה ואל תדעו (ישעיה ו ט), ותוכן דבריו שתעשו כל הדברים רק כאשר תשמעו ולא תתנו לב להבין לפי דעתיכם או לראות איזה היתר ואמתלא והתנצלות ע"ש, וכמו כן אמר שלמה המלך ע"ה (משלי ה ו) אורח חיים פן תפלס כו', כי השמר פן ואל אינו אלא לא תעשה, וזהו שאני מזהיר אותך שלא תפלס את האורח חיים להבין טעמו של דבר ולשפוט כאשר עם לבבך כי נעו מעגלותיה שאי אפשר להבין בשכל האדם טעמים ונימוקים, וע"כ בוודאי תהיה נע ונד מדרך האמת ולא תדע אם שגית שלפי דעתך תהיה צדיק בדבר.
<b>וכבר</b> הקרה מקרה שערל אחד בא לישראל לקנות אצלו עגל שנולד היום והשיב הישראל שבמלאת ז' ימים יבוא אצלו וכן עשה ועדיין לא היה נולד העגל והשיב הערל שהיה סבור בוודאי שפרתו תלד באותו יום נמצא שאם העגל היה נולד יום אחד טרם בא הישראל כמעט היה נכשל באיסור נבילה, וע"כ אין לזוז מדבר רק שיראוהו עין בעין טרם שמנה ימים וזולת זה אסור לשוחטו בשום אופן.
<b>הנה</b> כי כן כשעמדו ישראל על הר סיני ונאסר להם כל דבר אסור הוקשה בעיניהם למאוד וכמ"ש על המתאוים, והתחילו לעיין בטיב הטעם ונימוקם וממילא סרו מן הדרך הישר, וזהו וכל העם רואים את הקולות, וירא העם לשון הבחנה כמ"ש גבי וירא וירץ לקראתם, ואזי ויעמדו מרחוק שהיו רחוקים מן האמת, ויאמרו אל משה דבר אתה עמנו ונשמעה כלומר שנבין טעם הדבר כי התורה שיצא מפי הקב"ה אי אפשר לנו להבינה, ולזה אמר משה אל תיראו כי לא תסורו מן הדרך כי לבעבור נסות אתכם כו', שהקב"ה רוצה שתהיו מושלים ביצרכם ותעשו למען שמו שתהיה יראתו על פניכם לבלתי תחטאו שלא יבוא עליכם שום מכשול. וזה"ש הקב"ה למשה שיאמר לישראל אתם ראיתם כי מן השמים דברתי כו' שהתורה שלי מן השמים וא"א בשכל האדם להבינה לא תעשון אתי אלהי כסף פי' שתטו מן הדרך בעבור חמדת ממון, כי בכל המקום שאזכיר שמי שתעשו לכבוד שם קדשי אבוא אליך וברכתיך שתשרה ברכה במעשי ידיכם.
<b>חידושי אגדה לברית מילה</b><br><b>אתם ראיתם כו',</b> צריך להבין ההמשך, וגם מהו לשון סגולה, וגם הנתינת טעם של כי לי כל הארץ, וגם מ"ש בבעה"ט דל"י סגול"ה מכ"ל העמי"ם ס"ת מילה, גם צ"ל למה נקרא מילה חק כמ"ש חק בשארו כו' ליעקב לחוק כו'.
<b>ונקדים</b> מ"ש (דברים ד ו) כי הוא חכמתכם כו', דקשה הלא אוה"ע מונין כמ"ש במ"א עפמ"ש תגיד ליעקב דבר חק כו', דאחז"ל (ברכות כ:) שאמרו מלאכי השרת לפני הקב"ה כתיב לא ישא פנים מפני מה אתה נושא פנים כו' והשיב להם שגם הם עושים לפנים משורת הדין כו' מדקדקין עד כזית כו', וזה אנו מרויחין בשמירת החוקים, וזהו ג"כ ענין ברית מילה מאחר שעי"כ אנו קנוים לו מוטל עליו להפך תמיד בזכותינו אעפ"י שאין אנו הגונים כמ"ש וחנותי כו', ולכך נקרא חק שהוא בלא טעם, כמ"ש בגמ' [תנחומא פ' תזריע] שאל האי מינא למה לא נברא האדם כשהוא מהול, ועי"כ מרויחין שהשי"ת עושה עמנו ג"כ לפנים משה"ד בלא טעם, והנה כמו כן יציאת מצרים היה לפנים משורת הדין שקטרגו הללו עע"ז כו', וכ"כ קריעת ים סוף, רק ע"י מצות מילה ופסח שנאמר בהם חק זכו ג"כ לעשות עמהם ניסים בלא טעם, וז"ש אתם ראיתם אשר עשיתי למצרים ואשא אתכם על כנפי כו' למעלה משה"ד, ואביא אתכם שתהיו קנוים אלי, שעי"כ מוטל עלי להפוך תמיד לטובתכם כדרך העולם מי שיש לו בן אפילו הוא מתיצב על דרך לא טוב ויש לו עגמת נפש ממנו אעפי"כ אינו מניח לשום אדם לענות או לצערו, ואפילו כשמחזיק אצלו רק משרת בעלמא עומד לנגדו ג"כ תמיד לימין צדקו, ועתה אם שמוע כו' כמו סגולה שעושין לאיש חולה כמ"ש בספרים ואין יודעין שום טעם בזה, כ"כ אני אהיה לכם משגיח ואע"ג שיהיו עליכם מקטריגים לא יהיו דבריהם נשמעין כי לי כל הארץ ואין מי שיאמר לי מה תעשה.

משפטים

<b>שערי ציון</b><br><b>הנה אנכי שולח מלאך לפניך לשמרך כו',</b> לבאר מקרא זה וגם מ"ש בתחלת הפרשה כי תקנה עבד עברי כו' אם בגפו כו' וכי ימכור כו' אם אחרת כו' אם שלש אלה כו', נקדים מה שאמרו חז"ל (ביצה טו:) הרוצה שיתקיימו נכסיו יטע בהן אדר שנא' אדיר במרום ה', דהנה קיי"ל אין מעברין אלא אדר (סנהדרין יב.), ולכאורה קשה הלא יותר ניחא לעבר את אחד מחדשי הקיץ ולא מחורף כי שתא בתר ירחי אזיל, ולמה האריכו את החורף כי בלא"ה ימות הגשמים הם לטורח ולמשא על בני אדם ובפרט שלהי סתוא כו' (עי' יומא כט.).
<b>אבל</b> האמת שיפה כוונו כי אין לנו חודש של טובה ושמחה כזה שעליו אמרו (תענית כט.) משנכנס אדר מרבין בשמחה, וצריך להבין מה ענין השמחה שהרי אמרו במדרש [ויק"ר פ"כ ב] הקב"ה לא שמח בעולמו כו' שנאמר ישמח ה' במעשיו אימתי ישמח במעשיהם של צדיקים לעתיד לבא, וגם אמרו [שהש"ר פ"א לא] נגילה ונשמחה בו אינו יודע במי נשמח אם בהקב"ה או ביום, כשהוא אומר נגילה ונשמה בו הוי אומר בהקב"ה ולא ביום.
<b>אבל</b> מצינו ג"כ המנהיג בחודש זה הוא שחוק כדאיתא בספר יצירה [פ"ה מ"ב] המליך אות ק' בשחוק כו' וצר בהם דגים בעולם ואדר בשנה וטחול בנפש. ההמשך ושייכות הדברים אלו זה לזה נ"ל דכבר ביארתי ע"פ בטחו בה' עדי עד (ישעיה כו ד), כי ע"ד הם אותיות גדולות שבקריאת שמע, ונשאר אותיות אשמ"ח והיינו שלהישראל טוב יותר שהקב"ה יתנהג עמהם בהשגחה פרטיית שלא כדרך הטבע כו' אזי מלאכתן נעשית ע"י אחרים, והיינו בשגם עבודתן בתורה ומצות הוא רק בשביל לעבוד את הקב"ה ולא בשביל עצמן כלל, וע"ז נאמר (דברים כח מז) תחת אשר לא עבדת את ה' אלקיך בשמחה ובטוב לבב, וכמ"ש הרמב"ם [הל' לולב סוף פ"ח] שעיקר העבודה הוא במה שישמח האדם בעשיית המצות, ע"ש בסוף הלכות סוכה, כי השמחה בעת עשיית המצות היא הוראה נכונה שעושה בשביל אהבת המקום ולא בשביל יראת עונש או קיבול שכר, וכשעושה כן אזי גם הקב"ה מאיר לעולם בחסדו הגדול חסדים מגולים שאין עליהם קטרוג מחמת שהעולם צריכין לחסדים והם צורך גבוה כדי שיוכלו לעבדו בהרחבה ויהיה נחת רוח לפניו.
<b>וזהו</b> המליך אות ק' שאמרו חז"ל (שבת קד.) קו"ף קדוש, וגם גמטרי' מקו"ם שהקב"ה מקומו של עולם כדאמרינן וימלא כבודו כל הארץ, כשיש השראת שכינה בתחתונים אז כלום חסר מבית המלך, במקום שהמלך שם עוז וחדוה במקומו, וזהו שהמליכה בשחוק, וצר בהם דגים בעולם המורים על עינא פקיחא והשגחה פרטיית ואין עין הרע שולטות בהם, דהיינו שאין קטרוג על ההשפעה מחמת שהיא צורך גבוה, ואדר בשנה שמצינו בחודש הזה שקיימו וקבלו עליהם התורה מאהבה שעד עכשיו היו כפוים [שבת פח. ופירש"י שם], וגם מצינו שמאסו בתענוג עצמם ובביזה לא שלחו את ידם, וטחול בנפש שהטחול שוחק.
<b>והב'</b> מדות אהבה יראה הם תרין גדפין שכל מצוה דלא אתעבידת בדחילו ורחימו לא פרחת לעילא וזהו השייכות שיש לראש חודש עם השבת, כי שבת הוא אהבה ור"ח יראה [פע"ח שער ר"ח פ"א], וע"כ יסדו חז"ל פאר וכבוד נותנים לשמו, כי ידוע שיש שמש וירח עליונים, והקב"ה נקרא שמש ומגן ה' צבאות, והשכינה נקראת כבוד כמ"ש כבודי לאחר לא אתן שכינתא עילאה, והיינו נותנים לשמו כי זה שמי לעולם, אבל צהלה ורנה לזכר מלכותו כמ"ש זה זכרי כו', ובזה א"ש למה קורין הפטורת מחר חודש, שלכאורה הוא תמוה שאין לו שייכות עם הקריאה.
<b>וזה"ש</b> <b>הנה אנכי שולח מלא"ך</b> גימ' הוי"ה אדנ"י, דהיינו אהבה ויראה, וזה לשמרך בדרך, שמירה הוא על מצות ל"ת, ולהביאך אל המקום היינו המצות עשה, שעי"ז יזכה אדם להדבק בהקב"ה.
<b>וזה"ש</b> אם בגפ"ו יבא גמטרי' צ"א שעובד באהבה ויראה, בגפו יצא לא יסוג אחור, (אם בעל אשה שהנשמה נמשכת אחר הגוף) אעפ"י שהוא בגלות, ואמר עוד וכי ימכור איש את בתו לאמה שדרשו בזה"ק על הנשמה, לא תצא כצאת העבדים, שעבודת העבד הוא רק לצאת ידי חובתו ולא לעשות נחת רוח לפניו, וע"כ אמר לא תצא נגד הנשמה כמו העבד שיוצא ידי חובה, כי אם רעה בעיני אדוניה שהנשמה לא תהא ראויה לזכאי לפניו, אשר לא יעדה שלא תקיים מה שהבטיחה שהשביעוהו תהי צדיק ואל תהי רשע (נדה ל:), אזי והפדה, כמ"ש והוא יפדה את ישראל כו' תצטרך להזדכך, כי לעם נכרי לא ימשול, שלא תתמשל ותשתוה להנכרים שאינם עומדין בדין, והיינו בבגדו בה שהנשמות ישראל הם חלק עליון בצל כנפי השכינה והוא לשון בגד וכנף, אם אחרת יקח לו שהאדם יתעסק בעסקי עוה"ז אעפי"כ שארה היינו אהבה וקירוב (של) שאר בשר, וכסותה היינו צמצום ויראה, ועונתה היינו הייחוד והיינו זמן תורה וזמן תפלה לא יגרע, ואם שלש אלה לא יעשה אז ויצאה חנם בלא מצות אין כסף לשון תשוקה שאין נח רוח בעבודתו.
<b>חידושי אגדה לברית מילה</b><br><b>כן תעשה לשורך כו' שבעת ימים כו' וביום השמיני כו' ואנשי קודש כו',</b> במדרש כמשפט אדם כך משפט הבהמה כמ"ש ביום השמיני ימול כו' משל למלך שנכנס למדינה כו' לא תחזו פני עד שיראו פני המטרונא כך אין שבעת ימים בלא שבת, דיש ג' עקרים דהיינו מציאות השם, ותורה ומצות, ושכר ועונש. ושבת מורה על מציאות השם היינו ע"י שמאמין בחידוש העולם ע"י מחדשו כי ששת ימים עשה כו' וביום השביעי שבת כו', וברית מילה נגד קבלת התורה ומצות שלכך ברי"ת עם מצוה זו גמטרי' תרי"ג, ושכר ועונש על ידי קרבנות שצריך להיות עם ווידוי ותשובה שהקרבן הוא כופר נפשו שהיה ראוי ליסורים הללו על עונותיו.
<b>והענין</b> הוא כי בכל דרכך דעהו, הן בעסקו במילי דשמיא צריך להיות לשם שמים ולא לפניה אחרת, והן במילי דעלמא בכל המצות הנוהגים במשא ומתן, גם לקבוע עיתים לתורה לעת הפנאי ולא לעסוק בדברים בטלים. וע"כ מצות מילה שהיא נגד מילי דשמיא, וקרבנות שהם נגד מילי דעלמא, צריך להיות הכל עם יראת ה' שיקיים שויתי ה' לנגדי תמיד, וז"ש שאין הקב"ה מקבל שום עשייה עד שיראו פני המטרונא דהיינו אמונתם שבא ע"י שבת קודש, וזש"ה כן תעשה לשורך כו' בעניני עה"ז מצד הבהמיות כו', שבעת ימים כו' דהיינו שיראו פני המטרונא ע"י שבת קודש יקבלו עול מלכות שמים ועי"כ ואנשי קודש תהיו לי.
<b>לחברה גמ"ח</b><br><b>אלה המשפטים כו' כי תקנה כו' אם בגפו כו',</b> עפ"י המדרש [רות רבה פ"ה ד] ישלם ה' פעלך ותהי משכורתך שלמה, אמר ר' חסא אשר באת לחסות תחת כנפיו, והוא תמוה, ונ"ל דקשה עוד על המדרש דגרס שלמה חסר, וכתב המתנות כהונה שהבטיחה שיצא ממנה שלמה המע"ה והוא יותר תמוה דמה ענינו לכאן ויותר היה להבטיחה להבטיחה בדוד כמ"ש למה נקראת רות שיצא ממנה דוד שרוה להקב"ה בשירות ותשבחות (ברכות ז:), ונ"ל דהנה ביערות דבש [ח"א דרוש ז] כתב שלכך העביר שלמה את אביתר מלהיות כהן גדול לפי שהיה מבית עלי ולא יתכפר רק בגמ"ח, ובימי שלמה לא הוצרכו לגמ"ח כי אין כסף נחשב כו' שישבו כל אחד תחת גפנו כו' ע"ש.
<b>ולפ"ז</b> נאמר דהנה רות עשתה כאן שני דברים הא' מה שגיירה את עצמה וע"ז אין לה שכר בעה"ז דשכר מצוה בהאי עלמא ליכא, והב' שעשתה חסד עם החיים והמתים וגמילות חסד הוא מדברים שאדם אוכל פירותיהן בעה"ז כו', ולכך מדה כנגד מדה לפי שעשתה גמ"ח ניתן לה בן המטיב לישראל כל כך שלא יצטרכו כלל לגמ"ח בימיו, והנה איתא במדרש שם א"ר אבין אשריהם של בעלי צדקה וגמ"ח שאינן חוסין לא בצל הארץ כו' ושרפים וכרובים כו' אלא בצילו של הקב"ה שנאמר מה יקר חסדך כו' בצל כנפיך יחסיון, וזהו אומרו פה ישלם ה' פעלך ותהי משכורתך שלמה, והוקשה על מה שכתיב חסר דקאי על שלמה המלך, ויקשה למה דוקא אמר שלמה כנ"ל, ועוד שכר מצוה בהאי עלמא ליכא, ולזה תירץ ר' חסא אשר באת לחסות בצל כנפיו, פי' שעשתה גמ"ח ואתי שפיר דדוקא נקט שלמה ואכלה הפירות כמ"ש (מ"א ב יט) וישם כסא לאם המלך לאמה של מלכתא כנודע.
<b>אך</b> להבין ענין הכנפים, עפימ"ש אשר קדשנו כו', כל מצוה דלא אתעבד בדחילו ורחימו כו', עפימ"ש בדורש לציון מדוע באתי ואין איש (ישעיה נ ב), ר"ל דכשמתפלל בביתו עושה בשביל עצמו רק לצאת ידי חובה, אבל כשהולך לבית הכנסת לשמוע קדיש וקדושה זהו בשביל כבוד שמים ואז הוא בחי' זכר המשפיע, אבל בשביל עצמו הוא בחי' נקבה וזש"ה ואלה המשפטים אשר תשים לפניהם כו' ולא לפני עכו"ם, שלא ישתתפו שם שמים ודבר אחר, ועפימ"ש במ"א עמ"ש משמיעים על השקלים ועל הכלאים. כי תקנה שקונה את עצמו להחברה וכוונתו לשם שמים להיות עבד להשי"ת שהוא עברי, אז שש שנים כו' כי כן הוא הנהוג שעובד ששה שנים עד שמקבלין אותו לחברא קדישא, וע"ז לימד דעת אם בגפו ר"ל בכנפו שעושה בדחילו ורחימו שהם כנפים להעלות המצוה, אז בגפו יצא בצל כנפי השכינה אבל אם בעל אשה הוא שמהזכר נעשה נקבה שעושה בפניות ולא לשם שמים אזי ויצאה כו', וזה נרמז בפ' הנה אנכי שולח מלאך כו' דמלא"ך בגמטרי' צ"א דהיינו שהם דחילו ורחימו, ועי"כ לשמרך שהוא המצות ל"ת שנכללין בשמירה, וגם להביאך הם המצות שמעלין המצוה, וזש"ה אם בגפ"ו ג"כ גמטרי' צ"א שיעשו המצוה בדו"ר ועי"כ יהיה שכרם שלא יצטרכו לגמ"ח.

תרומה

<b>ויקחו לי תרומה מאת כל איש אשר ידבנו לבו תקחו את תרומתי,</b> ולכאורה הוא כפל לשון במקרא זה, ונ"ל עפ"י מ"ש (תהלים קכג א) אליך נשאת את עיני היושבי בשמים כו' עד שיחננו כו', הנה במלת היושבי יתיר יו"ד, ועוד שהתחיל בלשון נוכח וסיים בלשון נסתר, וגם מה ענין דמיון העבדים לכאן ולמה לי אותו המשל.
<b>והנ"ל</b> ברוך אלקינו שבראנו לכבודו וחלק לנו מכבודו ובחר בשירי זמרה, וכמו שאמרו (מגילה לא.) כל מקום שאתה מוצא גדולתו של הקב"ה שם אתה מוצא ענותנותו, פי' שבודאי אין כבודו של מלך שישאו ויתנו במעלותיו, פחותי הערך, אבל הקב"ה חפץ בזה, והיינו מגודל ענותנותו שויתר על כבודו למען לזכות אותנו, וגם בספר בינה לעתים כתב פירוש דומה לזה עמ"ש ויבז בעיניו לשלוח יד במרדכי לבדו ע"ש, ומצינו ג"כ שדנין את האדם כמו שאמרו [מדרש משלי פ"י] ששואלין אותו נסתכלת במרכבה שלי, כסא שלי האיך עומד, שרפים וחיות האיך מקלסין לפני כו', וטעם הדבר כי כשהאדם משים אל לבו גודל מעלת התפלה והשתלשלות המדריגות, ואיך כל מלה ומלה מורה על ענין גדול, ואנשי כנה"ג תיקנו סדר התפלה ברוה"ק איך יעלו ממדרגה למדריגה ומעולם לעולם ומהיכל להיכל עד עמדו לפני כסא כבוד שם קדשו בתפלת י"ח, בלתי ספק תפול עליו אימה ופחד ולא יפנה אל מחשבות זרות, ולא יחשוב שעומד לפני אדם כמותו, כמו שאמרו חכז"ל [מדרש תהלים פ"ד] אתה מוצא הקב"ה קרוב ורחוק כו', ומחמת זה עומד בלי פחד לפני הקב"ה, משא"כ כשידע להיכן הדברים מגיעין.
<b>אמנם</b> מה שיעור לב האדם עד שיעיז פניו לדבר שירות ותשבחות לפני הקב"ה כאמרו הללי נפשי את ה', תהלת ה' ידבר פי וכדומה הוא בעבור שבאמת הקב"ה נשא את האדם על כל הברואים, והוא מגודל ענותנותו לשכון את דכא, כי האדם הוא המקבל הפסד ועלול לנזק יותר מכל הבעלי חיים, וע"כ קרא שמו אדם ע"ש אדמה לעליון וע"ש עפר מן האדמה, וכמ"ש שעל כן אמרו [נחמיה ט] בתחלה שמי השמים וכל צבאם ואח"כ הארץ וכל אשר עליה כו', לפי שבשעת התפלות והזמירות האדם במדרגה גבוהה וקרוב לשמים יותר מלארץ.
<b>וזה"ש</b> <b>אליך נשאת את עיני</b>, מה שנשאתי לבי והעזתי פני לשאת עיני אליך הוא בעבור היושבי בשמים, שאתה מושיב אותי בשמים בגרם המעלות, ואעפי"כ יש בי יראה ובושה כמדת העבד שבוש מלבקש מרבו עד שנותן לו מעצמו, וכמ"ש עליה רמזי דין הוא ברם באמתנותא וע"כ חננו ה' חננו כי רב שבענו בוז, שבאמת אנחנו דכאין ושפלי רוח ודרכך להשתמש בכלים שבורים [ויק"ר פ"ז ב].
<b>והנה</b> גם כאן במלאכת המשכן שהבטיחם הקב"ה ועשו לי מקדש ושכנתי בתוכם שהקב"ה משרה שכינתו ביניהם והניח את העליונים וצמצם כביכול שכינתו בין שני בדי הארון, ואפילו כשאינן זכאין נאמר השוכן אתם בתוך טמאותם וכאמרם [במ"ר פ"ז ח חביבין הם ישראל שאעפ"י שהן טמאים שכינה ביניהם שנא' השוכן אתם בתוך טומאותם], היש אלקי קרוב מזה, וקרא לעצמו בשם יושב הכרובים [דה"א יג ו, ארון האלקים ד' יושב הכרובים אשר נקרא שם], וע"כ כל האמות שבארון היו שבורים להורות מגודל ענותנותו כי הוא שוכן את דכא, וקראו ארון הברית אדון כל הארץ (יהושע ג יא), וע"כ כשציוה פה על מלאכת המשכן, ומדאגה מדבר שמא יסברו ח"ו חברותא כלפי שמיא, לזה אמר ויקחו לי תרומה לשון התרוממות וחשיבות שתהא אימתי עליהם, וביאר הדבר מאין נדע זה שאשר השכין בתחתונים הוא מכח ענותנותו, לזה אמר מכל איש אשר ידבנו לבו, לשון דאבון נפש ומדיבות לב, כלומר שהוא דכא ונכה רוח, ממנו תקחו ותלמדו את תרומתי ההתרוממות שלי.
<b>עוד</b> ירצה ויקחו לי תרומה כו', כבר ביארתי על מ"ש (ויקרא ב יא) כי כל שאור וכל דבש כו', שהם הב' מדות שבאדם הגדלות והקטנות, שניהם כאחד אינם טובים לעבודת הקב"ה, רק קרבן ראשית תחלת ההגשה צריך לפעמים להחזיק בקצת [גדלות] שלא יהא נסוג אחור מחמת דאגת עונות ומחמת שפלות, והיינו שצריך ליישב הלא אין שום אדם בעולם שיוכל לצאת נגד הקב"ה שהוא אין סוף, והאדם הוא מוגבל, וכמ"ש חלקי ה' אמרתי לשמור דבריך (תהלים קיט נז), כשאני צריך לשמור דבריך לא יתחמץ לבבי לומר שאיני הגון וכדאי, רק אני אומר חלקי ה', הלא הנשמה שלי חלק אלקי ממעל ולכך נבראתי לעבודת הבורא.
<b>וכמו</b> כן צריך לפעמים קטנות, כמו שביארתי כבר בפ' הנה נא הואלתי לדבר אל אדוני מטעם ואנכי עפר ואפר וזהו גדולתו ושבחו ששפלים מכירים ומקבלים עול מלכותו עיין שם באורך, ועיין מה שביארתי ע"פ ועשו לי מקדש ושכנתי בתוכם, דהיינו ההכנה ע"ש בפ' כי תצא. ועפי"ז ביארתי מה שאמרו שמשה רבינו נתקשה בעשיית המנורה, ולכאורה קשה מה ענין הקשוי הזה הלא הכפורת עם הכרובים מעשת אחת היה מלאכה יותר, אבל הענין הוא שהמנורה בדרום מורה על חכמות עליונות, הגביעים וכפתורים ופרחים יש בהם סודות גדולות, וכל מעשה היה צריך לעשות באותן כוונות כדמצינו בתפלה הסודות הגדולות כל חלק מורה על ענינים גדולים נפלאים, וע"ז נתקשה משה איך יוכל ילוד אשה לייחד יחודים כאלה ולעסוק בדברים נשגבים כאלו שיעשה הכל כראוי ולא ישגה בהם, אבל העצה הנכונה שהכל תלוי בההכנה, כמ"ש ועשו לי מקדש, בהתלהבות לעשות באהבה וחשוקה גדולה במסירת הנפש ואז הכל נעשה מאליו, וזה"ש השלך את העשת לאור והיא נעשית מאיליה, וע"כ ילמוד כל אדם שלא יתחמץ לבבו על שאינו יודע הסודות של התפלה, שהעיקר תלוי בהתלהבות.
<b>וזהו</b> שהזהיר הכתוב ויקחו לי תרומה, לי לשמי, שאותן בני אדם שדעתן רחבה עליהם ואני מתנהג עמהם בחסדים ואני מראה להן פנים שוחקות יהא להם בושה ויראה לפני וקטנות, ויחשבו בהתרוממות שלי, ומאת כל איש אשר ידבנו לבי שלבו דוה עליו והוא בקטנות לא יסוג אחור רק תקחו את תרומתי שתקחו לעצמיכם ההתרוממות שלי, כי אני חלקיכם ונחלתכם.
<b>ויקחו לי כו' אשר ידבנו כו',</b> עפ"י שאומרים בקבלת שבת ב' פעמים לכה דודי כו', והנראה לי דוודאי כל מה שחסר להאדם הוא מחמת שאינו שלם עם ה' והחסרון ההוא בשכינה כביכול, ר"ל כי מחמת שהעונות מבדילין אין מאור העליון יוכל להאיר למטה בשלימות, וע"כ כל מי שנחסר לו איזה דבר צריך לתקן אותו דבר בשכינה, וע"כ מזכירין בקבלת שבת צרכי בני אדם שצריכין להיות בנחת ובשמחה בלי דאגה וצער ויגון, ואחר כל החרוז אומרים לכה דודי לקראת כלה שיתקן אותו החסרון בשכינת כבודו ואז פני שבת נקבלה שיהיה הכל בשלימות, וזה"ש ויקחו לי תרומה דהיינו שיתקנו כל הפגמין בכדי שתתרומם הארץ הלזו לשמו של הקב"ה, ומאין תדעו החסרון, לזאת אמר מאת כל איש אשר אשר ידבנו לבו, לשון דאבון, דהיינו מה שחסר להאדם מזה תקחו ותלמדו את תרומתי מה שצריכין לתקן בהשכינה.
<b>לפרשת זכור</b><br>צריך להבין ענין הקריאה פרשת זכור דהא כבר יוצאין ידי זכירת עמלק בפורים כמ"ש הפוסקים, גם למה קורין בשבת זו פרשת זכור שבמשנה תורה ובפורים פרשת ויבא עמלק, והנ"ל עפימ"ש כבר (והוא לקמן בפ' ויקרא) שיש ב' זכירות בדבר, שעמלק והמן רצו להרע לישראל בב' אופנים בגוף ונשמה, ופרשת זכור מורה על התקונין בנשמה, וע"כ נאמר מחה תמחה, שזה מוטל עלינו לקשט את מעשינו שלא להתפתות אחר היצה"ר, ופרשת עמלק מורה על שהרע בגוף וע"כ מחה אמחה ע"ש לקמן שביארתי באריכות.
<b>וע"כ</b> תקנו שזכירה זו של התקונין ברוחניות יהיה בשבת קודם פורים כי בפורים קשה לתקן מתוך רוב מאכל ומשתה אבל בשבת שפנויים ממלאכתן ויש קדושה יתירה נוח יותר לקשט דרכיו, ועי"כ נזכה שהקב"ה יעשה ג"כ את שלו בפורים דהיינו במחיית עמלק שלא ירע לנו בגוף, וכמו שנאמר במדין לתת נקמת ה' במדין (במדבר לא ג), והקב"ה אמר נקמת בני ישראל [שם ב], ומשום דהתם ג"כ עשו ב' דברים בגוף ונשמה, וע"כ אנו שמחים בפורים על ישועת ד' אשר יעשה לנו להוציאנו משעבוד לגאולה ומאפילה לאורה ומיגון לשמחה, אכי"ר.
<b>ואם כל המועדים יהיו בטלים כו'</b> [וימי הפורים לא נבטלים], נ"ל דבקדושת יו"ט אסור במלאכת עבודה אבל אוכל נפש מותר, אבל לעתיד לבא דכתיב (ישעיה סא ה) ועמדו זרים ורעו צאנכם כו' שתהא מלאכתן נעשית ע"י אחרים לא יהיה חילוק בין יו"ט לחול, ואפשר דלא יהיו צריכין אפילו לאוכל נפש וכמו שאמרו (שבת ל:) עתידה ארץ ישראל שתוציא גלוסקאות וכלי מילת וגם יהיה אור שבעת הימים, אבל שמחת פורים תעמוד לעד.
<b>שושנת יעקב צהלה כו',</b> דלכאורה קשה דמרדכי לבש שעטנז דכתיב (אסתר ח טו) ותכריך בוץ וארגמן דהוא צמר ופשתים גם תכלת וחור כו', אבל הענין הוא דאיתא בזה"ק פ' קדושים [ח"ג פ"ז ע"א] ע"פ דרשה צמר ופשתים דהכהן גדול הלך לפני ולפנים בשעטנז משום דשם האורות מתייחדין, והיינו דקין והבל היו ב' הפכיים דקין הביא זרע פשתן והבל הביא מבכורות צאנו, אבל כשאין פירוד אז הם מתייחדין אשא חיורא ואשא סומקא ע"י אשא תכלא שהוא מראה התכלת הרקיע שעל ראשי החיות כנודע, וע"כ כאן בנס פורים שקבלו התורה עליהם במסירת הנפש ונתאחדו האורות לכך הותר למרדכי ללבוש שעטנז.
<b>וידוע</b> ששושנה אית לה שבעה עלין המורה על שבעת המדות שיש בהן דין ורחמים ולמעלה הן מתאחדין וזהו שושנת יעקב היתה צהלה ושמחה ע"י השלום והאחדות בשרשן, בראותן יחד תכלת מרדכי שזהר העליון שהוא אשא תכלא היה חופף על מרדכי והיה הכל ביחד, ועי"כ תשועתם היית לנצח להמתיק הדינין בשרשן ותקותם בכל דור ודור, כי תקוה קאי על קו האמת ובריח התיכון כמ"ש תקות חוט השני, וכדאיתא בכוונות על ותקוה טובה לדורשיך.
<b>חידושי אגדה לחתונה</b><br><b>ועשו לי מקדש כו' תבנית כל כליו כו',</b> דמשכן נקרא מקדש עפימ"ש בקול יעקב על פסוק המזכירים את ה' אל דמי לכם עפ"י משל, וכ"כ מה שעשו משכן להשראת שכינה כי השמים לא יכלכלוך כו' ומלא כל הארץ כבודו, רק העיקר הוא ההכנה והמחשבה טובה, כי בוודאי אין שום אדם יוכל להתפאר שיוצא ידי חובתו נגד הקב"ה שהוא אין סוף, רק שיעשה כפי כחו ובכוונה שלימה, ומחשבה טובה הקב"ה מצרפה למעשה, וזש"ה ועשו לי מקדש דהיינו ההכנה, ועל ידי כן אשכון בתוכם ולא כתיב בתוכו רק בתוכם שתהיה השראת שכינה ביניהם, וע"ז אמר ככל אשר אני כו' תבנית כל כליו, דהיינו המחשבה שנקרא כלי כמ"ש ויתנכלו אותו כו' [פירש"י נכלים וערמומיות], וכן תעשו בכל המצות.
<b>וכמו</b> כן בענין לקיחת אשה ע"י קידושין, צריך להיות בכוונה טובה לעה"ב ולהרבה טובות, כמו שאמרו (יבמות סב:) כל השרוי בלא אשה שרוי בלא טובה כו', וזש"ה ועשו לי מקדש לקיחת האשה בקידושין יהיה כדי ושכנתי בתוכם שהשם שרוי ביניהם, ועי"כ זוכין לזרע כשר, וזש"ה וכן תעשו, לדורות, כדי להעמיד תולדות. וכ"כ לענין זיווג שני שצריך תפלה והכנה כמ"ש לעיל בפ' בראשית. ועל זה נאמר כאן ושתי טבעות על צלעו השנית כו'.
<b>לברית מילה</b><br><b>ועשו לי מקדש כו',</b> עפ"י נעשה אדם, שכל הברואים הם בשלימותן משום שהם לצורך האדם, אבל האדם צריך לתקן את עצמו כמ"ש אין להקב"ה בעולמו אלא כו', ולכך אתם קרוים אדם לשון אדמה לעליון (ישעיה יד יד), שהוא שותף להקב"ה במעשה בראשית, וכ"כ בענין המילה שהקשו [עי' תנחומא פ' תזריע] למה לא נברא מהול, ובפרט בנידון שלפנינו שהוא נולד מהול ואעפי"כ הוצרך לכל זה, והיינו שצריך בכל זה לפעולת האדם בכוונת הלב לתקן ג"כ ערלת הלב, וכ"כ היה בענין מלאכת המשכן כמ"ש לעיל, וזש"ה ועשו לי מקדש דהיינו הכנה, ולכך לא כתיב משכן, דקאי על ההכנה דבזה ניכר כוונת הלב אזי ושכנתי בתוכם ממש, ואמר דמנין לזה ככל אשר כו' ואת תבנית כל כליו דהיינו המחשבה כמ"ש בנכליהם, ששם היה עיקר כוונת הלב, וכן תעשו לדורות דהיינו בהוליד תולדות, ויקיימו מצות ברית מילה יהיה כוונתם לש"ש לתקן ערלת הלב שיהיה נקרא אדם וכאמור.

תצוה

<b>בהטיבו את הנרות יקטירנה כו',</b> נ"ל עפימ"ש (ויקרא יט יח) ואהבת לרעך כמוך, וביאור המקרא שאין השכינה שורה על ישראל רק כשיש ביניהם אחדות והיינו ע"י האהבה שבין אדם לחבירו, וזה תלוי באהבתו להקב"ה, שאעפ"י שהוא אינו מקבל טובה מאתו מ"מ יחשוב בעצמו שהאדם ההוא עובד להקב"ה ועושה נחת רוח ליוצרו, כמו שאדם אוהב לחבירו בשביל שעשה טובה לבנו או לאביו, וע"כ צריך להאדם לראות כל מדות טובות שבחבירו אעפ"י שאין בו רק מדה טובה אחת, דכמו כן מצינו במלך שיש לו עבדים רבים ואחד מהם הוא חייט ואחד אופה ואחד בעל עגלה וכדומה, אעפ"י שאינו עושה למלך רק עבדות אחת והמלך אינו צריך לו רק פעם אחת בשבוע או פעם אחת בחודש אעפי"כ הוא עבד למלך. ומכל שכן כשיראה האדם ויבדוק במעשיו שגם אצל עצמו לא ימצא כל מדות טובות ואז יפשפש במעשיו באמת שלא ימצא אפילו מדה אחת. וזהו ואהבת לרעך במה שהוא כמוך לכל הפחות אינו גרוע ממך, כמו כן מצינו בהקטורת שהיה בו סממנים הרבה וכל אחד היה לו ריח אחר ובהצטרפם היה קטורת אחת, וזהו שאמר בהטיבו את הנרות, שיהיה טוב ואהוב עם הנשמות ישראל, אזי יקטירנה יקשור וייחדם.
<b>חידושי אגדה לברית מילה</b><br><b>ויקחו אליך כו',</b> בפרשה זו לא נזכר שמו של משה, ועל כן הוכפל ח"י פעמים בפרשת פקודי, דצדיקים תחלתן יסורים וסופן שלוה, אבל בעמלק הוא להיפוך שימחה שמו אח"כ, וע"כ עפ"י הרוב קורין בפרשה זו פ' זכור, והנה ענין המנורה הוא להמשיך השפע ממאור העליון וכמ"ש וכי לאורכם אני צריך רק להאיר לכם, ועי"כ זוכין לכל הטובות כמ"ש יאר ה' פניו אליך, וע"כ אומרים כי באור פניך נתת לנו כו', כמו ע"י המילה כמו שכתבתי לעיל בפ' שמות וכמו כן א"ת האו"ר כ"י טו"ב ס"ת ברי"ת, וז"ש שנתמלא הבית כלו אורה.
<b>וזש"ה</b> <b>תצוה את בני ישראל</b> שתדבר אליהם שיקבלו שפע מהארתך, ואז ויקחו אליך שיזכו למעלות שלך חכמה וגבורה ועושר, שמן זית אעפ"י שצריך להיות ע"י יסורים כנ"ל מ"מ יהיה זך כמ"ש [ב"ר פמ"ד] לא נבראו המצות אלא לצרף בהן את ישראל שנאמר כל אמרת ה' צרופה, כתית למאור מה שמכותתין יהיה אח"כ למאור, ותרויחו עי"ז להעלות נר תמיד שלעולם יאר פניו אליכם אפילו בשעת יסורים וכשאין בהמ"ק קיים תמיד תקבלו שפע ממאור העליון באותן ג' מתנות טובות הנ"ל.

תשא ופרשת פרה

<b>כי תשא את ראש בני ישראל לפקודיהם</b> <b>ונתנו איש כופר נפשו</b> <b>זה יתנו כל העובר על הפקודים כו'</b> מחצית השקל תרומה לד', במקראות הללו רבו הדקדוקים כאשר יבוארו ואין להאריך, גם צריך להבין איך שייך פרשה זו לפרשת פרה וכל ענין ארבע פרשיות במועדן ובזמנן.
<b>והענין</b> הוא דהנה ידוע ענין חטא של אדם הראשון שנאמר לו (בראשית ב יז) כי ביום אכלך ממנו מות תמות, משמע שדבר זה הוא נתינת טעם ולא בדרך עונש, והוא כי קודם שחטא אדה"ר לא היה כח לס"א להתגבר על הקדושה להסית האדם לחטוא נגד קונו עד אח"כ שחטא ועירב טוב ברע, וע"כ צריך להפרידם שישוב העפר אל הארץ והרוח ישוב אל ד'
<b>וכענין</b> שביארתי פסוק (שמות יב לז) <b>ויסעו בני ישראל מרעמסס סכותה כשש מאות כו',</b> וגם למה נאמר שישבו ד' מאות ושלשים הני שלשים מאי ענינם, וביארתי עפימ"ש בספר שפע טל שלכן נותנין מחצית השקל העשיר ועני שוין, כי חלק ה' עמו כביכול המחצה ואנו מעלין גם חלקינו להשם, והיינו כנ"ל שמגבירין הרוחניות על הגשמיות ומזככין אותן ואז נתעלה כל השקל ונעשה תרומה לה', משא"כ במצרים היה הדבר מהיפך להיפך שכל השקל היה בהקליפה, וזה"ש שישבו במצרים ת"ל שנה שהוא בגימט' שק"ל, ואח"כ כשיצאו ממצרים הכריחו הדבר מהיפך להיפך שהעלו כל השקל להקדושה והעתיקו את עצמם מן הטומאה מכל וכל, וכמ"ש דבר אל בני ישראל ויסעו בעתיקא תליא מלתא [זוה"ק ח"ב מ"ח ע"א], והנה זה נקרא יחוד קוב"ה ושכינתיה פי' שהקב"ה מתייחד עם הכנסת ישראל ששכינתו שרויה ביניהם תמיד, כמ"ש (ויקרא טז טז) השוכן אתם בתוך טומאותם, וכשחוטאין ח"ו מפרידים אלוף ועונותיהם מבדילין, וזהו ויסעו בני ישראל מרעמסס, רעמס"ס גימט' שק"ל שהיה במצרים, נסעו לסוכ"ה שהוא ס"ה וכ"ו דהיינו הוי"ה ואדנ"י ונעשה יחוד, ואז היו לבד מטף בלי קטנות.
<b>וע"כ</b> קורין בתחילה פרשת שקלים כי בניסן עתידין לגאל וצריכין להכין את עצמם, ואח"כ פרשת פרה תבוא אמו ותקנח צואת בנה, כי ישראל כשעמדו על הר סיני פסקה זוהמתן והיה חירות ממלאך המות, והיינו בעבור שהעלו כל השקל אפילו חלק הרע בהטוב נתקן חטאו של אדה"ר, ואח"כ בחטא העגל שנאמר בשבת זה חזרו וקלקלו והמשיכו עליהם זוהמת הנחש אשר ממנה נמשך טומאת מת, וע"כ קורין פרשת פרה לטהר טמאים וכדי שיטהרו נפשות ישראל מזוהמתן, וקודם לזה פרשת זכור למחות זרעו של עמלק והוא עפימ"ש בס' התניא [פ"א] שיש שני מיני צדיקים האחד צדיק וטוב לו שאין לו יצה"ר כלל שכבר החלישו והעבירו מכל וכל ונתהפך לטוב כמ"ש דוד המע"ה ולבי חלל בקרבי, והב' צדיק ורע לו שעדיין הרע בו רק שאינו מתגבר על הטוב ואינו חוטא לעולם, ואנחנו נצטוינו למחות עמלק שלא ישאר ממנו שום רשימה וממילא תפסוק זוהמתו, וע"כ קברי צדיקים אינם מטמאין, וקורין פרשת פרה שנזכה לשלם פרים שפתינו (הושע יד ג) וקריאתנו יעלה במקום הקרבתה, ואח"כ פרשת החודש כמו שהבטיחנו (יחזקאל יא יט) ורוח חדשה אתן בקרבכם, ולהנתן דת חדשה, וע"ז אנחנו מצפין שהם עתידים להתחדש כמותה.
<b>וזה"ש</b> <b>כי תשא את ראש בני ישראל לפקודיהם</b> היינו אתערותא דלתתא, כי זכירה הוא לשון זכר אתערותא דלעילא, ופקידה היינו מתתא לעילא, שתרצה להעלות המוחין שלהם, אזי ונתנו איש כפר נפשו לה', שכל אדם יש בו קצת כפירה, שאם היה מאמין באמת לאמיתו שהשי"ת עומד עליו ורואה מעשיו לא היה שוכח כלל לעולם ולא היה אפשר לו לחטוא, ואז לא יהיה בהם נגף בפקוד אותם שלא יהיה נכשל בדביקותם.
<b>ואמר</b> עוד, <b>זה יתנו,</b> זה בגימט' י"ב תיבות של ק"ש היינו שמע ישראל וגו' וברוך שם כבוד וגו', שהם מייחדין ומוסרים גופם ונשמתם על קדושת השם ומעלין כל השקל כנ"ל אפילו הגרוע שבכולן שכבר היה נזור אחור כמו שהיה במצרים, וזהו כל העובר על הפקודים שעבר על כל התורה כלה, ואז יהיה מחצית השקל שלו בשקל הקודש, ואמר עשרים גרה השקל כי גרה הוא לשון העלאה כמו מעלה גרה, ושם נפרש בזה, והיינו עשרים כי עשרה עשרה הכ"ף בשקל הקודש, והם השני יודי"ן של העשיר לא י"רבה והדל לא י"מעיט כמבואר בספרים, ואז יהיה המחצית השקל של הגשמיות גם הוא תרומה לה'.
<b>אמנם</b> מי שלא בא למדה זו להפוך חשוכה לנהורא ומרירא למיתקא ועדיין יש בו כח היצה"ר בתקפו, ובחינה זו נחלק לשני מינים, האחד מי שהוא עני בדעת ביותר ואיננו יודע כלל מה שהוא חסר לנפשו מכל טובה, כי היצה"ר מתחזק עליו ומחשיך עיניו ולא יתננו להרים ראש, והב' הוא קשה מזה שיודע חסרונו ונפשו תאבה מאוד לעלות וליראות ללמוד ולהתפלל בכוונה רק שהיצה"ר מטעהו לעשות הדבר בפניות, וכל מה שעובד חוטפים ממנו הס"א כמבואר הדבר בספרים קדושים, וזהו נקרא עני ואביון כי עני הוא מצד עצמו שלא נשאר לו כלום מכל מה שטורח, ואביון הוא מצד פעולותיו שחפץ ותאב לקנות שלימות, ועל שתי אלה הקב"ה מרחם כי לא ידח ממנו נדח, וזהו שנשתומם דוד על המראה ונתן שבח והודיה בכל עוז וכל עצמותיו אמרו מציל עני מחזק ממנו (תהלים לה י) דהיינו המין הראשון שזכרנו, ועני ואביון מגוזלו שיחזירם למקום קדושה דהיינו המין השני שזכרנו, ומצאתי ג"כ בנוסח אחד שגורס לומר בשבת לפני פורים מי כמוך ואין כמוך, שיעזרינו השי"ת על דבר כבוד למחות זרע עמלק ולא יהיה לו שום כח ושליטה על ישראל אמן.
<b>שערי ציון</b><br><b>ויאמר אני אעביר כל טובי על פניך וקראתי בשם ה' לפניך וחנותי את אשר אחון כו',</b> המקרא הזה קשה להולמו, ונ"ל לבאר בקיצור דידוע שיש חסדים מגולים וחסדים מכוסים, דהיינו חסדים מגולים שנראה לעינים שהם עכשיו טוב והחיצוניות מהם הוא טוב, ויש חסדים מכוסים שהפנימיות הוא טוב רק שאין בני אדם יודעים ומבינים, וכבר ביארתי על פסוק ואמרו לי מה שמו כו', שהשם הוי"ה מורה על הטוב ומטיב לעולם דהיינו חסדים מגולים שגם עכשיו הוא מטיב בגלוי, ואיתא בשל"ה שטוב בחולם מורה על החיצוניות וטוב במלאפום שהניקוד בפנים מורה על פנימיות, וזה"ש משה להקב"ה הודיעני את דרכיך מפני מה יש צדיק וטוב לו צדיק ורע לו, והשיב לו הקב"ה אני אעביר כל טובי שאראה לך הפנימיות, אזי וקראתי בשם ה' לפניך שגם עכשיו הוא מטיב, אזי וחנותי עכשיו את אשר אחון להבא ורחמתי עכשיו את אשר ארחם להבא, דהיינו שיתגלו החסדים ואז תבין הטובות רק ה' יתן הטוב.
<b>ובזמירות</b> דליל ש"ק קולי קולות יחדלון ובעת שירי יגדלון כי כטל הם יזלון ואל ישיגו גבולי כו', דלכאורה אין למאמר הזה שחר כלל ולא ידענא מאי קאמר, ובזה יתבאר ג"כ מ"ש (שבת יב:) שבת היא מלזעוק ורפואה קרובה לבא, דהנה חז"ל סדרו לנו ח"י ברכות בתפלת י"ח ובהם כלולים כל צרכי בני אדם משום שאין בנו כח לידע איך להתפלל ועיקר תפלה דאורייתא כמ"ש ולעבדו בכל לבבכם, וכל זה בחול אבל בשבת אסור להתפלל תפלה זו, משום דאז אנחנו מקבלין פני שכינה ולא נכון להתעצב כי באור פני מלך חיים, וכדמצינו גבי נחמיה ששאל לו המלך מדוע פניך רעים ואירא הרבה מאוד (נחמיה ב ב) ונאמר (תהלים מה יא) ושכחי עמך ובית אביך ויתאו המלך יפיך, אמנם מחמת שעכ"פ אנו צריכים לבקש צרכינו המרובים יש ענין אחר ועצה טובה אחרת שפועל יותר מן התפלה, והיינו כי שפתי רננות יהלל פינו בשירות ותשבחות המזכירין לפניו חסדיו ורוב רחמיו, והראיה שבשלש ראשונות שאסור לשאול צרכיו ואעפי"כ קבועין שם מכלכל חיים ורופא חולים כו', והיינו ששם אין אנו מתפללין על הדבר רק מזכירין לפניו וממילא אנחנו נזכרין לטובה באותן דברים כי בזה פועל יותר מן התפלה, שעל התפלה יוכל להיות קטרוג שאיננו ראוי לזה אבל הוא בוחר בשירי זמרה ומי יכול לקטרג ולומר שאין זה אמת.
<b>והנה</b> אמרו חז"ל (תענית ד.) שכנסת ישראל שאלה שלא כהוגן שאמרה ויבא כגשם לנו אבל הקב"ה אמר אהיה כטל לישראל, פירוש שישראל אומרים השיבנו ה' אליך ונשובה והקב"ה אומר שובו אלי ואשובה אליכם [איכה רבה פ"ה], וקשה באמת הלא רחמנא לבא בעי ורוצה לזכות האדם ולמה לא יפתח הקב"ה קודם שלא יהא לישראל אמתלא, וכ' הטעם דכשהקב"ה רוצה להשפיע אורו על האדם יש עלינו מקטריגים שאומרים מה אנוש כי תזכרנו, משא"כ כשהאדם בעצמו מתחזק לעבודת הבורא יוכל השי"ת להשפיע עליו יותר מדאי ולא תוכל מדה"ד לקטרג, כיון שבאמת לכך האדם נברא לעבודת הקודש, וזה"ש שכנסת ישראל אמרה ויבא כגשם לנו כי גשם אינו נוח לכל, כלומר שיפתח להם הקב"ה, והשי"ת השיב לה את שואלת דבר שפעמים אין מתבקש שיש עליו קטרוג, אלא אהיה כטל לישראל שלעולם מתבקש כלומר שתפתח הכנסת ישראל ותתאמץ לעבודת הקודש ואז לא יהיה עליו קטרוג.
<b>ולפי</b> דרכינו הנ"ל נאמר שהתפלה של חול היא בבחינת גשם שיוכל להיות עליו קטרוג משא"כ התפלה שהיא בזמירות של שבת אין עליו קטרוג והוא בחי' טל, וגם בלא"ה שבת היא ט"ל אורות כנגד הט"ל מלאכות דהיינו ג' אותיות של השם במילואיו ושבת בעצמה היא ה' אחרונה. והנה בזמר הזה של יום שבת קודש הוא נאמר רוב צרכי בני אדם בדרך שיר שבוודאי יהיה כך ולא ישונה, כמו ואל ישים אל לבו הכיס ריק כו' ישמח וירוה כי הצור יפרע, זה יהיה שכרו כו' ומלאך טוב יענה ברוך כו' נפש כי נאנחה כו' נשים נרות כו' יגן בעדם זכותן כו' וכן כל הזמר כשנדקדק בו, וזהו שסיים בעל השיר, האמת כי קולי קולות יחדלון, שאסור לצעוק בשבת להרים קול ולהתפלל על צרכיו, אבל בעת שירי יגדלון, כשאני מחבר אותן התפלות בשירי אזי יגדלון וחשובים יותר מן התפלה כי כטל הם יזלון שאין עליהם שום קטרוג.
<b>הנה</b> כי כן יבואר מ"ש בספרים הקדושים שצריכים להמתיק דינין בשרשן, וכ"כ שמעתי בשם הה"ג בו"ק אבד"ק אפטא על מ"ש (שמות כ כ) לא תעשון אתי אלהי כסף כו' ואלהי זהב לא תעשו לכם, פי' שזהב הוא דין וכסף רחמים, והיינו שדינים צריך להעלותן ולהמתיקם בשרשן ולהמשיך למטה חסדים, ואמרתי לפרש איך יהיה זה והוא עפימ"ש חז"ל (ברכות נד.) חייב אדם לברך על הרעה כשם שמברך על הטובה וצריך ביאור איך יהיה זה אפשר שיהיה באמת בלב האדם שוה רעה וטובה, אבל הענין הוא כי באמת אין דבר רע יורד מן השמים [ב"ר פנ"א ג] שגם הרע כולו טוב, וכשיאמין האדם זה באמת לאמיתו יהיה שמח בכל פעולות והתנהגות שהשי"ת מתנהג עמו, וזהו ג"כ מה שאנו מייחדין שמו ואומרים ה' אלקינו פי' מדה"ד ומדה"ר ה' אחד הכל אחד למעלה בשרשו וממילא נמשך מזה ואהבת את ה' בכל לבבך כו' אפי' נוטל את נפשך כו' כי לא תוכל להרהר כלל.
<b>חידושי אגדה לחתונה</b><br><b>ויתן אל משה ככלתו לדבר כו',</b> עיין פירש"י שנמסרה לו התורה ככלה כו', ונ"ל עפימ"ש (יבמות סג.) זכה עזר לא זכה כנגדו, עפימ"ש (ישעיה א יח) אם יהיו חטאיכם כשנים כו', ר"ל [כך מבואר בירושלמי שבת פ"ט ה"ג] עפ"י השנים כשהוא בבחרותו ועושה מעשה נערות אין עליו עונש כ"כ כמו אחר החתונה שמתחבר לב"ב ואם מתיצב על דרך לא טוב הוא גרוע יותר וכמ"ש (פסחים קיג:) זקן מנאף כו', וע"כ אם זכה שהולך בדרך הישר אז מגיע לו טובה ע"י הנשואין, אבל כשלא זכה היא כנגדו, גריעותא היא לגביה יותר מקודם החתונה, וכמו כן בענין קבלת התורה זכה נעשית לו סם חיים לא זכה כו' (יומא עב:), וז"ש שהתורה נמסרה לו ככלה עפ"י שני דרכים הנ"ל. ולתוספת ביאור עפימ"ש אני אעביר כל טובי כו' כמ"ש במ"א [עיין בשו"ת מראה יחזקאל חלק שערי ציון שער כ'] דצריך להיות הפנימיות כלו טוב שלא יהיה לו פניה בעשיית המצוה.
<b>מהגדה של פסח</b><br>אלהי מסכה לא תעשה לך את חג המצות תשמור, צריך להבין ההמשך זה לזה, עפימ"ש בפרק ה' דאבות כל מי שיש בו ג' מדות הללו מתלמידיו של אברהם אבינו וכו' עין טובה ונפש שפלה ורוח נמוכה וכו', דגבי בלעם מצינו ג' מדות רעות שהיה עין רעה עפימ"ש וירא ישראל וכו' ותהי עליו רוח וכו' דהכונה מאחר שלא היה יכול לקללם בפיו רצה עכ"פ לראות אותם ומאחר שהיה רשע ידע שראייתו יזיק להם אבל מיד ותהי עליו וכו', עפ"י והנה טוב מאוד וכו' שבכל יום נאמר וירא אלקים כי טוב שע"י ראיית הש"י היה טוב ואח"כ וירא אלקים עוד והיה טוב מאוד, וגם היה נפש רחבה ורוח גבוהה כמ"ש המפרשים, וע"כ צריך האדם להתדבק במדות טובות והסתפקות עין טובה וגם נפש שפלה שלא לבקש תאות מותרות, וזה אין מפטירין אחר הפסח אפיקומן ר"ל שהפסח נאכל על השובע לא יבקש מעדנים להמשיך עוד תאות המאכלים וכו', כי הלהוט אחרי עניני עוה"ז אי אפשר לו להתפלל בכוונה וכ"כ בשאר מצוות מחמת שאינו בעל בטחון ואמונה, וע"ז מורה המצה על הכנעה והסתפקות, וזה שאמר אלקי מסכה לא תעשה לך כמ"ש ש"ב הרב מו"ה שמעון אדערבארג זצ"ל על הצילני מדמים אלקים (תהלים נא טז) שלא תהיה פניה אחרת בעבודתך בשביל ממון רק תרנן לשוני צדקתך שתסתפק במה שחננך השי"ת, וז"ש מסכה לא תעשה לך שלא תפנה לבך לע"ז בשביל ממון והסגולה לזה ע"י שחג המצות תשמור שתרגיל עצמך בהכנעה והסתפקות.

ויקהל

<b>ויקהל משה כו' ויאמר אליהם אלה הדברים אשר צוה ה' לעשות, ששת ימים תעשה מלאכה וביום השביעי יהיה לכם קודש שבת שבתון כו',</b> הדקדוקים רבו במקרא זה חדא למה כתב אלה הדברים לשון רבים והול"ל זה הדבר כדלקמן, ועוד למה כתב לעשות והול"ל לאמר כי שביתת שבת אין בו מעשה, ועוד שכתב תעשה בצירי לשון מתפעל, ועוד מה שכתב יהיה לכם קודש והול"ל יהיה שבת, וגם מה שכתב שבת שבתון לשון כפל.
<b>והענין</b> הוא דאדם לעמל יולד, אשרי מי שעמלו בתורה, כל הדברים יגיעים שהכל נקרא עמל ויגיעה בין פועל או אומן או שכיר או סוחר, וגם עבודת הקודש התורה והתפלה נקראים עמל ויגיעה כמ"ש (מגילה ו:) יגעתי ומצאתי כו' ופעולת את אלקי וכדומה, ומבואר שכל דבר צריך מנוחה, אמנם יש חילוק בין ב' הפעולות הללו ובין המנוחה שאחריהם, דהיינו שפעולת ועבודת האדמה אינו מצוה ועושה משא"כ העובד עבודת הקודש הוא מצוה ועושה כמ"ש (בראשית ב טו) לעבדה ולשמרה, ודרשו [זוה"ק ח"א כ"ז ע"א] לעבדה במצות עשה ולשמרה במצות לא תעשה, וגם יש חילוק בין המנוחה שלהם דהיינו שהעמל בעבודת האדמה יגיע אליו המנוחה אחר העבודה ועייפות, משא"כ העובד עבודת הקודש שהיא בעצמה תקות המנוחה וכמ"ש [אבות פ"ד יז] יפה שעה אחת בתורה ומעשים טובים בעוה"ז מכל חיי עולם הבא, שתענוג העבדות הוא בעצמו קבול שכר, וכמאמרם ז"ל (ברכות יז.) עולמך תראה בחייך, ואמרו (ברכות סד.) תלמידי חכמים אין להם מנוחה לא בעוה"ז ולא בעוה"ב שנאמר ילכו מחיל אל חיל, הנה כי כן המנוחה והיגיעה באים כאחד, נמצא שכל השבוע שבת אצלם.
<b>ובזה</b> יתיישב מה שיתפלא לכאורה דהתורה קדמה לעולם, וא"כ אם לא חטא אדה"ר לא היינו צריכים לשום טורח ועבדות לצורך פרנסה, וא"כ האיך היה נוהג מצות שמירת שבת, אבל הוא הדבר שבוודאי גם עכשיו הוא כן אצל הצדיקים הקדושים שמלאכתם נעשית ע"י אחרים ואין חילוק להם בין שבת לחול רק באתערותא דלעילא שיש בשבת השראת הקדושה יותר מבחול, וע"כ נקרא שבת שבתון שהוא כפל ומכופל משל חול, ונקרא שבת לה' שעיקר השביתה תלוי בהקדושה ששופע מלמעלה, אבל באדם אין חילוק רק במה שמכין את עצמו וכמ"ש אשר ישמרו את שבתותי שפירשוהו לשון המתנה.
<b>וזה</b> שאמר הכתוב אלה הדברים אשר צוה ה' לעשות, ר"ל מה שהאדם מצוה ועושה כמ"ש לעבדה ולשמרה הם רק דברים, כמ"ש (דברים ל יד) בפיך ובלבבך לעשותו, וביאר הדבר יותר כי ששת ימים תיעשה מלאכה שגם בששה ימים של חול תהיה המלאכה נעשית ע"י אחרים, ואין חילוק בין חול לשבת רק מה שביום השבת יהיה לכם קודש כמ"ש בתפלה המנחיל מנוחה לעמו ישראל בקדושתו ביום שבת קודש, והיינו כי שבת שבתון לה' שכפל השביתה שהיא בשבת היא לה' ומשמיא מקדשי ליה ודו"ק.
<b>ובזה</b> מבואר מה שאמרו חכמינו ז"ל (שבת קיח:) אלמלא שמרו ישראל שתי שבתות מיד נגאלין, שאפילו ימות החול היה אצלם בחי' שבת והשבת היה כפול בחי' שבת שבתון והיינו שני שבתות, בודאי אין שום אומה ולשון יכולה לשלוט בהם. (מב"ה). ובזה יתפרש מ"ש במדרש מעולם לא זזה וכו' אפילו בשבת של חול היינו כהנ"ל.
<b>חידושי אגדה לברית מילה</b><br><b>ויקהל כו',</b> במדרש לכפר על ויקהל העם על אהרן כו', גם צריך להבין מה שפירש"י שהיה למחרת יום הכפורים מה מלמדינו בזה, גם צריך להבין זה הדבר אשר צוה ה' לאמר דהול"ל לעשות, אבל הענין דבמלאכת המשכן לא הוצרכו לשום מלאכה שהיה נעשה מעצמו רק הדבור וכמ"ש ע"פ והמלאכה היתה דיים כו' שהעיקר היה רק לחשוב מחשבות, וכמו כן בענין מצות ברית מילה נתקשו [תנחומא פרשת תזריע] האיך יהיה חסרון בבריאת האדם שיצטרך המוהל להשלימו, והתירוץ לזה שע"י מילת בשר זוכה הילד למילת ערלת הלב לתורה וליראה, וע"כ צריך המוהל לעשות בכוונת הלב כמ"ש בספרים, וע"כ נקרא ברית שלום שע"י המילה מקבלין עול מלכות שמים, ואין השכינה שורה רק כשיש אחדות ושלום שהוא דבר התלוי בכוונת הלב ובמחשבה, וע"כ לענין המשכן שתשרה שכינה ביניהם היו צריכין לאחדות ועי"כ נתכפר להם מעשה העגל כמ"ש חבור עצבים אפרים הנח לו אפי' עע"ז כו' [ב"ר פל"ח ו], וז"ש ויקהל משה שהקהלה זו, לכפר על ויקהל העם על אהרן במעשה העגל, וז"ש פירש"י שהיה למחרת יום הכפורים שכלם באחדות.

פקודי

<b>אלה פקודי המשכן משכן העדות אשר פקד על פי משה עבודת הלוים ביד איתמר בן אהרן כו', ובצלאל כו' עשה את כל אשר צוה כו' ואתו אהליאב כו' חרש וחושב וכו',</b> צריך להבין הדקדוקים שנפלו במקראות הללו, חדא הכלל המסור בידינו כל מקום שנאמר אלה פוסל את הראשונים ואיך שייך זה כאן, ועוד כפל מלת משכן, וגם למה נקרא משכן עדות, גם מ"ש אשר פקד על פי משה אין לו פירוש, ועוד מה שייך כאן עבודת הלוים הלא הלוים לא עשו את המשכן רק בצלאל וחבריו כל החכמים יהיו מאיזה שבט שירצה, ועוד למה איתמר הלא אלעזר היה נשיא הלוים, וגם צריך להבין ההמשך של המקראות של אח"ז לכאן, ועוד למה שבח את אהליאב לבד שהיה חרש וחושב כו' ולא את בצלאל, גם מ"ש אח"כ בתכלת ובארגמן כו' שחשב כל המינים דפשיטא כיון שהיה אומן בתכלת כמו כן בארגמן וביתר המינים היה בודאי ג"כ אומן.
<b>ונבאר</b> ג"כ מ"ש בפרשת תרומה ועשו לי מקדש כו' ככל אשר אני מראה כו' וכן תעשו כו' שנדחק רש"י בפירושו, ובפרט מה שנקט לשון מקדש ולא משכן, וחכמינו ז"ל אמרו (עירובין ב.) דמשכן איקרי מקדש וכן להיפך, וגם יבואר למה בנו דוד ושלמה ביהמ"ק ולא היה די במשכן, ואם היה רוצה לבנות דוקא בית קיים לעולמים למה הרבה בחדרים ועליות שלא היה במשכן.
<b>והענין</b> הוא שאמר הפסוק (ישעי' כט יג) יען כי נגש העם כו' לכן הנני יוסף להפליא כו' ואבדה חכמת חכמיו כו', ואמרו חכמז"ל (שבת קלח:) שלא יהיה להם הלכה ברורה, וכן אנחנו רואים שמימות משה רבינו ע"ה בכל דור ודור התורה מתמעטת והפירושים מתרבים עד שכמעט אין לנו דין אחד ברור ולא יהיה בו פלוגתות וחילוקים ופירושים, וכל יותר שנתקרבו הדורות למשה היה הלכה ברורה יותר עד שבימי משה היה העיקר תורה שבכתב ואידך פירושא שקבל משה מפי הגבורה בעל פה היה בלי מחלוקת ובלי ספק, ועוד נמסרו למשה י"ג מדות שהתורה נדרשת בהן ללמוד ולדון ולהקיש ושתי אלה נקראים כלל ופרט, שהתורה שבכתב היא הכלל ותורה שבע"פ היא הפרט ואין בכלל אלא מה שבפרט כי באמת שניהם כאחד טובים, והם דוגמת המשכן והמקדש שכל ימי משה היה די במשכן לבד ומשם תצא תורה שבע"פ בלי טורח ויגיעה, אבל אח"כ שנתמעטו הדורות הוצרכו למקדש שהיה בו פרטים הרבה וידוע כי תורה שבכתב ושבע"פ הם יחוד קוב"ה ושכינתיה וע"כ נקרא משכן ע"ש שכינת כבודו עלינו, ומקדש הוא הכנה שמסור ביד כל אדם ללמוד ולפלפל בחכמה ע"י הי"ג מדות בתורה שבע"פ, וזה"ש [תהלים ק] ה'ריעו ל'ה' כ'ל ה'ארץ ר"ת הלכ"ה [שער הפסוקים תהלים ק], ואין לו להקב"ה בעולמו רק ד' אמות של הלכה, שע"י שהאדם מעיין ותופס במחשבתו הדינים הנמשכים מתורה בכתב הוא ממשיך אור קדושת השי"ת בעולמו ומחברת עמו השכינה ומדת המלכות שהיא אדון כל הארץ וכמ"ש [תיקו"ז י"ז ע"א] מלכות פה תורה שבע"פ קרינן לה, ומזה י"ל טעם הגון למה בנו דוד ושלמה דוקא את ביהמ"ק לפי שהמה היו נגד מדת המלכות ותורה שבע"פ עשו מקום לארון [תורה שבכתב] כמ"ש במקרא (מ"א ח כא) ואשים שם מקום לארון, לתועלת הייחוד וכנ"ל.
<b>וזה"<b>ש</b> ועשו לי מקדש שהם יתקנו את מדת המלכות ואז ושכנתי בתוכם,</b> וביאר הדבר ע"י מה יתקנו, לזה אמר ככל אשר אני מראה אותך את תבנית המשכן דהיינו תורה שבכתב ותבנית כל כליו היא מחשבה וכלי התורה הם הי"ג מדות שנמסרו לשמש אותה, וכן תעשו אתם להמשיך השראת שכינתי', וזהו אמרם בזוה"ק פ' וארא בר"מ [כ"ה ע"א] ע"פ וידעתם כי אני ה' כו' למנדע ליה לקוב"ה בדרך כלל ופרט כו' כד נפקו ישראל ממצרים כו' אודע להון משה בדרך כלל כו' ולבתר ארבעים שנה אודע להון בדרך פרט כמ"ש וידעת היום והשבות אל לבבך כו'.
<b>והנה</b> כמו כן היו משה ואהרן על בחי' זו כי משה קיבל התורה מפי השי"ת כהוייתה והיה נקרא איש אלקים בעלה דמטרוניתא ושושבינא דמלכא, אבל אהרן היה הפרט כמ"ש ואהרן אחיך יהיה נביאך והיה שושבינא דמטרוניתא, וכמו כן היה חילוק בין בצלאל לאהליאב כמו שפרש"י שלכן נבחר אהליאב לפי שהיה מפחות של השבטים, א"כ היה לו להיות משבט נפתלי או גד ואשר ולא מדן שהוא נשיא דגל, אבל הנ"ל שבצלאל היה נגד תורה שבכתב וממדת החסד שכן נקראת תורת חסד לפי שאין בה קושיא ופירוק והיה ממטה יהודה לשון הודאה שאין שם מחלוקת, אבל אהליאב היה משבט דן מצד מדת הדין ומבחינת תורה שבע"פ שצריכין לדון ולפלפל להוציא הדין לאמיתו.
<b>וזה</b> שאמר הכתוב פה, אלה פקודי המשכן, פסל את הראשונים, שעכשיו מדברים מן הפרט והוא פקודי לשון פקדון שנפקד אצל המשכן היינו התורה שבע"פ שנכלל במשכן, משכן העדות כי תורה שבכתב מעידה על תורה שבעל פה שהיא אמת שאלמלא תורה שבע"פ לא היינו יודעים הפירוש שבתורה שבכתב, כגון טוטפת ושמירת שבת ושחיטה וטריפות וכדומה, והוא אשר פקד על פי משה כמ"ש כי על פי הדברים האלה כרתי אתך ברית כו', והוא עבודת הלוים הנלוים אל ה' לדבקה בו, אי אפשר להגיע למעלת השלימות אם לא ע"י עיון בהלכה, וע"כ נאמר בזוה"ק [ח"א כ"ז ע"א] וימררו את חייהם בעבודה קשה זו קושיא, בחומר זו קל וחומר, ובלבנים זו ליבון הלכה כו', וגם כי לוים הם ממדת הדין כידוע ולא פסקה ישיבה מהם, ביד אתמר שתלוי באמירה ואי אתה רשאי לכותבן וכל המימרות בגמ' מתחילין אתמר, בן אהרן הכהן שהוא היה שושבינא דמטרוניתא וכנ"ל.
<b>ומזה</b> יש לומר טעם הגון על שנזכר בפרשה זו ח"י פעמים כאשר צוה ה' את משה, כי יש ח"י צרכי בני אדם בין גשמיות ובין רוחניות שעליהם הוקבע תפלת י"ח, ומשה שהיה בעלה דמטרוניתא הקים את המשכן כמ"ש אקים את סוכת דוד כו' והיה מחוייב שאר כסות ועונה המוזכרים בזוה"ק ולאקמא שכינתא מעפרא, וזהו היה לפענ"ד ענין הקמת המשכן ע"י משה דוקא, ועל ידי שמסר נפשו על ישראל באמרו מחני נא מספרך ונתקיים תיכף בפ' תצוה כי צדיקים תחילתן יסורים וסופן שלוה, לזה נכפל כאן ח"י פעמים גבי הקמת המשכן להרים קרן ישראל.
<b>ואמר</b> עוד המקרא הנ"ל ובצלאל בן אורי בן חור למטה יהודה, היינו מסטרא דימינא שחנה דגל יהודה ומבחי' תורה שבכתב כנ"ל עשה כל אשר צוה ה' את משה שהיה ג"כ בחינה הנ"ל, ואתו כלול ודבוק ומושרש אהליאב למטה דן מסטרא דשמאלא, כי דגל דן צפונה יחנו וגם הוא לשון דין כנ"ל, והיה חרש כמ"ש החרש והמסגר וזה"ש חכמז"ל (גיטין פח.) כשפותח בהלכה הכל נעשים כחרשים, וחושב שיודע לחשב עברונות ותקופות ומולדות, ולחשב מחשבות לפלפל בחכמה כנ"ל, ורוקם עוקר הרים וטוחנן זו בזו בהלכה ובסברא, וכל זה בתכלת ובארגמן כמו שפירש רש"י בפרשת תרומה שי"ג מינים הוצרכו למלאכת המשכן ע"ש, ולדרכינו נאמר שהם כנגד הי"ג מדות שהתורה נדרשת בהם, שנצטרכו לתורה שבעל פה, וזהו מה שנראה לפענ"ד לבאר בתבנית המשכן ומוצאיו ומובאיו וביהמ"ק שיבנה ב"ב וה' יראנו נפלאות מתורתו שבכתב ושבעל פה אוכי"ר בנלי"כ ולאע"י.
<b>חידושי אגדה לברית מילה</b><br><b>ויהי בחודש הראשון כו' הוקם המשכן,</b> כמ"ש בעוללות אפרים [מאמר תי"ז] דבכל שבעת הימים היה מקימו ומפרקו דוגמת ברית מילה כמ"ש [בראשית יז ג וברש"י שם] על ויפול אברהם על פניו, קודם שנימול לא היה יכול לעמוד כשנדבר עמו, ועפימ"ש גבי בצלאל שציווה לעשות בתחלה ארון ואח"כ משכן והוא אמר בהיפוך, וטעם הדבר דמילי דשמיא העיקר הוא המחשבה ואח"כ המעשה, אבל במילי דעלמא הוא להיפוך בתחלה עושין הרבה פעולות לגמור מה שבמחשבתו, וע"כ ציווה השי"ת תחלה על הכלים הפנימים המורים על החכמה כמ"ש בב"ע שהמשכן וכליו היו דוגמת האדם, אבל בצלאל עשה כדרך בני אדם בפעולה גשמית, וכמו כן מצות ברית מילה שעושין פעולות הרבה אבל העיקר הוא המחשבה וכוונת הלב לש"ש שע"י מצוה זו זוכה הילד לנשמה טהורה וע"כ אין לו תקומה עד יום השמיני כמו במשכן שלא היה לו קיום בכל ז' ימי המלואים עד יום השמיני דבכל דבר צריך ז' ימים פרישה, כמו כן משה רבינו ע"ה כשנכנס בתוך הענן וכהן גדול כשנכנס למקדש קודם יום הכפורים.

ויקרא

<b>ויקרא אל משה וידבר כו' מאוהל מועד כו' אדם כי יקריב מכם קרבן כו' תקריבו את קרבנכם כו',</b> כבר האריכו המפרשים לדקדק במקראות הללו, ועוד אוסיף עליהם, שהתחיל ויקרא אל משה ולא אמר מי קרא ומתחילה הול"ל ויקרא ה' אל משה וידבר אליו כו', ונלע"ד לפרש לפי פשוטו עפימ"ש רש"י גבי וישמע את הקול מדבר אליו ולא נאמר מדבר בשו"א מפני שאינו דרך כבודו של מעלה שהקב"ה ידבר עם אדם ילוד אשה, ואע"ג דבשאר דוכתי נאמר וידבר ה' אל משה היינו לשבר את האוזן, ועכ"פ במקום עיקר הסיפור הוצרך לבאר האיך יצא הדבור מהקב"ה למשה, וע"כ ג"כ כיון המקרא לזה ולא כתב ויקרא ה' אל משה שאינו דרך כבוד רק סתם ויקרא ולא כתב מי קרא, וכתב אל"ף זעירא כי אל"ף מורה על אלופו של עולם, ואח"כ אצל הדבור נאמר השם ושם לא כתב שהיה מדבר למשה רק וידבר ה' אליו שעם עצמו דבר ומשה שמע ממילא, הנה כי כן נ"ל כוונת מקרא זה.
<b>אבל</b> עדיין צריך ביאור מ"ש מאוהל מועד דמקודם הול"ל ויקרא אל משה מאוהל מועד, ועוד מ"ש כאן שלש אמירות, לאמר, דבר אל ב"י, ואמרת כו' שהם למותר, ועוד מ"ש אדם כי יקריב ולא כתב איש כי יקריב כמו שהקשה רש"י ע"ש, גם הול"ל אדם מכם כי יקריב, ועוד שהתחיל בלשון יחיד וסיים בלשון רבים. והנ"ל עפימ"ש (מלאכי ב ו) תורת אמת היתה בפיהו ועולה לא נמצא בשפתיו בשלום ובמשור הלך אתי ורבים השיב מעון כי שפתי כהן ישמרו דעת ותורה יבקשו מפיהו כי מלאך ה' צבאות הוא, ולבאר זה נ"ל עפימ"ש אדם ובהמה תושיע ה' שאמרו חכמז"ל (עי' חולין ה:) אלו בני אדם שדומין לבהמה, ושמעתי אומרים דהנה אמרו בגמ' [ירושלמי מכות פ"ב ה"ו] שאלו לחכמה הנפש החוטאת [מהו ענשו] ואמרה תמות ושאלו לתורה ואמרה תביא קרבן אבל הקב"ה אמר יעשה תשובה, וזהו אדם ובהמה תושיע ה' שנתן לנפש החוטאת שלא תמות ולא מצטרך להמית שום בעל חי.
<b>וביאור</b> הענין הוא דהנה אמרו חכז"ל [מדרש תהלים קכב] ירושלים הבנויה כעיר שחוברה לה יחדיו, ירושלים נקרא בית המקדש שלמטה מכוון נגד בית המקדש של מעלה ששם מיכאל השר הגדול עומד ומקריב נשמותיהן של צדיקים על גבי המזבח, והנ"ל בענין הקרבה זו דהנה המפורשים חקרו ליתן טעם איך השכינה היתה שורה בישראל ע"י הקרבנות והחבר השיב להמלך כוזרי [מאמר ב' כו] שהוא כמו שהנפש מתדבקת באדם ע"י האכילה אעפ"י שהנפש הוא רוחני והמאכל הוא גשמי, כמו כן אי אפשר להשיג דבר זה בדעתינו, והבחינת עולם השיב עליו שצורך אכילה נראה באדם חסרונה ומבלעדי אכילה יחלש הגוף וממילא יתבלבל השכל, משא"כ צורך הקרבנות אין נראה ולא נרגש לנו חסרונם בשום אופן.
<b>אמנם</b> ביאור הענין הוא לדעתי וקצת דומה לזה מצאתי, והוא דהנה כשאדם חוטא הוא פוגם במחשבה ודבור ומעשה, ע"כ צריך האדם לתקן מה שפגם שיכנע לבבו ומחשבתו ודבורו ומעשיו לעבודת השם, וע"כ רצה השי"ת לזכות את ישראל אפילו מי שלא יוכל להתעורר מעצמו לתקן פגמו, ע"כ צונו להקריב קרבנות כל החוטא והיינו שיחשוב האדם בעצמו בעת ההקרבה שהוא היה ראוי לכל העונשין הללו רק שחס הקב"ה עליו ליקח תמורתו ובזה מתקן פגמו דהיינו מה שחטא במעשה מתקן ע"י ההבאה והסמיכה, והדבור ע"י הווידוי, אמנם מה שפגם במחשבה זה נתקן ע"י הכהן העובד כי זה מחשב וזה עובד לא אמרינן, וכמ"ש בס' עשרה מאמרות שלכך נקרא הכהן איש חסד אעפ"י שהכהנים קפדנים הם, כי בעת ההקרבה היה צריך לשתף מחשבתו עם המקריב ולהתאחד עמו להעלות מחשבתו והשתוות לא יכון רק ע"י אהבה.
<b>והנה</b> בודאי עיקר הפגם והתיקון הוא במחשבה, וכדאיתא בתוספתא הביאה הרמב"ן [פ' ויקרא א ט בשם הספרי פ' פנחס] אצל קרבנות לא נאמר אלקים או צבאות רק השם בלבד ריקן כל העבודות כלן לשם המיוחד, והיינו כמ"ש הרמב"ן [שם א ד] שלכך העולה כלה כליל לפי שמכפרת על הרהור הלב שלא ידע רק השי"ת לבדו, והנה כשרוצה לתקן איזה פגם צריך לתקנו במקום העיקר שנפגם, וע"כ לדעתי אם היה הכהן קדוש ה' כמלאך אלקים בודאי היה יכול לעשות ע"י מחשבתו להעלות ג"כ מחשבת המקריב לתקן כל מה שפגם להתעורר בתשובה ואז לא היה צריך לשום קרבן כי המעשה והדבור היה מתקן ע"י התשובה, וזהו ששבח הכתוב את הכהן ואמר תורת אמת היתה בפיו שתיקן הדבור, ובשלום ובמישור הלך לתקן המעשה ובפעולה זו רבים השיב מעון שנתעוררו לתשובה כנ"ל, והיינו כי שפתיו ישמרו דעת במחשבתו הקדושה כי מלאך ה' צבאות הוא כמו שמיכאל השר הגדול מקריב נשמותיהן של צדיקים בעולם שאין שם גשמיות כלל כ"כ הוא עושה למטה.
<b>וזהו</b> ביאור הכתוב וידבר ה' אליו מאהל מועד לאמר פי' שדיבר עמו מבחי' אהל מועד שהוא כנגד בית המקדש שלמעלה, ולזה אמר דבר אל ב"י ואמרת, שני עניני דיבורים, אדם כי יקריב פי' אדם הוא המדריגה העליונה ונקרא כן ע"ש אדמה לעליון (ישעיה יד יד), ור"ל כשהמקריב הוא בבחי' אדם ואז יקריב מכם הנשמות ישראל יקרבם להשי"ת כמו מיכאל השר הגדול כי הוא דומה למלאך ה', וכמו כן אמרו במדרש (ויק"ר א א) על ברכו ה' מלאכיו מדבר בתחתונים, ואז הוא קרבן לה' להשם המיוחד ועבודה זו היא חפץ המלך שהקב"ה אמר יעשה תשובה ויכפר, אבל מן הבהמה היינו כשהמקריב הוא מן הבהמה כמאמרם אלו בני אדם שדומין לבהמה, ועוד כי אד"ם בגימט' מ"ה כנגד השם של עולם המלאכים ובהמ"ה גימט' ב"ן כנגד השם של עולם התחתון העשיה, ואזי תקריבו את קרבנכם שתצטרכו לעשות מעשה בפועל וגם לא יהיה קרבן לד' המיוחד בלבד כי אין חפץ לה' בעולות וזבחים כמשוע בקולו, הנה שמוע מזבח טוב.
<b>לפרשת זכור</b><br><b>אדם כי יקריב מכם קרבן לה' כו' מן הצאן כו' תקריבו את קרבנכם כו',</b> הדקדוקים גלוים בשכבר הארכתי ליישבם, ועכשיו נ"ל דהנה מצינו שני פעמים מחיית עמלק בתורה הא' בפרשת בשלח ושם לא נאמר הציווי על ישראל רק מחה אמחה וכו', עוד יש לדקדק שם משחז"ל דתיבת מחר אין לו הכרע ולכאורה קשה דודאי אדלעיל קאי דאל"כ האיך יצונו היום ללחום ולמחר יתפלל, ועוד מה זה שאמר לו שיהיה מטה אלקים בידו, ופעם ב' בפרשת תצא שם נצטוו ישראל על מחיית עמלק, ויש ג"כ דקדוקים רבים חדא למה כפל תיבת בדרך [אשר עשה לך עמלק בדרך וכו' אשר קרך בדרך], ועוד מהו לשון הנחשלים, ועוד כפל הצווי לא תשכח, ובעיקר הדבר יש לתמוה מה איכפת לן בזה שנזכיר מעשה עמלק שלכאורה מצות זכור נאמר על המעשה שעשה לנו ומצות לא תשכח נאמר על המחייה מאי נפקא מינה בזכירה זו, ומצינו שהזהיר הכתוב שלא לשכוח את השי"ת כמ"ש (דברים ו יב) השמר לך פן תשכח את ה' אלקיך דהיינו לקדש המחשבה ולא לטמאותה במחשבת ערל וטמא, גם למה התחיל לשון יחיד, עשה לך, וסיים בלשון רבים בצאתכם וחזר ללשון יחיד ויזנב בך.
<b>דמצינו</b> בספרים שפורים יש לו שייכות עם יום כפורים ומה שמתקנין ביום הכפורים בצום צריכין לתקן בפורים באכילה כדלקמן, וזהו ג"כ ענין הגורלות שהפיל הכהן גדול, לפי שהישראל נתונין בדין עם האומות העולם וצריך להיות הגורל של ה' עולה בימין מדת החסד ומדת הדין יחול על האוה"ע, כמו כן היה ענין הגורל שהפיל המן, וע"כ נקרא פור כי פ"ו גמטרי' אלקים ור' הוא אחוריים דאלקי"ם, והמן רצה להפיל פור על ישראל, אבל המקרא צווח הוא הגורל, גור"ל גמטרי' עמל"ק עה"כ, שנפלו הדינים על עמלק והוא הגורל האמור ביום כפורים, וכמו כן איתא במדרש הלא עשו אחי איש שעיר כמ"ש ונשא השעיר עליו את כל עונותם, עונות תם, ואנכי איש חלק, כי חלק ה' עמו, [ב"ר פס"ה טו, ונשא השעיר עליו זה עשו שנאמר הן עשו אחי איש שעיר, את כל עונותם עונות תם שנא' ויעקב איש תם] והוא הגורל בעצמו הפיל משה רבע"ה. וזהו ביאור הכתוב לפענ"ד ומטה האלקים בידי (שמות יז ט) ר"ל שהטיית הדינים יהיה בידי, וע"כ מחר הוא אותיות מחיר [פי' מחיר וחילוף] כמ"ש ואתן אדם תחתיך כו' עדיין לא היה לו הכרע איך יהיה הצדיק מצרה נחלץ ויבא רשע תחתיו כמו שהיה גבי מרדכי.
<b>והנה</b> אמרתי טעם למה ביזה עמלק את המילה, הוא לפי שמצוה זו כוללת כל התורה כי עבד המלך בזמן שנושא עליו כבלא דעבדא וחותם המלך הוא מודה שהוא עבדו ויש עליו עול מוראו וממילא הוא מחוייב בכל מצותיו, משא"כ כשמסיר מעליו את החותם אזי הוא פורק ממנו עול מלכות, ועמלק רצה להעבירם ממצות ה' ולכן ביזה את המילה, וגם המן החטיא את ישראל בצלם שהוצרכו להשתחות לו וע"כ לא רצה מרדכי, וגם בסעודות אחשורש הכל היה עצתו, עוד מצינו שהרע להם ג"כ בגופם דהיינו עמלק רצה להלחם בהם ולאבדם וכ"כ המן.
<b>והנה</b> מה שהזיק לנו בגשמיות וצער הגוף זה על הקב"ה לנקום נקמת ישראל ולמחות את שמו, אבל מה שהחטיאם והישראל נתפתו אחריו זה מוטל על ישראל לבער את היצה"ר מהם ולקבל עליהם עול מלכות שמים שלימה, וע"כ לעיל בפ' בשלח גבי עמלק שם היה העיקר מה שהרע להם בגופניות כי ברוחניות לא היה יכול להפרידם שהיה כאן משה ואהרן והזקנים ושם קבל הקב"ה על עצמו ואמר כי מחה אמחה כו' ואומר מלחמה לה' בעמלק, וכמ"ש בשל"ה שלכך לא נאמר השם בהמגילה שאעפ"י שהישראל השיגו כל הגדולה והכבוד מ"מ עדיין לא נתקן השם ולא נתמלא, אבל במשנה תורה שם מדבר בענין הרוחניות שהחטיאם, וזה היה יותר בהמן כי באמת בגופם לא עשה להם רק רצה לעשות והקב"ה הפר מחשבתו, אבל בקלקול הנשמה יצאתה מחשבתו לפועל כנ"ל, וע"ז הוכיח משה את ישראל ואמר שמוטל עליכם לזכור תמיד את אשר עשה לך עמלק בדרך בצאתכם ממצרים כדרך שביציאת מצרים אשר קרך בדרך שטימא אות והדיחך ממצות ה' ויזנב בך כל הנחשלים אותן שנמשכו אחר זוהמת הנחש, ואתה עיף ויגע מתורה ומצות ולא ירא אלקים שלא היה בך יראת ה' וע"כ היה יכול לשלוט עליך, אבל בהניח לך ה' מכל אויבך בין מאויב פנימי ובין מאויב חיצוני אזי תמחה את זכר עמלק שהדבר מוטל עליך.
<b>והנה</b> אחז"ל (ברכות נה.) בזמן שבית המקדש קיים מזבח מכפר ועכשיו שלחנו של אדם מכפר, ביאור הדבר שבזמן שביהמ"ק היה קיים לא היה להם חטאים שתמיד של שחר היה מכפר על עבירות שביום כו' ולא היו בני אדם מוגשמים והיו צריכין רק לאתערותא דלעילא וזה היה נעשה ממילא ע"י הקרבן שהכהן היה מייחד העולמות, אבל עכשיו שמוטל עלינו למחות את עמלק תוקפא דס"א ע"י המאכלים ותענוגים ולקדש במותר לו וע"כ שלחנו מכפר, וזהו אדם כי יקריב מכם דהיינו הכהן שאחד יקריב בשביל כלכם אזי הוא קרבן לה' שיהיה צורך גבוה להשפיע עליכם, אבל מן הצאן ומן הבקר כו' דהיינו בזמן הזה שעבודת האדם הוא ע"י אכילה אזי תקריבו את קרבנכם שהדבר יהיה מוטל עליכם למחות את עמלק ולהתקרב אל הקדושה.
<b>חידושי אגדה לחתונה</b><br><b>אדם כי יקריב כו'</b> דבני אדם דומין בכמה דברים למלאכים ובכמה דברים לבהמות (חגיגה טז.) דהיינו בענין הזיווג כשאינו לשם שמים הוא מעשה בהמה, ולכך כתיב (בראשית ה ב) ויקרא את שמם אדם, דיש ד' שמות גבר איש אנוש רק אדם מורה על אחדות שאין לו ריבוי, ולכן כתיב ביעקב נפש (בראשית מו טו) ובעשו נפשות ביתו (בראשית לו ו), וע"כ אמרו חז"ל (ב"מ קיד:) אתם קרואים אדם כו', וע"כ כשהזיווג לש"ש להדבק באשתו ולהנצל מהרהורי עבירה הוא בשלום עמה והם כגוף אחד, וז"ש אדם אימתי הוא בחי' אדם כי יקריב לעצמו זיווגו מכם דהיינו מעצמותו א' מצלעותיו זה יהיה קרבן לה' שהוא לש"ש, אבל מן הבהמה כו' אם עושה רק מעשה בהקריבו את קרבן ולא לש"ש כמ"ש על חדשיכם ומועדיכם שנאה נפשי כו' ולא כתיב חדשי ומועדי כדאיתא בגמ' (במ"ר כא כה), וכמו כן לענין הזיווג כשנושא אשה להשלים את נפשו שיהיה אדם והיינו כי יקריב מכם זה שנחסר מעצמותו עצם מעצמו ובשר מבשרו זהו קרבן לה' שנרצה לו לכפר עליו, אבל מן הבהמה כנ"ל הוא רק קרבנכם כנ"ל.

צו

<b>צו את אהרן ואת בניו לאמר זאת תורת העולה כו' ולבש הכהן מדו בד ומכנסי בד כו' והרים את הדשן כו',</b> הדקדוקים רבו במקראות הללו חדא דמלת לאמר היא למותר, גם מ"ש תורת העולה נדחק רש"י למה לי תורת, גם מדו בד אין לו פירוש ולמה כתב רק ב' בגדים הללו, גם עמ"ש רש"י ביותר צריך לזרז במקום שיש חסרון כיס קשה למה לא הזהיר ג"כ בשאר מצות הרבה ובמ"א שיש בהן חסרון כיס, והיותר קשה למה הזהיר הדבר לאהרן אדרבה לאהרן היה ריוח בדבר שנטלו הכהנים העורות והוה ליה להזהיר להישראל.
<b>והנ"ל</b> דהנה דוד המע"ה אמר (תהלים צב ג) להגיד בבוקר חסדך ואמונתך בלילות, ביאור הדבר דהנה השנה נחלקה לב' חלקים קיץ וחורף והיינו מדת יום ומדת לילה, וטעם הדבר לפי שגם התורה נחלקה לשני חלקים תורה ומעשה, וע"כ נברא החורף בלילות ארוכים שעיקר עבודת הבורא בימים ההם היא לימוד התורה דלא אברי לילה אלא לגירסא (עירובין סה.), אבל בקיץ שהימים ארוכים ונאה להתהלך בשוקים וברחובות לעסוק במצות שגם העסק במו"מ יש הרבה מצות התלוים בה כגון האמונה והגזל ונתינת הצדקה שלכך מברכין הטוב והמטיב על ריווח גדול שהוא מטיב לאחריני שמחויב בצדקה יותר, וכבר הארכתי במקום אחר שלכך בקיץ מדת יום גובר והיינו מדת החסד, אבל בחורף מדה"ד, ולזה כיוונו בזה"ק [ח"ב רע"מ ק"כ ע"א והובא לקמן פ' בהר] ניסן דרועא ימינא תשרי דרועא שמאלא, והנה כשהקב"ה מתנהג עמנו במדת החסד המפורסים שיגלה לעין כל שהוא טוב בודאי אנחנו מודים ומשבחים בלב שלם משא"כ כשמתנהג במדה"ד אעפ"י שמאתו לא תצא הרעות שגם הרע כלו טוב ונקרא חסדים מכוסים מ"מ צריך לזה אמונה גדולה, וזהו להגיד בבוקר חסדך היינו כשמתנהג בחסדים מגולים, ואמונתך בלילות היינו חסדים מכוסים צריך לזה אמונה.
<b>וכמ"ש</b> (תהלים מד ח) <b>כי הושעתנו מצרינו כו' באלקים הללנו כל כו' ואף כי זנחת כו' הלא אלקים יחקר זאת כו',</b> שצריך לזה נסיון גדול, ושמעתי ממורי שמדת לילה היא גבוה יותר ממדת יום לפי שהחושך יכול לצמצם את עצמו ולכן נאמר יוצר אור ובורא חושך, ובודאי כדברינו כן הוא שזהו ענין המתקת הדינים בשורשן כמו שביארתי במקום אחר.
<b>והנה</b> במדת התלמוד העיקר היא המחשבה וכמ"ש ובתורתו יהגה כו' אבל בעשיית המצות העיקר היא המעשה, והנה שני מדות הללו לפענ"ד היו חלוקים אצל משה ואהרן, כי משה קבל תורה והיה שושבינא דמלכא, אבל אהרן היה עסקן במצות שושבינא דמטרוניתא, וע"כ היה הכהן איש חסד כמ"ש וקמץ הכהן.
<b>וזהו</b> שצוה הכתוב כאן לאהרן ולבניו הם התלמידים הקרויים בנים שאוחזין במדותיו ואמר צו את אהרן ואת בניו לאמר, צו היא לשון צוותא חדא לייחד דין וחסדים, ואמירה היא מיתוק כמ"ש את ה' האמרת היום לשון אהבה והתפארות, ואמר זאת תורת העולה כי עולה מכפר על המחשבה, אותה התורה שעיקרה במחשבה צריכה להיות על מוקדה דהיינו לקבל באהבה ובהתלהבות, על המזבח היינו הגוף האדם העובד שהוא בעצמו מזבח כפרה, כל הלילה כל זמן שמדת לילה גובר, עד הבוקר עד שיזרח אורן של צדיקים, ובכל זמן הזה צריך להיות אש המזבח תוקד בו שלא יבא לקטנות, ואח"כ ולבש הכהן מדו בד, אותן הששה מדות [ב"ד גי' ששה] שמחסד ולמטה ילבשם הכהן להמתיקם כמדתו, ומכנסי בד ילבש על בשרו ר"ל שבשר הוא מורה על דין כידוע וצריך להעלימם ולהכניסם בנרתיק שלהם להמתיקם בשרשן, ואז והרים את הדשן אשר תאכל האש שלא יהא למקטריגים שום אחיזה ושליטה, וזהו שפרש"י ביותר צריך לזרז במקום שיש חסרון כיס שהחסדים הם מכוסים וצריך זהירות ובטחון גדול.
<b>עוד</b> הארכתי בדרוש במקרא הנ"ל ועוד הקשיתי דבפרשת עשר תעשר שם הזהיר הכתוב על השלש רגלים, והנה אצל חג השבועות נאמר (דברים טז יא) ושמחת וכו' אתה כו' והלוי והגר והיתום כו', וכמו כן גבי סוכות נאמר [שם יד] ושמחת בחגך כו' והלוי והגר והיתום כו', נמצא דאצל ב' רגלים הללו הזהיר על מתנות עניים ואצל חג הפסח לא נאמר, א"כ משמע דבפסח אין חיוב ליתן מתנות עניים וא"כ קשה על הש"ע שפסק שצריך לקנות חטין ולחלקם לעניים ולכאורה הוא נגד המקרא.
<b>אבל</b> הענין הוא דצריך להבין שהתורה הזהירה בכמה מקומות על חיוב נתינת הצדקה בכמה לאוין וכמה מ"ע מה שלא עשה כן בשאר מצות עשה או ל"ת, אבל האמת שבודאי השכל נותן אחרי שכל ישראל אחים ורעים בני אב אחד ומחוייבים לרחם על עניים ובזה מעוררים רחמים למעלה כמ"ש (דברים יג יח) ונתן לך רחמים ורחמך כו', רק שהיצה"ר הוא מסמא את העיניים ומקשה ומאטים הלב ומקשה העורף וכמ"ש (בראשית יז יג) המול ימול וכו' ומקנת כספך, שגם על הממון יש ערלה, וכ"ז הוא בשאר ימות השנה שיש שליטה להיצה"ר, משא"כ גבי פסח שמבערין שאור שבעיסה ומשהו חמץ דקאי על היצה"ר א"כ ממילא יוצא הפנימיות ואדרבה יש שמחה לאדם שיש מי שיוכל לזכות את עצמו, כמ"ש בזוה"ק [ח"א ק"ד ע"א] דורונא משדר ליה וע"כ לא הוצרך להזהיר על זה, כי לא דברה תורה במתים, אמנם מחברי שו"ע ראו כי לא אכשר דרי ע"כ הוצרכו להזהיר על הצדקה, שבאמת יש חיוב גדול בפרט בזמן הזה עת גאולה וכמ"ש (ישעיה א כז) ושביה בצדקה שבזכות הצדקה עתידין ליגאול.
<b>וע"ז</b> נאמר [משלי כט יג<b>] רש ואיש תככים נפגשו מאיר עיני שניהם כו'</b> ואמרו בגמ' (תמורה טז.) לזה עושה עני ולזה עשיר גדול ע"ש, וצריך להבין איך מאיר עיני שניהם, והענין הוא דודאי אין היצה"ר יוכל להסיתו לעשות עבירה כי מי פתי יאמין לו רק שמסמא העינים ואומר למי שרוצה ליתן צדקה שאין העני הגון ואין ראוי ליתן לו, ע"כ אומר הקב"ה לזה העשיר כיון שאתה אומר שהעני אינו הגון ואתה טוב ממנו תהיה אתה עני ויתן לך צדקה העני הזה שאינו הגון וטוב, אבל הקב"ה מטיב לרעים ולטובים ומחוייב הקב"ה לפרנסו וממילא זה נעשה עני וזה עשיר, וזהו רש ואיש תככים פי' שתוך ומרמות תחת לשונו שמטיל מום בקדשי שמים הם העניים שהם בני היכלא דמלכא ומשכן כבודו, וזה אומר עליו שאוכל הרבה או שותה הרבה או ישן הרבה ומטיל עצמו על הציבור ואינו רוצה להטריח את עצמו, ובאמת הכל מפיתוי היצר כאשר בא הדבר לפני בנסיון כמה פעמים, והקב"ה מאיר עיני שניהם שנותן לכל אחד כפי דבריו כי לא יחדל האביון ומ"מ צריך להיות עני שיוכלו העשירים לזכות את עצמן בו, וכיון שהעשיר אומר שהעני אינו טוב כמוהו ממילא ישפוט השכל שהוא יהיה עני, והעני צריך להתעשר כי ברכת ה' תעשיר.
<b>ועוד</b> הארכתי ע"ז בביאור כמה מקראות, וסיימתי הן אמת שכ"ז ידוע לכל ואין צריך להזהיר רק להוציא מלבן של אכזרי לבב שהיצה"ר מסמא עיניהם, וע"ז יורה המקרא שהתחלנו בו צו את אהרן ואת בניו היינו המורים את העם דרכי ה' וכמ"ש בכהנים יורו משפטיך ליעקב, ואמר שיצוה אותם לאמר פי' שתמיד יזהירו ויאמרו דברי מוסרים ותוכחות ע"ז, ואעפ"י שלא הזהיר בשאר מצות כך יותר צריך להזהיר במקום חסרון כיס אבל שאר מצות התורה מונחת בקרן זוית וכל הרוצה לדעת דרכי ה' יבוא וילמוד.
<b>פרשת פרה</b><br>בהפטורה דיומא <b>אל יתהלל חכם בחכמתו כו' כי אם בזאת כו' השכל וידוע אותי כו'</b> (ירמיה ט כב), ונבאר פסוק זה בהקדם מ"ש בפ' פרה (במדבר יט יא) הנוגע במת בנפש האדם אשר ימות ולא יתחטא את משכן ה' טמא ונכרתה הנפש כו', ומלבד שמקרא זה כפול להלן בפ' זו [שם יג] קשה עוד כפל לשון במת בנפש האדם כו', ועוד וכי בשביל שהוא טמא יטמא את המשכן ויתחייב כרת, ומ"ש רש"י דאיירי בנכנס למשכן חסר מן המקרא, ועוד קשה הא משכן אינו מקבל טומאה דקרקע עולם הוא, וביותר צריך להבין מ"ש חכז"ל [במ"ר פי"ט ו] ויקחו אליך לך אני מגלה טעמה של הפרה ולאחרים חוקה ושלמה המע"ה אמר (קהלת ז כג) אמרתי אחכמה והיא רחוקה ממני, וקשה למה באמת נתעלמה טעמא דפרה ולמה לא גילה אותה משה בעצמו לישראל, וגם צריך להבין מ"ש דמטהר טמאים ומטמא טהורים.
<b>אבל</b> הענין נ"ל בדרך רמז דאמרו חכז"ל (ערכין טז:) כל שעברו עליו ארבעים יום בלא יסורים קבל עולמו דאין לך כשר בישראל בלא יסורים וכמ"ש עד היכן כחה של יסורים כו', ודבר זה נעלם מעין כל ורבים שהקשו מפני מה צדיק ורע לו כו', אבל ברשעים נאמר ומשלם לשונאיו על פניו והיינו לפי שנכרתים מחלקם לעוה"ב, וזהו לענ"ד מרומז בענין פרה אדומה שהם הדינים השולטים בעולם דהיינו פ"ר דינים וה' הם אותיות מנצפ"ך גימט' פ"ר, ואדומה מורה על תוקף הדינים ואשא סומקא והם ממרקין עונותם של ישראל, וע"כ אמרו תבוא אמו ותקנח צואת בנה דהיינו חטא העגל והוא משום דקודם חטא העגל פסקה זוהמתן במעמד הר סיני והיה חירות ממה"מ וחירות משיעבוד מלכיות ואח"כ ע"י חטא העגל חזרו לזוהמתן ואין שום פורעניות שאין בה חטא העגל, וע"כ נקראת חטאת לשון חיטוי ודיכוי שמנקין ומצרפים את ישראל מכל עון ואשמה.
<b>וזה"ש</b> הנוגע במת שיש לו נגיעה באותה זוהמה שנקנסה מיתה על ידה, ולא יתחטא, שאין עליו יסורים זה ראיה כי את משכן ה' טמא שכבר גברו עונותיו לאבד את הנשמה הקדושה ששוכנת בו ונכרתה שלא יהיה לו חלק לעוה"ב וע"כ משלמין לו על פניו להאבידו, וזהו הביאור שמטהרת טמאים דהיינו החטאים מתמרקים ע"י היסורים ומטמא טהורים כי ע"י היסורים אינם יכולים הצדיקים לעסוק בתוה"ק ומתבטלים מדברי תורה ומתפלה, וע"כ על זה לא יכלו לעמוד שום אדם על טעמא דפרה דמטהרת טמאים ומטמא טהורים כו' והיינו הקושיא בעצמה מפני מה יש צדיק ורע לו רשע וטוב לו כו'.
<b>אמנם</b> המבואר והמקובל אצלינו שאין מראין לצדיק דבר רע וכדמצינו גבי נחום איש גם זו (תענית כא.), שלכאורה קשה הלא זה מסור ביד כל אדם לומר על כל דבר גם זו לטובה ומה איכפת לו אם יאמר כך, אבל הענין הוא שבעבור שהוא נכון לבו ובטוח בה' שכל מעבדיו קשוט והכל טובות וחסדים וע"כ לצדיק כזה מגלין לו עיני שכלו ורואה בכל דבר הפנימיות ומרגיש בכל דבר הטוב שבו, וזהו ענין המתקת הדינים בשרשן כמבואר אצלינו במקום אחר [לעיל פ' בראשית ע' ז].
<b>וכ"כ</b> ביארתי על מ"ש משה הודיעני נא את דרכיך כו' שפי' רש"י מפני מה יש צדיק ורע לו רשע וטוב לו כו' והשיב לו הקב"ה אני אעביר כל טובי על פניך כלומר הפנימיות שבכל דבר ועיי' מ"ש בפ' תשא. וזהו שאמרו דלמשה נתגלה טעמא דפרה אדומה והוא היה משכיל על הדבר כנ"ל, אבל שלמה לא היה יכול לעמוד על הדבר לפי שבימיו ישבו ישראל במילואו וטובו ולא ראה דבר רע כלל, וע"כ לא היה יכול להרגיש הטעם דפרה כנ"ל והוקשה לו למה מטמא טהורים וצדיק ורע לו כנ"ל.
<b>והנה</b> כבר ביארתי שצרכי בני אדם והיסורים שלהם הם בארבעה דברים ב' במילי דשמיא וב' במילי דעלמא, דהיינו במילי דשמיא הא' הוא התלמוד תורה שצריך האדם להמית א"ע להבין ולהשכיל וכמ"ש על שחורות כעורב, והב' הוא בתפלה שצריך לפנות דעתו ומחשבותיו להתפלל בלי מחשבה זרה ובלי פניה וכן בעשיית המצות, ובמילי דעלמא יש ג"כ ב' דברים הא' הוא מה שנוגע לבריאות הגוף ובנים והב' הוא בדבר שבממון ושיעבוד מלכיות, עיי' מ"ש בפ' לך לך שביארתי שם דלכך אומרים ב"פ אנא ה' הושיעה נא וב"פ אנא ה' הצליחה נא ע"ש באורך, והנה על כל ד' דברים הללו יש לאדם צער ויסורים הרבה מלבד מי שחננו ה' בינה והשכל לעבוד בגדלות השכל, ובאמת ג' דברים הראשונים דהיינו מה ששייך לבריאות הגוף ודבר שבממון ותלמוד תורה הם אינם ביד אדם רק בידי שמים אבל הרביעי דהיינו תפלה הוא ביד אדם והוא יראת שמים, ומי שחננו השי"ת לעבוד את השי"ת בגדלות השכל כנ"ל ולא יסוג אחור משום יסורים ממילא יזכה לדברים הרבה ותורתו משתמרת בקרבו כמ"ש על חסידים הראשונים, וגם אין נותנין עליו עול מלכות ודרך ארץ.
<b>ונוכל</b> לומר ברמז שד' דברים הללו נרמזו בד' פרשיות דהיינו הב' שהם קודם פורים הם במילי דעלמא פ' שקלים על דבר שבממון ופ' זכור על בריאות הגוף שנאמר ויזנב בך כל הנחשלים ואתה עיף ויגע, והב' שהם לאחר פורים הם במילי דשמיא דהיינו פ' פרה על התורה והחכמה כידוע ופ' החודש על עבודת התפלה שהיא במקום הקרבנות שבהפטורה, וזה"ש אל יתהלל חכם בחכמתו דהיינו בלימוד תורה המרומזת בפ' פרה, וגבור בגבורתו הוא בריאות הגוף שבפ' זכור, ועשיר בעשרו היינו דבר שבממון שבפ' שקלים, שעשיר ועני שוין הן ולא יאמר הוני פדאני, ועמלק והמן נפלו ע"י גבורתם ונוקשו לו לכד, ובפרה לא רבים חכמו והיינו משום שכל א' מאלו הוא בידי שמים ואדם לעמל יולד לסבול יסורין, אבל [בזאת] יתהלל השכל וידוע אותי דהיינו בעמוד העבודה שהוא בידי אדם וכמ"ש הרמב"ם [הל' תשובה פ"ה ה"ב] שכל אדם יוכל להגיע למדריגת משה כו' עוד מעיד אני עלי שמים וארץ שבין איש ובין אשה אפי' עבד ושפחה הכל לפי מעשיו רוה"ק שורה עליו, וסיים הפסוק טעם הדבר, כי באלה, ר"ל באותן ג' הראשונים חפצתי נאום ה' שאותם ישנם תחת ידי ואיך יתהלל בו אדם, אבל בהשכל וידוע שאינו בידי שמים בזאת יוכל להתהלל, וע"כ קבעו חכז"ל פסוק זה בסוף ההפטורה אעפ"י שאין לו שייכות כלל לההפטורה ואם רצה לסיים בדבר טוב הלא הרבה מקראות יש בירמי' מדברים ניחומים, אמנם לפי דברינו שיש לו שייכות גדולה לפ' פרה שהוא מורה על היסורים כנ"ל הנמתקין ע"י העבודה השלימה כנ"ל, וסדרה זו מלאה מפ' קרבנות כנ"ל.
<b>שערי ציון</b><br><b>ומפתח אוהל מועד וגו'</b> הקדמונים חקרו למצוא טעם נכון למה נקרא שבת זה שבת הגדול אעפ"י שאינו חל בעשרה בחודש, ונ"ל לתת טעם כי בשבת זה נתגדל שם כבודו בעמים ונתידע השראת שכינתו והשגחתו בתחתונים בעולם שנה נפש, וכמ"ש נודע ה' משפט עשה כו' שכשהקב"ה עושה דין ברשעים שמו נתעלה [ויק"ר פכ"ד א], וזה ביאור הכתוב (שמות יד לא) וירא ישראל את היד הגדולה וגו' וירא העם את ה' וגו' והיינו דבוודאי כל אדם הוא מאמין באמונה שלימה בהשי"ת וא"כ היה ראוי שבכל שעה יהיה ירא וחרד על עסקיו שלא לעשות נגד רצונו ח"ו ואיך ימרה פני המלך העומד נגדו, רק מחמת שבעתים הללו הקב"ה עושה עמנו נסים נסתרים שאין כל אדם משיגם וסוברים שהעולם מתנהג ע"פ הטבע ועזב ה' את הארץ ובפרט בראותם שהרשעים גוברים, והמקרא צוח באזנינו שמענו כו' פועל פעלת בימיהם בימי קדם וגו', וע"כ כשהקב"ה מאיר פניו אלינו בנסים מפורסמים להתודע ולהגלות שהוא משגיח עלינו בעינא פקיחא ולא יטוש את עמו ממילא נופלת יראה בלב האדם אחרי שנתאמת אצלם השגחתו יתב"ש, ולכך נאמר כי רוצה ה' בעמו יפאר ענוים בישועה וע"כ נאמר וירא ישראל את היד הגדולה אז תיכף יראו את ה' וכו', ודבר זה נשתלם עכשיו בג' אופנים הכלולים זה מזה והם עולם שנה נפש, דהיינו בנפש ע"י העשר מכות אשר פעל ועשה במצרים, והב' טלה בעולם שלקחו הישראל את הטלה ועשו בו שפטים, הג' בשנה שבת קודש שכל אדם מרגיש אימה יתירה והתעוררות קדושה וכמ"ש [ירושלמי דמאי ט"ז ע"ב] אפילו ע"ה ירא לשקר בשבת, ושלשת אלו נשתלם בשבת זה ע"כ קבעו שבת זה בכל שנה ושנה להקרא שבת הגדול שנתגדל השם הנכבד והנורא וכאמור.
<b>ועוד</b> יש לומר דאיתא במדרש [שמו"ר פ"א כח] דכשהיו הישראל במצרים בקשו מפרעה לתת להם יום אחד שינוחו בן מן עבודתם ונתרצה להם וכוונו לברור יום השבת, ונחזי אנן שמירת שבת שהיה במצרים היה בשביל עבודת ימות החול ולנוח מן היגיעה ושיוכלו לעבוד אח"כ, נמצא ששמירת שבת ההוא היה רק לצורך החול אבל שמירת שבת שלנו נהפוך הוא שכל ימות החול צריכין להכין לקבל שפע קדושת הבורא בשבת, ולכך נאמר בפ' ויקהל (שמות לה ב) גבי שבת אלה הדברים אשר צוה ה' לעשות ששת ימים תעשה מלאכה וביום השביעי וכו' שבת שבתון דהול"ל אשר צוה ה' לאמר, ואצל מלאכת המשכן [שם ד] נאמר אשר צוה ה' לאמר דהול"ל לעשות, אבל הוא הדבר שדברנו שמלאכת המשכן היה נעשה מאליו והם צריכים רק לחשוב מחשבות, אבל גבי שבת צריך עשייה של ימות החול להרגיש השבת וכו'.
<b>וכמו</b> כן מצינו במקרא שלפנינו בפ' זו שנאמר ומפתח אוהל מועד לא תצאו שבעת ימים וגו' כאשר עשה ביום הזה וגו' צוה ה' לעשות לכפר עליכם, ופתח אהל מועד תשבו יומם ולילה שבעת ימים וגו', ויש כאן הרבה דקדוקים חדא כפל המקרא שנאמר שבעת ימים ב' פעמים, ועוד מהו לעשות לכפר עליכם עד שחכמינו זכרונם לברכה עמדו על זה ודרשו (יומא ג:) לעשות זה מעשה פרה לכפר זהו מעשה יוה"כ, וצריך להבין לפי פשוטו, ועוד קשה למה במקרא ראשון לא נאמר לילה ויום ובמקרא השני נאמר לילה ויום.
<b>דהנה</b> ידוע שהעולם נברא בכ"ב אותיות והם נחלקים לג' חלקים דהיינו שלש אמות שבע כפולות י"ב פשוטות [ספר יצירה פ"ב מ"א] וכמ"ש בספר יצירה [שם פ"ה מ"ז] המליך אות ה' בשיחה כו' וצר בהם טלה בעולם ניסן בשנה ורגל ימין בנפש זכר ונקבה, ולעולם דרכי לחבר לאחד שיהיה להם שייכות ביחד, וע"כ נ"ל בדרך כלל שהשלש אמות הם נגד השלש רגלים והוא מבואר דידוע שפסח הוא קו החסד וסוכות קו הדין ושבועות מכריע ביניהם והם נגד אויר מים אש כידוע, והנ"ל שהשבעת ימי המלואים היו נגד השבע כפולות וכמו שנבאר, ושמעתי ממורי שי"ב נשיאים הי' נגד הי"ב מנהיגים. וביאור הדבר דבודאי כל מי שרוצה לצאת לעבודת המלך הקב"ה ולקבל עליו עול מלכות שמים שלימה צריך לפקוח על עסקיו שלא יפגום בשם, בשיחה ובהילוך וראיה ושמיעה כו' כל השנים עשר מנהיגים שבנפש המוזכרים בספר יצירה, ובאמת הדבר קשה מאוד על האדם המשוקע בתאות חומריות להזהר בכל אלה, וע"כ חלק השי"ת השנה לי"ב חלקים ובכל חלק ישלוט מזל א' המורה על המנהיג ההוא שיתקן האדם בכל חודש מנהיג אחד ויהא נקל לו להזהר בכל השנה.
<b>והמנהיג</b> הראשון הוא שיחה ורגל שבו נקרא פסח דהיינו פה סח שאסור לדבר שום דיבור אחר רק בנפלאות הבורא ולא דברים בטלים ומכ"ש שקר ולה"ר ח"ו והממעט בדבור זה מודה שיש לו הכנעה ויש עליו עול מלכות שמים וכמ"ש (קהלת א ה) כי אלקים בשמים כו' על כן יהיו דבריך מעטים, ולכך אמרו ע"ה ירא לשקר בשבת לפי שבכל יום שולט מדה אחת מהשבע מדות ובשבת הוא מדת מלכות ולכך יש על האדם אימת מלכות שמים, ולכך זכה טלה להיות ראש לכל המזלות לפי שהוא הנכנע והנרדף יותר מכל הבהמות והחיות וכמ"ש כשה לטבח יובל (ישעיה נג ז), כצאן לטבחה (ירמיה יב ג), וזהו המליך אות ה' דהיינו ה' מוצאות הפה בשיחה לשמור פיו ולשונו וצר בהם טלה בעולם שמורה על הכנעה ומיעוט הדיבור שלא לצורך, ניסן בשנה שכל המרבה לספר ביציאת מצרים משובח, ורגל בנפש להרחיק מן השקר שאין לו רגלים שלכך נתקצצו רגלי הנחש לפי שדיבר שקר כידוע, וכמו כן הוא בכל חודש שולט מנהיג אחר וחובה על האדם להשלים נפשו בי"ב מנהיגים הללו.
<b>והנה</b> לעומת זה השי"ת משפיע עלינו שבעה טובות הנקובים לעומת השבע כפולות דהיינו חכמה עושר ממשלה חיים שלום חן זרע כמבואר בספר יצירה שם, והם מתנהגין ע"י הז' אותיות בג"ד כפר"ת ונקראין כפולות שמקבלים דגש ורפה, והיינו לפי שיש שבע תמורות נגדן ההיפוך מהן, והיינו רק בעוה"ז שיש פירוד טוב ורע משא"כ בעולמות העליונים שיש אחדות ואפילו הרע הוא טוב אינן כפולות, וזה היה עבודת הכהנים להמתיק מדה"ד ולקיים בכל עת יהיו בגדיך לבנים (קהלת ט ח) ר"ל בכל העתים שיש עתים לטובה ולרעה כמ"ש בקהלת [פרק ג] וביארתי במקום אחר.
<b>וזה</b> השייכות שיש לפרשה זו עם שבת הגדול שאנו צריכים לעשות עבודתינו בששת ימי המעשה בשביל להכין עצמינו לשבת ולתקן מדותינו הי"ב מנהיגין, ולעומת זה השבת הוא זכר ליצי"מ כמו במצרים שהיה השבת לצורך ימות החול דהיינו שהקב"ה ישפיע עלינו השבע טובות וכמ"ש והיתה שבת הארץ לכם לאכלה, וע"כ כפל הכתוב פה הציווי על שבעת ימי המלואים להורות שהכהנים צריכים ליחד השבע כפולות, וצוה מתחלה מפתח אוהל מועד לא תצאו וגו' ואמר עוד כאשר עשה וגו' צוה ה' לעשות לכפר שעבודתכם הלזו יהיה על המתקה וכפרה וכמ"ש אכפרה פניו, ועי"כ ופתח אהל מועד תשבו שבעת ימים לילה ויום ר"ל הלילה דהיינו מדה"ד ויום דהיינו מדת הרחמים אחד באחד יגשו וימתקו הדינים ע"י עבודתכם בשלימות, ולכך נקראו ימי המלואים שהשם נתמלא בכ"ח אותיות שנאמר כי שבעת ימים ימלא את ידכם הי"ד שלכם דהיינו הי"ד עתים לטובה ולהיפוך המוזכרים בקהלת, ולכן התפלל משה ועתה יגדל נא כ"ח ה', ברוך ה' לעולם או"א.
<b>חדושי אגדה לחתונה</b><br><b>צו את בני ישראל כו' זאת תורה העולה הוא העולה כו',</b> בגמ' (סוטה ב.) אין מזווגין לאדם אלא לפי מעשיו דכתיב כי לא ינוח שבט הרשע כו' ופריך הא מ' יום מקודם מכריזין כו' ומשני הא בזיווג ראשון הא בזיווג שני אמר ר' יוחנן וקשה לזווגם כקריעת ים סוף כו', ביאור הדבר עפימ"ש לעיל ותרא את עני כו', דביציאת מצרים היו ב' ענינים האחד הוא יציאת מצרים היה עפ"י ההכרח והב' הוא קריעת ים סוף היה מצד החסד וע"י תפלתם, וכמו כן בזיווג ראשון אי אפשר להיות עפ"י מעשיו דעדיין אינו בעולם וצדיק ורשע לא קאמר (נדה טז:) וע"כ הזיווג עפ"י המזל מצד ההכרח, אבל בזיוג שני הוא לפי מעשיו וע"כ צריך להתפלל על זה וע"כ קשה כקריעת ים סוף, וכמ"ש לעיל [פ' ויקרא בחידושי אגדה] שעיקר הדבר שצריך להיות כוונתו לשם שמים ולהנצל מהרהורי עבירה, ולכך עולה כולה כליל שמכפר על הרהור הלב שאין מכיר בו אלא השי"ת, וזש"ה צו את בני ישראל דצו הוא לשון חברותא וצוותא חדא, כשלוקח לעצמו חבר טוב דהיינו נשיאת אשה אז יהיה זאת תורת העולה, לזאת יקרא אשה שידביק א"ע בתורת העולה להנצל מהרהורים רעים אזי היא העולה כלומר היא האשה אשר עמו העולה למעלה שיהיה זיווגו עולה יפה.
<b>מהגדה של פסח</b><br><b>צו את אהרן וכו'</b> פירש"י זירוז מיד ולדורות אמר ר' שמעון ביותר צריך הכתוב לזרז במקום שיש חסרון כיס, צ"ל במאי פליג ר"ש על התנא קמא או מה הוסיף על דבריו, ונבאר ג"כ המדרש זה קרבן וכו' זש"ה מהאוכל יצא מאכל ומעז יצא מתוק וכו' אהרן אוכל כל הקרבנות וממנו יצא קרבן שנאמר זה קרבן, ובהפטורה עולותיכם ספו וכו', ובגמ' שלהי מנחות (קי.) נאמר בבהמה אשה ריח נחוח וכו' אחד המרבה וכו' ובלבד שיכוין וכו' אר"ז מאי קרא מתוקה שנת העובד וכו' והוא תמוה... והנה כבר ביארתי על פסוק וילכו ויעשו וכו' ועל פסוק יהי חסדך וכו' כאשר יחלנו לך, ותוכן הענין כי כל מצוה עושין בתחילה בזריזות רק באורך הזמן נעשה אצלו הרגל ועוד יש מניעה לעשייתו בזריזות כשיש בו חסרון כיס שעושה הצדקה בעל כרחו, וזה שאמר צו וכו' אין צו אלא זירוז שיעשה המצוה זו בזריזות אעפ"י שמצוה זו לא היתה חשובה כ"כ בעיניהם, והזריזות הוא מיד ולדורות ר"ל דגם ברבות הימים יהיו בעיניהם כחדשים, אבל ר' שמעון דדריש טעמא דקרא וא"כ בכל מצוה צריך לבקש טעמים בכדי שיהיה איזה חידוש ויהיה לו תשוקה חדשה לקיימה באהבה, וע"כ א"צ להדרש הזה וע"כ דריש שהזריזות צריך להיות משום שיש בה חסרון כיס שאפ"ה יעשה באהבה ושמחה גדולה.
<b>והנה</b> כבר ביארתי על פסוק אדם כי יקריב מכם וכו' ע"ד שאמרו במדרש (גמ' סנהדרין ס:) ריקן כל העבודות כלן לשם המיוחד, והיינו משום שהעולה מכפרת על הרהור הלב שאין מכיר בו אלא הש"י, ע"כ נאמר זבחי אלקים רוח נשברה כי הש"י שוכן את דכא והוא בעצמו מקבל אותו ואין צריך לשום פרקליט, וע"כ אמרו (שבת יב:) גבי רבי אליעזר כשהלך לבקר החולה אמר יפקדך לשלם אע"ג שהוא לשון תרגום ואין מלאכי השרת נזקקין, מ"מ כיון שהשכינה עמו אין צריך לשום פרקליט, וז"ש אדם כי יקריב מכם ר"ל שהקרבן יהיה האדם בעצמו ע"י מחשבתו הקדושה, וזה קרבן לה', שהקב"ה בעצמו מקבלו כי מלאכי השרת אין יודעים מחשבות, אבל מן הצאן וכו' תקריבו שצריכין לפרקליטין, ויש בזה חילוק גדול כי כשמביאין מתנה למלך והוא בעצמו מקבלה אז אין חילוק בין רב למעט כי המלך יודע שאין בכחו להביא יותר וחשוב בעיניו כהרבה אבל כששולחין לו ע"י שליח אז אותו השליח אינו רוצה להביא ולהכניס למלך מתנה מועטת, וז"ש בעולה וכו' ללמדך שכל אחד המרבה וכו' בודאי זה מוכח מקרא הזה, אבל מה שהתנה בלבד שיכוין וכו' דמשמע דאם אינו מכוין כ"כ אז יש חילוק בין רב למעט והיינו מחמת שאין מחשבתו טהורה כ"כ שיקבלנה הש"י רק ע"י מכניסי רחמים, וזה אינו מוכח מקרא הנ"ל, וע"ז בא ר' זירא להביא ראיה מקרא דמתוקה שנת העובד ר"ל אם יש בו מתיקות שעושה בזריזות ובהתלהבות אז בין מעט בין הרבה יאכל, שאפילו באכילה גרידא יש ענין זה כנ"ל.
<b>וז"ש</b> בהפטורה <b>עולותיכם ספו וכו'</b> ואכלו בשר שאפילו מה שציויתי על הקרבן היה ג"כ עיקר הכונה על המחשבה לעשות נחת רוח לפני, וכמ"ש בעקידה ע"פ כשמוע בקול ד' וכו', וז"ש במדרש הנ"ל מהאוכל יצא מאכל דאהרן בעצמו אוכל הקרבנות והוא בעצמו נחשב לקרבן ע"י אכילת הקרבן וכמ"ש זה קרבן אהרן, והיינו ע"י כי מעז יצא מתוק שהיה מתוקים שנת העובד שעשה הדבר בזריזות ואהבה יתירה וכמ"ש בס' בינה לעתים על פסוק וצדיקים ישמחו יעלצו לפני אלקים וכו', והש"י יזכינו לעבדו בשמחה ובטוב לבב ובא לציון גואל אמן.

שמיני

<b>קרב אל המזבח ועשה את חטאתך ואת עולתך וכפר כו',</b> ופרש"י מלמד שהיה אהרן בוש כו' ואמר משה למה אתה בוש לכך נבחרת, וצריך להבין ענין בושה זו מה טיבה וכי ייבוש האדם לקיים המצות.
<b>והנה</b> נתקשיתי בטעמו של פ' החודש למה תקנוהו דבשלמא פ' שקלים להזהיר על השקלים ופ' זכור לזכור מעשה עמלק ופ' פרה להזהיר על הטהרה קודם פסח אבל פ' החודש איני יודע מה מלמדינו בזה שהוא ראש חודש, ואין לומר בשביל קרבן פסח הלא באמת אין הדין כן רק פסח מצרים מקחו מבעשור ולא פסח דורות (פסחים צו.), גם צריך לבאר מה שאמרו חכז"ל (מנחות כט.) ג' דברים נתקשה משה, והסימן הוא שמו מ'נורה ש'רצים ה'חודש, וכבר ביארתי ענין הקישוי של המנורה בפ' תרומה [ד"ה ועפי"ז ביארתי], וצריך לבאר ג"כ מהו הקישוי של שרצים והחודש דלכאורה בשרצים אין מקום להתקשות דלא מצינו שום מין טהור בשרצים דכולן טמאים, וגם החודש הלא הסנהדרין חכמו ולמדו בע"פ קידוש החודש.
<b>ולבאר</b> כל זה נקדים ב' הגמרות דלכאורה סותרין זה את זה, דאיתא בסנהדרין (מג:) כל הזובח יצרו ומתוודה עליו כאלו כבדו להקב"ה בב' עולמות שנאמר זובח תודה יכבדנני, ועוד איתא בגמ' [שם] בזמן שבית המקדש קיים אדם חוטא מקריב קרבן כו' אבל מי שדעתו שפילה עליו כאלו הקריב כל הקרבנות שנאמר זבחי אלקים רוח נשברה, ומלבד שהמאמרים בעצמם קשים להולמן לשון זובח יצרו ומתוודה עליו ועוד דקדוקים רבים, דגם נראים כסותרים זא"ז.
<b>דהנה</b> בודאי שמדת השפלות הוא טוב מאוד אבל צריך להזהיר שלא יהיה על ידי כך נסוג אחור מעבודת הבורא כשישים על לבו להכיר שפלותו וקיצורו בעבודת הבורא ואיך הוא מתלכלך בחטאים ועוונות כל שעה ורגע וכבר התוודה כמה פעמים ואעפי"כ שב אל קיאו עי"ז תגבר עליו המרה שחורה ויתרפה מעבודת הבורא מחמת הבושה והכלימה ואפילו להתוודת בפיו ושפתיו לא יוכל לפתוח פיו, ואעפ"י שבודאי ע"י הבושה זו נמחלין לו עוונותיו מ"מ לא יוכל לבא לאיזה מעלה יתירה להוסיף מצות ומעשים טובים ושלימות, וע"כ צריך להשיב אל נפשו הלא לכך נבראתי לעשות נחת רוח לפניו, והענין הוא שצריך להתעשת בשני דברים השפלות עצמו וגדלות הבורא שאם אינו מכיר רק שפלות עצמו עי"ז אינו יכול להחזיק ביראת ה' לקנות שלימות כי לפי דעתו שאם היה צדיק היה עובד ה', אבל האמת הוא שצריך לחשוב ג"כ בגדולת הבורא וידע ויבין שאפילו משה רבע"ה לא היה יכול לצאת י"ח נגד השי"ת שהוא אין סוף וא"כ למה יגרע עכשיו שאינו צדיק רק שצריך לדעת שלכך נברא וכנ"ל, וכמו שביארתי בפ' תרומה בענין המנורה.
<b>וזהו</b> אמרם ז"ל כל הזובח את יצרו שאינו זובח את עצמו בהכרת השפלות רק את יצרו זובח שהאדם מצד גשמיותו ויצר הרע הוא שפל אבל מצד נשמתו הוא גדול וע"כ מתוודה עליו שאינו מתבושש לעצור במילין הרי זה מכבד להקב"ה בב' עולמות הן בעוה"ז בהכרת שפלותו לפי חטאיו והן בהכרת גדלות הבורא שעי"ז יבא למעלה יתירה, אבל מי שדעתו שפילה עליו שהוא נבזה ונמאס אינו מרויח רק כאלו הקריב כל הקרבנות לכפר עוונותיו וא"ש שני הגמרות.
<b>וזהו</b> ביאור אמרם ז"ל בפ' איזהו נשך (ב"מ סא:) המעלה דכתיב גבי שרצים (אני ד' המעלה אתכם מארץ מצרים ויקרא יא מה) ל"ל ומשני שאמר הקב"ה אלו לא הוצאתי אתכם רק בשביל דבר זה די עיי"ש, וי"ל דזהו גופא הקישוי שנתקשה משה בשרצים מה מעלה יש בזה שנמנעים משרצים וכמ"ש רש"י דמעלה הוא לשון עילוי, ומשני כיון שהקב"ה צוה ע"כ הרי הוא מעלה גדולה שאמר ונעשה נחת רוח לפניו.
<b>וכמו</b> כן גבי חודש, שהלבנה מורה על השפלות והמיעוט והחמה מורה על הרבוי שהקב"ה נקרא שמש ומגן ה' אלקים (תהלים פד יב), וישראל נמשלו ללבנה, וכמו שביארתי מקרא (שה"ש ו י) מי זאת הנשקפה כמו שחר יפה כלבנה ברה כחמה, שנשקפה כמו ששוחרין ומבקשים את השי"ת כלעומת זה כדרך שבא לראות כו', והיינו כמו הלבנה נגד החמה כל עוד שמתקרבת אל החמה אינה מאירה רק כשמתרחקת אזי מאירה, כמו כן כשאדם מכיר התרחקותו מהשי"ת אז הוא מאיר שהקב"ה שוכן את דכא, וזהו טעם נכון לפ' החודש בשבת לפני ניסן, כי בחודש הבא קונים שפלות ע"י אכילת מצה שמורה על הכנעה, ושבת הוא מורה על הריבוי מהרחבת השפע מלמעלה המנחיל מנוחה לעמו ישראל בקדושתו צריך לקנות ב' המדריגות כנ"ל.
<b>וזהו</b> שאמר החודש הזה לכם ראש חדשים, שע"י מדת הכנעה הזו אתם ראש לכל כמ"ש כי לא מרובכם כו' כי אתם המעט כו' וע"כ ויקחו להם איש שה, ע"ד שאמרו חכז"ל למה נבחרו צאן לקרבנות לפי שהם שפלים מכל כו' כשה לטבח כו' לפני גוזזי נאלמה כו' ולא יפתח פיו כו', כמו כן בחודש הזה המנהיג היא השיחה ובזה נתקשה משה [היאך] אפשר לאדם להתחזק ביראת ה', והשפלות יסיר לבו, והשיב לו הקב"ה כזה ראה וקדש כדמיון הנהגת הלבנה נגד החמה, שע"י התרחקותה מהחמה והשפלות נגדה, אזי מאיר על עבר פניה אור השמש.
<b>וזהו</b> ביאור הכתוב שהיה אהרן בוש שהיה עניו ביותר ולא היה יכול להתחזק לעבודה ואמר לו משה לא כן המדה רק קרב אל המזבח שאתה תקרב לזבוח היצה"ר ולא שתזבח את עצמך שע"י השפלות תתרפה מעבודת ה' כי באמת כל השפלות הזה אינו מגיע רק אל הגוף אבל הנשמה שבך טהורה היא, ואם תתנהג כן אזי תרויח בשתים, דהיינו ועשה, שתתקן את חטאתך העוונות שלך, ואת עולתך, העולות שלך לעלות למדריגות גבוהות, וממילא וכפר בעדך ובעד העם, שתוכל לעשות טובות גם לשאר עמא דארעא ולנטלם ולנשאם.
<b>זאת</b> החיה אשר תאכלו כו' מפרסת פרסה ושוסעת שסע מעלת גרה כו' ואת החזיר כי מפרסת כו' גרה לא יגר כו', הנה בנוהג שבעולם כשאדם נותן סימן בדבר על איזה ענין צריך שיהיה להסימן ההוא קצת שייכות להנסמן שלא יטעה להיפך, ומכש"כ כשהבעל מלאכה בעצמו עושה סימן במלאכתו, א"כ איפוא יקשה מה שייכות יש לסימני מעלה גרה ומפריס פרסה עם סימני טהרה, גם קשה מ"ש גבי חזיר כי מפרסת פרסה וגרה לא יגר אין לו פירוש כלל, וגם למה כתיב לשון עתיד, והול"ל והוא גרה איננו מעלה.
<b>אמנם</b> ביאור הדבר כי כל הגוים ערלים שואלין ומונין את ישראל אם אמת שאסור לאכול חזיר למה בראו הקב"ה בעולם, ואולם סוד ה' ליראיו ודעת לנבון נקל ורשעים בחושך ידמו, וכמו שפי' גם כן למה הזהיר הקב"ה על אכילת עץ הדעת ונאמר בו כי ביום אכלך ממנו מות תמות, עוד קשה הלא מדתו של הקב"ה לפרוע מדה כנגד מדה לפי שאין הקב"ה מעניש את האדם בשביל נקמה על שהרע לו רק שהעונש הוא טובה גדולה להנענש למען יזדכך ויתלבן ויזכה לעמוד בהיכלו של מלך כמ"ש וישב מצרף ומטהר כו' (מלאכי ג ג) יתבררו ויתלבנו כו' (דניאל יב י).
<b>ואולם</b> הענין הוא כך ידוע מ"ש המקובלים ע"מ שכתוב תרח אבי אברהם ואבי נחור כו' שבפסוק זה מבואר סוד מעשה בראשית שהיה הטוב בפני עצמו והרע בפני עצמו ולא היה בקליפה שום כח להתגבר על הקדושה כמו שאי אפשר לשום אדם להמרות נגד מלך בו"ד כל זמן שהוא עומד בחצירו של המלך, רק המעשה היה כן כשעלה ברצון הקב"ה לברוא האדם נמלך בפמליא שלו והתחיל השטן לקטרג שהוא היה שר גדול מכל מלאכי מעלה ונתקנא באדם והמריד כל צבא מעלה ומכח זה הושלך לארץ, ומ"מ השקט בל יוכל ולא מצא לו חבר בכל ברואי מטה רק הנחש שהיה גבוה וערום מכל והוא היה הממוצע בין האדם והשרצים שאין בהם שום מין טהור, והשטן נתלבש בו ודבר מתוך גרונו ועשה והצליח שחוה שמעה לקולו ונתנה ג"כ לאדם ולכל ב"ח ואכלו ועברו על צוויו של הקב"ה, הנה מחמת זה פרח המדון והרשעה לכל באי עולם שעי"ז הוגבר כח הקליפה להסית ולהדיח האדם להמרות עיני כבודו, וזהו פי' עץ הדעת טוב ורע כי דעת לשון אהבה כמו וידע אדם, שע"י אכילת עץ הדעת שעבר על דעת קונו נתן כח בקליפה להתגבר על הקדושה ולהחשיך אור ה' צבאות, וזהו ענין היצ"ט והיצה"ר וכמו שביארתי במ"א שלכל אדם יש יצ"ט ויצה"ר דהיינו שיש בו התגברות מטוב ורע וכשזוכה יגבר הטוב על הרע וכשאינו זוכה עשה להיפך.
<b>והנה</b> מבואר בס' התניא [ח"א פ"ו] שיש ד' קליפות והם הנזכרים ביחזקאל [א] והנה רוח סערה בא מן הצפון ענן גדול ואש מתלקחת ונוגה לו סביב ומתוכה כעין חשמל שהוא השכינה, דהיינו שג' קליפות הראשונות הם מס"א ורע גמור שאין בו טוב כלל ומהם נמשכו יניקות כל ב"ח הטמאים ומשם מחצב נפשות אה"ע, ודברים הללו אי אפשר להם להתעלות ולהתקדש בקדושה של מעלה עד אשר יעבור רוח הטומאה ואז עתיד חזיר לטהר, וע"כ מי שנזדמן לו בפיו ח"ו אכילת דבר טמא, אעפ"י שמתפלל ולומד בכוונה מ"מ אי אפשר שיהיה לענין ההוא עליה כיון שבא ע"י כח הטומאה עד שיעבור רוח הטומאה מן הארץ, וע"כ בתחילת הבריאה שכל עבודת האדם היה רק לשמרה במל"ת ולעבדה במ"ע, היה אפילו הגשמיות שלו מזוכך, משא"כ אח"כ כשנתערב טוב ורע והאדם עושה להנאת עצמו ומתגשם ואינו יכול לעלות ע"כ הוצרך הפירוד והמיתה, וכמ"ש בספר הזוהר [ח"א קל"ז ע"א] על ענין הנסכוי שלכך לא נרקב וממנו תתחיל התחיה לפי שאינו נהנה משום אכילה רק ממוצאי שבת, ובעת ההוא כבר שב אדם בתשובה שלימה, וכבר ביארתי ג"כ ענין המחצית השקל שנתנו ישראל היה לכוונה זו, עיין לעיל בפ' כי תשא.
<b>והנה</b> כתב בשל"ה על ענין קנה וושט שיש באדם, שהקנה הוא כנגד עוה"ב שאינו מקבל שום מאכל ומשקה רק הדיבור יוצא ממנו, והושט הוא כנגד עוה"ז שמקבל כל המאכלים, ונ"ל דענין חיבורן הוא רמז להעלות כל תמצית המאכלים שבהם אל הלב התלוי בהקנה והשאר נדחה לחוץ, ועיקר חיות האדם הוא ע"י הרוחניות, והיינו דוקא במאכלים טהורים שיש בהם בחינת טוב משא"כ בטמאים א"א להם לשום העלאה, וע"כ סימני טהרה הם שוסעת שסע שפרסותיו סדוקין להורות שהם מחצה טוב ומחצה רע, גם מעלה גרה כי גרה הוא הקנה כמו שאמרו (יומא כה.) הרגל והחזה והגרה, ופי' שהיה על אופן שיוכל להיות לו עליה להקנה, וזהו אמרם ואת החזיר כי מפריס פרסה פי' שזה מורה שיוכל להיות בו חלק טוב אבל אין בו כח טהרה שיוכל להיות בו העלאה וזהו והוא גרה לא יגר כל זמן שלא יעברו גלולים מן הארץ, טמא הוא לכם, משא"כ כשיעבור רוח הטומאה תהיה ההעלאה מעצמה אזי עתיד חזיר לטהר, וסימני עופות לא נאמר רק סימני דגים סנפיר וקשקשת ששט ופורח בהם לעלות על הר בית ה'.
<b>שערי ציון</b><br><b>ויהי ביום השמיני וגו' כי היום ד' נראה אליכם וגו',</b> במדרש איתא דהוראות של ויהי על הצער היה שמתו נדב ואביהו, וע"ז קשה מה בא ללמדנו פה בתיבת ויהי הלא זה אמור בפ' דלקמן, ובמפרשים איתא שהצער היה שלא השרה שכינתו בתוכם כל ז' ימי המלואים, ובאמת צריך ביאור מה שהבטיחם משה בזה [וירא אליכם כבוד ד'] משמע דבלא זה לא היו שומעין לו דהוי כמו ע"מ לקבל פרס הלא אין רשאי לעבוד בשביל לבא למדריגה, ואם עושים בשביל כך בוודאי לא יעלה בידם כמ"ש הרבה עשו כרשב"י ולא עלתה בידם.
<b>והנה</b> החודש הזה [אייר] הבע"ל למראה עינים הוא חמתי כשנחקרנו בעולם שנה נפש מורה על מדה"ד דהיינו בעולם המזל שלו שור המורה על מדה"ד כמ"ש (יחזקאל א י) ופני שור מהשמאל, ובשנה שהוא הזמן הם רוב ימי הספירה בחודש הזה שהם ימי הדין, ובנפש מצינו כל מי שהיה טמא או בדרך רחוקה שפלטתו העזרה נדחה לחודש הזה.
<b>והנה</b> בספר יצירה [פ"ה מ"ז] איתא המליך אות וי"ו בהרהור כו' וצר בהם שור בעולם אייר בשנה וכוליא ימינית בנפש זכר ונקבה, להבין כל זה נ"ל דהנה בוודאי בחודש הזה שייך הוא"ו וכמו שביארנו בחודש העבר [ניסן] ששלט אות ה' דהיינו ה' מוצאות הפה והשומר פיו ולשונו זוכה לדבר אמת, וזוכה להוא"ו דהיינו מדת אמת כמ"ש תתן אמת ליעקב שהיה מרכבה לאות וא"ו של השם, וכמו שביארתי במ"א על פסוק וישקול אברהם לעפרן ששקלי אברהם הכבידו על עפרון שעפר"ן גמטריא ארבע מאות בגמטריא ר"ע עי"ן [עי' בעה"ט] ונתן לו אברהם ת' שקלים להכריע את שקלי עפרון והיינו שלקח ממנו הוא"ו של כף מאזנים שההכרע תלוי בוא"ו כידוע והיינו בעבור שעפרן אחז עצמו בשקר שאמר הרבה ואפילו מעט לא עשה, וע"ז מתפללין ביוצר זכור לי שקלי עפרן.
<b>והנה</b> מצינו בגמ' (ר"ה יא.) שהחודש הזה נקרא זיו ונחלקו רש"י ותוס' בריש מס' ר"ה בפי' נולדו בו זיותני העולם ע"ש, ויש לפרש ג"כ שזיותני העולם מורה על ג' אותיות המתגלים בחודש הזה להגביר חסדי המקום דהיינו כד"ט שהם החילופים של שם אלקים כידוע ששם אלקים בפשוטו מורה על מדה"ד וכשהוא מתחלף משתנה לרחמים והיינו יום כ' בספירה ויום כ"ד ויום ל"ג כמ"ש בשל"ה ויום ל"ג ידוע קדושתו שהוא אחר עבור ב' שלישי הספירה דהיינו בשליש הא' הוא ר"ח שבכל שליש באים לקדושה חדשה וכ"כ חודש אייר הוא שני שלישים מן השנה.
<b>והענין</b> הוא שאותיות זי"ו הם אותיות פשוטים בלי חלל ואין כמוהם בכל הא"ב, וא"כ מורים בודאי על המחשבה הפשוטה בלי צמצום, שכל דבר שיש חלל בתוכו מורה על צמצום וא"כ מורה על הקב"ה, ואפשר שזה"ש בזוה"ק [ח"ב קנ"ח ע"א] כשיו"ד תגא על וא"ו היא אשת חיל עטרת בעלה דהיינו שאות זיי"ן מורה על מדת המלכות [מדה השביעית] שאמרו חז"ל שיש בה שני הפכים שאמרו משל למלך שהיה לו בת יחידה ומסר כל מפתחות בידה שאם עושים רצונו הוא זיין אותם ומפרנס אותם ואם לאו הרי זיין לנגדם דהיינו כלי זיין ומיני עונשים, וכ"כ איתא במדרש (ויק"ר יג ד) את זה תאכלו כו' ואת זה לא תאכלו כמ"ש אם תאבו ושמעתם טוב הארץ וגו' [ואם תמאנו ומריתם חרב תאכלו]. היינו דאמרינן [בספר יצירה פ"ד] שבע כפולות שיש בהן טוב ורע דין ורחמים.
<b>והורו</b> לנו הקדמונים להמתיק הדינין בשורשן ע"י המחשבה. וזה ביאור מה שכתוב לעומת העצה יסירנה, שפירש בספר שער גן עדן שיסיר הדינין, וביאור דבריו העצה הם מקום הכוליות היועצות שכשהחכמה העליונה משפעת כל הדינין נמתקים, ואפשר שע"כ אומרים בר"ה היום הרת עולם דהיינו לשון הריון המורה על המחשבה כמו הרה עמל וכמבואר בספרים שבתשרי היה המחשבה ובניסן היה מעשה ויכולין הדינין השולטים בתשרי להתמתק ע"י המחשבה, וע"כ קורין הזי"ו ל"ך ובזה יתורץ שהיו שמנה מלכים באדום ולא יצא עולם התיקון רק ע"י מלך השמיני.
<b>והנה</b> בקיצור נאמר שזהו ההמשך המליך אות וא"ו הנוטה לרחמים בהרהור ע"י המחשבה וצר בהם דהיינו העטיף וכיסה שור בעולם את הדינין או שכבש והיצר אותן וכמ"ש על נושא שכיבשם ולא שח"ו יכריעו הכף מאזנים רק שכיבשם לבל יתראו, ואייר בשנה דהיינו החודש הח' שיתגלו עכשיו החסדים מחודש ניסן ומפסח וכוליא ימין בנפש וכמ"ש לעומת העצה יסירנה, וע"כ אומרים וכל קרב וכליות יזמרו לשמך שלכאורה אין לו הבנה שעיקר השיר הוא בפה אבל הענין לפני דברינו שזמורות הוא לשון המתקה ששוברין הדינין ולכן כל איש מצוק שלא מצאה ידו להכין את עצמו על חג הפסח הוא יתטהר ויתקדש בחודש הזה.
<b>והנה</b> כמו כן בשבעת ימי המלואים שהיה נגד ימי הבנין לא נתגלו עדיין שפע חסד הבורא עליהם היה קשה עליהם, והיינו בשביל שמשה שימש בחלוק לבן שאין לו אימרא דהיינו לבוש ושהחסדים לא יכלו להתלבש ולהצמצם בעוה"ז, וע"כ קרא משה ביום השמיני לאהרן ולבניו דהיינו האיש חסד וכל בניו ולזקנ"י ישראל תקוני דיקנ"א כמ"ש וקמץ הכהן שהזקן הוא דוגמת קמץ וצוה להם על הקרבנות המיחדים כל העולמות כידוע, ולכך נאמר סולת בלולה לשון נקיבה אע"ג דהול"ל בלול כמ"ש במ"א כי סולת הוא לשון זכר, אבל בלול"ה בגימט' חכמ"ה, כי היום ה' נראה אליכם שעכשיו יתגלו עליכם החסדים, אבל נדב ואביהו שהקריבו לפני ה' אש זרה שהגבירו הדינים אשר לא צוה אותם, פי' לשון צותא חדא שלא היה התחברות לכן נענשו, וכ"ז מרומז בתיבת ויהי דהיינו מיתת נדב ואביהו וגם מה שלא נתראה שכינה אליהם עד עכשיו כולא חדא הוא וכנ"ל.
<b>חידושי אגדה לחתונה</b><br><b>ויקריבו אש זרה כו',</b> דלכאו' חטא אדה"ר ושל נדב ואביהו וגם של העגל הכל היה על דרך אחד, דהשי"ת ברא את האדם עפר מן האדמה ויפח באפיו נשמת חיים דהיינו יצ"ט ויצה"ר, ואם מערב טוב ורע הוא גרוע יותר דהיינו אם עושה עבירה ביצ"ט שנדמה לו שהוא מצוה או מצוה ביצה"ר שיש בה פניה או טעות שסבור שהוא מצוה ובאמת היא עבירה עי"כ אינו יכול לעשות תשובה ומערב טוב ברע, וכמו כן באדה"ר עשה עבירה שאכל מעץ הדעת לשם מצוה שנתפתה לדברי הנחש והייתם כאלקים יודעי טוב ורע ונפקחו עיניכם שלא אכל לתאות הגשמיות ליהנות מגוף האכילה רק כוונתו היה לש"ש, וכמו כן נדב ואביהו שלא נשאו נשים להיותן קדושים ונהפוך שע"י שנשא אשה לומד בטהרה ולא נאמרה פרישות מהאשה רק למשה אבל לשאר ישראל נאמר שובו לכם לאהליכם, וכמו כן בענין העגל שלא עשאוהו לשם ע"ז רק אשר ילכו לפנינו למנהיג ושתפו ש"ש ודבר אחר כדאיתא בגמ', וזהו ויקריבו לפני ה' אש זרה שאין חפץ להשי"ת באש כזה ע"י היצה"ר אשר לא צוה אותם לשון התחברות צוותא חדא והיינו שלא נשאו נשים רק התחברות אחר היה שם דהיינו תערובת טוב ורע, וזש"ה (איוב ה כד) וידעת כי שלום אהלך, שיהיה לך שלום ממלחמת היצה"ר, וזה יהיה ע"י ופקדת נוך שיהיה לך אשה ועי"כ לא תחטא שתהיה נשמר מהרהורי עבירה.
<b>לברית מילה</b><br><b>ויהי ביום השמיני כו' זה הדבר כו',</b> במדרש פ' נשא מוקי לה אמצות מילה, והענין הוא עפימ"ש שכפה עליהן ההר כו', וצריך להבין דא"כ יש טענה לאומות העולם, והענין הוא דבכל דבר צריך להיות במחשבה ובמעשה, דכששוכרין משרת מקבל עליו לציית על כל מה שיצוו אותו רק אח"כ לפעמים שאינו עושה עבודתו בשלימות מגלגלין עמו כפי האפשרי הן לטוב הן למוטב, משא"כ אם מתחלה אינו רוצה לקבל עליו לעבוד בשלימות אין שוכרין אותו כלל, ולכך ישראל היה להם מחשבה טובה שאמרו נעשה ונשמע כי הכל חפצים ליראה את השי"ת, רק לענין המעשה הוצרך לכפיית ההר, משא"כ אוה"ע שמתחלה מיאנו מלקבל וכמ"ש בספרים [ערבי נחל פ' נצבים] ע"פ הוא עשנו כו' (תהלים ק ג) לשון הכרח ולכך ולו אנחנו, והנה קבלת עול מלכות שמים הוא העיקר וזה תלוי בשמירת שבת המורה על חידוש העולם ולכך מחלל שבת הוי מומר לכל התורה, וזהו כוונת המדרש [ויק"ר כ"ז י] למלך בשר ודם שציוה כל הרוצה לבוא אליו מתחלה יראה פני המטרונא ר"ל שמתחלה יקבל עליו שמירת שבת שהוא הוראה ומופת שקבל עול מלכות שמים, ולכן כתיב שבעת ימים יהיה עם אמו דקודם לכן לא ירצה, וכמו כן מצות ברית מילה ליום ח' דע"י המילה נחתם לעבד להשי"ת צריך להיות אחר שעבר עליו שבת א', וכ"כ במשכן שהיו מצפים להשראת שכינה לא היה יכול להגלות עד יום השמיני שהיה ביום א' כמ"ש עשר עטרות כו' והיינו אחר שבת קודש וע"י ברית מילה, ולכן כתיב זה הדבר אשר תעשו ואז ירא אליכם כו' שיבוא להילד נשמה קדושה.

תזריע

<b>ואיש כי ימרט ראשו כו'</b> איש צרוע הוא טמא הוא טמא יטמאנו הכהן בראשו נגעו, קשה טובא חדא האיך ס"ד דבמריטת ראש יהיה טמא שאין בו נגע, ועוד שכל הכתוב דאיש צרוע הוא למותר ודבר בכעס כמתקוטט, וגם בראשו נגעו לא ידענו מאי בעי בזה דמאי נפקא מינה אם בראשו הוא הנגע או בשאר אבריו, והנ"ל דיש בזה רמז גדול וכמ"ש רז"ל (פסחים מט:) שנה ופירש קשה מכולם, והיינו כי השערות הם דינים ולכך כהן גדול היה צריך להסתפר בכל יום וע"כ כי ימרט ראשו זה מורה על טהרה יתירה, ואח"כ כשנולד בו נגע, הטומאה יותר גדולה, ולכך קאמר בראשו נגעו וכפל כמה פעמים הטומאה במקרא זה, וכבר אמרתי בילדותי רמז לזה שהעומד מחליו שערותיו מתלבנים כמו שאמרו רז"ל (נדרים מא.) שמוחלין לו עוונותיו שנאמר הסולח לכל עוניכי הרופא לכל תחלואיכי.
<b>חידושי אגדה לחתונה</b><br><b>אשה כי תזריע,</b> ברש"י א"ר שמלאי כשם שיצירתו של אדם אחר כל בהמה וחיה ועוף כך תורתו מתפרשת כו', דאמרו חז"ל למה נברא אדם בששי ועיקר הטעם הוא לפי שהאדם הוא תכלית הבריאה ואין להקב"ה בעולמו אלא ד' אמות של הלכה שכל העולם לא נברא אלא לצוות לזה והכל היה רק הכנה לבריאת האדם שהיה סוף מעשה במחשבה תחלה, וכמו כן בענין הזיווג שאינו נקרא אדם עד שנשא אשה ואינו יוצא ידי חובתו עד שמעמיד תולדות, וע"כ נכתבו דינים אלו אח"כ, וכדי להורות שיהיה לשם שמים ולא לתאות הגשמיות ע"כ אסר לנו ימי נדה וזיבה וימי לידה, וכמו כן בפרשה דלעיל מאכלות אסורות אעפ"י שנפשו של אדם חומדתן צריך לשבור התאות, וזש"ה כשם שיצירתו של אדם אחרי ככלות הכל להורות שהוא היה תכלית כוונתו של הקב"ה בבריאת העולם, וע"כ צריך להתאמץ לעשות נחת רוח לפניו ית"ש, כמו כן תורתו מתפרשת אח"כ להורות שזה הוא תכלית האדם לישא אשה ולהוליד בנים ובכל זה יהיה כוונתו לשם שמים להגביר היצ"ט על היצה"ר וזהו תכלית הבריאה.
<b>לברית מילה</b><br><b>אשה כי תזריע כו',</b> דקדק רש"י ל"ל כי תזריע ותירץ דאיש מזריע כו', ונ"ל עפ"י המדרש (ויק"ר יד ז) תן חלק לשבעה אלו ימי נדה וגם לשמנה ימי מילה, עפימ"ש גבי רחל כתיב (בראשית לה יז) ותאמר לה המילדת אל תראי כי גם זה לך בן, וקשה דמה נחמה היא זו לענין הקישוי ללדת, ועוד מהו גם זה ומה שייכות להראשון, ונ"ל דהנה אמרו חז"ל (שבת לא:) על ג' דברים נשים מתות כו' על שאינן זהירות בנדה כו', וע"כ נתיראה שמה לא נזהרה בטוב בנדה, דבחלה והדלקה נקל לזהר אבל פתחי נדה חמורים, והסימן לזה שיולדת זכר כמ"ש וטהורה הוא ונקתה כו' שיולדת זכרים [סוטה כו. ונקתה ונזרעה זרע שאם היתה יולדת נקבות יולדת זכרים א] וזהו שאמרה המילדת אל תראי רק בוודאי לא חטאת והראיה שהוא בן, וז"ש תן חלק לשבעה אלו ימי נדה אם תזהר בטוב אז תזכה גם לשמנה ימי מילה, וז"ש כי תזריע אימתי כי זה משמש בלשון אלא אימתי תלד זכר כשטמאה ז' ימים בזכות זה תזכה להוליד בן זכר ותקיים וביום השמיני ימול.

מצורע

<b>זאת תהיה תורת המצורע ביום טהרתו והובא אל הכהן,</b> הנה מלבד הדקדוקים שבמקרא זה קשה עוד דלכאורה נראה כסותר שכתב והובא אל הכהן משמע שיביאו את המצורע אל הכהן ואח"כ כתב ויצא משמע שהכהן יצא אליו, ועוד שכתב והנה נרפא נגע הצרעת מן הצרוע הוא למותר דודאי מן הצרוע נרפא.
<b>ונראה</b> עפ"י מה שאמרו חכז"ל [אבות פ"ב א] הסתכל בשלשה דברים כו' עין רואה ואוזן שמעת וכל מעשיך כו', דהול"ל שיחשוב בלבבו תמיד שפחד ה' לנגדו ולמה פרט ג' דברים הללו. והנ"ל דהנה בפסוקים הללו מבוארים ג' מיני נגעים דהיינו נגעי אדם ונגעי בגדים ונגעי בתים, ולכאורה קשה דהרי אין בעל הרחמים פוגע בנפשות תחלה [ויק"ר פי"ז ד] הול"ל בתחלה נגעי בתים ואח"כ נגעי בגדים ואח"כ נגעי אדם, ושמעתי ממורי ז"ל שג' מיני נגעים הללו הם כנגד מחשבה ודבור ומעשה ולכך נאמרו כסדר הזה.
<b>והנה</b> על ג' דברים נגעים באים דהיינו על גיאות כמ"ש רש"י על ענין עץ ארז ואזוב, וכמ"ש בס' כ"מ ע"פ ונעמן כו' היה גדול לפני אדוניו כו' ע"ש, והשנית על עון לשון הרע כמ"ש בס' כ"מ על פסוק כי טוב חסדך מחיים כו', והג' על עון עין הרע כמ"ש רש"י בנגעי בתים שלכך כתב וצוה הכהן ופנו את הבית. והיינו כי גיאות עיקרו במחשבה, ולשה"ר בדבור, ועין הרע במעשה. ועל ג' אלה צוה התנא לקשוט את עצמו ואמר עין רואה כי עינא ולבא סרסורי דעבירה כמ"ש ולא תתורו כו' שנמשך ממחשבה, ואוזן שומעת היינו דיבורים, וכל מעשיך כו' היינו מעשה.
<b>והנה</b> כשירצה המצורע לשוב מחטאיו צריך לעשות תשובת המשקל דהיינו אם הצרעת בא על עון גיאות צריך לטהר ולקדש המחשבה, ואם בא עליו על עון לשה"ר צריך לקדש הדבור שלו בלימוד תורה, ואם בשביל עון עין הרע שלא רצה להשאיל כליו וחטא במעשה צריך להיות עסקן במצות, וכבר ביארתי כמה פעמים שמדת יום הוא מעשה המצות וכמ"ש בזוה"ק ע"פ ברן יחד ככבי בוקר כו'.
<b>ועל</b> אלו ג' תיקונין רמזה לנו תוה"ק ואמר זאת תהיה תור"ת המצור"ע דהיינו המוציא רע שחטא בדבור ילמוד תורה, וביו"ם טהרתו אם חטא במעשה יתעסק במצות שהוא מדת יום, והובא אל הכה"ן שאם חטא במחשבה יקדש עצמו ככהן שמחשבה פוסלת בעבודתו שנאמר לא יחשב, וגם ידוע שכהן מורה על המחשבה כמ"ש וקמץ הכהן, ואז והנה נרפא נגע הצרעת מן הצרוע פי' שמן הצרוע עצמו יהיה נתרפא צרעתו ולא יצטרך לעשות לו שום רפואה.
<b>שערי ציון</b><br><b>כי תבאו אל ארץ כנען כו' ונתתי נגע צרעת כו'</b> ובמדרש אך טוב לישראל כו' ועם אדם לא ינגעו כו' לפיכך משה מזהיר את ישראל כו' ונתתי נגע צרעת כו', אחר כל הדקדוקים קשה יותר למה סמך הדרוש הזה על נגעי בתים וטפי הו"ל לסמכו על נגעי אדם בפ' דלעיל, וגם בגוף הפסוק הזה כי תבואו כו' יש דקדוקים רבים כמ"ש במ"א.
<b>ונ"ל</b> עפימ"ש באחד באדר משמיעים על השקלים ועל הכלאים [שקלים פ"א מ"א], עפימ"ש ונתנו איש כופר נפשו כו' כל העובר על הפקודים כו' מחצית השקל תרומה לד' דיש לדקדק הרבה, עפימ"ש בפיוט מוסף דשבת שקלים דודי זכור לי שקלי עפרון כו', דכתיב תתן אמת ליעקב שהוא נגד הוא"ו של השם, דבכף מאזנים משגיחים על הוא"ו להיכן הוא נוטה, ועפרון אחז בשקר דמתחלה אמר במבחר קברינו כו' ואח"כ בקש תשלומין וע"כ ניטל ממנו הוא"ו כמשפרש"י עפרן חסר כתיב, ולכך נתן לו אברהם ד' מאות שקלים גימטריא עפר"ן חסר וא"ו, וזה"ש וישקול אברהם לעפרן שהכריע הכף מאזנים לעצמו.
<b>וכמו</b> כן היה ענין הגורלות שהפיל הכהן גדול, דאיתא במדרש [ב"ר פס"ה טו] הנה עשיו אחי איש שעיר כמ"ש ונשא השעיר עליו כל עונותם ואנכי איש חלק כי חלק ה' עמו, והכהן גדול פעל בצדקו וכוונותיו שהגורל יעלה בימין וכף זכות יכריע לישראל ולהיפך לאוה"ע וכמ"ש (שמות יז ט) ומטה האלקים בידי ר"ל ההטיה של מדת הדין כמ"ש כאשר ירים משה ידו.
<b>וכענין</b> זה היה ג"כ כוונת המן שהפיל פור המורה מדה"ד שהם פ"ר דינים של מנצפ"ך ולא עלה בידו על שהגיע לחודש אדר כי בשאר החדשים היה רק ענין אחד או טוב או רע אבל באדר היו ב' דברים טוב ורע שנולד משה וגם מת ואח"כ מצא מקום להפיל גורל להכריע כף חוב, אבל כבר נתקלקלה מחשבתו על [ידי] הגורל של הכהנים כו', וזהו הפיל פור, אבל הוא הגורל המקרא צווח הוא הגורל שכבר נתקן זה לפני המן טרם ביאת המן בעולם ע"י הכהן גדול וע"כ טעמו באזלא גרש כמכריז ואומר הוא הגורל שכבר היה לעולמים כנ"ל.
<b>והנה</b> כמו כן ענין מחצית השקל דאיתא בשל"ה דמחצית השקל מורה על חלק ה' עמו להגביר חלק הטוב על חלק הרע, וזה"ש כל העובר על הפקודים מי שעבר על פקודי התורה, ז"ה גמטריא י"ב תיבות של ק"ש ע"י מסירת הנפש מתהפך כולו לטוב, ועי"ז יהיה מחצית השקל שלו ג"כ בשקל הקודש באופן שכולו יהיה תרומה לה', וזה"ש דמשמיעין על השקלים וגם על הכלאים שלא להתערב טוב ברע, שאנחנו חלק ה' עמו, והרשע עושה להיפך שמגביר הרע על הטוב כמו שעלה על דעת המן לעשות.
<b>ופרשת</b> זכור ג"כ מורה על ענין זה לזכור מחיית עמלק שאין השם מלא עד שימחה כו' דכתיב אמלאה החריבה, וכמ"ש בנזר הקודש עמ"ש [איכה רבתי ב יז] מי שעתיד לרפאות שברו של ים כו', וכמ"ש בקול יעקב ע"פ אשר החלות לנפול כו' דהם ב' הפכים טוב ורע כשימחה שם עמלק יתהפך הכל לטוב, וע"כ נצטוינו לזכור תמיד בזה כדי להזהר שלא להשתמש בעניני עה"ז רק לצורך מצוה כדי להפוך לטוב, וכמו כן היה ענין חטא אותו הדור שאחז"ל (מגילה יב.) מפני מה נתחייבו כליה שנהנו מסעודתו של אותו רשע, דהיינו שלא אכלו שום דבר איסור ולא שתו יין נסך כי היה כרצון איש ואיש והשתיה כדת של תורה וע"כ לא אמרו רק שנהנו מסעודתו כו' שהיו מתענגין מסעודת מריעים שהיה רק צורך הדיוט ומרקודין ומחולות שהיו שם ועל עון זה בלבד נתחייבו כליה, כ"ש וק"ו כשעושין כך ריקודין ומחולות ובאין לידי עבירות חמורות כאשר כבר היה כ"פ שעונשם חמור מאוד.
<b>וכמ"ש</b> ביערות דבש כי אנשים הללו הם מאנשי קברות התאוה כי שם קברו את העם המתאוים, ועכשיו יציצו כעשב השדה תרבות אנשים חטאים, רק שבאותו הדור עשו תשובה גדולה ושק ואפר יוצע לרבים ואותן שבשושן התענגו ג' ימים רצופים וגם הועיל להם זכות צדיקים שבאותו הדור מרדכי ואסתר ואנשי כנה"ג וקיימו וקבלו עליהם התורה מחדש כדאי' בגמ' ונתנו צדקות הרבה ומאסו בתענוגי עה"ז ולכך בבזה לא שלחו את ידם, וע"כ נתקנו ב' פרשיות הללו של שקלים ושל זכור קודם פורים והזמן גרמא להשליך אחרי גיוו תענוגי עה"ז ולעשות בשביל צורך גבוה.
<b>ולכך</b> עכו"ם מתפארים שיש להם עה"ב בטוח ובישראל הוא בהיפך שדואג תמיד על עה"ב וטעם הדבר כי עה"ז ניתן לעכו"ם ואם ידאגו על עה"ב לא יושלם תאותם בעניני עה"ז אבל לישראל הוא בהיפך וכמ"ש יפאר ענוים בישועה אפילו בשעת הישועה הם ענוים כמ"ש בנועם מגדים. וזה"ש כי תבאו אל ארץ כנען שיהיה לכם מדת הכנעה שלא לבקש מותרות אזי אשר אני נותן לכם שאני אהיה חלקכם וגורלכם כמ"ש ה' מנת חלקי וגורלי כו', אבל ונתתי נגע צרעת זה יהיה בבית ארץ אחוזתכם שאתם מתאחזים בה להנאתכם, ולכך יש ג' עניני נגעים נגד ג' ענינים הנ"ל חכמה וגבורה ועושר, דהיינו נגעי אדם נגד גבורה ונגעי בגדים נגד חכמה ונגעי בתים נגד עושר, כל מי שמתגאה בא' מהנ"ל הוא נידון בנגעים מכ"מ.
<b>וזה"ש</b> במדרש הנ"ל אך טוב לישראל יכול לכל כו' כלומר שמראה את עצמו כשר ואומר לא פעלתי און ובאמת אין כוונתו כלל לש"ש תלמוד לומר לברי לבב כי השי"ת יודע מחשבות מי שלבו תמים עמו, כי קנאתי בהוללים שלבם מלא הוללות נגד חכמה שעוסקין בדברי הוללות וחכמות מה להם, שלום רשעים אראה והלא אין שלום לרשעים כמ"ש המן ישנו עם אחד שאפי' בין העמים שאין להם שלום רק שילומת רשעים אראה שאחריתם יהיה מרה כי אין חרצובות למותם שאין דאוגים על עה"ב וגם ובריא אולם שהם בריאים וחזקים בכח הגוף, בעמל אנוש אינימו לא לחרוש ולא לזרוע כו' נגד עושר שיש להם פרנסה בריוח, ועם אדם לא ינוגעו שסבורים שיבלו שנותם בטוב לכך משה מזהיר כו' ונתתי נגע צרעת כו' ארץ אחוזתכם כו' כשתלכו אחרי שרירות כו' ואחז"ל למה נבחרה צאן כו' וזה"ש החודש כו' ויקחו להם שה כו' כמבואר במ"א [לעיל בפ' שמיני] ובא לציון גואל.
<b>חידושי אגדה לחתונה</b><br><b>זאת תהיה תורת המצורע כו',</b> עפימ"ש (תהלים לב ו) על זאת יתפלל כל חסיד ועפימ"ש בגמ' (ברכות ח.) במערבא כד נסיב כו' כמ"ש לעיל בפ' תולדות, וע"כ אחז"ל (סוטה ב.) קשה לזווגם כקריעת ים סוף, וז"ש על זאת יתפלל כל חסיד אליך לעת מצוא זו אשה שיהיה בחי' מצא להשלים נפשו ואז לשטף מים רבים אליו לא יגיעו שיהיה הזווג עולה יפה כמו שנזדווגו קרי"ס, ויתבאר יותר עפימ"ש בנזר הקודש על מ"ש [איכה רבתי ב יז] מי שירפא שברו של ים ירפא שבריך כו', דגבריאל נעץ קנה בים ונבנה עליו כו' (שבת נו:) וזה נקרא שבר לים, וכשתבנה ירושלים תחרב צור וירפא שברו של ים, ואחז"ל עזר כנגדו זכה נעשית לו עזר כו' וע"כ כשרוצה שיהיה זיווגו עולה יפה צריך להתדבק בתורה כמ"ש יודע ה' דרך צדיקים, כי דרך התורה ינחנו ביראת ה' ויהיה מן הזוכים לזיווג טוב, וז"ש מצא אשה מצא טוב אין טוב אלא תורה, וזש"ה זאת תהיה תורת המצורע דהיינו זאת האשה תהיה מתחזק בתורה ומצורע מרמז על אשה רעה ומוצא מר ממות כו' אשה רעה, ביום טהרתו היינו ביום חופתו שנטהר מעונותיו ובזה מצא אשה מצא טוב.
<b>לברית מילה</b><br><b>זאת תהיה כו'</b> עפימ"ש לעיל בפ' תולדות אם לא בריתי יומם ולילה כו', וברית מילה נקרא זאת, וזש"ה זאת היינו זאת בריתי כו', עי"כ תהיה ג"כ תורת המצורע ע"י שמוציא הרע והערלה יזכה לתורה, ודבר זה הוא ביום טהרתו כי תורה היא בלילה כמ"ש אין רינה של תורה אלא בלילה וברית מילה הוא דוקא ביום, וע"כ והובא אל הכהן שהמוהל הוא במקום כהן, לכך צריך להדר אחר מוהל הגון.

אחרי מות

<b>וידבר ה' אל משה אחרי מות שני בני אהרן בקרבתם לפני ה' כו' ואל יבא בכל עת אל הקודש,</b> וכתב רש"י ז"ל משל לחולה כו', ולכאורה קשה הלא בני אהרן לא הקריבו לפני ולפנים וכבר הרגיש בזה האבן עזרא, עוד קשה מ"ש בקרבתם לפני ה' הול"ל אש זרה, וחכמי האמת אמרו שלכך נאמר בקרבתם כו' שבאמת היו ראוים להיות כמלאכים ולא למות כלל כמו חנוך ואליהו רק בעבור שהיו צדיקים גדולים כ"כ עד שבמקום שנתעלה נשמתם אי אפשר לשום גשמיות לבוא ולנגוע שמה לכן מתו שנשאר הגוף בעוה"ז, ומ"מ קשה מה ענין זה לצווי שאל יבא אהרן בכל עת אל הקודש.
<b>ונ"ל</b> דהנה איתא שני פירושים על הפסוק (ישעיה נז א) כי מפני הרעה נאסף הצדיק, הא' שלא יראה ברעה והב' לכפר על עון הדור, וכתב ביערות דבש שהנפקא מינה לידע מאיזה טעם נאסף הצדיק הוא כשיש כאן עוד צדיק אחד שמזה מוכח שע"כ הצדיק שנפטר הוא בעון הדור שאין לומר שהוא בעבור שלא יראה ברעה למה נשאר צדיק אחר ויראה ברעה, והנה כל זה כשנשאר צדיק כמותו משא"כ כשהצדיק שנשאר אינו צדיק כ"כ עדיין לא ידענו מאיזה טעם נאסף הא', אמנם כשנפטרין שני צדיקים מוכח מזה איפכא שלא מחמת עון הדור אלא משום שלא יראו ברעה, שאם לכפרת עון הדור היה די באחד כמו שמביאין קרבן אחד, ומוכח ג"כ מזה שע"כ לא נשארו עוד דוגמתם דאל"כ למה יראו הנשארים ברעה, וא"כ כאן שמתו שני בני אהרן ע"כ מוכח שהם צדיקים גדולים ולא נשארו עוד דוגמתם.
<b>והנה</b> הבעל עקידה כתב [שער ס"ג] שמה שלבש אהרן בגדי בד שהיה דוגמת המלאכים שהם מתלבשים בגופים כשיורדים לעוה"ז כמו כן הכהן גדול היה מזוכך ומקודש ומטוהר מגודל הפרישות שעשה והיה כולו רוחניות והבגדי בד היו דוגמת הגוף והלבוש ולכן צריכין גניזה אח"כ, ולפי"ז נאמר שבוודאי אם היה הכהן גדול בכל שנה בהזדככות כ"כ בוודאי היה לו רשות לבא בכל עת אל הקודש דוגמת המלאכים, אבל עכשיו מוכח שאהרן לא היה צדיק כ"כ עד קצה האחרון שאין למעלה ממנו, שהרי ממיתת בניו מוכח שהם היו צדיקים ביותר, וזה"ש אחרי מות שני בני אהרן ששניהם מתו בפעם אחת אם כן ע"כ מוכח שבקרבתם לפני ה' וימתו שמיתתם היה בעבור שהם היו קרובים יותר מכל האדם לפני ה', לכך נאמר לאהרן ואל יבא בכל עת אל הקודש.
<b>שערי ציון</b><br><b>וידבר ה' אל משה אחרי מות שני בני אהרן בקרבתם לפני ה' כו' ואל יבא בכל עת אל הקודש,</b> ראיתי בספר יערות דבש שכתב דמנא ידעינן אם הצדיק נפטר בשביל לכפרת עון הדור או שלא יראה ברעה, וכתב הנפקא מינה הוא אם נשאר צדיק אחר מוכח דצדיק הראשון נפטר לכפרת עון הדור דאי משום שלא יראה ברעה א"כ האיך צדיק האחר יראה ברעה, ולפענ"ד אין זה מספיק דעדיין יש לפקפק דמנ"ל דהצדיק שני הוא עדיף כצדיק הראשון דאם השני לא יפה כחו כמו הראשון אפשר דלעולם שלא יראה ברעה ומשום שהשני אינו צדיק כ"כ יוכל לראות ברעה, אך הנפקא מינה אם נפטרין שני צדיקים מזה מוכח איפכא דע"כ נאספו שלא יראו ברעה שאם היה לכפרת עון הדור היה די בצדיק אחד וכמ"ש אני נוטל צדיק אחד מביניהם, וכמו שמביאין קרבן אחד, והנה מוכח ג"כ שלא נשארו דוגמתן דהא בהא תליא כיון שע"כ נפטרו שלא יראו ברעה, ממילא דלא נשאר צדיק כמותן לראות ברעה, וזהו שהוכיח משה הוא אשר דבר ה' לאמר בקרובי אקדש וכתב רש"י כסבור הייתי או בי או בך עכשיו אני רואה שהם גדולין ממני וממך, ולהנ"ל א"ש כיון שנפטרו שניהם ע"כ מוכח שלא יראו ברעה וע"כ שלא הניחו כמותן.
<b>והנה</b> בעל עקידה כתב עמ"ש גבי בגדי בד והניחו שם שטעונין גניזה, שאעפ"י שכתוב וכל אדם לא יהיה באוהל מועד מ"מ הכהן גדול עצמו לא היה בבחינת אדם רק דוגמת המלאכים המתלבשים בגופניות כשיורדין בעה"ז, וכמו כן הכה"ג היה מתקדש כל שבעת הימים וכדכתיב גבי משה ויכסהו הענין ששת ימים, והיה כולו קודש ומזוכך בגודל הפרישות והבגדי בד הם דוגמת הגוף והלבוש ולכך טעונין גניזה, ולפ"ז נאמר שבוודאי אם היה הכה"ג כל השנה בהזדככות כל כך בוודאי שהיה לו רשות לבוא בכל עת אל הקודש, אבל עכשיו מוכח שאהרן בעצמו ג"כ לא היה כ"כ עד קצה האחרון דאין למעלה ממנו שהרי ע"י מיתת בניו נדב ואביהו מוכח שהם גדולים ממנו כנ"ל והיינו על ידי שמתו שניהם וכנ"ל, ולכך הוצרך להקדים כאן מיתת שני בני אהרן לעבודת יה"כ שאם היה מצוה למשה שאהרן אין לו רשות לבוא בכל עת היה מתחמץ לבבו כי היה מחזיק לאהרן גדול ממנו כדאיתא בגמ' שהיו נוהגין כבוד זה בזה, וע"כ הקדים לו ודיבר ה' אל משה אחרי מות שני בני אהרן כו' דכיון ששניהם מתו מוכח דשלא יראו ברעה ע"כ שהם צדיקים גדולים ולא הניחו כמותן כנ"ל וזהו בקרבתם לפני ה' דמוכח שהם קרובים יותר מן הכל, וע"כ דבר אל אהרן שאל יבוא בכל עת אל הקודש רק ע"י הזדככות גדול ביום הכפורים כנ"ל.
<b>חידושי אגדה לחתונה וגם לברית מילה</b><br><b>בקרבתם לפני כו', קדושים תהיו קדושתי למעלה כו',</b> דמצוה ראשונה היא לישא אשה ולהוליד לקיום המין וגם לשמירת הברית מהרהור עבירה, ואפילו הכהן הגדול הקרוב אל ה' היה אסור לעבוד עבודת יה"כ בלא אשה, ובדבר זה אסור להתדמות להקב"ה שהוא אחד ואין שני לו, אבל ביניהם פי' אצל עכו"ם הוא להיפוך כנודע, וזש"ה קדושים תהיו כל מקום שאתה מוצא גדר ערוה אתה מוציא קדושה ור"ל שמחויבים לישא אשה כדי שיהיו גדורין בעריות ולשמירת הברית, יכול שתהיו כמוני שאני יחידי בלא אשה ת"ל כו' קדושתי למעלה מקדושתכם, וכמו כן טעו בני אהרן שלא רצו לישא נשים, וזש"ה אחרי מות שני בני אהרן כו' שנענשו בשביל בקרבתם לפני ה' שרצו להתדמות לקדושת השי"ת שלא לישא אשה, וע"כ הזהיר לאהרן להיפוך רק בזאת יבוא אהרן אל הקודש, זאת האשה, וכמ"ש לקמן וכפר בעדו ובעד ביתו, וגם י"ל דקאי על שמירת הברית זאת בריתי אשר תשמרו, וגם שעל ידי מצוה זו מתקרבת הגאולה כמ"ש (זכריה ט יא) בדם בריתך שלחתי אסירייך מבור, וז"ש בזאת ע"י מצות ברית מילה תזכו שיבנה בהמ"ק ויבא אהרן אל הקודש בב"א.

קדושים

<b>קדושים תהיו כי קדוש אני כו' איש אמו ואביו תיראו ואת שבתותי תשמורו כו',</b> וצריך להבין מה ענין זה לזה, ועוד מ"ש במדרש יכול שתהיו כמוני ת"ל כי קדוש אני קדושתי למעלה מקדושתכם מדרש זה אין לו שחר כלל, והנ"ל עפימ"ש בפרקי אבות [פ"ג מ"א] עקביא בן מהללאל כו' דע מאין באת ולאן אתה הולך ולפני מי אתה עתיד וכו', והנה דברי חכמינו ז"ל כדרבונות תפוחי זהב במשכיות כסף שיש להם פנימיות אשר מבין הנקבים יצהירו, וגם כאן הזכיר התנא שלשה מדריגות דהיינו מאין באת שהיא בחינה עליונה וכמ"ש והחכמה מאין תמצא, והמדה השנית נקראת לאן שיש בה קצת השגה ושואלין אנה פניך מועדות, והמדה השלישית נקראת מ"י ע"ש חמשים שערי בינה ולפי שיש בה קצת התגלות. אמנם בדרך פשוטו צריכין להבין הלא עקביא בן מהללאל היה גדול מכל ישראל בתורה ויראה ואיך למד את העם לפחוד אל ה' מיראת העונש שהוא יראה תתאה מאוד.
<b>ולבוא</b> אל הביאור נקדים מדרש תמוה ע"פ (שה"ש ה ב) פתחי לי אחותי רעיתי יונתי תמתי, לא אני גדול ממנה ולא היא גדולה ממני שראשי נמלא טל כמ"ש ארץ רעשה גם שמים נטפו קוצותי רסיסי לילה כמ"ש גם עבים נטפו מים [ילקוט שה"ש פ"ה]. ונראה לתרץ ולבאר דהנה אמרו חכז"ל (תענית ד.) שלשה שאלו שלא כהוגן ואחד מהם הישראל שאמרו ויבא כגשם לנו, אמר הקב"ה בתי את שואלת דבר שפעמים מתבקש ופעמים אינו מתבקש אלא אהיה כטל לישראל שלעולם מתבקש, פי' שהישראל אומרים השיבנו ה' אליך ונשובה שהקב"ה יפתח לנו שערי אורה והקב"ה אומר שובו אלי ואשובה אליכם [איכה רבה פ"ה] וכמ"ש פתחו לי כחודו של מחט ואני אפתח לכם כפתחו של אולם, וקשה באמת הלא רחמנא לבא בעי ורוצה לזכות את האדם ולמה לא יפתח קודם שלא יהיה לישראל אמתלא.
<b>ונ"ל</b> הטעם דכשהקב"ה רוצה להשפיע אורו על בני אדם יש ע"ז מקטריגים שאומרים מה אנוש כי תזכרנו ולא יוכל ההשפעה להיות בשלימות משא"כ כשהאדם בעצמו מתחזק לעבודת הבורא יוכל השי"ת להשפיע עליו יותר מדאי כאשר יוכל שאת ולא תוכל מדה"ד לקטרג שאינו כדאי כיון שלכך נוצר לעבדה במצות עשה ולשמרה במצות ל"ת, והנה ידוע מאמרם ז"ל [ספרי ריש פרשת האזינו] שהגשם אינו נוח לכל אבל טל נוח לכל, וזה"ש ויבא כגשם לנו דהיינו שיפתח לנו הקב"ה, וזה נקרא גשם שיש בו קטרוג ואינו נוח לכל, ואמר לה הקב"ה אהיה כטל לישראל דהיינו שתפתח אתה ואז לא יהיה עליו קטרוג, וזהו אמרם ז"ל (ברכות ו.) אתם עשיתם אותי חטיבה אחת בשמע ישראל וכ"כ תפילין דמרי עלמא מה כתוב בהם מי כעמך ישראל כו' וזה בזה תליא שכדרך שבא לראות כו'.
<b>וזהו</b> אמרם ז"ל פתחי לי אחותי רעיתי כו' פי' שהקב"ה שואל שהיא תפתח וטעם הדבר לא אני גדול ממנה שאם היא לא תקדש שמי מקודם לא היא גדולה ממני לא תוכל לקבל השפעתי, ואמר טעם לדבר פי' הכנסת ישראל אומרים בשם הקב"ה שראשי לשון ראשית דהיינו כשאני פותח נמלא טל אזי הקב"ה נמלא בהשפעה שנקרא טל שאין עליו קטרוג, והביא ע"ז ראיה מקרא ארץ רעשה אם יושבי הארץ מתחילין להתעורר גם שמים נטפו כל טוב גשם וטל בלי הפסק, אבל קווצתי, לשון קצה וסוף, שאם אני ממתין עד לבסוף אזי רסיסי לילה שאין השפעתו של הקב"ה בבחי' טל באור פני מלך רק בבחי' לילה בסתר המדריגה כמ"ש גם עבים נטפו מים שענן נקרא המסך המבדיל כמ"ש סכות בענן לך כו' אז נטפו מים ולא טל.
<b>וזהו</b> אמרו רז"ל קדושים תהיו יכול שתהיו כמוני שתמתינו עד שאתחיל אני ולא תרצו להפריז על המדה להתחיל מקודם ת"ל כי קדוש אני קדושתי למעלה היינו מקדושתכם ע"י שאתם מקדישים שמי מקודם וכנ"ל, והנה באמת שני בחי' אלו דהיינו אתערותא דלעילא ודלתתא הם בחי' יראה עלאה ותתאה, וכבר ביארתי עמ"ש שפרעה לא גזר אלא על הזכרים ולבן בקש לעקור את הכל כמבואר במ"א (והוא בהגדה מראה יחזקאל) ובאמת שניהם כאחד טובים כשלהבת קשורה בגחלת שבוודאי א"א לאדם להיות תמיד במעלה עליונה כ"כ להיות דבוק בבוראו שא"כ היה בטל במציאות.
<b>וזהו</b> לענ"ד ביאור מ"ש בפרשה זו אצל בני אהרן בקרבתם לפני ה' וימותו שנסתלקו מחמת דביקות גדול כדאמרי' באדרא גבי אותן השלשה שמתו ג"כ ע"י דביקות גדול ולזה צוה לאהרן ואל יבא בכל עת רק בהכנה גדולה ליעול וליפוק וכמו כן גבי בן זומא נאמר הציץ ונפגע, ולזה הזהיר ג"כ עקביא בן מהללאל על יראת העונש, וזה"ש איש אמו ואביו תיראו שהקב"ה נקרא איש ואב היינו הקב"ה, וישראל נקראים בנים בני בכורי ישראל, וכנסת ישראל נקראת אם כמ"ש ותגל יולדתך שיהיה לכם יראה ג"כ, ואז ואת שבתותי תשמורו לשון המתנה שיהיה לכם אתערותא דלעילא כמ"ש שבת משמיא מקדשי ליה כמבואר אצלי במ"א.
<b>א"י</b> קדושים תהיו כו' ואת שבתותי תשמרו אני ה' כו', לבאר המשך המקרא גם הדקדוק שהתחיל בלשון יחיד איש אמו ואביו כו' וסיים בלשון רבים תיראו, וגם מ"ש יכול תהיו כמוני ת"ל כי קדוש אני כו', והנ"ל דהנה כמה פעמים הזהירה אותנו התורה הק' על הקדושה והתקדשתם והייתם קדושים כו', ואנשי קודש תהיון לי, והייתם קדושים לאלקיכם, ובאמת לא ידענו ענין הקדושה האיך יוכל בשר ודם להיות קדוש והוא אוכל דברים גשמיים, ובא הכתוב ופירש שנאמר (שמות יט י) לך אל העם וקדשתם, מוכח שלשון קדושה הוא הכנה להיות כלי קיבול טהרת הקודש והיינו כשישמור כל המצות להשלים איבריו שאין הקב"ה שורה על אבר פגום, וע"כ כל המצות הם רק הכנות שעל ידם יוכל להשרות שכינתו בתוכינו, וע"כ נאמר ועשו לי מקדש ושכנתי בתוכם כלומר שכל עשייתם יהיה הכנה לשמי שבכל דבר שהאדם עושה יחשוב מקודם אם יגיע מזה תועלת לעבודת הבורא אזי ושכנתי בתוכם, לא נאמר ושכנתי ביניכם או ושכנתי אתם כמ"ש השוכן אתם בתוך טומאותם שכיון שהם טמאים אין השכינה שוכן בתוכם רק אתם כי לא יטוש ה' את עמו, וזהו ענין קדושת בשר ודם אבל קדושת הקב"ה הוא באמת קדושה ומופרשת למעלה מכל השכליות, וזהו קדושים תהיו ר"ל מוכנים תהיו, יכול שתהיו כמוני שתהיו באמת קדושים ת"ל כו' קדושתי למעלה מקדושתכם שאין אתם משיגים כלל ענין הקדושה באמת רק קדושתכם הוא הכנה.
<b>והנה</b> כל זה בימות החול שאדם יוצא לפעלו ולעבודתו עדי ערב צריך לזהר בכל העשיות והדבורים שיהיה לשם שמים משא"כ בשבת שאיננו צריך הכנה כלל רק שלא יקלקל, כי בשבת משמיא מקדשי ליה כמ"ש לדעת כי אני ה' מקדישכם שהקב"ה משפיע קדושתו עלינו ואינו צריך שום הכנה רק שלא יקלקלו דהיינו שלא לעשות דברים של חול כל הל"ט מלאכות ואינו מבקש ממנו רק שביתה ומנוחה.
<b>וזה</b> נרמז בפסוק (דברים לג כו) <b>אין כאל ישורון כו' מעונה אלקי קדם כו' וישכן ישראל בטח כו',</b> שלכאורה אין הבנה והמשך למקראות הללו, ונ"ל לפרש ולא אאריך בהקדמות, והנה הכתוב סיפר בשבחן של ישראל איך שהקב"ה מנטלם ומנשאם והיינו שיש להם ג' שמות, יעקב, ישורון, ישראל. ויעקב מורה על בחי' עקב, וישורון מורה על בחי' ישר כי חלק ה' עמו וכמו שפירשתי כבר ע"פ מי מנה עפר יעקב כו', עמ"ש [שמו"ר פנ"ב ה] לא זז מחבבן עד שקראן בתי כו' ולכך אמר אין כאל ישורון שהקב"ה מסר הכח ביד ישראל כביכול לשוות אליו ועל ידי מעשיהם יוסיפו כח בגבורה של מעלה וכן ח"ו להיפך, רוכב שמים בעזרך ע"י העזר של ישראל הוא רוכב על השמים דהיינו מיתוק דין ורחמים כי שמים הוא אש ומים ורוכ"ב הוא אותיות ברו"ך גימט' ע"ב ס"ג מ"ה ב"ן דהיינו ד' עולמות ובגאותו שממקום גדולתו שחקים שם שוחקין מ"ן לצדיקים (חגיגה יב:) דהיינו ר"ת מיין נוקבין, שממקום גדולתו מאיר שפע על הצדיקים שיוכלו להאחז ולהעורר להדבק בו ית"ש, מעונה אלקי קדם כלומר מן העונה שהקב"ה מקיים שמייחד א"ע עם הכנסת ישראל בכל שבת ונותן להם נשמה יתירה וזהו בחי' הבוחר בישראל באהבה, ומתחת לשון אימה כמו אל תחת דהיינו היראה של זרועות עולם שברא בה עולמו ב"ש, וכמו שמצינו גבי משה שפעם בקש קומה ה' ויפוצו אויבך ופעם בקש שובה ה' כו' והיינו בשני כחות הללו עשה לנו ב' מיני ניסים דהיינו ויגרש מפניך אויב ויאמר השמד, וכמ"ש (דברים כג טו) להצילך ולתת אויבך לפניך הוא טובה כפולה הא' שמצילנו באותו בחי' אהבה שמייחד א"ע עם הישראל עם לבדד ישכן ולא עבר זר בתוכם, ובבחי' היראה משפיל את האויבים, ולכך נקרא בחי' אהבה אלקי קדם שאותו קדושת שבת שופע על ישראל מבלעדי התעוררותם והשי"ת מקדים לפניהם.
<b>וכמו</b> כן מצינו במ"ש (נחמיה ט ט) ותרא את עני במצרים ואת זעקתם שמעת על ים סוף, שלכאורה קשה דהול"ל ואת זעקתם על ים סוף שמעת, אבל הענין הוא שכן מצינו ג"כ במ"ש (שמות ג ז) ראה ראיתי את עני עמי אשר במצרים ואת זעקתם שמעתי מפני נוגשיו כי ידעתי את מכאוביו, דלכאורה מקרא זה אי אפשר להולמו כלל [במ"א ביאר דכיון שראה העני עמו למה הוצרך לשמוע זעקתם], אבל הנ"ל דודאי בענין התשועה עצמה שהקב"ה מושיע לישראל אין צריך לשום תפלה כי בכל צרתם לו צר, להכי קאמר ראה ראיתי את עני עמי שזה אני רואה תמיד, אך ואת זעקתם שמעתי מה שנצרך לי שמיעת תפלתם שנאמר וישמע אלקים את נאקתם היינו מפני נוגשיו להאביד ולהשמיד את מצרים, אבל באמת אינני צריך לתפלתם כי ידעתי לשון יסורים כמ"ש (שופטים ח טז) ויודע בהם את אנשי סוכות שאני מרגיש את מכאוביו, וע"ז אנו אומרים ותרא את עני אבותינו במצרים שזה ראית בעיניך מבלי שהוצרכו ישראל להתעורר ולהתפלל שכל האותות שנעשו במצרים לא היה לענוש את פרעה רק לכופו לשלוח את ישראל אבל על ים סוף שהשמיד את המצרים עד שלא נשאר בהם עד אחד זה נתפעל ע"י תפלת ישראל, וזהו ואת זעקתם שמעתי על ים סוף מה שהוצרך לשמוע זעקתם היה רק על ים סוף.
<b>ולכן</b> וישכן ישראל דהיינו מי שהוא כולו לה' ובמדריגה עליונה שנקרא ישראל הוא ישכון בטח מפחד אויב שלא יוכלו להרע לו וגם בדד אפי' חרב של שלום פורקין ממנו שגם מסביב אין לו אויבים שהקב"ה ישמידם ויכניעם, אבל ואפילו עין יעקב דהיינו מי שהוא חציו לה' שעינו ג"כ על ארץ דגן ותירוש גם הוא לא נעזב כי אף שמיו יערפו טל יהיה עליו אתערותא לכל הפחות ביום השבת אעפ"י שאיננו מכין א"ע, וקדושת שבת נקרא טל שאסור בל"ט מלאכות, והענין הוא כי ט"ל בגימט' שלש אותיות ראשונות של השם במילואם [יו"ד ה"א וא"ו] וכשהוא שומר שבת מחבר הה' אחרונה עם הג' אותיות הראשונות וכמו שביארתי כבר עמ"ש השומר שבת הבן עם הבת כו' כמנחה על מחבת עיי' בפ' בראשית שהד' אותיות של השם נקראים בזוה"ק אב ואם בן ובת.
<b>וע"כ</b> היוצא לנו מכל מה שאמרנו שמי שפורש את עצמו ביום השבת מכל עניני עוה"ז הוא זוכה להשרות עליו קדושת השי"ת השופע על ישראל בשבת וזוכה לקבל שפע מן כל הד' אותיות של השם אשר בשבת נתעלית המלכות וכידוע שלכך אומרים כתר יתנו לך ה' אלקינו מלאכים המוני מעלה כו' וזהו קדושים תהיו שתהיו מוכנים ומופרשים מדרכי עוה"ז אימתי יהיה זה כי קדוש אני ה' אלקיכם כשאני רוצה להשפיע עליכם קדושה ולהשרות אלקותו עליכם אזי תזכו איש דהיינו הוא"ו של השם הוי"ה נקרא איש מלחמה מדת יעקב מלחמה של תורה, אמו ואביו דהיינו הג' אותיות של השם תיראו כדרך שבא לראות כך בא ליראות, והיינו ואת שבתותי תשמורו תחברו ה' אחרונה של השם שיתגלה כל ההוי"ה במדת המלכות ולהתקיים ומלכותו בכל משלה אז יהיה אני ה' אלקיכם, ברוך ה' לעולם או"א.
<b>את שבתותי תשמרו ומקדשי תיראו אני ה',</b> נ"ל ההמשך וגם דהול"ל ממקדשי, ונ"ל דהנה רז"ל אסרו לנו התגלחת בימי ספירה עד ל"ג בעומר ואמרו הטעם משום שמתו תלמידי רבי עקיבא ובל"ג בעומר פסקו מלמות, ובאמת טעם זה קלוש דהא לא נשאר מהם, וביותר צריך ביאור הא באמת לאותן המסתפרים עד ר"ח אסורים לאחר ל"ג עד ט"ו וכאן לא שייך כלל הטעם הזה, אבל הענין מורה באצבע שימי הספירה הקדושים הללו נחלקו לג' חלקים וכל חלק י"ו ימים והחלק הראשון מסיים בר"ח אייר, ומזה ג"כ י"ל טעם למה נקרא חודש זה זי"ו כי הזיי"ן הוא צורת י"ו כמ"ש בזוה"ק [ח"ב קנ"ח ע"א] כשהיו"ד תגא על וא"ו אתעבידת זיי"ן, והחלק הב' מסיים בל"ג בעומר, ותקנו חכז"ל לקדש שני שלישים, כי בשאר הימים נאמר אז תצליח את דרכך ואז תשכיל (יהושע א ח), וישנתי אז כמבואר בשו"ע [יו"ד רמ"ו סעי' ד], אבל בימים הללו שהם ימי דין צריכין לקדש ב' חלקים אפילו חלק העסק במו"מ יהיה בקדושה, ואסרו לנו התגלחת שבזה יש קדושה גדולה כמ"ש גבי נזיר וקדש את ראשו, והיינו לפי שהשערות הם דינים והנזיר מעלה אותם למקום מופלא כמ"ש כי יפליא ואז נמתקים הדינים כידוע.
<b>וע"כ</b> נצטוינו לספור הימים שנשים אל לבנו שכל יום הוא דבר חשוב ודבר שבמנין שלא לבלותו בדברים בטלים, וע"כ נאמר שבע שבתות תמימות תהיינה שאפילו ימי החול יהיו כמו שבתות ואז יהיו תמימות כלן שוין לטובה, וכמ"ש בזה"ק שצריך שלא יתאבד ממנו חושבנא דא וע"כ בספירה זו יטהרו נפשות מזוהמתן, וזה"ש את שבתותי תשמרו שיהיו נזהרין באותן השבתות תמימות ואז מקדשי תיראו שתתראו לפני קדושתי להמתיק הדינים, אזי אני ה', שתעשו כי אני הוא השכינה עם השם הנכבד שיאיר בעולמו וישפיע חסדים מגולים אכי"ר.
<b>הוכח תוכיח את עמיתך וכו',</b> קשה כפל הלשון הוכח תוכיח, ונ"ל דאין אדם רואה נגעי עצמו רק כשמוכיח את חבירו אז הוא נזכר שגם הוא בעצמו צריך לתוכחה זו ועושה תשובה כמו"ש (ב"ב ס.) גבי ר' ינאי שהיה לו אילן נוטה לרשות הרבים וכו', והנה תיבת תוכיח הוא לשון נפעל, וזהו שאמר הוכח כשתוכיח את חבירך אז תוכיח תהיה אתה בעמך מתפעל לתוכחה זו, את עמיתך כמו עם עמיתך וכ"כ מצינו הרבה. [מפ' פנחס]
<b>חידושי אגדה לחתונה</b><br><b>קדושים תהיו כו' איש אמו ואביו כו',</b> כבר נתקשו המפרשים לפרש הסמיכות דמה ענין קדושה למצות כיבוד אב ואם דקדושה היינו לקדש עצמו במותר לו והלא גם עשו כיבד אביו ואמו והיה רשע וטמא, ונ"ל דהנה על מצוה זו לישא אשה יש ב' טעמים הא' הוא כנגד יצה"ר וכמ"ש בעוללות אפרים [מאמר שכ"א] עמ"ש (יבמות סב:) השרוי בלא אשה שרוי בלא שלום, ויש לו תמיד מלחמת היצה"ר שלא יכשל בעבירה, הב' היא להוליד בנים לקיום המין כי זה חלקו מכל עמלו וברא מזכה אבא, וכל זה מבואר בדברי ר' חייא שאמר (יבמות סג.) דיינו שמגדלות את בנינו ומצלת אותנו מן החטא, ומקדים ענין הבנים כי באמת זהו עיקר הטעם, דלטעם הראשון היה קשה למה הטביע השי"ת כן בלב אדם להתאות לענין זה, וע"כ כטעם הב' כדי שיתעסקו בפריה ורביה וכדאמרו בגמ' (יומא סט:) כשכבשו יצה"ר דעבירה לא אשכחו ביעתא בת יומא.
<b>ולכאורה</b> החילוק בין ב' הטעמים הוא לענין מה שהוזהרנו על כבוד אב ואם והחמירה התורה לחיוב מיתה על הכאתם וקללתם והוקש לכבוד שמים, דאין לומר הטעם משום שמגדלים את בניהם ומשגיחין עליו כמ"ש בפיוט לשבועות, דא"כ מי שנשאר יתום מאביו ואמו ואדם אחר גדלו בביתו ג"כ יהיה חייב מיתה על הכאה וקללה, אלא ע"כ דהטעם הוא מה שהביאוהו לעולם הזה, וע"ז יש להשיב כמ"ש בילקוט תהילים [פנ"א רמז תשסה] ע"פ הן בעון חוללתי כו' לא נתכוין ישי אבי להעמידני רק לצורך עצמו כו', אך כ"ז לפי טעם הראשון שהזיווג הוא לשכך כח היצה"ר, אבל לטעם הב' א"כ גם אביו ואמו נתכוונו לכך וע"כ הוא מחויב לכבדם, וזש"ה קדושים תהיו כו' כלומר קדש עצמך כו' שלא לעשות בשביל הנאת עצמו רק לש"ש לקיום המין, ומזה נמשך מצוה אחרת שעי"כ איש אמו ואביו תיראו שמחויב לכבד אביו ואמו, וכ"ז יש להעמיד ג"כ בפסוק (בראשית ב כד) על כן יעזוב כו' ודבק באשתו, ר"ל שאם אביו ואמו רוצים למחות בידו שלא לישא אשה לא ישמע אליהם משום דכל עיקר כחם וממשלתם עליו הוא רק במה שנזדווגו לקיים פו"ר ולהוליד ולדות ומאחר שעכשיו גם הוא משתדל במצוה זו לא עדיפי מיניה.

אמור

<b>אמור ואמרת כו',</b> ליישב הדקדוקים עפי"מ שביארתי ע"פ הנני נותן לו את בריתי שלום והיתה לו ולזרעו אחריו כו', דהא בהא תליא דהכהן היה צריך להיות איש חסד דהיינו שצריך להתחבר ולהתאחד עם החוטא וע"כ צריך להיות לו אהבה ואחוה עם כל ישראל והיינו ע"י שלא יראה שום חסרון באחד מישראל, וכמו שביארתי על הפסוק בהטיבו את הנרות יקטירנה, אבל הגאות מבטל את האחדות וע"כ כשהבטיח לפנחס את הכהונה ומדאגה פן ח"ו ילכד בגאות ויבטל האחדות ולא יכול להיות כהן, ע"כ נתן לו מקודם ברית שלום ואחדות עם כל ישראל וממילא תהיה זאת לסיוע לכהונת עולם, זהו הענין בקיצור.
<b>וזה"ש</b> כאן אמור אל הכהנים שיהיו בני אהרן אוהבי ורודפי שלום והתחברות ואחדות עם כל ישראל, והיינו ואמרת אליהם אמירה הוא לשון אהבה כמ"ש את ה' האמרת כו', וע"כ לנפש לא יטמא בעמיו שלא יראה באדם שום חסרון, כי אם לשארו בעצמו יראה כל החסרונות שבאמת האדם רק כמו ראי מוצק וכשרואה חסרון באדם הם נגעי עצמו, והיינו לשארו שישים עצמו כשיריים שלא יהיה להם גאות רק הכנעה ואז הקרוב אליו כמ"ש קרוב ה' לנשברי לב ואז תהיה עבודתם שלימה כנ"ל.
<b>מדרש</b> [ויק"ר פכ"ו ז] איש או אשה כי יהיה בהם אוב כו' איש זה שאול או אשה זו בעלת אוב כו' אמר ר"י משום ר"ל דסכנין מלמד שהראהו הקב"ה למשה דור דור ושופטיו דור דור ומלכיו כו' כיון שהגיע לשאול אמר רבש"ע מלך ראשון שעומד בישראל ידקר בחרב אמר לו ולי אתה אומר אמור אל הכהנים שהרג נוב עיר הכהנים, והוא תמוה, וליישבו נקדים מה דאיתא בגמ' יבמות (עח:) אל שאול ואל בית הדמים כו', אל שאול שלא נספד כהלכה ואל בית הדמים שהרג את הגבעונים וכי היכן מצינו שהרג שאול גבעונים אלא על שהרג נוב עיר הכהנים שהספיקו מים ומזון לגבעונים מעלה עליו הכתוב כאלו הרגם, ומקשה קתבע לשאול וקתבע לבית הדמים ומשני דכתיב בקשו את ה' כל ענוי ארץ אשר משפטו פעלו באשר משפטו שם פעלו, וצריך ביאור מאי מקשה קתבע לשאול ותבע לבית הדמים וכי בשביל שעשה עבירה לא יתבע עלבונו וזכותו.
<b>ונ"ל</b> דהנה ביערת דבש הקשה למה לא כתיב בפירוש אשר המית נוב עיר הכהנים, ותירץ דאיתא מפני מה הרג שאול לנוב עיר הכהנים מפני שהיו מבית עלי וגברא קטילא הם, וידוע מאמר הגמ' (ר"ה יח:) בזבח ובמנחה אינו מתכפר אבל מתכפר בגמ"ח וא"כ כיון שהספיקו מים ומזון לגבעונים א"כ לא היה בדין להרגם עכ"ד, אמנם עדיין יש לומר דשאול היה סובר אבל מתכפר בתורה דכן איתא ג"כ בגמ' בתורה וגמ"ח ומנא לן דגמ"ח גדולה כל כך.
<b>ונ"ל</b> דהתוספות הקשה בכתובות [מט: ד"ה אכפייה] אהא דכפתיה רבא לרנב"א ואפיק מניה לצדקה הלא הוי מצות עשה שאין מתן שכרה בצידה, ותירץ דמצות צדקה היא גדולה מאד שיש בה כמה לאוין, ובבבא בתרא [ח: ד"ה אכפיה] תירצו עוד דגם הא דאמרי דאין בית דין של מעלה מענישין אעשה היינו דוקא אם כבר עבר עליה אבל אם עדיין בידו לתקנו שפיר מענישין בב"ד שלמעלה וגם בב"ד שלמטה מכין אותו עד שתצא נפשו, ולפי"ז שפיר קאמר אל שאול ואל בית הדמים כו' דממ"נ חייבים על אחד מהם דאם היו מענישין על שאול לבד שלא נספד כהלכה היו אומרים הלא הוי מצות עשה ואין מענישין אעשה ואין לומר דעדיין בידו לתקנו ולהספידו, די"ל דסוברים התי' השני של התוס' לאמת משום דמצות צדקה היא גדולה, לכן תבע לבית הדמים ג"כ דאם מצות צדקה היא גדולה כ"כ מכ"ש גמ"ח דגדולה מצדקה, ותבע לבית הדמים למה הרג הגבעונים הלא יכול להנצל במה שעסקו בגמ"ח כנ"ל.
<b>אבל</b> המקשן היה סובר דעל שניהם בא לתבוע כפי פשוטו להכי מקשה קתבע לשאול ותבע לבית הדמים הלא ע"כ שניהם סותרין זא"ז דאם נאמר כתי' התוס' בכתובות דמצות צדקה גדולה א"כ אין לענוש על ההספד, ואם כתי' התוס' בב"ב דבידו לתקן אין לענוש על הריגת נוב ע"ה, ומשני אשר משפטו פעלו שהקב"ה תמים במעשיו ומעניש במשפט ואם היה מעניש ותובע לא' בלבד היה להם תרעומות אבל מבין שניהם יצא משפט צדק והכל יצדיקו עליהם את הדין, אבל באמת לא תבע רק בשביל אחד מהם.
<b>אבל</b> עדיין יש פתחון פה לבעל דין לומר דלעולם כתי' הב' של התוס' ומ"מ לא היה לו לענוש על ההספד משום דהוי אחר י"ב חודש ואין מספידין כדאמרי' בגמ' (מו"ק כא:) וא"כ אין בידו לתקן וכמו שאמר דוד אח"כ באמת, אמנם נחזי אנן מאין יצא לנו זה דאחר י"ב חודש אין מספידין דמ"ש רש"י במו"ק שכבר קבלו תנחומין הוא דוחק דאם הספידא יקרא דמותא הו"ל להספידו, ונ"ל דדבר זה מוכח ממה דאיתא בבעל אוב דאינו יכול לעלות רק בתוך י"ב חודש כמ"ש דשמואל בתוך יב"ח, והיינו משום דכל י"ב חודש עדיין הנשמה משוטטת בעוה"ז וקשורה בנפשה כדאמרי' בספרים, וא"כ ממילא גם בהספד שאמרו (שבת קנג.) דהתם קאמינא היינו ג"כ תוך י"ב חודש אבל אח"כ הנפש נתעלית ואין לה חלק בעוה"ז.
<b>אך</b> כל זה כשיש ממש באוב שיוכלו להעלותו תוך י"ב חודש וממילא מוכח ג"כ דין זה, אמנם הבעל עקידה [שער ס"ה] הקשה האיך נשבע שאול להאשה אם יקרך עון בדבר הזה הלא בוודאי יש עון בדבר רק שהוא לא יהרגנה ומחמת זה הכחיש כל מציאות הענין ושאלת שאול להאשה באוב היה רק להניח דעתו והיה רק כח המדמה וגם האשה ידעה שאין ממש בדבר רק עשתה להניח דעתו ואין עון בדבר, וא"כ לפי"ז י"ל דבאמת מספידין ג"כ לאחר יב"ח א"כ ממ"נ יש לענוש על אחת מהשלש אלה, דאם יש ממש באוב הרי חטא באוב ואם אין בו ממש א"כ שרי להספיד גם לאחר יב"ח, וא"כ נשאר הממ"נ דלעיל אל שאול ואל בית הדמים, וזה"ש המדרש ואיש או אשה כו' שהקשה משה למה ידקר בחרב הלא היה סבור שאין ממש באוב והשיב לו הקב"ה אמור אל הכהנים למה הרג את נוב עיר הכהנים, וכנ"ל.
<b>וידבר משה את מועדי ה' אל בני ישראל,</b> כבר ביארתי ע"פ ממושבותיכם תביאו לחם תנופה שתים כו' ופי' אהבה ויראה וכמ"ש בזה"ק עיי"ש בכתבי באורך (והוא במראה יחזקאל חלק שערי ציון באורך) ועכשיו נבאר יותר, דאמרו חכז"ל [אבות פ"ג יז] אם אין בינה אין דעת אם אין דעת כו', ביאור דבריהם כי בינה הוא מה שמבין הענין על בוריו ודעת הוא הטעם כשמבין הדבר בחכמה מוצא הטעם וע"כ אחד בלא חבירו איננו שלם, ואמרו חכז"ל שמשה רבע"ה היה הדעת של כל ישראל, ביאור הדבר הוא דכל אדם סובר שיש לו אהבה ויראה וכמו שביארתי באורך על הפסוק ממושבותיכם ע"ש רק שהכל בשקר הוא וע"כ אינו מרגיש כלל טעם בדבר, אבל משה רבע"ה למד דעת את העם והבינם איך לאהוב ולירא באמת מאתו ית"ש כדמצינו כל המשנה תורה שהוא מלא אהבה ויראה כגחלי אש בוערות, וזה"ש וידבר משה ודיבר לשון הנהגה שהנהיג לישראל את מועדי ה' המדע והדעת של ה' כי שתים זו שמענו אהבה ויראה מפי השי"ת בעצמו ולמדם את בני ישראל.
<b>שערי ציון, לימי הספירה.</b><br><b>וספרתם לכם ממחרת השבת כו',</b> ידוע מה שהצריכו חז"ל לתקן כמה תקנות להוציא מלבן של צדוקים וע"כ צריך להבין למה באמת כתב בקרא ממחרת השבת הול"ל ממחרת הפסח ולא היה מקום לטעות, גם קשה לי שיום מחר שהוא ל"ג בעומר שאמרו עליו שנוהגין בו קצת י"ט וצריך להבין לשמחה מה זו עושה, ואם מה שאמרו שתלמידי ר"ע הפסיקו מלמות לא אוכל להבין דהרי לא נותר מהם איש, וכ"כ הקשה תוס' בפ' יש נוחלין [ב"ב קכא. ד"ה יום שכלו מתי מדבר] על ט"ו באב.
<b>ולבאר</b> כל זה נקדים מה שיש לבעל דין להקשות למה הוצרך הקב"ה להרבות במכות במצרים הלא בהסירו פניו מהם כרגע ספו תמו כאשר עשה לחיל מלכי אשור, האמנם שקושיא זו כבר כתובה בהדיא בקרא (שמות ט טו) כי עתה שלחתי את ידי, רק התירוץ אינו מובן דמ"מ מה נפקא לנו בכך שנתחייבנו במצות רבות הללו בחודש ניסן.
<b>ובזה</b> יבואר ג"כ מה שנוהגין לומר בתפלה אחר ספירת עומר יתוקן מה שפגמתי בספירה פלוני ואומרים דברים ככתבן ואין יודע מהו ענין הקלקול או התיקון. והענין הוא כבר ביארתי במ"א למה דוד קרא לעצמו עני אעפ"י שהיה מלך גדול, והיינו שהקב"ה הטביע באדם שבע מדות והיינו שכל פעולת האדם בעוה"ז ועסקיו הם על א' ממדות הללו או שעושה בשביל איזה אהבה או להשמר מדבר שירא ממנו וכדומה, ואמת נכון הדבר כי כל הנקרא בשמי ולכבודי בראתיו כו' שכל המדות הללו שהטביע הקב"ה באדם הכל ברא לכבודו דהיינו מדת אהבה הוא רק לאהבה את השם וכן היראה שלא ליראה משום דבר אחר רק מהקב"ה וכן כל המדות. וע"כ כל מי שמתנהג בדרך זה הוא בפני עצמו עני ואביון שכל שיש לו אינו שלו רק שנתן לו לעבוד את הקב"ה וכמ"ש כי ממך הכל ומידך נתנו לך, וע"כ קרא דוד לעצמו עני.
<b>והנה</b> שבע מדות הללו הם במעשה ועוד ג' יש במחשבה כידוע והנה זה לעומת זה כמו שיש עשר מדריגות הללו בקדושה וכ"כ יש עשרה כתרין דמסאבותא בקליפה וחיותם מתמצית הקדושה של המדות הקדושות ותמיד יחפצו לעלות בגרם המעלות להתגבר על הקדושה, ולזה הוצרכו עשר מכות במצרים שכל מכה יצאה ממדה קדושה והכתה מדה רעה להתגבר עליה ולכופה תחתם להוציא את בלעם מפיהם, כי בעת ההוא היו הישראל בדיוטא התחתונה שכל עשר מדותיהם היו משוקעים בקליפה, וכבר ביארתי במ"א שגם שמות של השבע ארצות מורין ע"ז ומתחלה הבטיחנו בעשר ארצות רק שלא זכינו לתקן רק שבעה והשלש ראשונות יתוקנו לעתיד לבא. והנה ידוע שהמדות מסודרין בג' חלקים דהיינו בדרך סגול וסגולתא וכל שליש למעלה מתחתיו, וזה"ש (שמות טו ד) מרכבות פרעה וחילו ירה בים דהיינו המרכבה טמאה, ומבחר שלישיו דהיינו שליש העליון המובחר גם כן נטבע בי"ס בנוקבא דתהום רבה.
<b>וע"כ</b> נצטוינו אח"כ לספור שבעה שבועות כדי שיטהרו נפשות ישראל מזוהמתן כאשה המטהרת לבעלה כמ"ש בזה"ק [ח"ג צ"ז ע"ב], והיינו משום דהדבר יקשה על האדם לתקן בפעם אחת כל מדותיו, ע"כ ניתן לנו זמן הזה הנמשך כ"כ לתקן בכל יום מדה אחת דהיינו שכל מדה כלולה מכולם והיינו לתקן בכל יום מה שפגם באותה מדה ונשתמש בה לעצמו. וזהו השמחה יתירה שנוהגין בל"ג בעומר שכבר עברו שני שלישים ומתחיל שליש העליון, ומשכיל על דבר יהיו עיניו ולבו כל הימים הללו מה שתיקן בכל יום, והנה בכל ימות החול אין להאשים כ"כ שבני אדם עסוקין בעניני עובדין דחול, אמנם בבוא יום השבת שכל אדם מרגיש בנפשו קדושה יתירה מקבל על עצמו להיטיב מכאן ואילך וזהו וספרתם לכם ממחרת השבת לשון ספיר וזיכוך כנודע.
<b>עוד</b> יש לפרש וספרתם כו' ממחרת השבת, דהנה אמרו חז"ל (שבת קנג.) שוב יום אחד לפני מיתתך כו' ונמצא כל ימיו בתשובה, ועה"ב נקרא שבת, וזהו וספרתם לכם שתהיו מזוככים כ"כ כמו שאם היה ממחרת השבת הידוע בוודאי הייתם שבים בתשובה שלימה.
<b>עוד לספירה.</b><br><b>וספרתם לכם ממחרת השבת כו' והקרבתם מנחה חדשה לה' ממושבותיכם תביאו לחם תנופה שתים כו' סולת תהיינה חמץ תאפנה בכורים כו' לה',</b> במקראות הללו רבו הדקדוקים הא' למה לי כלל ממחרת השבת והול"ל לומר רק מיום הביאכם, ועוד דמה ענין הספירה הלזו להעומר התנופה, ועוד למה נקרא שתי הלחם מנחה חדשה כיון שכבר נקרב העומר, ואפילו אם נאמר דהיינו משום דהעומר בא משעורים ושתי הלחם מן החיטים מ"מ קשה למה נקראו בכורים, ועוד למה גם העומר לא נקרא מנחה חדשה, ועוד תיבת ממושבותיכם הוא למותר, ועוד קשה שכתב לחם תנופה שתים שלחם הראשון יחיד והל"ל לחמי תנופה, ועוד למה היו חמץ, ועוד הרבה דקדוקים.
<b>והנלענ"ד</b> דהנה על ענין הספירה שאנו סופרין י"ל כמה טעמים די"ל שהיא הודאה על העבר שהם ימי הדין ואנו סופרין שכך וכך ימי הדין עברו והשי"ת גבר חסדו עלינו, ואפשר שמטעם זה יש נוסח א' לומר שהיום כך וכך כו', ועי"ל על העתיד שמתאוים את יום העצרת הוא החג הקדוש הבע"ל, וכ"כ כתב בס' התניא רבתא שנאמר (שמות ג יב) בהוציאך את העם ממצרים תעבדון את ה' על ההר הזה, שלכך כ' נו"ן יתירה שנתבשר להם שלסוף נו"ן יום מיציאתם ממצרים יקבלו התורה וספרו הימים, ועוד יש טעמים אחרים, ובאמת צריך ביאור איך התורה הזאת נוהגת בכל עת.
<b>והנ"ל</b> ישעיה הנביא אמר כי כה אמר רם ונשא כו' ואת דכא ושפל רוח להחיות כו' כי לא לעולם אריב ולא לנצח אקצוף כו' (ישעיה נז טו), הנה חז"ל למדו בכמה מקומות שהקב"ה חפץ בכלים שבורים ואוהב נשברי לב, כאשר חכמים הגידו בזוה"ק פ' ויקרא [ח"ג ט' ע"א] דלכך קרבן עשיר מרובה לפי שרוחו גסה ועונו גדול יותר משל בינוני, ועון בינוני גדול משל דל, לכך חלוקין בקרבן, והקשו שם דא"כ הפורעניות שבא לעולם הוא בשביל עון העשירים כי עניים אין נחשב להם עונותיהם כ"כ שהעניות מעבירתם על דעת קונם א"כ איך הקב"ה מביא יקרות לעולם והוא עונש רק לעניים, ותירצו שהקב"ה אוהב עניים ורוצה שיתפללו לפניו כי קרוב הוא לנשברי לב וע"ש שאמרו כשאין העשירים מרחמים על העניים נאמר שמוע אשמע צעקתו, הנה כי כן יקשה שלכאורה בפסוק זה מוכח היפוך שנתן טעם שלכך הוא שוכן את דכא להחיות לב נדכאים בעבור כי לא לעולם יריב.
<b>אבל</b> הענין הוא בודאי דברי חכמים כדרבונות שהשי"ת שוכן את דכא ורופא לשבורי לב, והוא בשום לב על דעת כל אדם שלכאורה כל אדם הוא ענותן מאוד והיינו שבפיו ירצה סלה כי הוא עפר ואפר ובא מטפה סרוחה ואל עפר ישוב ובכל יום מתוודים ב' פעמים לפני קונו ומודה שהוא מלא עונות ומה לנו לבקש ממנו יותר א"כ איפוא איה השראת שכינתו יתב"ש עלינו, אבל אמת נכון הדבר כי משגה הוא והכל הבל ורעות רוח אבל בזאת יבחן והיינו שמחוייב האדם לבחור ולברור שעה ביום והזמן המובחר הוא בלילה כי ילך לישון על משכבו אין איש רואהו אם הוא ער או ישן אזי ישים אל לבו להיות מארי דחושבנא ויחשוב מתחלת הבוקר עד הערב כלו אשר פעל ועשה אם עשה תנועה אחת קטנה בשביל כבוד שמים באמת אעפ"י שהתפלל ולמד ועשה קצת מצות מ"מ לא עשאה באמת ובתמים לעשות נחת רוח ליוצרו ית"ש, וכדמצינו גבי אברהם אבינו שנא' ומצאת את לבבו נאמן לפניך, שכל מגמתו וכל מעייניו לא חשב מחשבה אחרת רק לעשות נחת רוח להקב"ה, ומי יוכל להתפאר בזה.
<b>והראיה</b> על זה שאם היתה עבודתו בשלימות איך לא יפול על האדם אימה ופחד כשיעמוד להתפלל לפני בוראו ולדבר בלשון אתה כאשר הוא במי שהולך לפני מלך ב"ו אעפ"י שאינו צריך לדבר דבר רק מניח אגרת הבקשה לפניו מ"מ נופל עליו אימה ופחד עאכו"כ לפני ממהב"ה כמו שכל הספרים מלאים מזה, ובכל שעה ורגע עוברים על מצות אהבה ויראה שנוהגים תמיד וכ"ז עוברים בכל יום ויום מיום עמדו על דעתו מלבד אשר עבר על מצות קונו בקום ועשה להמרות עיני כבודו, וזה הוא מדת כל אדם ומכ"ש שיש הרבה בני אדם שעוברים בכל יום על עבירות חמורות שדומים לג"ע וש"ד וע"ז ומדבר לשה"ר ודברים בטלים ומשיא עצות רעות ועובר על לפני עור כו' וכדומה הרבה. כאשר יתעשת האדם באמת בלי שום רמיה בוודאי יפול לבו בקרבו המס ימס ויהי למים ויהא נבזה בעיניו נמאס איך הסכיל עשו הרבה מאוד ובוודאי יחרב ויבוש ויכלם מלהרים פניו וראשו נגד פני עליון אשר המרה ויאלם פיו מלדבר שום אמתלא, ובאמת אין שום עצה אח"כ רק לבטוח בחסד עליון הרוצה בתשובת רשעים שלא ימאס מעשי ידיו, ויאמר הלא אין בידי לתקן רק שלא אשוב לכסלה, וזהו להחיות לב נדכאים אותם שבורי לב השבים ומתודים בזה העצה כי לא לעולם אריב כו'. הנה כי כן אחרי הדברים והאמת האלה בוודאי ירגיש בנפשו התעוררות ורוח חדשה.
<b>וע"ז</b> אמרו בזוה"ק [ח"א כ"ג ע"ב] על תפלה לעני כי יעטוף, צלותא דעני דעביד עטופים לכל תפילות, כלומר שתפלה זו קרובה להשי"ת יותר מכל התפלות והיינו בעבור שהשכל מחייב שמי שמלוכלך בחטאים כאלה אינו ראוי להתפלל כלל לפני הקב"ה ומכ"ש לדבר בלשון נוכח ברוך אתה כו' רק הקב"ה ברחמיו מקבלו וע"כ תפלה [זו] אי אפשר שיעלה ע"י שום מלאך רק הקב"ה בעצמו השומע שועת עניים, משא"כ שאר תפלות הצדיקים שיכולים להתהלך ברחבה כי אין בהם פגם של חטא, וע"כ אמרו במקום שבעלי תשובה עומדין אין צדיקים גמורים יכולים לעמוד.
<b>וזהו</b> ביאור הכתוב וספרתם לכם ממחרת השב"ת אותיות תשוב"ה כלומר שאחר התשובה הלזו יספור יום ביומו לבלתי ישוב לכסלה, והיינו מיום הביאכם את עומר התנופה שהניף את העומר שלו שהיה משוקע בטומאה והפך חושך לאור, וזהו עיקר כוונת בריאת העולם לאכפייא לס"א, וע"כ בעלי תשובה חשובין יותר מצדיקים גמורים כו', אזי והקרבתם מנחה חדשה לה' שיבוא בקרבכם רוח חדשה, ואמר עוד עצה לזה ממושבותיכם תביאו כו' דאיתא בזוה"ק כיון דכתיב עבדו ה' בשמחה בואו לפניו ברננה וא"כ האיך יתכן הדבר גבי חוטא ובשלמא בזמן שביהמ"ק קיים היו הכהנים בשמחה והלוים ברננה ויוצא בזה אע"ג שהחוטא בעצמו היה נשבר רוחו, אבל עכשיו בזמן שאין ביהמ"ק האיך יהא עבודתו בשלימות, ואמר שם שעל זה אחז"ל לעולם יכנס אדם ששיעור שני פתחים ואח"כ יתפלל וזה"ש דוד שאו שערים ראשיכם כו' והיינו שירותא דתרין כתרין חסד ופחד ע"ש בויקרא דף ח'.
<b>ועפ"ז</b> נאמר שזה"ש ממושבותיכם ר"ל מדיוטא התחתונה שאתם בהם מלוכלכים בעונות תביאו לחם תנופה העצבות יונף ע"י הלח"ם שהוא ג' הויו"ת, והיינו שתים אותן השני פתחים האמורים בזה"ק הנ"ל, ונתן טעם לדבר כי סולת תהיינה לשון דריכה כמו סולו המסילה שצריך להתיש כח הס"א וכמ"ש בזה"ק [ח"ג קס"ח ע"א] אעא דלא סליק ביה נהורא מבטשין בי' כו', וטעם הדבר כי חמץ תאפינה שצריך לשרוף את החמץ ושאור שבעיסה המורה על התנשאות אזי יהיה עבודה זו בכורים לה' שיהיה קרוב וחשוב לפני השי"ת שיקבל מתחלה עבודה זו קודם כל התפלות כנ"ל, וכ"כ על תפלה לעני כי יעטוף והוא נכנס תחלה וכנ"ל.
<b>חידושי אגדה לחתונה</b><br><b>והוא אשה בבתוליה יקח וכו' כי אם בתולה מעמיו כו',</b> בעוללות אפרים כתב והו"א גמטריא י"ח רמז לבן י"ח לחופה, ובמסורה והוא שב מן הפסילים גבי אהוד בן גרא (שופטים ג יט), והוא במלכים יתקלס בחבקוק [א י], והוא רחום יכפר (תהלים עח לח), דאמרו חז"ל [ירושלמי בכורים פ"ג ה"ג הובא ברש"י פ' וישלח ל"ו ג' בשם אגדת מדרש שמואל] ג' מוחלין להם עונותיהם גר שנתגייר משום שעשה תשובה ועז"א והוא שב מן הפסילים, ומי שעלה לגדולה משום שמזכה את הרבים אין חטא בא על ידו שלא יהיה הרב בגיהנם ותלמידו בגן עדן, והחתן ביום חופתו ג"כ מחמת שמשליך אחרי גיוו המעשה נערות ומקבל עליו מכאן ואילך לילך בדרך הישר, והנסיון ע"ז אם אינו נותן עיניו בנוי או בממון מזה יש ראיה שכוונתו לשם שמים להיות לו זרע כשר כמ"ש בגמ' מיוחסות שבהן אומרות תנו עיניכם במשפחה שאין אשה אלא לבנים, וז"ש והוא אשה בבתוליה יקח שמוחלין לו ג"כ עונותיו כמו השנים אחרים במסורה הנ"ל אבל התנה תנאי בזה כי אם בתולה מעמיו יקח אשה דוקא אם יקח מעמיו ממשפחה הגונה אז והוא רחום יכפר עון.

בהר

<b>וידבר כו' בהר סיני לאמר כי תבואו אל הארץ אשר אני נותן לכם ושבתה הארץ שבת לה'.</b> והקשה ברש"י מה ענין שמיטה אצל הר סיני, עוד קשה הלשון אשר אני נותן לכם דהול"ל אל ארץ כנען, עוד קשה מ"ש רש"י שבת לה' כמ"ש בשבת בראשית, ונר"ל דאיתא בפרק חלק (סנהדרין צז:) ר' אליעזר אומר ישראל עושין תשובה נגאלין ואם לאו אין נגאלין, ר' יהושע אומר אפילו אם אין עושין תשובה נגאלין שהקב"ה מעמיד להם מלך כהמן ויהיו חוזרין בתשובה, וקשה במאי פליגי, ונ"ל דלשיטתם אזלו דהנה לכאורה י"ל במקרא זה דאם בחקותי תלכו ואת משפטי תעשו כו' האיך שייך הליכה בחקים ועוד כמה דקדוקים.
<b>ונ"ל</b> עפי"מ דאיתא בגמ' שבת (פח.) בשעת מתן תורה כפה עליהם הר כגיגית, דקשה דא"כ עדיין יש פתחון פה לאוה"ע שאומרים כלום כפית עלינו ההר ותירוץ הגמ' (ע"ז ב:) דחוק, ונ"ל דהנה בכל מצוה צריך להיות מחשבה ומעשה והעיקר הוא המעשה לכבוש את היצה"ר לבלתי יעכבנו מלעשות הטוב ולסור מרע, אמנם המחשבה והרצון שוה בכל ישראל שהכל חפצים ליראה את ה' ותיכף אמרו נעשה ונשמע, רק על גוף המעשה ומסירת הנפש הוצרך לכפיית ההר שיקיימו מוצא שפתיהם, משא"כ אוה"ע שלא היה בהם רצון כלל אין הקב"ה נותן חכמה רק למי שיש בו חכמה כמ"ש בלב כל חכם כו' יהיב חכמתא כו' [זוה"ק ח"ב רכ"ג ע"ב יהיב חכמתא לחכימין] וזהו שאמר אם בחקותי תלכו פירוש אפילו החקים שאינכם יודעים טעם לדבר תלכו להמצא לידכם לקיימם בזריזות גדול ולא ברפיון ועצלתים, ואת מצותי תשמרו פי' לשון המתנה שתשמרו העת והעונה מתי יבא לידכם לקיימם, ואז ונתתי גשמיכם בעתם.
<b>ובפסוק</b> זה מבואר כל הד' דינים שאמרו חכז"ל (ר"ה טז.) בארבעה פרקים בשנה העולם נידון, ואמרו ועשיתם אותם כנגד ר"ה וכמ"ש בזוהר [ח"ג קי"ג ע"א] מעלה אני עליכם כאלו עשאוני, ונתתי גשמיכם היינו בחג על המים וכן כלם [פי' ונתנה ארץ יבולה היינו בפסח על התבואה, ועץ השדה יתן פריו היינו בעצרת על פירות האילן]. באופן שלא יהיה לכם שום ביטול ותקיימו כל המצות מתוך הרחבה, ולהיפך נאמר ואם בחקותי תמאסו לבלתי עשות שלא יהיה לכם תאוה וחשק רק תמאסו במצות וזה יגרום עצלות לבלתי עשות אזי אף אני אעשה זאת לכם והפקדתי עליכם כו' שיהי' לכם ביטולים כמ"ש כל המקיים את התורה מעוני סופו לקיימה מעושר פי' שהעושר לא יהא לקיבול שכר רק בעבור שיוכל לקיים המצות, וההיפך במבטל וכנ"ל.
<b>והנה</b> ידוע מ"ש בזה"ק פ' משפטים [ח"ב רע"מ ק"כ ע"א] דניסן דרועא ימינא תשרי דרועא שמאלא פי' כי חודש ניסן מדת יום גובר דהיינו מדת החסד כמ"ש להגיד בבוקר חסדך, ותשרי מדת לילה כמבואר במ"א [לעיל פרשת צו], ולפי"ז י"ל דר' אליעזר ור' יהושע (ר"ה יא.) לשיטתיה אזלו דר"א ס"ל בתשרי נברא העולם פי' במדה"ד שאם יזכו יתקיימו ואם לאו לא יכריחם לכך וכמו כן בגאולה אחרונה דוקא אם עושים תשובה מעצמם נגאלין ואם לאו אין נגאלין, אבל ר"י ס"ל דבניסן נברא העולם דהיינו במדת הרחמים שהקב"ה רצה בתקנתם אפילו אם לא יזכו הקב"ה יפתח להם שערי רחמים כמו כן בגאולה אחרונה יעמיד להם מלך כהמן ויכריחם לתשובה, וכמו כן עשה במתן תורה שכפה עליהם ההר כגיגית והכריחם לקבל עול מלכותו.
<b>והנה</b> יש חילוק בין קדושת שבת ליום טוב כמ"ש במ"א דיום טוב ישראל מקדשי ליה והיינו אתערותא דלתתא ושבת משמיא מקדשי ליה והיינו אתערותא דלעילא, וזה"ש וידבר ה' כו' בהר סיני שאז נבחנו שאינם זריזים לקבל עליהם עול מלכות שמים שלימה בלי סמך וסעד מדהוצרך לכפות עליהם ההר כגיגית, ולכן הזהירם כאן כי תבואו אל הארץ אשר אני נותן לכם פי' שלפי הנחה זו גם בנתינת הארץ לעת הגאולה לא תהיו ראוים בצדקתכם לכך רק ביד חזקה אמלוך עליכם לזכותכם בע"כ, ושבתה הארץ שבת לה' כמ"ש בשבת בראשית דהיינו אתערותא דלעילא שעכ"פ תתעצמו לקבל עליכם קדושת שבת שהוא אתערותא דלעילא דהיינו להיות כלי מוכן לקבל טהרת הקודש כשיערה עלינו רוח ממרום.
<b>א"י כי תבואו אל הארץ אשר אני נותן לכם ושבתה הארץ שבת לה',</b> נבאר בקיצור עפימ"ש לעיל [פ' ויקהל] מ"ש (שבת קיח:) אלו שמרו ישראל שני שבתות מיד נגאלין, והיינו שגם ימות החול יהיה אצלם כמו שבת שיעשו תורתם קבע ומלאכתם ארעי ואז לא יצטרכו לאתערותא דלתתא רק בשבת יהיה אתערותא דלעילא וע"כ נקרא שבת לה' דאין חילוק במה שהוא שבת רק מה שהקב"ה משפיע קדושה יתירה על ישראל ושבת כזה נקרא שבת שבתון, וזה"ש יכירו בניך וידעו כי מאתך הוא מנוחתם כו' ע"ש שהארכתי בפ' ויקהל ואז בודאי היו נגאלין שהיו פורקין מעליהם עול שיעבוד מלכיות, וזה"ש כי תבואו אל הארץ באיזה זכות תזכו ותבואו להארץ, אשר אני נותן לכם שלא יהיה מניעה מכם רק מה שאני שופע עליכם ואז ושבתה הארץ שבת לה' שהשבת יהיה רק במה שאני מנחיל לכם קדושה.

בחוקתי

<b>אם בחקותי תלכו ואת מצותי תשמרו ועשיתם אותם,</b> צ"ל הדקדוקים. גם מ"ש חכז"ל [זוה"ק ח"ג קי"ג ע"א] מעלה אני עליכם כאלו עשאוני, ונבאר עפימ"ש (ישעיה מ כז) למה תאמר יעקב כו' נסתרה דרכי כו' אלקי עולם ה' בורא קצות הארץ כו' וייעפו נערים ויגעו כו' וקוי ה' יחליפו כח כו' מי העיר ממזרח כו' קורא הדורות מראש כו', צריך לבאר הדקדוקים רבים ובפרט כפל הלשון ויעפו נערים ויגעו.
<b>והנ"ל</b> דהנה ידוע כי תועבת ה' כל גבה לב רק צריך האדם להיות שפל רוח ועניו וכאין נחשב, והנה יש בני אדם שמסגפים את עצמם בתעניתים ואינם מגלים את התענית ובודאי בדעתם העובדא נחשב לענין גדול ומ"מ מחזיקים את עצמם לאין ולאפס, שלכאורה אין להם שום מעלה חסרה ולא מצאתי להם שום חסרון רק במה שהם שקרנים אעפ"י שאינם מדברים שיחה בטילה והיינו שאומרים בתפלה כמה פעמים חטאנו פשענו והם אינם מרגישים בעצמם עון חדש וכי אפשר לאדם להתודות על חטא ולא חטא ודובר שקרים לא יכון כו'.
<b>וע"ז</b> אמר דוד המע"ה (תהלים קיט קסב) שש אנכי כו' כי צא ולמד מעניני עוה"ז ועסקיו מו"מ שבודאי צריך האדם לסייר נכסיה באיזה זמן לידע אם הוא מרויח או בעל חוב וגם לקמץ בהוצאות, אבל אין זה העיקר כי אם יבלה ימיו בכל פעם בחשבונות כמה יש לו האיך יפנה למצוא להרויח, רק עיקר מגמת פניו לשוטט למצוא ולעסוק באיזה עסק להרויח כי מה שיש לו מכבר הוא שלו ומה שמניח מלהרויח הוא מפסיד, כמו כן אנשים כאלה אם לא יעסקו רק בחשבונות לידע אם טובים או רעים ובאמת סוף דבר צריכין להיות כאין וענוים אז ישארו באין ובלא דבר ובאמת האדם צריך להיות יש מאין, וע"כ אמר שלמה (קהלת ט י) כל אשר תמצא ידך לעשות בכחך עשה, שעיקר מגמת פני האדם יהיה למצוא איזה תנועה לעשות נחת רוח ליוצרו וע"כ יש הוה אמינא בגמ' לברך ברכה אחרונה על המצות שזיכנו לקיים מצותיו לעשות נ"ר לפניו, וזה"ש שש אנכי על אמרתך כמו היגע למצוא שלל רב וכנ"ל.
<b>וזה"ש</b> (תהלים מח י) <b>דמינו אלקים חסדיך בקרב היכלך,</b> ר"ל שטעות היה בידינו ודמינו שחסדך שופע רק על המתקדשים בבתי כנסיות ובתי מדרשות ועוסקים בסיגופים ובפרישות אבל באמת כשמך אלקים כמו ששמך אלקים דהיינו שליט ומלכותו בכל משלה שבכל דבר יש קדושתו ובכל דבר ברא לעשות נחת רוח לפניו וכן תהלתך על קצוי ארץ, אפילו בעניני עה"ז.
<b>וזה"ש</b> <b>למה תאמר יעקב כו' נסתרה דרכי מה' כו'</b> שעוסקים בפרישות ובסיגופים ואעפי"כ נשארים באין ובאפס, לכך אמר הלא ידענו שאעפ"י שאלקי עולם הי' וקדוש בעליונים מ"מ ג"כ ברא קצות הארץ ומלכותו בכל משלה אפילו במוגשמים יש רמיזא דחכמתא, אבל ויעפו אותם שמנוערים מן השכל שמיגעים א"ע ויגעו שמתייגעים, ובחורים, לשון חרחור שמסגפים את עצמם נכשלים, וטעם הדבר כמ"ש בשם הקדוש מו"ה דובער זצ"ל עמ"ש [אבות פ"ה יד] עושה ואינו הולך שכר מעשה בידו שאם עושה המצות ואינו הולך ממדריגה למדריגה אחרת ע"כ שכר מעשה בידו שאינו עוסק לשמה רק בשביל שכר, והיינו כמאמרינו שבכל עת מחשבין עם עצמן אם טובים או רעים הם, רק צריך האדם לעשות רק בשביל כבוד קונו וכמ"ש בזה"ק [ח"א כ"ג ע"ב] תפלה לעני כי יעטוף צלותא דעני דעביד עטופא לכל תפלה וכתב בשם הבעש"ט דע"ז קאי ולפני ה' ישפוך שיחו שמבקש רק לשפוך שיחו לפני ה' לא בשביל דבר אחר לבקש צרכיו ולעשות בשביל עצמו, רק לבקש דביקות לשי"ת שלא יסוג אחור ממנו, ואז הוא עולה במעלות עליונות ומוסיף בכל יום שלימות.
<b>וזהו</b> אמרו וקוי ה' אותם שתקותם הוא רק דבקות הש"י הם יחליפו שמחליפים בכל יום ויום מצבם ומעמדם ועובדים את הש"י בכח ושכל אחר מאתמול ועי"כ יעלו אבר כנשרים וירוצו ולא יגעו שלא יהיו נסוגים אחור, וע"ז נאמר (תהלים יט י) יראת ה' טהורה היא אזי הוא עומדת לעד כמו שביארתי במ"א, וע"ז נאמר (ישעיה מא ב) מי העיר ממזרח כו' דקאי על אברהם אע"ה יתן לפניו גוים כו' מי פעל ועשה איזה פעולה הביאו לידי זה לא מצינו שעשה סגופים ופרישות רק קורא הדורות מראש, שהודיע לכל טבעו של הקב"ה ודרש ברבים בראש הומיות קרא כי אני ה' את אחרונים אני הוא.
<b>הנה</b> כי כן אנחנו תמהים על מצות ספירת העומר שאנו סופרים הימים בכל יום כך וכך והוא דבר חקה בלא טעם ותמוה בעיני אדם וכבר יגעתי למצוא טעמים רבים וכל זה איננו שוה לי, אך מצינו בהתפילה שתקנו לומר אתה צויתנו לספור ספירת העומר כדי לטהרינו כו' ומביאין פסוק ע"ז כמ"ש וספרתם לכם, כדי שיטהרו נפשות עמך כו', ובאמת סוף דבר כדי שיטהרו כו' אינו מבואר בפסוק א"כ מה ראיה זו ממקרא זה שהוא כדי לטהר שבספירה זו אנחנו נטהרים.
<b>אבל</b> הענין הוא שספירה זו מורה שכל יום משונה מחבירו ויש לו שם אחר ומנין אחר וכענין שאמרנו שזה מרומז בפסוק וקוי ה' יחליפו כח כנ"ל, וזהו מבואר בפסוק וספרתם לכם לעצמכם שתהיו נותנין לב לספירת הימים שהרי הוא דבר שבמנין ומוסיפין והולכין, בכל יום סופרים יותר, וענין הספירה הוא ממחרת השבת, ר"ל ממחרת לשון מחיר וחלוף, ושבת הוא יום שעוסקים בצרכי קדושה וגם היא אותיות תשובה וצריך להחליף הימים כנ"ל, אזי שבע שבתות תמימות תהיינה שכולם יהיו תמימים בדביקות, והנה הספירה נקרא חוקה כנ"ל שהיא בלי טעם, וזה"ש אם בחקותי תלכו שתקיימו מצות ספירה זו ותלכו ע"כ ממדריגה למדריגה ואת מצותי תשמרו מצות הוא לשון צוות והתחברות שתשמרו את הדביקות, אז ועשיתם אותם כמ"ש במד' הנ"ל מעלה אני עליכם כאלו עשאוני שתקדשו את שמי בעולמו, אמן ואמן.
<b>שערי ציון</b><br>אם בחקותי תלכו ואת מצותי תשמרו כו' ונתתי גשמיכם בעתם ונתנה הארץ יבולה ועץ השדה יתן פריו, הדקדוקים רבו במקראות הללו איך שייך הליכה אצל חקים ושמירה למצות, ובפרט מ"ש ונתנה הארץ יבולה דאין זה סימן ברכה, שבתוכחה נאמר (ויקרא כו כ) ולא תתן ארצכם את יבולה ופירש"י אפילו מה שאתה מוביל לה, א"כ מה ברכה היא זו שתתן מה שאתה מוביל לה, ולפי האמת נוכל לומר ע"ד שכתב בספר כנפי יונה על ענין מיתת המלכים שמלכו באדום שהיו כמו שזורעין תבואה שצריכה להתעכל ואח"כ צמחה, ולזה הבטיחנו הכתוב שיתוקנו המדות כולם וכמו שמתפללין בספירת העומר כידוע.
<b>והנה</b> כשנחקור על הברכות והקללות האמורים פה המה פנים ואחור דבר והיפוכו ונאמרו בחסדים גדולים אך לא בעי ישלח יד (איוב ל כד), וכמ"ש רש"י ונתתי שמיכם כנחושה והארץ כברזל ומשה אמר להיפך, עוד מצאתי ראיתי חילוק גדול שבין התוכחה הלזו לתוכחה שבמשנה תורה כי שם נאמרו בלשון יחיד אבל כאן נאמרו בלשון רבים כי היכי דנמטיה לכל חדא שיבא מכשורא, וגם בזה"ק [ח"ג קט"ו ע"א] מצינו שפירשו על ויסרתי אתכם אף אני שהוא ברכה שהקב"ה הבטיחם להשתתף בצערם והיינו שבע שהשכינה נקראת בת שבע על חטאתיכם כי בפשעכם שלחה אמכם כי לא יטוש ה' את עמו השוכן אתם בתוך טומאותם.
<b>וכמו</b> כן איתא בס' יצירה [פ"ה מ"ב] המליך אות זיי"ן בהילוך כו' [וקשר לו כתר וצרפן זה בזה] וצר בהם תאומים בעולם סיון בשנה ורגל שמאל בנפש, והדברים מבוארים שהם פנים ואחור דבר והיפוכו, והיינו כי אות זיי"ן על השכינה יו"ד תגא על רישא דוא"ו [זוה"ק ח"ב קנ"ח ע"א] וכדאיתא במדרש משל למלך שהיה לו בת נאה ומסר בידה כל אוצרותיו וכן כל כלי זיין אמר לה בתי הרי כל אוצרות מסורים בידך אם יקיימו גזרתי וציווי הרי אתה זיין אותם כו' ואם לאו הרי כל זיין ומארי קרבא כו' כך יראת ה' הוא אוצרו בגין דתמן יראה שריא כו' ע"ש, וע"כ המליכה במנהיג ההילו"ך כי ישרים דרכי ה' צדיקים ילכ"ו כו' ופושעים כו' וצר בהם תאומים בעולם שני פנים להם וסיון בשנה שהוא זמן קבלת התורה שנאמר (דברים ל טו) ראה נתתי לפניך את החיים ואת הטוב וגו' ובחרת בחיים, ונאמר (ישעיה א יט) אם תאבו ושמעתם טוב הארץ תאכלו ואם תמאנו כו', ורגל שמאל בנפש שצריך להפוך החושך לאור ולאכללא שמאלא בימינא דחודש ניסן הוא רגל ימין כאשר בארתי כבר ויבואר עוד.
<b>והנה</b> אמרו חז"ל (נדרים סב.) עשה הדברים לשם פועלם ר"ל שלא יאמר אדם אי אפשי בבשר חזיר כו' [אלא אפשי ומה אעשה אבי שבשמים גזר עלי כך, תו"כ קדושים פ"ט], ביאור הדברים שיש מצות חוקיות ומצות שמעיות והנה מצות חוקים אין צריך שום מופת ע"ז דבלא"ה מוכח שעושין לשם שמים שאין טעם לקיום רק שצריך לעשותם בזריזות ולא בעצבות, והמצות שמעיות הם עפ"י השכל, והמופת על זה שעושים לש"ש היינו שיתאוה וימתין אימתי יבא לידו ויקיימם וכמ"ש רבי עקיבא (ברכות סא:) כל ימי הייתי מצטער מתי יבא לידי ואקיימנו. וזהו אם בחקותי תלכו שתעשו החקים בזריזות כמ"ש (שמות ב ח) ותלך העלמה ופירש"י שהלכה בזריזות, ואת מצותי תשמורו לשון המתנה כמו ואביו שמר כו', אזי ונתתי גשמיכם כו'.
<b>וביאור</b> הענין דהנה אחז"ל (ר"ה טז.) בארבעה פרקים בשנה העולם נידון בפסח על התבואה בעצרת על פירות האילן ובחג על המים, וצריך ביאור דהא הכל הוא בשביל האדם והרי אדם נידון בר"ה על כל מקרותיו של כל השנה ומה ענין הדינים הללו. אבל הענין הוא ונבאר מ"ש (תהלים צט ה) רוממו ה' אלקינו והשתחוו להדום רגליו קדוש הוא כו' משה ואהרן כו' קוראים אל ה' וכו' רוממו ד' אלקינו והשתחוו להר קדשו כי קדוש ה' אלקינו, והנה צריך ביאור השינוי הלשונות וכפל הדברים ולא אאריך בדקדוקים, אבל הענין שנאמר (ויקרא כ ז) והתקדשתם והייתם קדושים, שעל כל אדם מוטל לקיים מצות עשה של ונקדשתי בתוך בני ישראל (ויקרא כב לב) והאיך אפשר לקיים זה אם לא יבא לידו שהרי אסור לאדם להביא את עצמו לידי כך [פי' לגרום לעצמו למות על קדושת השם], אמנם ע"ז כתוב (מלאכי ג טז) אז נדברו יראי ה' איש אל רעהו, שחוב זה מוטל על כל אדם להכנס בדברים עם כל אדם ולהטביע בו אמונה שלימה ויראה ואהבה ומוסר ובזה הוא מקדש שם שמים ברבים ונתפרסם אלקותו בעולם.
<b>וע"ז</b> אמרו בברכות (כ.) מאי שנא הראשונים דאתרחיש להו ניסא כו' ותירצו דהראשונים מסרו נפשייהו על קדושת השם, והיינו שהשי"ת קדוש ומופרש מסתתר בעולמותיו וע"כ הוא עושה לנו עכשיו הניסים והנפלאות בהסתר, אמנם כשמקדישים שמו בעולמו ומקיימים והתקדשתם אזי ממשיכים קדושתו למטה בהתגלות מעולם הפלא ונתקיים והייתם קדושים ועושה לנו ניסים מפורסמים, ולכן תרגום על עושה פלא עבוד פרישן, והוא למעלה מן הזמן כי עולם הבינה הוא למעלה משבעת ימי הבנין, וע"ז אנו מצפים שע"י הספירה שאנו מקיימים אם נעשנה כתיקונה נוכל לבא לעולם הבינה הנקרא שער החמשים שנא' כי יפליא לנדור נד"ר וע"כ נאמר וקראתם דרור בארץ ביובל, החירות ממלאך המות חירות משיעבוד מלכיות כמו שהיה במתן תורה.
<b>וזה</b> ביאור הכתוב הנ"ל משפט וצדקה ביעקב אתה עשית כלומר כשאתה עושה המשפט ליעקב בדרך צדקה ולא שהם ראוים ואז הם נקראין רק יעקב והיינו אתה עשית בבחינת לשון נוכח ולא מעולם הפלא הנקרא הוא, ואז כל הניסים הם עפ"י דרך הטעם [הטבע] ומדת המלכות שהוא הנהגתו בתחתונים, וע"כ רוממו ה' אלקינו והשתחוו להדום רגליו דהיינו המלכות קדוש הוא, בעבור שמדת הו"א נסתר ונעלם ומופרש ואין אנו כדאים לניסים מפורסמים בעבור שאין בעולמו מי שימשיך קדושתו
<b>וע"ז</b> מתפללין מחיה מתים ברחמים רבים כו' רופא חולים כו' ומקיים אמונתו לישיני עפר, דלכאורה קשה הלא כבר אמר מחיה מתים אתה ולמה כפל הדבר, אבל ביאור הדבר כי כאן קאי על החיים ע"ד שאמרו בגמ' (יומא עא.) כי אורך ימים ושנות חיים ושלום יוסיפו לך וכי יש שנים שאינן של חיים אלא אלו שנותיו של אדם שמתהפכים עליו מרעה לטובה, וזה"ש מחיה מתים אותם שהשעה דוחקם מחיה אותם ע"י שהוא סומך נופלים ורופא חולים כו' ועי"כ מקיים להם אמונתו שלא יעבטון אורחותם לשכוח אמונתו של הקב"ה והם ישיני עפר שנרדמים בהנהגת הטבע בסוד העפר שהוא ה' אחרונה של השם המורה על השכינה והג' אותיות הראשונות הם אמ"ש כידוע.
<b>אבל</b> משה ואהרן ושמואל שהיה כל מגמתם לפרסם אלקותו כנודע מכל הניסים שעשה אהרן ומכל המשנה תורה שאמר משה והרבה בדברי מוסר לשרש בלב ישראל אמונה שלימה. וכן שמואל סבב כל ישראל לדונם, וע"כ קוראים אל ה' והוא יענם כו' שהשפיע קדושתו בעולם והרבה להם ניסים מפורסמים, וע"כ רוממו ה' אלקינו והשתחוו להר קדשו שהוא מדת הבינה עלמא דחירות הנק' יובל שנת הדרור בעבור כי קדוש ה' אלקינו שקדושתו שופע עלינו ושמו נתאחד בעולמו כמו שנאמר ביום ההוא יהיה ה' אחד ושמו אחד (פי' לדעתי כי בזמן הזה כשרוצים לקראו כביכול בשמו צריכין לומר ה' אלקים ונק' בזוה"ק שם מלא שאם יאמרו רק ה' הוי"ה לבד הלא יש אוה"ע שכופרי' באלקותו אע"ג שהקלפו' קראו לי' אלקא דאלקיא מ"מ אוה"ע מתועבים יותר וכופרים בכל ואם יאמרו אלקי' לבד יוכלו לטעות שאוה"ע קורים ג"כ לע"ז שלהם אלקים ויקרא אלקים אחרים משא"כ לעתיד לבוא שיתבער רוח הטומאה אזי יוכלו לקרות להשי"ת בכל אופן שירצו כי אם יאמרו ה' לבד ידעו דהוא לבדו הוא ואם יאמרו אלקים לבד ידעו כי הוא ולא אחר כי אין עוד מלבדו להקרא בשם זה, וזהו שיהי' ה' אחד וגם שמו אחד).
<b>והנה</b> כבר ביארתי במ"א שמה שאמרו בעצרת על פירות האילן, ר"ל הספירות ונידונין אם תקנו כהוגן האי אילנא עץ הדעת טוב ורע שתפסוק זוהמתן כמו שהיו במתן תורה ועץ שאכל אדה"ר מין חטה היה ע"כ מביאים שתי הלחם מן החטים, וכבר עסקתי עם חכם אחד כי לא מצינו באותה הסעודה שיהיה לעתיד רק בשר משור הבר ודגים מלויתן ויין המשומר בענביו ולחם לא הביא ואיך יברך דהע"ה ברכת המזון (פסחים קיט:), והיינו שיתקנו המין חטה שנתקלקל, וזהו שהבטיחנו הכתוב פה ונתתי גשמיכם הגשמיות שלכם יסוד העפר בעתם היינו מדת המלכות הנקרא עת בזוה"ק [ח"ב רנ"ג ע"ב] בכמה דוכתי כמ"ש ואני תפלתי לך ה' עת רצון, בעת שועם אליו כו', ונתנה הארץ העליונה את יבולה היובל שלה שיהיה דרור בארץ כי נשכחו הצרות הראשונות ועץ השדה מן חקל תפוחין קדישין יתן פריו האילן הנטוע בשער בת רבים ועל יובל ישלח שרשיו צדיק כתמר יפרח לתקן עולם במלכות שדי ביום ההוא יהיה ה' אחד ושמו אחד ברוך ה' לעולם או"א.

במדבר

<b>וידבר כו' במדבר סיני באוהל מועד באחד לחודש השני בשנה השנית לצאתם מארץ מצרים שאו את ראש כל עדת בני ישראל למשפחותם לבית אבותם במספר שמות כל זכר לגלגלותם,</b> צריך לבאר הספיקות שרבו בפסוק זה, והנ"ל דאיתא בגמ' (שבת פח.) בריך רחמנא דיהב לן אוריאן תליתאי בירחא תליתאי ע"י תליתאי לעם תליתאי, צריך להבין ענין הדרוש הזה ומהו החטיבא הזאת שעשה עמנו בדבר זה.
<b>והענין</b> הוא דהנה המפרשים הקשו האיך אומרים בשבועות מתן תורתינו הלא לכולי עלמא בשבת ניתנה תורה והיה ביום נ"א לספירה שהרי ביו"ד ניסן היה שבת הגדול נמצא דפסח היה ביום ה' ע"ש, והנ"ל הנה ידוע שכל מעשה אבותינו היה פועל דמיון מעכשיו לדורות וכמ"ש בספרים שבכל זמן נוהג יציאת מצרים, וכמו כן ביארתי ע"פ ואלה שמות בני ישראל הבאים מצרימה, פירוש ואלה מוסיף על הראשונים, שבכל דור נוהג מדה זה והם בני ישראל הבאים מצרימה לשון הוה, שעד הנה נוהג זה שבאים למצרים הגלות, רק את יעקב איש וביתו באו היה הדבר בפועל ממש.
<b>כמו</b> כן מצינו שבשנה ראשונה ליציאת מצרים עדיין לא נצטוו על ספירת העומר, כי ענין ספירת העומר הוא שיטהרו נפשות ישראל, היינו שמצינו בפסוק בעת ההיא יובל שי להם כו' (ישעיה יח ז) ועוד יובילו שי למורא (תהלים עו יב) ועוד יובילו מלכים שי (תהלים סח ל), הנה בכל מקום אצל שי נאמר תיבה יובל והיינו משום דמישך שייכי להדדי כי ש"י בגימט' עמ"ר, ואלו השלמים היינו עומר הקרב בפסח ושתי הלחם הקרב בשבועות הם מצה וחמץ, ולפי דעתי הם נגד אהבה ויראה כמו שביארתי ענין מה שמפטירין בשבת ער"ח הפטורת מחר חודש והשבת לא נקרא ער"ח דמשמע עכשיו שהשבת הוא מחרתו של חודש ע"ש בפ' משפטים שהם אהבה ויראה, וכמו כן העומר הוא אהבה ושתי הלחם הם יראה, רק שהיראה הוא התרוממות לפי שהיא בחי' יובל שהם המתקת הדינים בשרשן כידוע.
<b>והיינו</b> כי מה שאמרו (ר"ה כא:) ששער החמישים לא נמסר למשה ע"כ היינו ממציאות אלוקית שלא היה יכול להשיגו, וא"כ כל שאר השערים שקשורים זה בזה ואחד באחד יגשו להם הדביקות שעל ידיהם יוכל האדם להדבק בהשי"ת בשער החמשים, וזהו הוחל מיום ראשון של פסח, וסופרין בכל יום יותר לעלות במעלות מדי יום ביום למדריגה אחרת, וכמו שביארתי על ממחרת השבת שהוא לשון מחיר וחילוף ע"ש בשבוע העברה, ומאז עד יום החמישים הוכשרו להדבק בה' צורם וע"כ אין צריכין לספור את יום החמישים שממילא הם דבוקים כנ"ל, וכבר ביארתי זה במ"א באורך, אבל בשנת יציאת מצרים שהיה הדבר בפועל וע"כ נצרכו להמתין גם יום החמשים והבן זה.
<b>וזהו</b> ביאור מ"ש חכמז"ל (יומא כב:) על פסוק (הושע ב א) והיה מספר בני ישראל כחול הים כו' שהקשו רישא לסיפא, ותירוצם אינו מובן, ולפי דרכנו נאמר דהנה מנין ישראל אינו כמו שאר מנין כי שאר המנויים ע"י המנין הם נפרדים אחד מחבירו, ובישראל הוא מני אותם להתחברם מתחלה למשפחות ואח"כ לשבטים ואח"כ לדגלים, ופחות לא יוכלו להתאחד רק את אשר יכנו בשם כלל ישראל יעקב ישורון והם כנגד היו"ד של השם וג' קוצין, אבל הדגלים הם כנגד הד' אותיות שהאבות מרכבה להם, וזה"ש איש על דגלו מה שמתחברים לדגלים הוא לאותות אותם אותיות הקדושים שהם לבית אבותם הד' אבות כנ"ל, וזה"ש והיה היינו אותיות הוי"ה מספר בני ישראל זה נעשה ע"ד המנין, ואז הם כחול הים והיינו מדת היובל אשר לא ימ"ד ולא יספ"ר שאין שם השתלשלות במדה וספירה, וזהו מה שביארו כשעושים רצונו של מקום אין מנין כלומר שאין כאן פירוד ע"י המנין.
<b>והנה</b> החג הקדוש הזה הוא חג השבועות הבע"ל הוא מעולה משאר הימים טובים שכולם הם על נס הנעשה בגשמיות דהיינו בפסח יציאה מעבדות לחירות ובסוכות הקפת ענני כבוד משא"כ בשבועות הוא על נתינת התורה, וע"כ בשגם שידוע שג' אלה הימים טובים הם כנגד הג' עמודי עולם דהיינו פסח נגד עבודה ושבועות תורה וסוכות גמילות חסדים, ויש לומר ג"כ להיפך פסח גמילות חסדים וסוכות עבודה ואין להאריך, אבל שבועות נקרא עצרת כנישא דכולא להתקשט בכל הג' מדות הנ"ל.
<b>וזה</b> ענין הג' חדשים הללו דהיינו ניסן עבודת הקרבן פסח לה' וגם יתר העבודות שהכל הוא לכבוד שם קדשו ביעור חמץ ואפיית המצות, ואייר הוא גמילות חסד שכל מי שנדחה מפסח ראשון שלא היה יכול להטהר ומצד הדין היה להדחות לגמרי אעפי"כ מצד החסד הטיבה התוה"ק ליתן לו זמן אחר זמן לעבוד עבודתו בחודש אייר, וסיון הוא עמוד התורה, וכל זה הוא נוהג כל השנים אחר יציאת מצרים שאין העובדא של יציאת מצרים ונתינת התורה בפועל ממש רק בשכל ומחשבה כנ"ל, וזהו שקילס ההוא גלילאה שנתן לנו אוריין תליתאי כו' שכל סוגי הג' הנזכרים הם כנגד תורה עבודה גמ"ח כידוע, והזהיר את העם להתקשט בג' אלה למען שיהיו מוכנים לקבלת התורה בחג השבועות, שבודאי היה דורש בפרוס עצרת דרוש הזה.
<b>וזה"ש</b> <b>וידבר ה' אל משה במדבר סיני</b> דהיינו עמוד התורה כמ"ש חכז"ל (שבת פט:) שירדה שנאה לאוה"ע, באוהל מועד שהוא עמוד העבודה ששם קרבו הקרבנות, באחד לחודש השני שהוא עמוד גמ"ח כנ"ל, והיינו בשנה השנית לצאתם מארץ מצרים שזכו לצאת ממצרים גם בשנה האחרת ע"י דביקותם וכנזכר למעלה, ואז אמר להם שיש להם נשיאת ראש למשפחותם לבית אבותם דהיינו אותיות השם הנכבד, וביאר האיך נהיה זה, ע"ז אמר במספר שמות דהיינו כמו שכל התורה כלה שמותיו של הקב"ה פירוש ששם העצם הוא הוי"ה ובו תלויים הרבה כנויים וכנוי דכנויים עד שכל תיבה שבתורה משתלשל מכנוי של השם וחוזר להתאחד בהשם הנכבד, כמו כן בני ישראל מתאחדים עד האבות כנ"ל, וע"כ ישראל ר"ת י'ש ש'שים ר'בוא א'ותיות ל'תורה, ואע"ג שתמצא יתירה על זה הסך היינו רק כמו שמדליקין נר מנר, וכמ"ש שמשה ואהרן והאבות כלם הם בכל דור, ואעפי"כ נשמתם צרורה בצרור החיים רק שמתגלגלים ניצוצות מהם, וזה"ש במספר שמות כל זכר היינו זכר המשפיע והמאציל הם במספר שמות של התורה, והישראל מתרבים לגלגלותם ע"י הגלגולים והניצוצות היוצאים מהם וע"כ אין סוף ותכלית להתשפטותם כמו שאין סוף ותכלית להתפשטות התורה, וישראל עושה חי"ל בגמטרי' יוב"ל, ברוך ה' לעולם או"א.
<b>א"י שאו את ראש בני ישראל למשפחותם לבית אבותם כו',</b> אמרו במדרש [במ"ר פ"א] כמד"א סב רישיה דפלן, ועוד דרשו לשבח דמיתי אתכם ונתתי להם תלוי ראש על העמים כמ"ש וירם קרן לעמו כו' ולתתך עליון, הענין הוא שהתורה נדרשת בפנים ואחור וכמ"ש בפרשה הקודמת אם בחקותי תלכו ואם בחקותי תמאסו כ"כ בפסוק, כבר אמרו חז"ל כל הפורק ממנו עול תורה נותנין עליו עול מלכות, ואם על הימים הראשונים אמרו שבטלה מגילת תענית (ר"ה יח:) עאכו"כ בעתים הללו על ניסים שבכל יום ויום ונפלאותיו המה ניסים נסתרים בכל עת דלא חלי ולא מרגישין הן הן גבורותיו כו', הנה בפסוק זה מצינו כל הגזירות שנתחדשים והקב"ה יצילנו מידם, והיינו למשפחותם לבית אבותם להדבק לבית אבותם כמ"ש צאי לך בעקבי הצאן כו'.
<b>ולבאר</b> זה נקדים מ"ש וספרתם לכם כו' שבע שבתות תמימות תהיינה עד ממחרת השבת השביעית תספרו חמשים יום, שכבר נתקשו הלא לא סופרים רק מ"ט יום, גם בהפטורה של שבת זו הקשו בגמ' שכתוב והיה מספר בני ישראל כחול הים אשר לא ימד ולא יספר והקשו רישא לסיפא, ומשני כאן בזמן שעושין רצונו של מקום כו', דקשה ג"כ וכי אפשר לשום דבר שבעולם הנפרד שלא יהא לו מנין, אבל הענין הוא שיש שני מיני רב הא' הוא רב בכמות וזה אינו רב באמת כי גם הגוים הם רבים וקשר רשעים אינם מן המנין, והב' הוא רב באיכות וכל אחד מישראל הוא רב מאוד, והיינו משום שהם דבוקים ביוצרם שקב"ה וישראל חד, הקב"ה הוא אין סוף, וע"כ כשעושים רצונו של מקום אין להם מספר, וכמו כן אמר משה ה' אלקיכם הרבה אתכם והנכם היום ככוכבי השמים לרוב שכל העולם תחת כוכב עומד, וכמו כן חייב כל אדם לומר בשבילי נברא העולם, וכבר שמעתי ענין נאה ומתקבל מה"ג אב"ד דאפטא נ"י ואין כאן מקומו.
<b>והנה</b> מה שאמרו שמ"ט שערים נמסרו למשה רבע"ה ולא שער החמשים, וצריך להבין למה לא נמסר לו אותו השער, וע"כ שאותו השער הוא מידיעת הבורא כביכול שא"א לשום נברא להשיג, וא"כ הוא דרך כלל לכל המ"ט שערים והיודע ומתדבק בהמ"ט שערים ממילא הוא דבוק בשער החמשים, וזהו ענין הספירה אחרי שהביאו את העומר ראשית קצירם ונקרא עומר התנופה שלא אכלו מתבואה החדשה עד שהביאו את הקומץ להשביע את הארי הרבוץ על גבי המזבח (אש של מערכה על המזבח רבוצה כארי, יומא כא:), התחילו לזכך את עצמם להכנס משער לשער עד שער החמשים, וא"כ לפי הצעותינו כשספרו כל המ"ט כבר נכנסו ג"כ לשער החמשים.
<b>וזהו</b> אמרו מיום הביאכם את עומר התנופה שעשיתם שלכם ועד יום החמשים שבע שבתות תמימות תהיינה שכל המ"ט יום יהיו תמימים באחדות והיינו ע"י השער החמשים המאחדם, וזהו אמרו עד ממחרת השבת השביעית קודם שיגיע אותו יום כבר תספרו חמשים יום תהיו דבוקים בשער החמשים ומזוככים לקבל עול מלכותו שלימה באחדות גמור, וזה"ש והיה מספר בני ישראל כחול הים שתיבת י"ם מורה על שער החמשים כידוע בכל הספרים, ואז יהיו בלי מנין כי יהיו דבוקים ביוצרם שאין לו סוף.
<b>וזה"ש</b> במדרש [במ"ר פ"ב ג] על פסוק איש על דגלו באותות לבית אבותם כמ"ש נרננה בישועתך ובשם אלקינו נדגול, פירוש כי מי שלא הגיע לידי מדה זו דהיינו שהעביר כמה ימים ושבועות בימי הספירה שלא תיקן כלום א"כ איך יכול לעלות אל הר ה' בחג הקדוש הבע"ל, אמנם כשמאחד עם קונו ואינו עושה בשביל עצמו הוא יכול לדלג, וע"כ אמרו ודגלו עלי אהבה, אל תקרי ודגלו אלא ודלוגו, וכשעבודתם באהבה יכולים לדלג למדריגה עליונה אפילו שלא כסדר, וזה"ש (תהלים כ ו) נרננה בישועתך ר"ל שהישועה היא כביכול להשכינה כמ"ש עם נושע בה' שהקב"ה נושע עם הישראל וכל עבודתינו ותפלתינו הוא בשביל כבוד שמים ואז בשם אלקינו כיון שאנו עושין לא לשם עצמינו רק בשביל אלקינו אזי נדגול דהיינו שנוכל לדלג למדריגה עליונה, אעפ"י שאין אנחנו ראוים לכך כי הכל אנו עושין רק לכבוד שם קדשו.
<b>והיינו</b> באותות לבית אבותם שאחד היה אברהם ויירש את הארץ שכל הישראל היו דבוקים בו וכולן נקראו נפש אחת, וזהו שאו את ראש כל עדת בני ישראל שיהיה להם נשיאות ראש הן במילי דשמיא והן במילי דעלמא ליתנם עליון על כל גויי הארץ, היינו למשפחותם לבית אבותם שיחזרו לשורש אבותם באחדות גדול, וסוף דבר שסיים ר' ישמעאל בברייתא די"ג מדות שהתורה נדרשת בהן כנגד י"ג מכילין דרחמי, ואמר שם כל דבר שהיה בכלל שהישראל היו בכלל וקב"ה ואורייתא וישראל חד ויצאו מן הכלל להיות נידון בדבר חדש כמ"ש בדבר חדש ממש שנתחדשו גזירות אי אתה יכול להחזירו לכללו שיפייסם הקב"ה כאב את בן ירצה עד שיחזירו בפירוש שיעשה לנו ניסים מפורסמים וכמ"ש משה ובמה יודע איפא כו' ונפלינו אני ועמך מכל הגוים, וכמש"ה ונגלה כבוד ה' וראו כל בשר יחדיו כו'.
<b>עוד</b> יאמר <b>שאו את ראש כו' במספר שמות כו',</b> צריך להבין הלא באמת לא נמנו בשמות רק ע"י שקלים, ובדרך הלצה אמרתי דהנה יש שני סוגי מעלות ומדות דהיינו למודיות וטבעיות, ר"ל המעלות שמצד עצמו גדול בתורה ויראה ונדיב וגומל חסדים, ועוד יש טבעיות ומקריות שהוא בר אבהן ומיוחס כמ"ש והתיחסו בצבא מלחמה, ואין בודקין מן המזבח כו', ואין הקב"ה משרה שכינתו רק על משפחה מיוחסת, ובאמת כשרוצים לשבח את האדם העיקר הוא יחוס עצמו, וכמ"ש בי"ד [סי' שד"מ סעי' ו מספידין אותו במעשה עצמו ואם אין לו מעשים מספידין אותו במעשה אבותיו א] שאם אין לו מעשים מזכירין לו מעשה אבותיו, אמנם היינו רק לכל אדם משא"כ מי שהוא רב וגדול ליהודים ומופלג בדורו אין יכולין כלל לשבחו במעלות שבעצמו שהכל הוא מוכרח אצלו ונכלל במה שהוא גדול ליהודים, אבל יכולין לשבחו אם הוא בר אבהן כי מעלה זו אינה כלולה בזה כי ממזר ת"ח קודם לכהן גדול עם הארץ, וזהו שאו את ראש כל עדת בני ישראל כשרוצים לנשא ולשבח את הראש מכל ישראל צריך להיות רק למשפחותם לבית אבותם אם הוא מיוחס, אבל במספר שמות כל זכר, כשרוצים לשבח את ההדיוט, היינו דוקא לגלגלותם דהיינו המוח שבראשו הצריך לשבחו במעלת למודיות שבו.
<b>חידושי אגדה לברית מילה</b><br><b>איש על דגלו באותות לבית אבותם כו',</b> עפימ"ש שאו את ראש כ' במדרש מאשר יקרתי בעיני כו', לאוה"ע לא נתתי מנין כו', ועפימ"ש (תהלים פז ד) אזכיר רהב כו' זה יולד שם, ולציון יאמר כו' ושרים כחוללים כו', כמ"ש בבעל עקידה דלפי דרך הטבע חוללים מרובים משרים אבל בציון היו מושלמים בכל המעלות לכך היו שרים כחוללים, וז"ש איש ואיש יולד בה שיש שם הרבה חשובים ה' יספור בכתוב עמים, כי מי שיש לו הרבה מכתבים אותן שאינן חשובים מונה כל תכריך בפני עצמו אבל השטרי חוב חשובין מונה כל כתב בפני עצמו מפני שבכל אחד יש חתימה בפני עצמו, כמו כן אוה"ע אינן חתומין אין להם מנין בפני עצמם רק דרך כלל, אבל ישראל כל אחד בפני עצמו הוא דבר חשוב ודבר שבמנין ועי"כ זכו ג"כ לדגלים מחמת ברית מילה ומי שלא היה נימול לא קלטו הענן, ועוד דהמנין של ישראל הוא להיפוך משאר מנינים דע"י המנין נעשה פירוד וכאן להיפוך שנעשה אחדות יותר בתחלה נתיחסו לבית אבות ואח"כ לשבטים ואח"כ לדגלים, וז"ש איש על דגלו מה שזכו לכל זה היינו ע"י באותות לבית אבותם היינו ברית מילה החתום בבשרם שהוא ברית שלום כנ"ל.

נשא

<b>נשא את ראש בני גרשון כו' לבית אבותם למשפחותם,</b> י"ל למה כתב בכל המנינים בתחלה למשפחותם ואח"כ לבית אבותם וכאן הפך הסדר, והענין הוא שאסף אמר אלקים באזנינו שמענו אבותינו ספרו לנו פועל פעלת בימיהם בימי קדם כו' (תהלים מד ב), ידוע מה שהתרעם רבא (תענית כד:) ואנו בעינינו לא ראינו, ולא כן אנחנו אתנו שכבר ידוע ומפורסמים ניסיו וטובותיו שבכל יום עמנו ונפלאותיו המה הנפלאים והנסתרים כבכל עת ערב ובוקר כו' וכמ"ש הן הן גבורותיו ונוראותיו.
<b>והיינו</b> כמ"ש (תהלים יא ג) כי השתות יהרסון צדיק מה פעל, שכנסת ישראל מתרעמת ותאמר ציון עזבני ה' ושכחני כו', וכמו שדרשו בגמ' (ברכות לב:) על התשובה התשכח אשה עולה מרחם כו' שכולן לא בראתי אלא בשבילך הרי כל זמן שאני מסתכל בהן אני זוכר בך כו', והיינו כי הישראל הם משתתו של עולם כמ"ש בראשית בשביל ישראל שנקראו ראשית, והקב"ה מחדש בטובו בכל יום תמיד מעשה בראשית, אם כן ע"כ שבכל שעה ובכל רגע זוכרין למעלה בישראל איכה ירעו וירבצו שאל"כ צדיק מה פעל למה צדיקו של עולם בורא חדשים לבקרים ומאיר לארץ ולדרים וכ"ש מלאכים מנהיגים את החמה.
<b>אמנם</b> הקב"ה הוא מעורר ישינים ומקיץ נרדמים כאשר ייסר איש את בנו ומתאוה לתפלתן וכדאמרי' בגמ' (ר"ה יט.) פעם גזרה המלכות כו' נטלו עצה מן מטרונא כו' בואו והפגינו בלילה באו כו' אי שמים לא אחיכם אנחנו כו', כמו כן איתא במדרש [שמו"ר פנ"ב] לא זז מחבבה עד שקראה בתי ואח"כ אחותי ואח"כ אמי וחבה יתירה שנודעת להם שנקראים בנים למקום, אי שמים מה לו לאב שהגלה את בניו ויחלו ממשא מלך ושרים וכל השיעבוד מלכות שעלינו מאת ה' היתה זאת כי לב מלכים ושרים ביד ה', ומי זה אמר ותהי ה' לא צוה דודאי לא עביד קב"ה דינא בלא דינא, מ"מ הגרוע שבישראל טוב יותר מן המובחר שבגויי הארצות ולמה נשתנו מכל אומה ולשון, וכבר נאמר אצל גדעון (שופטים ו יג) ואיה כל נפלאותיו אשר ספרו לנו אבותינו כו', ופירש"י דממה נפשך אם היו צדיקים יעשה לנו בזכותם ואם היו רשעים יעשה לנו ניסים כמו שעשה להם שכבשו רחמיו את כעסו ונגולו על מדותיו שנאמר וחנותי את אשר אחון וכו' אעפ"י שאינו הגון ואינו כדאי יחוס על שם כבוד קדשו המחולל מן הגוים כמ"ש ואעש למען שמי לבלתי החל כו' כי בכל צרתם לו צר ושכינה מה אומרת קלני מראשי, והוא שאמר דוד המע"ה אבותינו ספרו לנו א"כ ממה נפשך מחוייב לעשות עמנו ניסים וכנ"ל.
<b>וזהו</b> נשא את ראש בני גרשון שהישראל בגלותם נקראים בני גרשון שנתגרשה אמה כמ"ש ואתנה ספר כריתות כו' ור"ל שהגלה את בניו, ואיך יהיה זה שיהיה להם נשיאות ראש אעפ"י שאינם כדאי היינו לבית אבותם בזכותם יומשכו וישפעו רחמים ושלום וחיים טובים למשפחותם לכל קהל ישראל אוכי"ר.
<b>נשא את ראש בני גרשון גם הם כו',</b> הקשו המפרשים למה לי גם הם, ומ"ש רש"י בעבור שנשא ראש הקהתים מ"מ הא כל גמין רבוין הן, ונ"ל דהנה מצינו עוד שני שבטים שהקדימו הצעירים להבכורים שהם ראובן שקדמו יהודה ומנשה שקדמו אפרים, ושתי אלה מרומזים בפסוק זה נש"א א"ת רא"ש בנ"י גרשו"ן ג"ם כו' ר"ת ראוב"ן וס"ת מנש"י, וריבה אותם לנשיאות ראש שלא תאמר ח"ו שנמצא בהם פסול רק שזכו הקטנים וקדמום.
<b>עוד</b> יאמר, <b>נשא את ראש בני גרשון</b> גם הם לבית אבותם למשפחותם, צריך להבין דבכל מקום כתב מתחלה למשפחותם ואח"כ לבית אבותם, והנ"ל דהנה התורה הורה לנו בשלשה דינים בזה אחר זה בפרשה זו, דהיינו הא' הוא הדין של איש או אשה כו' והתוודו את עונם והיא המצות עשה והתודו את עונם וכמבואר בס' החינוך, והב' הוא דין של הסוטה ועבר עליו רוח קנאה וקנא את אשתו כו', והג' הוא דין הנזיר, והנה למראה עיני ג' אלה הם כנגד מחשבה דבור ומעשה, דהיינו מצות ווידוי העיקר היא ההכנעה כי הלא בכל יום מתוודים כמה פעמים ואעפי"כ אין מרגישין בעצמם שום חטא והוא מחמת גודל לבב שאינן רוצים להשפיל דעתם ולהודות על כל עבירה שעושים, והב' הוא בדבור ועבר עליו רוח קנאה כו' ועשה לה הכהן כל התורה כו', והג' הוא במעשה על כל נפשות מת לא יבא כו' וכל דיני הנזיר הם במעשה.
<b>והנה</b> על שלשה אלה אפשר שנצטוו ישראל בפרשה זו, וישלחו מן המחנה כל צרוע וידוע שהצרעת בא על ג' דברים דהיינו הא' הגיאות לכך צריך עץ ארז ואזוב, והב' הוא לשון הרע מוציא רע, והג' צרת עין שלא רצה להשאיל כליו כמבואר ברש"י, והג' אלה הם בעצמם מחשבה דבור ומעשה, וי"ל שלכך נשתלח המצורע חוץ לג' מחנות, והב' הוא כל זב יש בו שני דברים דהיינו מחשבה שבודקין את הזב בהרהור כידוע ובעלי קרי באים מהרהור וגם בדבור כידוע מדברים בטלים ולצנות וכדומה וכמ"ש הספרים, ולכך נשתלח חוץ לב' מחנות, והג' הוא כל טמא לנפש הוא במעשה שטימא את עצמו ולכך נשתלח רק ממחנה אחת.
<b>והנ"ל</b> שזהו הביאור בברכת כהנים שיש שם הרבה דקדוקים כאשר יבוארו בביאורנו, והענין הוא שהקב"ה צוה לברכם שיקדשו את המחשבה ודבור ומעשה שלהם, וזה"ש כה תברכו את בני ישראל במה שכבר אמור להם דהיינו המבואר בפרשה זו עד עכשיו, יברכך ה' היינו לשון הכנעה כמ"ש נשתחוה ונכרעה נברכה, ועי"כ וישמרך יהיה לך קיום וכמ"ש חכז"ל (סנהדרין יא.) ר' זירא הוי מיטמר למסמכיה דאמר לעולם הוי קבל וקיים, כדתנן בית אפל אין פותחין בו חלונות לראות את נגעו, וזהו מורה על המחשבה להשפיל רום לבב וממילא יתוקן הדבור, מענה רך כו', וגם המעשה הקנאה והתאוה, והברכה הב' יאר ה' פניו דהיינו בתלמוד תורה כמו שמתפללין והאר עינינו בתורתך כי לימוד התורה היא לתקן הדבור כמו שפירשתי כבר ע"פ זאת תורת המצורע שלהמוציא רע יש לו תיקון התורה, ויחונך כמ"ש כן תחננו ותלמדנו, והברכה הג' היא ישא ה' פניו אליך יכבוש כעסו כמ"ש חכז"ל בסנהדרין (מד:) שיתפלל אדם שיהיו הכל מאמצין כחו בעת צרה, וישם לך שלום שיהיה לך התחברות ולא צרות עין רק שלום בגופך וממונך.
<b>וידוע</b> הוא כי ג' אלה הם כנגד השלש אותיות שבשם הוי"ה, וה' אחרונה היא השכינה וזהו ושמו את שמי על בני ישראל שע"י שיקשטו המחשבה ודבור ומעשה שלהם יוכלו להשרות עליהם השם הנכבד ואז ואני דהיינו השכינה שנקראת אני כמ"ש אני ראשון ואני אחרון אברכם.
<b>והנה</b> ידוע שהאבות הם היו מרכבה להשם, וזה"ש נשא את ראש בני גרשון אותם שאתם מצווים לגרשם ולשלחם מן המחנה תתן להם נשיאות ראש והיינו ע"י לבית אבותם בזכות האבות שהיו מרכבה להשם יחול עליהם ברכת כהנים ואז למשפחותם יהיה עליהם השראת השכינה כמ"ש משפחת הלבני ומשפחת השמעי שמורה על השראת שכינתו ואין השכינה שורה רק על משפחה מיוחסת שבישראל.
<b>סיומא</b> דסדר נשים שמסיים הגמ' (סוטה מט:) אמר ליה רב יוסף לתנא לא תתני ענוה דאיכא אנא, אמר ליה רב נחמן לתנא לא תתני יראת חטא דאיכא אנא הדרן עלך פרק עגלה ערופה וסליקא לה מסכת סוטה, לחבר כל זה גם להבין איך אפשר שקרא לעצמו עניו או ירא חטא ושאר דקדוקים, נ"ל דהנה איתא בגמ' (ברכות לג:) אטו יראה מלתא זוטרתא היא אין לגבי משה כו', וידוע מה שנתקשו הכל דמה בכך שהיא מלתא זוטרתא לגבי דמשה מ"מ אצל העולם היא דבר גדול, והנ"ל דודאי מה שאמרו כאן במתניתין בטלה חסידות או ענוה או יראת חטא אי אפשר לומר דהכוונה שלא נמצאו עוד בדורות שלאחריהם שום חסיד או עניו כו' דהרי מצינו כמה פעמים בגמ' מעשה בחסיד כו' וכמו כן שאר המדות.
<b>אבל</b> הענין היא כדאמרי' גבי אברהם אבינו שנחשב לו לנסיון גדול מה שרצה לשחוט את בנו בשביל ציוויו של הקב"ה, דלכאורה מדת כל אדם היא שאם יאמר לו הקב"ה לשחוט את בנו בודאי ישמע לו וכמה צדיקים מסרו נפשם על קידוש השם לרבבות רק בשביל אמונה, אבל הענין הוא שאברהם חידש את הדבר שקודם לו לא מסר שום אדם את נפשו בשביל השי"ת והוא הטביע בבניו מדה זו שתהא נוחה לעשות ולקיים, כ"כ הצדיקים והחסידים הללו המוזכרים במשנה זו הם הפליגו במדת חסידותם וענוותנותן ויראתן עד שגברה מעלתן כל כך עד שיוכלו להשפיע על דורם שכל הדור ההוא היה נוח להם לאחוז במדה זו כי הם הכניעו כח היצה"ר מלפתות בני אדם לעבור על זה, והיינו דאמרי' בטלה ענוה ר"ל שבטלה מכל העולם, שבימיהם היתה מדה זו מפורסמת ומוטבעת אצל הרבה בני אדם על ידיהם וכ"כ שאר המדות, ומאז והלאה אם רצה אדם להתקדש ולאחוז במדה א' היה צריך עבודה רבה שלא היה בדורו מי שישפיע עליו סמך וסעד.
<b>וע"כ</b> משה רבינו ע"ה שהיה עניו מאוד והרגיש בעצמו שהוא בעל יראה ובדעתו היה שבודאי לא פעל ועשה הפעולות ועבודות הצריכות לזה עד שמטביע באדם מדה זו ע"כ שפט שבודאי מדה זו מפורסמת אצל כל ישראל ורובם ככולם יראים ושלימים וע"כ הניחה למלתא זוטרתא, וכמו כן ר' יוסף ור' נחמן שהרגישו בעצמם מדת ענוה ויראת חטא שפטו בענוותנותן שבודאי אינם יחידים בדורם והרבה יש כמותן ואדרבה בודאי יש בדור אחד גדול שהשפיע עליהם מדות הללו, וע"כ אמרו לתנא לא תתני דבטלה כי הרבה יש כמוני היום.
<b>והנה</b> חילוק יש בין ירא חטא ובין ירא אלקים, דהיינו ירא אלקים נקרא מי שמשמר עצמו מלעשות עבירה בשביל כבוד שמים כי ירא פן יענש אבל ירא חטא הוא היינו שירא מן החטא שלא יבא חטא על ידו אפילו בשוגג כי איך יוכל שהאברים שברא הקב"ה יעשו נגד רצונו אפילו בשוגג וע"כ הוא עושה לעצמו גדרים וסייגים שלא יבא חטא על ידו, וכ"כ אמרו חכז"ל (סוטה ב.) הרואה סוטה בקלקולה יזיר עצמו מן היין כדי שלא יבא לידי כך, נמצא דהנזיר נקרא ירא חטא, והנה אמרו חכז"ל (סוטה מו:) ידינו לא שפכו את הדם הזה שלא פטרנוהו בלא לויה, וע"כ הביאו בגמ' כאן כמה עובדות שליוו החכמים לחבריהם ומדה זו בא מן הענוה שיהיה מכבד לחבירו, והוא שסיימו כאן ר' נחמן ור' יוסף שאמרו שיש בהן מדת ענוה ויראת חטא, ולפי הצעותינו שכוונתם היה בזה להוכיח שכל הדור זכאין במדות הללו וממילא הדרן עלך פרק עגלה ערופה וסליקא לה מסכת סוטה שלא יצטרך העולם לעגלה ערופה וגם לא יארע להם הקלקול של סוטה הנ"ל.
<b>חידושי אגדה לחתונה</b><br><b>כה תברכו כו',</b> צריך לבאר ההמשך של פ' סוטה ונזיר לכאן, וגם מ"ש כה תברכו ולא הזכיר מקודם גוף הדין שצריכין לברך, וכמו שהקשו בריש ברכות תנא היכא קאי כו', ולענ"ד עפימ"ש הנה כי כן יבורך גבר (עיין לעיל פ' לך לך), וכ"כ שורש ויסוד כל הטובות הוא ע"י נשיאת אשה, כמ"ש שרוי בלא ברכה, להניח ברכה אל ביתך כו', שרוי בלא חומה דהיינו בלא שמירה, בלא טובה לא טוב היות אדם לבדו, בלא שלום כי שלום אהליך כו', והכל נרמז בפסוקים אלו יברכך כו' היינו ברכה, וישמרך היינו שמירה, יאר כו' כי רצון השי"ת הוא שורש כל הטובות כמ"ש כי באור פניך כו' תורת חיים כו', ישא כו' היינו שלום, וכל זה כשכוונתו לשם שמים כמ"ש בעוללת אפרים שע"ז אמרו כל הרואה סוטה כו', ולכך סיים כאן כה תברכו קאי על מ"ש לעיל שצריך לזהר מאשה רעה ועי"כ יגיע לכל הברכות והטובות יברכך ה' כו'.
<b>עוד</b> לחתונה, דצריך להבין דכאן כתיב אצל ממון שמירה ולא חנינה משמע שמגיע מצד הדין, ואצל תורה הזכיר חנינה שאצל יאר כו' דקאי על התורה כמ"ש והאר עינינו כו' כתב ויחונך שיעשה במתנת חנם, ודוד המלך ע"ה שינה הסדר דאצל ברכה אמר חנינה ואצל תורה אמר שמירה כמ"ש (תהלים סז ב) יחננו ויברכנו יאר אתנו סלה כלומר שיהא קיים ועומד, ונ"ל עפימ"ש ותרא את עני כו' עוד הם מדברים כו' ועפימ"ש היש ה' בקרבנו כו' כי גדול עד שחקים כו' בעושין לשמה כו', וביאור הדבר דיש ב' עניני הנהגות דהיינו השגחה כללית והשגחה פרטיית כו' כמ"ש במ"א [ועיין בהגדה מראה יחזקאל אופן ג' על כהא לחמא] וע"כ אין צריך לדאוג על פרנסה שהשי"ת מחויב לפרנס אותנו כחיוב האדון לעבדו וכמ"ש חז"ל מימי לא ראיתי כו'.
<b>וזה</b> שאמר <b>עוד הם מדברים ותרא את עני כו'</b> (ע"ש בהגדה הנ"ל) אך כל זה כשיש השגחה פרטיית אבל בזמן הזה שאנחנו בגלות תחת המזל חד דרגא ולכך צריך להתפלל על פרנסה במתנת חנם, אבל על תורה לעולם צריך מתנת חנם כמ"ש במדרש על משה קבל תורה כו' דלגבי משה היה קבלה והוא מסרה ליהושע בעין יפה ולא שייך לכתוב אצל משה שהקב"ה מסרה לו דלגבי השי"ת לא היה נחשב נתינה ע"ש, ולכן כתב כאן אצל ממון שמירה דמיירי בארץ ישראל שיש השגחה פרטיית והברכה מצד הדין ומרויח השמירה אבל תורה צ"ל מתנת חנם, אבל דוד המלך ע"ה קאי על הגלות שעומדין תחת המזל לכן כתב אצל ברכה חנינה שגם בזה צריך להיות ע"י תפלה ובקשה שיחננו במתנת חנם, ואצל התורה מבקשין שמירה שלא תשכח ח"ו מישראל, וע"ז מסיים שלא תתמה מחמת ששינה הלשון שכתב בתורה וע"ז אמר לדעת בארץ כו' כמ"ש בנועם מגדים.
<b>והנה</b> כל זה שייך ג"כ לענין נשיאת אשה עפימ"ש כי כן יבורך גבר כו', דצ"ל כמ"ש לעיל דצריך להחזיק בהשורש של כל הברכות ובענין האשה רואין למראה עינים שהוא בהשגחה פרטיית כמ"ש על מצא או מוצא (ועיין לעיל בפ' תולדות), וכל זה כשהוא לשם שמים, וע"כ נסמכה פ' זו לדלעיל שכל הרואה סוטה כו', דשמעינן מינה דצ"ל הזיווג לשם שמים ונקה האיש מעון כו', וזש"ה כה תברכו דמלת כה הוא נקבה כידוע והיינו אמור להם מה שכבר נאמר לעיל שצריך לחזור אחר זיווג הגון ועי"כ זוכה לכל הברכות כמו שהם כתובים בתורה בהשגחה פרטיית.

בהעלותך

<b>בהעלותך את הנרות וגו' וזה מעשה המנורה עד יריכה עד פרחה כו' כמראה אשר הראה כו',</b> כבר קדמוני המפרשים בביאור תיבת בהעלותך דהול"ל בהדלקתך, גם צריך להבין מ"ש יאירו דמשמע מעצמן ועוד כמה דקדוקים במקרא זה ובפרט מה שכפל תיבת מקשה, וגם מ"ש עד יריכה כו' ופירש"י ממעשה הגדול שבהם כו' וא"כ הול"ל מיריכה עד פרחה, וגם כל המקרא מיותר דאין עניינו לכאן כלל.
<b>והנ"ל</b> דהנה כתיב (שמות כד י) ותחת רגליו כמעשה לבנת הספיר וכעצם השמים לטהור, ואפשר שלכך יסדו לנו חכז"ל לומר בהיכל לבנת הספיר מה רבו מעשיך ה' ובהיכל עצם השמים לטוהר אומרים וכלם פותחים את פיהם בקדושה ובטהרה, וצ"ל דהלא טהרה מביאה לידי קדושה (ע"ז כ:) והול"ל קודם בטהרה, אבל הענין הוא דלגבי המלאכים שהם אינם פועלים בעצמם לבוא למדריגות הללו רק שהם נבראים כך והקב"ה מצמצם אותן והאציל שכליי נבדלים וע"כ בהם הקדושה קודם ואח"כ טהרה שזהו מלעילא לתתא, ומשא"כ גבי בני אדם נהפוך הוא שהאדם הוא בעצמו צריך לעבוד בכל כחותיו קודם שיבא לידי קדושה, וכמ"ש רשב"י זהירות מביאה כו' וע"כ טהרה מקודם ואח"כ הקדושה, ולא כמו שחושבין כמה בני אדם שרוצים לדבק את עצמם בשעת התפלה ולהתפלל בהתלהבות ונדמה בעיניהם שיש להם דביקות ובאמת הכל דמיונות שוא כי הדביקות הקדושה צריכה לבוא מאיליה ע"י שיקשטו מדותיהם ביראת ה' כל היום בכל דבר שעוסקין ולא לדבק את עצמו רק בשעת התפלה, וזה"ש ותחת רגליו כי הדום רגליו נקרא עוה"ז, שבשעת עסקם בעניני עוה"ז והיינו כמעשה לבנת הספיר שרומז על עבדות ואז ממילא אח"כ כעצם השמים לטוהר.
<b>וזה"ש</b> <b>בהעלותך את הנרות</b> שתהיה שלהבת עולה מאליה ולא שבכל היום תלך בלא עול מלכות שמים רק בשעת התפלה תתעצם להדבק, רק שממילא תבוא לידי הדביקות, ואיך יהיה זה כשיאירו שבעת הנרות שתקשט מדותיך אל מול פני המנורה העליונה כמ"ש חכז"ל נר דלוק על ראשו, וזה מעשה המנורה מקשה זהב דהיינו קבלת עול מלכות שמים ואפילו מדת הדין הנקראת מקשה וגם זהב, וכמ"ש והם תוכו לרגליך, והיינו עד יריכה בחי' רגלין עד פרחה עולה למעלה ראש כתמר יפרח מקשה אחת יהא כמראה אשר הראה ד' את משה שהיה עניו מאוד מכל האדם ולא נשא לשוא נפשו להתברך בלבבו לאמר שאתפלל בדביקות שזה בא ממדות הגאוה רק שתהיה שלהבת עולה מאליה וכנ"ל.
<b>ויהי בנסוע הארון כו'</b> ופרש"י עשה לו סמניות מלפניו ומלאחריו כו', וצריך לתת טעם למה נתן סימן באותיות נוני"ן דוקא ולא סימן אחר, והנלע"ד דהנה דוד המע"ה אמר (תהלים קמב ה) אבד מנוס ממני אין דורש לנפשי, וצריך להבין איך אפשר שדוד יאמר כך הלא לא מצינו אדם בעולם שהיה מושגח מן השמים על כל דרכיו כמוהו שהרבה פעמים נאמר בו וה' עמו והרבה ניסים מפורסמים שנעשו לו נגד הטבע ואיך יעלה על הדעת לומר כך.
<b>אבל</b> הנ"ל דהנה הקב"ה ברא עולמו יש מאין פי' שהקב"ה נקרא אין שהוא אין סוף ובעבור שהוא נסתר ונעלם בתוך הנהגות עולמו שמסר הנהגת העולם ביד המלכות כמ"ש ומלכותו בכל משלה, והיינו עפ"י הטבע, וע"כ העולם יקרא יש שאנו רואים הנהגת הטבע למראה עינים, וע"כ כל מחשבות האדם להושע בהם הם על דרך הטבע דהיינו לעסוק במו"מ להרויח פרנסתו ולעסוק ברפואות להמציא תרופה וכל זמן עסקו בזה הוא בבחי' יש, שמקבל מאורעותיו מדרך הטבע, אבל כאשר יבטלו כל מחשבותיו ורואה שכל יגיעו לריק ואין לו עוד על שום דבר להשען ואין ברירה, אזי הוא יוצא מן היש ונכנס לאין.
<b>כמונו</b> היום בגלות המר הזה אשר צרות רבות סבבונו יקרות גדול ושיעבוד מלכות ועול גלות וקצר שכלינו מלהשיג במה ואיפא נושע ואנחנו בבחי' אין כמו שהיינו במדבר ארץ ציה אשר אין לחם ואין מים ולא היו עינינו תלויות בלתי לה' לבדו ואז הושיע לנו שלא כדרך הטבע והוריד לנו המן והפך הצור אגם מים, ולכך נאמר ויענך וירעיבך ויאכילך את המן אשר לא ידעת ר"ל שלא עלה בדעתך כלל, וע"כ נאמר (שמות יז ז) על נסותם את ה' לאמר היש ה' בקרבינו אם אין, דודאי לא יתכן שנסתפקו ישראל בהשגחת הבורא עליהם שעשה לנו כל הניסים הללו רק שנסתפקו אם השפעתם בא מעלמא דאתגליא הנקרא יש או מעלמא דאתכסיא הנקרא אין.
<b>וזה"ש</b> דוד כשאבד מנוס ממני שאין לי עוד שום ברירה לחשוב מחשבות להושע עפ"י הטבע, אזי, אין, הקב"ה שהוא אין סוף הוא דורש לנפשי ועושה אתי ניסים מפורסמים מעלמא דאתגליא הנקרא עושה פלא.
<b>וזה"ש</b> ירמיה הנביא (איכה ג כג) <b>זאת אשיב אל לבי כו' חדשים לבקרים רבה אמונתך,</b> והיינו שאנחנו אומרים אמת ואמונה ר"ל שאמת נקרא דבר שרואין למראה עינים שהוא בודאי אמת ואי אפשר להכחיש, ואמונה נקראת דבר שאין רואין אותו רק שהוא מוכח ומאמינים בו, וע"כ שיש צדיקים גדולים בדור שרואין ומרגישין השגחת הבורא ב"ה בעולמו ועובדים את השי"ת באמת, אבל אנחנו שאין אנו זכאים לכך ועבודתינו עפ"י האמונה וזהו מדת כל אדם, וע"כ נחשבו בזה"ק בתיקונים כל הצדיקים והנביאים דעאלו בזאת, [בזא"ת יבא אהרן אל הקודש] כי זאת נקראת מדת המלכות והנהגתו בעה"ז שמלכותו בכל משלה והיא נקראת אמונה שאי אפשר לבוא למדריגה עליונה עד שיהיה היסוד מוסד באמונה שלימה כידוע, וזה"ש זאת אשיב אל לבי אפילו בגלות שאין יכולין לעבוד במדת האמת לפי שאין רואים ניסים מפורסמים מ"מ עובדים בזאת, מדת אמונה, והוכחה שאין הקב"ה מסיר השגחתו והיינו כי חדשים לבקרים שהוא מחדש בכל יום מעשה בראשית בשביל ישראל שנקראו ראשית, וע"כ עיני ה' אלקינו בנו וע"כ רבה אמונתך אנו מחזיקים באמונה.
<b>ועל</b> ב' מדות הללו מורה אות הנו"ן שהיא כפולה והיינו נאמן כפוף נאמן פשוט כי נו"ן כפופה מורה על המלכות כידוע ונו"ן פשוטה מורה על נו"ן שערי הבינה, שע"ז נקרא הקב"ה קדוש מופרש ומכוסה ומופלא, וע"כ נאמר בצדיקים עולמך תראה בחייך שירגישו השראת השכינה למראה עינים כידוע שעוה"ב נקרא מדת הבינה, ועוה"ז נקרא מדת המלכות, וע"כ אומרים מעולם ועד עולם להתוודע ולהגלות שלא יהיה פירוד ביניהם, שהשי"ת ישפיע קדושתו בעה"ז בהתגלות.
<b>והנה</b> במדת אמונה יש עול גלות שמתנהגים עפ"י הטבע וצריכין להתפלל שהשי"ת יכניע האויבים והקליפות שלא יוכלו להזדקק לישראל, משא"כ כשעובדים השי"ת במדת האין אין שום קטרוג יכול להיות כי בעצמו כלא נחשב, ועוד כל המקבל עליו עול תורה הנקראת תורת אמת אין נותנין עליו עול מלכות, וע"כ משה רבינו ע"ה שהיה איש אלקים ובעלה דמטרוניתא ערך הדברים כראוי לכך נאמר ויהי לשון צער, בנסוע, שהלך בגלות הארון דהיינו השכינה הנק' ארון הברית אדון כל הארץ אזי אמר קומה ה' ויפוצו אויביך שלא יוכלו המקטריגים להרע לישראל אעפ"י שהם תחת ממשלתם, ובנוחה כשהניח ה' מאויביהם מסביב ועבדו השי"ת בגדלות שאין שם מגע כותי וחיצוני והיינו מעין עוה"ב היין המשומר בענביו, אזי אמר שובה ה' רבבות אלפי ישראל להשפיע עליהם ליהנות מזיו שכינתו, וע"ז מורים שני הנוני"ן הסימניות שעשה לקיים מה שנאמר ותלכנה שתיהן, בהלאו"א.
<b>שערי ציון</b><br><b>ויען יהושע בן נון ויאמר אדוני משה כלאם כו',</b> שמעתי מאדוני אבי מורי קושיא עצומה על הא דפסק בש"ע יו"ד סי' רמ"ב סט"ו דאסור לקרות רבו בשמו וסיים הרמ"א אבל מותר לומר רבי מורי פלוני, וכ' הש"ך דכל זה שלא בפניו אבל בפניו בכל ענין אסור, וא"כ הדבר תימה האיך קרא למשה בפניו בשמו, ובימי חרפי אמרתי לתרץ דלכאורה יש לדקדק עוד הלא בלא"ה תיבת משה הוא מיותר והול"ל אדוני כלאם, וגם בתיבת המקנא אתה נדחק רש"י בפירושו שהוא לשון נקמה.
<b>אבל</b> הנ"ל דהנה ידוע שכל מקום שפירש"י שני פירושים צריך לומר דעל פירוש האחד היה קשה קצת לכך פירש דבר אחר, וכן כאן נמי צריך לבאר דלפירוש הב' נמי קשה קצת לכך פירש פירוש הא' דאל"כ למה כתב כלל פירוש הא', אם כן אפוא יקשה לנו שאין לנו פירוש נכון כיון דעל כל אחד ואחד קשה, וע"כ צריך לומר דאלו ואלו דברי אלקים חיים דלכך כתב המקרא לישנא דמשמע לתרי אפי לפי ששניהם אמת.
<b>וא"כ</b> כאן שפירש"י על תיבת כלאם פירוש ב' צריך לומר דשניהם אמת שיהושע חייב אותם שני קנסות הא' ליתנם בבית הכלא והב' להטיל עליהם צרכי צבור ויכלה מהם רוח הקודש, וצריך לבאר דשניהם נרמזו בתיבת כלאם לפי הצעה הנ"ל, וצריך להבין הא בתרי קטלי לא קטלינן ולמה חייבם שני עונשין על חטא א', וצ"ל דגם כאן היו שני חטאים, והוא דרש"י כתב לקמן בפסוק ומדוע לא יראתם לדבר בעבדי במשה בעבדי אעפ"י שאינו משה עבד מלך כמלך, ובמשה אעפ"י שאינו עבדי שהוא צדיק וקדוש ה', ולפ"ז ג"כ כאן המתנבאים חטאו בשתים הא' מה שהתנבאו שלא ברשות משה והיו כמורה הלכה בפני רבו וכמ"ש בעה"ט בפירושו, והב' שדברו על משה שימות והיה להם להנבא נבואות אחרות, וע"כ פסק עליהם יהושע שני עונשים דהיינו על שהתנבאו שלא ברשות משה יטיל עליהם צרכי צבור ויפסקו מהתנבאות עוד, ועל שדברו סרה על משה שלא יזכה לכנוס לארץ חייבם תפיסה.
<b>וזהו</b> אומרו אדוני משה פי' שתים המה רעותיהם הא' שפגמו באדנותו להתנבאות בלי רשותו ורמזו במלת אדוני, והב' משה שעשו דבר שנוגע לעצמותו ואמרו משה מת לפיכך כלאם עשה להם שני עונשים הנ"ל הרמוזים במלת כלאם, והשיב לו משה שאין עליהם עונש כלל שעל אותו החטא שאמרו שאינו מכניסם לארץ הלא התנבאו עליך שתעמוד במקומי המקנא אתה לי וכי יש בינינו קנאה כלום מתקנא אב בבנו ורב בתלמידו, ועל השנית שהמרו נגד כבודי ונבאו בלי השפעתי אמר מי יתן שיהיו כל עם ה' נביאים כי יתן ה' את רוחו עליהם ולא יצטרכו להאציל ממנו ורב שמחל על כבודו כבודו מחול.
<b>חידושי אגדה לחתונה</b><br><b>בהעלותך כו' שבעת הנרות כו', דהול"ל ששת כו',</b> עפימ"ש ויעש כן אהרן כו' שלא שינה, עפ"י המדרש אני אמרתי כן כו' הקב"ה מוציא חמה כו' צדיקים מתרפאין כו', וכ"כ לענין נשיאת אשה אחז"ל זכה עזר שיש ג"כ בענינינו עפימ"ש ויתאוו תאוה במדבר וישלח רזון כו', וכ"כ בנשיאת אשה עפימ"ש באלשיך ע"פ כי יבעל בחור כו' שצריך להיות לש"ש ואז זוכה לדברים הרבה כמ"ש כל השרוי בלא אשה בלא טובה בלא ברכה בלא תורה בלא שמחה בלא חומה בלא שלום בלא אורה, וע"כ צריך להשגיח על אשה יראת שמים, וכמ"ש ע"פ ויקחו להם איש שה כו' דכל כלה שצנועה כו', וזש"ה ויקחו להם קאי על לקיחת אשה כמ"ש כי יקח איש כו' תהיה שה שהיא טובת לבב, לבית אבות דהיינו עקרת הבית בבית אביה שלא תהיה יצאנית, ואז תהיה בטוח שתהיה ג"כ שה לבית עקרת הבית, ויהיה לה זרע כשר כמ"ש כל כלה שצנועה בבית חמיה כו' מנלן מתמר (ועיין לעיל בפ' בא באריכות יותר) וכ"ש כשהיא בת כהן כמו תמר וגם מסוגלת לעשירות כמ"ש ר"פ לא כו' עד דנסיבת בת כהן, ואיתא בעוללת אפרים דמ"ש האור כי טוב רומז לאשה כמו שכתבתי כל זה בחיי שרה היה נר דלוק כו' וכל מי שמתה כו' עולם חשוך כו', ולפ"ד יש רמז יותר עפימ"ש הנה כי כן יבורך כו' עפ"י כי באור פניך כו' (עיין לעיל) וכ"כ ע"י אשה זוכה לכל הברכות הנ"ל שהם שבעה, וזש"ה בהעלותך כו' נרות דהיינו שיהיה עלייה לנשמות להתחבר ולהקרות בשם אדם אז אל מול פני המנורה כו' שיושפע עליהם ממאור העליון שבעת הנרות היינו שבעה ברכות הנ"ל.
<b>עוד לחתונה</b><br><b>והאספסף כו' התאוו תאוה כו' למשפחתיו כו',</b> פירש"י על עסקי עריות, צ"ל מה ענין עריות לבשר תאוה, ונ"ל עפימ"ש (תהלים קו טו) ויתן להם שאלתם וישלח רזון בנפשם, עפ"י צדיק אוכל לשובע נפשו כו' (משלי יג כה), ואכלתם אכול ושבוע כו' (יואל ב כו) וע"כ הם התאוו שיהיה להם תאוה, וכ"כ ענין נשואין הוא להשקיט היצה"ר שלא יתן עינו באחרת דאז מגרע גרע שמגרה יצה"ר בעצמו, וז"ש שע"י שנתאוו שיהיה להם תאוה לא להשקיט רעבונם כמו כן היה בענין הזיווג שנתאוו לעריות אעפ"י שהיה להם נשים בהיתר, ולתוספת ביאור דיש ה' עניני תאות ג' חיצונית וב' פנימיות שהגוף נהנה, דהיינו חמדת הממון וכלים נאים מלבושים ובתים וקרקעות הג' הנ"ל הם חוץ לגוף רק מה שהעין רואה, וב' פנימיות הם תאות אכילה במתוק תערב לחיך אוכל טעם ותאות המשגל כמ"ש בעוללות אפרים שבב' אלו אדם נדמה לבהמה שגם לבהמה יש תאות אלו, אבל ג' הראשונות אינן שייכין בבהמה ולכך הזהירה תורה להיות גדורים באכילה ושתייה ואסרה לנו הרבה מאכלים ולפעמים צריכין להתענות מכל וכל, וכמו כן לענין המשגל כדי שיהיה מותר אדם מן הבהמה, ועוד מחמת שהם בפנימות הגוף צ"ל קדושים גדורים מעריות וממאכלות אסורות, ולכך נסמכו לעיל בפ' תזריע לפ' שמיני כמו שפירש"י שם, וז"ש התאוו תאוה שרצונם היה למלאות תאותם באכילה ולכך היה בוכה למשפחותיו על עסקי עריות שנאסר להם.
<b>לברית מילה</b><br><b>בהעלותך את הנרות אל מול פני המנורה יאירו שבעת הנרות,</b> הקשו המפרשים דהול"ל ששת הנרות, והנ"ל דהנה משה ע"ה הוכיח את ישראל ומלתם את ערלת לבבכם כו' כי ה' כו' הגדול הגבור והנורא כו', ואחז"ל (יומא סט:) למה נקרא שמן אנשי כנסת הגדולה שהחזירו עטרה ליושנה כו' ביאור הדבר דידוע שהקב"ה אין בו שום שינוי כלל ואי אפשר לצייר בו כביכול אהבה ושנאה ורצון וכדומה, וע"כ אמרו (ר"ה יז:) שנתעטף הקב"ה פי' שצמצם אותו במידות לצורך העולם כל זמן שהן עושין לפניו כסדר הזה פי' כשרוצים לעורר מדת רחמנות צריכין לרחם על עניים וכדרך שבא ליראות כו', וע"כ כללות כל המצות הוא ואהבת לרעך כמוך שצריך לאהוב כל אחד כנפשו ולהיות מיצר בצרתו, וכמו שביארתי עמ"ש הוי מתפלל בשלומה של מלכות [אבות פ"ג ב] ר"ל כשאתה עומד להתפלל יהיה שלום בפמליא של מטה הכנסת ישראל בעבור שמכל תפלתן נעשה עטרה וע"כ צריך להיות אהבה ואחדות ביניהם.
<b>וע"כ</b> חיוב על כל אדם כשרואה חבירו בצער להתפלל עליו בכל לבבו אעפ"י שאין חבירו יודע מזה, וכמו שמתפלל על בניו ואחיו וכמ"ש (דברים יג יח) ונתן לך רחמים ורחמך כשיש לך רחמים על חברך אתה מעורר ג"כ רחמי שמים, וע"כ כשראו ירמיה ודניאל שאין הקב"ה מתנהג במדת הגבורה או הנורא שפטו מזה שע"כ הישראל אינן מעוררים מדה זו וע"כ איננה במלכות שמים לפי שבאמת אצל הבורא לא יצויירו מדותיו כלל שאין בו שינוי וכל מדותיו צריכין הישראל לעורר, אבל אנשי כנה"ג חכמו יותר וראו שבאמת הבורא מתנהג במדות הללו בסתר המדריגה והחזירו עטרה ליושנה להניח דעתן של ישראל שעדיין חסד ה' שופע עליהם, וז"ש ומלתם את ערלת לבבכם שלא תתיאשו ולא ירך לבבכם ועי"כ ג"כ וערפכם לא תקשו עוד שתאמינו כי עדיין השגחתו עליכם ונוכח ה' דרכיכם, ואמר ע"ז כי ה' אלקים כו' הגדול הגבור והנורא כנ"ל.
<b>וזהו</b> שנאמר כאן לאהרן שהיה רודף שלום ומשים שלום בין ישראל לאביהם שבשמים, בהעלותך את הנרות שתרצה להעלות נשמות ישראל ולהכין לבבם לסעדם שיתחזקו באמונתו אזי אל מול פני המנורה יאירו שתבינם שכל הנהגה תלוי בם כמו שהם מתנהגים כח זה מעוררים למעלה.
<b>והנה</b> דוד המלך ע"ה אמר גם כי אלך בגיא צלמות לא אירא רע כי אתה עמדי כו' (תהלים כג ד), והקשו הא אסור לפתוח פיו לשטן, ובאמת אמרו במדרש שהצדיקים מוליכים לגהינם והקב"ה חוקק להם שם של את"ה שלא ינזקו ונ"ל ביאור הענין דהנה אמרו (ברכות יז.) עולמך תראה בחייך, והצדיקים מרגישים בעה"ז טוב עה"ב, וכמו כן להיפוך איתא שהרשעים מורידים נשמתם בעה"ז לגהינם, וידוע דמה שמוליכין הצדיקים לגהינם היינו כדי שיאחזו בהם נשמות רשעים שיהא להם עלייה, וכמו כן בעולם הזה אחז"ל (פסחים פז:) לא גלו ישראל אלא בשביל שיתוספו עליהן גרים, ביאור הדבר שהכל ברא לכבודו שהשי"ת חפץ שכל הברואים ידעו אלוקותו וזה אי אפשר רק ע"י ישראל שהם מגדלים ומפרסמים שמו וכמ"ש אברהם אבינו ע"ה אני הרגלתי שמו כו' ועשיתיו אלקי הארץ, אמנם כשהיו השנים כתיקונן וישראל שרוין על אדמתן מציון תצא תורה ונהרו אליו כל הגוים כי היו מעלים ע"י קרבנותיהם כל חלקי דצח"ם וכל מקום שהיה שום ניצוץ קדושה היה נמשך מאיליו לנקודת ציון שהוא באמצע הישוב ושם נתעלה לשוב לשרשו וכמ"ש [דברים לג יט, עמים הר יקראו] שם יזבחו זבחי צדק, אמנם אח"כ כשחטאו ולא עשו עבודתם בשלימות הוצרכו להגלות כמ"ש תחת אשר לא עבדת כו' ועבדת את אויביך, שצריכין לחזור בד' כנפות הארץ אחר אבידתם.
<b>וע"כ</b> לפעמים האדם נתגלגל אל ארץ אחרת ואינו יודע בעצמו סיבת הדבר והטעם הוא להעלות חלקי הקדושה וכמ"ש (תהלים לז כג) מה' מצעדי גבר כוננו ודרכו יחפץ כי יפול לא יוטל כו', כוונת המשורר שבהיות האדם הולך לתומו ודרכו יחפץ כי רוח אחרת עמו לעשות צרכיו אולם ה' מכין מצעדיו ועיניו פקוחות על דרכיו לעשות צורך גבוה והאדם לא ירגיש מזה כלום, וע"כ נאמר (משלי כד טז) כי שבע יפול צדיק, וקם כי ידוע כשאדם רוצה להקים השפל צריך להשפיל עצמו אליו וכ"כ כשהצדיק מעלה החלק הקדושה הוא בעת ההוא בידי נפילה כמבואר בספרים, וע"ז הבטיחו שלא ירע לבבו בזה כי יפול לא יוטל כי ה' נצב על ימינו ויחזור לשלימות צדקתו ועבודתו, ולכך נאמר כי שבע יפול צדיק כי ענין הנפילה היא בשבעה בחי' דהיינו השבע מדות שצריך להעלותן כשרואה אהבה או יראה נפילה כידוע.
<b>והנה</b> כבר ביארתי במקום אחר החילוק שיש בין בחינת הוא לבחינת אתה, כי כשהאדם בגדלות ומקבל השפע מבחי' הוא הנסתר והנעלם גבוה מעל גבוה הנק' בזה"ק עתיקא וא"א שנעתק משכל האדם, וכשהאדם בקטנות מקבל השפע מבחי' אתה הנקרא בזה"ק ז"א, ולדעתי זה כוונתם באמרם אפי רברבי ואפי זוטרי שהקבלת השפע נקרא בשם פנים כמ"ש ואור פניך שובע שמחות את פניך באור פני מלך חיים כו', והוא שאמר דוד שהיה מטולטל וגלי במדינות אחרות עד שהתרעם כי גרשוני מהסתפח כו', ואמר גם כי אלך בגיא צלמות דהיינו בין אוה"ע ורשעים שדוגמת עה"ב שמוליכין לגיהנם לא אירא רע אעפ"י שאני בבחי' נפילה וקטנות כי אתה עמדי שעדיין אני מקבל השפע בחי' אתה, והיינו שבטך ומשענתך שבכל פעם אחר הקטנות אני חוזר לגדלות המה ינחמוני, וידוע שהמדות נק' ברית וכ"כ הנשמות, וזהו בהעלותך את הנרות כשתרצה להעלות הניצוצות הקדושות ויתחמץ לבבך על שתראה עצמך בקטנות, אל תתעצב בזה כי אל מול פני המנורה לשון מילה וחיתוך דהיינו בחי' אפי זוטרי ואז שבעת הנרות תעלה עמך לאור באור החיים.
<b>עוד לברית מילה</b><br><b>עד ירכה עד פרחה כו'</b> ובמדרש תן חלק לשבעה אלו ז' קני המנורה וגם לשמנה אלו ח' ימי מילה, עפימ"ש שנתקשה משה במעשה המנורה כו' השלך העשת לאור כו', כמבואר במ"א שהכל נעשה ע"י מחשבות קדושות וכוונות ואעפי"כ היו צריכין ג"כ למעשה בני אדם לפועל דמיון, וכשעושה בכוונה מעלה עליו הכתוב כאלו כיון כל הכוונות ע"י עשייתו בהתלהבות וז"ש השלך העשת לאור כו', והנה כמו כן בענין מצות ברית מילה כמש"ל על מה שמקשים האיך אפשר שיהיה חסרון בהבריאה ולמה נקרא ערל, רק טעם הדבר כדי לקיים מילת ערלת הלב שיהיה לו לב לתורה וליראת שמים, וז"ש עד יריכה היינו ברית מילה כמ"ש שים ידך תחת יריכי כו' עד פרחה כלומר מה שיצמח מזה דהיינו מילת הלב וצדיק כתמר יפרח צריך להיות הכל מקשה באימה וביראה, וע"ז אמר כמראה אשר הראה ה' את משה לענין עשיית המנורה שהכל היה תלוי בכוונת הלב רק מ"מ צריך לעשייה קצת רק שעשייתו היה על כוונות וכן עשה את המנורה כ"כ כענין ברית מילה, וע"כ השוה המדרש מצות ברית מילה למנורה דשקולים הם בענין זה ולמדים זה מזה.
<b>עוד לברית מילה</b><br><b>ויהי בנסוע כו'</b> כל ס"ת שיש בו פ"ה אותיות מצילין מן הדליקה (שבת קטז.), ועיין בעוללות אפרים מ"ש ע"ז, ובתוספת ביאור עפמ"ש נגוף למצרים ורפוא לישראל, דהגאולה היא בב' אופנים וכשראה משה שיש עידן ריתחא המשיך על אומות העולם וכשראה שמדת הרחמים גובר המשיכם על ישראל והזכיר זכותם, וז"ש ומטה אלוקים בידי הטייה של מדה"ד הוא בידי להטות על שונאי ישראל, וז"ש ויהי כל מקום שנאמר ויהי הוא צער והיינו בנסוע הארון המורה על טלטול ואיננו בסבר פנים יפות אז אמר משה כו' יפוצו אויביך שיחול מדה"ד על אוה"ע אבל ובנוחה כשראה פנים שוחקות ועת רצון אז אמר שובה כו' שיחול על ישראל.
<b>והנה</b> כמו כן במצות ברית מילה יש ב' אופנים הללו, הא' הוא ערלת בשר להתיש כח היצה"ר ולסלק המותרות מהגוף כי מאוסה היא הערלה כמ"ש בגמ' נדרים, והב' להכין את לבב התינוק ע"י כן לתורה ועבודה הקדושה ע"י כוונת הסנדק והמוהל ואבי הבן שכוונתם לשם שמים ועי"כ ניצל מדינה של גהינם כמ"ש שאברהם אבינו יושב על פתחו של גהינם כו', וכתיב גם את בדם בריתיך שלחתי אסירייך מבור, וז"ש כל ס"ת שיש בו פ"ה אותיות דמיל"ה בגמטרי' פ"ה והיא דוגמת פרשת ויהי בנסוע מצילין אותה מן הדליקה של גהינם, ע"י שהכוונה לש"ש לסלק היצה"ר ולהגביר היצ"ט ע"י מצוה זו דומיא דפרשת ויהי בנסוע כנ"ל עי"כ יזכה הילד לתורה ועבודה וינצל מדינה של גהינם כנ"ל.

שלח

<b>שלח לך אנשים כו' למטה אבותם תשלחו כו',</b> כבר האריכו המפרשים בקושייתם ורש"י נדחק בפירושו אם תרצה שלח אני איני מצוה לך כו', וגם מה שהקשו למה שלח יהושע מרגלים ולא נתירא, עוד הקשו למה התחיל בלשון יחיד שלח לך וסיים בלשון רבים תשלחו.
<b>והנ"ל</b> דהנה בשליחות המרגלים היה לב' בחינות הא' בעבור לתור את הארץ ולחקור תכונתה והב' הוא לידע הדרך ומבוא המדינה לבל יתעו וכמ"ש משה לחובב והיית לנו לעינים, והנה על בחינה הראשונה צריך אנשים ידועים ונאמני רוח ובעלי שכל ומדע, אמנם לבחינה השנית יוכל לשלוח מי שיהיה כי בוודאי לא יתעו את עצמם, וע"כ לא שלח יהושע רק שנים אנשים דהיינו להראותם הדרך ומש"ה לא הלכו רק עד יריחו ואעפ"י שיהושע כבר היה בעצמו בארץ מ"מ עכשיו הלכו דרך אחר מערבות מואב ולא מקדש ברנע.
<b>אמנם</b> בימי משה לא הוצרכו ישראל כלל למורה דרך כי היה להם הענני כבוד ולכך מה ששלחו ישראל מרגלים היה לחפור את הארץ ותכונתה לפי שהיו מקטני אמנה ולכך שלחו י"ב איש מכל שבט ושבט איש אחד שכל שבט יאמין לנשיא שלו, אמנם עכ"ז משה בעצמו היה צריך למורה דרך כי הענני כבוד היו הולכים ע"י משה כמ"ש קומה ה' שובה ה' כו' שכ' המתן לנו ואל תתרחק וכ"כ מבואר במדרש כד נטלו ישראל כו' ופקיד מדברנא דאומתא כו' והובא בספר מפעלות אלקים, ועוד שלא רצה לסמוך על הנס שמא לא יזכו לענני כבוד כמ"ש כי לא אעלה בקרבך אבל הישראל יכלו לסמוך על משה, וכמו כן איתא בגמ' (תענית כ:) גבי רב אדא בר אהבה שאחר יוכל לסמוך על זכותו של הצדיק ולא הצדיק בעצמו.
<b>וזה"ש</b> <b>שלח לך אנשים</b> פי' אם השליחות היא בשבילך לבד והיינו רק להורות הדרך ואז די אנשים, מיעוט רבים שנים, ויתורו את ארץ כנען היכן היא ובאיזו אקלים אבל אין צריכין ליתן דעתם על תכונתם בעבור שאני נותן לכם לאחוזה כי מן השמים ימסרוה בידכם, אבל אם איש אחד למטה אבותיו תשלחו לשון רבים שכל ישראל רוצים לשלוח כל אחד ממשפחתו ע"כ אני אומר לכם כל נשיא בהם שתשלחו צדיקים וטובים שלא יוציאו דבת הארץ רעה ויניאו את לבבכם כמו שהיה באמת, ובזה מיושבים כל הדקדוקים.
<b>ויוציאו דבת הארץ כו',</b> המפרשים האריכו להקשות מה היה חטא המרגלים הלא משה בעצמו אמר להם הרבה יותר עם גדול ורב ורם כענקים כאשר אתה ידעת ושמעת מי יתיצב לפני בני ענק, ונראה לי דחטאם היה דבנוהג שבעולם כשהמלך שולח מרגלים המה מחוייבים להשיב לו לבד בחשאי אם טוב ואם רע כדי שידע איך יתחזק במלחמה אבל לעם ואנשי המלחמה הוא יבשר טובות כדי שלא ירפה ידיהם וימס לבם, והנה כאן נאמר וישלח אותם משה ובתשובם נאמר וישיבו אותם דבר ואת כל העדה, וע"י כך הניאו את לבבם כנוע עצי יער מפני רוח והוציאו מחשבתם הרעה שרצונם היה להסב לבם להמרות פי השם וכן לא יעשה.
<b>עוד</b> נ"ל ליישב קושיא הנ"ל וליישב ג"כ מה דאיתא בגמ' ב"ב שבט לוי לא היה בכלל הגזירה וכ' רש"י והמפרשים לפי שלא טעו בעגל לפיכך חס עליהם הקב"ה וצוה שלא למנותם מבן עשרים, ולי נראה דהנה משה אמר (דברים א לז) גם בי התאנף ה' וכו', וצריך להבין במה חטא משה, ואמת נכון הדבר שגם משה חטא שנאמר וייטב בעיני הדבר, וידוע שיש שלשה סרסורי דעבירה והמה מחשבה דבור ומעשה, והנה על גוף העשיית העבירה הקב"ה מעניש יותר מעל הדבור, ועל המחשבה אינו מצרף למעשה רק סביביו נשערה מאוד, והנה כאן השליחת מרגלים היה עון פלילי כי לא האמינו בה' ולא בטחו בישועתו, והנה המרגלים בעצמם חטאו במעשה שהלכו לרגל, והישראל חטאו בדבור שאמרו נשלחה אנשים לפנינו, ומשה חטא במחשבה שהוטב בעיניו ונתן להם מקום לטעות, והנה השנים עשר איש ששלחו היו לי"ב שבטים חוץ משבט לוי שלא שלח, וצריך לומר דהם האמינו ולא רצו לשלוח לפיכך לא נענשו.
<b>ושמעו מצרים כי העלית בכחך הגדול כו' כי אתה ה' בקרב העם כו' ועתה יגדל נא כו',</b> הדקדוקים שנפלו במקראות הללו מבוארים ובפרט מה שקשה למה לא אמר כל הי"ג מדות כמו שנאמרו לו ולמה התחיל בארך אפים.
<b>והנ"ל</b> דהנה כבר ביארנו עמ"ש כמה פעמים ביציאת מצרים שהיה בכח גדול וביד חזקה ובזרוע נטויה והוזכר כמה פעמים בתורה וגם נצטוינו להזכירה בכל יום כמה פעמים, והענין הוא כמו שביארתי בפ' כי תצא עמ"ש שהחזירו עטרה ליושנה כו' הן הן גבורותיו כו', וגם מ"ש מנין שאומרים גבורות ע"ש, והעיקר הוא שהגבורות הם צורך החסדים והם בעצמם חסדים שהקב"ה מתנהג בכח ועוז לכפות את מדה"ד שלא יקטרג, וכמו כן במצרים שקטרגו המלאכי השרת הללו עובדי ע"ז והללו כו' והיו ישראל נתונים בדין ופסע הקב"ה על מדה"ד והצילם, וע"כ מזכירין יציאת מצרים תמיד שהקב"ה עשה לנו ניסים אעפ"י שאין אנו כדאים כמו שאומרים בימים ההם [בזמן הזה] וכמ"ש גדעון (שופטים ו יג) ואיה כל נפלאותיו אשר ספרו לנו אבותינו ע"ש בפירש"י, ואע"ג דכל האומר שהקב"ה וותרן הוא כו' מ"מ הוא מוותר לפי שעה ומאריך אפו עד שיחזרו בתשובה.
<b>וכ"כ</b> טען משה לפני הקב"ה שאם לא תתנהג במדת הרחמים יאמרו מצרים שלכך הוצרכת להוציאם ביד חזקה ובכח גדול היינו בעבור תקיפותם שאל"כ למה המיתם במדבר ולא האריך להם אפו, ואין לומר שכבר מאס בהם הרי רואים השראת שכינתך ביניהם וענני כבוד.
<b>וזה"ש</b> ושמעו מצרים אזי יאמרו כי מה שהעלית את ישראל בכחך הגדול וביד חזקה הוא ממצרים בעבור שהם היו תקיפים וקשים, שאין לומר שהיה בשביל שהישראל לא היו ראויים לגאולה והוצרכת לכפות את המדה"ד ולהאריך אפך הלא עכשיו ג"כ עין בעין נראה אתה ועננך עומד עליהם ואעפי"כ המיתם כאיש אחד וממילא יאמרו מבלתי יכולת ה' כו', ועתה יגדל נא כח ה' שהגבורות יוכללו בגדלות כשתמחול להם, והיינו כאשר דברת לאמר שמדבור קשה נעשה אמירה רכה, ה' ארך אפים שהכל ידעו ויאמרו כי הרבה להשיב אפו וינחם כרוב חסדיו.
<b>סלחתי כדבריך ואולם חי אני כו' וכל מנאצי לא יראוה,</b> צריך להבין מהו ענין הסליחה זו אחר שענש אותם בעונש גדול כזה איך נקרא סליחה, גם הדקדוק הידוע למה כתב כדבריך, ועוד שתיבת וכל מנאצי לא יראוה הוא למותר.
<b>ונ"ל</b> דהנה כבר ביארתי עמ"ש [אבות פ"ד א] איזהו גבור הכובש את יצרו איזהו עשיר השמח בחלקו איזהו חכם כו', דכל אדם צריך להיות מעביר על מדותיו ואיך יהיה זה והיינו כשידע נאמנה שאין אדם נוגע במה שמוכן לחבירו וגם שנאתם וגם קנאתם אינו כלום ואך מה שיפסק לו מן השמים הן עושר או כבוד במקומו יושיבוהו ומשלו יתנו לו כידוע אמרם ז"ל, אך ידוע מאמרם ז"ל דלישנא בישא למיחש מבעיא ומכ"ש כששומע שחבירו מחרפו אעפ"י שאינו רשאי להיות נוטר לו שנאה רק ילמוד מזה מה שבלב חבירו אם הוא שלם עמו וכיצד ישמר ממנו שלא להתחבר עמו וילמוד טבעו ומהותו, וזה"ש איזהו גבור זהו הכובש את יצרו דהיינו שמעביר על מדותיו ואינו נוקם ונוטר ואיך יהיה זה וע"ז אמר איזהו עשיר השמח בחלקו אימתי יהיה עשיר כזה כשיהיה שמח בחלקו באמונה שלימה שמה שנקצב לו מן השמים יבא לו ממילא אעפי"כ איזהו חכם הלומד מכל אדם דהיינו שמעסק ביש הלז הוא לומד מה שבלב כל אדם שבג' דברים האדם ניכר וא' מהם בכעסו שמזה ניכר גובה רוחו ועזות מצחו שאפילו שכינה אינה חשובה נגדו ורוע לבבו לבזות בני אדם. אך לפעמים משגה הוא וע"כ כשבא אח"כ לפייס את חבירו הוא מחוייב לקבל ממנו ולמחול לו בלב שלם כשרואה שמתחרט באמת.
<b>והנה</b> הישראל לא היו מתחרטים בעת הזאת שהתפלל משה ולכך לא היה למשה שום לימוד סנגוריא על ישראל רק שהקב"ה יחוס על כבודו לבלתי יתחלל בין הגוים, ולזה השיב לו הקב"ה הן אמת שאני מוכרח לסלוח וסלחתי רק כדבריך כמו שאתה ממליץ ומתפלל לבלתי יתחלל שמי כמ"ש ושמעו מצרים כו' אבל איני יכול למחול להם שהם ירויחו ויהיו חוטא נשכר ושורת הדין נותן שלא יבואו לארץ ישראל, וזה"ש וכל מנאצי לא יראוה אחרי שהם עדיין מנאצי ואינם מאמינים אינו בדין שיראוה ואעפ"י שחזרו ואמרו כי חטאנו מ"מ כבר היה אחר השבועה.
<b>ועשו להם ציצית על כנפי בגדיהם לדורותם ונתנו על ציצית הכנף פתיל תכלת והיה לכם לציצית,</b> התכת הכתובים קשה להולמם כיון שכבר קראם ציצית מה זה שחזר ואמר כשיתנו עליו פתיל תכלת והיה לכם לציצית, ועוד הול"ל על ציצית כנפיהם כו' והיו לשון רבים, ועוד כיון שתכלת ולבן אינם מעכבים זה את זה א"כ עכשיו שאין לנו תכלת למה לא יותר כלאים.
<b>והנה</b> שלמה המע"ה אמר (קהלת ט ח) בכל עת יהיו בגדיך לבנים ושמן על ראשך אל יחסר, הנה למצות ציצית יש ג' פירושים הא' היא לשון חוטין ופתילות כמ"ש בציצית ראשי, והב' היא לשון הבטה כמ"ש מציץ מן החרכים, והג' היא לשון זוהר ע"ש ניצוצין דינור וכמו נתן דצוציתא לפי שהיה נר דלוק על ראשו על שעשה מצוה גדולה כדאמרי' בגמ', וכמו כן הוא בראש כל הצדיקים חופף עליהם כבוד השכינה ויופיע עליהם זוהר שפעו אשר לא ניתן רשות לעין לראות וכמ"ש בזה"ק [ח"ג קפ"ז ע"א] ע"פ החכם עיניו בראשו וכי באן אתר עינוי דבר נש, אלא תמן תנינן לא יהלך אדם בגילוי ראש בגין דשכינתא שריא על רישיה כו' וכד עינוי תמן לינדע דההיא נהורא דאדליק על רישיה אצטרך למשחא בגין דגופא דב"נ איהו פתילא כו' ע"ש בפ' בלק.
<b>והנה</b> זהר הזה הוא אור תכלת שהוא כסא לאור הלבן כמו בנר גשמי, והיינו דאיתא בזוה"ק כמה פעמים אשא חוורא אשא אוכמא אשא ירוקא, שזהו כינוי לחסד דין ורחמים, וזה"ש בזוהר הקדוש פ' קדושים [פ"ו ע"ב] שלכך הותר כלאים בכהן גדול שנכנס למקדש וגם בציצית לפי ששם הענינים בשלימות ומתאחדין ע"ש ע"פ דרשה צמר ופשתים כו', והיינו כי קין והבל היו ב' הפכיים שקין הקריב פשתן שמכחיש האדמה לז' שנים כדתנן השוכר שדה לז' שנים שנה ראשונה יזרענה פשתן, אבל כשהאורות מיוחדים באחדות גמור אזי אין פירוד בין צמר ופשתן, וע"ז מורה אש התכלת החופף על הצדיקים המורה על האחדות, ולכך הותר כלאים בציצית כשיש תכלת, משא"כ כשהלבן בבגד והיינו בזמן הזה שאין היחוד במילואו וטובו ומ"מ חסדי ה' לא תמנו אין לנו רק לבן, וע"ז אמר שלמה בכל עת יהיו בגדיך לבנים (קהלת ט ח) ר"ל שזה לא יחסר לעולם, אבל כשתרצה לזכות להתכלת אזי ושמן על ראשך אל יחסר תתן שמן להנר על ראשך להדליק הפתילה והיינו שתהיה עיניך בראשך כמ"ש החכם עיניו בראשו וכמ"ש בזה"ק הנ"ל, ולזה נאמר כאן ג"פ ציצית רומזים לג' פירושים הנ"ל.
<b>וזהו</b> ביאור הכתוב ועשו להם ציצית היינו כפשוטו החוטין שזה לא יחסר לעולם והיינו הלבן שעל כנפי בגדיהם זה יהיה לדורותם לעולם לא ימיש, ועוד צוה לשלימות הדבר ונתנו על ציצית לשון הבטה שהחכם עיניו בראשו עפעפיו יבחנו לציץ על הכנף הידוע כנף רננים בצל כנפי השכינה החופפת שם שיהא הגוף פתילה לתכלת היינו אשא ירוקא הנ"ל שאל יחסר שמן מראשו ואז יתקיים בו והיה לכם לציצית לשון הופעה כמו נתן דצוציתא שיאר ה' פניו אליו כדרך שבא לראות כו' להיות דבוק באור פני מלך חיים.
<b>חידושי אגדה לחתונה</b><br><b>על כנפי בגדיהם כו'</b> צ"ל תיבת לדורותם ל"ל, עפימ"ש בס' אור הגנוז ע"פ למען תזכרו שעשיית הקשרים יהיה לכוונה זו כדי שתזכרו את המצות כו', דאל"כ אינו פועל כלום בעשיית הקשרים, וכמו כן הציצית מצילין מהרהור עבירה כמ"ש בגמ' (מנחות מד.) שבאו הציצית וטפחו על פניו, ואשה נקרא כנף בגדו כמ"ש ופרשת כנפיך כו', בבגדו בה, וז"ש על כנפי בגדיהם כשישאו אשה יהיה בשביל לדורותם לשם שמים להעמיד תולדות, ואז תעשה המצוה הפעולה שלה להציל מהרהור עבירה, ולא תתורו אחרי לבבכם כו', ויתנהג בדרך הישר ועשיתם את כל מצות ה'.

קרח

<b>ויקח קרח בן יצהר בן קהת בן לוי,</b> הקשה ברש"י למה לא כתב בן ישראל, ולכאורה תמוה אדרבה קשה למה כתב כלל בן קהת בן לוי ולא הול"ל רק בן יצהר ושכבר מבואר דבני לוי גרשון וקהת ובני קהת עמרם ויצהר, וממילא ידענו יחוסו של קרח, שאין לומר שהיה קרח אחר בן יצהר דלא בא הכתוב לסתום, וצריך לבאר דבאמת כך היא הקושיא דהכל מיותר ואם בא הכתוב להאריך ביחוסו הול"ל ג"כ בן ישראל, וע"ז לא יתכן תירוצו של רש"י.
<b>וליישב</b> נ"ל לבאר גם כן מה שאמרו בפרקי אבות [פ"ד מ"א] איזהו חכם הלומד מכל אדם איזהו גבור הכובש את יצרו איזהו עשיר השמח בחלקו איזהו מכובד כו' והקושיא מבואר דהתנא נקט ההיפך, וכבר ביארתי המשנה בפ' יתרו, והנלע"ד עוד דהנה המחלוקת בא על ידי א' מג' סיבות והיינו ע"י מחשבה דיבור ומעשה, דהיינו הא' הוא ע"י המחשבה ומחמת גיאות שרוצה להשתרר ושינהג בו כבוד ועי"ז הוא מתעבר ומתקצף על המיקל נגדו, והב' הוא ע"י הדבור לסיבת לשון הרע כידוע משאול ודוד, והג' היא במעשה שעדיין מרקד בינינו קנאת איש מרעהו שעוסקים במשא ומתן וכל אחד סבר שחבירו נוגע בחלקו, ועל ג' אלה אמר דוד (תהלים קא ה) מלשני בסתר רעהו אותו אצמית גבה עינים ורחב לבב מי שהוא אץ להעשיר אותו לא אוכל.
<b>וכמו</b> כן מצינו ג' פעמים שנתגלגל קרח דהיינו בקין שהרג את הבל וחטא במעשה בעבור שרצה לירש העולם לבדו והיה רחב לבב, ובקרח עצמו היה ע"י גיאות כמ"ש ומדוע תתנשאו על קהל ה' כו', ואח"כ בשמאי היה מחלוקתו לשם שמים עם הלל והיה בדבור [פע"ח שער ר"ח פ"ג], וכ"כ פירשתי בריש פ' מצורע שיש ג' מיני נגעים נגד ג' אלה, וע"כ נאמר ולא יהיה כקרח וכעדתו כאשר דבר ה' ביד משה לו והיינו צרעת ואיתא בגמ' (סוטה מז:) משרבו זחוחי הלב רבו המחלוקת בישראל והם תלמידי שמאי והלל שלא שמשו כל צרכן, והביאו מקרא ע"ז אם קהה הברזל תלמיד שמשנתו אינה סדורה לו והוא לא פנים קלקל שלא שימש כל צרכו (תענית ז:).
<b>ועל</b> שלש אלה רמז לנו הכתוב שקרח היה בעל מחלוקת בכל הג' מעלות, כי קהת מורה על מחלוקת הבאה ע"י דבור הן לשה"ר וקהיית שניים והן בד"ת שלא לשם שמים כמ"ש אם קהה הברזל, ויצהר מורה על מחלוקת הבאה מחמת הגיאות שהשמן צף על כל המשקין מלמעלה, ולוי מורה על תאות אסיפת הון רב וכמ"ש שלכן נקרא לוי שליוהו בכ"ד מתנות כהונה [כן פירש"י בראשית כט ד], וזה"ש ויקח קרח שנתעצם במחלוקת לשלש סיבות שהיה בן יצהר איש גאה, ובן קהת שחטא בדבור, ובן לוי רחב לבב וחטא במעשה, ולכך נענשו בג' עונשים על המחשבה נידונו בשריפה, ועל הדבור ותפתח הארץ את פיה ותבלעם, ועל המעשה בלעה כל רכושם.
<b>והנה</b> כל מה שברא הקב"ה לא ברא אלא לכבודו, ע"כ מצינו נגד ג' אלה שלש מדריגות באותן המושכים ידיהם מן המחלוקת, הא' שחבירו עושה לו רעה במו"מ והוא מוחל לו שיודע בעצמו שבאמת לא עשה לו רעה שאין אדם נוגע במה שמוכן לחבירו וע"ז אמר התנא איזהו עשיר השמח בחלקו, והב' שחבירו חוטא נגדו בדבור ומזלזל אותו והוא שותק ומעביר על מדותיו וע"ז אמר איזהו גבור הכובש את יצרו, ויש עוד מין א' שלא אכפת כלל מה שעושין נגדו ואפילו בלא בקשת מחילה הוא מוחל לו לשכנגדו רק שע"י הקטט אשר שכנגדו מעיז פניו נגדו ומראה תכונתו הרעה נתוודע לו איך יתנהג עמו להרחיק עצמו, וזהו הלומד מכל אדם שלומד את עצמו איך יתנהג בכל אדם שמתריס נגדו, וכ"ז לא יפגום בכבודו אחר שהוא מכבד את הבריות.
<b>ולא</b> יהיה כקרח וכעדתו כאשר דבר ה' ביד משה לו, התכת הכתוב קשה להולמו, וגם צריך לבאר מ"ש בראש הפרשה לכן אתה וכל עדתך הנועדים על ה' שאין לו חיבור עם הקודם, והנ"ל דהנה בנוהג שבעולם יש סרבנים רבים שאינם רוצים לקיים הדין תורה ולפעמים הולכים מחמת זה בערכאות של גוים בשגם שהם יודעים בעצמם שכל ההולך בערכאות של עכו"ם מחלל את השם וגם זו בלבד שאינן רוצין לקיים הד"ת אין חילוק בין אדם מחלל שבת או שאינו מניח תפילין או אוכל טריפות ובין המסרב על הדין תורה וגוזל חבירו ואעפי"כ נדמה להם שהם אנשים כשרים והיינו מחמת שאומרים שהב"ד לא פסקו כהוגן במה שחייב אותם, וע"כ סוברים שלבבם שלם עם ה' ועם תורתו רק שחולקין על הב"ד, ובאמת הוא שקר מפורסם כי ה' נצב בעדת כו' ואם היה לבבם שלם עם ה' היו מצדיקין את הב"ד והיו רואים חוב לעצמם, אך השקר הזה נמשך מגודל לבבם וגדלות רוחם שאינם רואים חוב לעצמם וע"כ מהרסים את הב"ד ונותנין יד לפושעים.
<b>וכמו</b> כן היה כאן במחלוקת של קרח שאמר כל העדה כלם קדושים רק שמשה אמר ועשה מלבו, ולכך אמר לו משה אתה טועה בדבר כי רב לכם בני לוי כלומר יש לכם רב גדלות וגסות רוח, וע"כ תדעו שעיקר תלונותיכם על ה' שע"כ אמרו כל המתיהר כאלו דוחק רגלי השכינה, וכן היה אח"כ שהראה הקב"ה שהיה הדבר נוגע להשי"ת, וזה"ש ולא יהיה כקרח שלא יערב אדם לנפשו לעשות טצדק לעצמו כקרח שתלה תלונתו במשה, רק כאשר דבר ה' ביד משה שהמחלוקת שהיה על משה לו, היה נוגע לו להקב"ה, וכמו כן כל החולק על הב"ד ועל הד"ת כחולק על השכינה.
<b>שערי ציון</b><br><b>ויאמר ה' אל אהרן בארצם לא תנחל וחלק לא יהיה לך בתוכם אני חלקך ונחלתך בתוך בני ישראל,</b> לכאורה כל הפסוק מיותר דכבר מבואר כמה פעמים במקרא שאין ללוים חלק בארץ וכ"ש לכהנים וגם אין כאן מקומו כלל והול"ל אצל חלוקת הארץ, ועוד שאין הדבר נחוץ כ"כ עד שהוצרך הקב"ה בעצמו להודיע דבר זה, וביותר קשה מ"ש בארצם לא תנחל הא באמת יוכל לירש בארץ ישראל ע"י בת יורשת נחלה וכדאי' בגמ' גבי פינחס (ב"ב קיא:), ועוד מ"ש וחלק לא יהיה לך הוא למותר וכפול, ועוד מ"ש בתוך בני ישראל אין לו הבנה ובפרט שאין ביאור להתכת הכתוב דהגם שיהא דבוק בהקב"ה ומופרש מכל מקום אם אין קמח אין תורה ומי לנו גדול מדוד המלך ע"ה שאמר ג"כ ה' מנת חלקי כו' ואעפי"כ היה לו כל חמדת ישראל.
<b>והנ"ל</b> דהנה חז"ל יסדו לנו לומר בכל יום שיר תפלה עלינו לשבח כו' אשר יסד יהושע בן נון, דהיינו כשמשלימין כל אחד תפלתו כפי דרכו וכפי הכנתו כאשר תמצא ידו לעבוד ולשרת את פני מלך הכבוד ואחרי גמרו יתן שבח והודאה על שזכה לזה, וכמ"ש הרא"ש בברכות עמ"ש על שאנו מודים לך ברוך אל ההודאות, דהיינו שנותנין שבח והודיה על חטיבה זו שזיכנו השי"ת לשבחו ולפארו, כמו כן אנו עושין בשיר הזה של עלינו לשבח, ואח"כ אומרים השירי תפלה שיסד עכן בן עמרי דהיינו על כן נקוה לך כו', בשגם שמעל בחרם לא נדמה משום זה שהיה רשע ח"ו רק טעות נזדקר לפניו שהיה סבור ששלא כדין עשה יהושע במה שהחרים את יריחו משום שנא' ואכלת את שלל אויביך.
<b>וכמו</b> שמצינו בפרשה זו את מחתות החטאים האלה דהיינו שוגגים, וח"ו שאליצור בן שדיאור וחביריו חלקו על נבואת משה רק טעו בדבר מחלקותם כמ"ש השל"ה, כמו כן עכן טעה, ובאמת עשה עול שאפילו אם יהיה כדבריו שיהושע עשה שלא כדין מ"מ היה אסור לנטות מדבריו אפילו אומר על ימין שהוא שמאל ועל שמאל שהוא ימין, והעולם מקילים מאוד באלו הדברים תקנות וחרמי צבור מפני שנדמה לאחד בדעתו ששלא כדין הוא ולהורות היתר באיזה אופן שיהיה ועתידין ליתן את הדין כי אין הקב"ה וותרן רק גבי עכן נעשה רושם מיד והיינו משום שבעת ההיא היו הישראל צדיקים גדולים וגם עכן היה צדיק וע"כ החטא הזה עשה תיכף רושם ונענשו.
<b>והנה</b> בשיר זה של על כן נקוה וגם בעלינו לשבח העולם מזלזלין מאוד לאמרו במרוצה ובלי כונה מחמת שהתפלה עליהן לטורח וע"כ כשמגיעים לעלינו כו' שמחים שפרקו העול התפלה ונפטרין לביתם, ובאמת אם היו אומרים אותם במתינות ובכוונת הלב לא היו יכולין לאמרו כלל מפני הבושה לומר שקר ואדרבא החושך יכסה ארץ ובל יראו גיאות ה' ולמה יזכו לעבוד את ה' ולהפנות אליו רשעי ארץ, אכן רוח היא באיש חמודות אשר נפשו אותה לעשות נחת רוח ליוצרו והיו עיניו ולבו בשביל שיתרבה כבוד שמים שיתפרסם אלקותו בעולם ע"י שיעבור רוח הטומאה להכניע כח הס"א לבלתי תוכל להתגבר להתעות בני אדם מדרך השכל להמרות עיני כבודו כמו אברהם אבינו ע"ה אשר זה היה כל פרי מעשהו, ואם לא יעשה כלו שתהיה תפלתו עושה פירות לתקן עולם כלו מ"מ המתפלל על חבירו והוא צריך לאותו דבר נענה תחלה שכל אחד צריך לזה בעצמו כי זה כל האדם אם ישים אליו לבו לראות בתפארת מקדשו להעביר גלולים מן הארציות שלו כמ"ש בית ישראל העלו גילוליהם על לבם כו', עד שיכיר וידע כי לה' הארץ ולו תכרע כל ברך כו', וכמו כן יסדו לנו בנשמת כי כל פה לך יודה כו' כדבר שכתוב כל עצמותי תאמרנה כו', דלכאורה לאו רישיה סיפיה אבל הענין הוא כדברינו שזכה עי"כ לקשט את עצמו לקיים תמיד שויתי ה' לנגדי וידע שהכל מאתו.
<b>וכדאיתא</b> בספר יצירה [פ"ה מ"ח] על חודש זה [תמוז] המליך אות ח' בראיה כו' וצר בהם סרטן בעולם תמוז בשנה ויד ימין בנפש, והנ"ל בביאור הענין כי חזרנו על כל החדשים ולא מצאנו חודש שאין בו יום מקודש כמו חודש הזה שאין יומא דפגרא כלל רק מצינו בו יום צרה ונאצה וא"כ יפול לב אדם בקרבו כי עזב ה' את הארץ, ובאמת כל השינויים המה טובים כי ראינו אוה"ע יושבים שלוים ואין בהם שום שינוי מחמת שאין משגיחים עליהם וכאשר הורה עליהם המזל מתחלה כך הם מתנהגים, אבל בישראל אפילו בעשיר ימצא כמה שינויים בשנה פעם טוב ופעם להיפוך וזה יורה באצבע שמשגיחין עליו, וכמ"ש חז"ל (ערכין טז:) כל מי שעברו עליו ארבעים יום בלא יסורין קבל עולמו.
<b>וע"כ</b> הונח יסוד בריאת חודש הזה על אות ח' המורה על מדת החסד וחלק ה' עמו יעקב חבל נחלתו, כי תמיד עיני ה' אלקינו בנו, וע"כ המליכה בראיה והשגחה עליונה, וצר בהם סרטן שיש לו עינים פנים ואחור כמבואר בספרי התכונה, וכמו שדרשו על דומה דודי לצבי שמחזיר פניו לאחוריו, ומכ"ש כי סרטן שיש לו עינים מאחוריו ולא יסבו בלכתן, תמוז בשנה לשתק כח הדין השולט ביד ימין בנפש והוא ימין ה' רוממה וירא ישראל את היד הגדולה.
<b>וזה"ש</b> <b>כי חלק ה' עמו</b> וכי משמש בלשון אם שאם ישראל דבוקים בהקב"ה אזי יעקב חבל נחלתו יש ליעקב חבל ונחלה, וכמ"ש במ"א שא"א להיות התשועה בשלימות עד שיכנסו לארץ וכמו שדרשו חז"ל על יונתי בחגוי הסלע. ומי שלבבו שלם עם ה' ישמח בזה כי יראה לעיניו נסים גדולים אחרי שאבד ממנו הברירה ואינו יודע האיך יוושע וע"כ יסור הדאגה מלבו כי יבטח בשם ה', אך יוסיף שמחה כי יראה חידושים איך הקב"ה ובאיזה אופן יעשה עמו נפלאות, וע"כ אמר משה לישראל אל תיראו כי דבר זה אין מוטל עליכם כלל רק אדרבא התיצבו וראו את ישועת ה' שתראו חידושים אשר לא עלו על דעתיכם.
<b>וזה"ש</b> הקב"ה לאהרן בארצם לא תנחל לשון נחל והמשכה כמו ונהרו אליו עמים, שאל תמשוך לבך בארציות שלהם ולא יעלה על לבך לעסוק בעבודת האדמה ולהוושע ע"י דרך הטבע, כי אם תעשה כן בוודאי וחלק לא יהיה לך בתוכם, אבל אם אני חלקך כשתהיה דביקותך עלי וכל מגמת פניך לקבל עול מלכותי אזי ונחלתך בתוך בני ישראל שתזכה לשתי שלחנות, ברוך ה' לעולם או"א.
<b>חידושי אגדה לחתונה.</b><br>מלמד שחשדוהו באשת איש (סנהדרין קי.), עפימ"ש הנועדים על ה' כו' למה אתה בוש כו' שהם חשדו למשה שהוא עשה כן מחמת גיאות ומבטל השראת שכינה ע"י מחלוקת כמבואר במ"א, וכמו כן בזיווג איש ואשה כשיש שלום השכינה שורה שהשם ביניהם וגם שלום מן היצה"ר כמ"ש וידעת כי שלום כו', אין שלום מפני חטאתי, וכאשר ימעלו מעל זה בזה נסתלק השלום והשראת שכינה, וז"ש שכמו כן חשדו למשה שמבטל השלום וגורם סילוק שכינה ח"ו, ועי"ל דאיתא בסנהדרין (פא.) ואת אשת רעהו לא טמא זה שלא נכנס לתוך פרנסתו של חבירו והם חשדו למשה שמקבל שוחד וע"כ אמר לא חמור אחד מהם נשאתי כו', וז"ש שחשדוהו באשת איש, וז"ש כל העדה כלם קדושים כ"מ שיש גדר ערוה יש קדושה.

חקת

<b>זאת חקת התורה אשר צוה ה' לאמר,</b> קשה למה לי תיבת לאמר, ונ"ל עפימ"ש האלשיך ע"פ בני אם יפתוך חטאים אל תבא (משלי א י), דקשה האיך ס"ד לשמוע לדברי חטאים שהוצרך להזהיר על זה, ותירץ דודאי אין היצה"ר מסית האדם לעבירות רק מסמא עיניו ונכנס עמו בשאלות ותשובות עד שמעבירו על דעתו ודעת קונו, וע"כ העצה טובה היא שלא ישמע אליו כלל ואל יכנס עמו בדברים, וזה"ש אל תאבה שתיכף תאמר אינני רוצה לשמוע כלל, והנה רש"י כתב כאן שלכך נקראת הפרה חקה לפי שאו"ה מונין את ישראל והתשובה היא חקה חקקתי ואין לך רשות להרהר כו' וזהו זאת חקת כו' אשר צוה ה' לאמר, שיעור הכתוב שהקב"ה צוה לאמר ולהשיב שזהו חקה ואין רשות להרהר אחריה.
<b>ולתוספת</b> ביאור הענין הזה אחרי כי יסוד גדול הוא לקיום תוה"ק, וגם לתרץ קושית המפרשים דהול"ל זאת חקת הפרה ונקדים לבאר מ"ש משה לישראל ומלתם את ערלת לבבכם וערפכם לא תקשו עוד כי ה' אלקיכם הוא אלקי אלקים ואדוני האדונים האל הנאמן כו' (דברים י טז), דקשה מה חידש להם בזה וכי לא ידעו ולא שמעו כל ארבעים שנה עד היום שהקב"ה הוא אלקי אלקים כו', ועוד מה צריך נתינת טעם שלא יהיו ערלי לב וקשי עורף, אמנם הענין הוא כך בנוהג שבעולם כשאדם מוחזק בעיני בני גילו לחכם וצדיק וירא אלקים מרבים משנים הרבה לבעבור זה כשרואין ממנו אח"כ דבר שהוא נגד שכלינו אין מהרהרין אחריו ותולין החסרון ידיעה בשכלינו הקצר שאי אפשר להשיגו, והבאתי ראיה ע"ז מרבינו הגדול מרימנאב שהכריז ומזהיר על המדות וחילול שבת ועל מלבושי נכרים והארכתי קצת בזה.
<b>והנה</b> כמו כן בתה"ק יש מצות שכליות ומצות שמעיות דהיינו מצות שכליות כגון גזל וגניבה וניאוף שהשכל מחייב ומצות שמעיות המה החוקים שאין להם טעם, אמנם במדת הקב"ה לא כמדת ב"ו כי במין האדם מדות השכליות שאנו רואין מזה אנו מביאין ראיה על אותן שהם נגד השכל כי האדם יראה לעינים וזולת שנבחן אצלינו במדות ישרות מכבר לא היינו דנין אותו לכף זכות במה שהוא נגד שכלינו, אמנם אצל הקב"ה נהפוך הוא שמהחקים אנו מביאים ראיה על מצות שכליות שגם הם רחוקים הרבה משכלינו ואי אפשר להבין טעמם כמו החקים, והיינו לפי שכבר נתאמת אצלינו ששכלו רחוק משכלינו וכל החכמים לפניו כבלי מדע ונבונים כבלי השכל וכמ"ש אליהו [תקו"ז י"ז ע"א] אנת הוא חכים ולא בחכמה ידיעא כו', ולפי שאנו רואין בהחקים שיסד תורתו בחכמתו ממילא שגם המצות השכליות יסד בחכמתו והראיה ששלמה המלך ע"ה שאמר אני ארבה ולא אסיר לבבי אעפ"י שעשה כדת דבכל מקום אזלינן בתר טעמא, רק שבאמת אין אנו יכולין להשיג טעמי המצות.
<b>וע"כ</b> לא נאמר זאת חקת הפרה רק חקת התורה כי מחקה זו נלמוד שכל מצות השכליות גם הם נגד שכלינו ואין יכולין לבקש היתרים עפ"י הבנת טעמיהם כי נפלאה דרכם עמקו ורמו גבוה, א"כ איפוא יזהר האדם לנפשו מעצת היצה"ר המסמא את עיניו כמשפתהו לעבור על ד"ת אומר אמתלאות ותירוצים עפ"י טעמי המצות עד שנופל ברשתו כי יצרו גדול ממנו, ע"כ לא יאבה ולא ישמע אליו כי אין בידינו להבין ולהשיג ואי אפשר לידע עד היכן הדברים מגיעים.
<b>וזה"ש</b> משה <b>ומלתם כו' וערפכם לא תקשו עוד,</b> פי' שלא תהיו קשי עורף להפוך ולבלבל עד שתאמרו על אסור מותר כנ"ל, ואמר טעם הדבר אע"ג שלכאורה אנחנו מבינים טעמי מצות ויש לנו לדון בהם לז"א כי ה' אלקיכם הוא כו' האל הנאמן פי' כיון שכבר נתאמת אצלינו כי נפלאו ונסתרו מחשבותיו ממחשבותינו והוא ית"ש נתעלה ומסולק מאתנו במדריגות רבות אין סוף בנקל שנוכל לפגום בדבר.
<b>עוד</b> יש לפרש מקרא זה ואלו ואלו דברי אלקים חיים, דודאי כשישים האדם נוכח פניו באמת איך שהשי"ת עומד עליו ורואה מעשיו וכל צעדיו יספור, בוודאי יפול עליו פחד גדול ויראה גדולה תסמר שערות בשרו ומכ"ש בעת התפלה כשמדבר דבורים נוכח ה', והראיה ע"ז כשעומדין לפני מלך ב"ו וכמ"ש בש"ע, אי לזאת איך אפשר לעבור שום עבירה הלא מחמת פחד היזק ממון או בריאות הגוף מרחקין עצמם בכל מה דאפשר אעפ"י שאין יודעין בבירור שיגיע היזק מזה ומכש"כ מיראת עבירה שיעשה דבר מה נגד רצון קונו ח"ו אעפ"י שלכאורה יהיה לו קצת אמתלאות הלא אומרים בכל יום ואהבת את ה' בכל לבבך ובכל נפשך וכל אדם אומר על עצמו שהוא מקבל עליו עול מלכות שמים יותר מאהבת גופו וממונו ולבו בל עמו שאל"כ איך אפשר לעבור עבירה, רק שאינו משים פחד ה' נגדו באמת ותמים כי לבו ערל ואטום מלקבל עליו עול מ"ש באמת, וע"ז הזהירם משה ומלתם את ערלת לבבכם שלא יכבד לבבכם מלקיים מה שנגד עיניכם רק תשימו לבבכם כי ה' אלקים הוא כו' האל הנאמן שדבר זה אמת ויציב ומי זה יערב לנפשו להקשות ערפו ולחפש התירים על איסור ולא יירא ויפחיד לנפשו פן יכשול בדבר עבירה ויעשה נגד רצון קונו.
<b>והנה</b> אחיי ורעי מה שהביאני לדיבורים הללו כי כהנה אני רואה ביניכם שערוריה ובפרט בפירוד לבבות אין שלום ואיש את רעהו חיים בלעו ובקרבו ישים ארבו, הלא כתיב הוכח תוכיח כו' ונמשך מזה הרבה רעות, כל אחד מוסר את חבירו ומורה היתר הבא להרגך כו' ועי"כ עוברים על לא תשנא את אחיך כו' ועל לא תקום ולא תטור ומחזיק במחלוקת והרבה רעות נמשכו מזה, והנה האמת שהיה קשה בעיני לומר דבר מוסר כי נער אנכי אבל חשבתי בדעתי לא אתם שלחתם אותי הנה כו' אפילו ריש גרגותא משמיא מוקמי כו', ע"כ הנני מחוייב בדבר ואומר ומלתם כו' והארכתי בזה.
<b>וגם</b> על חילול שבת אמרתי ע"פ והיתה שבת הארץ לכם לאכלה, ולכאורה מקרא זה סותר מ"ש וכי תאמרו מה נאכל בשנה השביעית, דהנה אמרו חכז"ל [מכילתא פ' בשלח פ"ו] כל מה שישראל אוכלין בעוה"ז אין אוכלין רק בשביל אמונה, ובמקום אחר אמרו (שבת קיט.) עשירים שבחו"ל במה הם זוכין בשביל שמכבדין את השבת, וביאור הענין דידוע מה שאמרו (מגילה טז.) אומה זו נמשלה לכוכבים ולעפר כשהן עולין כו' וכשהן יורדין כו', וא"כ יקשה כיון שבגלות הזה הישראל הם בבחי' ירידה ואעפי"כ יש להם שפע וטובות הרבה.
<b>אבל</b> הענין הוא עפי"מ שהקשו המפרשים הלא יצחק ורבקה היו עקרים כמו אברהם ושרה ולמה באברהם ושרה הוצרך לשנות שמם ולא ביצחק ורבקה, ותירצו עפ"י משל במלך אחד שירד במלחמה ונצחוהו במלחמה וכמעט שנתפס רק שהצילוהו שנים מעבדיו, וכאשר שב המלך קרא לאותן שני עבדיו ואמר להם יען אשר השלכתם נפשכם להצילני גם אני אעשה עמכם חסד כל מה שתבחרו לעצמיכם, והנה אחד בחר לו להיות שר צבא נכבד ומיד נתמלא בקשתו והשני בחר לו ליתן שדות וכרמים ובהמות הרבה לעבוד את האדמה באחת הכפרים, והנה בודאי טוב יותר להיות שר צבא קרוב למלך מלהיות אכר ועובד אדמה, אמנם מה שבחר לו השני להיות כפרי הוא מפני שהיה בן כפר והורגל בכך מנועריו ולא ידע כלל מגדולת השרים, אבל הראשון היה מבני השרים לכך בחר לו הגדולה הזאת, הנה כמו כן הוא אצל אברהם שנתגדל אצל תרח וראה שם כל התנהגות עפ"י המזלות והיה סובר שאין הקב"ה משנה הטבע, שאמר נסתכלתי באצטגנינות שלי כו' והשיב לו הקב"ה אני אשנה שמך אברם אינו מוליד אברהם מוליד, שכל אדם נותנין לו כפי בקשתו, אמנם יצחק שנתגדל אצל אברהם לא שם לבו כלל אל מערכת השמים רק התפלל לפני השי"ת שהוא כל יכול ויתן לו זרע של קיימא ונתן לו בלתי שינוי השם.
<b>כ"כ</b> אנחנו היום שאנו מחזיקין עצמינו בהאמונה והבטחון באמת שהשי"ת יתן לנו כל צרכינו בני חיי ומזוני ומה לנו להמזלות ומערכות השמים אנחנו נלך בשם ה', גם ה' יתן הטוב, ולכך יש לישראל שפע וטוב אעפ"י שהם בבחי' ירידה, וזה"ש כל מה שישראל אוכלין בעה"ז הוא רק בשביל אמונה שאם לא יחזיקו את עצמם באמונה אזי הם בבחי' ירידה ולית להו מגרמיה כלום כנ"ל.
<b>אך</b> אין כל אדם יוכל לומר אני בעל אמונה ובטחון, והוא מטעה את עצמו, וע"כ המופת ע"ז אם האמונה היא באמת ע"ז יעיד הנהגה בשבת שיום זה לכאורה הוא היזק גדול בעסק משא ומתן ושאר ענינים ואעפי"כ פורשין מכל עסקיהם וחפציהם ומדבר דבור של חול ומאמינים בהשי"ת שיזמין להם פרנסתם ובודאי לא יגיע להם היזק משביתת יום זה, וזה"ש עשירים שבחו"ל כו' שמכבדין את השבת שאלולי כן לא היו ראויין לשום שפע וכנ"ל, אך ע"י השבת מחזיקים עצמם באמונה ובטחון ויוצאין מתחת המזל, וזהו והיתה שבת הארץ לכם לאכלה, כי הן ע"י שביתת שבת והן ע"י שביתת שמיטה הכל מורה על האמונה והבטחון באמת יבא להם כל ההשפעות כי הם באור פני מלך חיים.
<b>עוד</b> יאמר זאת חקת התורה כו', כבר ביארתי על מלת לאמר שהקב"ה צוה לישראל שיאמרו שמצוה זו היא חקה בלי טעם שאם יכנס עמהם בדברים בעל כרחו יעבירוהו על דעתו.
<b>ובזה</b> ביארתי מ"ש כי היא חכמתכם ובינתכם כו' אשר תשמעון את החקים האלה ואמרו רק עם חכם ונבון כו' כי מי גוי גדול אשר לו אלקים קרובים אליו כו', ובמקרא זה מבואר הקושיא תמוה דהא אדרבא כשאוה"ע שומעין החקים מונין אותם, ועוד דאין למקראות הללו המשך זה לזה, אבל הענין הוא דבמה שישראל שומרים החקים מרויחים בזה הרבה, דידוע שיש על ישראל לעולם מקטריגים הרבה ומלמדים חובה ומחפשים אחר עבירות, וע"כ מערערים על שנותנין להם השפעות טובות, אבל ע"י שמירת החקים בלי טעם גם הקב"ה נותן להם כל טוב בלי טעם אעפ"י שאינן כדאין כיון שגם הם אין שואלים מה טעם במצוה זו, וזהו שקשה לאוה"ע כקוצים ולכך מונין את ישראל דוקא על שמירת החקים לפי שעי"כ מפיקים כל משאלות לבם מן הקב"ה, וזה"ש אשר ישמעון החקים אז יאמרו שרק עם חכם ונבון כו' שחכמה גדולה יש בדבר זה והיינו לפי שעי"כ יש לו אלקים קרובים אליו כו' וכנ"ל ועוד הארכתי בזה.
<b>עוד</b> יאמר, <b>זאת חקת התורה כו' ויקחו אליך פרה אדומה תמימה אשר אין בה מום אשר לא עלה עליה עול ונתת אותה אל מחוץ למחנה כו' ושחט אותה לפניו כו',</b> הדקדוקים רבו בפרשה זו בפרט מה שהקשו המפרשים דהול"ל זאת חקת הפרה, ועוד כפל לשון תמימה ואין בה מום, וגם צריך טעם למה פסולה בעליית עול, ולמה נתנה לסגן, וגם לשון והוציאו אותה אל מחוץ למחנה אין לו שחר דמשמע כמו שמוציאין דבר טמא ונמאס ובאמת חטאת קרייה רחמנא והיא קדשי מזבח והול"ל והקריבה מנגד העיר והקודש, וגם מ"ש ושחט אותה לפניו אין לו ביאור.
<b>והנלע"ד</b> דהנה דוד המלך ע"ה אמר (תהלים קד לג) אשירה לה' בחיי אזמרה לאלקי בעודי יערב עליו שיחי אנכי אשמח בה' כו', ולהבין התכת הכתובים נקדים מה שאמרו חכז"ל (ברכות לד:) במקום שבעלי תשובה עומדין אין צדיקים גמורים יכולים לעמוד, והענין הוא שבודאי המצוה זו נוהגת תמיד אעפ"י שלא יחטא האדם, וביאור הענין שיש כמה בני אדם אשר חכמים המה בעיניהם ונגד פניהם צדיקים מנוקים מכל עון ועומדים להתפלל לפני הקב"ה בהרמת ראש ובקול יקראו ורוצים להדבק בו ית"ש וסוברים שבזה מגיעים אל הדביקות ובאמת המה משוקעים בגשמיות עוה"ז והיצה"ר שולט עליהם ועדיין לא עשו שום תנועה קטנה באמת לאמיתו לעשות נחת רוח לפני הקב"ה, ולא די שעדיין לא תקנו מה שקלקלו אלא אפילו שאין מבקשים לתקן כלל ואינם יודעים האיך יתחילו כי המה צדיקים בעיניהם וכל היום הולכים בלי עול מלכות שמים ושוכחים פחד ה', וגם בשעת התפלה לא ייראו את השם רק שמבקשים גם זאת להתהלל בעצמם שמתפללים בדביקות ורוצים לטעום גם נחת רוח הלז האיך להדבק בו, וזהו נקרא דאשתמש בתגא, והראיה שאם היתה עבודתם תמה היה להם להוסיף יראת שמים בכל יום ולבוא למעלה יתירה כי הבא לטהר מסייעין לו, והיינו כי לא זו בלבד שהאדם העומד לפני מלך הכבוד צריך להכיר מדריגתו השפלה איך הוא מנוער מכל טוב ועדיין לא עשה שום תנועה קטנה לעבודת בוראו באמת ואינו יודע האיך לעשות ואין לבבו שלם עם ה' לחפוץ ולחשוק לעבדו בלב שלם רק יפתוהו בפיו, ומלבד זה צריך לידע לפני מי עומד וגדולת רבו האדון שהוא מתפלל לפניו.
<b>וע"כ</b> אנשים כאלה אשר נפשם אוותה לעבוד את עבודת הקודש ובכל יום הולכים ועוסקים בדביקות גדול רק שאינם יכולים להוציא את דביקותם מכח אל הפועל עד שעת התפלה להם הותרה הרצועה להתפלל בדביקות ואנשים כאלה מוסיפים והולכים בכל יום מחמת שמגיעים בכל יום לשכל יותר ומכירין יותר שפלותם וגדולת הבורא וע"כ עושים תשובה מיום על חבירו שרואין היום שלא יצאו ידי חובתן מאתמול ובמקום שבעלי תשובה הלזו עומדין אין צדיקים יכולים לעמוד דהיינו אותם שאינם זזים ממדריגה למדריגה ואינם מבקשים דביקות כלל רק עוסקים במצות לפי תומם.
<b>אבל</b> על זאת יחרד לבי על מי אשר לא ניסה ללכת בדרכי ה' ועדיין לא התיש הגשמיות שלו כלל כי זה כל האדם אפילו מי שאינו יכול לעלות ולהדבק באור פני מלך חיים מ"מ מחוייב להתחזק בזה להרגיל את עצמו רק להתיש הגשמיות שלו דהיינו כשיבא לו בדעתו לדבר איזה לשון הרע, ומי שאינו חזק ביראת ה' אומר בלבו מה בכך שאדבר דבר זה וכי בשביל זה לא אוכל להתפלל בכוונה הלא דבר קטן הוא, אמנם משכיל על הדבר ישית אל לבו הלא בזה אינו מתיש כחו של הס"א, ואין חילוק בין אם מוסר נפשו על קדושת השם לקיים מצות בוראו ובדבר קטן כזה לא יוכל לעמוד, ויאמין באמונה שלימה שבזה עושה נחת רוח גדול לפניו, הנה ע"י הרגל הזה יוכל לבוא לדביקות גדול כי יעמוד בנסיונות רבים כאלה, אבל מי שהולך אחר עצת יצרו איך לא יבוש ויכלם להתברך בלבבו שרוצה לדבק את עצמו בהשי"ת.
<b>וזהו</b> שאמר דוד המלך ע"ה אשירה לה' פירוש שאני אתחיל מתחלה לשיר לה' בחיי כשיש בי חיות מקודם ולא שאבקש חיות ע"י הדביקות ועי"כ אזמרה לאלקי בעודי לשון נוסף ועוד, ור"ל שעל ידי שיש לי דביקות כל היום אני מוסיף כח ועוז וקדושה עליונה, הנה כי כן יערב עליו שיחי מה שאני מתפאר שאנכי אשמח בה' כי בכל כחי עבדתי ע"ז באמת לאמיתו, כי מי שאינו מתנהג כן הוא אחוז בשקר כמו שרואין ההיפך ברוח הטומאה השורה על האדם המתכעס כמ"ש לא יהיה בך אל זר והכרת פניו ענתה בו וע"כ כתבו המפ' שאסור להסתכל בפניו, והיינו מי שהוא בכעס באמת, אבל מי שאינו בכעס באמת רק שמראה עצמו ככועס ומרגיל קטטה עם חבירו כדי לבוא לכלל כעס בודאי אין רוח הטומאה שורה עליו כל כך, כ"כ מי שחשקה נפשו להדבק בהקב"ה ושורה עליו רוח קדושה, אבל אם אינו באמת רק שמרגיל עצמו שע"י התפלה ירצה לבוא לדביקות וכל היום הוא נפרד הרי הוא אחוז בשקר, והא בהא תליא כמו כן לענין התורה אעפ"י שעוסק בתורה מ"מ אינו באמת לפי שאין דעתו על למודו לירד לעומקו, והתעיף עיניך בו ואיננו, שאחר שפוסק מלמודו הוא מסיח דעתו וע"כ אין התורה מתקיימת בידו, וזהו נקרא פרה אדומה ר"ל כפרה סוררה סורר ישראל, אדומה לשון דמיון שמדמה בדעתו שהוא צדיק וכשר ואינו כן.
<b>וזש"ה</b> למשה <b>זאת חקת התורה,</b> ר"ל התחקות התורה שתהיה קיום ולא יגע לריק, ויקחו אליך כי משה היה עמוד תורתינו ויבואו אליו אותם אנשים המכונים בשם פרה אדומה וכנ"ל, תמימה שתמימה באדמימות ר"ל שיש חטאים שהם מבחוץ ולא מבפנים כמ"ש אם יהיו חטאיכם כשנים שהם אדומים בחוץ ולבנים בפנים, ויש שהם אדומים בפנים ולא בחוץ כמ"ש ואם יאדימו כתולע כצמר כו', אשר אין בה מום ר"ל שלפי דעתם הם מוכתרים במעלות ומדות ואין חסר להם מאומה, וטעם הדבר אשר לא עלה עליה עול שעדיין לא קבלו עליהם עול מלכות שמים ועול תורה.
<b>ונתת אותה אל אלעזר,</b> מצותה בסגן כי הלא זר נחשב שאנשים כאלה אעפ"י שמתאבקין אצל הצדיקים ואינם פועלים מאומה וכאשר באו כן ילכו בלא דבר, אבל הענין הוא לפי שהצדיקים הגדולים אינם מתקנים רק כל הבא לדבק בה' והוא כלי מוכשר לכך, אבל מי שאינו יודע כלל מהו ענין הדביקות והוא מוטבע בשקר הנה הצדיקים הקדושים אינם מבינים כלל ע"ז שאינם יודעים שיש בני אדם המוטבעים בשקר כל כך, וצריך להביאם לאנשים כאלה שהם ממוצעים, והיינו מצותם בסגן והוא יוציאם אל מחוץ למחנה כי תועבת ה' כל גבה לב, ושחט אותה לפניו ר"ל כנגד האדם ההוא ובפניו יודיעהו עוותותו, וזה שאמרו (ר"ה כו.) כל השופרות כשרים ר"ל מכל הבעלי תשובה יוכלו להתעלות חוץ משל פרה הנ"ל מפני שהם קרן, ר"ל שהם תקיפים בדעתם ודומה להם שיש להם קרן במצות ומע"ט, וזה"ש חכז"ל ע"פ וממדבר מתנה שאין ד"ת מתקיימים אלא במי שמשים עצמו כמדבר שהוא עפר לדוש ושפל בעיניו ואח"כ נחליאל יוכל לבוא לדביקות ומנחליאל במות יגיע למעלה יתירה ויוסיף בכל יום יראת שמים ודוק.
<b>במדרש</b> בקש קהלת למצוא דבר חפץ בקש שלמה להיות כמשה יצתה בת קול ולא קם נביא עוד כמשה כו' [ילקוט דברים רמז תתקסו], ונ"ל עפימ"ש עוד במדרש [במ"ר פי"ט] ע"פ כל זה נסיתי בחכמה אמרתי אחכמה והיא רחוקה, אמר שלמה על כל טעמי התורה עמדתי ועל פרה אדומה אמרתי אחכמה והיא רחוקה, ונראה דאיתא בסנהדרין (כא.) פלוגתא לא ירבה לו נשים ולא יסור כו' רבי יהודה אומר לא יותר על י"ח רבי שמעון אומר אפילו אחת ומסירה לבו אסור ומסקינן בגמ' דפליגי אי דרשינן טעמא דקרא דלר' יהודה לא דרשינן ולר' שמעון דרשינן, ולפי"ז נאמר דהנה לר"ש וודאי דעשה שלמה שלא כהוגן דהא אפילו אינה מסירה לבו אסור להרבות וא"כ צריך לומר דסבור כר"י דלא יסור הוא טעם על לא ירבה ואמר אני ארבה ולא אסור, אמנם אח"כ כשנשיו הטו את לבבו ובוודאי לא תלה החסרון בעצמו שאינו חכם רק אמר שטעה בהדין שהדין הוא כר"ש.
<b>וזה"ש</b> דבלא"ה לא היה יכול לומר שלא עמד על טעם דפרה דמנ"ל דדרשינן טעמא דקרא הא לדידיה ע"כ לא דרשינן, אמנם אח"כ כשנתברר לו כר"ש אמר כל זאת נסיתי בחכמה פירוש נסיתי הדבר בהרבות הנשים ונתוודע לי שהלכה כר"ש דדרשינן טעמא דקרא על כרחך דסודה של פרה אדומה הוא גדול שלא אוכל לעמוד עליו.
<b>ונראה</b> לי בטעם הדבר לפי פשוטו מפני מה משה רבע"ה היה יכול לעמוד על טעמה ולא שלמה ובמה היו מחולקים, דהנה האלשיך הקשה על מה שאמרו תבוא אמו ותקנח צואת בנה דמה ענין זה לזה, ותירץ דטומאת האדם בא ע"י המיתה וכשעמדו ישראל על הר סיני פסקה זוהמתן והיה חירות ממלאך המות ואח"כ כשחטאו בעגל חזרה, וע"כ הפרה היה מטהר טמאים אשר נטמאו ע"י המיתה שנעשה ע"י העגל, ויפה אמרו תבא אמו ותקנח כו', והנה לכאורה צריך ביאור בפלוגתא דלעיל דלברי ר"ש אתי שפיר דהרבות הנשים היא ציווי בפני עצמו דאסור להרבות בלי טעם, והסרת הלב הוא ציווי בפני עצמו אפי' אחת, אבל לר"י דס"ל דהסרת הלב קאי על לא ירבה מהיכי תיתי נאמר שהאשה תעבירנו על דעת קונו הלא היא שוה לכל העונשין שבתורה כמו האיש, וצריך לומר דס"ל דכל הנשים דעתן קלות והיינו משום שמוטבע בהם ארס חוה הראשונה שהעבירה לבעלה על דעת קונו ואותה זוהמה עדיין לא פסקה ורחילא בתר רחילא כו', וכמ"ש כל המושל עליך כו', וא"כ ע"כ דזוהמת האב ואם נמשך לדורי דורות, ואתי שפיר נמי טעם דפרה כדברי האלשיך הנ"ל.
<b>אך</b> כל זה לר"י אבל לר"ש אכתי לא ידעינן טעם דפרה וע"כ נאמר דלכך השיג משה טעם דפרה כמ"ש במדרש ויקחו אליך לך אני מגלה טעם הפרה היינו מטעם דפירש מן האשה והיה סבור כר"י, ולכך אמר שלמה אני ארבה ולא אסור דכר"י ס"ל, אמנם יש טעם אחר למה פירש משה מן האשה כמ"ש רש"י לפי שהשכינה מדברת עמו כל שעה כמ"ש אם יהיה נביאכם כו' לא כן עבדי משה שנתעלה על כל הנביאים, וא"כ לא פי' מטעם הזוהמא ואכתי לא ידעינן טעם הפרה, וזה"ש המדרש בקש שלמה להיות כמשה שהיה סבור שפירש משה מהאשה מטעם הזוהמא וכר"י ס"ל ולכך סמך על חכמתו ואמר אני ארבה ולא אסור ומוכח טעם הפרה, ויצאה בת קול ולא קם נביא עוד כמשה ומטעם זה פירש משה מן האשה מחמת שנתעלה על כל הנביאים כנ"ל ושלמה לאו שפיר עביד דהלכה כר"ש ואכתי עומד על שני סעיפים בטעמה של הפרה אדומה וק"ל.
<b>חידושי אגדה לחתונה</b><br><b>זאת חקת כו',</b> עפימ"ש לעיל על זאת יתפלל כו' לעת מצוא כו', ועפימ"ש לעיל בפ' כי תשא ככלתו לדבר אתו שנמסרה לו התורה ככלה ע"ש עפימ"ש זכה עזר כו', דהיינו כשהכוונה לשמה זוכה ללמוד יותר כמ"ש בלא אשה בלא תורה, כמ"ש מצא אשה מצא טוב ואין טוב אלא תורה, ולהיפוך יש בטלים כנגדו רחיים בצווארו, וז"ש על זאת יתפלל כו' זו אשה שיהיה קיום וחיזוק לתורה וזה רק לשטף מים רבים דהתורה נקרא מים אליו לא יגיעו שלא ישטפו מי התורה ממנו ע"י נשיאת אשה, וז"ש זאת דהיינו אשה כמ"ש לזאת יקרא אשה כו', לקחה זאת, היא התחקות התורה והיסוד לקיום התורה.
<b>לברית מילה</b><br><b>זאת חקת התורה כו'</b> עפימ"ש בפ' ואתחנן כי הוא חכמתם ובינתכם כו' אשר ישמעון את החוקים האלה ואמרו רק עם חכם ונבון כו' כי מי גוי גדול אשר לו אלקים קרובים כו', וקשה הא אדרבא הלא אוה"ע מונין את ישראל על החקים ואומרים מה טעם במצוה זו, ועוד קשה ההמשך של כי מי גוי גדול כו' דמה ענין זה לזה, והנה אמרו בגמ' (ר"ה לב.) מנין שאומרים אבות שנאמר הבו לה' כו' מנין גבורות כו', דקשה הלא גבורות הם דינים ואנחנו מזכירין רק חסדים מחיה מתים כו' סומך נופלים רופא חולים כו'.
<b>והענין</b> הוא דוודאי קשה הדבר מאוד לעמוד להתפלל לפני השי"ת והוא עזות וחוצפה גדולה אחרי שיודע בנפשו שהוא טמא שפתים והרבה לפשוע רק רע כל היום, ואיך לא יבוש ויכלם להרים ראשו נגד השי"ת ולבקש צרכיו, וע"כ אמרו לעולם יסדר אדם שבחו של מקום ואח"כ יתפלל כי בזה מדחה קצת המקטריגים שעל ג' ברכות הראשונות אינם יכולים לקטרג, וגם בשאר ברכות אנו מתפללין רק בדרך שבח כי ברוך הוא בריכה וצינור כידוע אצלינו, אמנם כל זאת לא הונח לנו כי איך יעוז קרוץ מחומר מלוכלך בפשעים לדבר דבורים לפני בוראו וכמו שאמר אברהם הנה נא הואלתי לדבר כו' ואנכי עפר ואפר הרי שאברהם אבינו היה מתבייש להעריך דברים לפני בוראו, אך ירושת פליטה לנו מאבותינו ויש לנו על מי לסמוך כי הלא בני האבות אנחנו שהם הודיעו טבעו בעולם והרגילו ופרסמו שמו בפי הברואים ועשאוהו למלך על הארץ וכח זכותם יפה כ"כ עד שבעבורם לא נשוב מפני כל, והראיה על זה שהרי אחז"ל על אנשי כנה"ג שהחזירו עטרה ליושנה משה אמר הגדול הגבור והנורא כו' והם החזירו ואמרו ג"כ כך, וא"כ כיון שבאנו לכלל דעה זו וזכינו להבין שהן גבורותיו ונוראותיו וזכינו לשבח את הבורא בשבח הזה היה ראוי שנענדנו עטרה בראש ולהתחיל בשבח הזה ולמה תקנו לומר אלקי אברהם יצחק ויעקב קודם שבח זה, אלא ע"כ שיותר חשוב שבח זה של האבות אשר ע"י נתקלס בתחתונים ולולי שבח זה לא היינו יכולין לישא פנים לשפוך שיחנו לפניו, ואחרי שהזכרנו זכות אבות אנו מזכירין אותה עטרה שגם על ידה יומשך השפעה גדולה.
<b>והוא</b> דצריך להבין מה שאמרו כיון שידעו שאמיתי הוא לפיכך לא כיזבו בו, וקשה דעדיין הקושיא במקומה עומדת וכי ירמיה ודניאל חלקו על משה רבינו ע"ה וכי לא הודו ח"ו שהקב"ה הוא גבור ונורא, אלא צריך לבאר דגם הם ידעו והודו לזה רק שלא יכלו לשבחו בזה כיון שלפי דעתם בעת ההיא לא התנהג במדה זו, וכמ"ש איה גבורותיו איה נוראותיו, אמנם האנשי כנה"ג חכמו וראו שבאמת לעולם מתנהג במדה זו רק שהיא נסתרת ונעלמת וכמ"ש ישעיה [מה טו] אכן אתה אל מסתתר אלקי ישראל מושיע, פי' כשהקב"ה חפץ להושיע לישראל והם אינם כדאין לעשות להם ניסים ומתירא מן המקטריגים הוא מסתיר התשועה בתוך העונש, וכן אמר ירמיה הנביא ועת צרה היא ליעקב וממנה יושע (ירמיה ל ז), פי' שמתוך אותה הצרה יבוא תשועה.
<b>והוא</b> הדבר שאמרו המקובלים כי דינים צריכין להמתיק בשרשן, ולדעתי ביאור הדבר איך נעשה המתקה זו, כידוע שמאתו לא תצא הרעות רק השינוי הוא מצד המקבלין ונדמה בעיני האדם שהוא רעה ומ"מ יש בו אהבה מסותרת וטובה גדולה ומשכיל על דבר לא ישית לבו כלל על הרע רק ישים עינו על הטוב הנמשך ממנו כל דבר לפי ענינו ומזה יורגל לקבל הכל באהבה כאילו היא טובה גדולה מכל וכל, וממילא מקשר הדבר לשורשו שורש כל הטובות והברכות, וכבר הארכתי בזה ע"פ ועבד הלוי הוא שזה היה ג"כ כוונת נחום איש גם זו והנה אחרי אשר זכינו לידי מדה זו אשר קבלנו מאנשי כנה"ג לשבח להקב"ה שהן הן גבורותיו ונוראותיו דהיינו שגם בצרה נראה הרוחה ונעשה עי"ז מיתוק הדינין, וידוע שאין לבטל הדינין והגבורות רק להמתיקן ומ"מ נשארו בתקפן דהיינו לפי דעתו העניה שהקב"ה עדיין מחזיק במדת הגבורה רק שמתנהג בהם לאכפייא לס"א שלא יוכלו לקטרג עלינו, וע"כ אחר אבות אומרים גבורות דהיינו גבורות תחיית המתים גבורות גשמים ומכלכל חיים דקשין מזונותיו של אדם, ונקראין גבורות מחמת שהקב"ה כופה להס"א שלא יוכלו לקטרג ומלאך רע יענה אמן. וע"כ אמר משה אתה החלות כו' את גדלך ואת ידך החזקה שגם בהדינים מוסתרים חסדים כי משה באמת אמר הגדול הגבור והנורא כי כל זה ראתה עינו.
<b>והנה</b> וודאי כל האומר הקב"ה וותרן כו' (יוותרו חייו, ב"ק נ.), וצריך להבין באיזה כח נעשה זה שהקב"ה יכפה לס"א ביד חזקה, ונאמר עפי"מ ששמעתי מצדיק אחד על מה שאמרו שטן ואוה"ע מונין את ישראל מה טעם במצוה, דלכאורה מה איכפת להם, אבל באמת מזלייהו חזו כי כשהישראל מחזיקין ומקיימין החקים אין עליהן שום קטרוג לומר מפני מה יושפע להם טובות וברכות והם אינן כדאין ומה טעם יש בזה והקב"ה משיב כי כמו שהם מקיימין גזירותי וחקותי ואין שואלין טעם לדבר ע"כ אני מוכרח להשפיע להם בלי טעם וזה שכתוב פה כי הוא חכמתכם כו' אשר ישמעון כל החקים שאתם מקיימין מצות הבורא אעפ"י שאין יודעין טעם לדבר ואמרו רק עם חכם ונבון כו' כי עי"ז יודחו לכל המקטריגים, ואמר ע"ז כי מי גוי גדול אשר לו אלקים קרובים שהקב"ה שומע ומקשיב לתפילתם למלאות שאלתינו ברחמים והיינו רק בשביל קיום החקים ואעפ"י שאינן זכאין, ולכך נאמר בכל קראינו אליו, והיוצא לנו מזה שמצות אלו גורמין טובות הרבה, וכ"כ שע"י המילה זוכין לגאולה ולפרנסה כמש"ל וגם הקב"ה נותן להם בלא שאלת הטעם, וז"ש זאת ברית חקת התורה היינו מצות ברית מילה צוה הקב"ה לאמר שזהו חקה בלא טעם שנקרא ג"כ חק בשארו שם זוכין לחיים בדמיך חיי, וע"כ סיים לעיל קדשי בני ישראל כו' ולא תמותן כמ"ש בעוללת אפרים.

בלק

<b>וירא בלק בן כו', ויגר מואב כו', ויאמר מואב אל זקני מדין,</b> הדקדוקים רבו חדא למה לא כתב מיד שהיה מלך מואב גם למה כתב מתחלה העם ואח"כ ישראל ואח"כ קהל, עוד למה שינה וכתב מתחלה וירא בלק ואח"כ ויגר מואב, ועוד למה נתיעצו במדין, גם לשון כל סביבותינו אין לו פירוש.
<b>ונ"ל</b> דהנה בוודאי לא היה למואב לירא כלל שכבר נאמר אל תצר את מואב רק דנתייראו מההמון עם הפחותים שבישראל שמא ישנו את תפקידם ויצרו לה, ועוד שקצו בחייהם שראו גדולת ישראל, אבל מזה לא הגיע להם נזק וע"כ לא נתיירא בלק כלל דאמר אנא מלכא אנא, וזה"ש וירא בלק כו' את כל אשר עשה ישראל לאמורי ר"ל שכל הנצחון שעשו הוא רק לאמורי אבל למואב לא יוכלו להלחם וע"כ לא התאמץ בשום עצה נגדם, אבל ויגר מואב דהיינו ההמון עם נתייראו מפני העם הפחותים שבישראל אולי לא יקיימו מצות השי"ת לבלתי היצר למואב, וגם ויקץ מואב מפני בני ישראל שקצו בחייהם שראו גדולת ישראל, אזי באו בטענה על בלק דידוע שעמון ומואב טהרו בסיחון ומדין היו נלחמים תמיד במואב ודרך הנלחמים שזה כובש מזה עיירות וכ"כ זה מזה, וא"כ בוודאי שמדין כבשו כמה עיירות ממואב וע"כ אמרו למדין כיון שהישראל אינן יכולין ליקח מארצינו ילחמו עמכם ויקחו את עיירות שלנו מכם כמו שעשו בסיחון, וזה"ש עתה ילחכו הקהל כלם ביחד כל סביבותינו המדינות הסמוכות שלנו, ובלק בן צפור מלך למואב וא"כ היה מגיע הנזק הזה לעצמו ולכן הסכים עמהם לשלוח לבלעם ולהשלים עם מדין.
<b>שערי ציון</b><br><b>מי מנה עפר יעקב ומספר את רובע ישראל כו',</b> צריך ביאור התכת הכתוב שנדחקו המפרשים בפירושו, גם מה חילוק בין מנה למספר, ולמה נקט יעקב ואח"כ ישראל ויתר דקדוקים.
<b>והנ"ל</b> עפימ"ש בס' יצירה [פ"ב מ"א] שלש אמו"ת אמ"ש אויר מים אש, שאחז"ל [שמו"ר פנ"ב] מהו בעטרה שעטרה לו אמו משל למלך שהיתה לו בת לא זז מחבבה עד שקראה בתי לא זז מחבבה עד שקראה אחותי כו' לא זז מחבבה עד שקראה אמי, והנה השלש אלה הם בני חיי ומזוני, בתי הוא נגד בני, ואחותי היא נגד חיי כמ"ש ואתם הדבקים שהש"י [קירב] אותם אליו כביכול באור פני מלך חיים, וכמו כן אנו מתפללין על כל צרה שלא תבוא וימלא כבודו את כל הארץ כי במקום שיש צער ח"ו גם השי"ת אינו יכול לשכון שם שיש שם חסרון וכלום חסר מבית המלך בשגם שהקב"ה מצטער בצרתן של ישראל, ומזוני היא נגד אמי הנק' גומל חסדים טובים כידוע לי"ח.
<b>ועל</b> זה אנו מודים ומשבחים שמאהבתך שאהבת אותנו כו' קראת שמו ישראל וישורון, פי' ענין האהבה והשמחה התלוי בקריאת שמות הללו שהיו"ד יש בה ג' קוצין וע"ז יש להישראל ג' שמות והם יעקב ישורון ישראל, יעקב הוא בחינת עקב והיינו שאמרו עד שקראה בתי מרכבה לשכינה לקבל ממנו השפע, וישורון הוא לשון ישר להשוות אליו כמ"ש שותף להקב"ה במעשי בראשית והוא הבריח התיכון, וישראל הוא שר וע"ז אמרו עד שקראה אמי שהקב"ה גוזר גזירה והצדיק מבטלה, ונק' לשון נקבה לפי שמקבלין השפע מאתו ית"ש.
<b>וע"כ</b> נקרא שלש אמות והם בחי' הג' יסודות שבאדם שהם אויר מים אש שהם בחי' הרוחניות ולמטה מהם יסוד העפר המגושם הנק' בשר אדם, ומ"מ הגוף של כל אחד מישראל הוא משובח וחשוב יותר מנשמת אוה"ע, שעל כן קברי כותים אין מטמאין כידוע. וזהו מי מנה לשון התמנות וחשיבות של עפר יעקב שהוא משובח מאוד אעפ"י שהוא למטה מבחי' עקב כו', ומכ"ש את מספר לשון ספירה וזיכוך את רובע ישראל מדריגה העליונה בחי' הרביעית שע"י מעלה ומדריגה הלזו הם מבטלין כל גזירות רעות ושלום על ישראל, וזהו ביאור כל המקרא שלפניו, כי מראש צורים כו' הם הג' אבות הן עם לבדד ישכון עליון על כל גויי הארץ.
<b>חידושי אגדה לברית מילה</b><br><b>כי מראש צורים אראנו כו',</b> עפ"י הנה עם יצא ממצרים כו', עפ"י אשר תברך מבורך כו' דשמא ברך לסיחון כו' כמבואר במ"א, ולכך אמר אולי אוכל נכה בו כו', והטעות של בלק היה שראה אותו ככב כי רעה נגד פניכם כו' ולכך אמר הנה עם יצא ממצרים שיצאו במזל רע וכיסה את עין הארץ שאינו יודע מה שמעותד לבוא עליו והוא יושב ממולי ג"כ תחת המזל כמו שאר האומות, וע"ז השיב לו בלעם כי מראש צורים אראנו כו' שאברהם היה למעלה מהמזל ויוצא אותו החוצה, ועוד דצורים מורה על ברית מילה חרבות צורים, ומגבעות אשורנו היינו גבעת הערלות דיושע בן נון, וע"כ לבדד ישכון שמחותמין בחותם המלך מי מנה עפר יעקב שטומנין הערלה בעפר להתיש כח הנחש עפר לחמה ובגוים לא יתחשב.
<b>לא תלך עמהם וכו' כי ברוך הוא,</b> מ"ש אאמ"ו שאמר א"כ אברכם כלומר וממילא יהיה קללה, כמו"ש גבי רבקה שלכך היתה עקרה שלא יאמרו מחמת ברכת הרשע פעל זה, ועל זה אמר כי ברוך הוא מקודם. [מעגלי צדק פ' בשלח ד"ה ויהי בשלח]

פנחס

<b>פנחס בן אלעזר כו' והיתה לו ולזרעו כו',</b> נ"ל לפרש ההמשך של ברית שלום לכהונה, דאמרו חכז"ל [אבות פ"א יב] הלל אומר הוי מתלמידיו של אהרן אוהב שלום ורודף שלום כו', פי' שבודאי אין שום אדם בעולם שאינו רוצה בשלום עצמו רק כשרואה אחרים שמתוקטטים זה עם זה נהנה, וע"כ הזהיר התנא שיהיה אוהב את השלום מצד עצמותו וממילא יהיה רודף שלום בין איש לחבירו, שאעפ"י שאין מגיע לו שום היזק כשיהיה מחלוקת ביניהם מ"מ הוא אוהב את הבריות להיות ביניהם ג"כ שלום.
<b>והנה</b> צריך להבין מהו ענין הפטרת שמעו דברי לפרשת פנחס שחכז"ל תקנו הפטורות משום שעת גזירה כידוע, והנ"ל דהנה אמרו חכז"ל (שבת קיט:) לא גלו ישראל אלא בשביל שלא הוכיחו זה את זה, עוד אמרו (יומא ט:) בית שני על מה נחרב על שנאת חנם כו', ובאמת שניהם עולין בקנה אחד כי מחמת השנאה לא הוכיחו זה את זה, וגם דבר זה הוא מסור ללב ואינו יודע להכחישו, ע"כ ראוי להזכיר בימים הללו אותה אזהרה להוכיח כל אחד את חבירו הרמוז בפ' דברי ירמיהו שהזהירו על התוכחה. וכל זה הראה פנחס בפעלו שלא חלק כבוד לרב וקינא לכבוד השם ולכפר על בני ישראל ולא בשביל עצמו ואחז במדתו של אהרן לכך היה ראוי לשמש בכהונה כאהרן ולהורות את בני ישראל מצות ה' כמ"ש יורו משפטיך ליעקב.
<b>וזה"ש</b> <b>פנחס בן אלעזר כו'</b> תדע שהוא ג"כ בן אהרן ואחז במדתו ועשה בשביל כבוד השם ואהבת ישראל, וזהו תחת אשר קנא לאלקיו ויכפר על בני ישראל לכן אמר ומפרסם שאני נותן לו בריתי שלום ואהבה ואחוה ורעות ועי"כ יהיה לו ברית כהונה וכנ"ל, וזהו הטיבו נג"ן בגמטרי' עג"ל בתרועה ע"י התחברות שאפילו עבד ע"ז מוחלין לו כמו שביארתי במ"א.
<b>הנני נותן לו בריתי שלום והיתה לו כו',</b> דמשמע דהא בהא תליא, והוא עפי"מ שפירשתי עמ"ש כל המתייהר כאלו דוחק רגלי השכינה (עי' ברכות מג:), דקשה מה ענין זה לזה, ותירצתי דידוע שהמתגאה מרבה מחלוקת כמו בקרח ואין לו התחברות ואין השכינה שורה בישראל אלא כשהם באחדות, וע"כ המתייהר דוחק רגלי השכינה מישראל, והנה ידוע דכהן נקרא איש חסד והיינו משום שהיה צריך להיות באהבה ואחוה עם כל ישראל כשמקריב קרבנו דשלוחו של אדם כמותו, וע"כ כשהבטיח לפנחס על הכהונה והכתוב ייחסו ומתחילה היו השבטים מבזין אותו ולשעה נתרומם ונתגדל, ומדאגה מדבר שלא ישום אל לבו שום גיאות וא"כ יחלל עבודתו כי לא יהיה לו התחברות, ולכך נתן לו מתחילה ברית שלום ואהבה וריעות ואח"כ יהיה נכון בידו כהונת עולם.
<b>וע"כ</b> לפי רוב השנים קורין פרשה זו בין המצרים כי פנחס הוא אליהו ואמרו בגמ' [עדיות פ"ח מ"ז] שאין אליהו בא כו' רק לעשות שלום שנאמר והשיב לב אבות כו', והיינו לפי שאמרו בגמ' בית שני שהיה בו תורה וגמ"ח מפני מה נחרב מפני קנאה שנאה ועדיין הוא מרקד בינינו, וכבר האריכו חכז"ל בילקוט על השלום שהוא עיקר קיום העולם ואם אין שלום אין כלום כמ"ש עושה שלום ובורא הכל, שמא תאמר אם אין שלום אין רעה ת"ל עושה שלום ובורא רע, וא"כ כל מי שמחזיק במחלוקת הוא בוחר ברע שהוא ההיפך מן השלום, הן אמת שאין אדם רואה חוב לעצמו וכל אחד אומר אני שלום רק המה למלחמה שחבירו מקפח פרנסתי כי היצה"ר מסמא את העינים אבל יש להאדם לחשוב הפסד מצוה כנגד שכרה שאם יכניע עצמו לחבירו וירבה בשלום כדמצינו גבי רב עם הטבח (יומא פז.), נמצא דהוא גורם השראת השכינה וקירוב הגאולה כנ"ל, וזהו הנה על ההרים רגלי מבשר ומה היא הבשורה משמיע שלום, וע"כ מבשר טוב וישועה כי השלום הוא ההיפך מן הרע שדוחה כל הרעות וכל הפורעניות ואומר לציון מלך אלקיך שהוא מקום להשראת השכינה כנ"ל.
<b>דרוש לפ' פנחס שדרש שנת תק"ע לפ"ק</b><br>בגמ' סוטה ר' אבהו כו' מלתא דשוייה לתרוייהו כו' הרמב"ם פי"ח מה' א"ב פ' דזונה הוא שנבעלה לא' מחייבי לאוין השוין בכל, ופליגי עליו הראב"ד ותוס' והרא"ש והק' עליהם מהרש"א בגיטין דף פ"ט ממתני' דראוה מדברת דהא נתין וממזר חייבי לאוין נינהו, ותמה עליו הפ"י בכתובות דף י"ג דאע"ג דלא מקריא זונה מ"מ פסולה לכהונה עיי"ש, ואנכי הרביתי להקשות על תירוצו של המהרש"א שכ' דאתיא כמ"ד אין קידושין תופסין בחייבי לאוין וקשה דהא ר' יהושע הוא דאמר הרי זו בחזקת בעולה לנתין וממזר, ור"י ס"ל ביבמות דאין ממזר אלא מחייבי מיתות ב"ד, ועיי' בתוס' כתובות ר"פ א"נ שפלפלו אי הא בהא תליא וסוף דבריהם מסופקים בחייבי כריתות אבל בחייבי לאוין מודו.
<b>והנה</b> קושית הפ"י נוכל לתרץ לפי מ"ש הה"מ דהא דכ' הראב"ד רק נפסלה לכהונה היינו לאכול בתרומה וא"כ מקשי מהרש"א דע"כ מוכח ממתני' דנפסלה מלהנשא לכהן דאל"כ ע"כ מיירי מתני' בבת כהן והא ליתא, דהנה המ"ע הקשה אהא דכ' תוס' לר"א דאמר נבעלה אבל בנסתרה יש לה מגו דלא נבעלתי שמא יריאה לטעון לא נבעלתי דכשתנשא אח"כ בחזקת בתולה ותמצא בעולה יהי' מקח טעות, ותי' דאתיא כר' יוחנן דס"ל כנסה בחזקת בתולה ונמצאת בעולה יש לה מנה, וא"א דמתני' איירי בב"כ א"כ הקושי' במקומה עומדת דאמרי' לעיל ב"ד של כהנים היו כותבין לבתולה מנה ואמרי' בגמ' תנא ואלמנת כהנים מאתיים, וא"כ אם תטעון לא נבעלתי ותמצא אח"כ בעולה תהי' בחזקת בעולה לנתין וממזר דלא מהימנא אח"כ לומר לכשר נבלעתי דכבר הוחזקה כפרנית וא"כ הוא חללה ואין בה דין ייחוס כהונה כלל דחלל הוא כישראל לכל דבריו ושרי ליה לטמא למתים ואסור לו לישא את כפיו משא"כ אם תטעון נבעלתי לכשר לה דין בעולת כהנים ויש לה מאתים אע"כ דלא מיירי בב"כ.
<b>אמנם</b> קושי' הב' שהקשיתי עדיין צריך נגר דיפרקינה ע"ק מה שהק' המהר"ם שי"ף על לשון דלא מפי' אנו חיין דהול"ל אינה נאמנת גם צ"ב באיזה סברא פליגי ר"ג ור"א עם ר"י, ונ"ל הכל בחדא מחתא עפי"מ דאמר לקמן האי ארוס וארוסתו כו' ועיי' ברי"ף שכ' הנימוקי יוסף דדוקא גבי בתה מכשרינן ברוב פסולין משום דדיעבד הוא דאם תפסלנה תהא אסורה לבוא בקהל משא"כ באמה דאם תפסל מ"מ תהא כשירה להנשא לישראל, נמצא לפי"ז יפה כח הבת להתכשר לעולם, אך כ"ז אם נאמר דאמה נעשית זונה והולד פסול לבוא בקהל משא"כ לפי סברת התוס' דלא נעשית זונה ומכ"ש לפי"מ שפירש הה"מ דלא נפסלה רק לתרומה א"כ הולד כשר לבוא בקהל ולא הוי כדיעבד, ולפי"ז מוכיח מהרש"א מדברי ר"ג דמכשיר את הולד בסיפא ומזה מוכח דע"כ אמה נעשית זונה בביאת חייבי לאוין, ולפי"ז תי' מהרש"א שפיר די"ל דהאי תנא סובר אליבא דר"ג אין קידושין תופסין בחייבי לאוין וא"כ י"ל דבהאי גופא פליגי ר"י ור"ג דר"י סובר קידושין תופסין בחייבי לאוין וא"כ י"ל דבהאי גופא פליגי ר"י ור"ג דר"י סובר קידושין תופסין כדמוכח מיבמות לעיל וא"כ לא נעשית זונה רק פסולה לכהונה וגם הולד אינו פסול לבוא בקהל ולהכי ס"ל דאינה נאמנת אבל היכי דאפי' לר"י הולד פסול לבוא בקהל כגון גבי ארוס וארוסתו אפשר דמודה ר"י דהולד כשר בדיעבד, וזהו שדקדק ר"י בלשונו ואמר לא מפיה אנו חיין פי' דהא עיקר טעמא דר"ג משום לשבת יצרה דלא יפסל הולד בקהל ולכך מהימנינן לה, ולר"י לא צריך לזה דבלא"ה נמי יש לו חיות דיוכל לבוא בקהל.
<b>מילי דשמיא</b><br>נחזור על הראשונות במתני' דראוה מדברת מה שיש לדקדק בה והוא חדא מ"ש איש פלוני וכהן הוא דהול"ל כשר הוא ומאי אכפת לה אם הוא כהן או ישראל, ועוד לשון דלא מפיה אנו חיין הול"ל אינה נאמנת, ועוד צ"ל מאי דאמרינן בכ"מ אלו ואלו דברי אלקים חיים, ועוד מה שהק' אמאי נקט נתין וממזר דהם מיעוט דלא שכיח והול"ל נכרי ועבד דפוסלין נמי אשה לכהונה בביאתן, ועוד מ"ש ר"י עד שתביא ראיה הלא מקרא מלא הוא עפ"י שנים עדים יקום דבר.
<b>והנלע"ד</b> עפימ"ש [אבות פ"א מ"ב] על שלשה דברים העולם עומד על התורה ועל העבודה ועל גמ"ח, ולכאורה משנה זו סותרת מ"ש ר"ג בסוף פרקין על ג' דברים העולם עומד על הדין ואמת ושלום, ועיי' במפרשים שרצו ליישב זה וגורסין העולם קיים, והנ"ל דשניהם עולין בקנה אחד, דהנה אחכז"ל (יבמות עט.) ג' מדות באומה זו ביישנים רחמים גומלי חסדים, והנה ג' מדות אלו יש לנו ירושת פליטה מאבותינו דהיינו אברהם יצחק יעקב שנאמר עליהם בכמה מקומות שהם מרכבה לחסד דין ורחמים, פי' כשבא אברהם והכיר את בוראו וכתב במורה נבוכים שכל מי שהוא דבוק יותר הוא מושגח יותר, והשכל מחייב זה כי כשהאדם מובדל ומופרש מהקב"ה הוא רובץ תחת המזלות הן לטוב הן למוטב אבל כשמדביק עצמו בחסד עליון אזי הוא באור פני מלך חיים וכלום חסר מבית המלך, וגם אצל אחרים רואה טובות וחסדים אעפ"י שאין זכאין כי אין מראין לצדיק דבר רע, ומחמת זה עבד את ה' במדת אהבה חסד כל זה בא לו מכח האמונה השלימה שהכיר את בוראו, וכ"כ למד דעת את העם להכיר את הבורא ולהאמין בו שכל החסדים וכל ההשפעות מאתו ולאהבה אותו, וכשבא יצחק ראה שעבודה זו איננו דבר המתקיים שצריך להכיר ידו החזקה אפי' אם מתנהג עם האדם בחסדים מכוסים וצריך לירוא וליבוש מלפני כבוד גדלו לכך למד את העם לעבדו במדת הפחד וגילו ברעדה כתיב, וכשעובדין את הבורא בשני מדות אלו מעוררים מדת הרחמים והשפעות גדולות וע"כ נקרא ייחוד, וע"כ כשבא יעקב וצירף שני מדות הללו נתפאר בו השי"ת כמ"ש ישראל אשר בך אתפאר וע"כ היתה מטתו שלימה והוא נקרא אב הרחמן שהיה לו צער גידול בנים כמ"ש לכן אמר כו' יעקב אשר פדה את אברהם כו'.
<b>היוצא</b> לנו מזה שמדת גמלנים שיש בישראל הוא מאברהם שהוא היה מרכבה למדת החסד והוא עמוד גמ"ח המוזכר במתני' דלעיל ובמשנת ר"ג קראו עמוד השלום כי הא בהא תליא, ומדת הבושה יש לנו מיצחק שהוא מדת יראה עלאה וכמ"ש ע"פ ולבעבור תהיה יראתו על פניכם זו יראת הבושה, והוא עמוד העבודה שהקריב עצמו על המזבח, ועיקר עבודה הוא התפלה וכמ"ש ולעבדו בכל לבבכם, שיותר צריך יראה ובושה בשעת התפלה כמ"ש בש"ע א"ח כידוע, והוא עמוד האמת כי דובר שקרים לא יכון כו' כשמתפלל בלא כוונה ואומר אח"כ יהיו לרצון כו', ומדת רחמנים הוא מיעקב כנ"ל והוא עמוד התורה שהיה איש תם יושב אהלים וגם הוא היה עקר מדת אמת כמ"ש תתן אמת ליעקב והוא עמוד הדין דהיינו הדין תורה שלא לילך בערכאות העכו"ם כידוע מ"ש כל ההולך בערכאות כו' מחלל השם כו' והרים יד בתורת משה.
<b>והנה</b> ג' מדות הללו דהיינו ביישנים רחמנים וגמ"ח מצאנו חלופיהם באותן הנבדלין מקהל ישראל כי מדת החסד איננו בכל האומות כמ"ש חסד לאומים חטאת, ומדת רחמנות אינו בגבעונים שהם הנתינים שלא רחמו על בני שאול, ומדת הבושה אינה בממזרים כמ"ש ומצח אשה זונה, וגם אמרו (קידושין ע:) כל כהן שיש בו עזות פנים כו'.
<b>והנה</b> ידוע שכל שמות התנאים הם שמות הקדושים כמו יהודה שהטיל בו דל"ת וכן גמליאל ואליעזר ויהושע, והנה מה שאמרו (עירובין יג:) אלו ואלו דברי אלקים חיים והלכה כבית הלל, פי' דהאדם קשור בעולם העליון וכל פעולותיו למטה עושים רושם בעולמות העליונים אמנם הכל לפי ההנהגה, וזה"ש הלכה כפלוני פי' שההנהגה במצב העולם צריך לנהוג כפלוני, ואם היתה ההנהגה באופן אחר היה צריך לנהוג כבר פלוגתיה.
<b>וזה"ש</b> <b>ראוה מדברת עם אחד</b> פי' שהכנסת ישראל מדברת דבורים קדושים ליחודו של עולם ואמרו לה מה טיבו של איש זה דהיינו ה' איש מלחמה באיזה בחי' את עובדת אותו והשיבה איש כהן הוא פי' שהוא איש חסד כמ"ש בעשרה מאמרות טעם למה כהן איש חסד, ר' גמליאל ור' אליעזר שהם שמות של מדות הרחמים אומרים נאמנת דהרי מדה זו בא ע"י האמונה דהיינו מדת אברהם כנ"ל ובזה לבד יתקבל עבודתה דכל מה שישראל אוכלין בעה"ז הוא בשביל האמונה, אבל ר' יהושע שהוא שם של מדת הדין אומר לא מפיה אנו חיין פי' שאין זה ייחוד להוריד השפעות אלא הרי זו בעולה לנתין וממזר שהמה חלופי מדות היראה ורחמנות וכנ"ל עד שתביא ראיה לדבריה פי' ראי"ה אותיות יראה ואז תעבוד את השי"ת באהבה ויראה ויהיה ייחוד גמור להוריד השפעות ובא לציון בב"א.

מטות

<b>וידבר משה אל ראשי המטות כו', זה הדבר כו', לא יחל דברו ככל היוצא מפיו יעשה,</b> המקרא הזה קשה מאוד להלמו ולפירש"י עדיין קשה למה דוקא מצוה זו אמר לראשי המטות, גם מה חילוק יש בין זה הדבר לכה אמר, ועוד שהרי משה בעצמו נתנבא כמה פעמים בכה אמר, גם מ"ש לא יחל דברו ככל היוצא מפיו יעשה הוא כפל לשון.
<b>והנלע"ד</b> דהנה האפקורסים ימ"ש הרוצים לפרוק עול מצות אומרים וכי מה אכפת ליה להקב"ה אם יאכל חזיר או אם לא יניח תפילין רק שעשה כן לנסות את האדם הילכו בתורתו ומחמת זה הוא פורק מעל עצמו עול כל המצות ואומר רחמנא לבא בעי, אמנם הענין ידוע למשכילים כמו בכלי מורה השעות שיש שעל פניו קבוע המורה באצבע מספר השעות והרגעים ונעתק מנקודה לנקודה ובתוך הכלי בפנים רצופים אופנים ושלשלאות קטנים וגדולים אשר יסבו בלכתן אחד באחד יגשו והמה סגורים כלי בתוך כלי ורוח לא יבא ביניהם שאם יתקלקל דבר מה בפנים הכרת פניו ענתה בו שיתקלקל המורה שעה אשר בחוץ, והנה איכר ובער אשר לא ידע עשות נכוחה כאשר יראה המלאכה הנאה בפנים כאופן בתוך האופן הלא ישאל לתומו על מה עשה ככה והני רגלים מאי עבידתיה, הלא יצחקו על חלומותיו ודבריו כי לא מחכמה שאל, ככל החזיון הזה אמרו חכז"ל העושה מצוה אחת בורא לו סניגור אחד והוא מורה באצבע לישרי דרך, והעושה עבירה בורא לו קטיגור אחד והוא נכון למועדי רגל ומורה רעה, א"כ איפכא כל משכיל יבין לאשורו אופן הקלקול והתיקון הנעשה למעלה ע"י עבודתינו בארץ מתחת.
<b>ולתוספת</b> ביאור נאמר דהנה באדם יש חמשה חושים והם רק בכח של הנשמה לבד כי בצאתה מן הגוף אזנים לו ולא ישמע עינים לו ולא יראה, וא"כ יקשה הלא הנשמה אינה מוגבלת למה לא יראה האדם בכל גופו וכל חושיו יפעלו בכל אבריו, ואיך יגבילו אברי האדם את כח הנשמה שחוש הראות לא יפעול ויאיר רק בעינים וכדומה, אמנם כן הדבר כמו שיש באדם רמ"ח אברים גשמיים ושס"ה גידים גשמיים כמו כן ישנם בהנשמה, וכל אבר של הנשמה יש לו כחו המיוחד לו והוא נתלבש באברי הגוף, מכל זה נוכל לשפוט איך כל המצות הם ברוחניות כמו בגשמיות וכמ"ש ומבשרי אחזה אלקי רק שאי אפשר לנו להשיגו על בוריו כמו שא"א לנו להשיג הנשמה, וזהו שאמרו המלאכים (שבת פח:) תנה הודך על השמים שיקיימו כל המצות ברוחניותם.
<b>ובזה</b> מיושב מה שנאמר בכל מקום וידבר ה' אל משה לאמר, דקשה למה לא אמר משה לישראל באותו לשון ששמע מהקב"ה והול"ל וידבר ה' אל משה לדבר או ויאמר ה' אל משה לאמר, ולפי הנ"ל אתי שפיר דכשהקב"ה אמר הדבור למשה בודאי אמר המצוה ברוחניותה רק משה שהיה אדם גשמיי הלביש הענין איך לקיימו בגשמיות, והנה דבור הוא לשון קשה ואמירה הוא לבוש כמו בצע אמרתו, וזהו וידבר ה' כו' שמן הקב"ה יצא בבחי' דבור אל משה לאמר שמשה עשה לבוש לדבר שיוכלו הישראל לקבל ולקיימו.
<b>והנה</b> זה הדבר הוא לשון זכר וכה תאמר היא לשון נקבה, וידוע שזכר הוא משפיע ונקבה היא מקבלת, ואיתא במדרש פ' תשא ויחל משה להלן הוא אומר ואשב בהר והלא אין ישיבה למעלה אלא כך אמר לו הקב"ה למשה מה אעשה שכבר נשבעתי שאעשה עמהם כלה והשיב לו משה רבש"ע כתיב בתורתך לא יחל דברו הוא אינו מייחל אבל אחרים ומחלין לו אני אתיר לך שבועתך לכך נאמר ואשב בהר כדיין היושב וכביכול הקב"ה עומד כו' וזהו ויחל משה כמה דאת אמר לא יחל דברו, ולפי"ז נאמר כיון שמשה זכה לקיים מצוה זו [פי' התרת נדרים] בשמים ברוחניותה א"כ לא עשה לה לבוש גשמי וע"כ הוצרך למקבל אחר שילביש ויגשים המצוה הזו לאמרה לבני ישראל, ולכך אמרה תחילה לראשי המטות בבחי' דבור שאז הוא היה משפיע והם מהקבלין עשו אמירה, ובזה נתעלה משה על שאר הנביאים שקיים מצוה זו ברוחניותה והיה הוא משפיע אח"כ בחי' זכר, וע"כ נתנבא בזה הדבר כי זה הוא לשון זכר ודבור לשון קשה כדבור היוצא מהגבורה, משא"כ שאר הנביאים שלא זכו לעולם לזה ותמיד היו הם מקבלים ומלבישים הדבורים בגשמיות לכך נתנבאו בכה תאמר המורה על מדת נקבה, וזהו שיעור הכתוב פה וידבר משה אל ראשי המטות שכאן יצא בחי' דבור מן משה אל ראשי המטות לבני ישראל לאמר שהם יעשו אמירה ולבוש בשביל ישראל לשבר את אזנם, וטעם הדבר שהוצרך לזה אמר זה הדבר אשר צוה ה' כי מצוה זו קבלתי בבחי' זה הדבר.
<b>הוא</b> שאמר דוד המלך ע"ה (תהלים נא יז) ה' שפתי תפתח כו', דהנה איתא בספרים שסיבת אריכות הגלות הוא בעבור שמקלקלין הדבור בדברים בטלים וכדומה, ונ"ל ביאור הדבר וגם להבין מ"ש דוד (תהלים יב ד) יכרת ה' כל שפתי חלקות כו', דקשה מי הרשהו לענוש ולקלל את הבעל לשה"ר בכרת, אמנם הענין הוא כמו שאמרנו לעיל שבכל תנועה ודבור קל שישראל עושין נעשה רושם למעלה כי יעקב חבל נחלתו וכל אדם מקושר ודבוק בבוראו כי קוב"ה וישראל חד, אמנם כשעובר עבירה גדולה נפסק החבל וזהו ענין כרת.
<b>והנה</b> אותה ההנהגה שהקב"ה צמצם את עצמו להנהיג את העולם הזה נקראת שכינה ע"ש השוכן אתם, כידוע עמ"ש בדבר ה' שמים נעשו שאותן הדבורים שיצאו מפי הקב"ה לברוא העולם הוא המקיים והמחיה את הכל מאין ליש, כי לא כמדת בו"ד שעושה יש מיש מדת הקב"ה שעושה יש מאין, ולכן לעולם צריך בדבר ההוא חיות קדושה לבל ישובו לאין, ולכן אמרה חנה כי אין לבלותיך כו', וזהו שבכ"מ מכנין השכינה בשם דיבור וכנ"ל, והוא נקרא ג"כ מדת המלכות מחמת שהיא הנהגת העולם ובה נקרא הקב"ה אדון הכל המנהיג עולמו, וע"כ כל אדם צריך לצייר בעצמו שפיו חתום בשם אדנ"י, והוא שאמר דוד ד' שפתי תפתח כשאני פותח שפתי אני שם על לב שאני משתמש בשם אדנ"י ולכך ופי יגיד תהלתיך לא אוכל לדבר שום דבר שכנגד רצונך רק תהלתך, וידוע ג"כ כי תהלה נקרא מלכות וכן פה.
<b>הנה</b> כי כן כשהאדם איננו שומר פיו ולשונו הוא מוריד הדבור וכח הקדושה להקליפה וזה"ש שהשכינה בגלות, וע"כ קינא דוד בשביל השכינה ואמר יכרת ה' שפתי חלקות שטוב יותר היה שיהא החבל נפסק שלא יהיה לו כח בדבורו, להכניע הקדושה להקליפה, וזהו סיבה שאין התפלות נשמעות אע"ג דכתיב כה' אלקינו בכל קראינו כו', והיינו דבגדים שבישל קדירה לרבו כו' שקודם התפלה מטמא פיו ולשונו בדברים בטלים, וזה"ש איש כי ידור נדר לה' כמדייר ביה דיירא, שרצונו שלא יופסק דביקותו ועיקר דירתו כי שם ביתו, או השבע שבועה שכבר הוא מושבע ועומד לאסור איסר על נפשו שנשמתו מקושרת בקשר אמיץ בחי החיים, וע"כ לא יחל דברו שלא יקלקל הדבור שלו, ואז ככל היוצא מפיו יעשה פי' שהקב"ה יעשה את כל אשר יצא מפיו שתהא תפלתו מקובלת.
<b>חידושי אגדה לברית מילה</b><br><b>נקום נקמת בני ישראל כו', ומשה אמר נקמת ה',</b> וצ"ב למה שינה מדברי השי"ת, ונ"ל דאמרו חז"ל (ב"ב עה.) פני משה כפני חמה ופני יהושע כפני לבנה, דמשה הנחיל אותם תורה ועולם הבא ויהושע הנחיל אותם ארץ ישראל ועולם הזה, ובחטא זה היה בב' אופנים כמ"ש ע"פ פנחס בן אלעזר כו' השיב את חמתי כו' בקנאו את קנאתי כו' לכן אמור כו' והיתה לו כו', יש לדקדק במ"ש השיב את חמתי דהול"ל שכך את חמתי, גם בלשון בקנאו כו' נדחק רש"י בפירושו, עוד קשה למה כפל שכרו בברית שלום וכהונת עולם, עוד קשה הלא עיקר החימה היה עון פעור שעל ע"ז נתחייבו כליה ועל זה לא נתקנא פנחס רק על בעילת כותית ובמה השיב חימה, גם צריך להבין מ"ש חז"ל על ויעמוד פנחס ויפלל שעשה פלילות עם קונו (סנהדרין מד.).
<b>ונ"ל</b> עפימ"ש במדרש אנא חטא העם הזה חטאה גדולה, חטאו בעריות, ותי' בס' גבולת בנימין דהמפורשים הקשו למה אסור לעבוד ע"ז הלא מגדולת עבד ניכר גדולת רבו, ותירצו דהאדם יש עליו צלם אלוקים משתחוה, אבל כשהאדם חוטא בעריות סר מעליו הצלם אלוקים, וז"ש חטאו בעריות וא"כ לא היה להם צלם אלוקים ומה בכך שעבדו ע"ז, והנה כאן גבי עון שיטים היו ג"כ ב' עבירות הללו דהיינו ע"ז ועריות, והנה על עון פעור היו מחויבים כליה כמו בעגל אבל על עריות היו ראוים רק לשאר עונש, וזה שרצה פנחס להוכיח שלא חטאו בע"ז ולכך קינא על עריות וממילא לא היה מקום לשרות החימה על ישראל, וז"ש השיב את חמתי פי' שהשיבו אחור כמו שמשיבין על קושיא דמעיקרא ליתא, בקנאו את קנאתי בתוכם שהייתי מקנא על ע"ז על שצלם אלוקים משתחוה והלך הוא וקנא על העון שהוא בתוכם שנגע להם דהיינו עריות ולכך לא כליתי כו' כי על עון עריות כבר לקחו ענשם די והותר במיתת הכ"ד אלף ואותן שהוקעו לעיני השמש.
<b>וע"כ</b> ניתן לו שני מיני שכר דהיינו על שקינא עבור הקב"ה ניתן לו ברית שלום ותשואת חן, ועל מה שהשיב חרון אף מישראל ניתן לו כהונה שיקח מישראל הכ"ד מתנות, וז"ש תחת אשר קינא כו' ויכפר על בני ישראל, שעשה שני דברים, וע"כ הקב"ה הסכים לפנחס ותלה עיקר החטא בעריות שנוגע לישראל לכך אמר נקמת בני ישראל, ומשה הזהיר לעשות תשובה על מה שפגמו בכבוד הקב"ה וע"כ אמר משה נקמת ה', ושני אלו מרומזים בפסוק אם לא בריתי יומם ולילה דהיינו תורה וברית מילה שהוא יום ולילה כאשר ביארתי לעיל פרשת תולדות לברי"מ, וע"כ הזהיר אותם משה לתת נקמת ה' לתקן ערלת הלב ע"י המעשה של מצות ברית מילה שפגמו בחטא של בנות מואב.

מסעי

<b>שערי ציון</b><br><b>אלה מסעי בני ישראל אשר יצאו מארץ מצרים ויכתוב משה את מוצאיהם כו' ואלה מסעיהם למוצאיהם,</b> לבאר הדקדוקים שבמקרא זה נקדים מה שיסדו לנו חז"ל בתפלת שחרית כי הוא לבדו מרום וקדוש פועל גבורות עושה חדשות בעל מלחמות כו' המחדש בטובו בכל יום תמיד מעשי בראשית, שאינו מובן לפי פשוטו, והנ"ל דהנה ידוע שהשם של מ"ב שהוא מדת הגבורה הוא השם של מעשה בראשית ר"ת מ"ב ויוצא מפסוק ראשון של בראשית ברא כו' כידוע, וביאור הדבר למ"ש חז"ל בתחלה עלה במחשבה לברוא את העולם במדה"ד ראה שאין העולם מתקיים שיתף למדה"ר, וכבר ביארנו שמתחלה הוצרך למדת הגבורה והצמצום לברוא דברים מוגבלים וזה נקרא מעשה בראשית, ואח"כ הקב"ה מביא בטובו שהוא שם של ע"ב ועולם חס"ד יבנה גמטרי' ע"ב ואין הדינים מתבטלין רק שהקב"ה פועל בגבורתו לכלוא את הדינים ולכפות את מדה"ד, וע"כ היתה יציאת מצרים ביד חזקה, וכמו כן אנו מתפללין בתפלת י"ח אתה גבור כו' ואומרים סומך נופלים ורופא חולים כו' והיינו שמסיימים מי כמוך בעל גבורות שיכבשו רחמיו את כעסו, וע"כ כאן כשנכנסין בהיכל הזכות ואפשר שממדת הדין אינו לנו שום זכות וצריכין לרחמים אעפ"י שאינו הגון אעפ"י שאינו כדאי, וע"כ כשמזכירין פה מדת רחמיו של הקב"ה אומרים תיכף אח"כ המחדש בטובו בכל יום תמיד מעשה בראשית שאעפ"י שאין לנו שום זכות מ"מ הקב"ה יחדש בטובו הגדול כמו שהיה בתחלת הבריאה חדשים לבקרים רבה אמונתך.
<b>וכמו</b> כן היה בערים שנתנו ללוים מ"ח עיר דהיינו ששה שקולטין בין לדעת ושלא לדעת והיינו מדת החסד, והמ"ב קולטין רק מדעת והם ממדת הגבורה למי ששב שאפילו שוגג צריך תשובה להשיב נפש המת שאין לו עלייה עד שימות הכהן גדול שתעלה עמו נשמתו.
<b>ולכך</b> השם הזה של מ"ב הוא בר"א שי"ת שבעה שמות של ששה אותיות שנא' עליהם (ישעיה ו ב) בשתים יכסה פניו כו' ובשתים יעופף, שהאדם צריך לילך ממדריגה למדריגה לעבוד השי"ת בכל אופנים בכל השבעה מדות שלא יאמר אילו היה מיושבי ביהמ"ד ופרנסתו מצויה בריוח היה עובד ה', וע"כ מזכירין בכל יום יציאת מצרים שהיו ישראל משוקעים בתועבותם ואח"כ נפתחו עיניהם והוצרכו להטלטל במדבר ולא היו לעולם על מדריגה אחת לעבוד השי"ת בכל אופנים וע"כ היו מ"ב מסעות, רק החילוק הוא שבמצרים עדיין היו בחושך בכור הברזל והוצרכו לצאת משם להתחיל בעבודת הבורא וע"כ נאמר מוצאיהם ואח"כ מסעיהם, ולדורות הוא להיפך שמתחלה מוטל עליהם העבדות ואח"כ יבוטלו הקליפות וינוער רוח הטומאה מן הארץ ואז תמלא הארץ דעה.

דברים

<b>אלה הדברים אשר דבר משה אל כל ישראל כו'</b> כל מקום שנאמר ואלה מוסיף על הראשונים אלה פוסל את הראשונים וא"כ צריך להבין במה פסל כאן את הראשונים, והנה לפי פשוטו צריך לבאר עפימ"ש רש"י לעיל בפ' מטות שכל הדברים אמר משה לראשי המטות שיאמרו לישראל וכמ"ש במ"א כיצד סדר המשנה כו', אך כל זה בדברי דין ומשפט שיכולין לקבל איש מפי איש בלי השתנות, משא"כ בדברי מוסר שצריך דברים היוצאין מן הלב ואינן מתקבלין כל כך על הלב כשאינן נשמעין מפה לפה מהמוכיח בעצמו וע"כ היו כלן צריכין לשמוע מפי משה בעצמו, וזה"ש אלה פוסל את הראשונים שהראשונים לא נאמרו לכל ישראל מפי משה בעצמו אבל אלו הדברי מוסר משה בעצמו דבר אל כל ישראל.
<b>אמנם</b> להבין עוד מ"ש במדבר בערבה שאין לו ביאור כלל, ומה שפירש רש"י שהזכירן בדרך רמז משום כבודן של ישראל, קשה, הלא באמת הזכיר אח"כ כל העבירות בפירוש שעשו במדבר, ועוד קשה מ"ש רש"י שאין מוכיחין את האדם רק סמוך למיתה, קשה דא"כ בטלה כל מצות הוכח תוכיח, עוד קשה למה כתב בתחילה ישראל ואח"כ בני ישראל.
<b>ונ"ל</b> דהנה יש שני עניני תוכחה הא' כשרואה דבר עבירה מחבירו ומוכיחו להפרישו מאיסורא ולשוב בתשובה לבלי ישוב לכסלה, והב' שמוכיח את האדם להכניע את לבבו, והחילוק הוא שבסוג הראשון איננו מזכיר לו רק אותה עבירה ולאותו האיש בלבד שחטא, משא"כ כשצריך להשפיל ולהכניע לבבו מזכיר לו כל העבירות שעשה בין בעצמו ובין ע"י חבירו שאחד נתפס על חבירו, וע"כ נאמר דוודאי כל העבירות הנזכרים לא עשו כל ישראל והעד שנאמר כי כל האיש אשר הלך אחרי בעל פעור השמידו כו', וכ"כ שאר העבירות רק שנחשב לכלם מחמת הערבות, ולפי"ז נאמר דוודאי על כל העבירות שעשו במדבר בשעת עשייתן בוודאי הוכיחן באותו מעמד וזו מצות הוכח תוכיח רק שלא את כלם הוכיח רק אותו העובר, משא"כ לפני מותו שרצה להכניע לבבם כמ"ש ממרים הייתם עם ה' ורצה להשתרש בלבבם אמונת ה' והחמידם לחשוק בעבודתו ע"כ הזכיר להן כל העבירות שעשו בכל הארבעים שנה, וזה"ש אלה הדברים אשר דבר משה אל כל ישראל ר"ל לכל אחד ואחד מישראל כשראה מהם דבר עבירה והיכן דיבר, ומפרש והולך במדבר ובערבה כו' בכל המקומות שחטאו, אכן בעבר הירדן בארץ מואב לפני מותו דבר אל כל בני ישראל, שהוכיח את כלם בבת אחת.

ואתחנן

<b>אעברה נא כו' ההר הטוב הזה והלבנון כו', אל תוסף דבר אלי כו', וראה בעיניך כו', ועתה ישראל כו',</b> במקראות הללו רבו הדקדוקים, א' מלת לאמר מיותר ומה שפירש"י אם תעשה שאלתי כו' קשה למה דוקא כאן אמר כך, ועוד מ"ש ההר הטוב הזה הוא כפל ומיותר, גם מ"ש ויתעבר ה' בי למענכם הם מה חטאו, גם מ"ש אל תוסף דבר כו' מה בכך אם יוסיף להתפלל או לא, עוד קשה מה שצווהו לראות ימה וקדמה וצפונה ותימנה דבשלמא אם היה עומד באמצע ארץ ישראל שפיר היה צריך בכל הד' פינות לראות, אבל עכשיו שעמד חוצה לא היה צריך לראות רק לפניו דהיינו לצד מערב, גם מ"ש כי לא תעבור מיותר, גם מ"ש ועתה ישראל כו' מה ענינו לכאן.
<b>ונ"ל</b> לתרץ הכל דאיתא בס' גבולת בנימין עמ"ש ויצעק משה אל ה' לאמר שכתיב גבי מרים ופרש"י ג"כ השיבני אם תעשה שאלתי כו', והקשה דלמה הוצרך לזה הלא איתא בגמ' גבי רבי חנינא בן דוסא כשהיה מתפלל אמר זה חי כו' אם שגורה תפלתו בפיו יחיה עיי"ש, וא"כ גם משה היה יכול לנסות בכך, ותירץ דהיינו דוקא אם מאריך תפלתו משא"כ אם מקצר אינו יכול לידע, ובשביל מרים הוצרך לקצר שלא יאמרו בשביל אחותו הוא מאריך ובשביל ישראל מקצר כו' עכ"ד, ולפי"ז היה משה צריך כאן גם כן לקצר בתפלה ולכן נאמר כאן לאמר שהוצרך לבקש תשובה על תפלתו.
<b>אמנם</b> לפי האמת בוודאי לא נחשוד למשה שעשה בשביל עצמו להפציר בתפלה כל כך והרי אהרן כשנאמר לו יאסף אל עמיו תיכף קבל עליו גזירת המקום ולא התפלל כלל, ובלא"ה צריך להבין מה היה כוונת משה רבנו ע"ה שהפציר כל כך ליכנס לארץ שבודאי לא התאוה תאוה לאכול מפריה ולשבוע מטובה, ואם נאמר בשביל לקיים מצות התלויים בארץ ולקבל עליהן שכר הא אסור לעבוד על מנת לקבל פרס דא"כ עובד את עצמו, רק עיקר כוונת עשיית המצות צריך להיות לעשות נחת רוח ליוצרו שאמר ונעשה רצונו, וכאן היה רצון הבורא בהפוך שלא יכנס לארץ, אמנם כן צריכין לומר שכל הטורח הזה שהטריח את עצמו והפציר בתפלתו לכנוס לארץ היה רק בשביל תקנת ישראל שהיה אוהבם הנאמן ומסר נפשו כמה פעמים עליהם, והיה יודע שבוודאי יתעצלו בכיבוש וחילוק עד אשר ישכחו את מעשה ה' הגדול הכל כאשר היה באמת, ואם הוא היה נכנס יבנה תיכף בהמ"ק ויכבוש כל הארץ לפניהם, ע"כ אמר אעברה נא ואראה את הארץ הטובה שאכבוש כל א"י וגם ההר הטוב והלבנון כמ"ש בתרגום שהוא בית המקדש, ומ"מ לא היה יכול להאריך בתפלה כי ישראל יחשדוהו שעושה בשביל עצמו.
<b>אכן</b> רבות מחשבות בלב איש ואלקים חשבה לטובה, והוא דאיתא במד' תנחומא פרשה זו, רב לך, שתי שבועות נשבעתי אחת שלא תכנס לארץ ואחת שאעשה כלה בישראל אתה אוחז החבל בשני ראשיו כו' ע"ש ביאור דבריו עפי"מ שכ' רש"י אלה פקודי המשכן משכן שנתמשכן ב' פעמים בשביל ישראל שהקב"ה שפך חמתו על עצים ואבנים ע"ש, וא"כ אם משה היה בונה את הבית לא היה יכול ליחרב שלא יכלו מעשי ידיו כמ"ש במשכן עצי שיטים עומדים שעומדים וקיימין לעולם, וא"כ היה נמשך מזה רעה לישראל שתיתך עליהם חמת ה' עד לכלה, ועוד טעם אחר שלא היה יכול ליכנס לארץ בשביל מתי מדבר שיחיו לחיי עוה"ב כמ"ש במד' משל לאדם שנתפזרו לו פרוטות והשליך לשם מרגליות כו', ועוד אמרו על ויקבור אותו בגיא מול בית פעור כל זמן שבעל פעור מרים ראשו לקטרג על ישראל רואה קברו של משה כו', נמצא מכל אלו הטעמים היה צריך משה להשאר במדבר לטובת ישראל.
<b>וזה"ש</b> <b>ויאמר ה' אלי רב לך אל תוסף דבר אלי כו',</b> פי' אפשר שתרצה להרבות בתפלה בשביל שכוונתך לטובת ישראל זה אינו כי טועה אתה בהדבר כי הלא עלה ראש הפסגה ושא עיניך ימה כו' היינו כל המקומות שהכעיסו שם ומקומות שעתידין לחטוא ולהגלות וראה בעיניך כי לא תעבור שמעצמך תבין ותראה שאי אפשר לך לעבור כנ"ל.
<b>וזהו</b> <b>ויתעבר ה' בי למענכם</b> בשביל טובתכם מחמת שהרבתם לחטוא עד הנה ושעתידין אתם לחטוא איני יכול לעבור, ואתיא שפיר ג"כ תיבת למען שבכל מקום שנא' למען הוא סגולה על הטובה כמ"ש למען ירבו ימיכם כו', למען ייטב לך כו', למען ה' אלקיך כו', והוסיף עוד מדאגה מדבר כשיראו ישראל שכ"כ חפצים בתקנתם אפילו כשיחטאו א"כ אינם צריכין לירא מן העונש, לזה אמר באמת כבר נשבע שלא יעשה אתכם כלה אבל בעונותיכם תחריבו ארצכם ובהמ"ק ותגלו מן הארץ, וזה"ש ועתה ישראל שמע אל החוקים כו' למען תחיון וירשתם שתשבו על אדמתכם בשלום.
<b>מהגש"פ</b><br><b>ואתחנן אל ד' בעת ההיא וכו' אתה החילות וכו' אעברה נא וכו',</b> ליישב קו' המפרשים למה דוקא בעת ההיא וגם מה ענין שבח של אתה החילות לכאן לתהלה זו, וביאור הענין עפימ"ש חז"ל (נדרים ט:) הרשעים מלאין חרטות, וצריך ביאור דהא כיון שעבר אדם עבירה ושנה בה הותרה לו ואיך יתחרט כיון שנעשית לו כהיתר, והנ"ל דהנה בנוהג שבעולם כשאדם מתעסק באיזה משא ומתן ועושה חיל ומצליח אומרים עליו שהוא חכם גדול ואיש חיל שהתחכם כל כך והגדיל לעשות כזאת וגם הוא בעצמו מתגאה על כוחו ועוצם ידו ומי כמוהו זריז ונשכר, אמנם כשלא יצליח בעסק ההוא אומרים עליו שהוא סכל ונמהר להתעצם בעסק שאינו יכול לעמוד בו וגם הוא בעצמו מתחרט על שלא עשה באופן אחר להצליח, הנה כי כן היא מדת הבוערים ועובדי אדמה אשר לא ידעו את ד', ואולם לא כאלה חלק המאמינים ובוטחים בד' ובישועתו באמת ותמים כי לא יגבה לבבם אם יצליחו ולא ירך אם יפסידו ולא יתחרטו לעולם על פעולתם בעסק משא ומתן ומאמינים שלא יגעו לריק ואם התעסק באופן אחר גם שם לא תמצא ידם תכלית יותר כמו עתה, וע"ז אמר הרשעים מלאים חרטות מחמת שאין להם אמונה שהכל מן השמים יתחרטו לעולם על פעולתם, ולמען השתרש בלבבינו האמונה שלימה ובטחון באמת שהכל בידי שמים. ועל כן כשהיינו בארץ מצרים היינו משוקעים מאד בתועבות לעבוד את המזל שהכל בדרך הטבע לכן הביאנו אל המדבר אשר אין זרע ויבול ומים אין לשתות ונתן לנו את המן לחם מן השמים בכל יום ויום דוקא ולא על חודש ושבוע בפעם אחד בכדי שנרגיל את עצמינו במדת האמונה והבטחון.
<b>וזה"ש</b> רשע מהו אומר, אל הצדיק, כמצחק על מעשיו ואומר מה העבודה הזאת לכם, למה אינכם עוסקים במשא ומתן בתחבולות כמונו רק שאתם כסילים ועצלים, וע"ז אמר לכם ולא לו דמכלל דבריו נשמע שהוא אומר כחי ועוצם ידי שהוא חכם וזריז וכפר בעיקר שהוציא עצמו מן הכלל השגחה פרטית שעל ישראל, ואף אתה הקהה את שיניו ואמור לו הלא בעבור זה עשה ד' לי בצאתי ממצרים שעל דעת זה הוציאנו להשריש בלבבינו אמונה ואילו היה שם לא היה נגאל כי לא נתפעל בלבו שום אמונה באכילת המן וביציאת מצרים.
<b>וזה"ש</b> <b>ויענך וירעיבך ויאכילך את המן אשר לא ידעת,</b> וקשה מה טובה זו שהתפאר עליהם שעינה אותם והרעיבם, ועפ"י הנ"ל אתי שפיר דהנה אמרו חז"ל (סנהדרין כו:) מחשבה מועלת אפילו לד"ת, פירש"י ותוס' כשאדם מחשב בדעתו להרויח באיזה משא ומתן עפ"י הרוב המחשבה משקרת ולא יעשה חיל, וכן עינינו רואות כי רבות מחשבות בלב איש ועפ"י הרוב באותו עסק שאדם סובר להרויח לא יעשיר ולא יקום והי"ת מפרנסהו ומזמין לו פרנסה ממקום אחר באופן שלא עלה בדעתו כלל, ובאמת הדבר קשה כיון שעכ"פ השי"ת נותן לאדם אכלו בעתו מה איכפת לו ולמה לא יתן לו באותו עסק שאדם מחפש אחריו וסומך עליו ולמה יעציבהו שלא תתקיים מחשבתו, אמנם טעם הדבר נ"ל שיהיה בעל בטחון ולא יאמר כחי ועוצם ידי עשה לי וכו', וכ"כ התנהג הקב"ה עם ישראל שלא כדרך הטבע שדרך חיל ההולך ממקום למקום להוליך עמו כל פרנסתו אבל להישראל לא נעשה כן רק הרעיבם והצמיאם עד שהתלוננו ואז נתן להם מאכל אשר לא עלה בדעתם כלל כדי שידעו כי על כל מוצא פי ד'.
<b>וזה"ש</b> ויענך וירעיבך שמתחילה הרעיבך עד שלפי דעתך לא היה שום מזור ותרופה ומנוס ובאמת היה לבבם מרה מאוד על עצמם ונשיהם ובניהם למות ברעב רק שבאמת נתכוונו לשם שמים כמ"ש ויאפו את הבצק אשר הוציאו ממצרים עוגות מצות, ומנעורי היה קשה לי על אותו הנס שנאפה בחום השמש ובאמת דבר זה שלא כדרך הטבע שיהיה נאפה על חום השמש ובמהירות כל כך תלוש בצק עד חימצתו ולמה זה כלל, וניחא לי שבאמת הישראל היו בהולים לצאת ממצרים מחמת אהבת המקום שהיה בוער בלבם, וזה היה החסד נעורים שהזכיר הנביא שהרבה שלא היה עליהן שיעבוד ומחמת זה קצתן לא רצו לצאת ואותם שיצאו היו בדביקות גדול להמשך אחרי השי"ת בלבד ולא שמו לבם כלל על עניני העוה"ז להכין צידה לדרך וגם הבצק שהוציאו עשו רק שלא ישאר להמצרים כי היה בו קצת קדושה שנעשה ע"י ישראל, ולכן נאמר אשר הוציאו ממצרים בשכבר ידענו שלא היו במקום אחר ובדברינו מבואר הייתור, ולכך לא אפו אותו על האור ולא רצו לעשות שום התעסקות לצרכי עולם הזה והוצרך הקב"ה להוציא החמה מנרתיקה לעשות נס גדול כזה, אח"כ כשנרעבו מאוד נתן להם את המן אשר לא ידעו ולא שמעו את שמעו מעולם מאבותיהם ולא עלה בדעתם כלל שזה אפשר להיות ולמען נסותך שתהיה בעל בטחון ותוכל לעמוד בנסיון.
<b>והנה</b> כל זה כשיש לאדם איזה משא ומתן שמשתכר בו דומיא דאכילת מן, אמנם בארץ ישראל שהיה להם שדות וכרמים ופרנסתם בטוח איך יהיו בעלי בטחון, אמנם לא הוצרכו לזה בעבור שכבר עמדו בנסיונות וראו את מעשה ד' הגדול וכל אותן מ' שנה שהיו במדבר לא ראו בטובה, ופעם היו נימוקים ותיכף כשסרו מאחרי ד' שלטו בהם שפטים הרעים כנודע, ואח"כ הורם קרנם ונצחו לסיחון ועוג שלא כדרך הטבע.
<b>והנה</b> משה רבינו ע"ה שהיה עניו מאוד וראה את עצמו כגרוע מכולם ושפל אנשים שבכל ישראל, וע"כ כשהוקשה לו הדבר מפני מה השי"ת אינו שומע לתפלתו להכניסו, שפט על עצמו שאפשר מחמת שלא יהיה בעל אמונה ובטחון בארץ ישראל וכנ"ל, וזהו אמרו ואתחנן אל ד' בעת ההיא שכבר ראיתי כל מעשה ה' הגדול וקבלתי הכל אם טוב ואם רע, ואומר ד' אלקים שכבר נתאמת אצלי מדת הרחמים ומדת הדין אתה החילות להראות את עבדך את גדלך דהיינו מדת טובך וחסדך וגם את ידך החזקה מדת הדין וא"כ כבר נתאמת ונשתרש בלבבי אשר מי וכו' שיעשה כמעשיך וכגבורתך שאתה הוא הפועל ועושה וגוזר ומקיים ולכך אעברה נא כי לא אשכח מלהאמין בך, וייתור מלת לאמור יש טעם בדבר וסגולה בתפלה להכניסה במאמר שיהא בקשתו מבואר בקרא או שיהא בטעם וסברא כדי שלא יהיה עליו קטרוג, וכ"כ מצינו הרבה אצל תפלת הקדושים הקדמונים.
<b>וידעת עם לבבך כי כאשר ייסר וכו'</b> והוא נמנה בין התרי"ג מצות להרא"ה, וצריך ביאור דמה חילוק יש בזה, וגם לענין מה מרמז המצות עשה הלזו ומה נפקא מיניה בידיעה זו, אבל הנ"ל לפימ"ש במ"א ענין מה שהקב"ה מעניש רק מדה כנגד מדה והלא בכל התורה כל העונשין אינם מדה כנגד מדה ודין שמים לא בטלו כמו דין הב"ד שלמטה במי שנתחייב וכו' כדאיתא בגמ', אבל הענין הוא שיש ב' עניני עונשין הא' הוא לנקמה כמו נקמת האדם לחבירו על רעה שעשה לו, אבל עונש בשמים הוא רק להדריכו בדרך ישרה, וע"כ צריך להיות מדה כנגד מדה שידע האדם במה פגם וחטא בכדי לתקן מעשיו וישוב בתשובה, וזה שאמר וידעת עם לבבך וכו', שכאשר יבואו העונשין ר"ל תדע שהכל הוא להדריכך בדרך תלך וללמדך להועיל לשוב בתשובה. [עי' בפרשת יתרו].

עקב

<b>והיה עקב תשמעון כו',</b> צריך להבין למה התחיל בלשון רבים וסיים בלשון יחיד ושמר לך כו', גם מהו החסד שנשבע כו', והנה כמו כן מצינו בפ' משפטים ועבדתם את ה' אלקיכם וברך את לחמך כו' שהתחיל ג"כ בלשון רבים וסיים בלשון יחיד, גם צריך להבין סיפא דקרא והסירותי מחלה מקרבך אין שייך לכאן.
<b>ונ"ל</b> דהנה כל ימי נתקשיתי במה שהרבה הכתוב לספר בשבחו של הנס שנעשה לאברהם ושרה שהולידו בזקנותן וגם הם בעצמם תמהו מאוד הלבן מאה שנים יוליד כו' ותצחק שרה כו', וגבי יוכבד מצינו שהולידה בת ק"ל שנה חמשה בנים משה אהרן ומרים אלדד ומידד, ולא הוזכר זה כלל לחידוש, ונ"ל דהנה יש שני מיני השגחות הבורא על בוראיו, הא' השגחה מיניית והב' השגחה אישיית, דהיינו השגחה מיניית היא על כלל לקיום המין דהיינו שמשפיע להשר ומזל של אותו מין והשפלים מקבלים כל אחד כפי מזלו, וזהו השגחת כל מיני דומם צומח וחי ואומות העולם, והשגחה אישיית היא על כל יחיד בפני עצמו בכל שעה ורגע כמ"ש אדם נידון בכל יום ובכל רגע שנא' ותפקדנו לבקרים ולרגעים כו', ובהשגחה זו מתנהגים הישראל כמ"ש ארץ אשר ה' דורש אותה תמיד עיני ה' כו'.
<b>אמנם</b> היינו אם הישראל עושין הם רצונו של מקום וראוים לכך אבל אם חוטאים וגולים תחת ידי אומות העולם גם הם תחת המזל, וידוע שהעולם נידון אחר רובו שאם רוב ישראל זכאין הן שרויין על אדמתם ואינן תחת המזל יש עליהם השגחה פרטיית, ואם אין הרוב זכאין אעפ"י שיש ביניהם צדיקים מ"מ עומדים תחת גרם המזלות, וידוע שמה שאמרו (סנהדרין סז:) כשפים שמכחישים פמליא של מעלה פי' שהקב"ה משפיע לכל מזל בכלל כמה כסף וכמה זהב ותבואות ושאר ענינים יקבל, והפרטים מקבלים מן המזל, ואלו המכשפים עושים בכשפיהם ומכריחים כח המזל להשפיע הכל על מקום אחד, אבל מי שאינו עומד תחת המזל אינם יכולים לשלוט עליו.
<b>וזהו</b> שתמהו בגמ' (חולין ז:) על ר' חנינא שאמר למכשפת שקולי לא מסתייעא מלתך אין עוד מלבדו כתיב, והקשו דהא מכחישין פמליא של מעלה ומשני שאני ר"ח דנפישא זכותיה, פי' שקושייתם הוא כיון שהישראל הם תחת יד האוה"ע ועומדין תחת המזל תוכל לשלוט עליו, ומשני דנפישא זכותיה ואעפ"י שהרוב הוא תחת המזל מ"מ הוא לגודל זכותיו מכריחין לצאת מן המזל ולידון בהשגחה פרטית, ולפי"ז נאמר דבדורו של אברהם אע"ה שהיו כל העולם רשעים ומתנהגים עפ"י הטבע ומזל, ע"כ היה חידוש גדול שהקב"ה שידד המערכה ואמר לו צא מאצטגנינות שלך שזכותך גדול לצאת מן המזל, ולכך הוקשה ג"כ לאברהם אבינו בעצמו שלא החשיב את עצמו לצדיק גדול כל כך, משא"כ ביוכבד שכבר היו ס' רבוא מישראל עובדי ה' וכ"ש שבט לוי שהיו כלם צדיקים ולא היה חידוש במה שהתנהגו נגד הטבע כיון שאינם עומדין תחת המזל.
<b>והנה</b> איתא בגמ' (ב"מ פז.) עד יעקב לא הוי חולי בא יעקב וביקש רחמים שיחלה אדם מטרם ימות כדי שיוכל לצוות על ביתו, ולפי הצעותינו נאמר דאם הישראל מתנהגים עפ"י השגחה פרטיות ונידון בכל רגע על כל מקראותיהם אין תועלת בהצוואה שכוונתו להעשיר את אוהביו הלא הממעיט לא החסיר ולא יעדיף המרבה, וכשישראל עושים רצונו של מקום מלאכתן נעשית ע"י אחרים ואין צריכין לעשות שום פעולה ויהיו כאוכלי המן וכמו לעתיד שעתידה ארץ להוציא גלוסקאות וכפי אשר תגזור השגחתו כן יקום וא"כ אינו צריך לאותו החולי כלל.
<b>וזה"ש</b> <b>ועבדתם את ה' אלקיכם</b> שתהיו כלכם זכאין וממילא תהיו נידונין אחר הרוב לידון בהשגחה פרטית, וזהו וברך את לחמך ואת מימיך על כל פרט ופרט, ולכך והסירותי מחלה מקרבך שלא תצטרך לאותו החולי לעשות הצוואה.
<b>נחזור</b> לענינינו דכשהישראל עובדים את ה' בכנופיא נידונין אחר הרוב ובהשגחה פרטית כמו האבות שכל אחד היה שקול כנגד כל העולם, וזהו והיה עקב תשמעון התחיל בלשון רבים שיחד כלם יעבדו את ה' אזי ושמר ד' לך כו' ואת הברית והחסד שנשבע לאבותיך וכנ"ל.
<b>עוד</b> יאמר, <b>והיה עקב תשמעון כו' ושמרתם ועשיתם כו' ושמר ה' אלקיך לך את הברית כו',</b> צריך להבין במה הבטיחם בזכות אבות, ממה נפשך, אם יהיו צדיקים לא יצטרכו לזכות אבות, וגם אם לא יהיו צדיקים יגן בעדם זכותם כמו שאנו מבקשים על זכות אבות, ובאמת כבר בארתי זה במקרא ותחת כי אהב את אבותיך כו' בדרוש לשבת נחמו, ועכשיו נוסיף לדקדק ג"כ על תיבת ושמרתם שהוא למותר, ונ"ל דהנה איתא במד' (גמ' שבת פח.) בשעה שאמרו ישראל נעשה ונשמע יצתה בת קול מי גילה רז זה לבני לשון שמלאכי השרת משתמשין בו שנאמר גבורי כח עושי דברו לשמוע בקול דברו כו', ובאמת המאמר הזה תמוה מאוד.
<b>ונ"ל</b> דידוע שיש שני מיני מדריגות בעבודת הבורא הא' הוא מנהג כל אדם שעושים המצות כשור לעול וכחמור למשא ואין להם תענוג בעשייתם שזכו לקיים מצות בוראם רק לעול ולמשא וכשיש להם אמתלא ותירוץ שיכולין להשמט אין מקיימין המצות, ואעפ"י שמקיימין כל המצות עשה ונשמרים מן הל"ת, מ"מ אין בזה נחת רוח לפני המקום ב"ה, וכמ"ש כל מצוה דלא אתעבידא בדחילו ורחימו לא פרחת לעילא [תיקו"ז כ"ה ע"ב], והמין הב' הם שעושים מאהבה ושמחים בחלקם שזכו לזה לקיים מצות בוראם ומצטערים על מצוה שלא יוכלו לקיימה וכל התרי"ג מצות נחשבים למעט בעיניהם, וכמ"ש ר' עקיבא כל ימי הייתי מצטער על פסוק זה מתי יבא לידי שהייתי משתוקק לדבר שתבוא לידי שאוכל להראות לבוראי אהבה רבה כזו למסור נפשי על קדושת שמו באמת, ובעבודה כזו מתענג הקב"ה והיא עבודת המלאכים שמכירים גדולתו של הקב"ה והם גבורי כח עושי דברו שלכך עושין ציוויו בזריזות ובגבורה כדי לשמוע בקול דברו כדי שיצוום עוד לעשות ולעבוד עבודתו, כי כשיש לאדם עבד זריז יש להאדון נחת רוח להשתמש בו, משא"כ כשהעבד עצל ומשתמט באמתלאות ותירוצים אין להאדון קורת רוח ממנו, וע"כ אמרו בגמ' ראה ויתר גוים ראה הקב"ה שבע מצות ב"נ שאוה"ע אין מקיימין עמד והתירן להם שאינו רוצה להשתמש בהן כלל.
<b>וזהו</b> שאמרו נעשה ונשמע כלומר שנעשה כ"כ בזריזות גדול ואהבה יתירה כדי שנשמע עוד שיצוונו עוד לעשות כל המצות ובכלם לא נלאה ונהיה חרדים על דבריו וכמדת מלאכי השרת. וזה"ש כל המצוה אשר אנכי מצוך היום תשמרון לעשות פי' מלשון ואביו שמר את הדבר שתמתינו אימת יבוא לידינו לקיימם.
<b>והנה</b> מדה זו היתה באבותינו שקיימו תרי"ג מצות קודם שנצטוו ולא היה להם שום מורה דרך שהיו משוקעים בין האוה"ע ואעפי"כ נמשכו אחר השי"ת, וזהו שאמר והיה עקב תשמעון כו' ושמרתם ועשיתם אותם שתמתינו מתי יבא לידכם לקיימם אזי ושמר ה' ג"כ את הברית והחסד שנשבע לאבותיכם שתהיו חביבין לפניו כמוהם.
<b>חידושי אגדה לחתונה</b><br><b>עקב תשמעון כו' ושמר לך כו'</b> שהתחיל לשון רבים וסיים לשון יחיד, עפימ"ש כי ברך אברכך, דיש רב בכמות ורב באיכות שהוא חשוב יותר וז"ש כככבי כו' לענין איכות, וכחול לענין כמות, [עיין בשו"ת מראה יחזקאל חלק שערי ציון שער ט'] וע"כ התחיל בלשון רבים וסיים בלשון יחיד שכאו"א יהיה מושלם בכל הטובות, וכמ"ש איש ואיש יולד בה כו' כמ"ש במ"א, וכ"כ בענין הזיווג העיקר להשגיח על האיכות שתהיה אשה יראת ה' וממשפחה הגונה ולא על הכמות ליתן עיניו בממון וכדומה להשביע את העינים, וע"כ מסיים ואהבך וברך פרי בטנך שיזכה לבנים הגונים דפ' והיה עקב יש לפרש על הזיווג וגם ושמרתם כו' כמ"ש אשר תשמרו את שבתותי.

ראה

<b>ראה אנכי נותן לפניכם היום ברכה וקללה</b> וקשה דהתחיל בלשון יחיד וסיים בלשון רבים, והענין הוא עפי"מ שביארתי כבר עמ"ש ואהבת את ה' כו' אפילו נוטל את נפשך כו', דקשה דבשלמא על דבר שיש בו מעשה יוכל לצוות אפילו שהוא נגד הטבע כי יש כח ביד האדם לעשות מה שהוא נגד הטבע משא"כ בדבר המוטבע בלב איך אפשר לאהוב בשביל עונש, וכבר הקשה כמו כן הבעל עקידה עמ"ש אל תירא אותו אין אומרים אל תירא אלא למי שמתיירא עיי"ש.
<b>אמנם</b> ביאור הדבר על דרך שביארתי בפ' ואתחנן על מה שאמרו למה נקרא שמן אנשי כנסת הגדולה שהחזירו עטרה ליושנה ע"ש, וכמו כן שמעתי ממורי נ"י שאמר בשם רבו בי"ג מדות התורה נדרשת מקל וחומר ומגז"ש, שאין התורה נקנית רק במי שקלות וחמורות שוין אצלו, וביאור הדבר כי למעלה במקור הכל שוין שאין דבר רע יורד מן השמים ומאתו לא תצא הרעות רק טוב, אך מי שלא יכול לקבל הטוב כהווייתו נדמה לו שהוא רעה אבל בודאי גנוז שם טובה כפולה ומכופלת, ומשכיל על דבר עיניו תחזינה מישרים את האור הטוב איך השי"ת מצמצם השפעתו להיטיבו באהבה מסותרת אעפ"י שאינו הגון ואינו כדאי ואיך לא ישתרש בלבבו אהבה וחשוקה גדולה נוכח פני ה', וכבר הארכתי בזה ע"פ בכל עת יהיו בגדיך לבנים כו'.
<b>והנה</b> הצדיק צריך להדמות את עצמו לבוראו שלא יהיה חילוק אצלו בין טוב ורע וכמו כן מצינו אצל הלוים הפכו פניהם להר גריזים ופתחו בברכה והפכו פניהם כו' שהיו בחי' פנים ואחור והם המתיקו הדינים בשורשן כמבואר אצלי ע"פ ועבד הלוי הוא, וזה"ש ראה אנכי נותן פי' שתחלת הנתינה וההשפעה הוא באחדות גמור וכמו כן צריך להיות אצלך, רק לפניכם היום ברכה וקללה אם יש ביניכם פירוד כמו היום ואז יש חילוק בין טוב למוטב.
<b>את הברכה אשר תשמעו כו',</b> ליישב הדקדוק של המפרשים דהול"ל נמי אם תשמעו כמו גבי קללה, ונקדים ליישב מ"ש לקמן בפ' זו אחרי ה' אלקיכם תלכו ואותו תיראו ואת מצותיו תשמרו ובקולו תשמעו ואותו תעבודו ובו תדבקון, ויש כאן שינויי לשונות רבים, גם צריך להבין איך יתכן שיקום נביא שוטה כל כך שיאמר שהקב"ה צוה לעבוד ע"ז, וגם איך מצוה זו נוהגת לדורות, והענין הוא שנאמר כי ה' אלקיכם הוא אלקי אלקים ואדוני האדונים כו' עושה משפט יתום כו', ואמרו חכז"ל (מגילה לא.) במקום גדולתו שם אתה מוצא ענוותנותו, ביאור הדבר דלא חלי ומרגיש אינש כמה צריך להיות ירא וחרד כשעומד להתפלל לפני הקב"ה וכמ"ש כי ה' אלקיך בקרבך אל גדול ונורא, ובוודאי יש כמה בני אדם הדומים לבהמה שמתפללין כל התפלות לפי תומם והתפלה עליהם לעול ואינם שמים לבם איך לייחד מחשבתם בכל דבור ואמירה שבתפלה שתקנו אנשי כנה"ג מן תחלת ברכת השחר עד לסוף עלינו כל אות ואות תלוי עליו הרבה יחודים ושמות קדושים ומלאכים, ובכל דבור מקשר את עצמו לשכליים נפרדים ועולה מעולם לעולם ומהיכל להיכל עד שמייחד את עצמו באור פני מלך חיים שמוסר נפשו בנפילתו אפיים כמ"ש בזה"ק [ח"ב ר"ב ע"ב] על פסוק אליך ה' נפשי אשא, שכל כיוצא בדברים הללו צריך האדם להכין את לבבו ומחשבתו כשבא להתפלל לפני מלך הכבוד וכמ"ש בש"ע שצריך להשליך אחרי גיוו ולפנות מחשבתו מכל עניני עה"ז וכל חד לפום שיעורא דיליה כפי שכלו יהולל יש לו יותר בושה ויראה תסמר שערות בשרו כשעומד להתפלל, ולכן היה משה רבינו ע"ה עניו מאוד מכל האדם, ויותר מזה מלאכי השרת נאמר עומדים ביראה כו' ויותר מזה שרפים ואופנים וחיות הקודש נגיד נהר דינור מזעיתן שמזיעין מפחד המרכבה לפני שמשיגין יותר.
<b>והנה</b> הנסיון מעיד על זה כשהאדם עומד להתפלל ומתחיל להכין מחשבתו בדברים אלו אזי היצה"ר מתחגבר עליו ומכביד לבבו ומראה לו איך הוא מרוחק מה' ומחשב לפניו עוונותיו הרבים שמבדילים בינו לבין המקום ב"ה ואיך אפשר שבתפלתו יפעל כ"כ דברים נוראים, וע"כ הוא נסוג אחור וישן שינת עולם ומקשה לבבו, ובאמת כל זה הוא מפיתוי היצה"ר לבלתי להניחו להרים ראש כמבואר בספרים, ומשכיל על דבר צריך לשום עצות בנפשו הלא ע"ז נאמר והוא ניסי ומנוס לי, פי' כשאדם חוטא לפני מלך בו"ד הוא בורח מלפניו, משא"כ אצל הקב"ה שעשיית העבירה עצמה הוא הבריחה מלפניו וההרחק ממנו, וע"כ צריך לברוח להקב"ה בעצמו כמו האם המייסרת בנה הקטן הבן מסתיר את עצמו תחת בגדיה ואינו בורח ממנה כי טוב לו עמה, וכמו כן בעשיית העבירה האדם מתרחק מהקב"ה ובעשיית המצות הוא מתקרב ומתקדש כמ"ש בכל מצוה אשר קדשנו במצותיו כו', וצריך לחזק את לבבו שלא יסוג אחור מדיחוי היצה"ר.
<b>ודוגמא</b> זו מבואר בפ' זו בענין הנביא שמדחה את הלב לומר שלא נאות להתפלל לה' בלבדו כי קדושתו נעלה מאוד וצריך ממוצע לעבוד את המזל, אבל באמת אין הדבר כן כמ"ש חכז"ל [דברים רבה פ"ב] אתה מוצא הקב"ה קרוב ורחוק וע"ז קריבה ורחיקה כו', וע"ז נאמר אחרי ה' אלקיכם תלכו שלא תסוגו אחור אעפ"י שאתם צריכין להסתר את עצמכם בבחי' אחוריים, ואת מצותיו תשמרו ואותו תיראו דהיינו לקיים המ"ע ומל"ת כהווייתן ואח"כ ובקולו תשמעו פי' שע"י המחשבות הטורדות אתכם בתפלה הם העונות וע"י תוכלו להבין היכן אתם פוגמין וכמ"ש ואזניך תשמענה דבר מאחריך כו', ואח"כ ואותו תעבודו שתהיה עבודתכם שלימה וממילא ובו תדבקון, אבל הנביא ההוא בקש להדיחכם כו'.
<b>שבאמת</b> ממקום גדולתו שם ענוותנותו שזה הוא מענות צדקתו שחפץ בתשובת רשעים ואעפ"י שלעת עתה אין האדם כדאי לעבדו מ"מ הוא יודע עתידות שאח"כ תהיה העבודה בשלימות, וכ"כ בהשפעות הטובה נאמר וחנותי את אשר אחון כו' אעפ"י שאינו הגון ואינו כדאי ואעפ"י שאין הקב"ה וותרן עושה בשביל זכיות העתידין, וכמ"ש בצאתכם ממצרים תעבדון את האלקים כו', וזה"ש את הברכה שישפיע לכם אשר תשמעו בעבור שתשמעו לבסוף והקב"ה מצרף מחשבה למעשה.
<b>כי ברך יברכך ה' כו', רק אם שמוע תשמע כו' כי ה' אלקיך ברכך כו',</b> לכאורה קשה דהא שכר מצוה בהאי עלמא ליכא, רק ברשעים נאמר ומשלם לשונאיו על פניו, ולא מצינו שכר מצוה רק במצות צדקה שנאמר בה בגלל הדבר הזה יברכך ה' וכאותן ששנינו שאדם אוכל פירותיהן בעוה"ז.
<b>והנ"ל</b> דהנה אמרו חכז"ל (כתובות נ.) עושה צדקה בכל עת זה המפרנס אשתו ובניו, ומלבד מה שקשה בגוף הענין דא"כ בטלת מצות צדקה יש לדקדק עוד דאיפכא הול"ל המפרנס אשתו ובניו הרי זה עושה צדקה בכל עת, אבל הנ"ל דהנה מצינו כמה רשעים שעוברים על כל המצות ואעפי"כ מקיימין מצות צדקה, וצריך טעם למה לא מסית אותם היצה"ר לעבור על מצוה זו ג"כ כיון שמסורים ביד יצרם, אבל הענין הוא דאמרו חכז"ל [תו"כ קדושים פ"ט] אסור לומר אי אפשי בבשר חזיר רק אפשי והתורה אסרתה, כמו כן כל המצות צריכין לקיים בשביל מצות הבורא ולא לשם פנייה אחרת, וכשהרשעים מקיימין מצות צדקה הוא על א' משני פנים או בשביל הנאת עצמם דהיינו שנותנין בשביל שמבקשים מהם ובושין לפטרם בלא כלום ויגרע כבודם ויהיו מבוזים בעיני הבריות, או בשביל רחמנות שרואין שאין לו מה לאכול וללבוש והם מצטערין בעצמם כשאוכלין זוכרין אדם שכמותם שיש לו אשה ובנים ואין לו מחית נפשו והם יש להם כל תאות נפשם ובכל זה אינם עושים המצות צדקה בשביל ציווי הבורא וע"כ בוודאי שאינם מקבלים שכר מפני שעושים רק בשביל עצמם להנאתם, והעיקר הוא שצריך לקיים המצוה בשביל ציווי הבורא.
<b>והחילוק</b> הוא ביניהם שאם עושין בשביל ציווי הבורא א"כ עושים אפילו בשעה שאין מבקשים מהם כמו שמניחין תפילין אעפ"י שאין אדם מזכירם ואם עושין רק בשביל רחמנות א"כ כשמצר גם להם ואין להם פרנסה בריוח אין נותנין שאומרים להיפך שאחרים ירחמו עליהם, אבל העושה בשביל מצות יוצרו אין חילוק אצלו ולעולם הוא נותן צדקה אפילו בשעה הדחוקה לו ואפילו כשאין מבקשים ממנו.
<b>וזהו</b> שאמרו עושה צדקה בכל עת אפילו כשאין מזכירין אותו ואפילו בשעת דוחקא א"כ מוכח שעושה בשביל מצות הבורא, וזהו המפרנס אשתו ובניו, המפרנס אשתו ג"כ למצוה יחשב כי איננו עושה משום רחמנות רק משום חיוב, ומה שיעדה לנו התוה"ק ברכה והצלחה על אדם כזה נאמר, וזה"ש כאן שכר על מצות צדקה כי ברך יברכך ה' כו' והתנה ע"ז תנאי רק אם שמוע תשמע מצוה זו בשביל מצות הבורא וע"כ מעשה המצות צדקה בכל עת וכנ"ל.
<b>כי לא יחדל האביון כו' ע"כ אנכי מצוך לאמר כו',</b> צריך להבין מלת לאמר שהוא מיותר, גם ל"ל הנתינת טעם למצוה זו, ועוד מה שהקשו בגמ' הא כתיב כי לא יהיה בך אביון כו' ותירוץ כאן בעושין רצונו של מקום כו' קשה הא אמרו במ"א כתיב ונפש נענה תשביע כו' וכתיב ועניים מרודים כו' כאן באין עושין רצונו של מקום הא בעושין רצונו של מקום אין עני כלל.
<b>ונ"ל</b> בדרך הלצה דמבואר בגמ' ובזה"ק [ח"א ק"ד ע"א] כמה מעשיות דעני הוא דורונא דמשדר ליה קוב"ה להנצל מסכנה העתידה לבא, וא"כ לעולם צריך להיות עני שיזכו על ידו, אמנם דבר זה יוכל להתקן שלא יצטרך להיות עני והיינו שכל העוסק בתורת עולה כאלו הקריב עולה, וא"כ כשילמוד פרשת הצדקה שמקבל עליו לקיימה כשתבא לידו מעלה עליו הכתוב כאלו עשאה ויהיה ניצל מכל הסכנות, והיינו רק כשעושים רצונו של מקום שאין העני צריך להיות בעולם רק בשביל לזכות את ישראל, אבל בשאין עושין רצונו של מקום צריך העני להיות בשביל עצמו לכפר עוונותיו או לכונה אחרת ומ"מ שייכים כל המצות של נתינת צדקה וכמ"ש בגמ' (ב"ב י.) אם הקב"ה אוהב את העניים כו', משא"כ כשכולם זכאין וכמ"ש באלשיך ע"פ כי ימוך אחיך כו', וזהו שאמר הכתוב כי לא יחדל האביון מקרב הארץ פי' אפילו כשתעשה רצונו של מקום מ"מ פעמים שיצטרך להיות עני בעולם לזכות בו, ע"כ אני מצוך לאמר פתוח תפתח פירוש שתאמר פרשת פתוח תפתח וללמוד פרשת הצדקה ולא יצטרך להיות עני בשבילך כנ"ל.
<b>חידושי אגדה לחתונה</b><br><b>ראה אנכי נותן לפניכם היום כו'</b> עפימ"ש מצא או מוצא עיין לעיל בפ' תולדות, ולכך עזר כנגדו דאם מקשט מעשיו ע"י שנושא אשה הוא עזר ונקרא מצא ולהיפוך הוא כנגדו ונקרא מוצא, וע"כ צריך לקבל עליו עול תורה ומצות ועי"כ יזכה לברכה כמ"ש להניח ברכה אל ביתך ביתו זו אשתו, וזה שאמר ראה אנכי נותן דאשה טובה מתנה טובה אבל הוא בב' אופנים ברכה וקללה כנ"ל, וע"כ צריך לקשט מעשיו ומחשבה טובה מצרף למעשה ותחול הברכה מעכשיו, וזהו את הברכה אם תרצו לזכות בברכה אשר תשמעו להבא מקבלה ואילך חל הברכה אבל קללה כתיב אם לא תשמעו שאינה חלה רק לאחר מעשה הרשע שאינו מצטרפת, וזהו ענין הנשואין שבא ממרחקים לבקש אבידתו להשלים את נפשו שיהיה נקרא אדם באחדות, וע"כ התחיל בלשון יחיד וסיים בלשון רבים כמ"ש ויקרא את שמם אדם כי שם צוה ה' את הברכה כו'.

שופטים

<b>שופטים ושוטרים תתן לך בכל שעריך אשר ה' אלקיך נותן לך בכל שבטיך ושפטו את העם משפט צדק,</b> י"ל דהול"ל בכל עריך, ועוד למה לי ב' שמות ה' אלקיך, גם מ"ש ושפטו את העם אין ענינו לכאן דכאן הוא מדבר עם שאר ישראל ולהדיינים הול"ל תשפטו משפט צדק לשון נוכח, וגם את העם הוא למותר.
<b>וביאור</b> הדבר עפימ"ש דוד המע"ה (תהלים כג ד) גם כי אלך בגיא צלמות לא אירא רע כי אתה עמדי, וקשה דהא אסור לפתוח פיו לשטן, ובאמת איתא במדרש שהצדיקים מוליכין אותם לגהינם והקב"ה חוקק להם שם של את"ה שלא ינזקו.
<b>ונ"ל</b> דהנה אחז"ל (פסחים פז:) לא גלו ישראל אלא בשביל שיתוספו עליהן גרים, וביאור כל זה, ידוע שהכל ברא לכבודו וכמ"ש (ישעיה מג ז) כל הנקרא בשמי ולכבודי בראתיו כו' שהקב"ה חפץ שהכל ידעו אלקותו ויודו ויספרו ע"ש כבוד מלכותו, וזה אי אפשר רק ע"י ישראל שהם מגלים ומפרסמים שמו וכמ"ש אברהם אע"ה אני הרגלתי שמו בפי כל הברואים ועשיתי אותו אלקי ארץ [בראשית כד ז וברש"י], והנה כשהיו השנים כתקונן וישראל שרויין על אדמתן מציון תצא תורה ונהרו שמה כל הגוים כי היו מעלין ע"י קרבנותיהם ועבודתם כל חלקי דצח"מ וכל מקום שהיה שם ניצוץ קדושה היה נמשך לנקודת ציון שהיה באמצע העולם ושם נתעלה לחזור ולהדבק בשרשו, אמנם אח"כ כשקלקלו מעשיהם הוצרכו להגלות, וע"ז נאמר (דברים כח מז) תחת אשר לא עבדת כו' ועבדת את אויבך והוצרכו להתפזר בארבע כנפות הארץ לחזור אחר אבידתם להעלות כל ניצוצות הקדושים שנתפזרו.
<b>וע"כ</b> לפעמים האדם מתגולל אל ארץ אחרת ואינו יודע סיבת הדבר שזה היה בשביל לעלות משם חלקי הקדושה השייכים לשורש נשמתו וכמ"ש (תהלים לז כג) מה' מצעדי גבר כוננו ודרכו יחפץ כי יפול לא יטול כו', כוונת המשורר בהיות האדם הולך לתומו ודרכו יחפץ כי רוח אחרת עמו לעשות צרכיו אמנם ה' המכין מצעדיו עיניו פקוחות על דרכיו לעשות צורך גבוה והאדם לא ירגיש כלום מזה, וע"כ נאמר (משלי כד טז) כי שבע יפול צדיק כו' כי ידוע כשאדם רוצה להקים הנופל צריך להרכין את עצמו וכמו כן כשהצדיק מעלה אותן ניצוצות הקדושות הרי הוא בעת ההוא בבחי' נפילה ולזה הבטיחו הכתוב כי יפול לא יוטל כי מ"מ הוא גבוה מכל.
<b>וכבר</b> ביארתי שיש חילוק בין בחי' הו"א לבחי' את"ה, כי כשהאדם בגדלות השכל מקבל השפע מבחי' הוא שהוא נסתר ונעלם וממילא יש שם חסדים גמורים מבלי מגע כותי וחיצוני ולכך נקרא עתיקא שנעתק משכל האדם, וכשאדם בקטנות מקבל השפע מבחי' אתה, והוא שאמר דוד שהיה מטולטל וגולה במדינות אחרות עד שאמר כי גרשוני מהסתפח בנחלת אלקים כו', אמר גם כי אלך בגיא בין אוה"ע ורשעים לא אירא רע אעפ"י שאני בבחי' נפילה וקטנות כי אתה עמדי שעדיין אני דבוק במדת את"ה.
<b>וע"ז</b> אמרו בזה"ק [ח"א ז' ע"ב] בראשי"ת ב' ראשית, דהיינו ב' מיני יראה עילאה ותתאה, פי' כמ"ש אצל החיות הקודש רצוא ושוב שמחמת תשוקתם הגדולה רצים לפנים ממחיצתם ושבים אחור מיד מחמת בושה, כמו כן הצדיק נקרא מהלך שאינו עומד במדריגה אחת רק תמיד כשעולה למעלה אחרת ישפל מדריגתו ממדריגה הראשונה כמבואר בס' התניא [ליקוטי אמרים ח"ב הנקרא חינוך קטן ד"ה חנוך לנער] ע"פ כי שבע יפול צדיק כו', וע"כ צריך ג"כ להתחזק ביראה תתאה שהיא יראת העונש אע"ג שעיקר העבודה היא יראת הרוממות, ולעולם אחר הקטנות הזה נתערר עליו מיין דוכרין להשיג מעלה גדולה יותר, וע"ז אמר דוד המע"ה שבטך ומשענתך המה ינחמוני פי' השבט מוסר שהוא יראה תתאה ואח"כ הנחמה והנחת רוח בעבודה השלימה המה ינחמוני לבל אתרפא מעבודתי.
<b>והנה</b> איתא בזה"ק [ח"א ק"ג ע"ב] על פסוק נודע בשערים בעלה כל חד לפום שיעורא דיליה לפום מה דמשער בלביה, וזהו שופטים ושוטרים ותרגום דינין ופורענין כלומר דינים ויראת העונש תתן לך בכל שעריך בכל השיעורים והבחינות אשר ה' אלקיך נותן לך, פי' דהיינו דין ורחמים, שבכל מדה שמודד ומשפיע עליך יהא היסוד מוסד יראת העונש, וע"ז נאמר (תהלים פט טו) צדק ומשפט מכון כסאך כי צדק הוא רחמים לפי שהוא שורש הדינים ומשפט הוא דין ובשניהם יתקלס עילאה, וזה"ש ושפטו את העם לשון גחלים עוממות שנפלו ממדריגתן משפט צדק דהיינו מדה"ד שיבוא עי"כ לרחמים שתהא העבודה שלימה כשלהבת קשורה בגחלת.
<b>עוד</b> יאמר <b>שופטים ושוטרים תתן לך כו' ושפטו העם משפט צדק כו',</b> במקרא זה רבו הדקדוקים, והנה אחז"ל דברים היוצאים מן הלב נכנסים אל הלב, ולמען לא יפול לב המוכיח בראותו שאין דבריו עושים פירות, וכבר כתב בספר מאור עינים עמ"ש כל הנתמנה פרנס על הציבור מיד מתעשר פי' שנותנין לו חכמה ודעת מן השמים להוכיחם ולהנהיגם בדרך ישרה, ובאם לא ישמעו הוא מקבל החלק הטוב מהם, כי דברי מוסר הם מבררים טוב מרע ואם הם אינם משליכים הרע אזי המוכיח מקבל הטוב ועיי"ש עמ"ש על נח בדורותיו היה צדיק, וע"ז נאמר פה שופטים ושוטרים תתן לך פי' שתעשה את עצמך שופט ושוטר ומוכיח ולא תשוב מפני כל ואעפ"י שלא ישמעו לך הלא אשר ה' אלקיך נותן לך שהקב"ה יתן וישפיע לך מה שהוא לשבטיך שמקבל החלק הטוב מהם.
<b>ועל</b> כן שמעו עמי ואדברה, הכתוב אומר במגילת קנות (איכה ב יט) קומי רוני בלילה לראש אשמורות שפכי כמים כו' על נפש עולליך כו', ביאור המקרא הנה ידוע מאמרם ז"ל [קוה"ר פ"ז טז] טוב אחרית דבר מראשיתו היינו כשהוא טוב מראשיתו, שבאמת הכל תלוי בהראשית שע"כ וירא ראשית לו הפריש הקב"ה לעצמו כל הראשיות תרומה ובכורים ובכורות וחלה וכדומה, וכ"כ ייחד יום ראשון בתחילת החודש ובתחילת השנה לעבודתו, ומבואר בס' בינה לעתים [ח"ב דרוש א' לשבת ר"ח אלול] ע"פ ראשית חכמה יראת ה' שכל טוב כו', שבאמת צריך להיות סופו נעוץ בתחילתו שגם הסוף יהיה נגמר בטובה, וכמו המתחיל במצוה אומרים לו גמור, וזהו כוונת הכתוב ראשית חכמה יראת ה' פי' כשהראשית והתחלה היא ביראה, וזו היא חכמה גדולה ושכל טוב לכל עושיהם והיינו כשתהלתו עומד לעד.
<b>וכמו</b> כן פירשתי ע"פ יראת ה' טהורה (תהלים יט י) אימתי היא טהורה בלי שום גמגום ופניה מה שמקבלין על עצמם בתחילת השנה להיות טוב לפני אלקים היינו כשעומדים לעד, ואז ג"כ משפטי ה' אמתת וצדקו יחדיו, היינו עפימ"ש (ר"ה יז:) הרי שהיו ישראל צדיקים גמורים בתחילת שנה ופסקו עליהם גשמים מרובים כו' צריך אח"כ לעשות באופן אחר, משא"כ כשהיראה עומדת לעד ואינם משנים מה שקבלו עליהם אזי גם הקב"ה עושה משפטיו וצדקו יחד סוף שנה כתחלתו, וע"כ הסכימו חז"ל להתחיל לשוב בחודש אלול ולהפריט חטאיו לה'.
<b>הנה</b> ראיתי בחודש אלול של אשתקד שג"כ עסקו בעבודת ה' ומ"מ לא ראינו בטובה בשנה הלזו שהיה גדול היקרות והחולשות ומשא מלך ושרים, וע"כ שיערתי בנפשי כמו שלמראה עינים תינוק קטן ומדלג על רגל אחת ואח"כ כשגדל הולך על שתים ואח"כ כשיזקין נחלשין רגליו יוצרך לרגל שלישי להיות משענתו בידו, כמו כן אנחנו לעת זקנה על שלשה רגלים העולם עומד תורה ועבודה וגמילות חסדים, ולא די לנו לעמוד על רגל אחד דהיינו עמוד העבודה וצריכין להשעין עוד שני רגלים דהיינו תורה וגמ"ח.
<b>וע"כ</b> התחלתי לתקן בשבוע זו שני תקנות דהיינו א' עשיית משמורים להיות נעור בבית המדרש בכל לילה שבאמת כל היום יושבים ועוסקים בבה"מ בתורה אך כדי כל היום וכל הלילה לא יחשו המזכירים לקיים עמוד התורה, וכמו כן על חיזוק עמוד גמ"ח תקנתי קופה של צדקה ליתן לעניים דבר קצוב בכל שבוע, אבל אין הקומץ משביע ולא יצאו ידי חובתם אותם שנדרו ליתן לקופה זו ואין בקצבה זו כדי נתינה וצריכין להוסיף מנה יפה, ובאמת ידעתי המחשבות והתירוצים שאומרים שבלא"ה נותנין צדקה בסתר בשגם שאין זה תירוץ כלל שהרי מצינו בגמ' שממשכנין על הצדקה ואין שומעין לשום אמתלא, וגם על ענין המשמר בבה"מ אומרים שבלא"ה ינערו בביתם או בבה"מ אימתי שירצו, הנה דברים כאלה אין אומר כלל.
<b>וכבר</b> ביארתי מ"ש (דברים ח א) כל המצוה אשר אנכי מצוך היום תשמרון לעשות כו' דקשה שהתחיל בלשון יחיד וסייים בלשון רבים, אבל הענין הוא עפ"י מאמרם ז"ל אינו דומה מעטין עושים המצוה למרובים עושים המצוה, והוא דידוע כי יעקב חבל נחלתו כמו הטבעות שבשלשלת כשפותחין האחת מהם נקרעת כל השלשלת נמצא שכל אחד בפני עצמו הוא גורם לחיזוק כל השלשלת, כמו כן כשמרובים עושים המצוה דהיינו למשל ענין המשמר בביה"מ אעפ"י שלא יגיע לכל אחד ב' לילות מ"מ בב' לילות הללו הוא גורם שבכל הימים הללו ילמדו דברי תורה בבה"מ נמצא שזכות הרבים תלוי בו והוא גרם לכל המצוה ומקבל שכר כנגד כלם, משא"כ כשהוא נעור בביתו או שלא כסדר הזה לא היה לו שכר רק מאותו לילה, וכ"כ בנתינת הצדקה הלזו כל אחד במה שנותן הוא גורם לקיום כל המצוה ונוטל שכר כלה, וזה"ש כל המצוה אשר אנכי מצוך היום תשמרון לעשות, שיעור הכתוב כשתשמרון ברבים לעשות המצוה אעפ"י שראוי לקיימה ביחיד מ"מ נחשב לכל אחד כאלו קיים כל המצוה בכללות, וע"כ הזהיר הכתוב בכל מקום על הכלל בעשיית המצוה וכמו שביארתי לעיל בפ' עקב.
<b>וע"ז</b> צווח הנביא קומי רוני בלילה לראש אשמורות דהיינו עמוד התורה ותיקון המשמורים, שפכי כמים לבך והוא עמוד העבודה והתפלה, שאי אליו כפיך בנתינת הצדקה לקיים עמוד גמ"ח, וע"כ עלינו להשגיח שחוט המשולש הזה לא ינתק.
<b>וכל</b> המסרב בדבר זה לא די שפירש עצמו מן הצבור ומבואר ענשו בגמ' אף גם זאת שהוא מחטיא את הרבים ואיך ישא פנים ליום הפקודה בראשית השנה ובמה יתרצה לפני אדוניו בשגם בלא"ה הזהרתי לאותם הסרבנים ומתלוננים אחר עשייתי ותיקוני וירגנו באהליהם, הנה ידוע שכתוב המתנשא לכל לראש אפילו ריש גרגיתנא מן שמיא מוקמי ליה (ב"ב צא:), וא"כ כיון שהוכרז בשמים שאנכי אהיה רב פה ואנהיג אתכם כל המהרהר ומסרב אחר עשייתי הוא חולק על הקב"ה וילך לדין עם הב"ד של מעלה למה מנו פרנס שאינו הגון כמוני, באמת אמרו דור דור ושופטיו שהשופטים כפי הדור המה, וזהו ג"כ מרומז במקרא דפ' זו שופטים ושוטרים תתן לך כו' ואל תסרב אחרי עשייתם כי הלא אשר ה' אלקיך נותן לך מה שהקב"ה ממנה אותם עליך הוא לשבטיך כפי הדור כפי צרכתם הוא בורר להם ראשים, וכ"ש וק"ו כשרואין שעשייתם הוא לשם שמים באמת לאמיתו ואין שום פניה בדבר.
<b>הנה</b> כי כן באתי להזהיר בשתי אלה לבל יבעטון אורחותם, ובהכנה זו נוכל לבוא אל המלך כי יאמר בואו חשבון ביום הדין הבע"ל, וכמ"ש (תהלים קיח כ) זה השער לה' כשהתחלת והשער הוא לה' שיסוב על קוטב עבודת הבורא ומסובלים במצות ומעשים טובים אזי צדיקים יכתבו בספרן של צדיקים לאלתר לחיים, וכמ"ש הן אל כביר לא ימאס כשרבים עושים המצוה.
<b>וזה"ש</b> שופטים ושוטרים תתן לך ותרגם דיינין ופורענין שתהיה עליכם אימת הדין בכל שעריך דהיינו בההתחלה והשער להכנס לשנה הבאה, ועל איזה אופן תהיה ההתחלה לזה אמר אשר ה' אלקיך נותן לך לשבטיך פי' שתקיימו המצוה ברבים שיהיה כל אחד נוטל שכר כלם, ור"ל שיתן ה' לך לכל יחיד מה ששייך לשבטיך לכל הכלל, ועי"כ ושפטו את העם הב"ד של מעלה ישפטו את כל ישראל משפט צדק כמו שמתפללין במשפט תעשה צדק אוכי"ר.
<b>חידושי אגדה לחתונה</b><br><b>שופטים ושוטרים תתן לך בכל שעריך כו',</b> עפימ"ש בפ' דלקמן כי תקרב אל עיר כו', עמ"ש בעוללת אפרים, ולתוספת ביאור עפימ"ש וידעת כי שלום אהליך ופקדת נוך כו', דשלמה המלך ע"ה המשיל את האדם לעיר קטנה ואת האברים לאנשים והיצה"ר למלך זקן כי לפתח חטאת כו' והיצ"ט לילד מסכן, וזהו עיקר המלחמה של האדם כמ"ש לעולם ירגיז כו', וכמ"ש בחובת הלבבות שבתם מן המלחמה הקטנה כו', וע"כ בימי הנעורים יש אתו מלחמות שהיצה"ר מתעצם לפתות לעבירות והיצ"ט מסרב נגדו וכמ"ש אין שלום בעצמי כו', רק כשיגביר היצ"ט נעשה שלום, וע"כ כשבא לכלל דעת צריך ליתן עצה לתווך השלום והיינו ע"י נשיאת אשה שיש השם ביניהם כשהם באחדות ושלום ובאם לאו מסתלק השם ונעשה אש ואש, וזהו וידעת כי שלום כו' זה יהיה ע"י ופקדת נוך שלא תחטא.
<b>וז"ש</b> כי <b>תקרב אל עיר שתהיה גבר בגוברין לכנוי אותך בשם עיר כו'</b> ומושלם בשני יצרים אז תתעצם וקראת לשלום שתקח אשה ואז והיה לשון שמחה אם שלום תענך שגם היא תהיה אשה כשירה וכל העם היינו האברים יהיו לך למס כו' שיעזרו אחריך בעולם הבא כמ"ש בעוללות אפרים, וע"כ צ"ל נשיאת האשה לש"ש כמ"ש האלשיך ע"פ כי יבעל בחור כו', וע"כ הנשואין נקראין השער לשלימות האדם והתקן עצמך בפרוזדור ואז זיווגו עולה יפה כמ"ש ע"פ זה השער כו' אז צדיקים יבואו בו כ"כ בענין חודש אלול כמ"ש במ"א, וז"ש שופטים ושוטרים דהיינו מדת היראה תתן לך בכל שעריך בשעת נשיאת האשה ואז תרויח כי אשר ה' אלוקיך נותן לך פרנסה גם לשבטיך להוליד בנים כשרים וגם ושפטו את העם משפט צדק שתזכה בדין כי הנושא אשה מוחין לו כל עונותיו.
<b>לברית מילה</b><br><b>שופטים כו', עפימ"ש ונתן לכהן הזרוע כו',</b> הביא בעוללות אפרים [מאמר תמז והוא מספרי פ' שופטים פכ"ב] דורשי רשומות אמרו הזרוע כנגד היד שנאמר ויקח רמח בידו, לחיים כנגד תפילה שנאמר ויעמוד פנחס ויפלל, והקיבה כמשמעו וכן הוא אומר ואת האשה אל קבתה, ונ"ל עפימ"ש בזה"ק [ח"ב ק"י ע"ב] לגבי מזבח חתם אות ה' הרשת כו' ולגבי דבורה אות וא"ו ותשר כו' ולגבי תשרי אות יוד דהיא הוא דשמא קדישא, ואמרתי לפרש עפימ"ש שיעקב הכין את עצמו לדורון ולמלחמה ותפלה כמ"ש במ"א, כ"כ לענין ברית מילה דורון הוא הילד שמקריבו כמו קרבן ועושין לו יסורין, והמילה בעצמה דחרב פיפיות כו' הוא במקום מלחמה, ותפלה היא ע"י כוונת המוהל שעי"כ הילד מקבל נשמה קדושה שיוצא מחול לקודש והיא היסוד לכל התורה ומצות, ולכך נקרא שער שע"י המילה נכנסין לתורה ומצות, וז"ש משפט הכהנים מאת העם מאת זובחי הזבח [כמ"ש כורתי בריתי עלי זבח] ונתן לכהן הזרוע מה שפועל בהיד בגשמיות וגם הלחיים ע"י התפלה וגם הקיבה שהוא הולד שמלין באותו מקום שנקרא באשה קיבה, וז"ש שופטים ושוטרים כו' דהיינו מדת היראה וקבלת עול מלכות שמים תתן לך בכל שעריך ע"י מצות ברית מילה ועי"כ ושפטו כו' תזכה לטובות הרבה כמ"ש לעיל.

כי תצא

<b>כי תצא למלחמה על אויביך כו' ושבית שביו כו' וראית בשביה אשת יפת תואר כו' ולקחת לך לאשה,</b> כאן רבו הדקדוקים חדא דהול"ל כי תצא ללחום, ועוד דאין השביה תלוי בנצחון המלחמה דאף המנוצח שובה שבויים הרבה, ועוד לשון ושבית שביו אין לו פירוש וכאן אי אפשר לפרש כמ"ש רש"י ע"פ וישב ממנו שבי, שפחה אחת ששבו ישראל מהם, דא"כ היא ישראלית ואין לה דין יפת תואר, ועוד למה אמר יפ"ת ולא יפת מראה כי תואר הוא רק בנין האברים ומראה הוא על קלסתר פנים, ועוד אמרו ולקחת אותה לך לאשה.
<b>הנה</b> קרוב יום ה' הגדול והנורא אשר נפש כל איש תערוג ברחמים להפיק אותה, וכבר צווחו על זה בזה"ק כי לא זו הדרך אשר יחפץ המלך ביקרו מצווחין ככלבים הב לנו חיי הב לנו מזוני וכל חסד דעבדין לגרמיי' עבדין, ובאמת גם מה שמתפללין על חיי עוה"ב ומול את לבבינו לאהבתך ויחד לבבינו ליראה וכדומה גם זה נקרא עושה בשביל עצמו כי מה חילוק יש אם עושה בשביל תאות עוה"ז או להשיג תענוג עה"ב ובאמת לא נברא האדם בשביל עצמו, והעיקר שיעשה את עצמו טפל להשכינה, וזה יוכל להיות לשני אופנים דהיינו שעיקר בקשתו יהיה בשביל גלות השכינה שהשפע יורד לבין האומות והקליפות הכופרים בהשגחת הבורא והמה כפויי טובה וזהו דבר שאין הדעת סובלו, ואם הוא צריך לרחמים ולהתפלל על עצמו יהיה עיקר תפלתו ג"כ בשביל הקב"ה כי עמו אנכי בצרה ובכל צרתם לו צר ואם לא יעשה למעננו יחוס על כבוד שמו המחולל בין הגוים, ומחמת זה גם הרבה מבני עמינו נסוגים אחור כמתיאשים מן הגאולה והוא הסיב את לבם אחורנית באמרם עזב ה' את הארץ.
<b>והוא</b> שאמר דוד המע"ה במזמור אל נקמות כו' [תהלים צד] ויאמרו לא יראה כו' ולא יבין אלקי יעקב, פי' שהישראל המדוכאים והאומללים אומרים איך אפשר שהקב"ה משגיח עלינו ולישועתו נקוים ללעג ואיה איפוא רחמי האב ואנחנו מאשרים ידים ודרך רשעים צלחה, וע"ז משיב בינו בוערים בעם כו' הנוטע אוזן הלא ישמע כיון שאתם מסכימים שהוא היוצר והבורא אוזן לאדם הלא הוא בעצמו השומע כי הלא נטע קדושתו וחיותו כביכול בהאוזן להיות לו כח השמיעה, נמצא כל מה שהאדם מדבר ורואה ושומע הקב"ה בעצמו עושה כל אלה, אמנם ה' יודע מחשבות אדם כי המה הבל כי האדם לא ידע ולא יבין איזה דרך טוב לפניו ובאמת הן הן גבורותיו הן הן נפלאותיו כו'.
<b>ואמר</b> עוד <b>לולי ה' עזרתה לי</b> שאם לא הייתי דבוק בהשי"ת ופרשתי את עצמי מדרכי אוה"ע היה עזרתה לי, כי רק בשביל זה שונאים אותי מחמת שאני פרוש ומובדל מהם, רק כמעט שכנה דומה נפשי שאני מתיירא בשביל הנשמה מלהמרות עיני כבוד שמים, הלא עין בעין אנו רואים השגחתו עלינו כי אם אמרתי מטה רגלי פי' באותה שעה שאני מתיאש חסדך ה' יסעדנו, והנסיון מעיד על זה כשהאדם בתכלית הקטנות שפעמים יותר יוכל לפעול בתפלתו ויתרחש לו ניסים מכאשר הוא בגדלות דבוק בהשי"ת, וטעם הדבר כי לא ידח ממנו נדח וע"כ כשהאדם רחוק מאור פני מלך צריך לעשות לו ניסים להחזיק אמונתו.
<b>ברוב שרעפי בקרבי תנחומיך ישעשעו נפשי</b> כמ"ש במד' ויצא ע"פ אלה אזכרה משל למלך שהניח ארוסתו והלך למדינת הים ושהה והיתה כתובתה מרובה והיו לה שכינות רעות שמונות אותה והיא הולכת לביתה וקוראת כתובתה כך וכך אפריונין אני עושה לך כו' והיא בוכה ומתנחמת כך ישראל אוה"ע מונין אותן כו' והן הולכין לבית הכנסת וקוראין בתורה אם בחקותי תלכו והפרתי והרבתי אתכם כו' והתהלכתי בתוככם והם מתנחמין בתנחומין הללו ואנכי משתעשע.
<b>ואמר</b> עוד היחברך כסא הוות כי צור לבבי וחלקי מה אוכל לחשוב ולהרהר אחריך במה שאתה משפיע לאוה"ע כל צרכיהם וכי בשביל אהבה ונחת רוח שיש לך מהם או בשביל כל המדות רעות שהם אוחזין בהם אתה ממשילם על בניך המיחדים שמך המפרסים מלכותך וההרוגים עליך ולולי זה מי ידע מגדולתך וכבר החזרת העולם לתוהו והם קיימוהו בקבלת התורה וכי בשביל זה אתה משפילם לפני אויבינו פלילים ערלים וטמאים ישבו ברוב גאוה לשפוט בני אל חי, היחברך כסא הוות האיך בקשת לך חבר כזה שאתה מושל בעליונים והוא נגדיך מושל בתחתונים הלא הוא מתנהג בהיפך נגד רצונך כי הוא יוצר עמל עלי חוק וחוקיו לא טובים ויגוד על נפש צדיק ואתה רצונך להצדיק צדיק והוא מרשיע את הנקי.
<b>אבל</b> ויהי ה' לי למשגב והיינו כמ"ש ר' חנינא אילמלי אני נשרפתי ולא ספר תורה הייתי מצטער עכשיו מי שיתבע עלבון ס"ת יתבע עלבוני, וזהו ויהי ה' שהוא המהוה כל הויות וניצוצות הקדושות שיש בהקליפות להחיותם והמה כפויי טובה לכפור בו ולהשתעבד בבניו בזה אני מתנחם שיעשה למען שמו ומשג"ב בגמטרי' א"ל שד"י, שהוא השם של מדת המלכות וחיות העולמות, ואלקי לצור מחסי כמ"ש שמתישין כח של מעלה כמ"ש צור ילדך תשי והיינו שהשכינה בגלות שהקב"ה נותן שפע באומות, ועוד כי בכל צרתם לו צר ומה לו לאב שהגלה את בניו.
<b>וזהו</b> ביאור הכתוב כי תצא למלחמה על אויביך שהמלחמה היא כבדה והוא הולך אליה להגביר ולהרגיז היצ"ט על היצה"ר ואז בודאי ונתנו ה' אלקיך בידך כי הבא לטהר מסייעין אותו, רק ושבית שביו פי' שעיקר עבודתך לא יהיה בשביל עצמך רק להוציא הניצוצות אשר שבו הס"א מן הקדושה, ועוד וראית בשביה אשת יפת תואר קאי על השכינה כמ"ש בקינות אז בהלוך ירמיהו כו' אשה יפת תואר מנוולת מצא, שלא נאמר יפה מראה כי בגלות נאמר אל תראוני שאני שחרחורת רק יפת תואר דהיינו השיעור קומה ובנין האיברים, וחשקת בה כאשר תאוה נפשיך להקים הכנסת ישראל מעפרא ולקחת לך לאשה שתקח את עצמך לאשה דהיינו להיות טפל ולא תעשה בשביל עצמך כלל.
<b>ועם</b> ענין הנ"ל פירשתי מ"ש המשורר משוך חסדיך ליודעיך אל קנא ונוקם, דלכאורה אין למאמר הזה ביאור כלל, אמנם הענין הוא דידוע כשיש לאדם שני בנים שא' עושה רצונו והב' מורד בו ומכל מקום רחמי האב מלרדות את בנו יותר מדאי ע"כ הוא נותן לבנו העושה רצונו מתנות רבות מלבישו ומנעילו ומניח את השני בלא כלום וממילא יכאב לבו יותר משאם היה מכהו ורודהו כל היום, וכמ"ש הכתוב הנה עבדי יאכלו ואתם תרעבו כו', הנה עבדי ירונו מטוב לב ואתם תצעקו מכאב לב, כי אין אנו יכולין לבקש מהשי"ת שיענוש לעוברי רצונו כי מה בצע לנו בזה ועוד דהוי כמוסר דין לשמים וגם ענוש לצדיק לא טוב, ע"כ אנו מתפללין שהקב"ה ישפיע לנו שפע חיים טובה וברכה והצלחה ודבר זה בעצמו יהיה עונש לרשעים, וכמ"ש צדיקים מתרפאין בה ורשעים נידונין בה פי' שיוציא הקב"ה חמה מנרתיקה היינו שישפוך את רוחו על כל בשר ומי שלא הכין את עצמו לא יוכל לסבול, וכמו שהיה גבי קבלת התורה שיצאה נשמתן, וזהו שאמר משוך חסדך שתמשיך חסדים לצדיקים וממילא תהיה קנא ונוקם במדת החסד שלא תצטרך להתקצף כלל, רק ע"י השפעתך לצדיקים תהיה קנא ונוקם לרשעים, ותמימים ינחלו טוב.
<b>ועפי"ז</b> יבואר מ"ש לקמן כי ה' אלקיך מתהלך בקרב מחניך כו' והיה מחניך קדוש, דקשה וכי צריך לתת טעם על המצוה ועוד לשון מתהלך הול"ל הולך ויתר הדקדוקים, אמנם ידוע מ"ש האבות הן המרכבה כי אין השכינה שורה רק על דבר שבטל לו וכמ"ש בטל רצונך מפני רצונו כמ"ש בזה"ק [פ' תצא רפ"א ע"א] כברא דאשתדל בהון בתר אבוי ואמיה וכו' דרחים לון יתיר גרמיה ומסר נפשיה למיתה עליה.
<b>וכ"כ</b> מצינו שאמר דוד המע"ה (תהלים מד ז) כי לא בקשתי אבטח פי' שאינני סומך על תפלתי ובקשתי וחרבי לא תושיעני שאינני מתפאר לומר שהתורה שנקראת חרב פיפיות שאני עוסק בה תגין עלי, וראיה לדבר כי הושעתנו מצרינו ומשנאינו הבישות פי' דמצינו גבי לוט שאמר לו המלאך לא תביט אחריך ופרש"י מפני שאינך ניצול בזכותך אינך רשאי לראות במפלתן וכאן אמר כי הושעתנו מצרינו וגם ראיתי במפלתן והיינו ומשנאינו הבישות שעשית לנו נס כפול והיה לנו פתחון פה לומר שבזכותינו נעשה זאת, ואעפי"כ באלקים הללנו כל היום ולא זו בלבד שבשעת מעשה הודינו לך על נסיך הגדולים וטובותך כי גם שמך לעולם נודה סלה ונזכירה שמך לעד וגם להיפך אף זנחת ותכלימנו כו' עליך הורגנו כל היום.
<b>והנה</b> כאתערותא דלתתא אתערותא דלעילא כשאדם מקדש עצמו מלתתא ממשיך עליו קדושה מלמעלה ואדרבה הוא מושל כי צדיק מושל ביראת אלקים, ואעפי"כ צריך להזהר שלא יעשה בשביל עצמו. וזהו כי ה' אלקיך מתהלך כו' פי' כשיהיה בזה האופן שהשי"ת מצטרך לילך בקרבך ע"י פעולתך וקדושתך שכבר קבל עליו ושכנתי בתוך בני ישראל ואז תזכה לב' דברים, הא' להצילך ועוד לתת אויביך שתראה במפלתן של רשעים כיון שאתה ניצול בזכותך, ואז תזהר והיה מחניך קדוש שהמוחין שלך יהיו מופרשין כי קדושה היא לשון הפרשה מה שאתה חושב ומתאוה בלבך יהיה טמון ומופרש, וכ"כ אנו אומרים נהללך ונשבחך פי' גדול שבכלם הללוי' שהוא שם של מדת החכמה עליונה ושבח הוא לשון גבורה כמו משביח שאון ימים, ונפארך שב' מדות הללו הם מיתוק הדינין ונעשה התפארות, וממילא נברך את שם קדשך כי בריכה היא צינור והשפעה שנמשיך לנו חסד ורחמים מהשם הקדוש והמופרש הנקרא בזוה"ק עתיקא לפי שהוא נעתק משכל אדם דהיינו הוי"ה בניקוד קמץ, כאמור לדוד ברכי נפשי פי' לדוד ממש שהוא מדת המלכות והנהגה תברך ותמשיך נפשי ורצוני את השם דהיינו מדה"ד וכל קרבי מה שהוא טמון בחובי ובקרבי את שם קדשו צריך להיות מופרש.
<b>עוד</b> יאמר <b>כי תצא למלחמה על אויביך כו'</b> <b>ושבית שביו,</b> י"ל דמלת על אויביך הוא למותר דפשיטא שאין יוצאין למלחמה על האוהב, ועוד מהו ושבית שביו שאין לו ביאור, והנה הכתוב אומר וידעת עם לבבך כי כאשר ייסר איש את בנו כן ה' אלקיך מייסרך, פי' שהוא לשון איסור שישראל הם מקושרין בהקב"ה וכל אחד יש בו ניצוץ קדוש חלק אלקי ממעל, וכמ"ש בשבוע העברה שע"י התוכחה מתברר הטוב מן הרע, וע"כ אל יפול לב אדם בקרבו מחמת שבכל השנה עדיין מרקד הקנאה והשנאה והמחלוקת ובאיזה אופן יעמוד להתפלל בימים הקדושים הללו נגד הצר המסטין ובביתו אין שלום, וע"ז שמעתי ג"כ ביאור הכתוב לא יהיה קדש בבני ישראל מהה"ק מלובלין שאל תמנע מלהתפלל בעד כלל ישראל כי הקדש לא יהיה נחשב ביניהם וכ"כ הקדשה.
<b>ועפי"ז</b> פירשתי מ"ש תחת אשר לא עבדת את ה' בשמחה ובטוב לבב ועבדת את אויביך, ונ"ל דר"ל דוודאי ברצות ה' את דרכי איש גם אויביו ישלים אתו והיינו כשעובד את ה' בשמחה ובאהבה גדולה, ואפשר שע"ז אמרו האי צורבא מרבנן דסני ליה כו' משום דמוכח להו כו' פי' שמי שהוא צדיק גדול אינו צריך להוכיח כלל כי מראה פניו יטיל אימתו על סביביו ואין עליו שום קטרוג שיוכלו לאחוז לערער עליו משא"כ צורבא מרבנן שיש עליו שונאים היינו משום דמוכח להו שהוצרך להוכיחם שאם היה צדיק גדול לא היה צריך להוכיחם וכמ"ש ביחזקאל ולא תהיה להם לאיש מוכיח שהאיש מעצמו הוא המוכיח אעפ"י שלא ידבר דבר, וזהו אמרו תחת אשר לא עבדת שאין עבודתן כ"כ בשלימות ועי"כ ועבדת את אויביך פי' עם אויביך שתתפלל עם השונאים, ולזה אמר דוד המע"ה (תהלים כז א) ה' אורי וישעי ממי אירא ה' מעוז חיי ממי אפחד ביאור הכתוב שמאותן ב"א העומדים עלי שיש לי לירא ולפחוד ואדרבה מהם אשיג אור וישע רב ומעת חיים בהתחבר מהם טוב וידבק בי וכמ"ש בשבוע העברה.
<b>וזה"ש</b> <b>כי תצא למלחמה על אויבך</b> פי' עם אויביך כמ"ש האנשים על הנשים שפירש רש"י עם הנשים, אזי לא יתחמץ לבבך כי בודאי ונתנו ה' אלקיך בידך והיינו ושבית שביו כנ"ל.
<b>חידושי אגדה לחתונה</b><br><b>כי יקח אשה חדשה כו',</b> דע"י הזיווג מרויח ג' דברים חדא שיש לו שלום מהיצה"ר כמ"ש וידעת כי שלום כו', ועוד שמאריכין לו בשביל אשתו ובניו אפילו כשמתחייב למקום, ולזה אמרו שבלא אשה שרוי בלא חומה, ועוד שמוחלין לו על עונותיו כמש"ל בפ' אמור ע"פ והוא אשה בבתולי' כו' והוא רחום יכפר כו', וז"ש כי יקח אשה כו' לא יצא בצבא שפטור ממלחמות היצה"ר שהיא המלחמה החזקה, ולא יעבור עליו לכל דבר אם נגזר עליו איזה פורעניות מוחלין לו בשביל אשתו ובניו, וגם נקי יהיה לביתו שיהיה נקי בלא חטא שמוחלין לו עונותיו ובאופן הזה ושמח את אשתו בשמחה של מצוה, ובפ' הנ"ל כי תבנה כו' ועשית מעקה כו' ביתו זו אשתו ועיין לעיל בפ' בראשית על הנ"ל.
<b>לא</b> יבא עמוני ומואבי וכו' על דבר אשר לא קדמו אתכם בלחם ובמים בדרך בצאתכם ממצרים ואשר שכר עליך את בלעם בן בעור וכו' לקללך, דתרתי צריך דאל"כ יש לומר שבטבעם קמצנים כנודע. [מעגלי צדק פ' ויקהל ד"ה והנה שמעתי מאאמ"ו א]

כי תבוא

<b>כי תבואו אל הארץ אשר אני נותן לכם נחלה כו' ולקחת מראשית פרי האדמה אשר תביא מארצך כו' ושמת בטנא והלכת כו',</b> במקרא זה רבו הדקדוקים חדא דהול"ל לנחלה כמ"ש ונתן ארצם לנחלה, וגם במ"ש וירשתה וישבת בה א"כ מיותר רישא דקרא דהול"ל כי תירש את הארץ וישבת בה, ועוד אשר תביא מארצך אשר ה' אלקיך נותן לך הוא מיותר וגם בשכבר כתב אשר אני נותן לכם, וגם מהו ענין הטנא ולמה לא קראו סל כמ"ש במקום אחר ומסל המצות (ויקרא ח כו).
<b>וביאור</b> הענין דהנה מלאכי אמר ואשרו אתכם כל הגוים כי תהיו אתם ארץ חפץ (מלאכי ג יב), ורש"י נדחק בפירושו שהישראל יהיו בארץ ישראל שנקראת ארץ חפץ, וא"כ הול"ל בארץ חפץ, והנ"ל דהנה אחז"ל (שבת קיח.) כל המענג את השבת נותנין לו נחלה בלי מצרים כמ"ש אז תתענג על ה' והאכלתיך נחלת יעקב אביך כו', וצריך להבין מהו ענין זה לזה בשגם מצינו במדרש פ' בראשית אמרו אברהם לא נאמר בו שמירת שבת לפיכך ירש את העולם במדה, אבל יעקב נאמר בו ויחן שקבע בה תחומין לפיכך ירש את העולם שלא במדה שנאמר ופרצת ימה וקדמה כו', וצריך להבין ענין השכר הזה לשבת.
<b>והנ"ל</b> דהנה אחז"ל (שבת קיח:) אלמלי שמרו ישראל שני שבתות מיד נגאלין ופירש בספר מאור עינים [פ' כי תבוא] ותוכן דבריו דקוב"ה וישראל חד הם, ולפי שהם שני הפכיים וכי אפשר לדבוק בו שהקב"ה הוא אין סוף וישראל הם בעלי גבול, לכן נתן להם את השבת שהוא הממוצע דהיינו שבת דלתתא הוא מתצמצם ושבת דלעילא היא מדת המלכות עכ"ד, והענין הוא שבמדת המלכות ברא הקב"ה העולם ואמר לעולמו די וכששומר שבת הוא נעשה שותף להקב"ה במעשי בראשית והוא למעלה מן הצמצום ונדבק באור פני מלך חיים וגוף וברית חשבינן חד ע"כ היתה מדה זו ביעקב.
<b>ובזה</b> נ"ל ביאור הכתוב בפ' זו תחת אשר לא עבדת את ה' בשמחה ובטוב לבב מרוב כל ועבדת את אויביך, דצריך להבין הלא אמרו כל המקיים את התורה מעוני כו' [אבות פ"ד מ"ט] אע"ג דלא עבד מרוב כל, אבל לפי דרכינו הוא דכשהישראל הם בצמצום הם תחת המזל של האומות העולם, אבל כשעובדים השי"ת בהרחבת הדעת ובשמחה הם למעלה מן הצמצום והם דבוקים בהקב"ה וכלום חסר מבית המלך וע"כ אינם חסרים שום דבר, וזהו תחת אשר לא עבדת בשמחה ובטוב לבב ואז יהיה לך רוב כל בלי שום חסרון כלל, ועי"כ אתה תחת המזל ובצמצום, וממילא ועבדת את אויביך, והנה מדת המלכות נקרא ארץ העליונה וארץ הקדושה כידוע עמ"ש והארץ הדום רגלי, וזהו ואשרו אתכם כל הגוים, שהאומות יהיו נכנעים לכם בעבור שתהיו אתם ארץ חפץ, תזכו למדריגה ההיא של מדת המלכות ונחלה בלי מצרים, ולכך זכה יעקב אליה דגוף וברית כחדא חשבינן.
<b>והנה</b> אמרו חכז"ל (ברכות לה:) דהרבה עשו כרבי שמעון בר יוחאי ולא עלתה בידם, דצריך להבין וכי משוא פנים יש בדבר, אבל האמת הוא שלא עשו בשביל אהבת המקום והתורה והיראה רק כוונתם היה להגיע למדריגת רשב"י וע"כ לא עלתה בידם שבאמת אין לעשות בשביל עצמו הן מילי דעלמא הן מילי דשמיא, וכ"כ נצטוינו במצוה זו של הבאת בכורים שביכרה בטרם קוצן שנפשו של אדם אותה לאכול מפריה, ובאה המצוה למנוע ולמשול ביצרו שזה מדת הצדיקים המושלים ביצרם בעבור שאינם עושים שום דבר בשביל עצמם.
<b>והנה</b> נאמר (ישעיה מד ו) אני ראשון כו', היינו אותיות ראשונות של השם והיינו שהוא בגמטרי' כ"ב שבהם נברא העולם, והיינו שבכל דבר יש הוי"ה וכמ"ש חנה כי אין בלתך (ש"א ב ב) אין לבלותיך כו', לפי שהקב"ה ברא יש מאין, והחיות המהוה את היש הם האותיות הקדושים של השם הוי"ה המלובשים בדבר ההיא ורמוזים בצירופים בשם הדבר הגשמי ההוא, והיינו שלשון הקודש היא קצרה מכל הלשונות ואעפי"כ אין בה רק כ"ב אותיות משום שהאותיות מתחלפין, וכמו תיבת מחר יש לו י"ב פירושים ע"י הצירופים, וגם כשכותבין כסדרן יש חילוק ע"י הנקודות, וגם כששוין בנקודות ג"כ יש עדיין חילוק ע"י הטעמים כמו בינה הגיגי, וכן באה עם הצאן, ושלש אלה דהיינו אותיות ונקודות וטעמים הם כנגד מחשבה דבור ומעשה כמבואר בתיקונים תיקון כ"ב.
<b>וזה"ש</b> <b>והיה כי תבא אל הארץ</b> ר"ל שתבוא לבחי' מדריגה זו של הארץ העליונה אשר ה' אלקיך נותן לך נחלה שע"י מדריגה זו תזכה לנחלה של השי"ת דהיינו נחלה בלי מצרים וארץ חפץ, וירשתה לשון גירושין שתגרש המדריגה ההיא ולא תעשה בשביל זה, ואז וישבת בה יהיה לך ישיבה וקיום שלא תפול ממדריגתך, ובאיזה אופן תתנהג לזה אמר ולקחת מראשית כל פרי האדמה כי ראשית נקרא המחשבה וזהו העצה טובה שתשים כל מגמת פניך בין מאותם אשר תביא מארצך שאתה עוסק במילי דעלמא ובין אשר ה' אלקיך נותן לך שאתה עוסק במילי דשמיא ושמת בטנא ר"ל טנ"א ר"ת ט'עמים נ'קודות א'ותיות, שתמיד תשים עיניך על ההויות הפנימיות והקדושה המחיה הדבר ההוא כי כשאדם עוסק בדבר לצורך עצמו אזי הוא משתמש בשרביטו של מלך שלא כדעת אבל כשתתנהג כנ"ל אזי והלכת אל המקום אשר יבחר ה' לשכן שמו שם שבוודאי תלך לבטח ולא תכשל וכמ"ש עיניך לנוכח יביטו.
<b>חידושי אגדה לחתונה</b><br><b>יצו ד' אתך את הברכה באסמיך, בדבר הסמוי כו',</b> פי' בעוללות אפרים דקאי על האשה שנלקחה בנפילת תרדימה שהיה סמוי מן העין, וצ"ל הענין גם מ"ש דשרוי בלא אשה בלא ברכה גם מ"ש כי שם צוה ה' את הברכה כו', עפימ"ש לעיל יעקב אבינו לא מת כו' מה זרעו בחיים כו', ועיקר הברכה הוא מה שיש לו קיום כמ"ש ע"פ יברכך כו' וישמרך מן המזיקין עפ"י המעשה דחביות ששיבר את הכד כו', ועוד עפימ"ש השומר אמת לעולם כו', דאדם הנותן מתנה אין בו לשמרו כו', ולכך ע"י נשיאת אשה שזוכה לבנים יש לו קיום שנקרא חי לעולם, וזש"ה כי שם צוה כו' את הברכה זהו שנקרא ברכה גמורה ע"י דהיינו אשה שעי"כ יש לו חיים עד העולם, וזש"ה יצו ד' אתך את הברכה שזוכה לאשה כשרה ולהוליד בנים ועי"כ יהיה באסמיך סמוי מן העין, ר"ל שאין לו סוף וקצבה מחמת שעי"כ נקרא חי לעולם וזה נקרא סמוי מן העין כמ"ש דאברהם אבינו ירש העולם במדה שכתוב כל הארץ אשר אתה רואה כו', אבל ביעקב נאמר ופרצת כו', ולכך הנושא אשה לשם נוי הולך אחר עיניו וכ"כ לשם ממון הכל רק למראה עיניו שאין לו יתרון כי אם ראות עיניו, אבל לשם בנים הוא סמוי מן העין כנ"ל לכך יצו ד' את הברכה.

נצבים

<b>אתם נצבים היום כלכם כו'</b> עד סוף הפרשה, הדקדוקים רבו מאוד בפרשה זו, חדא מה שפירש רש"י לעיל שכאן פייסן בדברים והלא בפרשה זו נאמרו הרבה תוכחות וקללות יותר מבתוכחה עצמה, ועוד למה לי תיבת כלכם ולמאי הוצרך לחשוב עוד ראשיכם שבטיכם כו', ועוד במ"ש מחוטב עציך עד שואב מימיך הוא נגד חוק הלשון כשרוצים לכלול במאמר אחד דברים הרבה אומרים מקטון ועד גדול ונכלל בו קטון וגדול ובינוני וא"כ הול"ל מראשיכם עד חוטב עציך, עוד מ"ש לעברך בברית כו' ובאלתו ל"ל לעבור בהאלות, גם מ"ש אשר עברתם במצרים כו', עוד מ"ש והיה בשמעו כו' נתחבטו מאוד המפרשים דממה נפשך אם יקשה לבבו מלשמוע אל התוכחה הנ"ל איך ישמע עתה ואם יאמין בכל התוכחות איך יתברך בלבבו לאמר שלום יהיה לי כו', גם מ"ש כי בשרירות לבי אלך נתינת טעם זה אין לו שחר כלל, גם מ"ש לא יאבה ה' סלוח לו קשה ממה נפשך אם עשה תשובה הרי אין לך דבר שעומד בפני התשובה ואם אינו עושה תשובה אין חילוק בין עבירה זו לשאר עבירות, גם מה טעם כי אז יעשן כו', ועוד הרבה דקדוקים.
<b>וליישב</b> כל זה נקדים מ"ש ישעיה (ישעיה נח א) קרא בגרון אל תחשוך כו' כל הפרשה, ואין להאריך בדקדוקים, והענין הוא דאמרו חכז"ל (ערכין טז:) עד היכן כחה של תוכחה עד הכאה עד קללה, הנה כל זה היה בדורות הראשונים, אבל עכשיו נתחכמו העם ואומרים מה לנו להתקוטט עם הדרשן והמוכיח יאמר הוא את שלו ואנחנו נעשה את שלנו ובשרירות לבנו נלך ומה לנו לאבד חלק עה"ב, וע"כ אין המוכיח יודע מתי יפסיק, ולזה אמרו חכז"ל (יבמות סה:) כשם שמצוה לומר דבר הנשמע כך מצוה שלא לומר דבר שלא נשמע, כשמוכיחין על דבר ב' וג' פעמים ואין שומע ומאזין טוב יותר לפסוק מלהוכיח.
<b>אמנם</b> בימים הקדושים הללו מצוה להוכיח כי הכל חלים ורועדים מיום הדין ומתפללין על בני חיי ומזוני איש איש נגע לבבו ומסיר אזנו משמוע תורה גם תפלתו תועבה, ע"כ בוודאי מטים אזנם לקול מורה ומוכיח, ודוגמא לזה מצינו בתקיעת שופר שכתב הטור שהוא לעורר ישינים כו' וא"כ למה אין תוקעין בכל השנה, רק בשביל שבכל השנה אינם מתעוררים לחפוץ לירא את ה' ולא ישיתו לבם כלל לתקיעת שופר.
<b>וזהו</b> ביאור הכתוב שישעיה הנביא התפאר בעצמו ה' נתן לי לשון למודים (ישעיה נ ד) ואעפי"כ לא היה שומע לו, ואמר לו הקב"ה קרא בגרון אל תחשוך שאל תמנע מלהוכיח רק כשופר הרם קולך כמו שבשני ימים הללו תוקעין בשופר ואח"כ מצניעין אותו כמו כן אתה בתוכחתך, והרם הוא לשון הסרה כמו וירם את המחתות, והגד לעמי שהם הבני תורה פשעם כי שגגת תלמוד עולה זדון, ולבית יעקב אלו הנשים חטאתם אלו השגגות שאין להם שכל והכל נחשב להם לשגגה, ואע"ג דאמרינן בעלמא מוטב שיהיו שוגגין כו' מ"מ עכשיו ישמעו לך כי אותי יום יום ידרשון באותן ב' ימים ר"ה ויה"כ, ושלא תקשה האיך אפשר שבימים הללו ייראו את ה' ולא בכל השנה דמה חילוק יש, לזה אמר ודעת דרכי יחפצון שאין כוונתן לשוב בתשובה ולהתקרב אצלי רק בשביל עצמם לכתוב להם שנה טובה כמ"ש משה תודיעני נא את דרכיך מפני מה יש צדיק ורע לו כו'.
<b>כגוי אשר צדקה עשה כו'</b> פירוש שנאמר (ישעיה א כז) ציון במשפט תפדה ושביה בצדקה, שבשביל שני אלה דהיינו משפט וצדקה יתקרב הגאולה. וצריך להבין טעם הדבר, ונ"ל דכשרוצין לתקן איזה קלקול צריך לראות אל היסוד שממנו נעשה הקלקול, והנה הבהמ"ק נחרב בשביל קנאה שנאה, וע"כ כשרוצין לקרב הגאולה ולהחזיר השפע לישראל צריך לרדוף השלום ולהיות מעביר על מדותיו, ושני מדות הללו דהיינו צדקה ומשפט המה סגוליים להשלום כמ"ש והיה מעשה הצדקה שלום אמת ומשפט ושלום כו' וע"כ אמר כאן שהם מתרעמין על מדותי ורוצים לדעת דרכי כמו שהיו מחזיקים במשפט וצדקה, וע"כ אומרים למה צמנו ולא ראית כו', ולזה השיב להן הן לריב ומצה תצומו כו', וזה"ש כן ישאלוני משפטי צדק ובאמת קרבת אלקים יחפצון כי אדרבה הם ממשיכין על עצמם דינים ומזכירין עונם להחפש כדלקמן - והארכתי בזה בדברי מוסר ותוכחות - כי אין חפץ לה' בעולות וזבחים כשמוע בקולו ומה יועילו דברי צומות ואמירת תהלים ובקרבו ישים ארבו. ובאמת אין להאשים כמו כן לשאר עמא דארעא כי המה נמשכים אחר המנהיגים אשר לא ידברו שלום ביניהם ומחמת זה היחידים אין עליהם עול תורה ומשפט.
<b>וזה"ש</b> <b>אתם נצבים היום</b> שיש לכם תקומה היינו בזמן שכלכם לפני ה' שיש לכם אחדות ואז ראשיכם כו' זקניכם שוטריכם שיש להם עליכם ממשלה וגם טפכם נשיכם כי בעון מחלוקת אפילו קטנים נענשים, ויותר מזה כי מחוטב עציך דהיינו אכר ואיש נקלה יהא מעלתו גדולה כמו כן עד שואב מימיך שיוכל לשאוב השפע וחסדים.
<b>ואמר</b> עוד <b>לעברך בברית ה' ובאלתו כו'.</b> דהנה נסתכלתי בתוכחה בשבוע העברה וקשה לי מאוד איך משה רבע"ה שהיה אוהב ישראל כמו כן וכמה פעמים מסר את עצמו למיתה בשבילם איך יצאו מפיו כל הקללות הללו, והוכחתי מזה דבוודאי כלם המה ברכות רק השינוי מצד המקבלים.
<b>וכמו</b> כן פירשתי כמה פסוקים שם דהיינו מה שאמר והיית אך עשוק ורצוץ ואין מושיע, דאמרו חכמז"ל [אבות פ"ב מ"ז] מרבה נכסים מרבה דאגה, ביאור הדבר דודאי מי שחננו השי"ת דעה ובינה אינו מתאוה וחומד ממון הרבה ואדרבה נותן אל לבו כמה בני אדם הטובים ממנו באמת ואין להם אפילו החצי ממונו ומהרחבתו ומברכתו בבנים טובים, וע"כ הוא משים לבו כי בוודאי לא ניתן לו הרחבה זו רק לאחד משתי פנים או שהוא לטובה שיקנה בה חיי עוה"ב משא"כ איש אחר שקונה עוה"ב מבלעדי הרחבה זו, או שניתן לו הרחבה זו לרעה דהיינו לשלם לו על פניו זכיות שעשה או שלא יהיה לו שום אמתלא ותירוץ וכמ"ש בפ' זו כי אביאנו אל הארץ כו' ופנה אל א"א כו' כי ידעתי את יצרו כו', ומ"מ שלא יהיה להם תירוץ כתוב להם שירה הזאת לעדה, וע"כ אדם כזה הוא לעולם בדאגות כי אם ניתן לו העשירות לטובה הוא דואג שמא אינו יוצא ידי חובתו, ואם ניתן לרעה הוא דואג יותר שנקל לו לאבד עוה"ב, וזהו מרבה נכסים מרבה דאגה כי יותר שיש לו הרחבה כמו כן תרבה דאגתו, וע"כ אמרו חכז"ל כל השרוי ארבעים יום בלי יסורים קבל עולמו. וזהו והיית אך עשוק ורצוץ, כל אכין ורקין מיעוטין הן, דהיינו שיהיה לך קצת יסורין כדי שתזכה לעוה"ב, וגם על אותו מעט ואי"ן מושיע שהקב"ה הוא אין סוף יושיע לך.
<b>וכמו</b> כן <b>זיתים יהיו לך בכל גבולך כו'</b> כי ידוע שזית הוא קשה לשכחה ושמן הוא טוב לזכרון, והנה השכחה בא מקליפ' כי אין שכחה לפני כסא כבודך, ואמרו חכמז"ל כל ישראל יש לכל אחד אלפא משמאלא ורבבא מימינא כמ"ש יפול מצדך אלף ורבבה מימינך, וזהו שאמר זיתים יהיו לך כו' אעפ"י שיסובבוך קליפות המשכחים מ"מ שמן לא תסוך, לא תצטרך לשמן כי ישל זיתך שיקויים בך יפול מצדך אלף כו'.
<b>והיית משוגע ממראה עיניך אשר תראה,</b> פירוש דבנוהג שבעולם כשעומדים לפני מלך בשר ודם תסמר שערות בשרם ונופל יראתו על פניהם, וגם כשרואין באדם כמה מעלות ומדות טובות וגם מקבלין ממנו כמה טובות זה מושך טבע האדם לאהבה אותו מאוד אהבה עזה, וע"כ ק"ו בן בנו של ק"ו נגד הקב"ה אשר הוא מלך על כל הארץ שתפול על האדם אימה ופחד ויראה גדולה כשעומד להתפלל לפניו לכל הפחות, וכמו כן אנחנו מקבלין ממנו טובות לאין שיעור וערך נסים ונפלאות, וגם מעלותיו ומדותיו הקדושים והטהורים א"א להשיג לשום נברא, ואיך אפשר שהאדם עומד ומתפלל ומחשב מחשבות זרות ושוכח כלל שעומד לפני ממ"ה הקב"ה לפחוד אל ה' ואל טובו, אמנם דבר זה גורם חולשת האמונה שאם היה נקבע בלב האדם שהקב"ה עומד לנגדו כמו שרואין למראה עינים בוודאי היה ירא וחרד מלפניו, וזהו מעלות הצדיקים ההולכים לפני ה', ולזה כתב הרמב"ם שאין אהבתו של הקב"ה ויראתו נקבעת בלב האדם עד שישגה בה תמיד פירוש כמו שמצינו בנביאים בעת הנבואה היו כמשתגעים, וזהו באהבתה תשגה תמיד מחמת גודל הדביקות הוא כמשוגע כי הוא מרגיש קדושת ה' עין בעין, וכמו שמצינו גבי שבת שנאמר ראו כי ה' נתן לכם את השבת, וזהו והיית משוגע ממראה עיניך וכו', וכמוהם הרבה פסוקים בתוכחה אשר משכיל על דבר ימצא בהם ברכות, והיינו משום ששורש הכל הוא טוב כי מאתו לא תצא הרעות כתיב, רק בעוה"ז נעשה פירוד והשינוי מצד המקבלין כמו שביארתי זה כמה פעמים.
<b>וע"כ</b> כשישראל מתאחדין למטה נעשה כמו כן אחדות למעלה וכל ההשפעות כלם כאחד טובים. וידוע כי ברית ה' אלקיך נקרא יחודא עילאה וגם נקרא שלום בכל דוכתא, וזה"ש לעברך בברית ה' אלקיך ובאלתו כשתרצה לעבור באלתו שלא יוכלו לשלוט עליך צריך לעבור באותו הברית דהיינו מדת השלום, ואמר ע"ז כי אתם ידעתם את אשר עברנו בארץ מצרים כו' ותראו את שקוציהם כו' כי אעפ"י שהם שקוצים ומטונפים ומאוסים כלפי מעלה אעפי"כ כסף אשר עמהם ויש להם השפעות וטובות גדולות והיינו ע"כ משום האחדות כי הלא אין שום מדה ביניהם זולתה, וע"כ פן יש בכם כו' אשר לבבו פונה כו' כי הוא גורם סילוק שכינה מישראל, פן יש בכם שרש פורה כו' כי פוטר מים כו' והאי תגרא דמיא לבדקא דמיא וכיון דרווח רווח (סנהדרין ז.), והיינו כמו שורש פורה שאין מרגישין בגידולו.
<b>והנה</b> בענין המחלוקת הזה עושה ב' רעות הא' שאי אפשר לו לעשות תשובה וכל אחד נדמה לו שהוא הוא הצדיק ולבו שלם עמו ומתכוין לשם שמים, וע"ז אמר והיה בשמעו את דברי האלה כו' והתברך בלבבו כו' כי בשרירות לבי אלך כי לבבו שלם עם ה' למען ספות הרוה את הצמאה כי השוגג קשה יותר מן המזיד שאינו עושה תשובה כמ"ש בש"ע.
<b>ועוד</b> רעה גדולה מזו שגורם, והיינו דצריך לבאר מה שאמרו [ב"ר פל"ח] שאם יש ביניהם אחדות אפילו עובדים ע"ז מוחלין להן, נ"ל טעם הדבר דהנה אמרו חכז"ל (עי' שבת קלג: וסוטה יד.) והלכת בדרכיו מה הוא רחום אף אתה רחום מה הוא גמ"ח אף אתה כו' והיינו שאין דבר נעשה מלמעלה רק באתערותא דלתתא, וע"כ כשישראל רוצין שיושפע עליהם מדת רחמנות צריכין לעורר מלמטה לרחם על עניים, וכמו כן בכל המדות, וההיפך ח"ו מעוררים מדות אכזריות, וע"כ כשהאדם עבר על כל העבירות שבתורה רק שהוא מעביר על מדותיו א"כ הוא מעורר למעלה מדת נושא עון ועובר על פשע ומוחלין לו על כל עוונותיו, משא"כ כשיש מלמטה קנאה ושנאה מעורר ג"כ למעלה מדת הקנאה וחרון אף ואי אפשר למחול לו על עוונותיו, וזה"ש לא יאבה ה' סלוח לו כי אז יעשן אף ה' וקנאתו שהוא בעצמו מעורר המדה והוא נגד הסליחה, וע"ז נאמר והבדילו ה' שלא יהיו אחרים נענשים על ידו כמו בשאר מחלוקות.
<b>וזה"ש</b> רבי מאיר כל העוסק בתורה לשמ"ה [אבות פ"ו א], פי' לשם יחוד קוב"ה ושכינתיה דהיינו לעשות שלום בפמליא של מעלה ובפמליא של מטה הוא זוכה לדברים הרבה, פירוש להפוך כל הקללות לברכות, ולא עוד אלא שכל העולם כולו כדאי הוא לו שהוא מושך השפע לכלם ע"י היחוד כנ"ל עד שואב מימיך.
<b>עוד</b> יאמר, <b>אתם נצבים היום כלכם כו',</b> למען הקים אותך לו לעם והוא יהיה לך לאלקים כו', לבאר כל הדקדוקים נקדים מה שאמרו חכז"ל (יומא פה:) אשריכם ישראל לפני מי אתם מטהרין ומי מטהר אתכם אביכם שבשמים שנאמר וזרקתי עליכם מים טהורים וטהרתם, והנ"ל עפ"י מה שביארתי כבר על המדרש [ילקוט שה"ש פ"ה] פתחי לי אחותי כו' לא אני גדול ממנה ולא היא גדולה ממני כו' ע"ש בפ' קדושים באורך. ובענין זה יבואר מ"ש (תהלים יט י) יראת ה' טהורה עומדת לעד משפטי ה' אמת צדקו יחדיו, דהנה אמרו חכז"ל (ר"ה טז:) מראשית השנה, שנה שיש בה רשית בתחילתה נותנין לה אחרית טוב בסופה, עוד אמרו שנה שאין מריעין לה בתחילתה מריעין לה בסופה, הנה לפי דבריהם שאי אפשר לשנה אחת שיהיה ראשיתה וסופה שוה לטובה.
<b>והאמת</b> כן הוא לפי שבר"ה הכל צווחין ועושים תשובה ומתפללין על שנה טובה ומבטיחים להקב"ה שלא ישובו לכסלה ומזה יש חילוק שאם השנה לא טובה בתחלתה א"כ הם משעבדים את לבם לאביהם שבשמים באמת ומקיימים מה שקבלו עליהם וע"כ מטיבים להם אח"כ ומקיימים למעלה ג"כ, אבל אם השנה טובה בתחלתה אינם מקיימין אח"כ כי מה שהתפללו ועשו תשובה הכל היה רק לפי שעה מיראת יום הדין וע"כ משנים ג"כ למעלה על דרך שאמרו (ר"ה יז:) עיני ה' אלקיך בה עתים לטובה כו' הרי שהיו ישראל צדיקים גמורין כו' ופסקו עליהם גשמים מרובין כו', וזה"ש יראת ה' טהורה כשהיא טהורה בלי פנייה ושקר וממילא עומדת לעד שאינם משנים את תפקידם וממילא משפטי ה' אמת אותם משפטי ה' שהיו אמת בתחלה צדקו יחדיו עם סוף השנה שאן צריכין לשנות ממה שפסקו עליהם.
<b>עוד</b> יש חילוק בזה שאם השנה טובה בתחלה אינם מקדימין לעשות תשובה עד שמגיע יום הדין דהיינו בר"ה מחמת שאין ברירה שמתייראין מיום הדין, משא"כ כשאינה טובה הכל מצפים שיגיע ר"ה ויוחקו לשנה טובה שיתחדש עליהם טובה יותר מן הראשונה וע"כ עושים תשובה קודם ר"ה שמכינים עצמם על ר"ה, וכמ"ש (תהלים קיח כ) זה השער לה' שחודש אלול נקרא שער לשנה הבאה והיינו אם השער הוא בהכנה טובה לה' ממילא צדיקים יבואו בו כשיגיע ר"ה יהיו צדיקים בדינם.
<b>והחילוק</b> בין התשובות הללו שאם אין עושים תשובה רק עד ר"ה נקרא תשובה מיראה וכשעושין לפני ר"ה הוי תשובה מאהבה אעפ"י שעדיין לא הגיע אימת יום הדין מתעוררים בעצמם לעשות תשובה, ואחכז"ל דכשעושין תשובה מיראה זדונות נעשים לו כשגגות ותשובה מאהבה זדונות נעשים זכיות. וזה"ש אשריכם ישראל אימתי יהיה לכם טובה בין מתחלת השנה בין בסופה והיינו לפני מי אתם מטהרין שאתם מטהרין עצמכם מקודם ואח"כ מי מטהר אתכם הקב"ה מוחל עוונותיכם שנא' וזרקתי עליכם מים טהורים, אימתי היינו וטהרתם כשתהיו טהורים מקודם ועי"כ מכל טומאותיכם ומכל גילוליכם אפילו מן השגגות.
<b>והנה</b> אנחנו אלה פה היום כפי הראשית שיש בתחלת השנה שאנחנו מקוים לאחרית טובה היה עלינו להכין את עצמינו הרבה מאוד, ובאמת אנחנו מתעצלים ומרפים מאוד, אמנם מצאתי תקנה עפימ"ש הבעל עקידה בשער ק' המשל עם השני ציירים כו' שביום האחרון תיקן כל התחייבותיו ע"ש, וכמו כן איתא בגמ' (חגיגה ה:) ואותי יום יום ידרשון כל העוסק בתורה יום אחד בשנה כאלו עסק כל השנה, וזהו ביאור הכתוב כי ביום הזה יכפר עליכם כלומר שאין שבין בתשובה רק יום אחד וגם לטהר אתכם מכל חטאתיכם שיכפר אפילו השגגות אזי לפני ה' תטהרו שתטהרו ותקדשו עצמיכם קודם בא יום הגדול כו', וזה"ש אתם נצבים היו"ם כלכם שביום אחד יוכל להיות לכם תקומה, ובאיזה אופן יהיה זה היינו לפני ה' אלקיכם שתקדימו את עצמיכם, וזהו למען הקים אותך לו לעם שמתחלה תהיו אתם לו לעם ואח"כ הוא יהיה לכם לאלקים.
<b>והיה</b> כי יבואו עליך כל הדברים האלה הברכה והקללה כו' ושבת עד ה' אלקיך כו' בכל לבבך ובכל נפשך כו', צריך להבין למה התחיל בלשון רבים וסיים בלשון יחיד הברכה והקללה, וגם הלא הרבה קללות יש בהתוכחה, וגם למה הזכיר כלל ברכה גם בכל לבבך ובכל נפשך הוא כפל לשון.
<b>ונ"ל</b> דהנה אמרו חכז"ל (יומא פו.) גדולה תשובה שמגעת עד כסא הכבוד, וזה צריך ביאור דמאי נפקא בזה שמגעת עד כסא הכבוד הלא העיקר הוא שהקב"ה רוצה בתשובת רשעים וימינו פשוטה לקבל שבים, ועוד קשה מכיון שכבר אמר ושבת למה חזר ואמר ואתה תשוב, והענין הוא דאמרו חכז"ל (ברכות סא:) על ואהבת את ה' אלקיך כו' ובכל מאודך למה נאמר כו' יש לך אדם שממונו חביב עליו מגופו כו', הנה בזה תרצו יתורא דכל מאודך, אבל עדיין קשה ל"ל בכל נפשך שכבר כתב בכל לבבך.
<b>אבל</b> הענין הוא דידוע שעבודה להשי"ת היא בשני אופנים שהם אהבה ויראה, אמנם גם באהבה יש חילוק דאית דרחים לקב"ה בגין דיחיון בנוי כו' כמ"ש בזה"ק וזו היא גופא יראה כי ירא שלא יענש או שלא יהיה לו חלק לעוה"ב, אבל העיקר הוא לאהוב ולירא מהשי"ת בשביל גדול כבודו ויבוש מלעבור על רצונו וכל מעייניו שיהיה נחת רוח לפני הקב"ה ממעשיו.
<b>וע"כ</b> מה שאמרו [אבות פ"ב מ"א] הוי מחשב הפסד מצוה כנגד שכרה כו' הוא רק להעובד מיראה תתאה שעושה בשביל קיבול שכר, כמו שהתחיל ואמר עין רואה כו' וכל מעשיך בספר נכתבים, כי להעובד מאהבה ויראה עילאה לא איכפת ליה כלל אפילו לא יכתבו מעשיו מ"מ לא יעלה על לבו לעשות דבר נגד רצון קונו לפי שעה ויחשב רשע שעה אחת לפניו וזהו ממש אצלו נגד הטבע, וע"כ אפילו אם אומרים לו שעל מעשה המצות יקבל עונש ועל העבירות יקבל שכר מ"מ לא יחדל מלעשות המצות לפי שיש בהן נחת רוח לבוראו שאמר ונעשה רצונו, ולא זו בלבד שמוסר גופו למות על קדושת שמו כי גם נשמתו הוא מוסר, וזהו ואהבת את ה' אלקיך בכל לבבך דהיינו גופך, ובכל נפשך דהיינו נשמתך אעפ"י שתדע שתאבד חיי עוה"ב ע"י המצוה, ודבר כזה הוא מצוי אצל הצדיקים אוהבי ה' הנאמנים.
<b>והנה</b> בעבודה זו לפענ"ד מרויח דבר גדול והוא מה שאמרו חכז"ל (חגיגה ה.) הן בקדושיו לא יאמין ואין הקב"ה מייחד שמו על הצדיקים בחייהם, מדאגה מדבר שמא יחזרו וירשיעו ואם צדקת הצדיק לא תצילנו הקב"ה משלם לו על פניו שכר מצות ומעש"ט שעשה, ונ"ל דזה שייך דוקא על העובד מיראה שעבד את השי"ת בשביל הנאת עצמו וע"כ יוכל להשתלם על פניו בעוה"ז בהנאה גופנית משא"כ כשכבר ביטל פעם אחת רוחו ונפשו על שם כבוד מלכותו איך אפשר להשתלם לו זה בעוה"ז, וע"כ בודאי לאדם כזה רגלי חסידיו ישמור שלא יבא חטא על ידו.
<b>וזהו</b> ביאור מאמרם ז"ל גדולה תשובה שמגעת עד כסא הכבוד פירוש אותה שהגיעה עד שנעשה מרכבה לשכינה שאינו שורה רק על דבר הבטל ונעשה כאין, אותה תשובה מעולה מאוד שנאמר ושבת עד ה' אלקיך כו', פירוש שתעשה תשובה עד שיהיה ראוי לומר עליך ה' אלקיך שהקב"ה ייחד שמו עליך, והיינו כי תדרשנו בכל לבבך ובכל נפשיך שתבטל גופך וגם רוחך ונפשך בשביל עבודתו, ואז ואתה תשוב תהיה בטוח בעצמך שתשאר לעולם בעל תשובה שלא תפחד כלל לשוב לכסלה כי ה' יהיה בכסלך ושמר רגליך.
<b>והנה</b> כבר הארכתי על זה שהזהירנו הכתוב פה לאהבה את ה' ולעבדו בכל לבבכם כו' אפילו הוא נוטל את נפשך כו', וכמו כן הזהירנו בכמה מקומות לקבל כל המאורעות באהבה, ולכאורה הדבר קשה מאוד איך יוטבע זה בלב האדם באמת לאמיתו לומר תשואות חן להקב"ה כשענשו, אמנם הענין הוא שצריך לקבוע בלבבו ולהאמין באמונה שלימה שהכל לטובתו ואין דבר רע יורד מן השמים רק השינוי מצד המקבלים, וכמ"ש טוב שמירה לטובים ורע שמירה לרעים, וע"כ אין שום דבר רע שלא יהא בו טוב כמו למשל אם יש יקרות הרבה אנשים מתעשרים עי"ז.
<b>וזה"ש</b> <b>והיה כי יבאו עליך כל הדברים האלה כו'</b> ותראה ותבין כי בכל אחד יש ברכה וקללה דהיינו טוב ורע, והיינו משום שלמעלה בשורש השפעות הכל טוב רק למטה נתהפך וגם זה לטובתו וממילא תבער בלבך אהבת השי"ת לעבדו בכל לבבך ובכל נפשך וכנ"ל שזהו בחינת אהבה ויראה התרוממות להכלל באור פני מלך חיים.
<b>עוד</b> יאמר <b>והיה כי יבאו עליך כל הדברים האלה הברכה והקללה ושבת כו',</b> שהתחיל בלשון רבים וסיים בלשון יחיד גם יתר הדקדוקים, והנה דוד המע"ה אמר (תהלים כז א) ה' אורי וישעי ממי אירא כו' בקרוב עלי כו' אם תחנה עלי מחנה כו' בזאת אני בוטח כו', נ"ל לבאר הדקדוקים במקראות הללו, דהנה כבר ביארתי עמ"ש (תהלים קיח ז) ה' לי בעוזרי ואני אראה בשונאי, דיש שני עניני ניסים שהקב"ה נוהג עם האדם האחד מה שהאדם רואה הנס למראה עיניו שנופלין עליו גזלנים והוא ניצול מהם וכדומה, והב' היינו ניסים נסתרים כמ"ש ונפלאות עד אין מספר וכמ"ש כמה לא חלי ולא מרגיש כו', והנה בוודאי מדת כל אדם טוב יותר לעשות עמו ניסים נסתרים שלא יצטרך להצטער כלל, אמנם מי שכבר הורגל בניסים ומובטח בה' שלא יוכל להגיע לו היזק זולת רצונו ית"ש, וכך אמר דוד המע"ה (תהלים קמב ח) הוציאה ממסגר נפשי להודות את שמך כו', ר"ל שבקש שהקב"ה יעשה עמו ניסים בכדי שיהיה יותר בעל ניסים ובעל בטחון ויודה לכבוד שם קדשו, וזהו שאמר ה' אורי וישעי ממי אירא שאני בעל בטחון גדול ולכך אם תחנה עלי מחנה לא יירא לבי שלא יבא שום מורך בלבבי כי הלא אם תקום עלי מלחמה גם אם הם נלחמים נגדי בזאת אני בוטח שלא יהיה לי שום צער ונזק.
<b>ולהבין</b> מלת בזאת אני בוטח וגם יתר הדקדוקים, דהנה אמרו חכז"ל (כתובות קה:) האי צורבא מרבנן דרחמי ליה בני מתא לאו משום דמעלי אלא משום דלא מוכיח להו במילי דשמיא האי צורבא מרבנן דסני ליה בני מתא לאו משום דלא מעלי אלא משום דמוכיח להו במילי דשמיא, והנה דוד המע"ה היה תמיד מוכיח ומתקוטט עם עוברי רצון השי"ת כמ"ש ראיתי בוגדים ואתקוטטה וכדומה הרבה בס' תהילים, וזהו אמרו ה' אורי וישעי ממי אירא כשאני רואה שיש מתנגדים נגדי ויש לי ממי לירא אזי אני מובטח שה' אורי וישעי ומעוז חיי, והיינו שבאמת לא יוכלו להרע לי כי בקרוב עלי מרעים כו' כשלו ונפלו, ולכך אם תחנה עלי מחנה אעפ"י שיש הרבה מתנגדים נגדי אין לי מורא כי אם תקום עלי מלחמה היא לי טובה גדולה כי בזאת אני בוטח שאני הולך בדרך הישר וכמאמרם ז"ל משום דמוכיח להו במילי דשמיא.
<b>אמנם</b> באמת צריך להבין דהוא נגד מקרא מלא ברצות ה' דרכי איש גם אויביו ישלים אתו, ועיי' בס' בינה לעתים שפירש המקרא באופן אחר, וליישב קושיתנו הנ"ל נאמר עפ"י מ"ש ביחזקאל [ג כה] נתתי עליך עבותים ואסרוך כו' ולא תצא בתוכם כו' ונאלמת ולא תהיה להם לאיש מוכיח, ופירשו המפרשים שיש שלשה מיני תוכחות הא' היא במקל ורצועה וע"ז אמר ואסרוך ולא תצא אליהם, והב' המוכיח בפה ועז"א ונאלמת, והג' האדם בעצמו הוא מוכיח למראה עיניו שהרואה אותו הוא מוכיח את עצמו ורואה כי שם ה' נקרא עליו הוא מוכיח א"ע ואומר הלא יש לי ג"כ רמ"ח איברים כמו לזה וגם שכל כמוהו ולמה אהיה גרוע ממנו והיא הטובה שבתוכחות שהאדם מעורר את עצמו, וכמ"ש בבינה לעתים עה"פ ה' העביר חטאתך ובעת ההיא יבוקש עון כו', וכבר הארכתי בזה בפ' תצא ליישב קו' הנ"ל.
<b>וע"כ</b> מנעתי את עצמי זה כמה מלומר השיעורים כי כשם שמצוה לומר דבר הנשמע כן מצוה שלא כו', אמנם כעת הזמן קצר וקרב יום ה' הגדול והנורא, וכמו שביארתי כבר עה"פ קרא בגרון אל תחשוך כו' כשופר הרם קולך כו' ע"ש שפירשתי באורך, ותורף דברי דקאי על המוכיח דישעיה הנביא אעפ"י שהיה לו לשון למודים מ"מ לא שמעו לו ולזה הזהירו הכתוב קרא בגרון שיאמר תוכחות רק כשופר הרם קולך לשון הסרה כו'.
<b>ועתה</b> נבאר לפי דרכינו יתר המקרא, ודעת דרכי יחפצון כגוי אשר צדקה עשה כו' ישאלוני משפטי צדק כו', דהנה מבואר בש"ע דאם הבע"ד אומר כתבו לי מאיזה טעם דנתוני שומעין, ואמרו זה על דרך המקרה שיקרא לפעמים, וכאן הוא בכל פעם שמתעצמים לדין ומי שנתחייב צועק לחבירו טעם הדין ולא זו בלבד כי בש"ע לא נאמר רק על אותו האיש אבל לא על אחר שאין לו חלק בהדין ההוא וכאן המנהג שהכל שואלין על כל דין ודין, ובאמת יש חילוק גדול בין הבע"ד לאחר, עפימ"ש ע"פ ענה כסיל וכתיב אל תען כסיל כאן באפקורס ישראל כאן בנכרי (סנהדרין לח:), פירוש שהנכרי כששואל וטוען על האמונה היינו משום שקשה לו כי הוא סובר שאמונתו הוא אמת וע"כ כיון שרוצה לידע האמת אפשר שיקבל התירוץ הגון שיש בו על ספיקותיו, משא"כ באפיקורס ישראל שאינו מסופק כלל על אמונה אחרת ומה שטוען טענות היינו רק שרצונו לטעון ולערער וא"כ לעולם לא יודה על האמת, ואמרתי משל ע"ז, והנה כמו כן בנידון דידן בשלמא הבע"ד בעצמו אם שואל טעם הדין הוא מחמת שאינו רואה חובה לעצמו וסובר שהדין עמו והוא זכאי ויקשה בעינו על שנתחייב משא"כ איש אחר מה לו לטעון ולערער והוא דמיין לאפקורס ישראל ועליו נאמר על תען כסיל כו', ובאמת ממה נפשך אם הוא למדן היה לו לידע בעצמו האמת ואם הוא עם הארץ אעפ"י שמודיעין לו אינו יודע.
<b>והנה</b> דוד המע"ה אמר (תהלים קכ ז) אני שלום וכי אדבר המה למלחמה, פירוש כשרוצים לעשות שלום מתחילין לחזור כל מה שעשה אחד לחבירו ומתחילין להתקוטט מחדש, וכבר ביארתי עמ"ש (תהלים קלט כב) תכלית שנאה שנאתים לאויבים היו לי, פירוש שהתלמידי חכמים שונאים את עמי הארץ וכמו כן ע"ה שונאים את הת"ח והחילוק הוא דהת"ח שונא את ע"ה בעבור רשעתו ויש ברירה בידו לשוב בתשובה וא"כ השנאה של הת"ח יש לה תכלית, משא"כ ע"ה שונא את הת"ח בשביל שהוא צדיק ומזהיר על הרע ואינו מניח לעשות עולה, וזה אי אפשר שהת"ח יחזור מדרכו וירשיע להסכים על העולות, וע"כ אמר לאויבים היו לי שאינן יכולין להתפייס.
<b>וכל</b> כיוצא בדברים הללו נתקיימו בי לעת כזאת כמ"ש ישיחו בי יושבי שער כו', וידוע מ"ש באלשיך ע"פ (ש"א י כז) ויבזוהו ולא הביאו לו מנחה, פירש שהמבזה תלמיד חכם הת"ח נוטל חלקו בגן עדן, אבל האנשים הללו אין להם כלל אפילו חלק לעוה"ב ולא היה לו ליקח מהם שום מנחה ואעפי"כ היה כמחריש. ובאמת בדרך הלצה אמרתי טעם על זה מאין נמשך זה שבני אדם המנוערים מכל טוב ויש בהם כל המדות האמורים ביום כפור קטן לא תורה ולא חכמה כו' יעיזו פניהם לערער על ת"ח ולהרים יד בתורת משה רבינו ע"ה ואומרין בדעתן אני ואפסי עוד יש בי תורה וגדולה במקום אחד, אבל הענין הוא עפ"י משל החייט כו' כמו כן האנשים הללו יש בהם שאר מדות של הת"ח נוקם ונוטר כנחש, וממונו חביב עליו מגופו, וכעסן כמ"ש אורייתא מרתחי ליה, וגאוה שהרשו לת"ח שמינית שבשמינית, וכיון שיש בהן כל המעלות הללו ולא יחסר להם שום מדה מת"ח רק שהם עמי הארץ.
<b>וע"כ</b> מה בכך שחסר להם דבר אחד מ"מ אומרים בדעתם שהם תלמיד חכם, אמנם האמת הוא כי גם בזה בחשיכה יתהלו שמה שאמרו כל ת"ח שאינו נוקם ונוטר כנחש כבר ביארתי בארוכה דהיינו כמו שנחש אינו עושה בשביל עצמו ע"ש, ומ"ש שיש בו גאוה שמינית שבשמינית היינו כדי שיוכל להרים ראש לומר דבר מוסר ולדבר בקהל עם וגם שיוכל לחוס על כבוד תורתו, ומ"ש שיש בהם כילות היינו לצורך עצמם ולא על דבר מצוה וכדמצינו ביעקב שנשאר על פכים קטנים לבדו, וגבי מערת המכפלה אמר לעשו טול כרי זה של כסף וזהב, ומ"ש שיש בהם כעס היינו להרגיז יצ"ט על היצה"ר ולהציל עשוק מעושקו ולנעול דלת בפני עולה, ומ"ש שיש בהם עזות כדמצינו אצל ראבר"ש עם אלי' וכמ"ש ילדות היתה בי והעזתי כו' היינו ג"כ לדברי תורה כי לא הביישן למד, וכבר ביארתי ענין זה עמ"ש עז פנים לגהינם.
<b>ובפרט</b> שאני רואה שבאמת אין דעתם כלל לאחוז באמת ואדרבה ידם במעל בראשונה עם כל עושי עולה ואינם שומעים לדברי תוכחה, ותקנות טובות שתקנו במשמורים ובצדקה אעפ"י שעושים הוא רק להתייהר ולא לשם שמים, וכמ"ש גבי חסד לאומים חטאת שעושים לשם גאוה ואינם עושים בשמחה ובטוב לבב שהוא עיקר המצוה, ולזה מתרעם הנביא ודעת דרכי יחפצון שכל מחשבותם עלי לפקוח על מעבדי שהם כגוי אשר צדקה עשה שצדקתם הם כמעשה ערלים, ומשפט אלקים לא עזב כאילו רוצים להעמיד הדת על תילה כן ישאלוני משפטי צדק כו'.
<b>ועתה ישראל שמע אל החקים,</b> <b>הימים הראשונים יפלו,</b> מעכשיו צריכין אנו להתאחד באגודה אחת לקבל פני ה' צבאות כי יבא לשפוט את כל הארץ, והנה ידוע הוא לכל גודל מעלת השלום שהוא עיקר ויסוד גדול לקבל תפלתינו הנעשית כתר בראש משביר ואין כלי מחזיק ברכה אלא השלום בשכבר הארכתי בזה בדרושים רבים, ועכשיו אומר דבר חדש דידוע שכל התוכחות והקללות כלם ברכות המה כאשר ביארתי כבר מקצתם, וכעת מצאתי ג"כ בזוהר חדש ע"פ גם כל חלי כו' והשיבך ה' למצרים עיי"ש, והיינו משום דידוע שאין דבר רע יורד מן השמים כי מאתו לא תצא הרעות ורק השינוי מצד המקבלין אבל למעלה במקור יש אחדות גמור וגם הרע הוא טוב, וע"כ כשישראל מתאחדין למטה ויש להם שלום רב מעוררין ג"כ היחוד למעלה דישראל וקב"ה חד וע"כ נעשים מהקללות ברכות, וזהו והיה כי יבאו עליך כל הדברים האלה הברכה והקללה פירוש שבכל הדברים יהיה ברכה וקללה בחדא מחתא, והיינו ושבת עד ה' אלקיך שיהיה ביניכם אהבה ושלום וריעות ואז ישרה הקב"ה שכינתו בתוככם וממילא יושפע שפע חיים וברכה ושלום על ישראל.
<b>ראה נתתי לפניך את החיים ואת הטוב כו' ובחרת בחיים,</b> צריך ביאור מה חילוק יש בין חיים לטוב גם מ"ש ובחרת בחיים ופרש"י אתה תומך גורלי, קשה להבין דמה שכל והבנה צריך לזה אפילו תינוק דלא חכים ולא טפש בוחר בחיים, והנ"ל דאיתא במדרש [מדרש תהלים כז] אחת שאלתי מאת ה' אותה אבקש אמר לו הקב"ה לדוד אחת שאלת ואח"כ אתה אומר שתיים אמר לו רבש"ע ממך למדתי שאמרת מה ה' אלקיך שואל ממך כי אם ליראה ואח"כ אמרת לאהבה ולדבקה בו, והמדרש תמוה דעדיין הקושיה במקומה עומדת.
<b>והנ"ל</b> ששמעתי מאדמ"ו מרימנאב על פסוק תחת אשר לא עבדת בשמחה ובטוב לבב כו', דבנוהג שבעולם מי שיש לו הרחבה לתאות נפשו יותר על חבירו הוא מושל על חבירו כמו העשיר על העני והחכם על הטפש, והנה כל תאות העוה"ז הוא לאומות העולם כי לישראל אי אפשר שיהיה לו כמו כן מילוי תאותו כמו הנכרי בשום אופן, וא"כ לפי דרך הטבע אומות העולם מושלים על ישראל, וע"כ נתן הקב"ה לנו תורה ומצות שאם נקיימם בשמחה ובטוב לבב יהיה לנו תענוג מהם יותר מכל תאות עוה"ז וכמ"ש עולמך תראה בחייך ויפה שעה אחת בתשובה ומעש"ט בעה"ז מכל חיי עוה"ב, ולתענוג הזה לא יוכלו האוה"ע להגיע, וע"כ אנחנו נהיה מושלים עליהם, משא"כ כשאנחנו אין מקיימים המצות בתענוג גדול א"כ יש לאוה"ע תענוג יותר מאתנו והם מושלים, וזה"ש תחת אשר לא עבדת ה' אלקיך בשמחה ובטוב לבב א"כ יש להאוה"ע תענוג יותר לכך ועבדת את אויביך.
<b>והנה</b> אמרו חכז"ל (ברכות לה:) הרבה עשו כרבי שמעון בר יוחאי ולא עלתה בידם, וביארתי כמה פעמים שלכך לא עלתה בידם לפי שעשו רק בשביל זה שבאמת טוב לו לאדם לישב בבהמ"ד וללמוד מלעסוק במו"מ ולשוט בארץ בדרכים רעים ולסכן את עצמם בימים ונהרות וכל הדרכים בחזקת סכנה הם, אמנם האדם אינו רשאי לעשות בשביל זה, וזה"ש אחת שאלתי מאת ה' והיינו שבתי בבית ה' ולא בשביל זה אני בקשתי זאת שיהא לי מנוחה בישיבת בהמ"ד רק אותה אבקש בשביל דבר אחר והיינו לחזות בנועם ה' לעבוד את השי"ת.
<b>וזהו</b> הביאור בכתובים שאמר ליראה את ה' דלכאורה היא יראה תתאה שלא יענש וא"כ עושה בשביל עצמו, ולזה אמר הכתוב ללכת בכל דרכיו ולדבקה בו, ור"ל שהיראה תהיה בשביל ללכת כו' שיתיירא לעצמו שאם יסור מדרך הטוב לא ילך בדרכי ה' ולא יהיה להקב"ה נחת רוח ממנו ולא יהיה דבוק בו כמו אדם המשגיח על בנו שלא יפול ויכשל אעפ"י שאין מגיע לאביו כאב מזה, וזהו ביאור המדרש הנ"ל, והנה עבודת הבורא נקרא חיים כמ"ש באור פני מלך חיים, וטוב נקרא עוה"ז כמ"ש אך טוב וחסד כו' וזה"ש פה ראה נתתי לפניך את החיים ואת הטוב דהיינו אפילו בבחינת עבדות הבורא יש ב' בחינות חיים וטוב כנ"ל, עוה"ז היינו בשביל עצמו ועבודת הבורא היינו בשביל הבורא ולא בשביל עצמו, ואני אומר לך ובחרת בחיים כנ"ל.
<b>חידושי אגדה לחתונה</b><br><b>אתם נצבים כו'</b> טפכם נשיכם וגרך כו' עיין בבעל הטורים מ"ש על הסמיכות, ונראה דקשיא ליה דהול"ל מתחלה נשיכם ואח"כ טפכם, ובפשיטות י"ל דקמ"ל בזה דכשנושא אשה מוחלין עונותיו והו"ל כקטן שנולד וכגר שנתגייר לכך הטיל נשיכם בין שניהם, ועי"ל דאחז"ל זכה עזר לא זכה כנגדו דכשנושא אשה והוא מברך שלא עשני אשה ע"כ הוא צריך להיות טוב ממנה ובאם לאו היא מחייבתו וכמ"ש קשים גרים לישראל, וכמו כן אמרו גבי עובדיה הנביא שהיה דר בין שני רשעים כו', ולכך נסמכו זה לזה שאם זכו ישראל יש להם חשיבות יותר שמתדבקין בהם גרים ע"י מעשיהם הטובים כמ"ש כי שם יזבחו זבחי צדק כפירש"י שם, ולכך אמרו צדקת פזרונו בישראל לא גלו ישראל רק בשביל שיתוספו עליהם גרים.
<b>ובאופן</b> אחר עפימ"ש לעיל בפ' מצא או מוצא וע"כ משוש חתן על כלה ושמח את אשתו כי אין שמחה בעולם כמו מי שמוצא אבידתו והיינו אם הוא לש"ש להשלים את עצמו להיות אדם אבל אם עושה בשביל ממון והיינו מוצא אזי רמי ביה תגרא ואשה רעה צרעת לבעלה נגע וקלון ימצא בה, וכמו כן בגרים קשים גרים כספחת, וזש"ה אתם נצבים היום כו' לפני ה' כשהזיווג הוא לש"ש אז הוא למען הקים אותך לו לעם שיהיה הזיווג עולה יפה.
<b>לברית מילה</b><br><b>אתם נצבים כו',</b> נסמכה לפ' דלעיל ושמרתם דברי הברית למען תשכילון כו' ולא כתיב תצליחון דע"י ברית מילה זוכה לב' דברים דהיינו שמוסיף כח כמ"ש וצפון לישרים תושיה, וכמ"ש לעיל ע"פ בדמייך חיי, ולכך אברהם אבינו ע"ה כל זמן שלא היה נימול לא היה יכול לעמוד בפני השכינה ולכך נאמר באברהם אבינו ע"ה ויפול על פניו שכל זמן שלא נימול לא היה יכול לעמוד כו' כי זהו מותר האדם מן הבהמה שהולך בקומה זקופה מחמת שיש לו שכל ויש להראש חשיבות, אבל רוח הבהמה יורד למטה, ועוד ערלת הלב להשכיל בתורה, וזש"ה ושמרתם דברי הברית ועי"כ תרויחו ב' דברים א' למען תשכילון כו' שתשכילו בתורה וגם במילי דעלמא יהיה כל מעשיו בחזקת חכמה ובעצה טובה, ועוד שיהיה לכם בריאת הגוף ותקומה, וזש"ה אתם נצבים כו' לפני ד' כו'.

וילך

<b>שבת שובה</b><br>בהפטורה <b>שובה ישראל עד ה' אלקיך קחו עמכם דברים כו'</b> <b>כל תשא עון וקח טוב כו'</b> (הושע יד ב), הדקדוקים רבו במקרא זה כידוע למעיין שקשה מאוד התכתם ואין להאריך, והענין הוא שהפייטן יסד באין מליץ יושר מול מגיד פשע תגיד ליעקב דבר חק ומשפט וצדקינו במשפט, פירוש עפי"מ שביארתי כבר עמ"ש כי מי גוי גדול אשר לו אלקים קרובים אליו כו' ומי גוי גדול אשר לו חוקים ומשפטים צדיקים וכו', דקשה אדרבה הלא אומות העולם מונין את ישראל בהחוקים, אבל הענין שלכך מונין לפי שעל ידי כן אין עליהם שום קטרוג שהקב"ה משיב לפי שהם מקיימין מצותי בלי טעם כמו כן אני אשפיע להם בלי טעם, וזהו כי מי גוי גדול כו' חקים ומשפטים, אשר ישמעון החקים אומרים שיש חכמה גדולה בדבר כי עי"כ אלקים קרובים אליו וכמ"ש במ"א, וזהו באין מליץ יושר להשתיק המקטריגים אזי אזכיר להם דבר חק ומשפט שנזהרין בחקים וכנ"ל.
<b>ולבא</b> אל ביאור המקרא שהתחלנו בו ניישב מאמר זה באופן אחר דצריך להבין למה המצות לא תעשה יתירים על המצות עשה וגם למה התוכחה יתירה על הברכה, וכתב בספר בינה לעתים [ח"ב דרוש ה אחרון לאלול] הטעם דהאדם עלול לחטוא וע"כ הרבה בקללות בכדי שאם יעשה תשובה אח"כ וסגולת התשובה הוא להפוך העונות לזכיות וממילא יהפכו הקללות לברכות, משא"כ אם היה מרבה בברכות כי האדם לא יוכל לזכות להם רק בשימור כל מצותיו היה מעט אשר היו זוכים להם, וזהו גם כן הטעם שמצות ל"ת יתירים על המ"ע וכמו שהארכתי בדרוש מכבר.
<b>הנה</b> כי כן נאמר דוודאי כמו זר נחשב שהקב"ה כאשר בא לשפוט הארץ יניח למקטריגים ללמד חובה על בניו אשר להם לבדם ניתנה הארץ ולא יעבור זר בתוכם להפריד ח"ו היחוד בין קוב"ה וישראל, אבל הענין הוא לכוונה טובה גדולה שבוודאי כל ישראל עושין תשובה בימים הללו וע"כ הקב"ה נותן רשות למקטריגים להביא לפניו חשבון עונות ישראל ואח"כ ע"י התשובה יהפכו כלם לזכיות, אך כל זה אם עושין תשובה מאהבה ויש להם גם כן מליצי יושר משא"כ אם אין להם פרקליטין אין צריכין ליתן מקום למקטריגים, וכשרוצים ללמוד חוב משתקין אותן, וזהו באין מליץ יושר אזי מול מגיד פשע ומול לשון הכרתה כמ"ש יושב ממולי שנכרתין כל המקטריגים שרוצים ללמד חובה על ישראל להרע להם.
<b>וזהו</b> אמרו <b>שובה ישראל עד ה' אלקיך</b> פי' שתעשה תשובה מאהבה כמו שדרשו חכז"ל מקרא זה אתשובה מאהבה ואמר הטעם כי כשלת בעוניך פי' עונות אלו מזידים שעשית עבירות במזיד, וע"כ אם לא תעשה תשובה מאהבה יעשו מהם שגגות ואתה צריך לעשות מהם זכיות, ואמר עוד קחו עמכם דברים ושובו אל ה' ומה הם הדברים הלא כל תשא עון כל מה שאתה סופר ומונה עונות ישראל הוא רק בשביל וקח טוב לעשות מהם זכיות וממילא ונשלמה פרים שפתינו להמתיק הדינים.
<b>עוד</b> בהפטורה <b>מי אל כמוך נושא עון ועובר על פשע לשארית נחלתו לא החזיק לעד אפו כי חפץ חסד הוא</b> (מיכה ז יח), צריך ליישב הדקדוקים וכפל המלות, ונ"ל דבגמ' איתא (ר"ה יז.) למי נושא עון למי שעובר על פשע, והעולם טועין בזה דהיינו במה שמפייסין זה את זה בעיו"כ ואינם רגילים לפייס רק אם המפייס חטא נגד המתפייס, אבל המתפייס אינו מבקש מחילה ואינו ממציא את עצמו שחבירו יפייסו כמו שעשה רב דאזיל לגבי ההוא טבחא (יומא פז.) ואין זה הדמיון להקב"ה שנאמר דרשו ה' בהמצאו שממציא את עצמו להתפייס ולמחול ורוצה בתשובת רשעים, אבל מי שחטא נגד חבירו ויודע בעצמו שחטא אפילו בתוך השנה צריך לפייסנו ולהשיב את הגזילה, ועל זה אמר עבירות שבין אדם לחבירו כו', רק בעיו"כ צריך אפילו הצדיק לפייס כדי שהקב"ה ימחול לו גם כן, וזהו שאמר מי אל כמוך שזה הוא חסד גדול במה שהוא נושא עון למי שהוא עובר על פשע, ופירש הכתוב לא החזיק לעד אפו ר"ל שמה שהחזיק אפו אינו בדעתו לעד לשון עולה וגזל, כמ"ש בבקר יאכל עד אז חולק עד שלל, וטעם הדבר שמוחל הוא רק כי חפץ חסד הוא, בעבור שחפץ חסדו של הקב"ה שגם הקב"ה יעבור על פשעיו אעפ"י שחטא נגד השי"ת ואינו עושה המצוה לשמה אעפי"כ הקב"ה נושא לו עון.
<b>דרשה לשבת שובה שנת הנותן אמרי שפ"ר</b><br><b>וילך משה וידבר כו' כי לא אוכל לצאת ולבא כו' ה' אלקיך הוא עובר לפניך כו' יהושע עובר כו',</b> הדקדוקים רבו במקראות הללו, ואיתא במדרש זה"ש כי לא לקלים המרוץ ולא לגבורים המלחמה כו' מדבר במשה אתמול עלה שמים כנשר ועכשיו לא אוכל כו' אתמול היו מלאכים מרתתין לפניו ועכשיו כי יגורתי מפני האף וחמה כו' ע"ש עד אחר כל השבח הזה אמר לו הקב"ה הן קרבו ימיך כו' א"ל משה בהן קלסתיך כו'ץ.
<b>ובהפטורה</b> <b>דרשו ה' בהמצאו כו' יעזוב רשע דרכו כו',</b> אחר כל הדקדוקים נקדים משנת יהודה בן תימא אומר הוי עז כנמר וקל כנשר כו' הוא היה אומר עז פנים לגהינם כו' [אבות פ"ה מ"כ]. והנ"ל דאיתא בגמ' (ב"ב טז.) שאל איוב להקב"ה בראת צדיקים כו' בראת יצר טוב בראת יצה"ר א"ל בראתי יצה"ר בראתי לו תורה תבלין, והנה להבין מאמר זה וגם מ"ש תורה תבלין דלכאורה תבלין שייך לומר על דבר שבא לתקן הקדירה שחסרה או יתירה מלח, משא"כ גבי יצה"ר שנדחה מפני דברי תורה האיך שייך לשון תבלין.
<b>והנ"ל</b> דהנה אמרו חכז"ל (סוכה נב:) על ג' דברים הקב"ה מתחרט כו' ואחד מהן הוא היצה"ר שנאמר (מיכה ד ו) ואשר הרעותי, וצריך להבין ענין החרטה, דהא באמת אמרו והנה טוב מאוד זה היצה"ר, ולפי פשוטו נ"ל עפימ"ש (תהלים לא כ) מה רב טובך אשר צפנת ליראיך כו' ועל דרך שביארתי מ"ש [תהלים קלה] הללויה עבדי ה' שעומדים בבית ה' בחצרות בית אלקינו, דלכאורה לאו רישא סיפא דחצר הוא פרוזדור ובית הוא בית דירה.
<b>אבל</b> הענין הוא ע"ד שפירש הבינה לעתים [ח"ב דרוש לח דרוש ו' לפרקי אבות] ע"פ שתולים בבית ה' בחצרות בית אלקינו דוודאי נשמת הצדיקים מתענגים בנועם ה' גם כן קודם ביאתם לעולם הזה רק בעוה"ז יכולין לסגל מצות ומעש"ט ולקשט אחרים מה שלא יוכלו לסגל קודם לכן, וזהו שתולים בבית ה' ר"ל שהצדיקים נחצבים מתחת כסא הכבוד אבל בחצרות בית כו' ר"ל בעוה"ז אזי יפריחו ר"ל יפריחו אחרים להצדיק רבים, וזה"ש שעומדים בבית ה' ר"ל שכל דביקותם הוא במקום שרשן אע"ג שהם בחצרות בית אלקינו כו' דהיינו בעוה"ז, וזהו אשרי תבחר ותקרב ישכון חצריך (תהלים סה ה) אע"ג שהוא עדיין שוכן בחצריך הוא מקורב עמך, ולכך היתה ירידת הנשמה לעוה"ז ולכך ניתן באדם יצ"ט ויצה"ר להרגיז זע"ז ולקנות שלימות, וכ"ז לצדיקים שקונין שלימות עי"ז אבל רשעים טוב להם שלא נבראו ולא יבא ביניהם היצה"ר, וידוע דהיצה"ר נקרא צפוני (סוכה נב.), וזה"ש מה רב טובך אשר צפנת כו' והוא רק לחוסים בך כו', וע"כ הקב"ה מתחרט על היצה"ר בשביל הרשעים.
<b>ועוד</b> שמעתי ממורי ז"ל שבזה פתח הקב"ה פתח לשבים, וכן מצאתי בחובת הלבבות [הקדמה לשער השביעי שער התשובה א] במ"ש והרחיב אמתלאותינו בנטותינו מדרך עבודתו, כי כשיתעשת האדם על גודל חטאתו והתרגזו נגד השי"ת לא היה אפשר לו לשוב בתשובה ולומר חטאתי, כמו שהארכתי בזה במ"א כמה פעמים, ומזה נמשך שאין יכולין לעשות תשובה שלימה ולהודות על פשעים כי מחפשים אמתלאות ותירוצים להצדיק את עצמן כמו אם יחטא איש לאיש, ומחמת זה אינם עוזבים דרכם הרעה, וע"כ פתח הקב"ה בתשובה תחילה ואמר קצת תירוץ לסייע אותם בכדי שיודו על פשעם ויאמרו באמת חטאנו, אבל באמת אין לסמוך ע"ז כלל כי ביד כל אחד לכפות את יצרו הרע והקב"ה מסייע בידו, ובאמת זהו היתה שאלת איוב הנ"ל.
<b>אבל</b> תשובת הקב"ה נחזי אנן לפרש עפימ"ש חז"ל (שבת קיט:) לא חרבה ירושלים אלא בשביל שלא הוכיחו זה את זה כו', והדבר צריך ביאור דמה בכך הלא עיקר העונש על העבירה ואם לא היו עוברים לא הוצרכו לתוכחה, ועוד דאמרינן ביומא (ט:) מקדש ראשון מפני מה נחרב על שלשה דברים על ע"ז וג"ע וש"ד, ובמס' תענית אמרינן שהיו שם כ"ד עבירות ולא חשב שם תוכחה בקרא, ועוד אמרו חכז"ל (נדרים פא.) דבר זה נשאל לחכמים ולנביאים ולא פירשוה עד שפירשה הקב"ה בעצמו כמ"ש מי האיש החכם כו' ואשר דיבר פי' ה' כו' ויאמר על עזבם את תורתי כו'.
<b>אבל</b> הנ"ל דהכל חד הוא, דכבר האריכו הספרי מוסר במדות טובות שיתדבק בהם האדם וכנגדם מדות רעות שיתרחק מהם, והנה צריך להבין למה ברא הקב"ה והטביע באדם מדות רעות כיון שיש לאדם אמתלא עי"ז לעשות נגד רצונו שיאמר שטבעו כך הוא להיות כעסן או עז פנים או אכזר או כילי וכדומה, וראיתי בשם מהר"א אביו של השל"ה עמ"ש בפרקי דרבי אליעזר [פמ"ה] שביום הכפורים השטן בא לפני הקב"ה ואומר יש לך עם בארץ שדומין למלאכי השרת כו', שכל כוונתו בזה לקטרג כי אומר אחרי שיכולין לכפות יצרם עכשיו מפני מה אין עושין כן בכל השנה, ודבריו אין מספיקין לתירוץ הקושיא שלו שהקשה הא אין קטיגור נעשה סניגור, דהא מ"מ עכשיו היא סנגוריא שאין דנין האדם רק באשר הוא שם.
<b>אבל</b> הנ"ל דוודאי אין לומר שלכך ברא הקב"ה אותן המדות רעות באדם בכדי לכפותן ע"י מדות הטובות ההיפוכן, דאעפ"כ קשה הא מאתו לא תצא הרעות ואיך יברא רע, אבל הענין הוא דכל מדה היא התעוררות הקדושה עליו לטוב וע"כ בכל מדה רעה בעצמה יוכל להיות עובד ה', וכאשר הורנו בזה התנא יהודה בן תימא הוי עז כנמר כו' דידוע מדות עזות רעה מאוד עד שאמרו בגמ' בידוע שנכשל בעבירה [ב"מ פג: מדחציף כולי האי ש"מ רשיעא הוא], וכן קלות ראש והמרוצה והמהירות מצויה בקלי הדעת וצריך להיות מתון וכן גבורת ארי הוא כעס, ואעפי"כ יוכל להשתמש בכל אלה כשיגיע לו שעה לעת הצורך לעשות בהם רצון אביו שבשמים, וזהו קטרוגו של השטן שמסיים ואומר מה מלאכי השרת שלום ביניהם כו' ר"ל שרוצה להוכיח כי מה שאוחזין עכשיו בדרך הישר הוא רק לפנים שאל"כ היה לאחוז גם כן במדות רעות לעבודת הקודש, אבל הם יש שלום ביניהם אפילו אם יראו איזה דבר איסור לא יאחזו בעזות או בכעס וכדומה, לזה יוכל להרחיב הדבור בכמה אופנים.
<b>והנה</b> לפי"ז יוכל להמשך טעות גדול למתפתים ביצרם לפי הנ"ל שלפעמים יוכל לאחוז במדה רעה לעבודת הקודש א"כ איפא איך ידע דרך הישר הלא יצרו גדול ממנו ויסמא עיניו ויאמר לו שזהו מצוה ומסירת נפש, אך התקנה לזה הוא שאמר התנא [אבות פ"ב מ"א] איזוהי דרך ישרה שיבור לו האדם כל שהוא תפארת לו מן האדם כו', דלכאורה אין לו ביאור דוודאי דרך ישרה הוא להתחזק בתורה ומעש"ט ומה להתפארות האדם, אבל אפשר שכוון לדברינו כשהאדם נבוך בדבר לעשותו אם הוא מצוה כפי דברי היצר או עבירה, וע"כ התשועה היא ברוב יועץ להמלך בזה עם חביריו כי הם יעמידוהו על האמת, ובפרט אי אית ליה רבא במתא, והשכל מחייב זה כי באותה שעה בשעת מעשה אין היצר מפתה רק האיש ההוא אבל האנשים אחרים הם אצל האמת כי אין היצה"ר מסיתם אז וע"כ רואין האמת ויכולין להזהירו ולהנטותו מפיתויי היצה"ר, אבל אם הדבר מצוה באמת הוא גלוי לכל שמצוה הוא, וזה"ש כל שהוא תפארת לו מן האדם שהכל מודים שהיא מצוה.
<b>וזה</b> היה ענין עון ירושלים דוודאי אי אפשר לומר שהיו שם חטאים כל כך הלא טובה צפרנן של ראשונים מכריסן של אחרונים וכדאמרינן ביומא דראשונים עדיפי, רק שהיו מוטעים ע"י נביאי השקר וע"י פיתויי היצה"ר, ואילו היו ביניהם מוכיחים היו מגלים על חטאתם והיו שבים וע"כ כל העונות כלן תלוין בתוכחה.
<b>ועוד</b> יש עצה לזה להתחזק בתורה והמאור שבה יחזירנו למוטב, ותרי"ג מצות נקראין עטין שלכך נקראת עץ החיים שנותנת עצה לדרך החיים, וע"ז אמרתי בדרך הלצה אם פגע בך מנוול זה משכהו לבהמ"ד (סוכה נב:), ר"ל דוודאי אין היצה"ר מסית האדם לעבירות בפומבי רק למצות והן הן גופי עבירות, וע"כ משכהו לבהמ"ד והתורה תדריכהו בדרך הישר, וזהו שאמר יהודה בן תימא אחרי שזכר הרבה מדות רעות אשר הותרה הרצועה להשתמש בהן לצורך גבוה חזר על הדבר והזהיר שאעפי"כ עז פנים לגהינם שלא יפתך יצרך לאידך גיסא כנ"ל, וע"כ התפלל יהי רצון שיבנה בהמ"ק ויתוקן מה שנחרב על עון מחוסרי תוכחה, או תן חלקינו בתורתיך והתורה תלמדינו דעת ותבונה כנ"ל, וזה"ש בראתי לו תורה תבלין שהתורה היא תבלין להיצה"ר שמסיתו למצות והתורה תדריכהו לעשות המצות בשלימות אפילו באותן מדות רעות שהיצה"ר מסיתו כנ"ל.
<b>ובזה</b> יבואר מה שאמרו חכז"ל (ברכות ה.) לעולם ירגיז אדם יצר טוב על יצה"ר נצחו מוטב וכו' ואם לאו יקרא ק"ש אי אזיל מוטב וא"ל יזכיר לו יום המיתה, והקושיא מפורסמת דהול"ל להזכיר תיכף יום המיתה, אבל הענין דהנה שורש כל המדות רעות המה שלשה בכללן מה שהזכיר רבי יהושע בפ"ב מאבות [מי"א] עין רעה ויצה"ר ושנאת הבריות [מוציאין את האדם מן העולם], וכן רבי אלעזר הקפר הקנאה והתאוה והכבוד הם בעצמם אותן שהזכיר ר"י הנ"ל, ע"כ נבאר חלקיהן ואיך שנזהר בהן להשתמש בעבודת הבורא.
<b>ונקדים</b> הגמ' דפ"ק דע"ז (ד:) א"ר יוסף לא לצלי אינש [תפלת מוסף] בג' שעי קמייתא בריש שתא בלחוד דלמא מפקיד דיניה כו' ופריך אי הכי דצפרא נמי כו', וצריך להבין דשומר מצוה לא ידע דבר רע ואיך ע"י מצות תפלה בכוונה מגרע גרע, ועפי"ז יתיישב גם כן מ"ש בפרק הרואה (ברכות נד:) אמר רב יהודה המאריך בתפלתו מאריכין לו ימיו ושנותיו, ופריך מדאמר ר' יצחק ג' דברים מזכירין עונותיו של אדם קיר נטוי ועיון תפלה ומוסר דין, ומשני הא דמעיין, ופרש"י שסומך שהוא ראוי שתקובל תפלתו, וכ"כ כתבו תוס' ר"ה דף ט"ז [ע"ב ד"ה ועיון תפלה], ואפשר דקשיא להו מברייתא דאלו דברים שאדם אוכל פירותיהן בעולם הזה כו' וחשוב עיון תפלה, לכך הוכרחו לחלק דמעיין ומצלי היינו שסומך כו', ועדיין צ"ע דבחד לישנא תנינהו ולתרוייהו קרי עיון תפלה, וכיון שהתנא בא ללמדינו דרך הישר הול"ל ולפרש, ועוד קשה לי איך שייך לומר בתפלה הקרן קיימת לעוה"ב הלא עיקר כוונתו הוא על הדבר שמתפלל עליו וכל עניני תפלה הוא רק על עסקי עוה"ז וכדאמרינן בעלמא חזייה לההוא דמאריך בצלותא אמר מניחין חיי עולם ועוסקים בחיי שעה, ואין זה דוגמת שאר מצות המזכירן שם שהקרן הוא הקיבול שכר וע"ז שפיר י"ל דקיים לעוה"ב משא"כ גבי עיון תפלה.
<b>אבל</b> הנ"ל עפימ"ש (תהלים לג כב) יהי חסדך ה' עלינו כאשר יחלנו לך, דצריך ביאור התכת הכתובים, והנ"ל עפימ"ש בשם צדיק אחד על פסוק רצון יראיו יעשה כו' (תהלים קמה יט), דלכאורה הצדיקים לבם ברשותן ומקבלים הכל באהבה מהשי"ת ומהיכי תיתי שיתפללו על איזה דבר, רק מחמת שהקב"ה מתאוה לתפלתן של צדיקים נותן בלבם שיתאוו לאיזה דבר בכדי שיתפללו עליו, וזהו רצון יראיו יעשה שעושה להם רצון לאיזה דבר שיתאוו לאיזה דבר, וטעם הדבר בכדי שאת שועתם ישמע שיתפללו עליו ויושיעם, והנה זהו מדת הצדיקים אמנם אנחנו מדת כל אדם כיון שאנו בטוחים שכל מאורעותינו הכל לטובה האיך אנו מתפללין על השינוי הלא זה רעה אלינו שאם היה אותה הדבר טובה בוודאי לא היה השי"ת מונעו מאתנו, אבל הענין הוא דוודאי מאתו לא תצא הרעות רק השינוי מצד המקבלים ומי שעונותיו גורמין לו שלא לקבל הטוב כהווייתו הוא נהפך אצלו והחסדים מתכסים בדינים, וע"כ אנחנו מתפללין כיון שרצונו של הקב"ה להטיב יהי חסדך עלינו אותה הטובה כמו שאנו מייחלין ומצפין ואעפי"כ יהיה לטובה.
<b>נמצא</b> לפי"ז כשאדם עומד להתפלל על מאורעותיו שואלין עליו מה לך כי נזעקת הלא רק טוב הושפע לך וע"כ צריך להשיב שעונותיו גרמו שלא לקבל הטוב כהווייתו וממילא הוא בעצמו מזכיר עון להחפש, ועל זה אמר אני שלום וכי אדבר המה למלחמה כמבואר במ"א, וע"כ החכם עיניו בראשו כי יבוש ויכלם מלהתפלל בשביל עצמו בעבור עונותיו הרבים וע"כ יתפלל בעד הכלל וכל מה שרואה בחבירו איזה צער יתפלל עליו, ובזה אינו מזכיר חטאם כי אינו רואה נגעי חבירו וזכותא דרבים עדיף וממילא הוא נזכר לטובה כי המתפלל בעד חבירו הוא נענה תחלה, וכן יתפלל בשביל צער השכינה כביכול כי בכל צרתם לו צר כמ"ש במ"א ע"פ תפלה לעני כי יעטוף כו' ושועתי אליך תבוא, גם זה נקרא מתפלל על חבירו כמשאחז"ל [שמו"ר פכ"ז] ע"פ רעך ורע אביך כו' דקאי על הקב"ה.
<b>ועפי"ז</b> מבואר הברייתא דאלו דברים שאדם אוכל כו' כי שם מיירי מעיון תפלה שמתפלל בעד חבירו והוא דבר הלמד מענינו מה שהזכיר קודם לכן הכנסת כלה ובקור חולים וגמ"ח כו' איירי מדברים שהם לתועלת חבירו, ושפיר קאמר שאוכל פירותיהן בעוה"ז דהיינו הפירות הם מה שהוא נענה תחלה כי אין זה עיקר תפלתו, אבל עיקר תפלתו הוא מה שמתפלל בעד חבירו הוא הקרן קיימת לעוה"ב כי זה מצוה גדולה של ואהבת לרעך כמוך הכולל כל התורה כולה כדאמרינן בגמ' בשבת, אבל בההוא דר' יצחק גבי מזכירין עונותיו איירי בקיר נטוי כו' הכל הוא בשביל עצמו וגם עיון תפלה המזכיר שם הוא לעצמו ממילא מזכיר עון כנ"ל.
<b>ובהכי</b> אתיא שפיר מימרא דר' יוסף בפ"ק דע"ז הנ"ל דוודאי אסור להתפלל ביחיד בפרט תפלת המוספין שלכך אומרים במוסף מי כמוך אב הרחמים לשון רבים שכולל כל הרחמנות וכן בנעילה אבל בשחרית וערבית ומנחה אומרים אב הרחמן לשון יחיד, וע"כ החמירו במוסף שלא להתפלל ביחיד ר"ל בשביל עצמו.
<b>וע"כ</b> צריך להסיר מלבו כל הקנאה ושנאה בכדי להתפלל על חבירו בכוונה שלימה, אבל מדת הקנאה להשתמש בה לעבודת הבורא הוא קנאת סופרים לקנא ביראת ה' שרואה שחבירו עוסק בתורה ומצות צריך לקנאות בו לעשות כמעשהו ולא כמנהג העולם כשרואין איזה הנהגה טובה אומרים שזה ראוי רק לרב גדול הדור ופרוש, כי באמת התורה מונחת בקרן זוית וכתר תורה ראוי לכל ואי אתה בן חורין להבטל.
<b>וענין</b> התאוה הוא מ"ש ר' יהושע יצה"ר מוציאין כו', דאמרו חכז"ל ג' דברים הקב"ה מתחרט עליהן כו', [ובמקום אחר שבחו] ואמרו חכז"ל טוב מאוד זה יצה"ר, ונ"ל על דרך הלצה דהנה יש הרבה טועין בדעתן שנדמה להם שהם צדיקים בעיניהם ועושין יותר מן הראוי כי אם קרא רק ק"ש שחרית וערבית יצא ידי חובתו והם מוסיפין ואומרים תהלים ולומדים קצת עושים יותר מן המחוייב, וזהו לדעתי טוב מאוד, יותר מהראוי זה מעשה היצה"ר, וכמ"ש במ"א בביאור אלו לא קרא ק"ש כו' דכשאדם יתעשת בנפשו איזה עובדא עושה בשביל רצון קונו שיהיה להשי"ת נחת רוח ממנו אשר בשביל זה נברא וזהו עיקר חיות האדם וכל זמן שאינו עוסק בעבודת הבורא אינו נקרא חי, רק החיות היא כשלומד ומתפלל ואומר שירות ותשבחות באותו שעה הוא יותר מן כל מלאכי מעלה וכשמכין את עצמו להניח תפילין ומודה ומשבח להשי"ת שזכה לכל זה ואח"כ עוסק בשירות ותשבחות שאין זוכין לזה כל צבא מרום.
<b>והנה</b> יש שני עניני קדושת השם הא' הוא מצד היראה והוא המושרש בלב כל אדם שלא לעבור על התורה בעת אשר רוצים לכפותו לעבור יהרג ואל יעבור וזהו קידוש השם בשב ואל תעשה, וזה אינו נוהג רק באותו שיגיע לידו אותו דבר, אכן מה שמקבל עליו כן בכל יום בשעת ק"ש מי יודע אם הוא באמת לאמיתו ואפשר שהוא רק דמיון, והראיה שבכל עבירה קטנה הוא ממרה נגד השי"ת ואין בכחו לכפות היצה"ר שלא לעבור, אבל יש קידוש השם מצד אהבה והוא בקום ועשה והיינו כשמשריש בדעתו אהבת הבורא וגדולתו וענותנותו אשר בחר בנו מכל עם וקרבנו לעבודתו וכנ"ל כשירגיל בזה תבער בלבבו אהבת השי"ת להיות נשרף על קדושתו בכל עת והוא עומד ומצפה עד שיגיע עת התפלה שיוכל להוציא כל רוחו לומר שירות ותשבחות ואח"כ בשעת ק"ש ימסור נפשו באמת, ואח"כ מקיים מצות עשה של ונקדשתי בתוך בני ישראל בשעת קדושה וכמ"ש במ"א, וממילא כשיצא אח"כ לפעלו ולעבודתו אי אפשר שיעשה שום עבירה להמרות עיני השי"ת וזהו אלו לא קרא אלא ק"ש כו' יצא ידי חובתו שלא יוכל לחוב עוד, ועל ענין זה הוטבע באדם מדת התאוה והשתוקקות באהבה עזה כרשפי אש לעבודת הבורא ב"ה.
<b>וענין</b> הכבוד שהזכיר ר"א הקפר והוא מ"ש ר' יהושע ושנאת הבריות שישים האדם לבו איך הגאוה נמאסת שהכל שונאין אותו, ובאמת כל אדם יודע בעצמו שהוא עפר ואפר ובא מטיפה סרוחה, ואעפי"כ ירע לו כשבני אדם מבזין אותו, והיינו מטעם שאומר לעצמו הגם שיודע אני בעצמי שאנכי שפל ונבזה מ"מ אתה מה טיבך לבזות אותי הלא גם אתה שפל כמוני, אבל האמת הוא להיפך כיון שהבזיון בא לו משפל ערך לא היה לו לירע כלל בעיניו, וזה"ש מאוד מאוד הוי שפל רוח בפני כל אדם שתקות אנוש רימה ר"ל שאותו המבזה אותך תקותו רימה ומה יתן ויוסיף לך כבודו או בזיונו.
<b>ועפי"ז</b> פירשתי מ"ש (תהלים קכג א) שיר המעלות אליך נשאתי את עיני היושבי כו' כעיני עבדים כו' עד שיחננו כו' רבת שבעה לה נפשינו כו', אשר הדקדוקים רבו פה בפרט לשון היושבי יתיר יו"ד, וגם שהתחיל בלשון יחיד וסיים בל' רבים.
<b>והנ"ל</b> דידוע שיש ב' בחינות עובד ה', א' בבחי' בן העובד מאהבה ולא בשביל קיבול שכר והב' הוא בחי' עבד שעובד ע"מ לקבל פרס, ויש ב' נפקותות ביניהם הא' עפי"מ שביארתי עמ"ש חכז"ל (פסחים נ:) כתיב כי גדול עד שחקים חסדך כו' וכתיב גדול מעל שמים חסדך ומשני כאן בעושין לשמה הוא מעל שמים ושלא לשמה הוא עד שחקים, והנ"ל בביאור הדבר דידוע ששכר מצוה בהאי עלמא ליכא והיינו בעושה לשמה בדחילו ורחימו דפרחת לעילא וכל העולם אינו כדאי לשכרו וע"כ הפירות שנותנין לו בעוה"ז הם שלא כדרך הטבע כי גם עבודתו למעלה מן הטבע, אבל העובד שלא לשמה עבודתו נשאר למטה בעוה"ז שעושה בשביל קיבול שכר ולא פרחא לעילא לכך שכרו גם כן בעוה"ז ע"פ דרך הטבע, וזה"ש כי גדול מעל השמים למעלה מן הטבע, וכתוב עד שחקים שהוא למטה מן הטבע ועפ"י המזלות, ומשני כאן בעושין לשמה כו' וכנ"ל, עוד יש חילוק דבחי' עבד אינו עובד רק קודם שמקבל שכרו אבל אח"כ אינו עובד עוד ולכך שכירות אינו משתלמת אלא לבסוף אבל בחי' בן לא איכפת ליה כלל בקיבול שכר ולעולם לא ימוש מעבודתו.
<b>והנה</b> בספר בינה לעתים [ח"ב דרוש ל"ב עת לדרוש] כתב על פסוק המגביהי לשבת ע"ד מ"ש ויוצא אותו החוצה שהגביהו למעלה מן המזל, וע"כ המשפילי לראות בשמים ובארץ שאם הוא רוצה לראות למטה רואה גם כן שמים כמו ארץ שהוא למטה ממנו, וזה"ש אליך נשאתי את עיני ר"ל שאני עובד בשביל כבוד שמים וע"כ היושבי בשמים שאתה מושיב אותי בשמים ממעל ושכרי למעלה מן המזל, אבל הנה כעיני עבדים שאותן שעובדים בבחי' עבד אזי הם רק כעיני שפחה על יד גבירתה ר"ל שהמזלות בעצמם הם עבדים והם מקבלין מהמזלות הם בבחי' שפחה המקבלת מהעבד המשפיע כמו איש לאשתו, ור"ל שאז השכר עפ"י הטבע, ועוד יש חילוק כי כן עינינו אל ה' אלקינו הוא רק עד שיחננו ולא אח"כ כשכבר חנן בשכר מצוה אבל אני איני כן רק שאינני עושה בשביל שכר רק מה שאני מבקש חננו ה' חננו כנפשינו מטעם כי רב שבענו בוז שאנו מכירין שפלות עצמינו, ויתר על כן כי רבת שבעה נפשינו הלעג השאננים והקב"ה מגביה שפלים.
<b>וזה"ש</b> אם פגע בך מנוול זה משכהו לבהמ"ד ר"ל אם ירצה יצה"ר להטעות אותך במדת הקנאה אזי תקנא בתורה בקנאת סופרים, ואם לאו שירצה להטעותך במדת התאוה אזי יקרא ק"ש ויהיה מתאוה ומשתוקק לאהבת הבורא שזהו ענין ק"ש כנ"ל, ואם ירצה להטעותך ברדיפת הכבוד יזכיר לו יום המיתה כי אל עפר ישוב, וזהו שאמר דרשו ה' בהמצאו דהיינו נגד הקנאה יתחזק בתורה כי אין לו להקב"ה בעולמו אלא ד' אמות של הלכ"ה וזהו ר"ת ה'ריעו ל'ה' כ'ל ה'ארץ, והיינו בהמצאו ששם השכינה מצוייה, ונגד התאוה אמר קראוהו בהיותו קרוב בדביקות הבורא יקרא ק"ש, ונגד הכבוד אמר יעזוב רשע דרכו כי סופו לעפר ישוב ויעזוב כל אשר לו ביד אחרים תצא רוחו ישוב לאדמתו כו' וע"כ ישוב אל ה' דהיינו שישתמש בכל המדות אל עבודת ה' ואז ירחמהו כנ"ל ואל אלקינו שיהיה שפל רוח שיהיה נקרא עליו שם שמים השוכן את דכא וירבה לסלוח כי המעביר על מדותיו כו'.
<b>והנה</b> התורה שבחה למשה שהיה עניו מכל האדם, וצריך להבין דדבר זה תלוי בבחירה ואיך אפשר לנעול דלת שלא יהיה אדם עניו כמוהו, בס' יערות דבש כתב שלפי גדולתו שהיה גדול מכל האדם ממילא ענותנותו גדולה מאוד אפילו אם הוא רק עניו כשאר אדם מ"מ הוא יותר עניו ממנו לפי שהוא היה גדול מהכל, והנ"ל שכבר כתבו בשם אחד מהחכמים שהביאו לפניו צורת משה והכיר בו כל המדות רעות והשיבו לו שעי"כ זכה למעלה גדולה הזאת כי כפה את כלם לעבודת הבורא ב"ה וכאשר הארכתי למעלה, וא"כ אתיא שפיר שהיה עניו מהכל שאין אדם בעולם שיהיה בטבעו מדות רעות כל כך שיוכל להפוך לטובה, וכ"כ עמ"ש מאוד מאוד הוי שפל רוח כו' שתקות אנוש רימה, ר"ל אעפ"י שמשה רבע"ה לא היה תקותו רימה ואעפי"כ היה שפל ברך ועניו מאוד מכ"ש אתה שתקותך רימה.
<b>וזהו</b> ביאור המדרש הנ"ל מדבר במשה שכל תקפו וגבורתו היה רק לעשות רצון קונו וקילס להקב"ה בה"ן שהם אותיות יחידיות לייחד לשמו כל המעשים ולא לעצמו כלל, וזהו וילך משה שנהג ענוה בעצמו, לא אוכל לצאת ולבוא היינו בשביל שה' אמר אלי לא תעבור כו', וגם עכשיו יהושע אין בכחו לעצות בעצמו רק ה' עובר כו' והוא ישמיד, אבל מה שיהושע עובר לפניך הוא רק כאשר דבר ה' דהיינו לעשות רצונו ובא לציון גואל ב"ב אוכי"ר.
<b>חידושי אגדה לברית מילה ופדיון הבן ביחד</b><br><b>ועזבני והפר את בריתי כו'</b> עפ"י פדות שלח לעמו כו' קדוש ונורא שמו בדרך פשוט דהפרת ברית גורם לגלות דכתיב ובשר קודש יעברו כו' ואחז"ל לא גלו ישראל עד שמאסו בברית מילה כו' וקיום מצוה זו גורם לגאולה כמ"ש לעיל בפ' וזש"ה פדות שלח לעמו שמקרב הגאולה היינו ע"י שצוה לעולם בריתו ע"י קיום מצות ברית מילה וזש"ה ועזבני והפר את בריתי כו' אזי והי' אפי' והי' לאכל ובא"א דבריאת האדם הי' עפר מן האדמה היינו יצה"ר שמושך האדם לתאות גשמיות ויפח באפיו נשמת חיים היינו יצה"ט לתורה ומצות והאדם מחויב להרגיז יצ"ט על יצה"ר שלא ליתן לו שום שליטה שלא ימשוך אחריו ח"ו דכשעובר אפי' קלה באותה שעה הוא כופר ופורק ממנו עול מ"ש אך אחז"ל תהא שמאל דוחה וימין מקרב שלא יאמר האדם לפרוש את עצמו מכל עניני עה"ז ושלא לישא אשה כמו"ש לעיל בפ' שמיני רק דגם ממנו נקח לעבוד את ה' וע"כ אמרו יכול שתהי' כמוני ת"ל קדושתי למעלה כו' כמ"ש לעיל בפ' קדושים כו' ע"ש.
<b>ויש</b> רמז בזה בפ' ועשה את חטאתך ואת עולתך כמבואר במ"א והנה ע"ז ניתן לנו ב' מצות דהיינו ברית מילה סגולתה להתיש כח היצה"ר והתאוה ולהכניסו בקדושה כמ"ש בספרים שע"י חותם זה מקבלין עול מלכות שמים להשתעבד לעבודת הבורא והב' הוא מצות פדיון הבן שהיא להיפך כי הבכור הוא קדוש מרחם ואפי' בבהמה אסור להשתמש בו והתורה צותה לפדותו לחולין ליתן ג"כ חלק לגשמיות שלא יהי' מופרש מכל וכל מעה"ז וזש"ה פדות שלח לעצמו שנתן להם מצות פדיון הבן היינו ליתן כח לנפש הבהמיות וגם צוה לעולם בריתו שיקיימו מצות ברית מילה להתיש כח הגשמיות בקבלת עול מ"ש ואמר טעם לזה בעבור שקדוש וגם נורא שמו דמצות פדיון הבן הוא להורות שקדושת האדם אינו כקדושת השי"ת כנ"ל ומצות ברית מילה היא להורות כי נורא שמו בכדי לקבל עול מלכות שמים וליראה מפניו שלא ליתן כח ליצה"ר ובשתי אלה יתהלך במישרים.

האזינו

<b>האזינו השמים ואדברה כו'</b> יערף כמטר לקחי תזל כטל אמרתי, כבר צווחו קמאי למה דבר לשמים בלשון נוכח ולארץ בלשון נסתר ולא אמר ושמעי הארץ, גם מ"ש רש"י דמטר אינו נוח לכל וטל נוח לכל צריך ביאור מה ענינו לכאן, ובפרט שינויי הלשונות וכפל המלות שרבו פה, ונ"ל להסמיך כאן פתיחת הדרוש שלפניו עפימ"ש דוד המלך ע"ה (תהלים סו יג) אבא ביתך בעולות אשלם לך נדרי אשר פצו שפתי ודבר פי בצר לי.
<b>ולבאר</b> כל הקושיות במקרא זה נקדים מ"ש חכז"ל (נדה ל:) משביעין אותו תהי צדיק ואל תהי רשע, ולכאורה הוא כפל לשון דפשיטא כשהוא צדיק שאיננו רשע, והענין הוא דידוע כמו שמוטל על האדם שיהיה עניו ולבו תמיד נגד ה' ולא יעשה שום דבר של רשות שלא יהיה בו נחת רוח ליוצרו אף כי להמרות עיני כבודו ח"ו אכן ביראת ה' כל היום, הנה כמו כן הוא מחוייב בדבר ומצווה ועושה לפקוח עיניו על דרכי חבירו להדריכו לדרך טובה אשר יחפץ המלך ביקרו כדמצינו ביחזקאל הנביא שנאמר וממקדשי תחלו ואמרו חכז"ל (שבת נה.) שמעולם לא חזר בו הקב"ה ממדה טובה לרעה רק בזה שענש הצדיקים בשביל שלא מיחו אעפ"י שהיה גלוי וידוע לפניו שלא יקבלו, אמנם מי שאיננו מתחזק במדה זו רק כל חסד דעבד לגרמיה עבד עדיין לא נקרא צדיק רק שאיננו רשע כמ"ש ואל תהי רשע בפני עצמך, אבל צדיק הוא פועל יוצא שמצדיק רבים, וכמ"ש אמרו לצדיק כי טוב כי פרי מעלליהם יאכלו שרבים יאכלו וישבעו ע"י מוסריו ותוכחותיו, וזה"ש משביעין אותו תהי צדיק שחובה עליך להיות מצדיק רבים ואם לא יעלה בידך מדה זו אזי לכל הפחות אל תהיה רשע בפני עצמך.
<b>הנה</b> כל אלה בהיות השנים כתיקונן וישראל שרויין על אדמתן מצינו בחכמים ונביאים אשר מעולם שהוכיחו את ישראל בדברים קשים כגידין ומלתם על לשונם כאשר עם לבבם מבלעדי משל ומליצה, ואולם בדורותינו אלו שהרבה מהמון עם שונאים את התוכחות המציאו לנו קדמונינו לדרוש פשטים ודברי אגדה ומתוכם ילמדו דעת ויראת ה', וזה"ש אבא ביתך בעולות בדברים המעולים לדרוש פשטים ודרושים, ועי"ז אשלם לך נדרי מה שהשבעתני תהי צדיק להצדיק רבים כי עי"כ ישמעו גם התוכחת מוסר הנמשך ממנו, וחזר ופירש מה הם העולות ואמר אשר פצו שפתי, שפשטים אומרים לפני הלומדים שצריכין רק לפתוח להם פה ודי לחכימא ברמיזא, ועל המוסר אמר ודבר פי שצריך להיות פשוט ודברן.
<b>והנה</b> ידוע בשגם שההמוניים אינם מבינים מ"מ נותנין עיניהם בהלומדים אם יטיבו הדרושים בעיניהם גם הם מטים אזנם לשמוע את הראוי להם, ונהפוך הוא אם יבעטו הלומדים בהדרוש, וזה"ש האזינו השמים מדבר עם הלומדים שהם בחינת שמים ואדברה דבור הוא לשון קשה דקאי על הדרושים, וממילא ותשמע הארץ שהם שאר עמא דארעא אמרי פי דהיינו אמירה רכה ותוכחת מוסר, וחזר ופירש יערף כמטר שאינו נוח כלל לקחי הלמודיות הנמשכים מזה שאינו נוח לכל רק לפני הלומדים ותזל כטל שהוא נוח לכל אמרתי, דהיינו אמירה רכה שהוא דבר השוה לכל נפש.
<b>ועתה</b> שמעו עמי ואדברה, הצור תמים פעלו כי כל דרכיו משפט כו', הנה אנחנו מקלסין להשי"ת מלך מהולל בתשבחות, פירוש שבשר ודם מקלסין אותו ואין בו, נמצא שכל השבחים שמזכירין עליו הוא לו לגנות, בעבור שכל המדות טובות הללו הוא חסר וכל השבח הזה הוא לו לגנאי ובושת, משא"כ אצל הקב"ה אי אפשר לסיים תהלותיו והוא מהולל באותן תשבחות ומ"מ אסרו להרבות בשבחו כי הוא מרגניתא דלית ביה טימי, א"כ צריך ביאור מה ענין השבחים הללו במקרא זה, וביותר קשה למה כינה את השי"ת בשורה זו כמה פעמים בשם צור ושם אל כמ"ש הצור תמים פעלו כו' אל אמונה ולהלן אמר צור ילדך תשי ותשכח אל מחולליך, עוד שם ואמר אי אלקימו צור חסיו בו.
<b>ושמעתי</b> לפרש ע"פ צור ילדך כו' בעבור שהקב"ה הטביע באדם שני מדות זכרון ושכחה, דהיינו זכרון שנזכור תמיד בהשי"ת ובמצותיו, ושכחה לשכח דברים בטלים והמת ישכח מן הלב, אולם הם היו להיפך והשתמשו עם הזכרון לדברים בטלים ובשכחה על מצות ה', וזה"ש צורך ילדך תשי שהקב"ה ברא בך שכחה ואתה תשכח אל מחולליך, ומ"מ עדיין קשה למה לא כתב בהדיא תשכח.
<b>עוד</b> במקרא שלאחריו שאמר תחלה איה אלקימו ואח"כ צור כו', גם מ"ש אשר חלב זבחימו כו' כתב רש"י דקאי על השונא והגמ' פי' דקאי על הקב"ה ועכ"פ לא יצאו ידי חובת ביאור המקרא, גם מ"ש ראו עתה כי אני אני הוא ואין אלקים עמדי אני אמית ואחיה מחצתי ואני ארפא ואין מידי מציל, כי אשא אל שמים ידי ואמרתי חי אנכי לעולם אם שנותי ברק חרבי ותאחז במשפט ידי אשיב נקם לצרי ולמשנאי אשלם, כל המקראות הללו קשי הבנה, חדא כפל אני אני ועוד אין אלקים עמדי הול"ל כנגדי לפי פירש"י, גם למה אמר אני אמית כו' לשון עתיד ורבים, תרתי לא לימא ומחצתי ואני ארפא כ' לשון עבר וכ' אני באמצע, עוד צריך להבין ואין מידי מציל כיון שהבטיחו הרפואה והתחייה מי פתי יאמין בזה ואיך שייך לשון הצלה על מי שמבעט בזה, עוד ואמרתי חי כו' מי לא ידע זאת, ומהו ענין נשיאות היד גם אם שנותי כו' ותאחז ידי במשפט אין לו ביאור כלל, גם איך שייך ולמשנאי אשלם על עונש שכוונתו לכאורה בזה לענש הרשעים.
<b>ולבאר</b> כל זה נקדים מ"ש היום הרת עולם כו' אם כבנים אם כעבדים כו' ותוציא כאור משפטינו כו', גם מאמר זה אין לו שחר ואין להאריך בדקדוקים, ונ"ל דאמרו חכז"ל (ברכות יז:) ע"פ שמעו אלי אבירי לב הרחוקים מצדקה, דקאי על הצדיקים שכל העולם ניזון בצדקה והם ניזונין בזרוע, ונ"ל ביאור דבריהם עפ"י מה שאמרו עוד (ברכות ח.) גדול הנהנה מיגיע כפו יותר מירא שמים דאלו התם כתיב אשרי כל ירא כו' וגבי נהנה מיגיע כפיו כתיב אשריך וטוב לך לעוה"ב.
<b>ונקדים</b> ליישב מ"ש (ישעיה סו א) כה אמר ה' השמים כסאי והארץ כו' איזה בית כו' ואת כל אלה כו' ואל זה אביט אל עני ונכה רוח וחרד על דברי, וקשה דהא מ"מ הקב"ה צוה ועשו לי מקדש כו', גם מה שבחו של עני ונכה רוח אם אינו חרד על דברו, ואם הוא חרד על דבר ה' מ"מ משובח ממנו מי שלא חסר לנפשו מכל טובה ומ"מ הוא חרד על דבר ה', וכמו כן קשה אצל איוב שאמר השטן לה' החנם ירא איוב כו' הלא אתה סכת בעדו (איוב א ט), וקשה הלא זה עיקר הרבותא כמ"ש ורם לבבך ושכחת, ומרגלא בפומא דאינשי שהעשירות הוא נסיון יותר גדול מן העניות.
<b>וביאור</b> הכתובים דהנה המהרש"א כתב על הגמ' (עירובין יג:) נמנו וגמרו טוב לאדם שלא נברא משנברא, דהתורה נחלקת בקום ועשה דהיינו רמ"ח מצות עשה, ושב ואל תעשה דהיינו שס"ה מצות לא תעשה, והנה מצות עשה נתנו לקבל שכר ע"י קיומם ומצות ל"ת הם לענשו כשעוברין עליהם, והמל"ת יתרים על המצות עשה, נמצא שהוא רחוק לשכר וקרוב להפסד שאם לא נברא בוודאי לא היה עובר על הל"ת וזהו לשון נמנו.
<b>והנה</b> כשנסתכל בנוהג שבעולם שמצות עשה ול"ת נחלקין בין העניים ועשירים שהעשיר נוח לו לקיים יותר המל"ת כי נקל אצלו להזהר מחילול שבת וגזל וריבית ואונאה מחמת שפרנסתו מצוייה בריווח וגם שהוא מתיירא לעבור פן יענשוהו בחלאים ומיתה ודלות, אמנם המצות עשה הם לקבלת שכר וע"ז אינו חושש שאיננו חסר לנפשו כלום וגם הוא טרוד בעסקיו ואין לו פנאי לרדוף אחר מצות, וכשיבא לידו ביקור חולים או לויה כדומה אומר שהוא ענוג ומפונק, ובפרט במצות הצדקה עפ"י הרוב אינו יוצא ידי חובתו כדינו לכל הפחות שלא יפחות ממעשר וגם לעשותה בסתר ועל אופן שיקבל עליה שכר, משא"כ אצל העני כל המדות הללו הם מהופכין אצלו כידוע, וע"כ העניות יותר נסיון מהעשירות, כי העשיר מתנסה אם יקיים המ"ע בעבור שהמה קשים עליו והעני מתנסה אם מקיים המצות ל"ת, וע"כ כששבח הקב"ה לאיוב שהוא איש תם וישר וירא אלקים וסר מרע דהיינו שאינו עובר על הל"ת הקשה השטן מה בכך שעשיר נזהר מלעבור עבירה הלא אתה סכת בעדו לכך מתיירא מחלאים וממקרים רעים ומעשה ידיו ברכת ולכך נוח לו שלא לעבור על הל"ת בעבור שפרנסתו בריווח, ואולם שלח נא ידך כשיהיה עני אם יעמוד בנסיון להיות ירא אלקים וסר מרע.
<b>וזה"ש</b> כאן <b>ואל זה אביט אל עני ונכה רוח</b> מי שהוא עני וקשה עליו קיום המל"ת ואעפי"כ חרד על דברי שלא לעבור. אמנם פן יתחמץ לבב אנוש על מה עשה ה' ככה וכי מי ששוכר פועלים לבנות ביתו יצוה דוקא כי חרש עצים ירמוס טיט ויכתת בהרים וחרש ברזל יבנה עליית קיר וחרש אבן יפעול בפחם, ע"ז נשיב שלא כמדת בו"ד שרוצה בבנין ביתו למען שיהיה לו בית דירה ועליות מרווחים והוא צריך אל העבודה ההוא ע"כ לא איכפת ליה מי הפועל והעושה ועל איזה אופן יעשה, ולא כן מדת הקב"ה כי הוא בעצמו אינו צריך לכלום ואפילו לקלס לפניו יש לו שרפים ואופנים באין שיעור והם גבורי כח עושי דברו כו' רק ממדת טובו להטיב לברואיו צוה להם תורה ומצות ונתן להם יצה"ר שימנעם ממצותיו למען ירבה בשכרן ויהא נחת רוח לפניו לאכפיה לס"א, משא"כ בעליונים שאין להם יצה"ר, ולכך צריך דוקא לשלם לפום צערא.
<b>וזה"ש</b> <b>השמים כסאי כו'</b> כי את השמים והארץ אני מלא, וא"כ איך ס"ד איזה בית שתבנו לי שאתם תבנו לי בית, אמנם מה שצויתי על הדבר הוא בעבור ואת כל אלה ידי עשתה ויהיו כל אלה שאינם בעלי שכר ועונש, רק ואל זה אביט אל עני ונכה רוח שהוא מסובל בהרבה הרפתקאות עליו ואעפי"כ חרד על דברי כנ"ל, אמנם יקשה הלא אין הקב"ה בא בטרוניה ולמה לא צוה מ"ע יתירין על הל"ת, אבל באמת ז"א דמ"ע אחת שקולה כנגד הרבה ל"ת והראיה שעשה דוחה ל"ת, והטעם כי המצוה מגינה ומצילה בעוה"ז והשכר שמור לעוה"ב, משא"כ הל"ת אין לו תשלום שכר רק שאינו מתיירא מעונש, וזה"ש גדול הנהנה מיגיע כפו שיש לו שכר מצות בידו שנזהר במ"ע הוא יותר מירא שמים ממי שנזהר רק מל"ת דהתם נאמר רק אשריך לבד שאין צריך לירא מעונש אבל אין לו שכר טוב שמור לעה"ב וכאן נאמר אשריך וטוב לך אשריך בעוה"ז דמגינה ומצילה מעונש וגם טוב לו לעוה"ב ומפרי ידיו יאכל וישבע.
<b>והנה</b> ידוע שיש שני מיני צדקה הא' מה שנותנין בתורת אהבה ורחמנות כאהבת אב לבן לפי שהוא מעשי ידיו אעפ"י שאין לו עליו שום חוב וכמ"ש היערות דבש כנ"ל ע"פ אלקי צורי אחסה בו (ש"ב כב ג), והוא כי איך יזכה אדם עם ה' לבקש מלפניו שכר פעולותיו כי מי הקדימני ואשלם כו', אמנם מה שאנו מתפללין להשי"ת להשפיע עלינו כל צרכינו הוא על דרך שאמר איוב הטוב לך כי תמאס יגיע כפיך, שבוודאי לא ברא הקב"ה את האדם שיצטער בעוה"ז, וכמ"ש אני שנבראתי לשמש את קוני כו', וזה"ש אלקי צורי אחסה אחרי אשר הוא בוראי וצורי לכך אחסה בו שבוודאי יזמין לי כל צרכי כחובת אב לבנים, והמדה השנית בנתינת הצדקה הוא מה שנותנין רק בתורת צדקה ולא בעין יפה ומחמת אהבה רק לצאת י"ח, והחילוק בין שניהם שהנתינה בתורת אהבה כאב לבן הוא הוא ביד פתוחה למלאות כל חפץ השואל משא"כ אם נותנין בתורת צדקה שהוא בצרות עין ובצמצום.
<b>והנה</b> כשאדם עושה תשובה מאהבה זדונות נעשין לו כזכיות א"כ יש לו שכר הרבה ליזון ממנו, וידוע כי לב נקרא תשובה בזה"ק בכמה דוכתי, וזהו שמעו אלי אבירי לב דהיינו הצדיקים המתחזקין בתשובה שלימה שהם רחוקים מצדקה שכל העולם שאינן עושין תשובה ניזונין רק בצדקה ולא ביד פתוחה אבל הם ניזונין בזרוע דהיינו יגיע כפים שיש להם זכיות הרבה כנ"ל, וע"ז אמרו נשא לבבינו אל כפים שנעשה תשובה שלימה כ"כ עד שיהיה לנו ע"י יגיע כפים דהיינו שזדונות נעשים לו כזכיות, וזהו הפותח יד בתשובה שע"י התשובה משלם יגיע כפים.
<b>והנה</b> מלאכי אמר (מלאכי א ו) בן יכבד אב ועבד אדוניו ואם אב אני איה כבודי ואם אדונים אני איה מוראי, וקשה למה תלה כיבוד באב ומורא באדון, והענין הוא עפימ"ש חכז"ל (שבת פח.) בשעה שאמרו ישראל נעשה ונשמע יצאה בת קול מי גילה רז זה לבני לשון שמלאכי השרת משתמשין בו שנאמר גבורי כח עושי דברו לשמוע בקול דברו והוא תמוה, ונ"ל דהנה יש שני מדריגות בעבודת הבורא הא' הוא מנהג כל אדם אעפ"י שמקיימין כל המצות ונשמרין מן הל"ת מ"מ הם עליהם למשא ואינם מתענגים בעשייתם וכשיש להם איזה אמתלא ותירוץ שיוכלו להשמט הם נסוגין אחור, והב' הם שעושין מאהבה ושמחים בחלקם על שזכו לקיים מצות בוראם וכמ"ש רבי עקיבא כל ימי הייתי מצטער על פסוק זה מתי יבא לידי ואקיימנו אע"ג שבכל יום קיבל על עצמו עול מלכות שמים שלימה מ"מ לא נתקררה דעתו והיה מתאוה לאותו העת שיבא הדבר לידו ויקיים אותו בפועל ממש למסור נפשו על קדושת שמו ית' כראוי הנה בוודאי בעבד נאמן כזה יש נחת רוח גדול להשתמש בו, משא"כ בעבד עצל שעושה בכובד איברים אין תענוג להאדון להשתמש בו.
<b>ואפשר</b> שלזה כיוונו חכז"ל באמרם עמד וימודד כו' ראה הקב"ה שהשבע מצות שקבלו עליהם אוה"ע אין מקיימין עמד והתירן להן, והק' הגמ' אתגורי אתגר כו' (ע"ז ב:), ולדברינו אתיא שפיר כי מה נחת רוח יש להשתמש בעבד עצל חסר לב ואינו רוצה כלל להשתמש בו, וע"כ אמרו בזה"ק [תיקו"ז כ"ה ע"ב] כל מצוה דלא אתעבידא בדחילו ורחימו לא פרחא לעילא, אמנם אוהביו כצאת השמש בגבורתו ששים ושמחים לעשות רצון קונם וזו היא מדת מלאכי השרת שהן גבורי כח עושי דברו שלכך עושין מצותיו בגבורה וזריזות גדול כדי לשמוע בקול דברו שיצוה אותם עוד לעבוד עבודתו, וכמו כן אמרו ישראל נעשה ונשמע פי' שנעשה בזריזות ובאהבה ונהיה חרדים על דברו בכדי שיתענג מאוד בעבודתינו ועי"כ ונשמע שיצוה עוד לעשות כל התרי"ג מצות ולא נלאה.
<b>והנה</b> שני מדות הללו נקראין בחינת עבד ובחינת בן כי מי שהוא בבחי' בן הוא עובד מאהבה כברא דרחים לאבוי יתיר מגרמיה ומתאמץ בכל עוז לעשות רצון אביו שבשמים, משא"כ עבד שאינו עושה רק מיראת העונש וכשיש לו איזה אמתלא ותירוץ אינו עושה, וכן כתב היערות דבש עמ"ש לא עליך המלאכה לגמור שבאמת שיהיה לך התנצלות אבל אין אתה בן חורין שלא תהיה נקרא בחי' בן רק בחי' עבד, והנה אמרו חכז"ל (קידושין לא:) איזהו כיבוד מאכילו ומשקהו כו' איזהו מורא לא ישב כו' ולא ידבר כו' נמצא דכיבוד הוא קיום המצות עשה כאהבת הבן לאב, ולעומת זה הקב"ה משפיע עליו רוב טוב כרחם אב על בן, ומדת היראה רק בלא תעשה כעבודת העבד להאדון שניזון בתורת צדקה ויכול הרב לומר עשה עמי ואיני זנך, וזה"ש בן יכבד אב שמדת הבן היא גדולה שמתאמץ לעשות רצון אביו בקיום מצות עשה, ועבד אדונו מי שהוא בחי' עבד אעפ"י שאינו מתאמץ כל כך מ"מ מכיר הוא באדוניו שלא לעבור על רצונו ויודע שיש עליו אדון, אבל הישראל לא אבו לידע, אם אב אני שאתם מבקשים קיבול שכר כרחם אב איה כבודו הלא אינכם מתנהגין עמי כבן, ואם אדונים אני שאזון אתכם בתורת צדקה ושלא אענוש אתכם איה מוראי שלא קיימתם הל"ת.
<b>והנה</b> אמרו חכז"ל בתחלה עלה במחשבה לברוא את העולם במדת הדין ראה שאין כו' עמד ושיתף כו', פי' שבריאת העולם היתה שהכל יעשו רצונו ולא יעבור על דבריו וישפיע להם בתורת אהבת האב לבנים שבזה אפילו מדה"ד מסכים ולא גילה לפני המלאכים שיעמדו ממנו רשעים כדאמרו במדרש, ואחר הבריאה שכבר נעשה אדם שיתף מדת הרחמים שאם לא יזכו יתן להם בתורת צדקה, וזה"ש היום הרת עולם לשון הריון בחי' אב והיום יעמיד במשפט אעפ"י שיתחייבו במשפט מ"מ יעמיד אותם פי' שאנחנו מזכירין לפניו כי תיכף בשעת הבריאה קיבל עליו שתי בחינות צדקה הללו, וע"כ יש לנו פתחון פה לבקש אם כבנים שעדיין אהבתו עזה עלינו כאהבת אב לבנים א"כ רחמינו כרחם אב על בנים אע"ג שבאמת אין לנו שום חוב עליו מ"מ יתן בידו פתוחה כרחם אב על בנים וכמ"ש אלקי צורי אחסה בו כנ"ל, ואם כעבדים שלא קיימנו מצותיו כראוי בדחילו ורחימו מ"מ עינינו לך תלויות שתחנינו בתורת צדקה ויוציא כאור משפטינו שבמשפט יעשה צדקה וכ"כ בס' בינה לעתים ע"פ ועזבני והפר בריתי והסתרתי פני כו'.
<b>והנה</b> על ביטול מ"ע שייך לשון התרשלות שהוא מתעצל מלעסוק בהן וכמ"ש במדרש [הקדמת איכה רבתי פ"י] שקול טרון כולא יומא ולא לעי שרי צלי והוא לעי הוי כי יגעת בי ישראל, אבל על ביטול מל"ת לא שייך לשון התרשלות שאדרבא אם יתרשל לא יעבור, רק שייך שכחה, כי בודאי אם בשעת העבירה יזכור את השם העומד עליו ורואה את מעשיו ועתיד לענשו בודאי לא יעלה על לבו להמרות נגד פני עליון נוכח פניו ממש, רק שהוא שוכח את השי"ת בשעת העבירה.
<b>וזה"ש</b> <b>צור ילדך תשי</b> לשון תשות כח פי' כשבא לידך קיום מ"ע אתה תש כח כנ"ל שמצות עשה הם בחי' בן לאב לכן נאמר צור ילדך תשי ותשכח אל מחולליך וכשבא לידך דבר עבירה והיה לך למנוע מחמת מורא מלכות שהוא אלקיך ויביאך במשפט ואתה שכחת זה שהוא עומד עליך כנ"ל.
<b>והנה</b> קושיא זו בעצמה קשה עלינו פה היום שאנחנו צווחין וטופחין אבינו מלכינו חטאנו כו' א"מ זכרנו כו' כתבנו כו' והאיך נעיז פנינו לומר אבינו אם אב הוא איה כבודו או לומר מלכנו אם אדוננו איה מוראו היכן הוא כבוד ומורא שמים עלינו.
<b>והנה</b> איתא במדרש [ויק"ר פי"ז] קרוב ה' לכל קוראיו יכול לכל ת"ל לכל אשר יקראוהו באמת והוא תמוה, ונ"ל דהנה כתיב בהושע [ז יד] ולא זעקו אלי בלבם כי ילילו על משכבותם על דגן ותירוש יתגוררו יסורו בי, ואין להאריך בדקדוקים ואמרתי ליישב דהנה בזה"ק [תיקו"ז כב א] צווח מאוד על אותן השמים עיקר מגמת תפלתם בשביל עצמם וכתב צווחין ככלבין הב הב לנא חיי הב לנא מזוני וכל חסד דעבדין לגרמייה עבדין, ואין עובדים את השי"ת בעבודה שבלב זו תפלה למען שמו הגדול המחולל בין הגוים בעו"ה ולמען תורתו הקדושה המשתכחת מלומדיה ואין דורש ואין מבקש על אלה ידוו כל הדוים להעביר גלולים מן הארץ ויערה עלינו רוח ממרום לעשות רצונו ולעבדו בלבב שלם, אמנם מה שאנו מתפללין ג"כ על בני חיי ומזוני הוא רק כדי שיהא לנו הרחבה גדולה ללמוד וללמד לשמור ולעשות בלי מניעה, וכמ"ש הרמב"ם כל החכמים ונביאים לא נתאוו לימות המשיח רק בשביל שהיה להם הרחבה לעבודת הבורא. הנה בוודאי כשתהיה התפלה על אופן זה באמת ועיקר הכוונה בשביל לעבוד השי"ת לא יהא שום קטרוג ובוודאי ימלא משאלותנו כי הלא לכך נוצרנו.
<b>אך</b> המופת אם הפה והלב שוין בכונה זו הוא אם מקיימין המצות מתוך הדחק במעמדנו הלזה עד מקום שידינו מגעת ואין מתרשלים בכל מה שיש בכחינו לעשות אזי נוכל להתפלל להקב"ה שיתן לנו הרחבה יותר למען נעבדנו יותר, אמנם אם אנחנו מתרשלים בעבודת הבורא אפילו במה שיש בידינו לעשות עדיין יש פתחון פה לבע"ד לחלוק ויאמר מי יאמר שהאמת עם לבבכם שתקיימו המצות מתוך הרחבה, ואולי ההרחבה יהיה לכם למוקש וכמ"ש ורם לבבך ושכחת כו' והראיה שאינכם יוצאין י"ח כנ"ל.
<b>וע"כ</b> כשרוצין להתפלל על טוב עה"ז בני חיי ומזוני צריכין מתחלה לעשות תשובה נכונה ולפשפש במעשים שלא יהא פתחון פה לבע"ד לחלוק כנ"ל, והנה כבר זכרתי שלב נקרא תשובה, וזה"ש ולא זעקו אלי בלבם כי ילילו על משכבותם פי' מה שהם זועקים ומתחננים לפני לא התפללו מתוך תשובה ומזה מוכח כי על דגן ותירוש יתגוררו שהמה מתגוררים רק על תאות טוב עוה"ז ולא בשביל כבוד שמים, והם יסורו בי יפנו את תפלתם בשבילי ואומרים שכוונתם לעשות רצון קונם לכך רוצים עושר וכבוד ובאמת לבם לא נכון עמי.
<b>וזהו</b> ביאור המדרש הנ"ל דהיה קשה לו כפל הלשון וגם למה כתב יקראוהו לשון עתיד, לזה תירץ יכול לכל דוודאי השם יראה ללבב ומי שיודע בו שהעושר וכבוד יהיה למוקש איננו קרוב לו וכמו כן לכל אשר יקראוהו באמת למי שבטוח אצלו שלאחר זמן יקרא באמת וכנ"ל.
<b>וזהו</b> שהוכיחם פה ואמר איה אלהימו פי' שהקב"ה מתמה על ישראל שמבקשים מלפניו שכר מצות ומעש"ט כגוי אשר צדקה עשה, ובאמת לא די להם שלא קיימו המצות עשה לקיבול שכר אלא אפילו לא נשמרו מן המצות ל"ת מלעבור וליענש, וזהו אמרו איה אלהימו שלא היה עליהם אפילו מורא שמים לבלתי להמרות נגד כבודו והם עושים מעשי זמרי ומבקשים שכר כפנחס וצור חסיו בו שהם בוטחים בקיבול שכר ולא זו שאינן ראויין לשכר ואפילו ראויין לעונש ואיך יעיזו פניהם לבקש שכר הלא חלב זבחימו יאכלו ישתו כו' דכל חסד דעבדין לגרמיהו הוא דעבדין וכל תפלתם בשביל למלאות כל תאותם ואיך אפשר שזה וזה יעלה בידם דהיינו יקומו ויעזרכם בקיבול שכר הלואי ויהי עליכם סתרה שלא תענשו על עבירות שבידכם.
<b>ולבוא</b> אל הביאור הכתובים שהתחלנו נקדים מה שביארתי כבר על מ"ש ישעיה הנביא שוש אשיש בה' תגל נפשי כו' עיין בחידושי לפ' תרומה שם ביארתי באורך, נ"ל לפרש מה שאמרו חכז"ל (ר"ה יז:) ע"פ צדיק ה' בכל דרכיו שהקשו רישא דקרא לסיפא ותירצו בתחלה צדיק והדר חסיד, וכן תירצו ע"פ ולך ה' החסד כי אתה תשלם לאיש כמעשהו, ודבריהם תמוהים מאחר שהקב"ה עכ"פ יתנהג בחסידות למה יתחיל במדת הדין, ועוד דא"כ אתה נותן יד לפושעים שיסמכו על מדת החסד של הקב"ה ובאמת כל האומר הקב"ה וותרן כו'.
<b>ונ"ל</b> עפ"י הצעותינו הלזו שעיקר יסוד אמונתינו הוא שאנחנו מאמינים כי מאתו לא תצא הרעות ולא נהרהר אחר מדותיו של הקב"ה וכמ"ש חייב אדם לברך על הרעה כשם שמברך על הטובה דהיינו בלב שלם, והאמת כן הוא שמי שזוכה לקבל השפע הטוב מאת הבורא וגלוי לפניו י"ת שע"י השפעה ההוא אל ימנע מעבודתו להבורא בה' בוודאי אל יחסר המזג, אמנם מי שאי אפשר לו לקבל הטוב כהווייתו אזי הוא מקבל הטובה דרך נסתר ונדמה בעיניו שהיא רעה אבל באמת שהיא טובה, וכמ"ש חכז"ל ע"פ אודך ה' כי אנפת ישוב אפך ותנחמני כו', וכבר האריכו הספרי מוסר בענין והרבו במשלים ומליצות.
<b>וזהו</b> אמרם בתחלה צדיק והדר חסיד פי' שבבוא הטובה נדמה בעיניו שרעה וסובר שהקב"ה מתנהג עמו במדת הדין אבל באמת והדר חסיד שלבסוף יתוודע לו איך שיגיע לו עי"ז טובה גדולה. וכעין זה כתב באלשיך ע"פ מכתב לחזקיה בחלותו ויחי מחליו, אחרי שחזקיה היה נידון למיתה בשתי עולמות בתוכחות על עון ביטול פו"ר וע"י החולי שב בתשובה, וזהו ויחי מחליו, שהחולי גרם לו התירוץ.
<b>והנה</b> כי כן עינינו לנוכח יביטו ענין המיתה הנגזר על כל מין אנושי אשר רבים המונים יחשבו שעונש המיתה הוא כענין המלכיות בו"ד שגוזרים מיתה על החוטא ומורד ולא יענשוהו בעונשים קשים אחרים ואת נפשו ישמרו, והיינו לשתי סיבות, הא' לגודל החטא ופשע שעבר שאי אפשר להפרע ממנו על רשעיו בעונשים אחרים רק להמיתו ביסורין נמצא שיהא זה העונש כעין נקמה, והסיבה השנית שדואגים להחיות את נפשו פן ישוב למרדו ואף אם יענשוהו ויסרוהו בעונשים קשים ומרים לפי שעה מכל מקום אחרי צאתו יוסיף חטא על פשע, אמנם השתי אלה לא יוכלו לצייר אצל הבורא ב"ה כי ידוע שאין הקב"ה מעניש האדם להתנקם ממנו וגם הסיבה השנית הלא הקב"ה יכול לענוש האדם ולא יסיר שבטו ממנו כי אין מידו מציל ולא יוכל להמלט ממנו, א"כ איפא איך יצטרך לגזור מיתה על האדם ולחבל מעשה ידיו, אמנם כבר הארכתי במקום אחר איך שהמיתה טובה גדולה להאדם אחרי חטא אדם הראשון והיא נצרכת לו להחיותו להטיבו באחריתו להכלל באור פני מלך חיים, והוא אמרם ז"ל והנה טוב מאוד זה מות.
<b>וזהו</b> שביאר הכתוב פה ראו עתה כי אני אני הוא, כפל תיבת אני ורומזים בין לטובה בין לרעה, אין אלקים עמדי פי' שאין מדה"ד רק הכל בא ממדה"ר, ואמר אני אמית ואחיה מה שאני ממית האדם תיכף בתחלת המחשבה הוא סוף המעשה בשביל להחיותו, והראיה לבלתי תאמרו שאני עושה זה בשביל שלא ישוב לרשעו כנ"ל, לזה אמר מחצתי ואני ארפא, הלא מה שהכיתי ביסורין אני בעצמי צריך לרפאות כי אין מידי מציל, וא"כ איני צריך לענוש את האדם במיתה בעבור חטאיו, אלא ע"כ שהוא לטובת האדם.
<b>והוסיף</b> ע"ז ואמר כי אשא כו' והוא עפימ"ש האוחז ביד מדת משפט, פי' שאדם זורק חץ ואין בידו להחזירו אבל הקב"ה זורק חץ ובידו להחזירו, עוד אמרו שלא כמדת בשר ודם מדת הקב"ה, שבו"ד כשהוא רוצה להתנקם משונאיו הוא מתאמץ וממהר שמתיירא שלא ימות הוא או חבירו או איזה אונס יארע לו שלא יוציא מחשבתו אל הפועל ובתשלום שכר אם חייב לחבירו הוא מדחיהו, ואצל הקב"ה נהפוך הוא שמאריך אפו ומעכב העונשים פן ישוב החוטא, אבל התשלום שכר משלם מיד כמ"ש ומשלם לשונאו, ועוד אמרו אין הקב"ה נפרע מאומה עד שמשפיל השר שלה.
<b>וזה"ש</b> <b>כי אשא אל שמים ידי</b> פי' כשאני מתחיל ורוצה להנקם בהשרים של האומות ואמרתי חי אנכי לעולם פי' שאני מתיישב להאריך אפי אחרי שאנכי חי לעולם ולא ימלטו מתחת ידי, אם שנותי ברק חרבי בשגם שכבר נחרץ משפטם ואני משחיז החרב להתנקם ותאחז במשפט ידי מ"מ אני מתון בדין זורק חץ ומחזירה, וטעם הדבר כי אשיב נקם לצרי כי בוודאי אשיב להם גמולם ולא יוכלו לברוח ולהמלט, ולכך ולמשנאי אשלם אני משלם להם מתחלה שכר מעש"ט מעט שיש בידם כדי להטרידם מעוה"ב.
<b>דהנה</b> אמרו חכמז"ל בתענית (טו.) צדיקים לאורה וישרים לשמחה, ופירש"י שישרים הם גדולים מצדיקים שעושים לפנים משורת הדין, וידוע כי מדה"ד נקרא אמונה כמ"ש ואמונתך בלילות בעבור שצריך לאמונה שלימה לקבלה באהבה, וזהו אמרו הצור תמים פעלו פי' כשמתנהג במדת הצור שהוא מדת האב כנ"ל אזי תמים פעלו כי כל דרכיו משפט אעפ"י ששופט כל הארץ, אחרי שיש לנו מצות ומעש"ט ואנחנו בחינת בנים ואין לנו מורא ממדה"ד, וגם אל אמונה כשמתנהג במדה"ד לסבת חטאי הדור שאינם ראויים לקבל הטוב הנגלה, ג"כ אנחנו מאמינים כי אין עול רק הוא לטובה להטיב באחריתו, וטעם הדבר כי צדיק וישר הוא שיש לו השתי מעלות צדיק ברישא מתנהג במדה"ד ואח"כ נמשך מזה טובה וישרות כמאמרם ז"ל הנ"ל, וזהו צדיק וישר הוא. הרחמן הוא יטע בלבנו אהבתו ויראתו, ויבולע המות לנצח ובא לציון גואל אמן כן יהי רצוך.
<b>חידושי אגדה לחתונה</b><br><b>יערוף כמטר לקחי כו',</b> עפימ"ש ואכלתם אכול כו' צדיק אוכל כו' ועפ"י ועבדתם כו' לשון רבים אבל וברך לחמך לשון יחיד שאצל הצדיק לא שייך מותרות כי כל מה שנהנה יותר מהעה"ז הכל הוא צורך גבוה ע"כ צדיק אוכל לשובע נפשו כי הכל צורך נשמתו ונפשו אבל הרשע אסור לו ליהנות מעה"ז כמ"ש לד' הארץ ומלואה כו', וע"כ בטן רשעים תחסר שאינו רשאי למלאות בטנו רק מה שהוא מההכרח לקיום המין, והנה כתבו המפרשים על פסוק ועבדתם את ה' כו' וברך את לחמך כי האדם דומה בקצת ענינים למלאכי השרת ובקצת לבהמה כמו אכילה ושתייה ושינה כו' ובאותן הדומים למלאכי השרת ראוי לעשותן בכנופיה אבל אותן שדומה לבהמה ראוי להחבא וליבוש כי הוא נמשל כבהמה, ולכך כתיב ועבדתם כו' לשון רבים אבל וברך את לחמך כו' ראוי לאכול ביחידות (ועיין בהגדה מראה יחזקאל על חכם מהו אומר כו' אופן א' ושם מבואר היטב אבל כשהוא לש"ש אינו חרפה ולכך כתיב ואכלתם והללתם כו' ע"ש) וכ"כ בחתונה אעפ"י שהוא מעשה יצה"ר מ"מ עושין בפרהסיא והיינו מחמת שהוא עסק מצוה שיהיה בלא חטא כנ"ל ומאז והלאה מקבל עליו להשכיל להיטיב וסימן לדבר כשאינו נותן עיניו בממון ואז היא בלא תגרא להורות על וידעת כי שלום כו' ולא תחטא, אבל כשכוונתו בשביל ממון יש בו תיגרא וכמ"ש לעיל, וזש"ה יערוף כמטר שאיננו נוח לכל, לקחי היא לקיחת האשה וקיחה בכסף כשרוצה להוציא ממון אבל תיזל כטל אמרתי כשהוא לש"ש רק לקיים מצות ה' אז הוא נוח לכל.
<b>לברית מילה</b><br><b>יערוף כמטר לקחי כו',</b> עפימ"ש בעוללות אפרים ע"פ אם לא בריתי יומם ולילה כו' דקאי על התורה ועל ברית מילה, והתורה היא בחינת שמים ולכך נאמר ואדברה לשון קשה שאין הכל זוכין לתורה ובתורה נאמר דבור ודברת בם ואדברה בעדותך, אבל הארץ שהם עם הארץ זוכין ע"י ברית מילה שנקרא אמירה כמ"ש שש אנכי על אמרתיך, וזש"ה יערוף כמטר שאיננו נוח לכל לקחי דהיינו התורה אבל תיזל כטל שהוא נוח לכל אמרתי היא מצות ברית מילה.

וזאת הברכה

<b>לעיני כל ישראל,</b> נ"ל הסמיכות לבראשית ברא אלקים דאיתא בגמ' [הוא בשהש"ר פ"ה ג] קול דודי דופק פתחי לי אחותי כו' פתחי לי כחודה של מחט ואני אפתח לכם כפתחו של אולם, ואיתא בתיקונים [ע' ע"ב] פתחי לי באות ב' אחותי באות א' רעיתי באות ר' יונתי באות יו"ד תמתי באות תי"ו שראשי באות שי"ן והם ר"ת בראשי"ת, נמצא דתיבת בראשית מורה על התשובה שהיא קדמה לעולם.
<b>והנה</b> כל זמן שלא נשלמה התורה נאמר ולא נתן לכם ה' לב לדעת עד היום הזה, כי כל זמן שהיה משה רבינו ע"ה בחיים חיותו היה הוא חופף עלינו והיה לנו על מי להשען שהוא היה שושבינא דמלכא מן ההר אל העם לקרבן תחת כנפי השכינה, ועכשיו שנסתלק ממנו אנחנו צריכים להתחזק ביראת ה' בתשובה ומעש"ט, ולזאת אמר כאן ולא קם נביא עוד כמשה ואין לנו עוד רועה נאמן כמוהו, ולכך מה יש לנו לעשות, רק לעיני כל ישראל בראשית שמורה על התשובה, כי אין לך דבר שעומד בפני התשובה.
<b>חידושי אגדה לברית מילה</b><br><b>וזאת הברכה כו',</b> בדרך פשוט קאי על זאת בריתי דמסוגל לקרב הגאולה והיינו בזאת יבא אהרן כו' ועכשיו בירך אותם בענינים השייכים עכשיו כי שמרו אמרתיך דקאי על המילה כמ"ש שש אנכי על אמרתיך והיינו בריתך ינצורו בזכות ששמרו מצות ברית מילה ע"כ ברך ה' חילו שיוסיף כח ובריאות הגוף וגם פועל ידיו תרצה שיצליח במו"מ, ועוד דצריך להבין הלשון דהול"ל ויברך משה את בני ישראל אבל מ"ש וזאת הברכה בה"א הידיעה משמע שהזכיר כבר איזה ברכה, גם ל"ל להזכיר שהיה לפני מותו הלא מבואר להדיא במקרא אח"כ, ונ"ל דבאמת כבר בירך אותם משה ה' יוסף עליכם כו', רק ברכה הנ"ל היה בעניני עולם הזה ועכשיו שהיה לפני מותו בירך אותם בעניני עה"ב, וע"כ התחיל בתורה ה' מסיני בא כו' וזש"ה וזאת הברכה אשר ברך כו' הי' לפני מותו לכך ברכם ברוחניות.
<b>וכמו</b> כן מצות ברית מילה היא בב' אופנים ערלת לב וערלת בשר ובמצרים לא היה להם לא תורה ולא ברית מילה ורק שבט לוי לא פסקה ישיבה מהם וגם קיימו מצות מילה וגם במדבר מלו את בניהם אע"ג שהיה סכנה בדבר לא חשו לזה ועשו במסירת נפש וכמ"ש לעיל בפ' תולדות, וזש"ה כי שמרו אמרתיך שעסקו בתורה וגם בריתך ינצורו שקיימו מצות ברית מילה שמסרו את עצמם על קדושת השם והיינו משום האומר לאביו ולאמו לא ראיתיו כו' ובניו לא ידע וע"כ זכו לזה שיורו משפטיך ליעקב דהיינו לתורה וגם ישימו קטורה באפך דמצות מילה היא כמקטיר קטורת ומזבח כפרה כמ"ש בעוללות אפרים אשר נסיתו כו' תריבהו כו' דבתורה כתיב אשר ידברו את אויבים, כמו כן בברית מילה נעשה שלום כי שמרו לשון המתנה מתי יבוא לידי ואקיימנו ולכך כתב והיה עקב תשמעון כו' ושמרתם ועשיתם שתכספה נפשכם להמצות כ"כ לצפות מתי יבוא לידכם אז ושמר לך כו' את הברכה כו'.
<b>נעילת שערים</b><br><b>זה היום עשה ה' נגילה ונשמחה בו,</b> במדרש [שהש"ר פ"א] איני יודע במי נשמח אם בהקב"ה אם ביום כשהוא אומר נגילה ונשמחה בו הוי אומר בהקב"ה ולא ביום, והוא תמוה, והנ"ל דאיתא במדרש סוף אמור דשאל ליה מינא לר"ע הא כתיב חדשיכם ומועדיכם שנאה נפשי והשיב חדשיכם ומועדיכם ולא חדשיי ומועדי, והנ"ל דאיתא עוד במדרש אמרתי להוללים אל תהלו אוי להם לרשעים שרוצים לשמוח בעולמם אדה"ר לא שמח בעולמו כו' הקב"ה לא שמח בעולמו שנא' יהי כבוד ה' לעולם ישמח ה' במעשיו, שמח לא נאמר אלא ישמח אימתי ישמח במעשיהם של צדיקים לעתיד לבא, וא"כ צריך להבין מה זה שנצטוינו והיית אך שמח ואומרים בי"ט זמן שמחתינו ולשמחה מה זו עושה כיון שאין רשות לשמוח.
<b>והענין</b> הוא דיש שני עניני שמחות הא' שמחה של מצוה והב' הוא שמחה של עצמו ששמח באכילה ושתיה ושחוק, והחילוק הוא כמ"ש בספר בינה לעתים ע"פ ישישו בשמחה כי אותה של מצוה היא מרחבת דעתו של אדם ואפילו אחר גמר השמחה לעולם נשאר השמחה בלבבו וטעמו שזוכר שאותו יום אמר הלל או נשמת או התפלל שמונה בכוונה גדולה והוא משמח את עצמו וזוכר הטעם הנאהב והנחמד כמ"ש עולמך תראה בחייך, משא"כ בשמחה גשמיות שהוא להיפך שמתחלה יושבין לאכול ולשתות בטוב לבב ואח"כ למי אוי ולמי אבוי כו' מכין זא"ז וכמ"ש באלשיך גבי פרשת נזיר. וז"ש וצדיקים ישמחו לפני אלקים אזי ישישו אח"כ באותה שמחה.
<b>וזהו</b> שאמרו שאין הקב"ה שונא רק חדשיכם ומועדיכם שעושים לעצמן, וזה"ש איני יודע במי נשמח אם בהקב"ה אם בחציו לה' דהיינו אותה שמחה של מצוה או ביום דהיינו בשמחת עצמו שנא' עליו חציו לכם, כשהוא אומר נגילה ונשמחה בו פי' שגם אח"כ נגילה ונשמחה להבא, ע"כ בהקב"ה ולא ביום שאין השמחה תמיד רק בהקב"ה ושמחה של מצוה שעומדת לעד.
<b>בנל"כ</b> ולאאע"י: אברך את ה' אשר עד כה עזרני ויה"ר שכאשר זכינו לסדר הספר הקדוש הזה כן נזכה לעשותו לקיים מילי דאבות וזכות אאמ"ו הגאון המחבר זצ"ל ואמי מורתי הצדיקת המפורסמת מרת חי' רחל בת הרבני מהו' משה זצ"ל יעמוד לנו וליו"ח ולכל בני משפחתינו ולכל אחב"י להתברך בבני חיי מזוני רויחא ולא ימיש התורה מפינו ומפי זרעו וזרע זרעינו עד עולם אוכי"ר, השי"ת ירחם עלינו ויקרב קץ גאולתנו במהרה בימינו יראו עינינו וישמח לבינו באומר לציון מלך אלקיך ויפתח לנו שערי צדק אויכ"ר.

ראש השנה



Chapter 1

<b>בגמרא</b> דר"ה (יז.) דרש רבא מאי דכתיב <b>אהבתי כי ישמע ה' את קולי תחנוני,</b> אמרה כנסת ישראל לפני הקב"ה רבש"ע אימתי אני אהובה לפניך בזמן שאתה שומע קולי תחנוני, דלותי אעפ"י שדלה אני במצות לי נאה להושיע. ואין להאריך בדקדוקים, והנה איתא במדרש (ויק"ר כט ט) בי נשבעתי כו' שבועה זו למה אלא מלמד שעמד אברהם אבינו בתפלה ותחנונים לפני הקב"ה ואמר לפניו רבש"ע גלוי וידוע לפניך בשעה שאמרת לי קח נא את בנך כו' והעלהו לעולה היה לי מה להשיב היה לי מה לאמר אלא ואהיה כחרש לא אשמע כו' ואין בפיו תוכחות, כך יהי רצון מלפניך כשיבואו בניו של יצחק לידי עבירות יכבשו רחמיך את כעסך ותעמוד מכסא דין ותשב על כסא הרחמים, וע"ז היתה השבועה.
<b>וכבר</b> ביארתי על פסוק ויאמרו לא יראה כו' אשרי הגבר אשר תיסרנו כו', שאברהם תבע יסורין כו' כדאיתא בגמ', ומתורתך תלמדנו שלא היתה הגזירה רק על ד' מאות שנה ואח"כ יצאו ברכוש גדול, אבל עכשיו בגלות המר הזה שנמשך זה קרוב לי"ח מאות שנה ובכל שנה אומרים לשנה הבאה בירושלים ואין דורש ואין מבקש, ואמרו חכז"ל (ר"ה כג.) תחת הנחשת אביא זהב כו' תחת ר"ע וחביריו מה מביאין, כן אנחנו נאמר אף כי שהשי"ת יאיר פניו עלינו להושיענו במה ינחמנו מכל אותן השנים שעברו שסבלנו עול גליות והיינו גרושים מהסתפח בנחלת ה', וזה"ש כי הטה אזנו לי, בשגם שמכאן ולהבא הוא ישמע תפלתי, מכל מקום ובימי אקרא, אני קורא תגר על השנים שעברו אשר כבר אפפוני חבלי מות כמ"ש כי עליך הרגנו כל היום כו', ומצרי שאול מצאוני כדאיתא במדרש [הקדמת מדרש איכה פ"ג] לא ישבתי בסוד משחקים ואעלוז אוה"ע הולכים לבתי תאטריאות וקרקסיאות ואנכי לא חמדתי ולא נתאויתי לשבת שם מפני ידך בדד ישבתי, רבש"ע נגעה בי ידו של פרעה ולא ישבתי בדד ידו של סנחריב ולא ישבתי בדד אבל מפני ידך בדד ישבתי וזהו ומצרי שאול מצאוני כי דכיתנו במקום תנים (תהלים מד כ). אמנם כבר מלתי אמורה בפ' ויאמרו לא יראה כו' כמ"ש במקום אחר.
<b>וחטיבה</b> כזו אנו רואין היום שנתן לנו מצות תקיעת שופר, והדמיון הוא כמו רחמי האב על בנו, הגם כשיושב בחבורות גדולות ויש לו עסקים רבים, מ"מ כששומע את קול בנו הנער באשר הוא שם בחוץ וברחוב שנפל ונכשל באבן וצועק קול פשוט על מכאוביו אעפ"י שאינו צועק לאביו אעפי"כ כשאביו שומע קול בנו יכמרו רחמיו ובוקע כל המסכים ומניח כל העסקים ויוצא לחוץ לפייס את בנו, כ"כ אנחנו היום כשאנו תוקעין בשופר קול פשוט אזי הקב"ה זוכר לנו עקידתו של יצחק ואת השבועה שנשבע לאברהם אבינו ואותו הקול בוקע כל המסכים יותר מכל התפלות והקב"ה עומד מכסא דין ויושב על כסא רחמים, וזה"ש אהבתי אימתי אני יודע שאני אהובה לפניך ואתה מרחמני כרחם אב על בנים בזמן שאתה שומע את קולי שהקול הפשוט מן השופר אתה שומע כמו תחנוני כו', וטעם הדבר כי דלותי אעפ"י שאני דלה מן המצוה מ"מ לי נאה להושיע לקיים שבועתך כנ"ל.

Chapter 2

<b>והיה כקרבכם אל המלחמה כו' שמע ישראל כו' אל ירך לבבכם כו'</b> (דברים כ ב), ליישב הדקדוקים נ"ל עפי"מ דאיתא בגמ' (ברכות כח:) כשחלה רבי יוחנן בן זכאי נכנסו תלמידיו לבקרו כו' אמרו לו מה אתה בוכה כו' אילו לפני מלך בשר ודם היו מוליכים אותי כו', הנה כמו כן אנחנו היום באותו מעמד אשר ארץ ודריה יצפו לדין, וספרי חיים ומתים פתוחין, ואין אנו יודעין מה נעשה בדיננו ומלאכים יחפזון אפילו דגים שבים חרדים מאימת הדין, ואם רבי יוחנן בן זכאי שהיה גדול הדור ומלא תורה ומצות ומעשים טובים היה ירא וחרד ודואג ק"ו אנן מה נענה אבתריה דלים ורקים ואין לנו על מי לסמוך כי מי יחמול עליך ירושלים כו', איך יש לנו לדאוג ולהתאונן ולבכות אוי לנו מיום הדין אוי לנו מיום התוכחה, כמ"ש בבינה לעתים [ח"א דרוש ב' לר"ה] עה"פ אשרי שומרי משפט כו' (תהלים קו ג) לשון המתנה מחמת שהם תמיד יראים ומעותדין לדין כמו שאמרו (שבת קנג.) שוב יום אחד לפני מיתתך, לכך הם עושים צדקה בכל עת.
<b>אבל</b> אנחנו אשמנו מכל עם בושנו מכל דור ברבות השנים אנו נצערים כו'. והרבה יש לנו לזעוק כי צרות רבות סבבונו כמ"ש דוד המע"ה (תהלים ג ב) ה' מה רבו צרי רבים קמים עלי רבים אומרים כו', ר"ל שהם ג' עניני צרות, הא' בשביל צרכי גופניית בני חיי ומזוני, והב' הוא עול גליות כי משך עלינו השיעבוד כו' ובכל יום מתגבר הגלות והולכים ודלים, והג' הוא בשביל כבוד שמים שהשי"ת מרוחק ממנו, אלה אזכרה כשהיה השראת שכינתו מתגלית בינינו והיה לנו מלכים וסנהדרין וכהן גדול ונביאים, והיו ניסים מפורסמים, ועכשיו השעה דוחקת אותנו מכל צד, וכמ"ש אסף (תהלים מד ב) באזנינו שמענו אבותינו ספרו לנו פועל פעלת כו', ר"ל כדאיתא בגמ' (ברכות לב:) על ותאמר ציון כו' אדם נושא אשה על אשתו זוכר מעשה ראשונה כו' כל זמן שאני רואה אותן אני זוכר בך, והיינו כי השתות יהרסון דהיינו ישראל שהם משתתו של עולם ובשבילם נברא הכל שהיו תכלית הבריאה א"כ צדיקו של עולם מה פעל למה ברא שמים וארץ וכל צבאם הלא המה מזכירין זכיותן של ישראל, כל זמן שמסתכלין בהן י"ב מלאכים מנהיגים את החמה, וכמו כן אמר גדעון (שופטים ו יג) ואיה נפלאותיו אשר ספרו לנו אבותינו כו', וכמ"ש רש"י שאם היו צדיקים יעשה לנו בזכותם ואם לאו יעשה לנו כמו שעשה להם בחנם. על כל זה אנחנו מפילין תחינתינו דהיינו על הא' שהוא צער הגוף אמר ה' מה רבו צרי כל אחד יש לו נגע לבבו לשפוך נפשו לפני ה', ועל הב' שהוא עול גליות שנוגע לכלל ישראל אמר רבים קמים עלי שכל מחשבותם לגזור גזירות קשות ועלינו יערימו סוד, ועל הג' שהוא קרבת אלקים אמר אין ישועתה לו כו' באמור אלי כל היום איה אלקיך.
<b>ואחרי</b> כל הבא תהיה זאת נחמתינו כי מאהבתו וחמלתו עלינו קבע לנו יום קדוש הלזה כי חק לישראל כו', וכמ"ש בבינה לעתים [ח"א דרוש ב לר"ה] עה"פ משמים השמעת דין כו' (תהלים עו ט) כי כשיש לאדם איזה משפט עם חבירו אינו מגלה לו כדי שלא יוכל לחפש טצדקאות לזכות, אבל השי"ת הודיע לנו וקבע לנו יום הדין בכדי שנדע להכין עצמינו וזהו להושיע כל ענוי ארץ כו', אבל להאוה"ע לא הודיע כמ"ש ומשפטים בל ידעום, רק חק לישראל הוא משפט לאלקי יעקב.
<b>הנה</b> כי כן צריכין אנחנו להכין עצמינו כמ"ש שיעקב הכין עצמו לשלשה דברים לדורון ותפלה ומלחמה, הגם שאין בידינו תורה ומצות ומעש"ט מ"מ נוכל להתחזק בג' אלה דהיינו דורון הוא קבלת מצות כמ"ש במדרש [מדרש תהלים יז] מלפניך משפטי יצא כו' שאתה מקבל שוחד מצות ומעש"ט כו', נקבל עלינו כל אחד איזה דבר טוב ועי"כ נתקרב אל חצר בית המלך כי אין לבא אל המלך בידים ריקניות כמ"ש ולא יראו פני ריקם כו', עי"כ נציל עצמינו מצרה הג' ויאיר ה' פניו אלינו ותגלה ותראה מלכותו עלינו והקב"ה יצרף מחשבה טובה למעשה כמו שהיה במצרים שהיו ריקנים ממצות ומע"ט ונגאלו ע"י קבלת עול תורה ומצות.
<b>ועל</b> ג' אלה רמז לנו הכתוב הא' שהוא למלחמה היינו ע"י השופר שהוא בוקע המסכים ומכרית המקטריגים ומכלה שונאי ישראל כתקוע שופר בקול יחפרו סוטניהם יריע אף יצריח על אויביו יתגבר, כמ"ש האלשיך ע"פ הראיני את מראיך כו' ר"ל שהעונות חקוקים על פנים ואימתי קולך ערב לי כשמראך נאוה, הב' דהיינו שעבוד מלכיות ועול גליות שלא יוכלו להרים ראש להתגבר על ישראל, ולתפלה הוא כל איש נגע לבבו ישפוך שיחו במסתרים תבכה לפשו ותאנח רוחנו מן הצרות ותלאות בבכי יבואו ובתחנונים אובילם.
<b>ועל</b> כל זה רמז לנו הכתוב אל ירך לבבכם כו' מכל ג' מיני צרות, כי ה' ההולך עמכם ר"ל שתראו להתקרב עצמיכם להשי"ת ע"י קבלת מצותיו ואז ילך עמכם, ועל הב' אמר להלחם לכם להנצל מעול גליות, ועל הג' דהיינו צרות נפש כל איש דרך פרט אמר להושיע אתכם שימלא משאלות לבנו נגילה ונשמחה בישועתו אכי"ר.

Chapter 3

<b>כי אתה שומע קול שופר כו',</b> נ"ל עפימ"ש (תהלים עו ט) משמים השמעת דין ארץ יראה ושקטה כו' להושיע כל ענוי ארץ כו', ובגמ' ריש פ"ק דע"ז (ג.) מקשו אם יראה למה שקטה כו'.
<b>ונ"ל</b> עפימ"ש (תהלים פא ד) תקעו בחודש שופר כי חק לישראל הוא משפט לאלקי יעקב, דהנה בספר בינה לעתים פי' עה"פ רחוק מרשעים ישועה כי חוקיך לא דרשו רחמיך רבים כו', ופסוק צדיק ה' בכל דרכיו וחסיד בכל מעשיו דפריך בגמ' דר"ה [יז: בתחילה צדיק ולבסוף חסיד] אהדדי, עוד קשה דודאי כל אדם ירא וחרד מאימת הדין כי אלו לפני מלך בו"ד מוליכין לדין ויודעין בעצמן כי לא יזכו תפול עליהם אימה ופחד כ"ש לפני מלך מ"ה הקב"ה אשר ידענו רשענו וישר העוינו. א"כ חיבה יתירה נודעת לנו וחנותי את אשר אחון כו' אעפ"י שאינו כדאי ואינו הגון כו' וזהו צדיק ה' בכל דרכיו (תהילים קמה יז) כי צדיק נקרא מה שעושה עפ"י הדין והיושר, אבל חסיד הוא לפנים משורת הדין וזהו צדיק ה' בכל דרכיו כלומר בשעת ההליכה לדין הוא צדיק אבל אח"כ בשעת מעשה הדין הוא מתנהג בחסידות כי באמת על דרך כן ברא העולם לשתף מדת הרחמים, ולולי כן לא היה צריך לבריאת העולם כי לא היה יכול להתקיים, רק כל כוונת הבריאה היה להטיב לברואיו ולרחם על הארץ ועל הבריות.
<b>וידוע</b> שיש בתוה"ק חקים ומשפטים, וחקים הם בלי טעם אבל משפטים הם מצד השכל, והנה המחילה והסליחה שהוא עושה לפנים משורת הדין היא אצלינו חקה בלי טעם כי עצ"ה והשכל מחייב לדון עפ"י קו הדין, אבל אצל הקב"ה הוא משפט כי ע"ד כן ברא את העולם להתנהג במדה"ר ולא במדה"ד, וזה"ש רחוק מרשעים ישועה כי חוקיך לא דרשו, שאינם מאמינים בחקה זו מחמת שבעיניהם הוא נגד השכל, אבל אנו מאמינים כי רחמיך רבים והדבר אצליך הוא משפט, והיושר כן הוא לעבור על מדותיך ויגולו רחמיך על מדותיך וע"כ כמשפטיך חיינו כי על רחמיך הרבים אנו בטוחים.
<b>אמנם</b> אעפי"כ צריך לשים אל לב שחלילה לסמוך ע"ז ואסור לומר הקב"ה וותרן הוא כו', אך הענין הוא של החטיבה הזאת הוא מה שהוא מקבל שבים כי ע"י חרדת הדין שבים מדרכם הרעים לפני בא יום הדין הנורא והקב"ה בטובו מקבלינו ועוזר אותנו לעשות תשובה כראוי וזהו בעצמו גודל מדת החסד והרחמים של הקב"ה לקבל שבים, וכמ"ש בספר ווי העמודים על פסוק (תהלים לד כב) תמותת רשע רעה, כי שאלו לחכמה ולנבואה (ירושלמי מכות ז.) הנפש החוטאת והשיבו תמות והחוטאת תרדף רעה והתורה אמרה יביא קרבן, אבל הקב"ה אומר יעשה תשובה, ע"ד אדם ובהמה תושיע ה', וזהו תמותת רשע רעה ר"ל שהחכמה אמרה רעה והנבואה אמרה תמות והתורה אמרה יאשמו היינו שיביא קרבן אשם וודאי ותלוי אבל פודה ה' נפש עבדיו שלא יענשו בנפשות וגם לא יאשמו שאין צריך קרבן אשם רק תשובה.
<b>הנה</b> כי כן תקנו לנו חכז"ל לתקוע בשופר מר"ח אלול לעורר אותנו לתשובה כי קרוב יום ה' לשפוט את הארץ ונתנו לנו זמן ב"ד שלשים יום וכמ"ש (ירמיה ד יט) מעי מעי אוחילה כו' כי קול שופר שמעת נפשי כו', וזה"ש תקעו בחודש שופר בכל החודש אלול להודיע לפני בא יום ה' הגדול והנורא בכדי לעורר הלבבות לתשובה ועי"כ בכסה ליום חגינו שאח"כ בשעת מעשה ביום חגינו על כל פשעים תכסה אהבה שאוהב עמו ישראל לזכותם בדין ויכסה פשעינו, ואמר עוד כי חק לישראל ר"ל אעפ"י שלעינינו הוא חק בלי טעם וסברא מה שהוא מקבל שבים ומעביר על מדותיו ועושה לפנים משורת הדין, אבל הוא משפט לאלקי יעקב ר"ל שיאחז במדת יעקב אבינו שיהיה אב הרחמן ומדת רחמנות כידוע וע"כ הוא אצלו משפט מצד השכל כנ"ל.
<b>והנה</b> פירש"י ע"פ (ישעיה ג יג) נצב לריב ה' ועומד לדין עמים, שלדין של ישראל הוא נצב כביכול ארעי ובאקראי בעלמא ולא לדקדק כל כך אבל לדין אוה"ע הוא עומד ומתעכב, וזה"ש משמים השמעת דין שכבר נשמע העברת קול שופר שיהא יום הדין אזי ארץ יראה כי מי יוכל לזכות בדין, אבל אח"כ בשעת מעשה שקטה כי בקום למשפט אלקים להושיע כל ענוי ארץ סלה (תהלים עו י) כשעינינו רואות שהוא נצב לריב, ממילא מוכח שכוונתו הוא להושיע כל ענוי ארץ הנכנעים לפניו עוסקים בתשובה.
<b>והנה</b> אנחנו אלה פה היום עמידתנו דלים ורקים מן התשובה ומעש"ט כי לא השגחנו על האזהרות של התקיעת שופר מר"ח עד עכשיו ואין לנו מצח להרים ראש והזמן קצר עכשיו שספרי חיים ומתים פתוחין ואין לנו על מי להשען אלא על אבינו שבשמים כי אין מי יעמוד בעדינו נגד מסטינינו, ואמרו במדרש (במ"ר כב ב) לתת נקמת ה' במדין כו' הקב"ה אמר נקום נקמת בני ישראל א"ל משה רבש"ע הנקמה שלך היא כי אלו היינו עובדי ע"ז כו' לא היו שונאים אותנו כו' ומפני מה שונאים כו' [הלכך הנקמה שלך לתת את נקמת ד' במדין] ואיתא בגמ' (ברכות ז.) מנין שהקב"ה מתפלל שנאמר והביאותים אל בית תפלתי כו', ע"ש שאין לנו מי שיהיה ראוי להתפלל עבורינו הקב"ה בעצמו כביכול יתפלל ויתקע בשופר לחירותינו ויקיים מצות פדיון שבויים לפדות שבויי ישראל כי יותר יש לנו להתגולל ולהתנפל על הכלל אחינו בני ישראל הנתונים בצרה ובשביה במדינת פולין הנרדפים מפחד אויבינו כמה בני אדם הנחבאים במערות וביערות ולא ישמעו אל קול תקיעת שופר וכמה מנינים בטלים, כמה בני אדם שעושים את עצמם בעלי מומין ונבחר להם מות מחיים שלא יצטרכו לעבור על דברי תורה, הוי אומר הנקמה שלך היא כי דם עבדיו יקום כו' ונקיתי דמם כו', ומלבד זה איש נגע לבבו כל פרט ופרט בכל ענין מה שהוא צריך בני חיי ומזוני, הנה העת והעונה אשר יאתה לי להושיענו אזלת יד ובכל צרתם לו צר כו'.
<b>ולבאר</b> יותר מ"ש להושיע כל ענוי ארץ, דאמרו חכז"ל (מגילה לא.) כל מקום שאתה מוצא גדולתו של הקב"ה שם אתה מוצא ענותנותו, אשר חכמים הגידו שזהו בעצמו גדולתו מה שהוא משגיח בשפלים ובוחר במעשיהם ובתפלתם הוא שבח וגדולה לפניו ית"ש, והנה שני אלה דהיינו גדולתו וענותנותו חוברו יחדיו ע"י מצות תקיעת שופר היום הזה, כי יש לו שני שמות בתורה יום זכרון ויום תרועה, דהיינו יום זכרון הוא זכרון ליום ראשון של בריאת עולמו אשר נתרומם ומתנשא למלך כמ"ש לעת נעשה בחפצו כל אזי מלך שמו נקרא, וכמו כן היום הזה למשפטיך עמדו היום כי הכל עבדיך והוא יושב על כסא רם ונשא כי בא לשפוט את הארץ וע"ז מורה התקיעת שופר כמ"ש בחצוצרות וקול שופר הריעו לפני המלך כו' ונאמר הללוהו בתקע שופר, ושם השני הוא יום תרועה לשון שבירת רוח כי זהו ענותנותו שרוצה בכלים שבורים ומגביה שפלים וברא את האדם עפר ואפר ורוצה בעבודתו כמ"ש ואבית תהלה ורציה שבח כו', וזהו ג"כ ענין תק"ש אשר סגולתו הוא להביא חרדה בלב האדם ולהכניע את עצמו מלפניו ית"ש.
<b>וזה"ש</b> בקום למשפט כו' להושיע כו' כי אין הכוונה על גדולתו לבד במה שהוא שופט כל הארץ אבל הכוונה היא ג"כ למקים ענותנותו להושיע כל ענוי ארץ ולהחיות רוח שפלים ולבות נדכאים כנ"ל.
<b>והנה</b> ידוע כי לשון שמועה נופל למרחק ולשון האזנה הוא מקרוב כמ"ש רש"י בפ' האזינו, וזה"ש כי אתה שומע קול שופר היינו שומע מרחוק שכל העולם ממליכין אותו בקול שופר, אבל מאזין תרועה אותן שבורי לב ונמוכי רוח אתה מאזין מקרוב וע"כ אין דומה לך בענותך תרבינו וימינך תסעדינו לחדש עלינו שנת גאולה וישועה ופרנסה טובה ורפואה שלימה ויקיים בעצמו מצות פדיון שבויים שהקב"ה מקיים כל המצות כמ"ש ושב ה' את שבותך והביאך אל הארך כו' והטיבך והרבך אכי"ר.

Chapter 4

<b>לא הביט און ביעקב ולא ראה עמל בישראל כו', צריך להבין האיך אפשר שהקב"ה לא יראה בנו עמל ואון כו' והלא האומר הקב"ה וותרן כו'</b> (ב"ק נ.). ונ"ל עפימ"ש (תהלים פט טז) אשרי העם יודעי תרועה כו' בשמך יגילון כל היום ובצדקתך ירומו כו' וברצונך תרום קרנינו כו', לבאר מקרא זה וגם מה שאמרו חכז"ל [ויק"ר פכ"ט ד] וכי אוה"ע אין יודעין להריע אלא אשרי העם שיודעין לרצות את בוראן בתרועה, דצריך להבין באיזה אופן אנחנו מרצין אותו במצוה זו יותר מכל המצות.
<b>ונ"ל</b> עפי"מ שאמרו חכז"ל (שבת פט:) דלעתיד לבוא יאמר הקב"ה לאברהם בניך חטאו כו' וסיומא דמלתא שאברהם ויעקב לא ילמדו זכות רק יצחק, וזה"ש כי אתה אבינו כי אברהם לא ידענו כו', והנה צריך להבין הלא איפכא מסתברא כי מחמת שאברהם ויעקב הם מדת החסד ורחמים ראוי להם יותר ללמוד זכות על ישראל מיצחק שהוא כנגד עמוד הדין, אבל הענין הוא עפימ"ש בזוה"ק [ח"ב ק"ח ע"א] ע"פ כי לא תחפוץ זבח כו' (תהלים נא יח), והלא הקב"ה צוה על הקרבנות, ותירץ דממדת הדין אין הדין נותן שיועילו קרבנות רק זה ויתר הקב"ה ממדת הרחמים, ולכן כשהיה בהמ"ק קיים היו מועילין קרבנות כי אז היה מתנהג במדת הרחמים ולכך בכל הקרבנות לא נאמר רק שם הוי"ה ב"ה שהוא רחמים, אבל עכשיו בגלות שנאמר כי אספתי את שלומי את החסד ואת הרחמים לכך צריך שברון לב וכמ"ש זבחי אלקים רוח נשברה דהיינו לאכפיי למדה"ד שיסכים לרחמים, וזהו שאנו מתפללין אח"כ הטיבה ברצונך את ציון כו' דהיינו שתחזור לבנין בהמ"ק ויוחזר מדת הרחמים למקומו אזי תחפוץ זבחי צדק כו' כי ממילא שיועילו קרבנות, וע"כ כאן כשרצה הקב"ה לדון את ישראל לעתיד לבא הוצרך שיצחק ילמד זכות דהיינו מדת הדין יסכים לרחמים, אבל מצד אברהם ויעקב לא היו ראויים עכשיו לזכות מחמת שאיננו מתנהג עכשיו במדות הללו.
<b>והנה</b> כי כן כלעומת זה מורה לנו מצות תק"ש כי איכות השופר מורה על מדה"ר וכל אותיותיו כמ"ש בספרים, ואנחנו מעוררים על ידו רחמי השי"ת, והיינו כי אנו אומרים שמלאכים יוצאים מן השופר, וצריך לבאר הענין הוא לדעתי בדרך פשוט כי העושה מצוה אחת בורא לו סניגור אחד שמלמד עליו זכות, ולכך מכל קול אחד נעשה מלאך אחד וממאה קולות נעשין מאה מלאכים כלן מליצי יושר ומלאכי רחמים וזהו כי עוף השמים יוליך את הקול, דהיינו אותן מלאכי רחמים הנקראים עוף השמים הם יוליכו קול השופר שיעלו לפני כסא כבודו, ובעל כנפיים יגיד דבר אותן שיש להם שש כנפיים כו' יגיד דבר ילמדו זכות בשכר מצוה זו שאנו מקיימין באהבה ביראה ברתת בזיעה ובמורא, ויסוככו בכנפיהם באברתן על כנסת ישראל שלא ישלטו עליהן עינא בישא ס"א, כנשר יעיר קינו על גוזליו ירחף ובשביל זכות תשב"ר, וכמו ביציאת מצרים נאמר על כנפי נשרים כו' והיו ענני כבוד מקיפין אותן שלא יוכל שום מסטין ומקטרג לבוא במחיצתם כמו כן אנחנו היום ע"י מצוה זו נחסה בצל כנפי השכינה ומה יקר חסדיך כו' והיו למשיסה שוסיך ורחקו כו'.
<b>והנה</b> יש שני קליפות מתנגדים הנקראין עמל ואון כמ"ש בזה"ק [פ' פנחס רמ"ו ע"ב] ועל זה נאמר לא הביט און ביעקב שאותה קליפה הנקראת און לא תוכל להביט ביעקב ולא ראה עמל אותה ס"א שנקראת עמל לא תראה בישראל לקטרג עליהם כי ה' אלקיו עמו שחוסין בצלו של הקב"ה והיינו ע"י שתרועת מלך בו שמקיימין מצות תקיעת שופר, וע"כ אמר מוציאו ממצרים כמו בשעת יציאת מצרים שהיו מסובבים בענני הכבוד, כתועפות ראם וכו' וכמ"ש חכז"ל כתועפות אלו מלאכי השרת ראם אלו השדים [ילקוט במדבר פכ"ג רמז תשס"ח], וזה"ש כתועפות היינו המלאכי השרת של השופר כשמקיימין מצוה זו אז ראם לו יכנעו כל המסטינים, וקאי על הישראל.
<b>והנה</b> על מצות תקיעת שופר מצינו הרבה טעמים ושורש כלם הם שלשה, והם נגד השלשה טענות שיש לנו להשי"ת לעורר רחמיו עלינו, והוא שאמר דוד המע"ה (תהלים קטו א) לא לנו ה' כו' כי לשמך תן כבוד על חסדך על אמיתך, שיעשה הקב"ה בעבור כבוד שמו שנקרא עלינו ה' אלקי ישראל ולא אלקי עמון ומואב ואדום, ועד שלא נברא העולם היו המלאכים מקלסין לפניו כו' כדאיתא במדרש באזנינו שמענו כו' פועל פעלת כו' אבינו מלכינו אין לנו מלך אלא אתה גם אנחנו אין חפיצים מלך אחר זולתך וכתיב שום תשים עליך מלך מקרב אחיך כו' וע"כ אנו תוקעים בשופר להמליכו בעולמו, וכמ"ש בחצוצרות וקול שופר הריעו לפני המלך כו' וכתיב ה' עוזי ומעוזי ומנוסי כו' לא הסגיר עבד כו' לבל ישלטו בנו ידי זרים ח"ו.
<b>וטעם</b> הב' הוא על חסדיך כו' וכמ"ש דוד המע"ה ואני ברוב חסדיך אבוא ביתך כי על רחמיך הרבים אנו בטוחים כו' המנהג עולמו בחסד כו', כמ"ש כי ימוך אחיך כו' שישראל נקראים אחים ורעים להקב"ה כי חלק ה' עמו כו' והחזקת בו גר ותושב אעפ"י שהוא עם הארץ כמו גר שאינו יודע אפילו להתפלל כראוי או כתושב שקבל עליו רק שלא לעבוד ע"ז וזולת זה אין לו שום מצוה אעפי"כ וחי עמך, וזהו על חסדיך, וע"כ נאמר וחנותי את אשר אחון אעפ"י שאינו הגון ואינו כדאי, וע"ז מורה ג"כ ענין תק"ש להזכיר מתן תורה שנתנה בקול שופר ואז נתנו לנו י"ג מכילין דרחמי ה' רחום וחנון ורב חסד ואז נאמר למשה וחנותי את אשר אחון וכו'.
<b>והג'</b> הוא על אמיתך שע"ז נקרא שמו ה' נאמן לקיים הבטחתו וכדאמרינן במדרש אלה אזכרה ואשפכה כו' משל למלך שהולך כו' כך ישראל כו' הולכין לבהכ"נ וקוראין בתורה אם בחקותי תלכו כו' וכתוב את ה' האמרת היום כו' וה' האמירך כו' וזהו על אמיתך מדת אמיתות שלך, וע"ז מורה ג"כ מצות תק"ש להזכיר ברית אברהם ועקידת יצחק שהבטחתנו כי ברך אברכך כו' וכדאמרינן במדרש שבועה זו למה אלא כן אמר אברהם גלוי וידוע כו' וע"ז היתה השבועה.
<b>ועל</b> כל זה נאמר ואף גם זאת בהיותם בארץ אויביהם כו' ע"י מדת החסד, להפר בריתי אתם היינו מדת האמת וההבטחה כי אני ה' כו' שנקרא שמי עליהם ויעשה למען כבוד שמו, וזכרתי להם ברית ראשונים ביציאת מצרים שלא היה להם שום מצות ומעשים טובים רק בשביל שלש אלה יעשה להם.
<b>וזה"ש</b> <b>אשרי העם שיודעין לרצות בוראם בתרועה</b> ע"י מצות תק"ש מרצים אותו שמזכירין זכיות לפניו ועי"כ ה' באור פניך יהלכון שיהיו חוסין בצל כנפי השכינה, והיינו הא' הוא בשמך יגילון שיעשה למען שמו, והב' הוא בצדקתך ירומו ע"י מדת החסד שלך, והג' הוא כי תפארת עוזמו אתה דהיינו מדת אמת הנקרא תפארת שיש להם הבטחות ממך ע"ז הם סמוכים ומובטחים שברצונך תרום קרנינו ותחדש לנו שנת גאולה וישועה שנת חיים ושלום ורפואה שלימה ופרנסה טובה וביטול גזירות רעות ותחלה וראש לפדיון נפשינו במהרה בימינו אוכי"ר.

Chapter 5

<b>בגמ'</b> בין הפרקים שואל מפני הכבוד (ברכות יג.), ונ"ל לפימ"ש לעיל דעבודת ימים הקדושים הללו נחלק לשלשה חלקים דהיינו הא' הוא בשביל כבוד שמו להמליכו בעולמו, והב' הוא למחילת עונות, והג' הוא לצרכי עצמינו, ולזה יש שלשה זמנים דהיינו בראש השנה ממליכין אותו ואפילו להזכיר עונות אסור בר"ה כמבואר בספרים, ובעשרת ימי תשובה עושין תשובה על עונות, וביום הכפורים עד אחר החג מבקשין על פרנסה, ומחמת שביה"כ אין לו לשטן רשות לאסטינא יכולין לבקש כל צרכינו, וכמו כן הג' תקות כמש"ל, תקות הכבוד הוא למען שמו יתברך, ותקות החסד למחילת עונות שהוא מצד החסד וכדאמרינן בגמ' [רות רבה פ"ה ו] חותר חתירה מתחת כסא הכבוד כו' וכמ"ש במדרש [ירושלמי מכות] שאלו לחכמה נפש החוטאת כו' והקב"ה אומר יעשה תשובה כו'.
<b>ותקות</b> ההבטחה הוא לצרכי עצמינו, והם כל ההבטחות שבתנ"ך, וזה"ש בין הפרקים כו' דהיינו בר"ה שעוסקים בהעלאות הפרקין במלכיות זכרונות שופרות כמבואר בכוונות [שער הכונות דרושי ר"ה דוש ח] אז שואלין ומתפללין רק מפני הכבוד שיעשה השי"ת בשביל כבוד שמו יתברך, וכנגד זה נותן לנו ג' מתנות טובות והם ארץ ישראל ועולם הבא ותורה, דהיינו א"י הוא מההבטחות, ועוה"ב הוא מדת החסד כמ"ש ולך ה' החסד כי אתה תשלם לאיש כמעשהו, ותורה הוא כבוד שמו כי אורייתא וקוב"ה חד, וע"י קיום התורה אנחנו מקדשין שמו יתברך ומייחדין האורות העליונים, וע"כ בר"ה אין לבקש רק על קדושת שמו הנכבד מייחוד האורות העליונים ומשם יושפע לנו כל הטובות כי כלום חסר מבית המלך ובאור פני מניך חיים.

Chapter 6

<b>עלץ לבי בה' רמה קרני רחב פי על אויבי כי שמחתי בישועתך קשת גבורים חתים ונכשלים אזרו חיל שבעים בלחם נשכרו ורעבים חדלו עד עקרה ילדה שבעה ורבת בנים אומללה</b> (ש"א ב א), נ"ל עפימ"ש (תהלים קמז יט) מגיד דבריו ליעקב חקיו ומשפטיו לישראל לא עשה כן לכל גוי כו', אחר כל הדקדוקים ניישב עוד מה שאנו אומרים בתפלה ותתן לנו כו' באהבה את יום הזכרון הזה כו' למה נקרא יום זכרון וגם מהו ענין האהבה בזה שמברכין שהחיינו.
<b>אבל</b> הענין הוא דאמרינן היום יעמיד במשפט וכו', ר"ל דכוונת היום הדין אנו סוברין שקביעותו הוא רק בשביל להתנהג בחסד ולהעמיד את העולם בתיקונו וכמ"ש הבעל עקדה על היום הרת עולם ע"ש [שער כו], דהוא למראה עינינו שמדת הקב"ה אינו כמדת בו"ד דכשיש לאדם משפט עם חבירו אינו מגלה לו ענין המשפט וגם מסתיר ממנו קביעת יום הדין פן יחפש אמתלאות להנצל מהדין. אבל הקב"ה רוצה בטובתינו שנזכה בדין וכמאמרם ז"ל נצחוני בני, וע"כ הודיע לנו יום הדין הקדוש הזה בכדי להכין עצמינו בתשובה ומעשים טובים, וכמ"ש במדרש על מלפניך משפטי יצא עיניך תחזינה מישרים אבל לעכו"ם אינו רוצה שיזכו בדין וע"כ לא הודיעם הגבלת הזמן, וידוע דגם תק"ש מורה על זה לעורר הלבבות לתשובה וכמ"ש הרמב"ם ז"ל עורו ישינים וכו', וגם נקרא תקיעת שופר חק כמ"ש תקעו בחודש שופר כו' כי חק לישראל הוא כו', וגם המשפט הזה גופא נקרא חק וכמ"ש בבינה לעתים על פסוק כי חק לישראל דאצלינו הוא חק שיתנהג הקב"ה במדת הרחמים, אבל אצל הקב"ה הוא משפט כי מתחלה על דעת כן ברא את העולם ששתף מדה"ר לקיום העולם וכמבואר אצלי באריכות במ"א.
<b>וזה"ש</b> מגיד דבריו ליעקב לשון ממגד תבואות שמש שנתן להם דברי קדשו בהמתקה ובאהבה, לז"א חקיו ומשפטיו לישראל וכנ"ל שענין המשפט והתקיעת שופר הוא להורות אהבה, אבל לא עשה כן לכל גוי שלא הודיעם יום הדין ולא נתן להם מצוה זו שאינו רוצה לזכותם בדין לכך ומשפטים בל ידעום וכנ"ל, וזה"ש יום זכרון שהקב"ה מעורר ישינים להזכירנו להשתדל בתשובה ומעש"ט ע"י הודעה הנ"ל וזהו מחמת אהבתו הגדולה אלינו כמ"ש הבוחר בעמו ישראל באהבה.
<b>ומעתה</b> נחזי אנן כיון שהקב"ה רוצה בטובתינו ומזכירנו להתאמץ בתשובה ומעש"ט להצטדק על מה אנחנו מחשים בת עמי לא תחשה המזכירים את ה' אל דמי כו' ומה בצע בדמי, עם ה' חזקו ונתחזקה כי כשישראל עושין רצונו של מקום אין כל אומה ולשון יכולה לשלוט בהם, ונפשינו נבהלה על שמועה הבאה כי אויבים חושבים עלינו עצות וגזירות רעות, וה' יפר עצת גוים וכמ"ש עוצו עצה ותופר כו' לאסור מלכיהם בזיקים רצונו לומר מלכיהם לשון עצות כמו שאיתא המלך בקונך (ברכות כט:), אותם המחשבות רעות ועצות נמרצות יאסרו בזיקים לשון ניצוצין דנור, ע"י המלאכים היוצאין מן השופר שתוקעין ג' סדרים, ונכבדיהם מה שהם מכבידין עולם עלינו, יתבטלו ע"י כבלי ברז"ל ר"ת ב'להה ר'חל ז'לפה ל'אה, בזכות ד' אמהות שיבקשו עלינו רחמים כמו שהתפללו בשעת החרבן וכמ"ש קול ברמה כו' רחל מבכה על בניה כו', ועוד קול ברמה נשמע אותו הקול שופר שנשמע ברמה שאנחנו תוקעים אם הוא עולה בבכי נהי תמרורים אזי רחל מבכה על בניה שהשכינה הקדושה מתפללת עלינו, וכתיב בבכי יבואו ובתחנונים אובילם שאם יבואו בבכי אז אתן להם חנינה.
<b>והנה</b> דוד המלך ע"ה אמר (תהלים קג כ) ברכו ה' כל מלאכיו גבורי כח כו', נ"ל לבאר דכבר ביארתי בדרך פשוט מה שאומרים שמלאכים היוצאין מן השופר, והוא דכל העושה מצוה אחת בורא לעצמו סניגור אחד דהיינו מלמד עליו זכות וסנגוריא עליו, וא"כ אין חילוק באיזה אבר מקיימין איזה מצוה, וע"כ ממצות תקיעת שופר שמקיימין באהבה ויראה כו' מכל קול וקול ששומע כל אחד מאתנו נברא מלאך מליץ יושר, וע"כ מכל הקולות נבראים הרבה מלאכים וכמו במתן תורה שמן הקולות נבראו מלאכים ולכן נאמר (שמות כ טו) רואים את הקולות, והנה לשון ברוך יש לו ב' פירושים, הא' לשון הודיה, והב' לשון ברכה, וידוע שאצל הקב"ה לא שייך לשון ברכה כי הוא מקור כל הטובות וההשפעות והוא מעיין הברכה.
<b>ואעפי"כ</b> מצינו אצלו לשון ברכה וכדאמרינן בברכות (ז.) שאמר לרבי ישמעאל כהן גדול ישמעאל בני ברכני כו' והשיב לו יה"ר שיכבשו רחמיך את כעסך כו', והיינו מחמת שהקב"ה רוצה בטובתינו ע"כ כל המברך לישראל כאלו מברך להקב"ה, וע"כ אותן המלאכים שנבראים ממצות תק"ש ולומדים זכות עלינו ג"כ מברכין להשי"ת, וזה"ש ברכו ה' כל מלאכיו ר"ל ברכה ממש ע"י הסנגוריא שתלמדו עלינו, ופירש מאיזה מלאכים מדברים והם שנבראין ע"י גבורי כח עושי דברו ע"י שאנחנו מקיימין המצוה בגבורה ויראה ורתת וזיעה, ואיזו מצוה היא ע"ז אמר לשמוע בקול, דהיינו שאנו מברכין לשמוע קול שופר זו הוא דברו ורצונו, ואותם המלאכים הנבראים ממצות שמיעה הלזו ילמדו זכות עלינו ויבקשו עלינו רחמים יהי רצון שיכבשו רחמיך כו'.
<b>וגם</b> אנחנו לא נחשה בעוד שהזמן גרמא שספרי חיים וספרי מתים פתוחין ואין איש יודע מה יולד יום וכדאמרינן בגמ' (ברכות כח:) גבי רבי יוחנן בן זכאי, ונבטח בשם ה' ובישועתו אשר לא יבושו קוויו. וזה"ש עלץ לבי בה' בעבור כי רמה קרני שהודיע לנו להרים בשופר קולינו, כי שמחתי בישועתיך כמ"ש בקום למשפט כו' להושיע וכו', קש"ת ר"ת ת'קיעה ש'ברים ת'רועה, ע"י התק"ש של הגבורי כח כו' וזהו קשת גבורים, לכך חתים שיכרתו כל המסטינים והמקטריגים העומדים עלינו יבוא כל רעתם לפניך כי כל מחשבותם עלינו וכאלו קמים כביכול על הקב"ה, וכמ"ש במדדש על לתת נקמת ה' כו' אמר לו משה רבש"ע נקמתך הוא כו', ה' מה רבו צרי כו' ואתה כבודי ומרים ראשי כו' ובישועתך תרים ותגביה וכו' (תהלים ג ב).
<b>וע"כ</b> נכשלים שהישראל שהמה נכשלים אזרו חיל, אבל שבעים שהם האוה"ע שיש להם כל טוב ועכשיו בלחם נשכרו שיוסר מהם השפע, ורעבים הישראל שהיו רעבים עד עכשיו ע"י אוה"ע שבטלו מהם פרנסתם עכשיו חדלו מלהיות רעבים עוד. ועוד עקרה ילדה שבעה שהם כנסת ישראל נקראו עקרה כדאמרינן בגמ' (ברכות י.) ע"פ רני עקרה לא ילדה דלא ילדה בנים לגהינם, וילדה שבעה הם שבעה רועים, ומעתה רבות בנים הם האוה"ע שילדו בנים הרבה לגהינם יהיו אומללה, ואמר עוד ה' יחתו מריביו אותם המריבים וקמים עלינו ועליו כביכול יחתו ויכלו כי עליו בשמים ירעם שיתקע בשופר גדול כמו שאנו מקיימין מצות תק"ש כ"כ יתערבב השטן, ועליון יתן קולו שיקיים ג"כ מצות תק"ש ויתן עוז למלכו שיתרומם מלכותו עלינו וירם קרן משיחו למהר גאולתינו ב"ב אוכי"ר.

Chapter 7

<b>בהפטורה</b> הנ"ל (ש"א ב ג) <b>אל תרבו תדברו גבוהה יצא עתק מפיכם כו' ולא נתכנו עלילות,</b> נ"ל על פי מה שביארתי במ"א שלכך אומרים בקדיש של ראש השנה ב' שינויים הא' שאומרים לעילא ולעילא, והב' שאומרים מכל ברכתא, והיינו משום שבימים הללו צריכין להיות באחדות, וביארתי זה באורך במ"א ע"ש, ולחוספת ביאור נ"ל שיש חילוק בין עבירות שבין אדם למקום לעבירות שבין אדם לחבירו, דאותן שבין אדם למקום העיקר הוא במחשבה כי בלא כוונה אינו נענש כל כך כמ"ש (מגילה טו:) שמא אתה דן על שוגג כמזיד, וכמ"ש (עירובין צו.) לעבור בעי כוונה, אבל בעבירות שבין אדם לחבירו אין חילוק דאדם מועד לעולם כשמזיק לחבירו בין בשוגג ובין במזיד, וע"כ כל השנה כשכל אחד בפני עצמו אינו עובד רק במחשבה, משא"כ בימים הללו כשהם באחדות ואהבה עוסקים ג"כ בגמ"ח ועובדים ג"כ במעשה וע"כ התפלות הם לעילא ולעילא מחמת שהם בב' בחינות במחשבה וגם במעשה.
<b>וזה"<b>ש</b> לא תרבו תדברו גבוהה גבוהה</b> ר"ל שלא ניתן להם רשות להרבות לדבר בכל פעם לעילא ולעילא, וטעם הדבר כי אל דעות ה' שעובדין השי"ת רק בדיעה ובמחשבה ולא נתכנו עלילות שהעלילות ומעשה ידיהם לא נתכנו ולא מוכשרים בעבירות שבין אדם לחבירו. ופירוש זה נכון כפי הכתיב שנכתב ולא באל"ף, אבל לפי הקרי שקורין בוא"ו יש לומר דתיבת כי ישמש בלשון אלא ור"ל שאין לכם רשות לומר לעילא ולעילא אלא כשעובדים במחשבה וגם לו נתכנו עלילות שעובדים גם במעשה והיינו בימים הקדושים הללו, אבל בלא"ה יצא עתק מפיכם כי על חנם אתם טורחים לעלות במעלות לעילא ולעילא כי צריכין להיות מוכשרין במחשבה ובמעשה וכנ"ל.

Chapter 8

<b>כל העמים תקעו כף וכו' ידבר עמים תחתנו וכו'</b> (תהלים מז ד), ע"ד שהתפלל שלמה המע"ה ויהיו דברי אלה אשר התחננתי כו' דבר יום ביומו (מ"א ח נט), דהנה הכל חרדין מאימת הדין ומלאכים יחפזון ואפילו דגים שבים, אבל נחזי אנן וכי יום דין אחד יש לנו הלא אדם נידון בכל יום ובכל שעה כמ"ש (איוב ז יח) ותפקדנו לבקרים לרגעים תבחננו, אבל הענין הוא דהיום הוא יום הדין דרך כלל בהשגחה כללית שמוסרין לכל שרי מעלה כל אחד השפעתו לכל אומה ואח"כ מתנהג עפ"י הטבע, אבל לא כן חלקינו שאנחנו מתנהגים עפ"י השגחה פרטיית למעלה מן הטבע וכמ"ש בכל קראינו אליו, וזה"ש קרובים יומם ולילה כו' לעשות משפט דבר יום ביומו שיהיה לנו השגחה פרטיית, ואז ידעו כל עמי הארץ כי ה' הוא האלקי"ם גמטרי' הטב"ע, אין עוד, שאין מתנהג עפ"י הטבע כי אין מזל לישראל רק בהשגחה פרטיית על כל יחיד ליתן להם את אכלם בעתו.
<b>וזה"ש</b> בתפלת משה רבע"ה ונפלינו אני ועמך כו' והיינו בלכתך עמנו ולא תסיר השגחתך מאתנו כי כן הדין נותן שבשביל ישראל נברא העולם כמ"ש בראשית בשביל ראשית שהם הישראל והקב"ה מחדש בטובו בכל יום תמיד מעשה בראשית וע"כ משפיע בכל יום לישראל כמ"ש כי השתות יהרסון כו' וכמ"ש ותאמר ציון כו' כל זמן שאני רואה אותן אני זוכר בך כו' כמבואר במ"א. וזהו כי בעמך ישראל בחרת מכל האומות שבשבילנו נברא העולם בכל יום וע"כ חקי ראשי חדשים להם קבעת דהיינו התחדשות תמיד, ולשון קבעת הוא לשון תוקף כמו היקבע אדם כו' שהוא משדד מערכת השמים.
<b>וע"ז</b> מורה ענין מלכיות זכרונות ושופרות, דכבר נתקשו המפרשים הלא בפסוק מבואר ההיפך דהיינו מתחלה שופרות ותקעתם בחצוצרות (במדבר י י) ואח"כ זכרונות כמ"ש ונזכרתם כו' ואח"כ מלכיות כמ"ש אני ה' אלקיכם, אבל הענין הוא שאנחנו בני ישראל השתעבדנו להשי"ת בג' דברים והמה עיקרי הדת, דהיינו מתחלה צריך לקבל עליו עול מלכות שמים, ואח"כ עול תורה, ואח"כ להאמין בשכר ועונש, וכ"ז מבואר בפסוק (דברים כו יז) את ה' האמרת להיות לך לאלקים דהיינו עול מלכות שמים וע"כ אומרים מלכיות, ואח"כ זכרונות דהיינו לשמור כל מצותיו כמ"ש וראיתם אותו וזכרתם את כל מצות כו' למען תזכרו, ואח"כ שופרות דהיינו שכר ועונש שהשופר מורה על מדה"ד ונמתק ברחמים כידוע, וגם מורה על השכר לעתיד כמו"ש יתקע בשופר גדול.
<b>וכלעומת</b> זה יש לנו ג' תקות להשי"ת דהיינו הא' שיעשה למען שמו הגדול, והב' שיעשה למען זכות אבות, והג' בזכותינו כמ"ש לשמך תן כבוד על חסדך ועל אמתך, וע"ז מורה ג"כ מלכיות זכרונות שופרות, דהיינו שופרות מורה על השכר בזכותינו כנ"ל, וזכרונות הוא לזכור זכות אבות כמ"ש וזכרתי כו', ומלכיות מורה על כבוד שמו הגדול, ע"כ הפך הסדר בפ' דהעיקר הוא שנזכה מעצמינו לתשלום שכר ואח"כ בזכות אבות ואם תמה זכות אבות וגם לנו אין זכות אז יעשה למען שמו שלא יתחלל בין האומות כי זה כל פרי כוונת הבריאה שיתפרסם שם כבוד מלכותו כמ"ש אשר מלך כו' אזי מלך שמו נקרא, והיינו רק ע"י ישראל שהם מודיעין טבעו בעולם כמ"ש אברהם אבינו ע"ה, וכשהקב"ה משפיע טובות לישראל אזי שמו נתעלה ונתקדש כמ"ש ותעש לך שם כהיום הזה.
<b>וזה"ש</b> <b>כל העמים תקעו כף,</b> ר"ל אם האומות העולם רוצים לשבח ולקלס להשי"ת אין להם כח יותר רק הריעו לאלקים כו' דהיינו למדה"ד כי כל התנהגותם הוא רק עפ"י דרך הטבע, אבל כי ה' עליון שרוצה להודיע טבעו בעולם שהוא השליט על הטבע ומשדד מערכת שמים ומלכותו בכל משלה, וזהו מלך גדול על כל הארץ, אז ידבר עמים תחתינו שתהיה ידינו רמה על האומות ולאומים תחת רגלינו שגם המלכיות והשררות יהיו נמשכים אחר רבון ישראל, וכמ"ש ע"פ ומשלת בגוים רבים ובך לא ימשולו שלא תהיה גם אתה עובד לגוים אחרים רק עליון על כולם ואין לאום אלא מלכות.
<b>יבחר לנו את נחלתינו,</b> ביאור הדבר עפימ"ש בישעיה (ישעיה כה א) ה' אלקי אתה ארוממך אודה שמך כי עשית פלא עצות מרחוק אמונה אומן כו' ע"כ יכבדוך עם עז קרית גוים כו', דהנה הישראל נעצבים וחרדים לאמר מה זכות ומע"ט יש בנו או צדיקים להגין עלינו ובמה נכף ונקדים להשי"ת לזכות בדין, ותשובה לדבר הוא בזכות אמונה כמו שהיה במצרים שאל אביך ויגדך כו' שהיו שם עע"ז ולא היה להם שום תורה ומצות. ואעפי"כ השיב הקב"ה למשה כדאי הם והאמונה שלהם שהאמינו בי שיקרע להם הים, והכתוב הבטיחנו לזכור לנו יצ"מ וכמ"ש וזכרתי להם ברית ראשונים וכו', וכמ"ש הנה עין ה' אל יראיו כו' מה טעם למיחלים לחסדו ולא בשביל דבר אחר, וכתוב נפשינו חכתה לה' בשביל דבר זה בלבד עזרינו ומגננו הוא כי הלא כל בקשתינו הוא רק למען שמו ית' ולא בשביל להרבות איזה תענוגים ומותרות רק שישפיע לנו השי"ת חיי ומזוני שנוכל להחזיק בנינו לת"ת ולחתנין רבנן שיהיה לנו בנים עוסקים בתורה ומצות ושנוכל לעבדו מתוך הרחבה בלי מניעה ודאגה וצער, וכמ"ש (עירובין כא:) ע"פ לכה דודי נצא השדה כו' נלינה בכפרים כו' בא ואראך ת"ח שעוסקים בתורה מתוך הדחק נשכימה לכרמים בתי כנסיות ובתי מדרשות וכו', שישראל עומדין עם נשיהן וטפם ובוכין ומתפללין ואין שום אומה שצריכה להתפלל כל כך, והשי"ת הוא מתפייס ברחמים כמ"ש (ישעיה ל יח) ולכן יחכה ה' לחננכם, שהקב"ה מצפה ומחכה מתי יבוא אחד לעורר רחמים על ישראל או יחזיק במעוזו יעשה שלום כו', ומה טעם הוא מחכה לזה אמר ולכן ירום לרחמכם כי ע"י זה שמרומם קרן ישראל יתעלה שמו ומתקדש בעולמו, ולכך כי אלקי משפט ה' אעפ"י שהוא אלקי משפט ויושב על כסא דין אעפי"כ אשרי כל חוכי לו שיעשה אתנו חסדים בשביל שכר האמונה ובטחון.
<b>וזה"ש</b> <b>ה' אלקי אתה</b> ע"י שאתה מייחד שמך עלינו ונקראת ה' אלקי ישראל ע"כ ארוממך אודה שמך, דהיינו על העבר ועל העתיד, כי עשית פלא שכבר עשית נפלאות עמנו עצות מרחוק ובעצה זו אנחנו סמוכין שהיא מרחוק מיצ"מ והיינו אמונת אומן שעשית עמהם ניסים בשכר האמונה כ"כ אותנו תשמע ותושיע על כן יכבדך עם עז דהיינו הישראל שהם עזים באומות המה יכבדוך ויודו לשמך ולא יוסיפו לדאבה עוד, אבל קרית גוים עריצים דהיינו אוה"ע המה ייראוך יש להם לירא מאימת הדין כי אין בידם שום זכות וע"כ אין מתנהג עמהם בניסים.
<b>וזה"ש</b> <b>יבחר לנו את נחלתינו</b> דהיינו ב' נחלות הא' הוא אשר נפשינו חכתה לה' ר"ת נח"ל מחמת שאנו מאמינין בו ומקבלין עלינו חקיו ומשפטיו רק מגזירת מלך כ"כ אנו מעוררין מדת חסדיו פשוטים בלי שום תערובת דין כלל והוא המדה של נוצר חסד לאלפי"ם ר"ת נח"ל בזכות השמות שמתחילין באלפי"ן, את גאון יעקב כו' שהוא אוהב תמיד להרים גאון יעקב ולתת גדולה לישראל, עלה אלקים בתרועה כי במזמור זה יש ז"פ אלקים ואומרים אותו ז"פ שהוא מ"ט ליכנס בעלמא דחירות, ושנית היובל והשופר מורה ג"כ על הדרור כידוע לקרוא דרור על גאולתינו וימתקו הדינים, ה' בקול שופר אעפ"י שאין יודעין הכוונות והטעמים רק שמקיימין מצוה זו באמונה כ"כ יושפע חסדים פשוטין בלי תערובת דין כלל לקבל ברחמים וברבון סדר תקיעתנו ולחדש עלינו שנה טובה לרחמים ולחיים ולשלום אוכי"ר.

Chapter 9

<b>בהפטורה</b> <b>קול ברמה נשמע כו'</b> (ירמיה לא יד) עפימ"ש (תהלים יט י) יראת ה' טהורה כו', ובגמ' (ר"ה טז:) כל שנה שאין תוקעין לה בתחלתה מריעין לה בסופה, כתב בה"ג שאין הכוונה על שחל בשבת כי זה הוא הקביעות ובאמת בשבת אין צריך לתקוע כי השבת מגין רק דמיירי שהיה איזה אונס, וגם ע"ז פקפק הטו"ז דאונס רחמנא פטריה כו' עיי"ש, והנ"ל כפשוטו דאמרו חכז"ל עוד [שם] כל שנה שרשה בתחלתה נותנין לה אחרית טוב כו'.
<b>ולהבין</b> זה נקדים מ"ש במדרש [ויק"ר פי"ז א] קרוב ה' לכל קוראיו לכל אשר יקראוהו באמת, יכול לכל ת"ל לכל אשר יקראוהו באמת, שקשה הלא במקרא עצמו מבואר זה ומה בא המדרש ללמדינו, והענין הוא דכתיב יגעתי בקראי כו' דכל אדם ירא וחרד בימים הללו ועוסקין בתשובה ומעש"ט ומתפללין ובוכין לפני השי"ת, ומבואר בספרים שכל זמן שעושין כסדר הזה הקב"ה מוחל להם כו', ואנחנו לא נושענו.
<b>אבל</b> הטעם הוא שהכל הוא רק לפי שעה ואין לו קיום שאחר עבור הימים נוראים חוזרין למעשיהם לא טובים, וע"כ מתפללין וטהר לבנו לעבדך באמת ותהיה לרצון תמיד שלא יתקלקל בסוף, והעולם סבורין שכיון שנחתם לטובה יתקיים כך, אבל אינו כן שאמרו חכז"ל (ר"ה יז:) עתים לטובה כו' הרי שהיו בתחלת השנה כו' ואח"כ קלקלו כו', וזה"ש קרוב ה' כו' דוודאי הקב"ה שומע כל התפלות שכך אנו מברכין בכל יום שומע תפלה והרבה מקראות ע"ז, אבל אעפ"י שהקב"ה דן את האדם באשר הוא שם מכל מקום הוא ג"כ יודע עתידות, לכן נאמר לכל אשר יקראוהו לעתיד שאז הוא באמת מעומקא דלבא.
<b>וטעם</b> הדבר הוא משום שבימים הללו היא עבודתינו בב' דברים, הא' הוא צרכי גופניית, והב' צורך הנשמה לתשובה, והעולם עוסקין רק בצורך גופניות ואין שם על לב לתשובה שהוא העיקר ורצונו של הקב"ה בשברי לב והכנעה לשוב על עונותיו וע"ז מעורר תק"ש לעוררם מתרדמתם שבכל השנה, וע"כ כשאין תוקעין בתחלה אינן חוזרין בתשובה, והתפלות הם רק לפי שעה, לכך אישתני דינא אח"כ, אבל כשרשה בתחלה אז יש להם לב נשבר ונדכה והתשובה היא באמת לכך יש להם אחרית טוב, וזה"ש יראת ה' טהורה ואז עומדת לעד שלא יתקלקלו לבסוף ממילא גם משפטי ה' הם אמת שאינם משתנים ואז צדקו יחדיו דהיינו שאותו הדין שנפסק עליהם בתחלת השנה אינו משתנה לבסוף.
<b>והנה</b> צריך כל אדם להאמין כמ"ש בכל קראינו אליו שהוא שומע כל תפלתינו, כלום יש אב שאינו מרחם על בנו בנים אתם לה' כו', על כל פשעים תכסה אהבה, הבוחר בעמו ישראל באהבה, אהבתי אתכם כו', אבל מה יתאונן כו' נחפשה דרכינו כו' שלא יהיה ח"ו כשנה שאין תוקעין בתחלתה וכו', הלא כתוב ולכן יחכה כו' שהוא מצפה לעורר רחמים כי עי"כ ירום שם כבודו.
<b>וע"כ</b> רחמי האב שזיכנו ביום הקדוש הזה שיש לו ב' שמות בתורה כמ"ש יום תרועה ואנו אומרים בתפלה יום זכרון כמ"ש ותתן כו' באהבה את יום הזכרון יום תרועה, והיינו כי תרועה מורה נגד הבעלי תשובה לב נשבר המתוודים על חטאם ופשעם ועונותם ובושים את עצמם, והשי"ת קרוב לנשברי לב זה עני קרא וה' שומע, להחיות רוח שפלים כו', וע"כ נאמר אשרי העם יודעי תרועה שיודעין לרצות בוראם בתרועה, ויום זכרון מורה על התחייבות השי"ת שיזכור לנו ע"י תק"ש מעמד הר סיני שנתנו לנו י"ג מכילין דרחמי וכשחטאו ישראל בעגל לא היה להם שום זכות הזכיר משה רבע"ה זכות אבות, זכור לעבדיך כו' אל תפן כו', והשיב לו וחנותי את אשר אחון כו' אעפ"י שאינו הגון ואינו כדאי, וכמו כן אנחנו שאין לנו מי שיתפלל בעדינו אעפי"כ תפלתו של משה קיימת והקב"ה בעצמו מתפלל (ברכות ז.) כמ"ש בית תפלתי כו', וכתיב ותפתח והנה נער בוכה כו' ותחמול כו', כי נער ישראל ואוהבהו, מדת הרחמים עלינו התגלגלי ולפני קונך כו' כמ"ש בהפטורה בבכי יבואו כו'.
<b>וזהו</b> קול ברמה נשמע כו' אותו הקול שופר שנשמע למעלה עולה לבכי תמרורים אזי רחל מבכה על בניה שהשכינה הקדושה בעצמה מתפללת עלינו, והשי"ת משיב כי יש שכר לפעולתך שבוודאי התפלות מתקבלין רק ושבו מארץ אויב שהתשובה של עכשיו היא רק מפחד הדין, אבל ויש תקוה לאחריתך אם רצונך יהיה שיהיה לו קיום אז ושבו בנים לגבולם דהיינו כשילכו לגבולם אחרי יום כפור לעסקיהם יהיו ג"כ נשארים בתשובה ומעש"ט, ויהיו נקראים בחי' בנים ויתקיים ושב כו' את שבותך והטיבך והרבך כו' לחדש עלינו שנה טובה כו' אוכי"ר.

Chapter 10

<b>תקעו</b> בחודש שופר וכו' (תהלים פא ד), עפימ"ש בהפטורה (ירמיה לא יט) הבן יקיר לי אפרים וכו', דצריך להבין תיבת דברי בו דהול"ל דברי ממנו, וגם לכאורה המקרא סותר את עצמו דבתחלה אמר לשון תמיה אם ילד כו' כי מדי כו' ולבסוף אמר על כן המו מעי וכו', והנ"ל עפימ"ש בגמ' (ר"ה טז.) למה תוקעין כו' וסוף דבר כתבו המפרשים ששאל לו על כוונת התקיעות כמ"ש אשרי העם יודעי תרועה שיודעין לרצות את בוראם בתרועה, ואיתא בזה"ק [ח"ג י"ח ע"ב] כתיב יודעי תרועה ולא כתיב תוקעי משום דקאי על הכוונות, והיינו דבאמת ע"י השופר נעשין תיקונין הרבה שצריך להעלות תפלתינו למרום ולהסיר מחיצה המפסקת ע"י עונותינו ולסתום פה כל המקטריגים ולהפך הכסא דין לרחמים, וע"כ צריך לכל זה כוונה גדולה ועצומה.
<b>אמנם</b> אנחנו עמידתנו דלים ורקים אין אתנו יודע עד מה אפילו לפי פשוטו רק אנו מובטחין על חסדי השי"ת שלמעלה יודעין הכוונות והטעמים והשי"ת ימלא חסרוננו, כי גם בענין התפלה צריכין לבטוח בהשי"ת שיעזור אותנו להתפלל וימלא חסרונינו כי אנחנו רק מגמגמין כתינוק שאינו יכול לדבר בטוב ואביו מפרש דבריו ומטעים את לשונו שדובר איזה חכמה אעפ"י שהתינוק בעצמו אינו מתכוין כלל לזה רק מחיבת אב לבנו מכניס החכמה לדברי בנו, כמו כן אע"ג שאנחנו אין יודעין שום ענין כוונת תפלות והתקיעות אבל בשם ה' אלקינו נזכיר ובשם אלקינו נדגל כמ"ש על ידלגו כו'.
<b>וזה"ש</b> הבן יקיר לי אפרים אפילו כשהיה ילד קטן שאינו יכול לדבר רק לגמגם בלשונו אני אוהבו, והראיה לזה כי מדי דברי בו שאני מדבר מתוך גרונו כל הכוונות אעפי"כ זכור אזכרנו הכל בשמי שישראל תוקעין ומלאכים יוצאין מן השופר, וטעם הדבר על כן המו מעי כו' כלומר בשביל שהמו מעי לו כמו על כן באו בצל קורתי, ומשום כך רחם ארחמנו כו', פי' כשמזכירין רק שמי כתינוק שקורא אבא וזהו נאום ה'.
<b>והנה</b> באמת אנחנו תוקעין בשופר כל החודש אלול ובזה אנו יודעין הטעם שהוא בדרך פשוט לעורר לתשובה, וזה"ש תקעו בחודש שופר כו' בזה אנו יודעין הטעם אבל בכסה ליום חגינו מה שתוקעין בר"ה שהוא יום חגינו הוא מכוסה ונעלם מאתנו כמ"ש בנועם מגדים כעין זה ואמר טעם הדבר כי אעפ"י שחק לישראל הוא שאצלינו היא חקה בלי טעם אעפי"כ משפט לאלקי יעקב שלמעלה ידוע הטעם והשי"ת ימלא חסרונינו כמ"ש ואנחנו בשם כו' נזכיר שיתפעלו כל הפעולות שצריכים להיות ע"י השופר.
<b>ולתוספת</b> ביאור נ"ל עפימ"ש במדרש ואתחנן [דב"ר פ"ב יד] על פסוק כי מי גוי גדול כו' א"ר יוחנן כשמתכנסין מלאכי השרת ושואלין אימת ראש השנה ואימת יום הכפורים אומר להם הקב"ה אני ואתם נלך לב"ד של מטה כו' אשר אומה קרובה אין כתיב רק אלקים קרובים כו', מלבד הרבה דקדוקים קשה יותר דלמה להם לשאול גם על יו"כ דמאחר שידעו אימת ר"ה ממילא ידעו גם שבעשרה בתשרי הוא יוה"כ, וגם מה צורך לילך לב"ד של מטה הלא גם בשמים ישמעו כשאומרים מקודש החודש.
<b>והנ"ל</b> בזה דהנה ידוע שיום זה יש לו ב' שמות כמ"ש בתפלה ותתן לנו כו' יום הזכרון הזה יום תרועה, והיינו משום דעכשיו נעשו ב' פעולות, הא' שממ"ה הקב"ה יושב על כסא רם ונשא לשפוט את הארץ וכל באי עולם עוברין לפניו כו' כמ"ש כי זכר כל היצור לפניך בא ודן את כל או"א על כל המעשים של כל השנה הן ביום הן בלילה, ולא בלבד בשנה זו גם על השנים שעברו מנעוריו עד עכשיו כמ"ש אתה זוכר מעשי עולם כו', ולא בלבד על העבירות כי גם על המצות אם נעשו כתיקון בלי שום פנייה רק לש"ש, ולא בלבד על המעשים כי גם על המחשבות והרהורים כמ"ש מחשבות אדם ויצרי מעללי איש כו' וע"כ נקרא יום הזכרון ולכך תוקעין בשופר כמ"ש בחצוצרות וקול שופר כו' וכתיב בתריה לפני ה' כי בא לשפוט כו'.
<b>וכל</b> זה נעשה למעלה, והב' שנקרא יום תרועה הוא צורך הדיוט שהעולם חוזרין בתשובה ועוסקין בתפלה כל איש מרת נפשו ישפוך לפני ה' וזהו לשון שברים ותרועה על שבירת לב ונמיכת רוח, וע"כ תוקעין ג"כ לעורר לתשובה, ועל ענין זה הוסיפו חכז"ל לתקוע מר"ח אלול שהיא התראה ואזהרה להכין את עצמנו ליום הדין, וזהו צורך הדיוט שהקב"ה רוצה בתקנתינו לבוא זכאין ליום הדין כמ"ש מגיד דבריו כו' חקיו ומשפטיו כו' דחק הוא תק"ש כנ"ל והיינו משום משפטיו כו' כמבואר אצלי במ"א.
<b>וזה"ש</b> תקעו בחודש שופר שבכל החודש צריך לתקוע וגם בכסה כו' דהיינו ביום ר"ה כנ"ל, ואמר טעם הדבר על ראשון ראשון דבחודש תוקעין משום דחק לישראל הוא שזהו בשבילנו לעורר לתשובה, ואעפי"כ צריכין לתקוע ג"כ בר"ה משום משפט לאלקי יעקב כנ"ל.
<b>והנה</b> רוב העולם הם בטעות גדול שסבורין דהא בהא תליא דמאחר שהשי"ת בא לשפוט את הארץ והאדם נידון על כל מעשיו לכך צריכין עכשיו לחזור בתשובה ובלא זה לא היו עוסקין כלל בתשובה ובתפלה כל כך, וע"כ בעבור הימים נוראים חוזרין לסורן מחמת שלא עשו תשובה רק מפחד הדין לפי שעה אין לה קיום, וזהו טעות דא"כ הו"ל שלא לשמה, ועוד דא"כ הוי ליה לקבוע יו"כ קודם ר"ה מאחר שהשי"ת רוצה בתקנתינו וביו"כ מוחלין כל העונות ממילא נבוא זכאין ליום הדין, אמנם הענין הוא עפימ"ש גבי דור הפלגה (בראשית יא ה) וירד ה' לראות כו' ובאנשי סדום כתיב (בראשית יח כא) ארדה נא ואראה כו', וכבר הקשו המפרשים למה הוצרך כביכול לירד הלא משמים הביט ה' ראה את כל בני אדם, אבל הטעם הוא דמלכותא דרקיע כעין מלכותא דארעא ובנוהג שבעולם מי שהוא חוטא ופושע הרבה הן נגד המלך הן נגד שאר בני אדם שעשה עולות גדולות וכבר נגמר דינו בכל מקומות המשפט לתפסו ולענשו כל מוצאו ואין לו מקום פליטה רק להתנפל לפני המלך בעצמו אולי ימצא חנינה אבל אינו יכול לבוא לפניו כי ימצאוהו השומרים ורודפין אותו מחצר המלך שהכל שונאין אותו על מעשיו הרעים, וע"כ הוא מצפה וממתין על יום אחד ידוע שהמלך יצא על המדינה לפקוח על כל עסקים ואז יוכל לקרב את עצמו לפרש בקשתו אליו, כמו כן מי שהוא בעל עבירה הוא משוקץ ומתועב ונבזה ונמאס לפני כל פמליא של מעלה שהכל שונאין אותו כמ"ש אוהבי ה' שנאו רע, וגם כי ירבה תפלה אינה נשמעת כמ"ש ותשובו ותבכו לפני כו' ולא האזין אליכם כו'.
<b>וכתיב</b> גם כי תרבו תפלה אינני שומע ידכם כו', ואיך יעיז פניו לומר מכניסי רחמים הכניסו כו' ומשמיעי תפלה השמיעו כו' מאחר שהוא מורד ופושע ועשה עבירות הרבה הלא המה יגערו אותו בנזיפה וטורפין תפלתו בפניו, ולכך מצפים וממתינים על זה היום הנכבד שהשי"ת יושב בדין ומעביר לפניו כל באי עולם ומאיר בעולמו שיכולין לקרב אליו, ולכך כתיב אשרי שומרי משפט, מלשון ואביו שמר את הדבר שממתינין על היום הדין הזה, ולכן נאמר גבי דור הפלגה ואנשי סדום וירד כו' ארדה כו' כלומר שהשי"ת הקריב עצמו אליהם אולי יתעשתו לשוב. כמו כן עכשיו מחמת שיודעין שהגיע העת שהשי"ת מזכיר לפניו מעשה עולם מכינין את עצמם בתפלה ותשובה שחותר חתירה מתחת כסא הכבוד כלומר שמאיר בכבודו לעה"ז כנ"ל.
<b>וזהו</b> ששואלין מלאכי השרת אימת ראש השנה ואימת יום כפורים, הכוונה הוא כקושיא הנ"ל מאי טעמא נקבע ר"ה קודם יו"כ הלא טוב היה שמקודם יהיה מחילת העון ואח"כ יום הדין וכטעות העולם שזה בזה תליא, ומשיב להם הקב"ה לא כן הדבר רק אני ואתם נלך לב"ד של מטה להתקרב אליהם כדי שתתקבל תפלתם ותשובתם, שמקודם לזה לא היה באפשרי להכניסם במרום, וזהו אשר לו אלקים קרובים ולא אומה קרובה רק שהשי"ת כביכול מקרב את עצמו אלינו, וזהו שיסד הפייטן הפותח לנו שערי רחמים ומאיר עיני המחכים לסליחתו.
<b>הנה</b> כי כן עתה העת והעונה להתעורר בתשובה כמ"ש במדרש [מדרש תהלים יז] בעוד שהשערים פתוחים אני מקבל שוחד כמ"ש (משלי כא יד) ושחד בחיק חימה עזה כו', אבל אח"כ לא ישא פני כל כופר ולא יאבה כי תרבה שחד, ואיתא במדרש [מדרש תהלים שם] מלפניך משפטי יצא א"ל הקב"ה לדוד לחנם עשיתי סנהדרין לך ודון לפניהם א"ל דוד כתיב בתורתך ושחד לא תקח הם לא יקבלו שחד אבל אתה מקבל שחד תשובה ומעש"ט כו' לכך מלפניך משפטי יצא, וכל מי שמתעצל עכשיו הרי זה מתחייב בנפשו כמ"ש אם יתקע שופר כו', אם העם לא יחרדו אזי כשיהיה רעה בעיר ח"ו ה' לא עשה רק הם נתחייבו בעצמם שהיה להם פנאי לחזור בתשובה, מה יתאונן אדם חי כו' אוי לנו מיום הדין כו' אם היינו עושים תשובה בשנה שעברה בוודאי לא היו באים עלינו כ"כ צרות כי רע ומר אשר קרנו בשנה הזאת הן בגוף הן בממון כמה אנשים כשרים נסתלקו בקוצר ימים אחד מבני חבורה שמת ידאגו כל החבורה.
<b>וכתיב</b> כי ימצא חלל כו' לא נודע מי הכהו כו' באיזה חטא של מי נענש זה והיה העיר הקרובה כו', כלן צריכין להתוודות ולהתכפר עצמו לי אלמנותיו כו' ומה נעשה ליתומים הקטנים אלה הצאן מה עשו מי יגדל אותם מה קול הצאן הזה באזני, גם בענין פרנסה צר ומצוק שנשבת התעסקות מחייתנו והעולם סוברין שמקרה הוא ובאמת הכל בהשגחה פרטיית אין פורעניות בא אלא בשביל ישראל כל השינויים נוגעין לישראל הן יקרות הן זול כמ"ש במדרש משל לסופר שנכנס ורצועה בידו מי דואג מי שרגיל ללקות, שה פזורה ישראל צאן אובדות היו עמי כל האומות שונאין אותנו כשיכולין להיצר אותנו כי מי יחמול עליך כו' ואין לנו להשען אלא על אבינו שבשמים, העת והעונה אשר אתה להושיענו אשר הראיתנו צרות רבות ורעות כו' תרב גדולתו כו'.
<b>וזה"ש</b> תקעו בחודש שופר ע"י תק"ש הזה יתפעל שיהיה בכסה ליום חגינו שעל כל פשעים תכסה אהבה, דכשאוהבין לאיזה אדם אין רואין חסרונות בו, כמו כן השי"ת בוחר בעמו ישראל באהבה על כל פשעים תכסה אהבתו אלינו, כי חוק לישראל דתיבת חק מורה על בריאת הגוף כמ"ש חק בשארו שם, וגם מורה על פרנסה כמ"ש ואכלו את חקם שישפיע לנו בריאות הגוף והפרנסה טובה ואימת יהיה זה משפט לאלקי יעקב כשישב על כסא דין להושיע כל ענוי ארץ מהר יקדמונו רחמיך כו' יתקיים עלה אלקים בתרועה שיסתלק מדה"ד רק ה' בקול שופר מדת הרחמים לרחם את פליטתינו ולחדש עלינו שנת רצון וגאולה וישועה לרחמים ולחיים ולשלום אכי"ר.

Chapter 11

<b>לא</b> הביט און ביעקב כו' אל מוציאו ממצרים כו', דצריך להבין דהא האומר הקב"ה וותרן כו' (ב"ק נ.), הלא זה הוראת יום הדין ששוקלין הזכיות נגד העונות, ונ"ל עפימ"ש תקעו בחודש שופר וכו' כי חק כו', דתקיעת שופר יש לו ב' שמות נקרא חק ונקרא משפט, ולכאורה הם סותרים דחקה היא בלי טעם ומשפט הוא בטעם, ולפי פשוטו מורה על כוונת התקיעות דאצל ישראל הוא חק שאין משיגין הכוונות ואעפי"כ אומרים שמלאכים יוצאין מן השופר והיינו שלמעלה יודעין הכוונות כאשר ביארתי במ"א.
<b>ועוד</b> נ"ל עפימ"ש בגמ' (שבת פט:) דלעתיד יאמר הקב"ה לאברהם בניך חטאו השיב ימחו על קדושת שמך וכן יעקב, רק יצחק ילמוד זכות עליהם כמ"ש כי אתה אבינו וכו', וצריך להבין האיך אפשר שאברהם אבינו שהיה מקור החסדים ועשה חסד עם כל הבריות ולמד זכות אפילו על אנשי סדום לא יוכל ללמוד על בניו איזה זכות, וכמו כן יעקב שהוא מדת הרחמים והיה לו צער גידול בנים הרבה איך לא ילמוד זכות על בניו, ויצחק שהוא מדת הדין ופחד יצחק ילמוד זכות יותר מהם, גם קשה ל"ל לקרוא אותם הלא הקב"ה בעצמו ילמד זכות כי הוא קרוב אלינו יותר מהם כי בניו אנחנו והוא יפדה את ישראל מכל עונותיו וגם כשאין לנו מי שיתפלל עבורינו כביכול הקב"ה בעצמו מתפלל בעדינו כמ"ש חכז"ל (ברכות ז.) מנין שהקב"ה מתפלל כו'.
<b>אבל</b> הענין הוא עפימ"ש בזוהר הק' [ח"ב ק"ח ע"א] על פסוק כי לא תחפוץ זבח ואתנה כו' הלא הקב"ה מצוה על קרבנות, ותירץ דהא דקרבן מכפר הוא רק מצד החסד של השי"ת והיינו בזמן שבית המקדש היה קיים היה השי"ת מתנהג בחסד אבל לאחר החורבן כתיב (ירמיה טז ה) כי אספתי את שלומי מאת העם הזה את החסד ואת הרחמים ולכך אין מועיל קרבן וצריך להרבות בתפלה בלב נשבר דוקא, ועפי"ז יהיו ביאור הפסוקים דשם (תהלים נא יז) אדנ"י שפתי תפתח כו' דהיינו שיהיה בעזרנו להתפלל בכוונה, וזהו דוקא כי לא תחפוץ זבח כו' הך כי משמש בלשון כאשר ואם, כלומר אם לא תחפוץ קרבנות דהיינו לאחר החורבן אז לב נשבר ונדכה כו', אבל הטיבה ברצונך את ציון שתבנה בהמ"ק ב"ב ואז תחזור עטרה ליושנה ויועילו קרבנות שתתנהג במדת החסד, וזה"ש אז תחפוץ זבחי צדק כו', וכעין זה כתב בספר קול יעקב ע"פ היתה לי דמעתי כו'. ובזה יובן הגמ' הנ"ל במ"ש שהקב"ה קרא לאברהם ויעקב כו' היינו שהלימוד זכות שלהם לא יועיל עפ"י מדת החסד והרחמים רק שיהיה עפ"י מדת הדין דהיינו שגם מדה"ד יסכים להטיב, וזה"ש שיצחק ילמד זכות דבזה יתהפך הדין לרחמים.
<b>אמנם</b> עדיין צריך להבין דמכל מקום זהו גופא שמועיל תשובה ותפלה הוא ג"כ ממדת החסד דוקא דמדה"ד הנפש החוטאת תמות, וכן הוא בנוהג שבעולם מי שממרה פני המלך ועושה הרבה מעשים רעים אין מועיל לו ווידוי ובקשה רק צריך לקבל עונשו ואם המלך מוחל לו הוא ג"כ מכח החסד והרחמים דוקא, וע"כ נ"ל דוודאי הכל מצד הדין דאמרו חכז"ל בתחלה עלה במחשבה לברוא העולם במדת הדין ראה שאין העולם מתקיים עמד ושיתף מדת הרחמים וא"כ מעיקרא קבל עליו השי"ת להתנהג במדת החסד ולקבל שבים כי אין אדם צדיק בארץ כו' ולא יחטא, והתשובה הוא אחת מהשבעה דברים שנבראו קודם בריאת העולם כמ"ש בהסליחות של צום גדלי', ואע"ג שאצלינו הוא ממדת החסד עפ"י דרך העולם אבל אצל הקב"ה הוא ממדת הדין שהדין נותן לקבל שבים. וזה"ש תקעו בחודש שופר כו' לעורר לתשובה כי חק לישראל הוא אצלינו היא חקה אבל משפט לאלקי יעקב אצל השי"ת הוא מצד משפט.
<b>וכמו</b> כן כתב בספר בינה לעתים [מובא לעיל דרשה ב'] ע"פ משמים השמעת דין כו' בתחלה יראה ואח"כ שקטה אעפ"י שהכל יראים וחרדים מאימת הדין מכל מקום ניחא דעתם דמוכח כי בקום למשפט ארץ הוא להושיע כל ענוי ארץ להחיות רוח שפלים מאחר שהודיע לנו יום הדין ולא כמנהג העולם שמי שיש לו איזה משפט הוא מסתירו שלא יחפש חבירו אמתלאות ותירוצים להמלט נפשו וכמ"ש מגיד דבריו ליעקב כו' כמבואר אצלי במ"א, והיינו חיבה יתירה נודעת לנו במה שהודיע לנו יום הדין להכין את עצמנו בתשובה ומעש"ט, וכעין זה כתב בספר קדושת לוי עמ"ש משוך חסדך ליודעיך כו' דוודאי הירא את דבר ה' וחרד מיום הדין כי יודע שהשי"ת יביאהו במשפט בוודאי נמחל לו, וזהו משוך חסדך לאותן שהם יודעין ומאמינים שאתה קנא ונוקם, אבל מי שלבו אטום וסוברים הקב"ה וותרן ועולם כמנהגו נוהג עזב ה' את הארץ אין טובה להם ביום הדין.
<b>כי</b> באמת הכל בהשגחה פרטיית כמ"ש גדול העצה כו' אשר עיניך פקחות על כל דרכי בני אדם כו', וכמ"ש האלשיך על פסוק אם תלכו עמי בקרי כו' שתתלו הכל במקרה כו'. הנה כי כן נחפשה דרכינו כי עתה העת והעונה להתפלל כי הרבה יש לנו לזעוק על הכלל ועל הפרט והצער והחולשות ר"ל אשר נתפשטו בעולם בהרבה מדינות, וגם במקום שלא שלטה החולשה הכל סגור ומסוגר ואין במה להשתכר וליוצא ולבא אין שלום ובפרט לבני עמינו כי שופכין חמתם על היהודים מבלי תת יוצא ובא, לא נתלה הדבר הדבר במקרה כי הכל בהשגחה פרטיית כמ"ש אין פורעניות בא לעולם אלא בשביל ישראל, עם ה' חזקו אולי יחנן ה' לחדש עלינו שנה טובה בכלל ובפרט כמ"ש (תהלים ג ב) ה' מה רבו צרי רבים קמים עלי כו' הזכיר ג' ענינים, הא' כל איש נגע לבבו לבקש על נפשו על זה אמר ה' מה רבו צרי, והב' הוא מה שנוגע להכלל ומכת מדינה עז"א רבים קמים קמים עלי, והג' כי היינו לעג וקלס בגוים ועז"א רבים אומרים אין ישועתה כו', ועל כל זה מתנחם ואתה ה' מגן בעדי להצילנו מכל נגע ומחלה, ועל הג' נגד בזיון האומות אמר כבודי שירים קרן ישראל עד מתי עוזך בשבי כו' עוררה גבורתיך כו' ומרים ראשי להושיע כל ענוי ארץ כמ"ש לאסור מלכיהם היינו המחשבות שהם חושבין עלינו בזיקים היינו הניצוצין שהם מן השופר שתקש"ת הם נגד זכות אבות, ונכבדיהם מה שהם מכבידים עלינו יתבטל ע"י כבלי ברזל ע"י זכות אמהות ברז"ל ר"ת ב'להה ר'חל ז'לפה ל'אה.
<b>ואמר</b> עוד קולי אל ה' אקרא, דצריך להבין הלשון שיקרא את הקול, אבל הענין הוא דקאי על תק"ש כמ"ש אהבתי כי ישמע כו' קולי תחנוני, שהקול שופר הוא במקום תפלה שאין מי שיתפלל בעדינו כמ"ש משה רבע"ה רבש"ע בזמן שישראל שרויין בצער ואין מי שיבקש רחמים עליהם מיד ענה אותם, ר"ל שבוודאי יהיה איזה מתפלל רק שאין ביכלתו לעורר רחמים, וצריך להבין איך אפשר לענות בלי קריאה אמנם כבר היה לעולם במצרים שנאמר ויאנחו בני ישראל כו' ותעל שועתם, תפלתם לא נאמר רק שועתם כי לא ידעו כלל להתפלל רק צעקו קול פשוט כמ"ש ויזעקו, ועלתה הזעקה מאליה לשמים ויזכור כו', כמו כן בקול שופר יתעורר זכות אבות.
<b>וזה"ש</b> לא הביט און ביעקב שימחול ויוותר להם על עונותיהם אימתי בזמן שה' אלקיו עמו שמתפללים בלב נשבר כנ"ל ע"י חרדת יום הדין ותרועת מלך בו שפועל אצלם התק"ש להיות יראים וחרדים לשוב בתשובה, ואמר עוד אל מוציאו ממצרים כמו שהיה בשעת יציאת מצרים שלא היה מי שיבקש רחמים עליהם, וגם כתועפות ראם לו להתנהג במדה"ד עם אוה"ע לעשות בהם משפט כתוב כו' כמ"ש בהפטרה ה' יחתו מריביו כו' ועליון יתן קולו כו' שיתקע בשופר גדול לחירותינו וירם קרן משיחו ב"ב אוכי"ר.

Chapter 12

<b>ביואל</b> [ב יא] וה' נתן קולו לפני חילו כו' [כי רב מאוד מחנהו] איתא במדרש זה ראש השנה, כי רב מאוד מחנהו כו' אלו ישראל, כי עצום עושי דברו שמעצים כחן של בעלי התשובה כי גדול כו' ה' ונורא זה יה"כ מי יכילנו ג' ספרים נפתחים כו', ולבאר זה נקדים מ"ש המפרשים [טור ריש הל' ר"ה בשם מדרש] דג' זמנים יש לסליחת עון, בערב ראש השנה נמחל שליש ובעשרת ימי תשובה השליש וביום הכפורים השליש, וצריך להבין האיך אפשר דערב ראש השנה יהיה כמו יום הכפורים ובאמת בתורה לא כתיב רק כי ביום הזה יכפר, והענין הוא דהתורה דברה עם צדיקים כמו דור המדבר, אבל אנו מלאי עון צריכין זמן רב להתעשת מקודם על כל פרטי העונות.
<b>וזה"ש</b> בטור משל למלך שסרחה עליו מדינה כשהגיע עשר פרסאות יצאו נגדו כו' והיינו השליש שמוחלין בער"ה, וכ"כ בס' ד"א, ועל כן תקנו לנו תקיעת שופר מר"ח אלול להתעשת ולחזור בתשובה כמ"ש במדרש עה"פ (משלי י ה) אוגר בקיץ בן משכיל, שמי שהוא משכיל מתחיל לשוב מקודם אבל נרדם בקציר בן מביש, מי שהוא כסיל מתעבר ובוטח אפילו בקציר כי יבוא על שכרו דהיינו כשמגיעין ימי הנוראים שספרי חיים ומתים נפתחין לפניו וחרב מונחת על צוארו אעפי"כ הוא נרדם, וע"כ השי"ת מעורר ישנים בתק"ש אותן שישנים כל השנה ומשיח אלמים להתוודות לפניו, נקדמה פניו בתודה כמו אכפרה פניו דכוונתו על פנים של זעם, ועל זה אמר נקדם לכפר פניו ע"י תודה דהיינו ווידוי כי מכסה פשעיו לא יצליח, ואח"כ בזמירות ע"י תקיעת שופר נריעה לו יומתקו הדינים, וקין נענש על שאיחר קרבנו לכך לא שעה אל מנחתו.
<b>וזה"ש</b> וה' נתן קולו דהיינו תקיעת שופר לפני חיל"ו גמטרי' ד"ן זה ר"ה שמתחילין לתקוע, וטעם הדבר שלא די ביה"כ כי רב מאוד מחנהו שיש הרבה כתות וצריכין זמן רב לעסוק בתשובה ולבם אטום מלעורר בעצמם ע"כ צוה לתק"ש כי עצום עושי דברו לעצם כחן של בעלי תשובה שיתחילו מקודם ולא ימתינו ליום הכפורים, כי גדול כו' ה' ונורא זה יה"כ שהממתין על יה"כ הוא בפחד ומורא גדול מי יודע אם יזכה לעשות תשובה כי ג' ספרים נפתחין ורשעים נידונין לאלתר כו', וזה"ש מי יכילנו ג' ספרים נפתחין.
<b>ומעתה</b> נחפשה דרכינו ונחקורה מאיזה כת אנחנו הלא לא היה לנו עדיין שום התעוררות לתשובה אוי לנו מיום הדין אוי לנו מיום התוכחה ואמרו במדרש אחי יוסף לא יכלו לעמוד בתוכחתו של יוסף, בלעם לא יכול לעמוד בתוכחתו של אתונו, כשיבא הקב"ה ויתווכח עאכו"כ. וכתב בספר יערות דבש [ח"א דרוש ו] ענין כפל הלשון והדמיונות, דצריך להבין למה לן ב' דינים מה שדנין האדם האחד בר"ה והב' לאחר מיתה, והתירוץ לזה הוא שכל מה שהשי"ת מעניש האדם בעוה"ז אינו בתורת עונש על עונותיו רק להשיבו בתשובה כמ"ש וידעת כו' כי כאשר כאשר ייסר איש בנו כו' להטיבך באחריתך שיקח מוסר להשכיל להטיב, והדין השני שלאחר מיתה אז עונשין אותו על העבר מה שעשה בחייו ולא לקח מוסר כמ"ש שלמה המע"ה (משלי ה יא) ונהמת באחריתך כו', רק שהיצה"ר מסמא את העינים וכשמענישין אותו מטהו לומר שהוא מקרה או שאינו עבירה, וע"ז יש סתירה מאחי יוסף שהיו סבורין ג"כ שאינו עבירה ואח"כ כשנתווכח עמהם לא יכלו לענותו, ובלעם היה סובר שהאתון עושה כן במקרה ואח"כ כשנתווכחה עמו ואמרה לו ההסכן הסכנתי כו' שהיה לו להרגיש בהשינוי שאינו דרך מקרה, וזה"ש או לנו מיום הדין שיהיה לאחר מיתה ואין לומר אמתלא שהיה בבלי דעת ע"ז אמר אוי לנו מיום התוכחה שכבר הוכיחו השי"ת בעודו בחיים ליתן לב לשוב, ואין לומר שטעה שאינו עבירה ע"ז מביא ראיה מאחי יוסף ואין לומר שהיה סובר שהוא דרך מקרה ע"ז מביא ראיה מבלעם.
<b>הנה</b> כי כן מה יתאונן אדם חי גבר על חטאיו כל השינויים הם בהשגחה פרטיית והכל נוגע לישראל כמ"ש משל לסופר שנכנס ורצועה בידו מי דואג מי שדרכו להלקות, שה פזורה ישראל אין לנו להשען אלא על אבינו שבשמים מאחר שזכינו ליום הדין הזה כמ"ש אשרי שומרי משפט שממתינין על יום הדין לפתוח שערי תשובה נעמוד ונבקש על לפשינו וכמ"ש במדרש אמר הקב"ה אם תשפרו מעשיכם אני נעשה לכם כשופר שמכניס בזו כו' כך אני עומד מכסא דין ויושב על כסא רחמים, לרחם עלינו שנת גאולה וישועה על גאולתינו ופדות נפשינו ובא לציון גואל ב"ב אוכי"ר.

Chapter 13

<b>תפלה</b> לעני כי יעטוף כו' הטה אלי אזנך כו' (תהלים כב א), היום הרת עולם כו' אם כבנים כו' אם כעבדים כו', צריך להבין מ"ש עינינו לך תליות עד שתחננו, הלא באמת לעולם קוינו לו, וכמו כן איתא בתהלים [קכג ב] אליך נשאתי את עיני כו' הנה כעיני עבדים כו' עד שיחננו כו' ושם קשה גם כן כפל הלשון של חננו ה' חננו, והנה משה רבע"ה כשנשלח למצרים אמר מי אנכי כו' וכי אוציא את ישראל כו' ופרש"י באיזה זכות כו', כל שכן אנחנו אלה פה אשר למשפט נקרבה לפני מלך המשפט כמ"ש למשפטיך עמדו היום כו' וזכר כל היצור לפניך בא נחפשה דרכינו ונחקורה באיזה זכות יתקבלו תפלתנו כי עמידתינו דלים ורקים כו'.
<b>הנה</b> אמרתי לשית קצת עצה כי באמת השי"ת רוצה בתקנתנו ויש לו נחת רוח להמליץ על ישראל כמ"ש (ישעיה ל יח) ולכן יחכה ד' לחננכם, כי שמו מתרומם ומתעלה ע"י ישועת ישראל כמ"ש [שם] ולכן ירום לרחמכם, ומצינו שאפילו צדיקים גמורים אעפ"י שהיה בידם הרבה תורה ומעש"ט לא בקשו רק מתנת חנם כמו שפרש"י ע"פ ואתחנן כו', והיינו עפימ"ש (תהלים קל ז) כי עם ה' החסד והרבה עמו פדות, כי המבקש בשביל זכיותיו יש לו קצבה שנותנין לו רק כפי עבודתו והוא בחי' עבד כשכיר יקוה פעלו, משא"כ המבקש מתנת חנם אין לו גבול וקצבה כי חסדי השי"ת לא תמו מחמת שהוא מקור החסדים ומעיין הטובות כמ"ש על הטוב כי לא כלו רחמיך כו'. וזה"ש (תהלים קל ז) כי עם ה' החסד שהחסדים מושרשים אצלו בעצם ולא במקרה לכך הרבה עמו פדות בלי שיעור וערך. וזה"ש הנה כעיני עבדים כו' ר"ל שאם נבקש רק כעבד בעד זכיותנו אם כן עינינו אל ה' רק עד שיחננו כלומר עד שמגיע למתנת חנם כנ"ל, וע"כ אמרו חכז"ל [אבות פ"ב מי"ג] אל תעשה תפלתך קבע לשון חיוב רק רחמים ותחנונים, וע"כ גם אנחנו נבקש רק מתנת חנם אעפ"י שאין לנו זכיות כמ"ש וחנותי את אשר אחון כו' אעפ"י שאינו הגון ואינו כדאי.
<b>ועוד</b> מרויחין בזה כי המבקש בשביל זכיותיו אז שכירות אינה משתלמת אלא לבסוף והיום לעשותו ומחר לקבל שכרן, משא"כ המבקש רק מתנת חנם נותנין ג"כ על העתיד כדוגמת האב שנותן לבנו הקטן אעפ"י שאין לו הנאה ממנו רק כשיגדל יהיה לו נחת רוח ממנו, וכמו כן גבי משה רבע"ה כשאמר מי אנכי כי אלך כו' באיזו זכות כו' השיב לו הקב"ה בצאתכם ממצרים תעבדון כו' שאח"כ יהיה לו נחת רוח מהם כשיקבלו התורה ויבנו בהמ"ק כמו שאמרו חכז"ל (תענית כו:) על ביום חתונתו זה מתן תורה כו' וביום שמחת לבו זה בנין בהמ"ק, וזה"ש חננו ה' חננו גם על לעתיד כי רב שבענו בוז שאנחנו בושים במעשינו ומבקשים רק מתנת חנם.
<b>והנה</b> כמו כן אנחנו אעפ"י שאין לנו זכיות מ"מ נוכל לבקש מתנת חנם והיינו שנקבל עלינו להשכיל להטיב מהיום והלאה ולקבל עלינו עול תורה ומצות ומעש"ט והימים הראשונים יפלו כולי האי ואולי יחנן ה' צבאות. אך גם לזאת יחרד לבי דבאמת אין הנידון דומה לראיה דאע"ג דבמצרים לא היה להם זכיות מ"מ לא היו ג"כ בעלי עבירות כי עדיין לא קבלו התורה ולכך היה מועיל אמתלא זו, אמנם אנחנו מלאי עון והרבה מקטריגים עפ"י מדת הדין כמ"ש בכו בכה להולך בלא מצות שבשעת פטירתו מספידין אותו אוי לזה שהלך בלא מצות כמ"ש במדרש ובאיזו זכות נקוה שיכנסו תפלתנו לפני הקב"ה.
<b>וע"כ</b> אמרתי בעצה אחרת עפ"י מה שתקנו לנו לומר בעשרת ימי תשובה המלך הקדוש המלך המשפט, והנה בהמלך הקדוש אתי שפיר כמ"ש בטור א"ח סי' קי"ח לפי שעכשיו מתנהג במדת המלוכה כמ"ש מלך במשפט יעמיד ארץ אבל בהמלך המשפט צריך להבין חדא דמה ענין השבח הזה ועוד דנראה כסותר דבריו הראשונים שאומרים ומלוך עלינו כו' בחסד וברחמים וצדקינו במשפט דמשמע אע"ג שאין זכאין בדין יעשה צדקה לפנים משורת הדין ואח"כ מסיימין המלך המשפט משמע שילך דווקא במשפט, ויותר טוב היה לומר כמו בכל השנה מלך אוהב צדקה ומשפט.
<b>והנ"ל</b> עפימ"ש בשם הגאון בעל קצות החושן ע"פ (תהלים עב א) משפטיך למלך תן וצדקתך לבן מלך, ונ"ל בתוספת ביאור דבנוהג שבעולם היוצא חייב באיזה משפט אזי הולך ומציע משפטו לפני השרים גדולים יותר ויותר עד אח"כ אם כלם מסכימים לדעת אחד הוא מציע דבריו לפני המלך בעצמו, והנה צריכין לירד לסוף דעתו של זה מה ראה על ככה דבשלמא מה שהלך ממשפט שבעירו למקום גבוה יותר, י"ל מחמת שיש שם הרבה שרים ומלומדים יותר בדיניהם אפשר שיעמקו יותר בדינו לזכות, אבל מאחר שכבר כל מקומות המשפטים וכל השרים כלם כיוונו לדעת א' לחייב אותו האיך יעלה על דעתו שהמלך מלומד יותר מכל השרים, אך הטעם הוא שהשרים המה ממונים מהמלך ונתמנו באופן זה שילכו עפ"י נמוסי המדינה ולא ינטו ימין ושמאל כי המה משועבדים לנמוסיהם, משא"כ המלך הוא מושל על כלם כי המדינה עם האנשים ועם נמוסיהם הכל שלו וכלם קנויים לו לעבדים, ע"כ אינו תולה בנימוסיהם והרשות בידו לעשות משפט חדש כאות נפשו כמו שחקי המשפט שלהם נעשו ע"י מלכים הראשונים שלפניו ע"כ גם הוא מחוקק כמותם, אך כל זה במלך שירש המלוכה מאביו כפי הנהוג עכשיו שבנו הבכור ממלא מקומו.
<b>אבל</b> ישנם מדינת אחרות שאינן מעמידין מלך בן מלך רק המדינה בעצמה בוררים להם איזו מלך כרצונם, וע"כ מלך כזה אין לו רשות לשנות שום דבר מנימוסיהם, וכדמצינו גבי דריוש שרצה ללמד זכות על דניאל שם בל לשזבותי' והשיבו לו דת מדי ופרס אין לשנות, כי הוא היה נתמנה מהמדינה וע"כ הוא מוכרח לחזק נימוסיהם ולא לשנותם, וזה"ש משפטיך למלך תן כמו דוד המע"ה שנתמנה מהמדינה היה מחוייב לילך רק עפ"י משפט ע"ז התפלל שיעזור לו שילך במשפט צדק, אבל צדקתך לבן מלך היינו שלמה המע"ה שירש המלוכה היה יכול לעשות לפנים משורת הדין.
<b>וכמו</b> כן במלכותא דרקיע אעפ"י שבית דין של מעלה ושל מטה מסכימין לחיוב מ"מ השי"ת הוא המלך המשפט ר"ל שמושל על המשפט ויכול לילך לפנים משה"ד, וזה"ש ע"פ מלפניך משפטי יצא כו' א"ל לחנם עשיתי סנהדרין כו' א"ל כתיב ושוחד לא תקח כו', הוא גם כן על דרך הנ"ל, וכמו כן אמר קין גדול עוני מנשוא ואמרו חכז"ל כל העולם אתה נושא כו' ר"ל כיון שאתה מושל על כל העולם ממילא תוכל להיות נושא עון.
<b>ועוד</b> נעמיק קצת יותר בזה דוודאי כשאדם בא לפני מלך במשפט כזה אשר כבר יצא חייב אצל כל מקומות המשפט בוודאי המלך שואל אותו מה ראית לשטות זה להקריב משפטיך לפני וכי יעלה על דעתך שכל השררים עקלו משפטיך, וזהו כענין השאלה הנ"ל א"ל הקב"ה לדוד לחנם עשיתי סנהדרין כנ"ל, ובודאי הוא משיב להמלך כי על כן באתי בצל קורתך כי נפשי יודעת מאוד שיפה דנו ויפה חייבו אותי ולכך באתי אליך כי אינך מוטל תחת המשפט ותעשה עמי לפנים משה"ד, ועפ"י הדברים האלה ממילא המלך מוכרח לזכות אותו כדי שלא יתראה כאחד משרי המדינה שמוטלין תחת כנפי המשפט ומה בין גבור לגבורתך, וכ"כ במלכותא דרקיע וכמ"ש דוד המע"ה כנ"ל, וזה"ש ומלוך עלינו כו' לבדך כו' שאתה יחידו של עולם תלך עמנו בחסד וברחמים, וגם צדקנו במשפט שנהיה צדיקים עפ"י המשפט שלך, וע"כ נאמר ברוך אתה כו' ר"ל שנברך ונקלס אותך שאתה המלך המשפט מושל על המשפט וכמ"ש האוחז ביד מדת משפט.
<b>וכדי</b> להמתיק הענין יותר נראה עפימ"ש במדרש [מדרש תהלים פט] עולם חסד יבנה משל למלך שהיה לו אוצרות כו' אני לוקח בהם עבדים והם מקלסין לפני כו', דדבר ידוע הוא שהשי"ת לא ברא העולם בשביל עצמו כי הוא מושלם בכל מיני שלימות רק כוונתו היה להטיב לברואיו, וע"ז מתפללין (תהלים לג כב) יהי חסדך ה' עלינו כאשר יחלנו לך. וע"כ כשאנחנו מתפללין בשביל איזה ענין אין התפלה לשנות רצון הבורא ח"ו, רק להיפך שאנחנו מתפללין לקיים רצון הבורא שיש לו נחת רוח גדול כשמשפיע טובות רק שהעונות מבדילים כמ"ש הן לא קצרה כו', ועיקר תפלתנו להסיר מחיצה המבדלת וממילא יהיה לנו כל טוב, ועל ענין זה נתן לנו מצות תק"ש כמ"ש כתקוע שופר בקול יחפרו סוטניהם, וכל תפלתנו בשביל השי"ת בעצמו שיהיה לו נחת רוח מאתנו.
<b>וזה"ש</b> תפלה לעני שאינו מתפלל בשביל עצמו וגם שאין לו זכות, כי יעטוף לשון לבוש שהוא מלביש התפלה שאינו מתפלל בשביל עצמו רק לפני ה' ישפוך שיחו בשביל השי"ת, וזה"ש שמעה בקולי הקול שופר, וזה"ש ושועתי אליך תבוא ושיהיה לך נחת רוח, וע"כ אל תסתר פניך ממנו שלא תהיה למחיצה מבדלת בינינו הטה אלי אזניך לשון מאזנים כמ"ש נושא עון שמגביהו למעלה וממילא הכף זכות מכרעת מהר ענינו לחדש עלינו שנת גאולה וישועה אורך ימים ושנות חיים ושלום אוכי"ר.

Chapter 14

<b>בהפטורה</b> קול ברמה נשמע כו' (ירמיה לא יד), על פי מה שתקנו אנשי כנסת הגדולה לומר מלכיות זכרונות שופרות ואסמכוהו אקרא כדאיתא בגמ' דר"ה, וכבר נתקשו המפורשים דלפי דרש הכתובים הול"ל מלכיות לבסוף, גם צריך להבין ענין גוף הכוונה והתועלת בזה.
<b>והנ"ל</b> כי ארץ ודריה יצפו לדין והכל יראין וחרדין אפילו דגים שבים ואפילו שוכני עפר כמ"ש (ישעיה יח ג) כל יושבי תבל ושוכני ארץ כו' הם המתים שנידונין גם כן בראש השנה, ולא זו בלבד אלא מלאכים וצבא מרום כמ"ש הפייטן ומלאכים יחפזון כו' כי לא יזכו בעיניך בדין כו'.
<b>וקצת</b> נתקשיתי בנוסח מכניסי רחמים הכניסו רחמינו כו' משמיעי תפלה השמיעו כו' השתדלו והרבו תחנה כו', דלכאורה אין זה מצד הדרך ארץ שאנחנו מצווים למלאכים לטרוח בשבילנו הגם שאומרים דרך בקשה אבל מ"מ הלשון השתדלו והרבו כו' צריך ישוב, ועוד כיון שהם עצמם נתונין בדין דיים להפקיע את עצמן.
<b>אבל</b> הנ"ל דהא בהא תליא, דהתוס' בערכין דף יו"ד (י:) כתבו דאומרים והחיות ישוררו מדלא מקשים על עצמם למה אין אנו אומרים שירה כו' ועיי"ש במהרש"א שהביא גירסת התוס' דמלאכים אין אומרים שירה רק שמכל מקום אומרים והחיות כו' משום סיפור המעשה, וביערות דבש [ח"א דרוש יד] כתב ג"כ כן דעדיפא מינה קשה דמה איכפת להם במה שאין הישראל אומרים שירה, וע"כ כוונתם העיקר בשביל עצמם דוודאי ידעו שאין לומר שירה כמו"ש גבי קריעת ים סוף רק דהתם אמרו הישראל שירה בשבילם.
<b>וכ"כ</b> גבי יושע בן נון שאמר שמש בגבעון דום כו' אמר הוא שירה בשבילם כדאי' בגמ' ובספר הישר, וע"כ שואלין דעל כל פנים היה להם לישראל לומר שירה, והשיב להם השי"ת דהתם שאני שהמלאכים נמנעו מלומר שירה בשביל ישראל שנצחו השונאים וכ"כ ביהושע, משא"כ עכשיו מה שאין אומרים המלאכים היינו משום שהם עצמם נתונים בדין, וזה"ש ספרי חיים דהיינו המלאכים וספרי מתים היינו בני אדם שהכל פתוח לפניו. ועכ"פ שמעינן מינה שגם הם עצמם נתונים בדין, וע"כ טובה הוא להם להכניס תפלתינו, ובנוהג שבעולם מי שרוצה להתקרב את עצמו אל המלך משתדל להביא לו איזה אגרת מבנו וע"י הבשורה טובה יש לו קרבות ונושא חן בעיני המלך, וכדמצינו גבי אברהם אע"ה שלמד זכות על אנשי סדום נאמר לו אהבת צדק כו' שאהבת להצדיק את הבריות ולא לחייבם על כן משחך כו', וכל שכן וק"ו מי שמלמד זכות על ישראל עם קרובו שיש לו מציאת חן, וע"כ שפיר קאמרינן מכניסי רחמים כו' שע"י כן יגיע להם קרבות וזכות יותר שמזכירין זכיות של ישראל ויעשו כן בשביל טובות עצמם, וכמ"ש גבי מט"ט כשכותב זכיותן של ישראל יש לו רשות לישב. אך לזאת יחרד לבי דכל זאת אם התפלות כתיקונן וכמו שביארתי ע"פ אהבתי כי ישמע כו' עי' לעיל.
<b>וע"כ</b> תקנו לומר מלכיות זכרונות שופרות והכוונה לזה כדרך שמצינו ביעקב אבינו ע"ה שהתקין את עצמו לדורון ולתפלה ולמלחמה, כ"כ אנחנו היום עמידתנו דלים וריקים צריכין להכין מקודם לדורון לקבל עלינו מצות ומעש"ט שהם כתריס בפני הפורעניות כדמצינו בדוד המע"ה שאמר מלפניך משפטי יצא כו' שאתה מקבל שוחד כו' [מדרש תהלים יז] ואעפ"י שעדיין אין מקיימין הקב"ה מצרף מחשבה טובה למעשה כדמצינו במשה רבינו ע"ה שאמר מי אנכי כי אלך כו' ופרש"י באיזו זכות כו' והשיב לו הקב"ה בצאתכם ממצרים תעבדון את האלקים כו' שאח"כ יקבלו את התורה וע"כ אהיה אשר אהיה לשון עתיד, וע"כ אומרים זכרונות כי יבוא חק זכרון כו' לזכור מעשים רבים כו' וכמ"ש גדול העצה ורב העליליה כו' וכתיב כי פועל אדם ישלם לו כו' יהיו נזכרין לפניו קבלת עול מצות ומעש"ט שמקבלין עכשיו, כמ"ש אם יש עליו מלאך מליץ כו' אפילו אחד מלמד זכות כו'. והשנית שהוא למלחמה נעשה ע"י תקיעת שופר יבקע כל המסכים המבדילים שלא יקטרגו כתקוע שופר בקול יחפרו שוטנינו יריע אף יצריח על אויביו יתגבר, וע"כ אומרים שופרות, והג' שהוא לתפלה כי לא בקשתי אבטח שאין בי כח לסמוך על בקשתי כו' רק באלקים הללנו כו' שיעשה למען שמו הגדול, וע"כ אומרים מלכיות שכשהשי"ת עושה לנו חסדים שמו מתגדל ומתעלה כמ"ש ביציאת מצרים והים בקעת לפניהם כו' ותעש לך שם כהיום כו'.
<b>ובשביל</b> ישראל נברא העולם כמ"ש על ותאמר ציון כו' כלן לא בראתי אלא בשבילך כו', כי עם ה' החסד שתמיד יתנהג עולמו בחסד כמ"ש הנוהג בחסדו כל דור ומנהג כזה עוקר הדין, וע"כ נאמר שפרו מעשיכם כו' ותיטב לה' משור פר שתפלתנו ותעניותנו יתקבלו כקרבנות, אבל אין אין זבח בלא נסכים וע"כ נאמר בבכי יבואו ובתחנונים אובילם, ושערי דמעות לא ננעלו, ותמכתי יתידותי כו', וע"כ אומרים מלכיות מקודם.
<b>וזה"ש</b> קול ברמה נשמע, אם אותו קול שופר שנשמע ברמה עולה בבכי תמרורים בתשובה ומעש"ט אז רחל מבכה על בניה והשי"ת מבטיח לה ושבו בנים לגבולם על גאולתנו ועל פדות נפשינו לחדש עלינו שנה טובה וחיים ושלום אכי"ר.

Chapter 15

<b>כי</b> תצא כו' וראית סוס ורכב כו' והיה כקרבכם כו' שמע ישראל כו' (דברים כ א), הדקדוקים רבו חדא דמתחיל בלשון יחיד כי תצא ואח"כ לשון רבים בקרבכם כו' ואח"כ לשון יחיד שמע ישראל ואח"כ לשון רבים אתם קרבים, גם תיבת אויביך הוא למותר דוודאי שהולכין למלחמה על האויב, ועוד הרבה דקדוקים ואין להאריך בהם.
<b>ונ"ל</b> דהפסוק רמז לנו ענין התנהגותינו בימים הללו, עפימ"ש (תהלים מב ג) צמאה נפשי לאלקים כו' היתה לי דמעתי כו' אלה אזכרה כו' נפשי עלי תשתוחח כו', דהנה ענין תפלתינו בימים הללו הם על ג' אופנים הרומזים בפסוק (תהלים קל ז) יחל ישראל אל ה' כי עם ה' החסד והרבה עמו פדות, א' על צרכי הגוף כל איש נגע לבבו ישפוך שיח לפני ה' וצרת נפשו על בני חיי ומזוני כל נגע וכל מחלה מצפים ומחכים לחדש עלינו שנה טובה להרבות להטוב יותר מבשנה שעברה תחל שנה וברכותיה, ב' ענין הגלות שנוגע להכלל ישראל כי משך עלינו השיעבוד וארך עלינו עול גלות שאוה"ע מושלים עלינו בכל שנה אנו אומרים לשנה הבאה בירושלים ועדיין לא היה שום התחלה.
<b>אוי</b> לבנים שגלו מעל שלחן אביהם, ג' מה שנוגע לכבוד שמים כי איך נעבוד ואנחנו על אדמה טמאה, הרבה בני אדם נכספה נפשם לעבודת הבורא ולגדל את בניהם לתורה וליראת שמים ואין לאל ידם, וע"ז אמר יחל ישראל אל ה' דהיינו נגד כבוד שמים שהשי"ת ירחם עלינו בעבור כבוד שמו לא לנו כו' כי לשמך תן כבוד כו' ואעש למען שמי כו' שנקרא עלינו ה' אלקי ישראל ולא ייחד שמו על שום אומה ולשון, אפילו קודם שנברא העולם היו המלאכים מקלסים ברוך ה' אלקי ישראל, ונגד צרכי הגוף אמר כי עם ה' החסד כו' שכל החסדים נובעים ממנו בלי קץ וגבול שהוא עושה צדקות עם כל בשר ורוח, כמו שהבטיח למשה רבע"ה וחנותי את אשר אחון כו' אעפ"י שאינו הגון ואינו כדאי, ונגד הגלות המר והנמהר אמר והרבה עמו פדות שכבר פדה אותנו פעמים הרבה עוד יהיה ידו נטויה עלינו לגאלינו כמ"ש וצדקתך אלקים עד מרום אשר עשית גדולות כו' אשר הראיתנו צרות רבות כו' תרב גדולתו וכו' שובה ה' עד מתי והנחם וכו'.
<b>ונגד</b> זה תקנו לנו חכז"ל ג' ברכות, מלכיות זכרונות שופרות, דהיינו מלכיות נגד קדושת שמו הגדול וע"ז אנו מתפללין אבינו מלכינו גלה כבוד מלכותך עלינו כו' מלוך על כל העולם כולו בכבודך כו' ויאמר כל אשר נשמה באפו כו' מלך ומלכותו בכל משלה כו', ר"ל דוודאי גם עכשיו הוא מלך וגם אוה"ע יודעים שהוא מלך על כל הארץ אבל אין הממשלה שלו בשלימות כי האוה"ע מושלים עלינו כי לה' המלוכה אבל הממשלה בגוים, וע"כ מתפללין שיאמר כל אשר נשמה באפו ה' אלקי ישראל הוא המלך וגם יש לו כל הממשלה, אבינו מלכינו אין לנו מלך אלא אתה אין אנו רוצין מלך אחר מבלעדיך, ובכן יתקדש שמך כו' שהשלטן יהיה לפניך עוז בידך כו' וע"כ תוקעים בזה שכך היא המדה כשמעמידין מלך תוקעין בשופר כמ"ש בחצוצרות וקול שופר הריעו לפני המלך כו' לפני ה' כי בא לשפוט הארץ כו', וזכרונות הם נגד צרכי האדם לזאת יחרד לבינו כי יבוא חק זכרון מעשי איש ופקודתו כו' אוי לנו מיום הדין כו' שכל מעשינו בספר נכתבים וגם כל הדברים והמחשבות כמ"ש כי זכר כל המעשים מחשבות אדם כו' ויצרי מעללי איש כי פועל אדם ישולם לו כו' גדול העצה כו' אשר עיניך פקוחות על כל דרכי בני אדם כו'.
<b>וע"כ</b> מתפללין לזכור לנו אהבת הקדמונים כמ"ש וזכרת לנו ברית ראשונים כו' כמ"ש ביציאת מצרים שאמר משה מי אנכי כי אלך אל פרעה ופרש"י באיזו זכות והשיב לו הקב"ה בצאתכם ממצרים תעבדון את האלקים כו' שיקבלו התורה אחר כך, וע"כ תוקעים בזה כמ"ש על הצורר אתכם והרעותם כו' ונזכרתם כו', ושופרות הם נגד הגלות ע"ז מתפללין תקע בשופר גדול לחירותינו וכמ"ש והיה ביום ההוא יתקע בשופר גדול כו' וע"ז מצפים כל הברואים כמ"ש כל יושבי תבל הם בני אדם היושבים בעולם ושוכני ארץ הם השוכני עפר כו', וכתקוע שופר תשמעו.
<b>ועל</b> כל זה התפלל דוד המע"ה (תהלים מב ג) צמאה נפשי כו' נגד חסד ה' כל היום כי על רחמיך הרבים אנו בטוחים, וכנגד כבוד שמים אמר היתה לי דמעתי שע"ז צריך לשפוך דמעה כמ"ש עד מתי עוזך בשבי כו' עד מתי לא תרחם את ירושלים כו' עד אנה וכו' תשכחני כו' עד ירום אויבי כו' עוררה גבורתיך כו', ונגד הגלות אמר אלה אזכרה כו' זכרתי ימים מקדם שהיו לנו מלכים ונביאים סנהדרין וכהן גדול ובית המקדש ועכשיו נפשינו יבשה וחסרנו מכל אלה.
<b>אבל</b> המקרא מסיים נפשי עלי תשתוחח כו' כי מה יתאונן אדם חי שתשב אנוש עד דכא ותאמר שובו וכו'. הסתכל בג' דברים ואין אתה בא לידי עבירה [אבות פ"ג א], כשאתה רוצה לפעול אותן ג' דברים הנ"ל תראה שלא תבא לידי עבירה, ביאור הדבר שאנחנו מתפללין סתום פיות מסטיננו כו' ומאין לנו מקטריגים כל כך, אבל הם הנבראים מהעבירות שכל העושה עבירה אחת בורא לו קטיגור אחד והם מענישים האדם כמ"ש תיסרך רעתך שנופל בידם כתוא מכמר, וע"כ העולם בטעות שעיקר כוונתם בתפלתם רק על צורך עצמם הן לא קצרה כו' כי עונותיכם מבדילים כו' וע"כ חוזרין לסורן אח"כ כי אין היראה בשלימות והקב"ה יודע מחשבות, ע"כ צריכין לשית לב שהתשובה תהיה באמת ולא כגונב דעת העליונה.
<b>וזה"ש</b> כי תצא למלחמה על האויב הידוע וע"כ נאמר לשון יחיד שכל אחד מתפלל על צרכי עצמו, וראית סוס ורכב וכו' דהיינו המקטריגים הנבראין מעבור על ל"ת הם בחי' נוקבא והנבראין מבטול מצות עשה הם בחי' דוכרא, והם עם רב כי רבו חטאינו ועונותינו, אבל תדע כי העם רב ממך הם שאתה גרמת בעצמך, ונתן לנו עצה בזה כי ה' עמך המעלך מארץ מצרים כמו ביצ"מ שלא היה להם שום זכות רק מה שהסכימו בלב שלם לקבל התורה אח"כ כ"כ עכשיו נקבל עלינו להשכיל ואז הקב"ה מצרף מחשבה טובה למעשה ולזה יגש הכהן ואמר להם שמע ישראל דהיינו להזכיר להם קבלת עול מלכות שמים אל ירך לבבכם כו' מכל השלשה ענינים הנ"ל כי ה' הולך לפניכם שיעשה למען שמו הגדול, וגם להלחם לכם כו' לענין הגלות על גאולתינו ועל פדות נפשינו, וגם להושיע אתכם לכל צרכיכם, וכן יסד הפייטן שפרו מעשיכם ואז ברית לא תופר אותו הברית והחסד כמ"ש וזכרתי להם ברית ראשונים כו' וכתקוע שופר בקול יחפרו שוטנינו, ונאקתכם יאזין כו' שתקיעתנו ותפלתנו יתקבלו ברחמים וברצון לחדש עלינו שנת גאולה וישועה אמן וכי"ר.

Chapter 16

<b>שיר</b> המעלות אליך נשאתי את עיני כו' כעיני עבדים כו' (תהלים קכג א), צריך להבין הדמיון הזה לעבדים, וגם מ"ש בפייט אם כבנים כו' אם כעבדים כו', וגם מ"ש אח"כ חננו ה' חננו כי רב שבענו בוז כו' ההמשך למ"ש מקודם.
<b>והנה</b> כשנשלח משה רבינו ע"ה למצרים שאל מי אנכי וכי אוציא כו' ופרש"י באיזו זכות הם ראויים להגאל ולהושיע לפי שראה אותם ערום ועריה מתורה ומצות ומעש"ט, והנה כמו כן השאלה סובבת עלינו שאנחנו עומדים בתפלה ותחנונים ובאיזה זכות יעלו ויתקבלו תפלתינו. אמנם שם היתה התשובה אל משה שהשיב לו הקב"ה בצאתכם ממצרים תעבדון את האלקים כו', דהיינו על העתיד לבא שיקבלו את התורה כמ"ש (תענית כו:) ביום חתונתו זה מתן תורה וביום שמחת לבו זה בנין בהמ"ק, כדמיון אב ואם שמייגעין את עצמם עם ילד קטן להאכילו ולנקותו ולגדלו ומטריחים את עצמם הרבה בשבילו והכל הוא בשביל העתיד שמקוים שכאשר יגדל בנם יהיה להם נחת רוח ממנו, כמו כן הקב"ה יודע עתידות שיהיה לו נחת רוח מישראל בשעת מתן תורה ובנין בהמ"ק, אך כל זה היה טענה במצרים שאפילו שלא היה להם שום מצוה מ"מ לא היה להם ג"כ עבירות כי עדיין לא קבלו את התורה וע"כ היה שפיר כדמיון ילד קטן ונקראו בנים למקום כמ"ש כי נער ישראל ואהבהו וממצרים קראתי לבני כו' הבן יקיר לי אפרים כו' בני בכורי ישראל כו', אבל אנחנו מלאי עון ואין אנו בבחי' בנים למקום כי עונותינו רבו למעלה.
<b>וכתיב</b> קרוב ה' לכל קוראיו כו' אבל בתנאי לכל אשר יקראוהו באמת נקט לשון עתיד, דוודאי בראש השנה הכל קוראים להשי"ת אבל אינו באמת כי אח"כ חוזרים לסורן, וע"כ צריכין לקבל עליהם להשכיל להטיב מכאן ולהבא, וזה"ש לכל אשר יקראוהו מכאן ולהבא אז הוא באמת. ואמרו חכז"ל (יומא פו:) עבירות שהתוודה עליהם ביום כיפור זה אל יתוודה עליהם יום כיפור אחר דהו"ל ככלב שב אל קיאו, וביאור הדבר דהרי אנו אומרים כל נוסח הוידוי שנה בשנה הכל בנוסח אחד, אבל הענין דכל נוסח של אשמנו ועל חטא הכל הוא רק סימנים להזכיר את עצמו במה שפגם ולהיות מתחרט על זה ולקבל על עצמו להטיב מכאן ולהבא, וע"כ כשבא יה"כ אחר ונזכר ששינה באולתו אחר יה"כ של שנה העברה נחשב ככלב ששב אל קיאו בבושה וכלימהה, וזה"ש עבירות שנתוודה עליהם ביום כיפור זה יהיה נזהר שלא יצטרך להתוודות עליהם בי"כ אחר.
<b>וע"כ</b> נתן לנו הפסוק עצה טובה ואמר הנה כעיני עבדים כו' דכשאנחכו בחי' בנים אזי רחמינו כרחם אב כו' שאין צריכים שום תפלה, אבל כשאנחנו רק בחי' עבדים אם כן איפוא אין ברירה אחרת רק עינינו אל ה' עד שיחננו דהיינו שיתן לנו מתנת חנם וכמ"ש וחנותי את אשר אחון אעפ"י שאינו הגון ואינו כדאי (ברכות ז.), על רחמיך הרבים אנו בטוחים כו', וזה"ש חננו ה' חננו מה שאנחנו מבקשים מאוצר מתנת חנם הוא בעבור כי רב שבענו בוז כי בושנו מאוד במעשינו לבקש בעד זכיותינו כי אין בנו מעשים וע"כ חסד חנם עשה אתנו.
<b>וידוע</b> מה שאמרו חכז"ל (ב"ק נ.) כל האומר הקב"ה וותרן כו', וע"כ נתן לנו מצות תק"ש שסגולתו להביא חרדה בלב כמ"ש אם יתקע כו' והעם לא יחרדו כו' וכתיב (ירמיה ד יט) מעי מעי אוחילה כו' כי קול שופר שמעת נפשי כו', וקרוב ה' לנשברי לב להחיות רוח שפלים כמ"ש קול ברמה נשמע אותו הקול שופר הנשמע במרום עולה עם בכי תמרורים אז רחל מבכה על בניה כי מדת הרחמים עלינו התגלגלי כו' ובזכות מצות השופר שאנחנו מקיימין ימליץ טוב בעדינו על גאולתינו ועל פדות לפשינו לחדש עלינו שנה טובה לרחמים ולחיים ולשלום וכי"ר.

Chapter 17

<b>בירושלמי</b> פ"ק דר"ה והוא ישפוט תבל בצדק ידין לאומים במישרים (תהלים ט ט), אמר ר' לוי כשהקב"ה דן את ישראל דן אותם ביום בשעה שהן עסוקים במצות ולאוה"ע דן בלילה כשהן בטלים מן העבירות, ושמואל אמר כשהוא דן לישראל דן לאוה"ע ומה אני מקיים ידין לאומים במישרים שהוא מזכיר הטובים שבהם מעשה יתרו מעשה רחב, והנה מלבד הדקדוקים שרבו במאמר זה קשה ביותר דמאי איכפת לנו לידע באיזו זמן שהוא דן את האוה"ע כיון דלענין ישראל לא פליגי מאי נפקא מינה בדינן של האו"ה, העיקר הוא שאנחנו צריכין לידע יום הדין כדי להכין עצמינו.
<b>ועל</b> כן נראה לי דאין כאן מחלוקת רק מר אמר חדא ומר אמר חדא ולא פליגי וכל אחד דורש לטובת ישראל, דהיינו כשיש לישראל זכיות הרבה אז עדיף טפי לדון אותם בפני עצמם, ה' בדד ינחנו כו' ובשמחתם לא יתערב זר וגם דלא ליפוש חרון אף ע"י מעשי אוה"ע ובהכי מיירי ר' לוי, אבל כשאין להם זכיות כל כך עכ"פ צריכין להעריך מעשיהם כנגד מעשה אוה"ע כדי שיזכו בדין וע"כ דנין אותם ביחד ובהכי מיירי שמואל, וזה"ש ישפוט תבל בצדק דקאי על ישראל שבשבילם נברא העולם כמ"ש כי לה' מצוקי ארץ וישת עליהם תבל, ולכך מפרש ישפוט תבל בצדק דקאי על ישראל שדן אותם באופן שיצדקו במשפט על צד היותר טוב, רק כדי שלא יהיה לאוה"ע תרעומת כשדן אותם בלילה על זה אמר ידין לאומים במישרים שגם עמהם מתנהג עפ"י היושר שדן אותם בשעה שבטלים מהעבירות ואתי שפיר אליבא דלוי, ולכך מקשה רק לשמואל כיון שדן אותם בשעה שדן את ישראל וזה בוודאי הוא להם לגריעותא שאין להם זכיות כלל וא"כ מה אני מקיים במישרים, לזה אמר שמזכיר הטובים שבהם שנתגיירו, ובאמת גם זה הוא חוב להם שהיה להם ללמוד ממעשיהם.
<b>וסוף</b> דבר הכל בשביל ישראל כי חבה יתירה נודעת להם ע"י שהודיע לנו כזאת כמ"ש ע"פ מגיד דבריו ליעקב כו' ועפימ"ש בספר בינה לעתים ע"פ משמים השמעת דין כו' (שהקב"ה מודיע לישראל זמן הדין כדי שיכינו את עצמם) כמו שכתבתי במ"א באריכות [לעיל דרשה ב].
<b>אבל</b> באמת הכל הוא בשביל ישראל מחמת שהם קיום העולם כמ"ש בראשית בשביל ישראל שנקראו ראשית, וגם קודם בריאת העולם היו מלאכי השרת מקלסין לפני הקב"ה ברוך ה' אלקי ישראל ושאלו מי הם אלו שאנו מקלסין אותך בהם, והקב"ה חפץ בקיום העולם ולכך שם עצות בנפשינו להתרצות לפניו ולזכות בדין כדי שיתקיים העולם, וכך אנו מקלסין לפניו ברוך שאמר והיה העולם וכיון שהוא חפץ בקיום העולם לכך אומרים אח"כ ברוך מרחם על הארץ כו' ומרחם על הבריות.
<b>וכמו</b> כן מצינו גבי אברהם אבינו ע"ה כשלמד זכות על סדום אמר חלילה כו' להמית צדיק עם רשע כו' חלילה כו' השופט כל הארץ כו' ר"ל בתחלה למד זכות על הטובים שבהם שלא יתפשו בעונות הרשעים משום דכיון שניתן רשות למשחית אינו מבחין כו', לז"א חלילה להמית צדיק עם רשע כו' ר"ל שהצדיק ילכד בהרעה מחמת שהוא עם הרשע במקום אחד ואם היה במקום אחר לא היה נענש כלל, ואח"כ למד זכות על הכלל חלילה לך השופט כל הארץ כו' כמ"ש אם עולם אתה מבקש אין דין כו' וזה"ש כיון שאתה שופט כל הארץ ורוצה בקיום העולם ראוי ונכון שלא יעשה משפט שלא יתנהג במיצוי הדין והשיג עי"ז תשואות חן כמ"ש אהבת צדק כו' להצדיק את בריותי כו' ע"כ משחך כו'.
<b>והנה</b> הדברים קל וחומר מאברהם אע"ה שלמד זכות על אנשי סדום ניתן לו תשואות חן כל שכן המלמד זכות על ישראל עם קרובו שהוא נחת רוח לפני הקב"ה. וכבר ביארתי שלכך אנו אומרים מכניסי רחמים כו' משמיעי תפלה כו', דבנוהג שבעולם במלך שיש לו בן במרחקים וכל העובר דרך שם משתדל להביא ממנו אגרת לאביו כדי שעל ידי זה יהיה לו פתחון פה ונשיאות חן בעיני המלך, כמו כן המלאכים שהם ג"כ נתונים בדין משתדלין להכניס זכיותינו כי כל זה הוא לטובת וזכות עצמן.
<b>אבל</b> ע"ז יחרד לבבי דמצינו גבי משה רבינו עליו השלום כשנשתלח למצרים אמר מי אנכי כו' ופירש רש"י באיזו זכות, והקושיא הנ"ל סובב גם כן עלינו דהתינח אם היה לנו זכיות או תפלותינו היו זכים וראויים להכנס לפני השי"ת, אבל אנו מלאי עון ואין מי שיפגיע בעדינו, והנה הקב"ה השיב למשה בצאתכם ממצרים תעבדון את האלקים כו' דהיינו בשביל הזכות העתיד לבא כדמיון אב ואם שמטריחין את עצמם עם בנם הקטן להאכילו ולנקותו לגדלו בטוב מחמת שמצפים שיהיה להם אח"כ נחת רוח ממנו לכשיתגדל, וכמו כן היה במצרים כי נער ישראל כו' הבן יקיר לי כו' והיינו מחמת שלא היה להם ג"כ עבירות שעדיין לא קבלו את התורה, אבל אנחנו בושנו במעשינו כו', ובאיזה פנים יתקבלו תפלתינו דכתיב ולא יראה פני ריקם והיאך נבא בידים ריקניות.
<b>ע"כ</b> נחפשה דרכינו ונחקורה שע"כ ניתן מצות תקיעת שופר מר"ח אלול עד עכשיו כמ"ש מעי מעי אוחילה כו' קול שופר שמעת כו' תרועת מלחמה, וכשיוצאין למלחמה צריכין להכין להם כל כלי זיין והם תשובה ומעש"ט והם כתריס בפני הפורענות, וכמ"ש מלפניך משפטי יצא כו' שאתה מקבל שחד תשובה ומעש"ט אבל אח"כ לא יאבה כי תרבה שחד. ע"כ הנה העת והעונה עתה שפתוחין שערי רחמים כל אחד מחוייב להתפלל על נפשו ועל הכלל, אחד מבני חבורה שמת כו' [ידאגו כל החבורה] שכל ישראל הם גוף אחד וכתיב כי ימצא חלל כו', כי עת רעה היא שבני אדם נאחזים כדגים במצודה ונשארו אלמנות ויתומים, ע"כ החי יתן אל לבו כמ"ש אם יתקע בשופר כו' ואח"כ אם יהיה ח"ו רעה בעיר אזי ה' לא עשה רק שכל אחד מתחייב בנפשו.
<b>ע"כ</b> צריך כל אחד לפשפש במעשיו כי ידע אינש בנפשו כל מה שפגם ולהתחרט ולקבל עליו להשכיל ולהטיב כמ"ש אשרי העם יודעי תרועה כו' שיודעין לרצות את בוראם בתרועה, ולא נאמר תקיעה, כי תרועה מורה על שבירת לב ונמיכות רוח של הבעל תשובה ולהתפלל מן המיצר כמ"ש בצר לי אקרא ועי"כ ישמע מהיכלו קולי דהיינו הקול שופר בעת יעל יקרע המסכים המבדילים שיכנסו תפלתינו למען לא נגע לריק ושועתי לפניו תבא באזניו להעתר לנו בתפלתינו ולחדש עלינו שנה טובה שנת גאולה וישועה ולהצילנו וכל ישראל מחלאים רעים וממקרים רעים ומכל צרה ויגון ולחדש עלינו שנה טובה לרחמים ולחיים ולשלום אוכ"יר.

Chapter 18

<b>בהפטורה</b> כה אמר ד' מצא חן במדבר עם שרידי חרב הלוך להרגיעו ישראל מרחוק ה' נראה לי ואהבת עולם על כן משכתיך חסד (ירמיה לא א), דצריך להבין לענין מה הזכיר כאן המציאת חן של מדבר, וגם בתיבת מרחוק נדחקו בו המפרשים, וגם מ"ש ואהבת עולם כו' צריך להבין לענין מה הזכיר דוקא דבשביל אהבת עולם יתחסד עמהם והלא מאהבה פשוטה ג"כ יתכן להתחסד עמנו. ועפימ"ש (ישעיה מג ד) יקרת בעיני נכבדת ואני אהבתיך ואתן אדם תחתיך ולאומים תחת נפשך, ועפ"י מ"ש בספר אפיקי יהודה.
<b>ונ"ל</b> בתוספת ביאור עפימ"ש (דברים ז ז) לא מרובכם כו' חשק ה' בכם כי אתם המעט מכל כו', וידוע מאמר חז"ל [עפירש"י] שאתם ממעטים עצמכם, אך כפי פשוטו נ"ל עפימ"ש גבי הושע הנביא קח לך אשת זנונים כו' (הושע א ב), ואמרו חז"ל (פסחים פז.) דבתחלה דבר ה' בהושע שאמר לו ישראל חטאו וא"ל החליפם באומה אחרת כו', והנה צריך להבין גם כן כוונתו של אותו צדיק האיך יעלה על דעתו שהקב"ה יחליפם הלא נקרא שמו אלקי ישראל, וע"כ צריך לומר שכוונתו היה שיערוך מעשיהם נגד אומות העולם, שאם היה נותן התורה לאומה אחרת היו גרועים יותר.
<b>והנה</b> יש כמה דברים שהם בעצמם שוים הרבה כמו אבנים טובות וכסף וזהב, אבל יש דברים שאינם ביוקר רק כשהם מועטים כגון דגן תירוש ויצהר וסחורות, ועל כן כשישראל אינם טובים כל כך רק כשמעריכין אותם נגד אומות העולם חשיבותן הוא מחמת שהם מועטין ואינם בנמצא הרבה, וזה שאמר כי לא מרובכם כו' שאתם חשובים רק בשביל שאתם מעט נגד אוה"ע זהו כי ברשעת הגוים שהם גרועים מאד, וכמ"ש יצב גבולות עמים כו' אבל כשהם טובים כתיב הן עם לבדד ישכון ובגוים לא יתחשב כמבואר אצלי במ"א [להלן סוף דרשה ו לש"ש]. וזה"ש מאשר יקרת בעיני מחמת שאתה ביוקר ואינך בנמצא כל כך בא החשיבות שלך וע"כ אתן אדם ולאומים תחת נפשך כדי שיהיה לך זכות יותר מהם.
<b>וע"כ</b> הבטיח לנו הנביא שנהיה חשובים מצד עצמינו אעפ"י שאין זכאין מ"מ יחפוץ השי"ת בנו מצד החסד כמו ביציאת מצרים שהיו הללו עובדי ע"ז והללו כו'. וזה"ש מצא חן במדבר אפילו במדבר שהיו לבדם היה להם מציאת חן שהוא בלי טעם דהחושק אין לו עינים והיינו כי מרחוק ה' נראה מיציאת מצרים, ועי"ל מעקידה שכתוב וירא את המקום מרחוק בזכות העקידה, וע"כ אהבת עולם בלי שום שינוי לעולם הן רב הן מעט וע"כ משכתיך חסד שהוא בלי טעם וטענה, כי רחמים הוא מטענה מחמת רחמנות שיש לו איזה צער שיש בו תערובות דין, אבל גמ"ח הוא גם לעשירים דחסד הוא אעפ"י שאינו כדאי כו'.
<b>ובאופן</b> אחר נ"ל עפימ"ש (איכה ה א) זכור ה' מה היה לנו כו' שבת משוש כו' על זה היה דוה לבנו כו' למה לנצח כו', דהנה הגלות הוא בשני אופנים, הא' הוא שיש לנו להתאונן על מה שאבדנו בעונינו ע"י חורבן בית המקדש שהיו לנו מלכים ושרים ונחלות וכל טוב, וכמו כן גם במילי דשמיא סנהדרין וכהן גדול וקרבנות תמיד של שחר היה מכפר על עבירות שבלילה ושל בין הערבים היה מכפר עבירות שביום, ועכשיו ניטל ממנו כל יקר תפארתינו, והב' הוא שגם בגליותינו לא מצאנו מנוח הכל מושלים עלינו, וכל מדינה ומדינה יש לה גלות באופן אחר כנודע, וגם במילי דשמיא כי בגוים אין תורה אין אנו יכולין לגדל בנים לת"ת ואיך נעבוד להשי"ת על אדמה טמאה.
<b>וכדאמרינן</b> בגמ' פ"ק דחגיגה (ה:) ודמוע תדמע כו' ג' דמעות הללו למה אחד על מקדש ראשון ואחד על מקדש שני ואחד על ישראל שגלו, ויש אומרים על ביטול תורה כו' כיון שגלו ישראל אין לך ביטול תורה גדול מזה כו', והדמיון לזה לעשיר גדול שירד מנכסיו כל זמן שנשאר לו עכ"פ כדי חיותו אינו מצטער רק בזכרו ראשונות כבוד עשרו שנאבד ממנו בענין רע, אבל כשנדלדל מאד עד חסר לחם מיום אל יום וגם נדכא ביסורין אזי לבו נמס בקרבו ונחשכו ככבי נשפו כמ"ש גבי איוב עור בעד עור כו'.
<b>וזה"ש</b> זכר ה' מה היה לנו מכבר כל הגדולה והכבוד שהיינו עליון למלכי ארץ ועכשיו הביטה וראה את חרפתינו, הזכיר ב' ראיות דהיינו מאגרא רמה לבירא עמיקתא כמ"ש לקתה בכפלים כו' וחוזר הכתוב ומפרש כי בראשונה נהפכה נחלתינו לזרים כו' וגם שבת משוש לבנו כו' וגם נפלה עטרת ראשינו דהיינו הביהמ"ק וסנהדרין כו' וקרבנות שהיו מכפרים בעדינו ועכשיו אוי לנו כי חטאנו ואין מי שיכפר בעדינו, אך על כל זה שהיה כבר עבר ועתה דוה לבנו, אבל על אלה שהוא למראה עינים חשכו עינינו מכל וכל והיינו על הר ציון שערים המצויינים בהלכה וביטול תורה אשר בצלה נחיה בגוים, ובפרט עלינו להתאונן לבכות על הצרה שהיתה בשנה הזאת בארץ הקדושה שנחרבו ב' קהלות קדושות צפת וטבריא והרבה כפרים ונאבדו כמה אלפים נפשות יקרות וגדולי ישראל בעו"ה מחץ ראש על ארץ רבה תהיה נפשם צרורה בצרור החיים כמ"ש וכפר אדמתו עמו.
<b>ואמר</b> עוד למה לנצח תשכחנו כו', עפימ"ש (תהלים י א) למה ה' תעמוד ברחוק כו', כמ"ש בספר אפיקי יהודא ובתוספת ביאור עפימ"ש האלשיך ע"פ ויהי בימים הרבים ההם ויאנחו בני ישראל כו' כי מחמת שארכו להם ימים של צער קשה כח הסבל לכך ויאנחו ויזעקו, והדמיון בזה לאחד שיושב בתפיסה בתחלה הוא עומד ומצפה שיצא חפשי ע"י השתדלות קרוביו אבל כשארכו לו ימים ושנים ואין דורש ומבקש אזי הוא מצפה שעכ"פ יעשו לו הפסק דין שידע כמה תכבד עבודת התפיסה ואימתי יהיה סוף דבר להוציאו לחפשי, וכמו כן בענין הגלות המר הזה אשר ארכו לנו ימים ושנים ולא נתגלה לנו קצו כמו שהיה בגלות בבל, וע"כ על אלה חשכו עינינו מי יודע אימת נזכה לנחמה.
<b>וכמו</b> כן אמר ירמיה הנביא [ירמיה ח טו, קוה לשלום ואין טוב לעת מרפה והנה בעתה] קוה לשלום ואין טוב, זו תורה שע"י ביטול תורה הגלות מתגבר עלינו, ולעת מרפא שאנחנו מצפים להודיע לנו העת והעונה שיעלה ארוכה למחלותינו, אבל הנה בעתה שבעו"ה עי"ז מתרבים אפיקורסים המכחישים בגאולה ובהשגחה פרטיית ואומרים עזב ה' את הארץ, ולכך מתפללין ומקיים אמונתו לישיני עפר, שאנחנו בדמיון ישיני עפר כי שחה לעפר נפשינו כו' והשי"ת מקיים לנו אמונתו שלא נסוג אחור ממנו ושלא תחלש ותאבד האמונה מפינו.
<b>וזה"ש</b> למה ה' תעמוד ברחוק שסבורים שאינך משגיח על העולם, והיינו ע"י כי תעלים לעתות בצרה שאתה מעלים מאתנו עת הקץ כמה יעברו ויארכו עלינו עתות הצרה, בכל יום ויום מצפים אנחנו לגאולה ואין קול ואין עונה, מי יודע מתי ישוב וניחם ה', וזה"ש למה לנצח תשכחנו על ידי שתעזבנו לאורך ימים שכל יום ויום נדמה לנו שהוא אורך כשנה שכן דרך ימים של צער.
<b>ואמר</b> עוד אתה ה' לעולם תשב כסאך לדור ודור, שאין השם שלם ואין הכסא שלם, דבאמת כל הגליות נוגעין להשי"ת כדאמרינן בפ"ק דחגיגה הנ"ל במסתרים תבכה נפשי כו' רב שמואל בר יצחק מפני גאותן של ישראל שנתנה לאוה"ע ורב שמואל בר נחמני אומר מפני גאותה של מלכות שמים כו', דבאמת הכל חד דבגאותן של ישראל נתקדש שם שמים כמ"ש ואשר חרב גאותך ולכן כתיב אל תנאץ למען שמך כו' אל תפר בריתך אתנו שהבטחתנו ואף גם זאת בהיותם בארץ אויביהם לא מאסתים ולא גאלתים להפר בריתי אתם כו' ובכל דור ודור עומדים עלינו לכלותינו והקב"ה מצילנו מידם. וכ"כ אמרו במדרש (במ"ר כב ב) שהקב"ה אמר נקום נקמת בני ישראל כו' הנקמה שלך היא כו' כמ"ש קנאת ביתך אכלתני כו' שאם היינו מתערבין עמהם לא היו שונאין אותנו, הוי לתת נקמת ה' במדין.
<b>וזה"ש</b> כי חק לישראל הוא ר"ל חק קבוע לזכותם בדין אפילו בלי שום טעם וטענה והיינו משום דהמשפט נוגע גם לאלקי יעקב, וכדאמרינן במדרש [שמ"ר פ"ב ה] אמר הקב"ה למשה אי אתה יודע שאני מרגיש בצערן של ישראל כמו שהם מרגישין, הנה כי כן צריכין להתפלל בשביל כבוד שמים כמ"ש במדרש ע"פ יענך ה' ביום צרה כו' אמר הקב"ה כשאתם מתפללין לפני שתפו אותי עמכם עמכם בתפלתכם, המזכירים את ה' אל דמי לכם, כי לא נשאר לנו רק התפלה כמ"ש היתה לי דמעתי לחם כו', ולכך נקראין תולעת יעקב שאין כחן אלא בפיהם, ולכך תקנו לנו לתקוע מר"ח אלול לעורר לתשובה ולתקן מה שנוגע לכבוד שמים ואח"כ התקיעות בר"ה הם להורות על המשפט שהשי"ת בא לשפוט הארץ ולזכותינו בדין. וזה"ש תקעו בחודש שופר כדי שיהיה אח"כ בכסה ליום חגינו שעל כל פשעים תכסה אהבה כי חק לישראל בלי טעם כנ"ל אעפ"י שאינו הגון ואינו כדאי.
<b>וזה"ש</b> מצא חן במדבר ע"י דיבורים שלהם והתפלות נושאים חן בעיני השי"ת עם שרידי חרב שהם נכנעים ונרדפים מקול עלה נדף הלוך להרגיעו ישראל שמנוחת ישראל היא ג"כ מנוחה כלפי מעלה, ואמר מרחוק ה' נראה לי אע"ג שנדמה לנו שהוא מרחוק, אבל הוא עומד אחר כתלינו להשגיח עלינו וכמ"ש הנני מושיעך מרחוק כי שחה לעפר נפשינו כו' אזי קומה עזרתה לנו, וטעם הדבר כי אהבת עולם אהבתיך אהבה של העולם שבשביל ישראל נברא העולם, ע"כ משכתיך חסד שהם חסדים פשוטים על כל פשעים תכסה אהבה לכפות מדה"ד ולרחם עלינו ועל פליטתינו ויחדש ימינו כקדם שנת גאולה וישועה שנזכה לעשות תשובה שלימה לפניו כמ"ש השיבנו ה' אליך כו' חדש ימינו כקדם אכי"ר.
<b>שערי ציון</b><br>כאיל תערוג על אפיקי מים כו' צמאה נפשי כו' היתה לי דמעתי לחם כו' אלה כו' מה תשתוחחי נפשי ותהמי כו' [תהלים מב], צריך לבאר כל הדקדוקים במקראות הללו שאין פנאי להאריך בהם, והיותר קשה שאמר כאיל לשון זכר ותערוג הוא לשון נקבה ורש"י פי' עפימ"ש אילה זו חסידה שבחיות בשעה שנצרכין למים היא נועצת קרניה בקרקע ומתפללת והקב"ה מזמין לה מעין באותה גומא, ועוד אמרו שאילה רחמה צר ויש לה צער לידה כו', הנה בכל זה לא הונח התכת הכתוב.
<b>עפימ"ש</b> (ר"ה טז.) למה תוקעין כו' וכתבו תוס' [ד"ה כדי לערבב בשם ירושלמי] פעם אחת בהיל ולא בהיל וכד שמע תניין אמר השתא וודאי אתי משיחא, וראיתי ביאור הדבר שוודאי השטן יודע שזה מנהגם של ישראל מימים ימימה רק שהשופר הוא לעורר הלבבות לתשובה, וכמ"ש יום תרועה יהיה לכם ולא נאמר תקיעה רק תרועה הוא לשבר הלב, וע"כ בפעם א' השטן יודע מנהגם שבפעם א' לא ישמעו ולא יעוררו משא"כ בפעם ב' מתירא אולי ישובו ויהיו נגאלין.
<b>אמנם</b> צריך להבין הן אמת שמנהג ישראל לאחר כלות ימי תשובה חוזרין לסורם, אמנם בימי התשובה שהכל צווחין וטופחין ושבים בכל לב למה אין נגאלין עכשיו, אמנם הענין הוא שאין התשובה והתפלה כהוגן והכל עושים בשביל עצמם וע"כ בודקין במעשינו אם ראוים לנס, אבל העיקר הוא להתפלל עבור כבוד שמים המחולל בין הגוים אשר בכל יום ויום מתמעט כבוד שמים ואויבינו פלילים זהו עיקר חיוב עבודתינו בימים הללו שאנחנו ממליכין את הבורא ב"ה על כל מעשיו שיתגדל ויתקדש שמו הנכבד והנורא בעולמותיו שברא את העולם בגין דישתמודעין לי' ויכיר כח מלכותו לתקן עולם במלכות כו', וזהו ענין האילה שיש לה צער לידה ואם בשעה ההיא שיש לה חבלי לידה באים כל החיות ומבקשים אותה שצמאים למים היא מניחה צערה רק מצטערת בצרת שאר החיות, וזהו כאיל כמו איל זכר שאין לו צער לידה תערוג האילה אעפ"י שיש לה צער לידה.
<b>כמו</b> כן נפשי תערוג עליך אלקים בשביל כבודך, וכמ"ש בשם הגאון הקדוש מוה"ר שמעלקא זצוק"ל ע"פ ותעל שועתם אל אלקים יותר מן העבודה כי דוד המלך ע"ה אעפ"י שהיה נע ונד ונרדף מאויביו מ"מ לא שת לבו רק על שנתגרש מהסתפח בנחלת אלקים, כמו כן אעפ"י שיש עלינו צער גדול מעול גלות בכלל ובפרט איש איש נגעי לבבו ויש עלינו להתפלל שהקב"ה יחדש עלינו שנה טובה יותר משנה שעברה ושיקל מעלינו עולינו שיהיה נח לנו לקום בחבלי משיח מ"מ צריכין אנחנו להסיח דעתינו מן כל זה ורק לשום כל מעינינו ותפלותינו בשביל כבודו יתב"ש לא לנו ה' לא לנו כי לשמך תן כבוד למה יאמרו הגוים איה אלקיהם כמ"ש ואעש למען שמי לבלתי החל בגוים באמור להם עם ה' אלה וכי זהו כבודך שאתה יחדת שמך עלינו ונקראת קודם שנברא העולם ה' אלקי ישראל כדאיתא במדרש ועכשיו שפלים ונבזים בין כל העמים הגידה לי שאהבה נפשי איכה תרעה כו' בניך ובנותיך נתונים לעם אחר ועיניך רואות הלא אהבתי אתכם אמר ה' כי חלק ה' עמו וריקנים שבהן מלאים מצות מי נוטל שופר או לולב ויושב בסוכה הכל מוטל על ישראל והם שמחים על קיומם, ההרוגים עליך כו' ואם היו מתערבים בגוים לא היו מכבידים עלינו כלל עול גליות ולא היו שונאים אותנו כ"ש אם שכחנו שם אלקינו כו' כי עליך הורגנו כ"ה כו'.
<b>והנה</b> כ' בעה"ק שאנחנו יש לנו לצפות לישועת בוראינו מחמת שלשה סיבות הא' תקות הכבוד הב' תקות החסד הג' תקות ההבטחה, ביאור דבריו כי תקות הכבוד הוא זה שביארנו שהקב"ה יעשה למען כבוד שם קדשו המחולל באמור אלי איה אלקיך, תקות החסד הוא מ"ש ואף גם זאת בהיותם כו' לא מאסתים עו' כי אני ה' אלקיהם בכל דור ודור כדאיתא בגמ' לפי שאינו נקרא אלקי אדום וישמעאל וכדומה רק אלקי ישראל, ותקות ההבטחה היא כדאיתא במדרש משל למלך שהלך למדה"י והניח את אשתו והיו לה שכינות רעות מונות אותה לאמר הניח לך המלך ולא ישוב עוד והיה כתובתה מרובה והיא הולכת לביתה וקוראת כתובה כך וכך אפריון אני עושה לך כו' והיא בוכה ומתנחמת כך ישראל כו' אומות העולם מונין את ישראל כו' והם הולכין לבית הכנסת ולבית המדרש וקורין בתורה אם בחקותי תלכו ופניתי אליכם והרביתי אתכם והפריתי אתכם כו'.
<b>וכמו</b> כן כל הברכות וגם כל התוכחות הם ברכות כידוע והם בוכין ומתנחמין, הנה נגד התוכחות הם ברכות כידוע והם בוכין ומתנחמין, הנה נגד שלש אלה אמר הכתוב פה דהיינו נגד תקות החסד אמר צמאה נפשי לאלקים לאל חי כי חסד אל כל היום, ונגד תקות הכבוד שהוא העיקר עליה שופך כמים דמעתו וכמ"ש בזה"ק [תיקו"ז נ"ח ע"ב] ע"פ ד' שפתי תפתח במאי אתפתח בדמעין כמ"ש ותפתח ותראהו כו' והנה נער בוכה ותחמול וע"ז צווח היתה לי דמעתי לחם כו' באמר אלי כל היום איה אלקיך מנון ומאן הוא רחימך דבגיני' ספית כו' כי השיב אחור ידו ואל מי מקדושים נפנה כי אין לנו על מי להשען זולתו ית"ש שהוא רופא לשבורי לב ושוכן את דכא ירא בעני עמי השפלים ונבזים ומוסרים נפשם על קדושת שמו הגדול, ועל תקות ההבטחה אמר אלה אזכרה כו' כי בזכרי כל ההבטחות שהבטחתני בכלות עינים ומדיבות נפש ותשוח עלי נפשי עד שתזכור, וע"ז השיב מה תשתוחחי נפשי בשביל תקות החסד ומה תהמי עלי מה שנוגע בשבילי הוחילי לאלקים שלא איש אל ויכזב כי עו"ד אודנו לשון יותר כמו על צואריו עוד, שהוא לשון הרבה יותר, שהקב"ה יוסיף ידו ויגדל כבוד הבית האחרון כמו שהבטחתנו ולתתך עליון על כל גויי הארץ לשם ולתהלה כמ"ש וכבודי לאחר לא אתן ותהלתי לפסילים, הושיענו ה' אלקינו כו להשתבח בתהלתך כו' ובא לציון גואל אכי"ר:

שבת שובה



Chapter 1

<b>הפתיחה</b> מי ימלל גבורות ה' ישמיע כל תהלתו (תהלים קו ב), הנה העולם נוהגין לקרות שבת זה בשם שבת תשובה, וצריך לתת טעם לזה כי באמת נקרא שבת שובה ע"ש ההפטורה כמו שבת חזון ושבת נחמו, אבל הענין הוא כי ימים הללו נקראים ימי תשובה שחלק לנו השי"ת ברחמיו ופתח לנו שערי תשובה שכל הרוצה ליכנס יבא ויכנס וכמ"ש דרשו ה' בהמצאו כו', וע"כ כתבו הספרי מוסר שימים הללו צריכין להיות כמו חול המועד וכל איש יפרוש את עצמו ויתבודד לחזור בתשובה ובחרטה על כל מה שחטא בכל השנה ושלא לשוב אח"כ עוד לכסלה, אמנם מחמת עול הגלות ודוחק הפרנסה הכל טרודים במשא ומתן ואין להם פנאי כל השבוע על התעשת ולשים אל לבו כל הנ"ל, ע"כ תקנו קדמונינו לדרוש בשבת זה שכל העם בטילים ממשא ומתן כדי להעיר לבבם ולהורותם הדרך ילכו בה כי יש רבים מעמי הארץ שאינם יודעים כלל ענין התשובה, אך לא כל הרוצה ליטול את השם יבא ויטול שאין כל אחד יודע להוכיח שהיצה"ר מסמא את העינים ואומר על העבירה שהוא מצוה וע"כ אמרו חכז"ל אם אין חכמה אין יראהה, וע"כ תקנו לדרוש מקודם חריפות לידע אם הדורש ראוי להוכיח כנ"ל, וזהו מי ימלל גבורות ה' ר"ל מי הוא הראוי להוכיח בשביל כבוד שמים, ישמיע כל תהלתו שהוא יכול לדרוש ג"כ חריפות, ואז יודע ללמד פשעים דרכיהם, (החריפות היה בפ' כהן גדול לא דן ולא דנין כו').
<b>וכפר</b> על הקודש מטומאת בני ישראל ומפשעיהם לכל חטאתם כו' (ויקרא טז טז), הכתוב קשה להבינו ומצוה זו מה טיבה שלא ידענו מה יעשה, וכל עבודת יה"כ כבר נאמרו במקראות האחרים, וגם שינוי הלשונות צריך להבין.
<b>והנה</b> כבר ביארתי ע"פ (איכה ב יט) קומי רוני בלילה לראש אשמורות כו', דהמקרא צווח יגעתי בקראי ניחר גרוני כלו עיני מיחל, שהישראל עוסקים במצות ומעש"ט ומרבים בתפלות ולא מצינו בשנים קדמוניות שעסקו כל כך, אבל הענין הוא למשל אנו רואין תינוק קטן הוא מקפץ על רגל אחד וכשנעשה בחור אינו יכול עוד לקפץ על רגל אחד וצריך לילך בב' רגלים וכשנעשה זקן ונחלש צריך ג' רגלים ויתהלך על משענתו, כמו כן בזמן בית ראשון על עמוד אחד העולם עומד ובזכות התורה לבד היה מתקיים עד שנאמר על עזבם את תורתי, ונחרב בהמ"ק ראשון, ואח"כ בבית שני עמד על ב' עמודים שהיו בו תורה ועבודה ולא גמ"ח, ועכשיו לעת זקנה שנחלש כחנו צריכין להתאמץ בכל הג' עמודים, וזה"ש קומי רוני בלילה דהיינו עמוד התורה, שפכי כמים לבך זה עמוד התפלה, שאי אליו כפיך בעמוד גמילות חסדים.
<b>והנה</b> עמוד התורה הוא מה שנצטוינו ודברת בם כו', ובפרט כעת שימי החורף באים עלינו לטובה ולא אברי לילה אלא לגירסא, ולא כמו שסוברים העולם שאין מחוייבים ללמוד רק הלומדים ולא אותם בני השוק העוסקים במשא ומתן מבלים זמניהם בהבל, וע"ז נאמר אוי להם לבריות מעלבונה של תורה.
<b>והנה</b> איתא בגמרא (שבת לא.) ששואלין לאדם נשאת ונתת באמונה צפית לישועה פלפלת בחכמה, ונ"ל לפרש דהא בהא תליא, דמצינו דיששכר וזבולון עשו שותפות שיהא זה עוסק במשא ומתן וזה יעסוק בתורה ויחלקו, והנה בוודאי אי אפשר לומר שזבולון לא למד כלל דהרי היה צריך לידע הדינים והנהגות רק שלא היה יכול ללמוד בהתמדה בחריפות כמו יששכר, ובוודאי היה צריך לקבוע עתים לתורה וכמ"ש בספר הפלאה ע"פ קבעת עתים ר"ל לשון גזילה שאפילו בשעת מו"מ צריך להתגנב ולחטוף איזה שעה או שתים כמו שיוכל כדי ללמוד, וזהו נשאת ונתת באמונה דהיינו אעפ"י שהחזקת תלמידי חכמים מ"מ שואלין קבעת עתים לתורה.
<b>ועוד</b> שמעתי דהנה אמרו חכז"ל [אבות פ"ג יז] אם אין קמח אין תורה אם אין תורה אין קמח, וא"כ הקב"ה אומר לעסוק בתורה ולהאמין שיתן לו פרנסה, והאדם אומר להיפך, וסוף דבר שהאדם צריך להאמין להקב"ה, כי גם כשהוא עוסק במשא ומתן הוא מאמין לבני אדם ואינו מוכר וקונה הכל במזומנים, וזהו ששואלין נשאת ונתת באמונה כלומר לשון שטר אמנה שבוודאי כשעסקת במו"מ האמנת לחבירך כמו כן היה לך לעסוק בתורה ולהאמין בהקב"ה שיזדמן לך פרנסתך.
<b>ועדיין</b> יש בזה הדרגות רבות שאפילו מי שעוסק וקובע עתים לתורה ורגילים הבעלי בתים לקבוע להם שיעור משניות ועל זה צריכין ליתן את הדין שעושים כן בשביל שמשניות הוא בנקל ללמוד ואינם רוצים להטריח את עצמם, וגם מצוה יותר ללמוד שלחן ערוך לידע הדינים איך להתנהג בכל דבר, וע"ז אמרו חכמז"ל ובתורה אתה עמל שצריך לייגע את עצמו בתורה הרבה, ויש אנשים שאומרים תירוץ ע"ז שהם טרודים בעסקם ויש להם דאגות לכן אינם יכולין ללמוד חריפות, וגם זה אינו דהנה אמרו חכז"ל עתידין צדיקים לומר שירה לעתיד לבוא, כלומר מחמת שהם בטוחים בחסד עליון שבוודאי יושיע אותם וע"כ תיכף כשיגיע להם איזו צרה הם מצפים לישועה ר"ל לשון צופים והבטה, ועל כן אומרים תיכף שירה בשעת בא אליהם הצרה על הישועה העתידה לבוא, וכמו שביארתי כבר ע"פ קול צופיך וכו', וזה"ש פלפלת בחכמה אם יגעת בתורה ולמדת חריפות, ואם תאמר שהיו לך דאגות רבות על זה אמר צפית לישועה היה לך להיות בטוח בהשי"ת שבוודאי יושיעך וכמו שביארתי ע"פ ה' לי בעוזרי כו', ולכך אמרו חכז"ל כל המקבל עליו עול תורה שיעשה את עצמו אל התורה כשור לעול וכחמור למשאוי ואז אין נותנין עליו עול מלכות.
<b>והעמוד</b> השני הוא עמוד העבודה כדמצינו גבי אברהם שאמר לפני הקב"ה (תענית כז:) שמא בני חוטאים ואתה עושה להם כדור המבול ואמר לו לא, במה אדע, והשיב בזכות הקרבנות, ואמר התינח בזמן שבית המקדש קיים ובזמן שאין בהמ"ק קיים מה תהא עליהם והשיב כל זמן שהם עוסקים בתורת עבודה, וכן הוא אומר ולעבדו בכל לבבכם איזו עבודה שבלב זו תפלה, ובאמת הדבר קל בעיני העולם להתפלל בלא לב רק שיהיו רשאין לאכול, וכל הספרי מוסר מלאין אזהרות על זה על עיון תפלה שהוא אחד מהדברים שאדם אוכל פירותיהם בעוה"ז כו' ואיך צריך האדם להיות ירא וחרד כשעומד להתפלל כמ"ש ומפני שמי ניחת הוא כו' אלו בני אדם שיראים להזכיר שם שמים בפיהם.
<b>וכמו</b> כן ביארתי מה שאמרו בגמ' (חגיגה ה:) ר' אילא הוה סליק בדרגא שמע לינוקא דקאמר כי הנה יוצר הרים ובורא רוח ומגיד לאדם מה שיחו (עמוס ד יג) הוה בכי עבד שרבו מגיד לו מה שיחו תקנה יש לו ואפילו שיחה קלה שבין איש לאשתו כו', וצריך ביאור למה נתיירא ר' אילא כל כך וכי ס"ד שאדם גדול כמוהו עבר על ודברת בם ולא בדברים בטלים, ועוד שבאמת דבר זה קל מאוד לשמור פיו ולשונו, ועוד למה לא עמד ר' אילא על דבר זה מעצמו עד ששמע מהינוקא וכדהוה סליק בדרגא בעליתיה, וגם צריך ביאור מ"ש (חולין פז.) שאל האי צדוקי לרבי מי שברא הרים לא יצר רוח שנאמר יוצר הרים ובורא רוח כו' והשיב לו שפיל לסיפא דקרא, ובאמת הקושיא עדיין במקומה עומדת למה שינה הכתוב בלשונו.
<b>אבל</b> הנ"ל עפימ"ש (ש"א ב ב) אין קדוש כה' כי אין בלתך כו' וכבר ביארתי זה באורך במ"א. וע"כ נאמר המחדש בטובו בכל יום תמיד מעשה בראשית, וע"ז אמר דוד הללו את ה' מן הארץ כו', דלכאורה קשה איך אפשר ששלג וברד והרים וגבעות יהללו את ה', ולפי"ז אתיא שפיר בעבור שבכל דבר יש חיות הבורא ב"ה וצריך האדם ליזהר שלא להשתמש בהם רק לעבודת הבורא ועי"כ הוא מחזירם לשורשן וכמ"ש (ישעיה נח י) כאשר ירד הגשם כו' ושמה לא ישוב כי אם הרוה את הארץ, אבל אח"כ ישוב לשרשו ע"י אכילת האדם שיתעסק בכח ההוא לעבוה"ק, וע"כ הזכיר פה ד' יסודות ארמ"ע ודצח"מ, ואמר על כלם יהללו את שם ה' וממילא וירם קרן לעמו כו' שזה היה צדקת פזרונו בישראל שיתוספו עליהן גרים, והנה ד' יסודות הללו הם כנגד ד' אותיות של השם הוי"ה ב"ה [זוה"ק ח"ב כ"ג ע"ב], כמו כן מצינו ד' צמצומים הנקראים עולמות לשון העלם שקדושת הבורא נסתר בהם והם בכתובים (ישעיה מג ז) כל הנקרא בשמי ולכבודי בראתיו יצרתיו אף עשיתיו, וע"כ הד' יסודות הם כנגד העולמות וכל אחד עילה וסיבה לחבירו אשר נשתלשל שפע קדושת השי"ת בעולמו עד עוה"ז.
<b>וזהו</b> ביאור הכתוב יוצר הרים אעפ"י שהרים הם דומם ונגד עוה"ז אעפי"כ מקבלים שפעם מהיצירה, ובורא רוח אעפ"י שהרוח הוא הוא"ו מהשם כנגד עולם היצירה מ"מ מקבל שפעו מהבריאה לפי שכלם כלולים זה בזה כשלהבת קשורה בגחלת, ואין סוף ב"ה צמצם שכינתו בהם.
<b>הנה</b> משכיל על דבר כשישים אל לבו ויתבונן בכל הדברים האלה לבבו יבין איך השי"ת שופע הוויתו בכל דבר ממרום קדשו ובכל מה שהאדם משתמש בכל הוא נסתר ונעלם, בוודאי יפול עליו אימה ופחד, וכמ"ש הרמ"א בריש הש"ע א"ח, וכמ"ש הלא את השמים ואת הארץ אני מלא, הנה כי כן בוודאי ילמוד האדם ליראה ולעצור במילין ובפרט בעמדו להתפלל, וזהו פירוש ומגיד לאדם שיחו שלומד לאדם איך יתנהג בדבורו, והיינו ע"י שישים אל לבו שהקב"ה יוצר הרים ובורא רוח וכמו שביארנו איך שמקרא זה מורה איך קדושתו של הקב"ה שופע בכל עולמותו וכלם קשורים ממרום א"ס ב"ה עד סוף כל דרגין.
<b>וע"כ</b> כשלמד ר' אילא הפסוק בעמוס לפום שיאטיה לא שת לבו לדקדק במקרא, אבל עכשיו כדהוה סליק בדרגיה, ומסתמא כשאדם הולך בעלייתו הולך בנחת ועוד ששמע פסוק זה מתינוק שפירש התיבות כהווייתן דהיינו יוצר הרים ובורא רוח וע"כ ממילא הוקשה לר' אילא כמה דקדוקים חדא של המין הנ"ל למה שינה הכתוב בלשונו, ועוד למה כתוב לשון הוה והול"ל וצר הרים וברא רוח, וע"כ למד מזה שזה נמשך להמקרא שלאחריו ולכך נאמר לשון הוה שהקב"ה מחדש בכל יום תמיד מעשי בראשית, ואם ח"ו יסתיר פניו רגע כמימרא ספו תמו, וא"כ בא המקרא ללמד לנו סיפא דקרא ומגיד לאדם מה שיחו שמלמד לאדם איך ידבר ואיך יחרד בעמדו לדבר לפני מלך הכבוד, וע"ז בכה ר"א עבד שרבו מגיד לו מה שיחו דהיינו שמלמד עמו איך לדבר ואעפי"כ אינו רוצה ללמוד ומעיז פניו כל כך תקנה יש לו, הלא האיך אפשר להתנצל על זה.
<b>והעמוד</b> השלישי הוא עמוד גמילות חסדים, וכבר ביארתי פסוק כי דור תהפוכות המה בנים לא אמון בם ע"ש, הנה מזה נלמד איך ניתעצם במצות צדקה, הלא תדעו כשאדם עובר על ל"ת ח"ו אכילת חזיר ח"ו בודאי הוא מפורסם לרשע גמור, וא"כ כשעני מבקש נדבה ואינו רוצה ליתן הרי זה עובר על לא תאמץ את לבבך ועל לא תקפץ את ידך ועל לא ירע לבבך ועל השמר פן יהיה עם לבבך דבר בליעל ועל פתוח תפתח כו' ועוד כמה לאוין ועשין הרבה ואינו משים על לבו כלל.
<b>והנה</b> כנגד ג' עמודים הללו מצאנו ג' גופי עבירות שעליהן נחרב הבהמ"ק, והיינו דאמרינן בית ראשון חרב על שהיו בו ע"ז וג"ע וש"ד, והם כנגד ג' עמודים הללו, דהיינו עמוד התורה הוא כנגד ג"ע כמ"ש (ברכות נז.) אל תקרי מורשה אלא מאורשה ונאמר ביום כלת משה שנתנה לו התורה ככלה (במ"ר יב ח), והמגלה פנים בתורה שלא כהלכה נקרא מגלה עריות, ועמוד העבודה הוא כנגד ע"ז שלאו דוקא להשתחות לבד הוא איסור ע"ז אלא כל עבודה שהיא זרה דהיינו שעומד להתפלל לפני הקב"ה ומסיר כוונתו על שטותים ואח"כ אומר יהיו לרצון אמרי פי וכי יש אפקרותא גדול מזה, וע"כ נאמר לא יהיה בך אל זר וכו', ועמוד גמ"ח הוא כנגד ש"ד והיינו קנאה שנאה כמ"ש (יומא ט:) אלו בני אדם שאוכלין ושותין זה עם זה ודוקרין זה את זה בחרבות שבלשונם, ואמרו חז"ל (ב"ב י.) רב פפא הוה סליק ואפחת דרגא מתותיה והוה מצטער אמר השתא אחייב מאן דסני לן כמחללי שבתות ועע"ז, והשיבו לו שמא עני בא לידך ולא פרנסתו.
<b>והנה</b> כשצריכין לתקן איזה קלקול צריכין לתקן העיקר שעל ידו נתקלקל, וע"כ אנחנו שמחכים לבנין בית המקדש במהרה בימינו צריכין לתקן הג' עמודים הנ"ל שעל ידיהם נחרב הבה"מ כנ"ל. וזה"ש (איכה ב יט) קומי רוני בלילה דהיינו עמוד התורה, שפכי כמים לבך דהיינו עמוד העבודה שבלב, שאי אליו כפיך והיינו עמוד הצדקה וגמ"ח.
<b>והנה</b> מצינו שהתורה נקראת טהורה כמ"ש דברי תורה אין מקבלין טומאה, והתורה נמשלה למים שמטהרין את האדם וכל המתרשל ממנה הוא נקרא טמא, וזה"ש וכפר על הקודש להתם פשע וחטאות יתקן, מטומאת בני ישראל דהיינו עמוד התורה שפגמו, ומפשעיהם היינו עמוד גמ"ח כמ"ש שא נא לפשע אחיך כי רעה גמלוך וע"כ הפוגם בגמ"ח נקרא פושע, לכל חטאתם היינו עמוד העבודה כידוע שכל הקרבנות לא באו רק על החטאים והשגגות, וכן יעשה לאוהל מועד ובא לציון גואל אמן.

Chapter 2

<b>הפתיחה</b> תקעו בחודש שופר בכסה ליום חגינו כו' (תהלים פא ד), אחר הדקדוקים נראה לי ליישב מנהג העולם לדרוש מקודם חריפות שהוא כעת אך למותר, והענין הוא דאיתא בגמ' (ר"ה טז.) למה תוקעין כו' והפירוש הוא ששאל לו הכוונות של התקיעה והשיב לו שאין צריך לשום טעם או כוונה רק לקיים המצות עשה רחמנא אמר תקעו ואין לבקש טעמים. והנה בטור כתב טעם עורו ישינים כו' ושאר טעמים.
<b>אבל</b> הענין דהתורה לא צותה רק יום אחד וחז"ל הוסיפו מר"ח אלול וע"ז כתב הטעם, אך כל זה להמון עם אבל לבני תורה ע"כ אין טעם זה דהרי עוסקין בתורה ומשברין הקליפות וכמ"ש בזוה"ק דקשה זו קושיא וחומר זה ק"ו ולבנים ליבון הלכה, ואין לו להקב"ה בעולמו אלא ד' אמות של הלכה בלבד, וע"כ בימים ראשונים לא היו אומרים סליחות ופיוטים כל כך שלא הוצרכו לזה כי תלמוד תורה כנגד כולם, וא"כ על כרחך תקיעת שופר בחודש אלול לאו מטעמים הנ"ל כי אין צריך לזה, רק בוודאי הוא טעם כמוס כמו כל המצות.
<b>וזה"ש</b> תקעו בחודש שופר שהתקיעה של כל החודש גם היא באותה בחינה של בכסה ליום חגינו כמו שהתקיעה של יום חגינו היא בוודאי בכסה מכוסה ונעלם בלי טעם כי שם אין שייכים כלל הטעמים הנ"ל, כמו כן כל התקיעה של חודש אלול, ולזה אמר כי חוק לישראל הוא כי לאותן בני תורה אשר בשם ישראל יכונו שעדיין עוסקין בתורה לשמה להם הוא חק בלי טעם, רק משפט הוא לאלקי יעקב, דהיינו ההמון עם שאינן יודעין מאומה אומרים להם הטעמים הללו, וע"כ יש לסמוך מנהגינו כי אולי אין כח בדרשות דאגדתא ודברי מוסר להחזיר המוטב, נתחזק בעומקה של הלכה יורנו הדרך ישכון אור, (החריפות היה בסוגי' דנודרת).
<b>שובה</b> ישראל עד ה' אלקיך כו' (הושע יד ב), אחר כל הדקדוקים הידועים ניישב הגמ' יומא (פו.) אמר ר' לוי גדולה תשובה כו', עיין בעין יעקב ובספר תב"ש מה שהקשו, ועוד קשה לי דלפי מה דאיתא לקמן בגמ' לריש לקיש ע"כ הך קרא בשוגג משתעי דקרי ליה כושל, והנראה לי, ובתחלה נבאר מ"ש [ויק"ר פי"ז א] קרוב ה' לכל קוראיו יכול לכל ת"ל לכל אשר יקראוהו באמת, וכבר ביארתי במקום אחר באופן אחר, דהיינו שקריאתו יהיה רק בכדי שיוכל לקראותו עוד דהיינו כשיהיה להם הרחבה יוכלו לקראותו יותר, וזה הקריאה יהיה באמת.
<b>עוד</b> נ"ל כשנבאר גם כן מ"ש (תהלים נא יח) כי לא תחפוץ זבח ואתנה עולה לא תרצה, שיש שם כפל לשונות הרבה, וביותר דהא התורה ציותה על הקרבנות, אבל הנ"ל עפימ"ש (סוכה נב:) שהקב"ה מתחרט על היצה"ר, וביאור הדבר שפתח תחלה בחרטה כי לולי זה לא היה באפשרי לשוב בתשובה כשמיישב האדם האיך גדלה רעתו להמרות עיני כבודו ואיך נתרחק ממנו בשאט נפש בוודאי מתבייש מאד להרים ראשו כדמצינו בנביאים וכתובים, ויתר על כן כתיב לך ה' הצדקה כו' שברא בו אברים וגידין והקב"ה מחיה אותם תמיד, והאדם עוסק באותם איברים ובאותו החיות נגד רצונו ית' והוא כעבד שנתן לו המלך כלי זיין להלחם בהם נגד השונאים והלך העבד ונלחם באותו חרב עצמו נגד המלך, וע"כ הסכימה החכמה נפש החוטאת תמות (ירושלמי מכות ז.), כי כן היה שורת הדין נותן, אבל התורה אמרה תביא קרבן כי כן למדה תוה"ק, והקב"ה ברחמיו הגדולים אמר יעשה תשובה, וכמ"ש במדרש [במ"ר פ"י א] חכו ממתקים כו', וכן מ"ש במדרש [מדרש תהלים יז] מלפניך משפטי יצא כו' כמו שמבאר בספר בינה לעתים ויתר על כן כי התשובה היא מצות עשה בפני עצמה ומקבלין עליה שכר, וכל זה הוא נגד שכל האדם.
<b>אבל</b> האמת שהקב"ה רוצה רק לב נשבר ונדכא, ויותר שהאדם מתמרמר על חטאיו נשבר לבו ביותר בקרבו, כלעומת זה הוא להשי"ת, וע"כ אמרו (ברכות לד:) במקום שבעלי תשובה עומדין אין צדיקים גמורים יכולין לעמוד, כי צדיק גמור שלא חטא מעולם ולא טעם טעם חטא אי אפשר לו לבא לידי שבירת לב כזה, וע"כ זדונות נעשין לו כזכיות (יומא פו:) כי ביותר השבירת לב ונמיכת רוח הוא מתקרב להקב"ה ביותר, אך יש מדריגה למטה מזה שעושה תשובה רק מיראת העונש, והנה אדם כזה עושה תשובה רק על הזדונות שמתיירא מעונש בשגם שעונשין גם על השוגג כי היה לו להזהר שלא יבא לידי שוגג כעומד לפני המלך, מ"מ דעתו של זה לשוב רק על המזיד ועל השוגג אינו חושש, כיון שיש לו תירוץ ואמתלא, וע"כ זדונות נעשין לו כשגגות כיון שאינו מתחרט על עשיית העונות לפי שהם נגד רצון הקב"ה רק מתחרט על שעשאן במזיד ועונשין עליהן, אבל אם היה עושה אותן בשוגג לא היה מתחרט כלל וע"כ נעשים לו כשגגות.
<b>עוד</b> יש תשובה למטה מזה שרוב העולם טועין וסוברין כיון שמתענים עשרה ימים או במה שאומרים סליחות ופיוטים ותהלים בזה נמחלו עונותיהם ואינן מתחרטין כלל על עונם שהעוו לחטוא עד היום ולא די שאינן פועלין מאומה אדרבה מקלקלין דעל ידי זה נכנס גאוה בקרבם מחמת שלפי דעתם אינן מרגישין עבירות שבידם רק לפי דעתם עושים לפנים משורת הדין, ובאמת לא ידעתי האיך יוכלו להתוודות על חטא כו', ואשמנו כו', כי שקר בימינם שלפי דעתם לא עשו כלל שום עבירה ומחמת טעותם זה הם חוזרים אח"כ לסורם וסומכין על זה שעשו תשובה ביתר שאת להתחרט, ומזה יוכל האדם לשער בעצמו איך דבר זה שנאוי לפני הקב"ה כי תועבת ה' כל גבה לב.
<b>והנה</b> כמו כן בקרבנות העיקר הוא הוידוי והחרטה, וכמ"ש והתוודו כו' כשנשחט הקרבן ונזרק דמו על המזבח היה דמיון שכל זה היה ראוי לעשות עם האדם בעצמו אעפ"י ששוגג היה ועי"ז בא לידי נמיכת רוח לפני הקב"ה, וזהו היה הנבחר בזבח.
<b>וזה"ש</b> כי לא תחפץ זבח ואתנה דהיינו אותו שמחשב שהזבח הוא מתנה להשי"ת, והיינו כי עולה לא תרצה שהעולה על רוחו להתגאות על ידי זה לא ירצה, רק אם זבחי אלקים רוח נשברה דהיינו כשיש עם הזבח רוח נשבר, אזי לב נשבר ונדכא אלקים לא תבזה שמה שבחרתי בו הוא רק הלב נשבר ונדכא. וזה"ש קרוב ה' לכל קוראיו יכול לכל שכל מי שמתענה ומסגף את עצמו ת"ל לכל אשר יקראוהו באמת, שעי"כ יתחזק תמיד ביראת ה' כמ"ש יראת ה' טהורה עומדת לעד שאם התשובה באמת כנ"ל אזי יועיל לו ג"כ להבא, אבל מי שאינו שב בחרטה גמורה ועזיבת החטא הוא חוזר תיכף לסורו, אינו קרוב לה'.
<b>וזה"ש</b> שובה ישראל עד ה' אלקיך, דהיינו עד הכסא כבוד דהיינו תשובה מאהבה מהטעם כי כשלת בעונך, כי אם לא תעשה מאהבה יותרו לך עוד שגגות, קחו עמכם דברים כו' כל תשא עון כו', ר"ל שהדברים הווידוים והחרטה יהיו באופן שלא יסור מכם אחר הזמן, ועי"כ כל תשא עון שלא ישאר אפילו שוגג, וע"ז אמר וקח טוב שיהיו נעשים מהזדונות זכיות, ונשלמה פרים שפתינו כמו שבזבחים העיקר הוא הווידוי והחרטה בלב באמת. ובזה יהיה מיושב קושית הרי"ף בעין יעקב דלא מצי לפרש דאיירי בתשובה מיראה דבוודאי איירי הקרא בתשובה מאהבה רק מ"ש כי כשלת הוא נתינת טעם על שלפניו שלכך תעשה תשובה מאהבה כדי שלא ישאר לך אפילו שוגג.
<b>שמעינן</b> מינה שהעיקר היא התשובה מעומקא דלבא אפילו הפחות שבישראל כשמדבר דבורים קדושים בלב שלם עושים רושם גדול, ואל יאמר הסריס הן אני עץ יבש שרובם שאינם יודעים כוונות אין תפלתם נשמעת, לא זו הדרך, והלואי שיתפללו רק בפירוש המלות התפלות שהוא העיקר, והפיוטים המה טפל, ואמירת קדיש שהוא יהיה המליץ יוש"ר ר"ת י'תגדל ו'יתקדש ש'מיה ר'בה, וכמו שביארתי במ"א גבי מנורה שנתקשה משה השלך העשת לאור כו' עפימ"ש בספר בעל עקדה על מ"ש במקום שבעלי תשובה עומדין כו', והענין הוא שיעשה רק בהתלהבות ולא צריך אז לשום כוונות, רק הכל יהיה נכלל בזה.
<b>ובאופן</b> אחר נ"ל לפרש המקרא הזה עפי"מ שביארתי כבר מקראות אתם נצבים היום כו' עד סוף הפרשה שהענין מורה על עבירות שבין אדם לחבירו ושיעבירו הקנאה מלבבם אעפ"י שנדמה לו שהוא הצדיק נגד חבירו מ"מ יתיישב בדעתו כמה רעות גורם ע"י נטירת השנאה, אחת שגורם הסתלקות השכינה, וכמ"ש עמ"ש כל המתיהר כו' ועוד שגורם רעה לעצמו כמ"ש עושה שלום ובורא רע, ועוד שעובר על הלאוין דלא תשנא ולא תטור כו' וגם גורם שהתפלות אינם מתקבלין כי מהכל נעשה כתר ואז הפחות שבישראל הוא שוה עם הגדול כמו בכתר שהכסף והנחושת שבו הוא נצרך כמו האבן טוב, ומבין הכל נעשה הכתר לאחד, כמו כן בזה, ועוד גורם שלא יכול לעשות תשובה כי הוא צדיק בעיניו, ועוד גורם שלא ימחלו עונותיו מחמת שאינו עובר על פשע, וכמ"ש על פסוק לא החזיק לעד אפו כו'. וכל זה נרמז בפסוקים הללו אתם נצבים שיהיה לכם תקומה אימתי כשכולכם בלב אחד לפני ה' כו' שיש בכם השראת השכינה ואזי ראשיכם שבטיכם כו' עד סוף כל דרגין כולם הם כל איש ישראל דהיינו הכל נחשב לאיש אחד, והמותר ביארתי במקום אחר עד סוף הפרשה.
<b>וזה"ש</b> כאן אחרי שהתשובה שזכרנו למעלה היא קשה מאוד ואין כל איש יכול להגיע לזה, לזאת אני מזהיר על האחדות והשלום וממילא תזכו כלכם כל אחד ע"י תשובת חבירו ויהיה בכם השראת השכינה ולא יהיה מקום לבעל הדין לקטרג, כי חבור עצבים אפרים הנח לו [ב"ר פל"ח ו, כיון ששלום וחבור ביניהם הנח לו] שמעוררין המדה של נושא עון, וזה"ש שובה ישראל שהתשובה שלך יהיה עד ה' אלקיך שתהיה בך השראת השכינה והיינו ע"י האחדות, וטעם הדבר כי כשלת בעוניך ויקשה עליך התשובה מאוד, לזאת אמרו כל כשכולנו באחדות ושלום ממילא תשא עון בעבור שאנחנו מחזיקין במדת העברת פשע ונשיאות עון אנחנו מעוררים גם למעלה מדה זו וקח טוב, ובא לציון גואל אמן.

Chapter 3

<b>הפתיחה</b> הוכח תוכיח את עמיתך כו', עפימ"ש (ערכין טז:) תמה אני אם יש בדור שיודע להוכיח כו', וע"כ העצה היא להוכיח את עצמו וממילא יקבלו השאר התוכחה שלו, ועכ"פ מגיע להמוכיח טובה גדולה מזה כשיגיע לידו דבר עבירה הוא מתבייש לעבור מחמת שבעצמו מקשט אחרים והוא יעבור, וכדאמרי' בגמ' (ב"ב ס.) על ר' ינאי שהיה לו אילן הנוטה לר"ה כו', ובפרט בימים הללו ראוי לספר ולדבר דברי מוסר זה עם זה ודרכי התשובה ובפרט בשבת הלזה שלדעתי על זה נאמר (שבת קיח:) אלו שמרו ישראל שתי שבתות מיד נגאלין דהיינו השבת הזה הוא שבת שובה ושבת הבא שיהיה יום הכפורים, והם נגד בינה ומלכות תשובה עילאה ותשובה תתאה, ראוי להשתעשע בדברי עבוה"ק וכדומה נרדפה לדעת ה'.
<b>וזה"ש</b> הוכח ר"ל כשתרצה להוכיח את אחרים אזי תוכיח את עצמך, מלת תוכיח הוא לשון נפעל, והיינו את עמיתך כמו עם עמיתך כמ"ש (שמות א א) את יעקב, וכ"כ כתב בבינה לעתים [ח"א דרוש ד' לשבת תשובה] ע"פ (משלי ט ז) יוסר לץ לוקח לו קלון ומוכיח לרשע מומו, שיקשט את עצמו וחסרונותיו ועי"כ יהיו דבריו נשמעין.
<b>שובה</b> ישראל עד ה' אלקיך כו' כי כשלת כו' קחו עמכם דברים כו' כל תשא עון וקח טוב כו', נ"ל לפרש עפימ"ש (תהלים קטו א) לא לנו ה' כו' כי לשמך תן כבוד כו', והיינו ג' תקות, תקות החסד וההבטחה והכבוד.
<b>וביאור</b> הענינים עפימ"ש (תהלים לז כה) לא ראיתי צדיק נעזב כו', דהנה יש חילוק בין האוכל בזכות עצמו או בזכות אבותיו, הגם שאין שום בן אדם שיש לו איזו זכות כמ"ש הבינה לעתים [ח"א דרוש א לראש השנה] ע"פ (תהלים סב יג) כי אתה תשלם לאיש כמעשהו בתחלה תשלם לו על שם העתיד כאלו כבר עשאו וא"כ הוא מחוייב בדבר והשכר אחר המעשה הוא בחסד, וע"כ נאמר בברכות (דברים כח ב) כי תשמע לעתיד, ובקללות נאמר [שם מה] כי לא שמעת על העבר, וזהו תקות החסד שהקב"ה צריך לפרנסו מחמת שהוא מעשה ידיו כי לא ברא האדם בשביל להצטער ולדאוג רק לטובה ולישב בנחת, אכן כשאין האדם עושה רצונו אז הוא בעצמו מקפח פרנסתו ואז אוכל בזכות אבותיו, אבל בלא"ה כל זמן שהאדם עושה רצונו של מקום אין צריך לכלום כי אין מחסור ליראיו, וכמ"ש (תהלים טז א) שמרני כי חסיתי בך ונאמר (ש"ב כב ג) אלקי צורי אחסה בו, דהיינו רק בעבור שהוא צורי וגואלי ובוודאי יזמין לי כל הצטרכותי, זהו לא ראיתי צדיק שהוא דבוק בבוראו מעולם אינו נעזב, אבל וזרעו שאינם אוכלים רק בזכות אבות יוכלו להיות נעזבים כשיתמה להם זכות אבות, והיינו עפימ"ש ותחת אשר אהב את אבותיך כו' ויוציאך עפימ"ש חכז"ל (שבת נה.) תמה זכות אבות עיי"ש בתוס' [ד"ה ושמואל אמר] שזהו רק לרשעים אבל לצדיקים לא תמה, וזהו ויוציאך בפניו של זעם, אבל זכות שאר צדיקים רק כשאוחזין מעשה אבותיהן וכמ"ש אצל פוקד עון אבות כו' וכמ"ש האלשיך על וזכרתי את בריתי כו', אבל מי שאוכל מחמת הבטחון אינו נעזב לעולם.
<b>וזהו</b> בטחו בה' עדי עד בלי הפסק, וביאור הדבר כי ביה ה' צור עולמים מחמת שהוא בראו צריך להכין כל הצטרכותו, וזהו כי לא אעזבך (בראשית כח טו), כי לא תהיה נעזב לעולם רק אם עשיתי את אשר דברתי כו' ר"ל כשלא תהיה דבוק בהשי"ת רק תאכל מחמת ההבטחה שדברתי לך, אז תוכל להיות נעזב כשיתמה אותו הזכות, וזהו (תהלים קמו ה) אשרי שאל יעקב בעזרו שברו על ה', שעובד את השי"ת במדת יעקב שהיה רק שברו על ה' ולא מחמת ההבטחה, וע"כ השומר אמת לעולם שלא יופסק לעולם וקיים לעד.
<b>ועוד</b> יש תקות הכבוד שהשי"ת חס על כבודו שלא יתחלל, ואסור לסמוך על זה כי אין הקב"ה וותרן רק שמעניש באופן שלא יתחלל שם שמים וגבי דיליה. וכמו שביארתי ע"פ (במדבר יד כ) סלחתי כדברך כו', דדרך העולם כששנים שונאין זה את זה נכנס ממוצע ביניהם לעשות שלום והולך לכל אחד בפני עצמו ואומר לפניו שקרים איך שחבירו מתחרט על ריבו עמו וכדומה דברים שלא עלו על לבו, וכמו כן הולך לחבירו עד שמזווגן, והגם שגם זה טוב מ"מ אין בזה עדיין בטול קנאה ושנאה מכל וכל כי כל אחד סובר שהוא זכאי, וכבר כתב השל"ה על ענין כזה.
<b>אבל</b> הענין הוא שצריך לילך מעצמו להכניע את עצמו לפני חבירו הגם שנדמה לו שהוא זכאי מחוייב לבטל השנאה בשביל כבוד שמים כמו שאדם אינו רוצה לצער אשתו ובני ביתו ואביו ואמו להגיד להם צערו כמו כן מחוייב לחוס על כבוד שמים שלא לבטל השראת השכינה, וע"כ באותו מעשה במרגלים שיצא הקצף ח"ו לעשות כליון ובאותו שעה לא היו ישראל מתחרטין עדיין לא היה משה יכול לחפש להם שום זכות רק שהקב"ה יעשה למען שמו כמ"ש ושמעו מצרים כו' מבלתי יכולת כו' או שיעשה בזכות אבות כמ"ש זכור לעבדיך כו', ואם היו ישראל תיכף מתחרטין באותה שעה היה הגזירה נתבטלה מכל וכל, וע"כ השיב לו הקב"ה סלחתי כדבריך דהיינו לחוס על כבודי שלא להמיתם כאיש אחד, ואולם חי אני וימלא כבוד ה' כו', ר"ל ואולם כל זה אני עושה רק בשביל שאני חי וקיים לעד וחס אני על כבודי שימלא כל הארץ, אבל באמת האנשים האלה שעדיין פושעים ומורדים אינם ראויים למחילת עולם, וזהו וכל מנאצי לא יראוה אחרי שעדיין הם מנאצי ואינן מתחרטין כלל, ואעפ"י שעשו תשובה אח"כ זה היה אחר השבועה.
<b>ומזה</b> נלמוד שכל בקשתינו בעבור כבוד שמו אינו מועיל לכפר מכל וכל רק העיקר היא החרטה ועזיבת החטא וכמו שנבאר, וע"כ המובחר שבטובות הנ"ל הוא תקות החסד ואם לאו תקות ההבטחה ואח"כ תקות הכבוד שיאריך אפו עד שובינו.
<b>ואולם</b> איך נזכה לטובות ותקות הללו צריך אתערותא דלתתא לעורר ג' מדות הנ"ל, והיינו עפימ"ש (ע"ז מה:) העוקר עבודה זרה צריך לשרש כו', וביאור הדבר שאמרו חכז"ל (יומא פו:) עבירות שהתוודה עליהם ביום כפורים זה אל יתוודה עליהם ביום כפור אחר כו', וכל המפרשים נתחבטו במאמר זה מאוד, הלא דוד אמר וחטאתי נגד תמיד, ואדרבה טוב יותר שהעבירות שעשה יהיו נגד עיניו ולא המצות בכדי שיכניע לבו ולא ישוב לכסלה, ועוד שמא התשובה הראשונה לא היה כהוגן, ועוד למה גינה אותו כל כך לדמות אותו לכלב שב אל קיאו.
<b>אבל</b> הנ"ל עפימ"ש (ירמיה לא יז) שמוע שמעתי אפרים מתנודד כו' אחרי שובי נחמתי כו', דהעולם מתוודים ואומרים אשמנו כו' ועל חטא כו' כמה פעמים ואינם יודעין כלל ענין הווידוי מהו דהלא זה הוא נוסח התפלה, אבל הענין הוא כמ"ש הרמב"ם שישוב מחטוא ויאמר כך וכך עשיתי כו' [הל' תשובה פ"ב הי"ד], וע"כ צריך ליקח מועד ולהתיישב על כל מה שחטא ולפרש החטא בפיו הגם שיקשה דבר זה מאוד להאשים את עצמו כל כך כי אפילו החוטא נגד חבירו אינו יכול להודות על האמת ומבקש אמתלאות ותירוצים לעצמו, וק"ו נגד השי"ת, ובפרט שיעלו החטאים לאלפים ולרבבות שיתעשת בלילה כל מה שעבר באותו היום ובכל השבוע ובכל חודש ובכל שנה מיום הולדו ומעולם לא שב באמת ולא נתן אל לבו כלל לשוב, ואינו דומה חוטא נגד חבירו לחוטא נגד בוראו, וכמ"ש ע"פ ויאמרו לא יראה כו' ולא יבין כו' ע"ש במקום אחר, כי החוטא נגד חבירו הוא רק בהבלי עולם ובן אדם כמוהו, משא"כ החוטא נגד השי"ת שפוגם באורות העליונים ובכסא ובמלאכים ומונע השפע מכל העולמות והכל מאררין אותו האיך העיז פניו נגד השי"ת.
<b>וכמ"ש</b> האותי לא תיראו כו' את השמים ואת הארץ אני מלא, ונאמר אין חושך ואין צלמות להסתר, ונאמר אם אסק שמים שם אתה כו' שם ידך תנחינו כו', ויחשוב בלבו אוי לאותה שעה שעלה על דעתי כך ומה דמיתי בנפשי להמרות פני עליון ואנכי בוש נכלם עפר ואפר רימה ותולעה מה היה לי לעשות מעשים רעים הללו איך לא היה פחדו לנגד עיני להמרותו בביתו, ועי"כ יהיה נבזה ונמאס בעיניו ויבכה במר נפשו ואח"כ יתעשת לומר אחר הבא מה אומר ומה אדבר בושתי להרים פני אעפי"כ הקב"ה רוצה בתשובת רשעים ואם הרבו לפשוע הלא לא תמו חסדיו וכמ"ש קין כל העולם אתה נושא כו' ואני מוסר את עצמי ביד רחמיו של השי"ת, וכמ"ש והוא ניסי ומנוס לי כאם הרודה את בנה הוא מסתיר את עצמו תחת כנפי בגדה ואינו בורח ממנה כי טוב לו עמה וקשה עליו פרידתו ממנה יותר מעונשה כי נאמנים פצעי אוהב, כ"כ אנחנו מתייראין מעונשו של הקב"ה צריכין אנו לברוח אל השי"ת עצמו נפלה ביד ה' כי רבים רחמיו ולא להתרחק ממנו והוא מנוס לנו ומקבל שבים ומרבה לסלוח, וע"כ נעשה אח"כ בריה חדשה כי הוא מובטח בחסדיו הגדולים שיקבל מרירות לבו.
<b>וע"כ</b> כשאומר אותן ווידוין אשמנו ועל חטא הם רק סימנים להזכיר מה שפגם, ומה שאינו יכול לזכור עכ"פ יתוודה בעד חבירו וכללות ישראל כי ערבים זה לזה, וגם נדפסים שאר ווידוים שמפורש יותר חטאים, ועם כל זה ירויח שאם יגיע לידו באמצע השנה איזה דבר עבירה אעפ"י שאז אין עליו אימת הדין כל כך מ"מ מיישב בדעתו איך אוכל להרים פני ביום הכפורים הבע"ל והלא כבר התוודתי על זה וקבלתי עלי שלא לעשות עוד ועכשיו אקלקל גם ווידוי הראשון כי שקר עניתי בו כביכול, וע"י עצה זו יפרוש מעבירות כל השנה, וזה"ש עבירות שהתוודה עליהן ביום כפור זה יראה שלא יצטרך להתוודות עליהן עוד ביה"כ האחר, כלומר עצה זה יקח בנפשו דאל"כ בוודאי שהוא ככלב שב על קיאו.
<b>וזה"ש</b> [שמוע שמעתי אפרים מתנודד יסרתני ואוסר כעגל לא לומד השיבני ואשובה כי אתה ד' אלהי כי אחרי שובי נחמתי וכו' בושתי וגם נכלמתי כי נשאתי חרפת נעורי] שמוע שמעתי אפרים מתנודד ומצטער מאוד ואומר יסרתני מתחלה כו' הייתי כעגל לא לומד שעדיין לא ידעתי גדולתך ואיך ליבוש מלפניך וע"כ אמרתי השיבני כי רצוני לשוב בתשובה ואתה אלקי כי אין לי על מי להשען רק על רחמיך, אבל עכשיו שאחרי שובי בעבירה נחמתי ואחרי הווידוי שידעתי החסרון מכבר וע"כ בושתי וגם נכלמתי בכפליים אפילו על פעם הראשון, וזהו כי נשאתי חרפת נעורי.
<b>והנה</b> כשנחקור לירד לסוף דעתו של החוטא בשעת החטא האיך עלתה כך על דעתו הלא יודע שנפרעין ממנו, ואם נאמר שדעתו שישוב בתשובה זהו טעות גדול דהא אמרו חכז"ל האומר אחטא ואשוב אין מספיקין בידו לעשות תשובה, כי בלא"ה מה שהקב"ה מקבל שבים הוא חסד גדול ועכשיו יהיה אותו החסד למכשול לפניו שעי"כ הוא בא להחטא, וע"כ או שאינו מאמין שהקב"ה מכיר במעשיו ומלא כל הארץ כבודו, או שאינו מאמין בשכר ועונש וכל זה הוא עון עבודה זרה ממש, וזה"ש חכז"ל (שבת קה:) איזהו אל זר שבגופו של אדם זה יצר הרע, שאפילו עבירה קטנה נמשכת מעון ע"ז.
<b>והנה</b> ידוע דכשמפנין איזה בית הכסא צריכין לפנותו אל תכליתו דאל"כ שאם ישאר ממנו קצת הוא מסריח יותר, וע"כ אותן העבירות המה קיא צואה מעלין סרחון גדול בכל העולמות כשמתוודה עליהם ביה"כ ומתחיל לפנותם מגופו צריך לפנותם מכל וכל שלא ישוב לכסלה דאל"כ קשה השנייה מן הראשונה כנ"ל, וזה"ש העוקר ע"ז צריך לשרש אחריה שלא ישאר שום טינוף נדנוד עבירה אצלו.
<b>עוד</b> נ"ל לפרש דהנה אמרו חכמז"ל (ירושלמי מכות ז.) שאלו לחכמה ולנבואה הנפש החוטאת מה תהא עליה ואמרה תמות והתורה אמרה תביא קרבן והקב"ה אומר יעשה תשובה, והנה ממה שהשיבה התורה תביא קרבן מוכח דהשאלה היה אפילו על שוגג דלא מצינו קרבן בתורה על מזיד רק מעט מזעיר כגון ד' שנמנו בריש פ"ה דכריתות ואין נוהגין אצלינו כלל, וא"כ ע"כ כולהו בחדא מחתא מחתינהו דכמו כן החכמה שהשיבה הנפש החוטאת תמות ג"כ אפילו על שוגג, וצריך להבין דטענת אבימלך היה שמא אתה דן שוגג כמזיד.
<b>אבל</b> הענין הוא דהעולם טועין וסוברין שבעל תשובה הוא רק מי שעבר עבירה גדולה עריות או אכילת איסור גדול אבל על דברים שאדם דש בעקביו אינם נזהרין כלל כגון ליצנות ולשה"ר ולברך ברכת הנהנין בכוונה לשמוע קדיש ושמו"ע או על הרהור הלב שע"ז אומרים על חטא שאנחנו חייבים עליהם עולה, דלא מצינו בתורה חיוב עולה רק בא על הרהור שלכך כולה כליל כדאיתא בתורת כהנים, והאמת מי שפחד ה' נגד עיניו תמיד הוא ירא וחרד מלפניו כמו העומד לפני המלך ניצול אפילו משוגג, כמ"ש במ"א ע"פ לבעבור תהיה יראתו על פניכם לבלתי תחטאו, ומחמת שיראתם אינה יראה אמתית מפחד ה' רק יראת העונש על כן אין נזהרין בדברים הללו, ועל כן כל תשובתם אינו רק בשביל עצמם ועובדים את עצמם וזהו אל זר שבגופו של אדם שאינו עובד להשי"ת רק את עצמו וזהו מעשה יצה"ר.
<b>והנה</b> ידוע שאם יש לאדם איזה נגע בגב היד או ברגל והולך לרופא שאינו מומחה עושה לו תחבושת ומרפאהו ומכל מקום יצמחו הנגעים הללו ממקום אחר, אבל הרופא מומחה יודע ומבין שזה בא מחמת קלקול הליחות שבגופו וע"כ נותן לו סמים למרק גופו ולטהר הליחות והדמים שבו. כמו כן בענין החטאים צריך להבחין על השורש שממנו בא הקלקול היינו המדות רעות שבקרב איש ולב עמוק ולתקנם, וזה"ש העוקר עבודה זרה דהיינו אותו היצה"ר הנ"ל צריך לשרש אחריו לתקן השורש של מדותיו לבעבור לא ישוב לכסלה, והם ג' עקריים דהיינו הקנאה והתאוה והכבוד שמוציאין את האדם מן העולם.
<b>וביאורם</b> ואופן תיקונם עפימ"ש בנועם מגדים [סוף פ' וילך] ע"פ כי ירבה לסלוח כו' ופ' חנון ה' וצדיק כו' עיי"ש שע"י האחדות נהפך מדה"ד לרחמים. אבל כגון דא צריך להבין מה ענין זה לזה משום שהאדם מוחל לחבירו גם השי"ת ימחול לו הלא אין דומה מה שיחטא להאדם למי שיחטא נגד ממ"ה הקב"ה ופוגם באורות עליונים כמ"ש לעיל, וגם צריך להבין מה שמפייסין זה את זה ביום הכפורים אי משום דאיתא עבירות שבין אדם לחבירו אין יום הכפורים מכפר הלא מתחלה צריך לתקן עבירות שבין אדם למקום הלא לא היה עדיין התחלה כלל לתשובה נגד השי"ת ולא עלתה על לבו עדיין כנ"ל.
<b>אבל</b> הנראה לי דהענין הוא שנאמר אצל דור המבול שהיה עונשם קשה מדור הפלגה אעפ"י שחטאם היה יותר גדול, והיינו משום שהיה ביניהם אחדות גבי דור הפלגה, ומכל שכן גבי ישראל כשיש ביניהם אחדות יש השראת שכינה וכלום חסר מבית המלך וממילא אין אומה ולשון יכולה לשלוט בהם, והיינו משום שאחדות בא ע"י הכנעה כמ"ש במ"א באורך, והקב"ה שוכן את דכא ואין מדקדקין במעשיו.
<b>ביאור</b> הענין דאמרו חכז"ל (גיטין לו:) הנעלבים ואינן עולבים כו' עליהן הכתוב אומר ואוהביו כצאת השמש כו', שיש ג' עניני ענוה הא' כשחבירו הוא מחרפהו אינו משיב לו דברים קשים רק מתרץ את עצמו ומצדיק את עצמו לפניו, וענוה זו אינה באמת כי מכל מקום מוכח שקשים עליו החירופים ורוצה שישבחוהו, והב' הוא שאינו מתרץ את עצמו ואינו משיב כלום ומכל מקום בלבו יש שנאה עליו על שחרפהו, והג' הוא שאין בלבו שנאה כלל ואדרבה הוא מחזיק טובה לחבירו ושמח בדבר שאומר לו חסרונותיו ומודה על האמת ומקשט מדותיו, וזהו הענוה באמת שאינו חס על כבודו בעבור כבוד שמים שיותר נוח לו להיות שוטה מלהיות רשע לפני הקב"ה כי עי"ז יתקן מדותיו כי כל הנגעים אדם רואה חוץ מנגעי עצמו, ועכשיו חבירו מודיע לו על נגעיו, ואם אין בו דבר זה הוא מקבלו לכפרת עון, וזהו הנעלבים ואינן עולבים כו' כל הג' מדות שגם עושים מאהבת השי"ת כמ"ש כבר על הפסוק בהטיבו את הנרות שמחמת שאוהב את השי"ת אוהב גם את הבריות, וגם שמחין ביסורין למרק עונותיהם ומפשפשים במעשיהם הם ראויים לאותה אצטלא כצאת השמש בגבורתו.
<b>מכל</b> הלין טעמי נמצינו למדין שהפיוס והריצוי שמתרצין זה לזה ביום הכפורים צריך להיות באמת לאמיתו ובאהבה וחיבה שלימה ונפש חפיצה כדי שיהיה אחדות גמור ועי"כ תתבטל מדת הקנאה והשנאה וגם מדת רדיפת הכבוד והגאוה שכל עצמיות האחדות בא ע"י הכנעה כנ"ל.
<b>ואולם</b> מדת התאוה שאינו מסתפק במה שחננו השי"ת ואינו שמח בחלקו כבר אמרו בשמים ממעל ועל הארץ מתחת (דברים ד לט) פי' כשידאג במילי דשמיא יראה מה שלמעלה צדיקים הגדולים וטובים ממנו וישתדל ללמוד ממעשיהם ולהגיע למדריגתם, ועל הארץ כשדואג במילי דעלמא יראה מתחת שיש הרבה בני אדם מטופלים שאין להם די מחייתם וחיים בצער גדול ב"מ, כי האדם נברא להוסיף שלימות כמ"ש הנפטר מהחי יאמר לו לך לשלום כו' אבל במילי דעלמא אל תסתכל בקנקן שהוא הגוף רק במה שיש בו דהיינו הנשמה, ומדה זו מטרדת מאוד האדם מכל חפצי שמים כי עיניו ולבו וכל מעייניו רק הב הב.
<b>והעצה</b> לזה עפימ"ש בכל צרתם לו צר כו' והנ"ל עפימ"ש זכרנו לחיים כו' שהם יתור לשונות והנ"ל עפימ"ש (תהלים קכב ו) שאלו שלום ירושלם כו', והענין הוא שהאדם ישיב אל לבו האיך עולה בדעתו לבקש כל תאותו מאחר שכבוד שמים הוא בתכלית השפלות בעולם הזה בזמן הגלות אין איש מתעורר להחזיק ולפרסם שמו ולעבוד עבודתו, ובית קדשו ומשכן כבודו ועיר תפארתו המה לביזה וחרבה, וע"כ די לעבד שיהיה כרבו, וזה"ש שאלו שלום ירושלים דהיינו כשתשימו ללבכם ענין שלום ירושלים איך היא בשפלותה וממילא ישליו אוהביך יניחו את רעתם שלא להצטער על מאורעותם, וזה"ש והשיבות אל לבבך כי בכל הגוים אשר הדיחך דהיינו בכל הצרות אשר עוברים בכלם ד' אלקיך שמה שהשכינה ג"כ בגלות, וע"כ ושבת עד ה' אלקיך שתעשה תשובה למען שמו י"ת.
<b>והנה</b> בג' ראשונות אסור לבקש צרכיו רק שבחו של מקום בפרט בברכה אבות שהוא העיקר דמדינא דש"ע אם לא כיון באבות חוזר לראש, ואעפי"כ תאוה להזכיר ג"כ צרכינו בברכה זו מהאי טעמא גופא מחמת שברכת אבות היא האהובה ונכבדת ומתקבלת מכל השאר, וזה"ש זכרינו לחיים כי אתה רוצה בכך שנחיה חיים טובים, וע"כ כתבנו בספר החיים בשבילך כי בכל צרתם לו צר, וזהו למענך אלקים חיים.
<b>והנה</b> יש חילוק בין הטובות והחסדים שאב ואם עושין לבנם ובין הטובות שהאדם עושה לחבירו, כי אב ואם עושין מחמת אהבה רבה ואין נחשב בעיניהם ליגיעה כל הטרחות והטובות שיש להם עם בניהם וע"כ הוא דבר שלא יופסק לעולם כי הטובות שהם מטיבים לבנם הם מטיבים בזה לעצמם, אבל אדם אחר שמטיב לחבירו אין מגיע לעצמו שום טובה מזה וע"כ הכל בספרתו לחשבון גדול ולפעמים יתרבה בעיניו ויפסיק מלהטיב עוד, וזה"ש שהשי"ת מתנהג עמנו כאב עם בנו כי בכל צרתם לו צר שכביכול יצטער בצערינו וגם מלאך פניו הושיעם כי כביכול ישועתו תלוי בישועתנו על כן באהבתו ובחמלתו גאלם שכל טובותיו הם מחמת אהבה רבה וממילא וינטלם וינשאם כל ימי עולם שלא יתמו חסדיו, וזהו תקות החסד שהתחלנו בו.
<b>והנה</b> מכל האמור שע"י שנבטל מאתנו ג' מדות רעות קנאה ותאוה וכבוד נזכה לג' טובות תקות החסד והבטחה וכבוד, וכבר נתבאר שתקות החסד היא המעולה שבכלן שאין לה הפסק והב' היא ההבטחה והג' הוא הכבוד וע"כ סדרם פה הנביא, וזה"ש שובה ישראל עד ה' אלקיך דהיינו תקות הכבוד שיעשה למען שמו י"ת וזהו רק כי כשלת בעונך בזמן שלא תוכל לבקש יותר מחמת שיש לך עונות הרבה, אבל אני מייעצך קחו עמכם דברים דהיינו הבטחות האבות ושובו אל ה' כשתחזקו במעשיהם אזי זכותם לא תמה, ויתר על כן אמרו אליו כל ר"ל כשתהיו באחדות והכנעה בכלל אז תשא עון שתהיה עובר על פשע וקח טוב כי זהו מדת החסד שהקב"ה אמר (ירושלמי מכות ז.) הנפש החוטאת יעשה תשובה, ונשלמה פרים שפתינו ולא יצטרך לקרבנות כמו שאמרה התורה, ואדם ובהמה תושיע כו', אמן וכי"ר ובא לציון גואל בב"א.

Chapter 4

<b>בפרשת</b> התשובה, הנה פ' התשובה היא היסוד לכל התורה ושקולה כנגד כל המצות כי כל מצוה היא אבר בפני עצמו אבל ע"י מצות התשובה זוכה לכל התרי"ג מצות כי זדונות נעשין לו כזכיות ע"כ צריך לשום עינו ולבו לעיין בפרשה הזאת ולידע איזה הדרך הטוב בענין התשובה בכדי להגיע לשלימות הזה, כתיב והיה כי יבואו כו' ושבת עד ה' אלקיך כו' ונתן ה' כו' כל האלות כו' ואתה תשוב כו', כבר הארכתי בדקדוקים בפ' זו ועכשיו נוסיף לפרש עפימ"ש בפרקי אבות רבי חנינא בן חכינאי אומר הניעור בלילה ומפנה לבו לבטלה כו' שעמדו בו המפרשים.
<b>הנה</b> לפנים בישראל משהגיע ר"ח אלול ואילך היה מוטל פחד הדין על כל איש ואיש והיה נראה לעינים בהכרת פניהם שמכינים את עצמם ליום הדין כי בא לשפוט את הארץ והתחילו לתקן א"ע ולקשט מעשיהם בכדי לבוא זך ונקי חף בלי פשע ליום פקודה וכמ"ש רבי יוחנן בן זכאי אלו לפני מלך בשר ודם היו מוליכין אותי כו' עאכו"כ כו', אבל עכשיו ההרגל עמעם את הדבר ואין דורש ואין מבקש לשום לב לענין הימים הנוראים הללו שהפליא השי"ת חסדו עמנו לפתוח שערי תשובה וחרטה ועזיבת החטא, וכמ"ש בבינה לעתים [ח"א דרוש ג' ליום ב' דר"ה] ע"פ (תהלים קיט קנה) רחוק מרשעים ישועה כו' רחמיך רבים כו' שענין התשובה הוא לכאורה נגד השכל.
<b>אי</b> לזאת בוודאי ראוי ונכון להתאמץ בכדי להתחזק בהחטיבה הזאת כמוצא שלל רב ולא להתרפות מעסק התשובה, וכמ"ש במדרש [קהלת רבה וזוטא פ"ז] משל למלך שתפש לסטים וסגרן בבית הסוהר ובלילה חתרו את עצמם ונסו ונמלטו חוץ מאחד שלא נמלט ונשאר שם, ולמחר בא המלך אמר לאותו שנשאר שם עליך מוטל עונש כולם כי אתה מתחייב בנפשך הרי המחתרת חתורה ואתה לא תנצל, כמו כן לענין התשובה שהקב"ה חותר חתירה מתחת כסא הכבוד וכל העולם חוזרין בתשובה א"כ הרי זה העצל מתחייב בנפשו, וזה"ש רבי חנינא בן חכינאי [אבות פ"ג ד] הניעור בלילה כאשר כבר סוגרו שערי אורה והמהלך בדרך יחידי שכל מי שהוצרך לתשובה כבר עשה כל אחד את שלו וזה פירש את עצמו מן הצבור הרי זה מתחייב בנפשו, וכבר ביארתי מאמר זה במ"א.
<b>הנה</b> כי כן צריכין לשית לב אופן עבודתינו בימים הללו, ולדעתי הם על ג' אופני המרומזים בפסוק (ישעיה סו ב) ואל זה אביט אל עני ונכה רוח וחרד על דברי, דצריך להבין ממה נפשך אם העני הוא צדיק מה רבותא דהוא עני אפילו אם הוא עשיר היה להקב"ה להביט בו, ואם אינו צדיק א"כ מהו אל זה אביט, וכמו כן קשה בנכה רוח ממה נפשך כנ"ל, אבל הנ"ל דהנה למראה עינינו בימים הללו נעשים ג' דברים הא' הוא מה שנוגע לשמו הגדול וקבלת עול מלכות שמים כי היום הרת עולם וכמ"ש אדון עולם אשר מלך וע"כ צריכין לחדש המלוכה וכמ"ש במ"א באורך, והב' הוא מה שנוגע אלינו והוא נחלק לב' חלקים הא' מה שנוגע להנשמה ורפואת הנפש דהיינו מחילת עונות שנעשו בימים הללו ע"י התשובה, והב' מה שנוגע להגוף דהיינו מחמת שהוא יום הדין ונקצב חיי בני ומזוני לכל בריה וכמ"ש למשפטיך עמדו היום כו'.
<b>והג'</b> אלה הם לדעתי נגד מלכיות זכרונות שופרות, דהיינו מה שנוגע לשמו הגדול נעשה ע"י המלכיות ומה שנוגע להגוף נעשה ע"י הזכרונות שיעלה זכרונינו לטובה לחדש עלינו שנה טובה, ומה שנוגע לנשמה נעשה בשאר ימי התשובה, וב' הראשונים דהיינו מלכיות זכרונות נעשה בר"ה אבל מחילת העון נעשה בשאר ימי התשובה עד יום הכפורים כי בראש השנה אין להזכיר עונות. והנה ג' אלה רמוזים במקרא זה דהיינו עני שהוא מה שלצורך הגוף הן פרנסה או רפואה, ונכה רוח הוא לענין מחילת עונות שלבו של בעל תשובה נשבר בקרבו וזהו עיקר התשובה, וחרד על דברי הוא לנגד מלכיות.
<b>והנה</b> ג' אלה אין להם שייכות זה לזה כלל דוודאי מחמת שהוא יום הדין לא נקבע בשביל זה ימי התשובה וכמ"ש בשנה שעברה בראיות ברורות, וא"כ לכאורה היה ראוי לעשותה ג' זמנים מיוחדים, אבל הענין הוא עפימ"ש במדרש [מדרש תהלים פכ"ז] אחת שאלתי כו' אמר לו הקב"ה אחת שאלתי כו' א"ל ממך למדתי כו', וכמ"ש במ"א באורך עיי"ש, והיוצא לנו מזה שאלולי שהיה מוטל אימת הדין על האדם לא היו נכנסין כלל בגדר היראה ולא היו מתעשתים לתשובה ועל ידי כן מיישרין אותנו לבוא להגיע אל דרך המלך שהיא מדת היראה וכמבואר במ"א.
<b>ועפי"ז</b> ביארתי גם כן מ"ש הזוכר למזכיריו טובות זכרונות, עפימ"ש בקול יעקב ע"פ (ישעיה סב ו) המזכירים את ה' כו', והעיקר הוא שאין הזכירה הזאת להזכיר את השי"ת רק שאנחנו לא נסוג אחור ממנו, וזה"ש הזוכר למזכיריו לאותן שהם מזכירין אותי, הטוב מזה הוא, רק זכרונות דהיינו מה שהם זוכרין בהשי"ת, אבל לענין ההזכרה אין צריך להזכירהו כי הכל צפוי לפניו ואין שכחה לפני כסא כבודו.
<b>הנה</b> כי כן נתן לנו הימים הללו בכדי להזכיר אותנו כנ"ל, אבל באמת אין הכוונה בזה להצטער ולשום כל מעיינותינו לתאות עוה"ז כי לא קצרה יד ה' כו' וכל אב חפץ להשפיע לבנו כל טובות רק העונות מבדילים, וע"כ נקבעו שני הענינים הללו עכשיו שע"י מחילת העון ממילא יהיו לנו כל הטובות וברכות, וע"כ עיקר ענין התשובה הוא רק שיהיה נשאר בתומתו מה שקיבל עליו מעכשיו ולהבא להטיב דרכיו דאל"כ מאי מהני ליה התשובה אפילו לענין הדין דלמטה אינו פועל כלום, וכמ"ש על עיני ה' אלקיך בה עתים לטובה כו' עתים כו' (ר"ה יז:) וכמ"ש בזה במ"א.
<b>וע"כ</b> צריך להתחכם איך תהיה התשובה וכמ"ש ע"פ וכי תבאו מלחמה כו' ותקעתם כו' עפימ"ש תשובה ומעשים טובים כתריס כו' וע"כ אמרו חכז"ל (יומא פו:) עבירות שהתוודה עליהם ביום כפורים זה אל יתוודה עליהם יום הכפורים אחר וכמ"ש שם, [מבואר לעיל בדרשה טז]. ויתר על כן צריכין לשום לב למה שנוגע למלכות שמים, וכענין שביארתי במ"א עמ"ש בכל לבבך ובכל נפשך דהיינו בהגוף ובהנשמה, אפילו היו עונשין גהינם על המצות היה מוכרח לעשותן מאהבה וכמ"ש בכוזרי וכמ"ש במ"א, והנה לכאורה לענין זה אין צריך עצבות ואדרבה באור פני מלך חיים וצריך להיות בשמחה וטוב לבב.
<b>אבל</b> האמת הוא שיותר יש לנו להצטער ולדאוג על זה, והוא עפימ"ש (תהלים קכב א) ע"פ שמחתי באומרים לי בית ה' נלך עומדות היו רגלינו כו', עפימ"ש (תהלים מב ד) היתה לי דמעתי לחם יומם ולילה באמר אלי כל היום איה אלקיך, ועפ"י משל הידוע לעשיר שתיקן מאכלו דהיינו שחותכין לכל אחד פרוסת לחם כאשר העני לא הספיק לו בזה הפרוסה מחמת שלא אכל יותר, כמו כן אנחנו בזמן שבית המקדש היה קיים היה לנו כל שאר מאכלים ותפנוקין דהיינו כהן גדול וקרבנות וקטורת וסנהדרין וכהנים בעבודתן כו', אבל התפלה והבכיה היו מעט משתמשין בה רק לצורך גדול והוא הלחם הקבוע רק היו שבעים משאר תפנוקין, אבל עכשיו אבדנו כל התפנוקין ולא נשאר לנו רק הלחם הזה דהיינו התפלה והבכיה וזה"ש היתה לי דמעתי כו' מחמת שאומרים אלי איה אלקיך שלא נשאר לי יותר כלום, וכמשל לאב שהגלה את בנו ואח"כ בא אליו לבקרו וראה שנחפז מאוד לאכל לחם, ובכה ואמר האיך בני רעב כל כך שנחפז לחטוף חתיכת לחם מה שלא רצה בבית אביו אפילו תפנוקין, כמו כן אנחנו בגלותינו אנו שמחים כשמוצאים איזה דרשן או בעל תפלה שיוכל להתעורר אותנו כדי לבכות, וזהו תחיית נפשינו ע"י הבכיה תחיה נפשינו שנקל מן הלב הנאנח והכבד, וכל זה מחמת אבדון בהמ"ק ושכינת כבודו כנ"ל.
<b>וזה"ש</b> אל זה אביט שאעפ"י שהוא עני ונכה רוח דהיינו שצריך להתפלל עבור עונות וגם עבור עצמו לפרנסה ורפואה ואעפי"כ חרד על דברי רק בשביל כבוד שמים.
<b>וזה"ש</b> והיה כי יבאו כו' כמבואר במ"א עי' לעיל, ונתן ה' כל האלות כו' כמ"ש ע"פ נח איש צדיק כו' ששני הדעות אמת שהיה חלון ואבן טוב עיי"ש, ואח"כ ואתה תשוב שתשאר ג"כ אח"כ באותן המדות טובות שקנית לעצמך.

Chapter 5

<b>ראו</b> עתה כי אני אני הוא כו' מחצתי ואני ארפא כו' כי אשא שמים כו' אם שנותי ברק חרבי כו' (דברים לב לט), הדקדוקים רבים פה כמבואר במ"א, והנ"ל עפימ"ש בהפטורה (מיכה ז יח) מי אל כמוך נושא עון וכו' ישוב ירחמנו כו', גם פה רבו הדקדוקים וכפל המלות, ועוד קשה מ"ש בגמ' דר"ה (יז.) ר' יוסי בר חנינא נושא עון כו' ור' אליעזר אמר כובש כו' אמר רבא ועון עצמו אינו נמחק, דקשה באיזו סברא פליגי, ועוד דהא המקראות סותרין זה את זה דכתיב נושא עון וכתיב יכבוש, וגם קשה מ"ש רש"י דכובש זכיות והא כתיב יכבוש עונותינו, ועוד קשה מה שאמר רבא דעון עצמו אינו נמחק דמנ"ל הא ומי ביקש זאת מידו ללמוד חובה.
<b>והנ"ל</b> עפימ"ש בפרקי אבות [פ"ב מ"א] רבי אומר איזהו דרך ישרה שיבור לו האדם כל שהוא תפארת לו מן האדם ותפארת כו' והוי זהיר במצוה קלה כבחמורה כו' והוי מחשב כו', דהנה אמרו חכז"ל [שם מ"ח] אם למדת תורה הרבה אל תחזיק טובה לעצמך כי לכך נוצרת כו', דביאור דבריהם עפימ"ש בפ"ק דע"ז (יט:) לא יאמר אדם אחרי שנצרתי לשוני מרע כו' אלך ואתגרה בשינה ת"ל עשה טוב כו' ע"ש, והיינו דכל אדם צריך להתיישב את עצמו למה נברא ולענין מה הוא חי בעולם כי אם אם לא היה נברא לא היה עובר עבירות ולא היה חוטא במצות לא תעשה, רק כוונת הבריאה היה לסגל מצות ומעש"ט ותורה והרי הוא דומה למי שהולך ונוסע לאיזה יריד ולא קנה שום סחורה, והנה הגם שאינו יכול להפסיד מ"מ עשה הוצאות על חנם ונצטער ענה בדרך כוחו ובלה הזמן בחנם, וזה"ש כי לכך נוצרת שאלולי כן לא היית צריך להיות נוצר, אבל מי שקנה סחורה בשוק ומרויח אין עינוי הדרך נחשב בעיניו כלל לצער כי אדרבה עושה הכל בזריזות לקום כעלות השחר לנסוע לדרכו ואינו חושש על מיעוט השינה ואוכלין בדרך כי עיניו צופות רק על הריוח העתיד לבוא מנסיעה זו.
<b>כמו</b> כן עסקינו במצות ומעש"ט אחרי שאנחנו מאמינים בקיבול שכר הגדול בעה"ב שיפה שעה אחת מכל חיי עוה"ז, והנה כשאדם ישים עיניו ולבו אל הדברים האלה בוודאי ימשכהו לבו ורוחו לעשות הכל בזריזות גדול, וכל שכן וק"ו מעסקי עוה"ז והנסיעה להשוק שהוא על ספק אם ירויח או לא וגם הריוח הוא דבר מיעוט, אבל הריוח של מצוה הוא נצחי ורב מאוד והוא בטוח בהריוח כי נאמן הוא בעל מלאכתך שישלם לך שכר פעולתך וכמ"ש שלכך לא נאמר שכר המצות בתורה לפי שאינו דבר שמחזיק אותו כל חללי דעלמא.
<b>וזה"ש</b> והוי זהיר במצוה קלה ר"ל שתעשה בזריזות גדול שאין אתה יודע מתן שכרן של מצות, ר"ל שהוא גדול כל כך שאין מחזיק אותו שכל אנושי רק עין לא ראתה כו', וגם י"ל שאין אתה יודע כו' ר"ל שהרי לכך לא נאמר שכר מצוה בתורה לפי שהרבה הוא מאוד וע"כ הוי מחשב כו' שבכל פעם שתצטרך לכפות את התאוה בשביל איזה מצוה תהיה רק מחשב השכר שיגיע לך ממנה וממילא יקחך לבך לעשות בזריזות והתאמצות הרבה כמו נוסע ליריד להרויח כנ"ל ולא תצטרך כלל להתגבר בכח לכפות היצר כי מצד הטבע יביאך לקיום המצות בכל מה שיש בכחך לעשות בין קלה ובין חמורה בהכל הריוח גדול מאוד, ובשאול מי יודה כו', לא המתים כו', וכל עוד נשמתו בו יוכל לסגל מצות ומע"ט, כדאיתא בעירובין (סה.) כדאתי יומי אריכי וקטיני כו', ואח"כ יצר לאדם מאוד ויתחרט על כל שעה ורגע שביטל בלא דבר ולא עשה איזה מצוה להחיות את נפשו, וכמ"ש במשלי [ה יא] ונהמת באחריתך ככלות בשרך כו', ויהיה צריך ליתן דין וחשבון על כל תנועה ותנועה אפילו על שיחה קלה, וכ"כ לענין השכר אפילו שכר שיחה נאה כדמצינו גבי פרעה, על כל זה מורה לנו התנא הקדוש הזה שעורר לבנו לתורה ולמצות.
<b>והנה</b> כל זה הוא רק מדת הבינונים שעושין רק בשביל קבלת פרס, אבל יש עוד טעם אחר מה שלא נאמר שכר המצות בתורה דהיינו שלא יעשה בשביל זה, וזה"ש [הקדמת איכה רבה פ"ב] הלואי אותי עזבו ואת תורתי שמרו, כי העובד לקבל פרס אינו עובד את השי"ת רק עובד את עצמו, ומה חילוק יש בין שעושה בשביל שכר עוה"ז או שעושה בשביל שכר עוה"ב, עכ"פ אינו עושה מאהבת השי"ת, וזה"ש הלואי אותי עזבו כו' דהיינו שלא יעשו המצות בשביל השי"ת רק את תורתי שמרו אעפ"י שעשו בשביל עצמם אעפי"כ הייתי מתחסד עמהם אעפ"י שעושין שלא לשמה, וזה"ש רבי איזהו דרך ישרה שיבור לו האדם, דלכאורה קשה הלא הדרך מבואר בש"ע כל הדינין והנהגין וכמ"ש במדרש שמואל עמ"ש וכל מעשיך בספר נכתבין כו', אבל הענין הוא עפימ"ש ראה נתתי לפניך כו' ובחרת בחיים וכמבואר אצלי לעיל בפרשת נצבים. ותוכן הדבר שיש בחינת טוב ויש בחינת חיים, ועל זה אמר שיבחור את החיים ולא את הטוב.
<b>והנה</b> כי כן כוונת רבי שאמר איזהו דרך ישרה כו', שיש לפנינו שני דרכים ישרים דהיינו הא' הדרך הראשון שכתבתי והב' הדרך השני הלז שעושה בשביל הקב"ה, ואיזהו משנים יבור לו האדם, ועל זה אמר כל שהוא תפארת לעושיה כו' דהיינו הקב"ה שצוה עליה וגם תפארת מן האדם דהיינו להנשמה, ועל זה אמר והוי זהיר במצוה קלה כו' שמעתה אין חילוק אצלך בין שהיא קלה שאין עליה קיבול שכר כל כך כמו חמורה שמאחר שהעשיה אינה בשביל השכר, וזה"ש שאין אתה יודע מתן שכרן כו' ר"ל שאין רצונך לידע מתן שכר ואפילו היו נותנין שכר על העבירה ועונש על המצוה אעפי"כ היה בוחר לעשות מצות מחמת שהם צווי השי"ת ורצונו בכך, והוי מחשב הפסד מצוה נגד שכרה ר"ל שאם אתה מפסיד פעם אחד לעשות איזה מצוה יהיה נחשב בעיניך להיזק גדול כנגד שכרה כאלו הפסדת שכר גדול.
<b>ובזה</b> מיושב מה שדקדקו המפרשים דהול"ל הוי מחשב שכר מצוה ע"ש, ויש להמתיק זה דבנוהג שבעולם כשאדם הולך לדבר מצוה כגון לביהכ"נ ובאותה שעה נמצא בידו איזה משא ומתן שיכול להרויח אזי הוא מתעסק לפרנסתו ואינו הולך אפילו בשביל ריוח מועט, משא"כ כשכבר היה בביהכ"נ וקיים המצוה אז אינו רוצה למכרה אפילו בכל הון, וכמ"ש אם יתן איש את כל הון ביתו באהבה בוז יבוזו לו, וזה"ש הוי מחשב הפסד מצוה מה שבטלת אותה זה יהיה לך כנגד שכרה כאלו כבר קיימתיה ואתה מוכר שכרה שהוא שוה הון דעלמא כמו כן יהיה בעיניך המצוה בתחלת קיומה.
<b>ועוד</b> י"ל והוי מחשב הפסד מצוה כי מי ששותה סמי רפואות המרים הוא שותה אותם במהירות שלא ירגיש בהצער שתיית הסמים הרעים האלה, וכן מי שלוקח איזה דבר ביוקר ונתאנה אינו רוצה לחשוב כלל מה שנתן בעדו וכן בעד סמי רפואות מחמת שהוא מיצר על ההוצאה, אבל בכאן הוי מחשב הפסד מצוה כו' שאם ירע בעיניך ההפסד זה ואעפי"כ תהיה זהיר במצוה כו' שיעשה בזריזות כנ"ל.
<b>הנה</b> כי כן מצינו חילוק לענין התשובה דצריך להבין במ"ש תבוא לפניך תפלתינו שאין אנחנו עזי פנים כו', דקשה דמה היא התפלה שאומרין תבוא לפניך תפלתינו הלא אין מתפללין כאן כלום רק מתוודין, וגם מנהג ישראל בווידוי על חטא כו' ממתינין על הש"צ אצל ועל כולם אלקי כו', וגם צריך להבין מ"ש בזה"ק [תיקו"ז כ"ב ע"א] שהחמיר מאוד ומתרעם על האנשים המתפללין הב לנו חיי ומזוני ולית להון בושת אנפין כו', דקשה דהא הרבה תפלות נתקנו על זה, וגם כל הברכות אמצעיות שבשמו"ע הכל הוא לצורך עצמינו, וניישב ג"כ מה שהקשה הר"ן [דרוש התשיעי ואתחנן אל ד'] על משה רבינו ע"ה שהתפלל אעברה נא בארצך כו' ולמה לא התפלל שיחיה עוד זמן רב כי בהעברה בעלמא מה איכפת לו ועדיין לא יוכל לקיים המצות, ותירץ דלא רצה לבקש בבת אחת והיה בדעתו להתפלל אח"כ עוד, ולפי דעתי קשה עוד למה התפלל בפשיטות למחול לו עון של המי מריבה והקב"ה הוא מוחל וסולח אם ממילא היה מבוטלת הגזירה שלא יכנס לארץ, וכמו שהתפלל במקום אחר סלח נא לעון העם הזה כו' ובוודאי היה הקב"ה מוחל לו דאפילו בבשר ודם כתיב לא יהיה המוחל אכזרי וכ"ש וק"ו לבעל הרחמים.
<b>ונ"ל</b> עפימ"ש האלשיך ע"פ קחו עמכם דברים ושובו אל ה', דצריך לשום אל לבו עניני התשובה ומה שמתוודה לא יהיה משפה ולחוץ, ובאמת נחזי אנן בנוהג שבעולם אפילו כשאומר הווידוים ובפרט מה שאומרים ביום כפור קטן שאין בי לא תורה ולא יראה כו' אבל אני בער כו' גזלן כו', והנה אם יבוא חבירו ויזלזלנו באותן המדות רעות בוודאי יקפיד מאוד עליו וישתדל לקנסו ולהנקם ממנו, והרי הוא העיד על עצמו שהכל אמת, ועל כרחך צ"ל דמה שאמר כל הווידוים הללו לא היו פיו ולבו שוין רק אמר הדברים ככתבן ולבבו לא כן ידמה, וא"כ הרי העיד שקר בעצמו, ודובר שקרים לא יכון כו', אבל אמת נכון הדבר שאם יתעשת האדם בעצמו ויכיר ערכו באמת לאמיתו בכל הנהגותיו עיניו יחזו שהוא נעור וריק מכל טוב ועדיין לא עשה תנועה לשם שמים, ועבר על הרבה מצות ל"ת שקר וחנופה וגזל וגניבה ואפילו גניבת דעת אסור, וכן גזל אפילו שואל שלא מדעת נקרא גזלן.
<b>ומאוד</b> מאוד צריך ליזהר בדבר שבממון, וכמו שאמרו חכז"ל (יומא פה:) ע"פ מכל חטאתיכם לפני ה' תטהרו, על עבירות שבין אדם לחבירו אין יום הכפורים מכפר, דבאמת צריך להבין למה יגרע עבירה זו מחייבי כריתות ומיתת ב"ד שעל כולן יה"כ מכפר, אבל הנ"ל עפימ"ש ע"פ כי לא יאבה ה' סלוח כו' כמבואר אצלי במ"א באורך. ותוכן הענין דקאי על עבירות שבין אדם לחבירו כי הוא צדיק בעיניו ע"ש, וזהו בשרירות לבי אלך, וע"כ אינו עושה תשובה כלל, וזהו למען ספות הרוה את הצמאה דהיינו שוגג קשה ממזיד, כמו כן עבירה זו שהוא סבור שהוא צדיק, והנה בכל עבירות יוכל מדת הרחמים למחול לו נגד מדת הדין, משא"כ בעבירה זו אדרבה מדת הרחמים מקטרג עליו מחמת שעשה עולה לשכנגדו ומדה"ר מרחם על הנגזל, וכן ראיתי לפרש ע"פ (שמות כב כו) ושמעתי כי חנון אני, וזה"ש לא יאבה ה' סלוח לו כי אי אפשר שיהיה לו מחילה לענין זה כי אז יעשן כו' כשיעורר רחמי השי"ת אז אדרבה יתעורר מדה"ד כנגדו, ואפילו בדברים אסור להונות לחבירו אפילו שלא בפניו נקרא מכה רעהו בסתר.
<b>וע"כ</b> כל מי שיודע שיש לחבירו תרעומת עליו צריך דוקא לרצותו ולא יחפש אחר אמתלאות ותירוצים לתרץ את עצמו ולהצדיק עצמו כנגדו בשוא ודברי שקר, ומכ"ש וק"ו לנגד השי"ת, מכסה פשעיו לא יצליח, וכל מי שיפשפש במעשיו היטב ויחזק עצמו שלא ישמע להאמתלאות של היצה"ר אז יבוש ויכלם מאוד להרים ראשו נגד השי"ת שהמרה את פיו מידי יום ביום השכם וחטוא והסיר יראת ה' מעל פניו ולא קיים עוד שום מצוה כתקנה שמירת שבת או הנחת תפילין וציצית וברכת המזון וכאלה רבות הנהוגין תדיר בכל יום אפילו השח שיחה בטילה עובר בעשה, ומה נאמר על אבדן הזמן היקר בחלומות שוא ותפל, וכשאדם מעמיק בדברים הללו באמת לאמיתן יצר לו מאוד, כמ"ש (יחזקאל לו לא) ונקטתם בפניכם כו' על הרעות כו', בוודאי תאוה נפשו לחפש צדדים ותירוצים, רק דובר שקרים לא יכון ובעל כרחו יודה על האמת, ולכך אומרים שאין אנו עזי פנים כו' ולומר לפניך לא חטאנו כו', אבל לבקש איזה דבר מאת השי"ת אחרי עשותו כל הרעות האלה בוודאי הוא עזות פנים, כמו בנוהג שבעולם אם יחטא איש לחבירו באיזה דבר גדול בוודאי יבוש מלעבור נגד פניו ומכ"ש לבקש ממנו איזה דבר, וע"כ אחרי הווידוי אומרים ואתה צדיק על כל הבא עלינו שאין אנו עזי פנים לבקש מחילה למחול לנו רק מקבלין דין שמים באהבה.
<b>וזה"ש</b> תבוא לפניך תפלתינו כו' שאנחנו מתפללין על אותן התפלות והתחנונים שאמרנו עד עכשיו שלא ידחו לחוץ, ולזה אמר טעם הדבר שאנו צריכין להתפלל על זה אעפ"י שכבר הבטיחנו כי מי גוי גדול אשר לו אלקים קרובים כו' בכל קראנו אליו כו' וכתיב קרוב ה' לכל קוראיו כו', אך מפני שאין אנו עזי פנים לומר לא חטאנו אבל אנחנו ידענו בעצמינו כי נסכלנו הרבה מאוד וע"כ יחשבו התפלות שלנו לעזות פנים, ע"כ אנו מבקשים חסדי הבורא לקבלם, אבל אח"כ בווידוי על חטא כו' אומרים תפלת ועל כולם כו' בכנופיא עם הש"ץ שאז מבקשים כל אחד על חבירו, כי כן במלכותא דארעא כשאחד חוטא חטא גדול ותפוס בבית האסורים אינו יכול לבקש על עצמו כלל וגם אין תפלתו נשמעת כי דוחין אותו לחוץ רק שאר בני אדם ואשתו ובניו מבקשין בעבורו.
<b>וע"כ</b> כשהתפלל משה רבינו על עצמו לא התפלל כלל על מחילת העון מחמת שידע בעצמו שחטא וכאשר הוא הכיר גדולת הבורא היה חטאו רב ועצום לא ערב לנפשו כלל לבקש למחול לו רק קבל עליו דין שמים שהוא ראוי לעונש, רק בקש לעבור בא"י ולקיים עוד מצות וכמ"ש הר"ן, והרבה שלוחים למקום ליפרע ממנו על עונו ממקום אחר, אבל כשחטאו ישראל היה לו פנים לבקש מחילה וכמ"ש סלח נא כו' כגודל חסדיך כו' וכאשר נשאת כו' שהרבה עמו פדות בחסדים שעשית עמהם עד עכשיו וכמ"ש קין גדול עוני מנשוא כו' כל העולם אתה נושא כו'.
<b>הנה</b> מכל אלה נוכל ללמוד אופן תפלתינו בימים הללו שלא יערב לבנו לבקש דבר בשביל עצמינו כי זה נחשב להעזה גדולה וכבר אמרנו שאין אנו עזי פנים, רק לבקש בשביל קיום התורה דהיינו שישראל צריכין פרנסה בכדי ללמוד מתוך הרחבה ולהחזיק בניהם לת"ת ולדבק בחתנין רבנן, וכן בנים לעבודת הבורא וחיים ורפואה שנוכל לעבוד השי"ת באין מונע, וכ"כ העיקר הוא להתפלל כל אחד בשביל חבירו וכמו שהיה תפלת משה רבינו ע"ה, וכמו כן הש"ץ שהוא הכולל מכל הקהל צריך להתוודות בעד כולם, ולכך צריכין הקהל לומר עמו הווידוי בחזרת התפלה כמו בתפלה בלחש לעזור זה את זה, וכמו שאמרו חכז"ל (ב"מ לב.) ע"פ עזוב תעזוב עמו שאם ישב ואמר לו הואיל ועליך מצוה וכו', וע"כ מה שאסר הזוהר להתפלל דצווחין ככלבין הב כו' ולית להו בושת אנפין, היינו כשמתפללים בשביל עצמם, אבל אנחנו מתפללין בשביל קיום התורה והמצות כנ"ל שפיר דמי, שגם משה רבינו ע"ה התפלל כן וכנ"ל.
<b>והנה</b> תשובה כזו נקראת תשובה מאהבה שמתחרט מאוד על עשיית העבירות ונתרחק מהשי"ת ורוצה לקרב את עצמו ועושה שלא על מנת לקבל פרס ולא בשביל יראת העונש אדרבה מקבל עליו דין שמים, והוא שונא את העבירה בשנאה גמורה ומוחלטת, אבל השב רק מיראת העונש אינו שונא את העבירה רק שמתחרט על שעשה במזיד שעי"כ יהיה לו עונש ואין לו תירוץ אבל אם עשאה בשוגג לא היה מתחרט כי אינו ירא מעונש שיש לו תירוץ לומר שוגג הייתי, אבל באמת הוא שטות גדול כי עכ"פ נתרחק מהשי"ת ע"י גופא דעובדא, ובאמת גם על השוגג יש עונש על מה שלא נזהר מלבוא לידי כך וכמ"ש במ"א עיי"ש לעיל, ומהראוי היה שלא למחול לו כלל רק השי"ת רב החסד ומרבה להטיב ורוצה בתשובה על איזה אופן שיהיה לכך זדונות נעשים לו כשגגות, משא"כ העושה תשובה מאהבה נעשים לו כזכיות כי אז הוא מקיים מצות הבורא שהיא מצות עשה לעשות תשובה.
<b>ולפי"ז</b> מיושב הגמ' דר"ה הנ"ל, דיש לומר דר' אליעזר ור' יוסי בר חנינא לא פליגי כלל ואלו ואלו דברי אלקים חיים, רק ריב"ח מיירי בתשובה מיראה אז הוא נושא עון כי מעביר ראשון כו' ור"א מיירי בתשובה מאהבה אז העבירות נכבשין כי אין הזכיות מכריעין אותן רק מתוספין עליהן והיו לאחדים לזכיות, וע"ז קאמר רבא דעון עצמו אינו נמחק, דממה נפשך בתשובה מיראה נשאר השוגג, ובתשובה מאהבה נעשה לזכיות.
<b>וזהו</b> ביאור המקרא מי אל כמוך נושא עון התחיל בדרגא התחתונה שעושה תשובה מיראה והיה מהראוי שלא לקבלו כלל אעפי"כ חסד אל כל היום ונושא עון שיהיו הזכיות מכריעין, ועל זה אמר ועובר על פשע ר"ל שמתחרט רק על הפשעים והמזידין, ומקבל עליו שלא לעשות עוד, וזהו לשארית נחלתו שנשאר רושם העבירה ונעשה שוגג, וע"כ הקב"ה לא החזיק לעד אפו אינו מוחל לו על עולמית כי מכל מקום יהיה לו עונש על השוגג, רק כי חפץ חסד הוא ומקבל תשובתו עכשיו על אופן זה אעפ"י שאינו לשם שמים וכמ"ש לעיל על הלואי אותי עזבו כו', ומכאן והלאה הנביא מבקש עלינו כי ישוב רחמינו ר"ל שישוב ויהפוך העבירות שיהיו לזכיות והיינו שיזכנו לעשות תשובה שלימה ורצויה מאהבה ואז יכבוש עונותינו שיכריעו העונות כי יהיו נחשבים ג"כ לזכיות, ואז תשליך במצולות ים כל חטאתם שימחול גם על השגגות שהשוגג נקרא חטאת כידוע.
<b>והנה</b> ככל החזיון הזה אנו רואים שגם לענין העונש כשהקב"ה מעניש את האדם אינו באופן נקמה ושנאה רק להטיב לברואיו ולזכך הנפש להתקרב אליו ממה שנתרחק ע"י החטא, וכדמצינו במפרשים עמ"ש גבי אדה"ר כי ביום אכלך ממנו כו', ולכך עונשין מדה כנגד מדה כמבואר אצלי לעיל באורך, וזה"ש ראו עתה כי אני כו' הכל כמבואר לעיל עד תשלום הענין.

Chapter 6

<b>בהנחל</b> עליון גוים כו' כי חלק ה' עמו כו' בדד ינחנו כו', ליישב הדקדוקים במקראות הללו נקדים מ"ש את ה' האמרת היום כו' וה' האמירך היום כו' ולשמור כל מצותיו ולתתך עליון כו', הדקדוקים רבו מאוד והיותר קשה כפל אמרו לשמור מצותיו כו' ולשמוע בקולו כו', דמה הוסיף בזה על אמרו לשמור מצותיו כו' שכל התורה נכללת בהם ומה יש לנו לשמוע בקולו יותר, ועוד מ"ש וה' האמירך כו' ולשמור כל מצותיו זה אינו ענין להתחייבות השי"ת רק להתחייבות שלנו, וכמ"ש ברישא גבי ה' האמרת כו'.
<b>והנ"ל</b> שבמקראות הללו מבואר יסוד אמונתינו והתקשרות שבין השי"ת לישראל כדמיון המקדש את האשה בתחלה אומר לה הרי את מקודשת לי ואח"כ קורין הכתובה והוא התחייבותו כמו שכתוב בה ואוקים ואוזין כו', כמו כן מקראות הללו שהפליא משה רבינו ע"ה להשריש בלבינו אהבת השי"ת ויראתו ולדבקה בו, וברישא קאמר את ה' האמרת כו' מבואר בו התחייבותינו להשי"ת ואח"כ אמר וה' האמירך היום כו' כלל התחייבותו אלינו בדרך קצרה, ע"כ ראוי להתבונן ולתת לב אל כל הדקדוקים בכדי ללמוד ולהורות ולהבין מתוכם עד מקום שידינו מגעת.
<b>והנ"ל</b> עפימ"ש חכז"ל [מדרש שמואל פי"ג] לא גלו ישראל עד שמאסו בג' דברים והם מלכות בית דוד ובנין בהמ"ק ומלכות שמים שנאמר אין לנו חלק כו' ראה ביתך דוד כו' איש לאוהליו כו', ואין נגאלין עד שיחזרו בכל ג' דברים אלה שנאמר (הושע ג ה) ובקשו את ה' ואת דוד מלכם כו' ופחדו אל ה' זהו בהמ"ק, וכבר דקדקתי הרבה בזה האיך אפשר לבקש את דוד באיזה אופן נלך ונבקשנו, וגם ענין ופחדו אל ה' וטובו כו' שרומז על בהמ"ק.
<b>וישבתי</b> בזה מנהג ישראל שקורין בפסח שיר השירים שכתוב שם בקשתי את שאהבה נפשי כו', ובשבועות מגלת רות שכתוב שם יחוסו של דוד, ובסוכות קהלת שמדבר מעניני עוה"ז, וצריך להבין השייכות שיש למגלות הללו עם המועדים בזמנן.
<b>והנ"ל</b> דבמקרא זה מבואר ענין התשובה שצריך להיות בג' אופנים דהיינו מקודם החרטה על החטא, והב' עזיבת החטא מכאן ולהבא, והג' להטיב מעלליו ביתר שאת, שאם לא יטיב מעלליו להוסיף ולהתעסק במצות ומעשים טובים מה יתרון לו במה שנברא. והיינו עפ"י מה שכתב בספר העיקרים שמתחלה צריך כל איש מישראל לקבל עליו מציאות השי"ת ואח"כ קבלת תורתו ואח"כ האמונה בשכר ועונש.
<b>והנה</b> ע"י האמונה במציאות אלקותו נמשך מזה עזיבת החטא כמ"ש האותי לא תיראו כו' (ירמיה ה כב), הלא את השמים והארץ אני מלא (ירמיה כג כד), אין חושך ואין צלמות להסתר שם (איוב לד כב), אם אסק שמים כו' (תהלים קלט ח), וכמ"ש בש"ע א"ח ברמ"א, והוא מ"ש המורה יתגבר כארי כו' כי אין ישיבות האדם ותנועותיו כו', ובוודאי כשיתבונן במציאות אלקותו שמלא כל הארץ כבודו אי אפשר לו להמרות ולחטוא בפניו וכל מי שחוטא מסיר אמונת השי"ת מנגד פניו, וכמ"ש כי לא תשתחוה לאל אחר כו' ר"ל שמקודם הזכיר הרבה מצות, וע"ז אמר שבוודאי יש לך להתאמץ ולקיים הכל, כי הלא דבר זה מושרש בלבבך כי לא תשתחוה לאל אחר בשום אופן אם ירצו להעבירך על דת, כמו כן הוא בכל דבר עבירה כנ"ל, וגם זה הוא עיקר התשובה ויסודה דהיינו עזיבת החטא וכמ"ש שובו מדרכיכם הרעים, ונאמר יעזוב רשע דרכו כו', ובאנשי ננוה נאמר כי שבו מדרכם הרעה.
<b>ועפי"ז</b> ביארתי מ"ש אתה נותן יד לפושעים כו' ותלמדנו כו' למען נחדל מעושק כו' דאין לו המשך כלל לפי פשוטו, וגם קשה למה פרט כאן דווקא עושק ידינו הלא יש עבירות חמורות מזה, והנ"ל עפימ"ש בשל"ה ע"פ והתוודו את עונם כו' דקשה מכיון שמתוודים א"כ למה חזר ואמר אף אני אלך בחמת קרי כו', ותירץ דר"ל שאותו הווידוי הוא רק בפה ולא בלב, וכמו שהארכתי כמה פעמים שאומרים ביום כפור קטן יודע אני בעצמי שאין בי לא תורה כו', ובוודאי אם יבזהו איש בחירופים הללו יורד עמו עד לחייו, והיינו משום שלפי דעתו הכל שקר כי בלבבו הוא צדיק ובעל תורה ומושלם במעלות ומדות רק שאומר כן מחמת שנוסח התפלה הוא כך, ובאמת אין זה לרצון לפני השי"ת כי דובר שקרים לא יכון, כי בוודאי אם האדם לא יהיה גבה לבב ימצא בעצמו כל המדות רעות וכמו שהארכתי במ"א, וכ"כ כתב האלשיך ע"פ קחו עמכם דברים ושובו אל ה' כו' שאותן הדברים והווידוים שאתם מתוודין יהיו עמכם בפה ולב שלם ולא משפה ולחוץ, וזה"ש והתוודו את עונם במעלם כו' ר"ל שעדיין הם במעלם שלא שבו מדרכם הרעה וא"כ זה מעלה חימה יותר כי נראה מדבריהם שאין מאמינים שהשי"ת יודע מחשבות איש, ועי"כ אין מתחרטין כלל.
<b>רק</b> כשאומרים הווידוים על חטא צריך להתיישב כל איש בעצמו על כל דבר ולפשפש במעשיו ובוודאי ימצא בעצמו כל אשר חטא בדבר ההוא ויתחרט ויקבל על עצמו שלא ישוב לכסלה עוד, אבל הכסיל מתעבר ובוטח והוא כדמיון האב הרודה את בנו על מעשיו הרעים ומבקש ממנו שיתן לו ידו שלא ישוב עוד לדרכיו הרעים אבל הבן הוא עקשן ואינו רוצה ליתן לו ידו ומחמת זה האב מכהו ואינו עונשו אז מחמת העון שעשה כלל רק על סרבנותו לבלתי נתן לו את ידו להטיב מכאן ולהבא, כמו כן הקב"ה רוצה בתשובה שפתח לנו שערי תשובה בימים הללו, וכמ"ש במדרש [מדרש תהלים יז] עד שהשערים נפתחין כו' אז אני מקבל שוחד כמ"ש שוחד מחיק רשע יקח, אבל אח"כ אינו מקבל שוחד שנאמר לא ישא פני כל כפר ולא יאבה כי תרבה שוחד.
<b>וזה"ש</b> אתה נותן יד, ר"ל שנותן ופושט יד לפושעים לשוב אבל ימינך פשוטה לקבל שבים שיחזרו וליתן גם כן יד לשוב, וע"כ תלמדנו להתוודות כו' ר"ל במה שאומרים הוידויים לא יהיו רק משפה ולחוץ, רק הוידויים יפעלו למען נחדל מעושק ידינו שלא נעשק את היד לבלתי תת אותה כמו שעשינו עד עתה ובאופן זה תקבלנו כאשים וכניחוחים כו'.
<b>ומזה</b> נלמוד טעות הרבה בני אדם אם יזדמן להם איזה פגע ומקרה רע ואחרי שישתדלו להנצל ולא יכלו אומרים אח"כ אני מקבל עלי שיהיה לכפרת עון, והוא טעות גדול כי מי יודע אם עונש הזה היה לכפרת עון והוא עדיין אינו חוזר בתשובה משום דבר ואינו מרגיש בעצמו שום חטא, ואפשר שהעונש הלזה בא לו על שהתעצל בתשובה וא"כ עדיין אינו נחשב לו לכפרת עון רק על הסרבנות וליתן יד לשוב, וא"כ אינו בא לכפרה כלל, אבל העצה הנכונה היא שצריך לפשפש במעשיו ולראות אם פגם באיזה חטא, וכמ"ש במ"א שכל מדותיו של הקב"ה הוא בכדי שידע לשוב ויקבל עליו איזה דבר טוב ואז וודאי יהיה עונש זה נחשב לו לכפרת עון, והנה ע"ז נאמר ובקשו את ה' כו' דהיינו שיקבלו עליהם מציאות אלקותו ולא ישובו עוד לחטוא.
<b>הב'</b> הוא החרטה על החטאים ועונות וכשיזכיר ענין השכר ועונש המעותד וכמבואר בספרי מוסר, וכמ"ש הוי מחשב הפסד מצוה כנגד שכרה וכמבואר אצלי במ"א [לעיל דרשה ה] שישבתי למה כו' הפסד מצוה דהוי ליה למימר איפכא.
<b>והג'</b> היא קבלת התורה שצריך להוסיף אומץ ביראת ה' ומעוזו ובתורה ובמ"ט וכמ"ש בגמ' [ילקוט משלי פ"ג רמז תתקלה] מה יעשה ויתכפר כשרגיל ללמוד פרק אחד ילמוד ב' פרקים כו' וכמבואר בהתניא [ח"א פל"ד ובאגרת התשובה פ"ט] הטעם כי כשינתק חבל אחד ורוצים לקשרו אז במקום הנקשר הוא עב ומכופל יותר מבמקום אחר, ועוד אמרו במדרש [מדרש תהלים יז] מלפניך משפטי יצא א"ל הקב"ה לדוד לחנם עשיתי סנהדרין כו' א"ל כתבת בתורתך ושחד לא תקח כו' אבל אתה מקבל שחד כו', וע"ז נאמר ובקשו את דוד מלכם כי אותו אנו מבקשים לגאלינו בקרוב, וגאולה אחרונה תהיה בשביל התורה כידוע שבית ראשון היה בזכות אברהם עמוד הגמילות חסדים ובית שני היה בזכות יצחק עמוד העבודה ונחרבו בעון ביטול תורה כמו שאמרו חכז"ל על עזבם את תורתי, וע"כ צריכין להתחזק בתורה וע"כ קורין יחוסו של דוד בשבועות.
<b>והנה</b> ענין השכר ועונש שאמרנו לעיל הוא רק למתחילין לשוב הם צריכין להתעשת ביראת העונש אבל ידוע שאין תשובה זו נכונה דצריך לעשות הכל שלא על מנת לקבל פרס, אמנם באמת צריך להבין האיך יצוייר זה הלא תלמידיו של אנטיגנוס איש סוכו נתקשו ע"ז ויצאו מן הכלל שאמרו האיך אפשר שעבד ישמש לרבו ולא ידע משום קבול שכר, אבל באמת הענין הוא לדעתי שיש אופן ומקום לעשות בשביל קבול שכר, והוא עפימ"ש בספר בינה לעתים ע"פ הנחמדים מזהב ומפז כו' (תהלים יט יא) ותוכן דבריו הוא שהתענוג שיש מקיום המצות והתורה הוא יותר מכל חללי דעלמא. וכמ"ש על מ"ש בשעה שאמרו ישראל נעשה ונשמע כו' כמבואר במ"א ותוכן הדבר הוא שנעשה בזריזות גדול כדי שנשמע עוד דהיינו שיהיה להשי"ת תענוג מעבודתינו, ועי"כ ישתמש בנו עוד לעבודתו, וכמ"ש תחת אשר לא עבדת כו' מרוב כל כו', זהו ענין קבלת שכר הנבחר, וע"ז אמרו צדיקים אין להם מנוחה כו' וגם אמרו עולמך תראה בחייך, וזה"ש ופחדו אל ה' ואל טובו זהו בנין בהמ"ק שאז נעבדנו בשמחה וטוב לבב כנ"ל.
<b>והנה</b> נגד כל אלה יש לנו ג' הבטחות המבוארים במקרא (תהלים קטו א) לא לנו כו' כי לשמך תן כבוד, ר"ל שיעשה למען שמו הגדול, וזהו נגד קבלתינו מציאות אלקותו, והב' על חסדיך כו' והיינו נגד קבלת התורה שנקראת תורת חסד, והג' על אמיתך שיקיים הבטחותיו והיינו ע"י שאנו מאמינים בשכר ועונש, וכמ"ש אני ה' נאמן לשלם שכר ונאמן הוא בעל מלאכתך שישלם שכר פעולתך, וזהו למען אמיתך כו'.
<b>וזהו</b> שאמר את ה' האמרת כו' בג' אופנים, הא' להיות לך לאלקים כו' דהיינו קבלת מלכותו שיכיר במציאותו שמלא כל הארץ כבודו ויעזוב חטאיו, והב' לשמור חקיו ומצותיו כו' היא האמונה וקבלת התורה ומצות לענין שיוסיף בעבוה"ק מכאן ולהבא להיטיב מעשיו, והג' הוא לשמוע בקולו כנגד השכר ועונש ר"ל שבשביל קבול שכר זה תעשו שיהיה עשייתכם באהבה ותשוקה גדולה וזריזות הרבה בכדי לשמוע עוד בקולו, וע"ז ג"כ לשון לשמור כל מצותיו ר"ל לשון שמירה הוא המתנה כמו ואביו שמר את הדבר שיכסוף לבבכם להמתין עד שיבא לידכם איזה דבר מצוה שתקיימוה, וכמו שאמר ר"ע לתלמידיו כל ימי הייתי מצטער על פסוק זה מתי יבא לידי כו' ולענין התשובה היא החרטה על זמן העבר ישתוקק שיהיה יכול לבא לדביקות גדול, והוא הפריד את עצמו ע"י העונות שעשה ומתחרט מאוד על איבוד זמן היקר.
<b>ונגד</b> זה אמר התחייבות השי"ת בג' דברים, הא' וה' האמירך להיות לו לעם סגולה נגד מדת החסד שהוא בלי טעם כמו סגולה שהיא בלי טעם, והב' לשמור כל מצותיו ר"ל שיקיים הבטחתו של עצמו, וכמ"ש ושמר לך את הברית כו', והג' לתתך עליון כו' נגד תקות הכבוד שיעשה למען כבוד שמו, וכל זה הוא מצדו אבל מצדך צריך להיותך עם קדוש כו' שלא לעשות בשביל שום קבול שכר רק כאמור שתשוקת הקבול שכר שלכם יהיה רק התענוג הגדול בקיום מצותיו ולא תרצו דבר אחר בשכרכם.
<b>ובאופן</b> אחר נפרש מקראות הללו בכדי לבוא אל הענין עפימ"ש (תהלים נא יז) ה' שפתי תפתח כו' כי לא תחפוץ זבח כו' הטיבה ברצונך את ציון כו' אז תחפוץ כו', שיש במקראות הללו דקדוקים רבים, והנ"ל וליישב ג"כ מ"ש (ברכות כו:) תפלות כנגד תמידין תקנום, דצריך להבין דמה ענין זה לזה ואדרבה נהפוך הוא כי הקרבנות הם רק לריח נחוח, אבל התפלות כולם הם בקשת צרכי עצמו, וגם צריך להבין מ"ש (תענית ב.) ולעבדו בכל לבבכם איזו עבודה בלב זו תפלה, הלא מלכותא דרקיע כעין מלכותא דארעא, וכאן נקרא עבודה מה שהעבד עובד לרבו ושרת אותו בכל ענינו שמצווהו אבל מה שהעבד מבקש פרס מרבו אין זה עבודה כלל.
<b>אבל</b> הענין הוא עפי"מ שביארתי כבר ע"פ והשבות אל לבבך בכל הגוים אשר הדיחך ה' אלקיך שמה כו' ושבת כו', ותוכן הדבר שהאדם ישוב אל לבו ענין גלות השכינה וזהו בכל הגוים כו' ר"ל בכל הצרות והתלאות אשר מצאוך כביכול לו צר, וזהו ה' אלקיך שמה, וע"כ ושבת עד ה' ר"ל שתעשה התשובה בשביל כבוד שמו.
<b>וביאור</b> הדבר שאמרו חכז"ל (יבמות סד.) הקב"ה מתאוה לתפלתן של צדיקים, ולפי דעתי י"ל דהעוה"ז נקרא צדקה וצדק כמ"ש ישפוט תבל בצדק, וכולם אליו ישברו לחסדיו וצדקותיו כמ"ש המנהג עולמו בחסד כו', והקב"ה הוא צדיקו של של עולם ומתאוה להשפיע לכל איש ואיש כל מאוייו ואז יש חיבור להצדיק עם צדק דהיינו כשהקב"ה מאיר בחסדיו לעושי רצונו, ואז הוא תפלתן של צדיקים ר"ל שתפלה היא התחברות כמו נפתולי נפתלתי.
<b>והנה</b> כשהאדם מחשב בדעתו הלא השי"ת תיקן עולמו במילואו וטובו באין חסרון ותיקון צנורות ואורות משפיעים כל שפע וכל טוב רב לעוה"ז, אם כן איפא מאין באה אלינו הזאת שאנו חסר נפש מכל טובה וע"כ יש חסרון באותן אורות המשפיעים, וממילא ישים אליו לבו כי אין זה רק בעבור שגברו החטאים שלו לעשות פגמין בשמותיו הקדושים שאנו יכולין להאיר באור החיים באין מונע שאל יחסר המזג, כי במקום השראת שכינתו ית"ש אין שום חסרון וכלום חסר מבית המלך, וכבר ביארתי כענין זה על פסוק תקחו את תרומתי כו' ועמ"ש לכה דודי לקראת כלה כו' ע"ש. וצריך האדם להשכיל על דבר כי תקראנה אותו כאלה ישים אליו לבו הלא הצער הזה בא אלי מחמת שפגמתי באורות הקדושים, ומי אנכי השפל והנבזה איך עלה בדעתי תועבות כאלו לפגום בגנזי המלך וכדומה דברים המשברין את הלב, ואז יתחרט וישוב בתשובה שלימה על עיקר הפגם שעשה לתקן את אשר עוות ולייחד האורות העליונים, ואז ממילא כאשר יתוקנו הדברים בשרשן שלא יהיה פגם למעלה ממילא בל יחסר המזג להשפיע לו כל שפע בברכה וחיים ורפואה וכל טוב עד בלי די כי השי"ת טוב ומטיב לכל ויש לו תענוג גדול להשפיע טובות לברואיו.
<b>והנה</b> בזמן שבהמ"ק קיים לא היו צריכין לשום תפלה כי תמיד של שחר היה מכפר עבירות שבלילה ותמיד של בין הערבים היה מכפר על עבירות שביום וכן מה שנפגם ע"י החטאים כבר נתקן בפנימיותיו למעלה ע"י הכהנים משרתי עליון באין מחסור דבר, ואז ממילא לא היה חסרון בההשפעה למטה בעוה"ז ולא הוצרכו לשום תפלה, אבל אח"כ כשנתקלקלו הדורות ולא היה עבבודתן בשלימות ואז גברו החטאים להחשיך האורות העליונים מלהשפיע ולא היה כח בקרבנות לתקן, וע"כ נחרב הבית ואנחנו צריכין לתפלה על צרכינו שאנו מרגישים החסרון בגשמיות.
<b>ובזה</b> יבואר מפני מה נאסרו הבמות אחר חורבן הבית מה שלא היה כן אחר משכן נוב וגבעון ושילה, וגם בימי נוב וגבעון היו הבמות מותרין אפילו בשאר מקומות, אבל הכל הולך אל מקום אחד כי בימי נוב וגבעון וגלגל שהיו בימי שמואל והקודמין לו נביאים ראשונים והעולם היה מתוקן הרבה ובקל יכלו לתקן בקרבנותיהם לייחד העולם והיה עבודתן בדביקות גדול, אבל בימי שילה שבימים ההם אין חזון נפרץ כתיב לא היה כח זה ביד כל איש ואיש לבנות במה לעצמו, מ"מ אח"כ כשנחרבה שילה היו שמואל ודוד והרבה נביאים בימים ההם לכך הותרו הבמות, אבל עכשיו בעו"ה אין אתנו יודע סגולות הקרבנות איך נייחד העולמות ולתקן האורות ע"י מחשבות קדושות ואנחנו לא נדע מה נעשה בזה וע"כ נאסרו לנו הקרבנות כי הוא כמו חולין בעזרה, וע"כ אנחנו צריכין לתפלה כעני בפתח על מר נפשינו.
<b>והדמיון</b> בזה לעשיר גדול שיש לו בן במרחקים והוא שולח לו פרנסתו והבן יש לו אצלו משרת אחד, והנה כשהמשרת הזה בא לאבי הבן בשליחות הבן שמביא לו אגרת וגם מספר לו טובות בנו אז האב משתעשע ומתפאר מאוד ונותן להמשרת מתנה טובה וגם שולח להבן נבזבזין סגיאין וממילא משפיע גם הוא על משרתו ויש לו להעבד ריוח משני צדדים, אבל כשהמשרת בא רק בשביל עצמו לבקש נדבה ואינו מזכיר כלל את בנו לפניו אז וודאי שאינו מקבל רק דבר מועט, והנמשל מובן דכשאנו עושין בשביל יחוד קוב"ה ושכינתיה לקרב העולמות ולייחד האורות אז הקב"ה מאיר בטובו לעולמו בשפע רב כרוב חסדיו, משא"כ כשאנו מבקשין רק לעצמינו וכל חסד דעבדין לגרמיי' אז פועלין רק מעט מזעיר.
<b>והנה</b> אחרי כל הבא אעפ"י שאנחנו על אדמה טמאה בין אומות העולם אין לנו להתייאש ח"ו כי עדיין יש בידינו לעלות במעלות ולתקן הכל כמו בזמן שבית המקדש קיים, והיינו שכל תפלתינו שאנחנו מתפללים על עצמינו יהיה רק כוונתינו בעבור השי"ת שלא יהיה פגם באורות העליונים ואל יחסר המזג בשמותיו הקדושים, ולזה צריך אהבת השי"ת בעוז ותעצומות באמת ולא בדמיונות שוא, ואע"ג שבבנוסח התפלה הוא כמדבר בעדו והלשון מורה שמתפלל עבור עצמו, על כל זה יוכל לפרש הדברים בלב ולתקן הכל בשרשו, ואז יעשה ע"י כוונותיו כמו העבודה של הקרבנות, שלכך נקראו קרבנות שמקריבין העולמות זה לזה, וכמ"ש כשאומר פרשת הקרבנות ואיזהו מקומן כו' יהיה נדמה לו כאלו הוא הקריב את כולן וכמבואר במ"א.
<b>וזה"ש</b> איזהו עבודה שבלב זו תפלה, ר"ל איזה עבודה שהיה בזמן שבהמ"ק היה עבודה במעשה ועכשיו היא רק בלב ולא במעשה זו תפלה, דבפיו נדמה שמתפלל בשביל עצמו ובלב יכוין לקרב העולמות כמו כהנים בעבודתן, וזה"ש תפלות כנגד תמידין תקנו, שכל עיקר תקנת התפלה שתקנו אנשי כנסת הגדולה וחזרו ויסדום החכמים שאחר החרבן כמו שמואל הקטן כדאמרינן בגמ' כל זה היה כוונתם לפעול בתפלה מה שנתפעל מקודם בקרבנות.
<b>עוד</b> צריך אני להקדים מ"ש הבעל עקידה בשער ס"ז על מאמר אתה בחרתנו מכל העמים כו', ותוכן כוונתו שיש ג' מיני פעולות הא' מצד הבחירה והב' מצד האהבה שתלויה בדבר, והג' הרצון והחשק והוא הגדול והחזק יותר שבפעולות שהחושק אינו עושה בשביל דבר אחר וע"כ אין לה הפסק, וביאר בזה מ"ש כי בחר ה' בציון כו' פה אשב כי אויתיה, ר"ל שלא תאמר שמה שרצה השי"ת לשבת בציון היה על דרך הבחירה כי אין לו מקום טוב מזה, ואם ימצא איזה מקום טוב יותר ימאס בה, ע"ז אמר שאין הדבר כן רק מצד הרצון והתשוקה, וע"כ זאת מנוחתי עדי עד שלא יופסק לעולם ע"ש.
<b>וזה"ש</b> ה' שפתי תפתח, שאני פותח שפתי להתפלל רק בשביל כבוד שמים והיינו ופי יגיד תהלתך בעבור השכינה נקראת תהלה כמ"ש (ישעיה מב ח) כבודי לאחר לא אתן ותהלתי לפסילים, שאל ימנע השפע לשכינת עוזו, וטעם הדבר כי לא תחפוץ זבח, שאין אנו כדאין עכשיו לקרבנות וע"כ אנו צריכין לתקן זה בתפלה, ואח"כ התפלל הטיבה ברצונך את ציון שתעשה הדבר מצד הרצון בלי שום טעם אחר, ואז ממילא תבנה חומות ירושלים בכדי שיהיה לקיום לעולמי עולמים ואז תחפוץ זבחי צדק כו'.
<b>ועיי"ש</b> בבעל העקידה שכתב שהקב"ה בחר בישראל בכל הג' אופנים, הא' מצד הבחירה הוא נגד האומות שעכ"פ הם טובים יותר מהם, ועוד מצד הרצון כמ"ש רק באבותיך חשק כו' ע"ש, אבל מצד האהבה לא פירש הבעל עקדה, ואני מוסיף שלפעמים יש כאן מצד אהבה שתלויה בדבר ע"י שאנחנו מוסיפין כח בגבורה של מעלה ע"י המצות ומעש"ט כנ"ל, ועיין בספר אור לישראל מ"ש לפרש מאמר לשם יחוד קב"ה ושכינתי' בענין זה.
<b>והנה</b> נגד זה קבלנו עלינו תורתו ג"כ בג' אופנים הנ"ל, דהיינו שהתורה נחלקת לחקים ומצות ומשפטים, וחקים הם מצד הרצון בלי שום טעם אעפ"י שאוה"ע מונין את ישראל לאמר מה טעם יש בה ואעפי"כ אנחנו מקיימין אותם רק בעבור ציווי הבורא, ומצות הם שיש טעם בדבר כגון ניאוף ורציחה וצדקה וגמ"ח ורוב המצות, ומשפטים הם ענין הבחירה לשפוט בין איש לאחיו להצדיק הצדיק ולהרשיע הרשע, וזה"ש את ה' האמרת היום כו' בקבלת תורתו בכל ג' אופנים דהיינו לשמור חקיו ומצותיו ומשפטיו, וכנגד זה האמירך השי"ת ג"כ בג' אופנים הנ"ל, הא' להיות לו לעם סגולה שלשון סגולה היא בלי שום טעם והוא כמו מצד הרצון, והב' לשמור מצותיו ר"ל מצד שאתה שומר מצותיו ותורתו יש לו תענוג מזה שנמשך שפע לכל העולמות והיא כמו אהבה התלויה בדבר, והג' מצד הבחירה לתתך עליון כו' שאעפ"י שאינכם כדאים כ"כ מכל מקום אתם טובים יותר מכל האומות.
<b>וזה"ש</b> בהנחל עליון גוים כשרוצה לפסוק אפסגיא ולחתוך קצבה לכל בריותיו, בהפרידו בני אדם, עפ"י מאמר חכז"ל אתם קרויים אדם ואין אומות העולם קרויים אדם, והיינו לפי שמעלת ישראל גבוה מאוד אך אם אינם כדאים אז הם רק בני אדם כי אז רק זכות אבות מסייעתן, ואז יצב גבולות עמים יעמידם נגד אוה"ע ועי"ז ישראל זוכין בדין כי עכ"פ הם טובים מכל אומות העולם, אבל כי חלק ה' עמו ואם הם חלק השי"ת ועובדים עבודתו שאז נקראין עמו ונחלתו אז יעקב חבל נחלתו שאז הקב"ה רוצה בהם מצד החשק והרצון בלי הפסק כמו נחלת אבות החביבה על האדם מאוד יותר משאר חמודות החשובין, וגם נחלה אין לה הפסק, וע"ז מסיים ה' בדד ינחנו, אפילו כשהם לבדם השי"ת משפיע להם, ואין עמו אל נכר שלא יהיה עליהם שום קטרוג ממדה"ד רק רחמים וחיים ושלום אוכי"ר.

Chapter 7

<b>שתולים</b> בבית ד' בחצרות אלקינו יפריחו עוד ינובון בשיבה וכו' להגיד כי ישר וכו' [תהלים צב], לפי פשוטו קאי על הת"ח שכל זמן שמזקינין דעתן מתיישבת עליהן, וזהו עוד ינובון בשיבה כו', אכן לשון יפריחו אינו מיושב דמשמע שהוא לשון פועל יוצא וגם סיפא דקרא להגיד כי כו' אינו מיושב איך הוא נמשך לרישא דקרא, ועוד יתר הדקדוקים.
<b>והנ"ל</b> ע"ד שביארתי ע"פ הוכח תוכיח, והוא דיש ב' מניעות לתוכחה הא' מ"ש בגמ' (ערכין טז:) תמה אני כו', טול קורה כו', וכמ"ש התקוששו וקושו כו' [קשוט עצמך ואח"כ קשוט אחרים, ב"מ קז:], והב' דמוטב שיהיו שוגגין כו'.
<b>והתירוץ</b> לזה הוא דמה שאמרו קשוט עצמך כו', שהאמת כן הוא דכל דורש צריך להוכיח את עצמו וכל דברי תוכחות שאומר לפני העולם הוא מוכיח את עצמו בזה, וכשהם דברים היוצאין מן הלב זוכה בזה שכל המזכה את הרבים אין חטא בא לידו ויקיים בעצמו דברי תוכחתו שיהיו מושרשין בלבו, ומה שאמרו מוטב שיהיו שוגגין זהו רק בדבר איסור דרבנן ולא בדאורייתא, וגם באופן שיודע בוודאי שלא יקבלו ממנו, משא"כ אם מסתפק אם יקבלו מחוייב להוכיח, ובפרט בימים הללו שכל אחד רוצה לשמוע דברי תוכחה כדי שתקובל תפלתו כי מסיר אזנו משמוע תורה תורה כו', וכמ"ש ע"פ קרא בגרון כו' כשופר כו' ואותי יום יום ידרשון כמבואר במ"א אצלי.
<b>ובזה</b> מיושב מ"ש רש"י בפ' אתם נצבים כו' שהתחיל לפייסן כו', דקשה דהא בסדרה זו נאמרו הרבה תוכחות וקללות כמעט יותר ממ"ש בפ' תבא, והענין הוא דיש בני אדם שאין רוצין לבוא לשמוע כלל הדרשה וגם אם באין אינן נותנין עיניהם ולבם לציית לדברי המוכיח וגם אותן ששומעין לדבריו אין נשרש בלבם וכשיוצאין מהבית הכנסת חוזרין ושוכחין את הכל, אך כעת הזאת שהכל יראין וחרדין מאימת יום הדין כלם לבם שוה לשום הדברים אל לבם, וכמו כן היה בעת ההיא כמ"ש רש"י בפ' דברים שהיו אומרין אלו היינו שם כך וכך היינו משיבין אותו כו' לכך קבצן ביחד, וע"כ עכשיו בפ' נצבים שהיו מעותדין ליכנס לארץ והוצרכו מקודם לקבל התורה באלה ובשבועה היה לב כלן שוה לטובה. וזה"ש ולא נתן ה' לכם לב לדעת ועינים לראות ואזנים לשמוע, דהיינו כל הג' אופנים הנ"ל עד היום הזה שאתם נצבים לפני ה' כו' לעברך בברית כו' למען הקים אותך כו'.
<b>וזה"ש</b> הוכח תוכיח, ר"ל על אופן הא' דקשוט עצמך אני אומר לך תוכיח כמדבר בעדו שתוכיח את עצמך את עמיתך כמו עם עמיתך, ועל אופן הב' דמוטב שיהיו שוגגין אני אומר ולא תשא עליו חטא שלא תניח לו שיעבור בשוגג כי התורה מדברת מאיסורי דאורייתא.
<b>ואולם</b> גם בלא דעת נפש לא טוב שלא כל הרוצה ליטול את השם יבא ויטול להוכיח, וכמ"ש על והגד לעמי פשעם כו' (ישעיה נח א), דלכאורה קשה הא אין חילוק ביניהם שגם ת"ח אם עבר בשוגג מביא חטאת ולמה אמר שגגת תלמוד עולה זדון, אבל הענין הוא שאינו מדבר משגגת מעשה שעשה הדבר בלא ידע רק שידע ומכוין לעשותו רק שחושב שהוא היתר, והנה לעם הארץ יש תירוץ שלא למד ואינו יודע שצריך לשאול על דבר כזה, אבל הת"ח שלמד קצת ש"ע ויודע שיש שאלה ע"ז רק שמורה הוראה לעצמו ומיקל לעצמו אין לו תירוץ כי הי"ל לשאול מאחר שיודע שיש שאלה ע"ז ע"כ נחשב לו לזדון, וע"כ צריך להיות למדן מי שרוצה להוכיח, וזה"ש (סוכה נב:) אם פגע בך מנוול זה, כי היצה"ר מסמא את העינים ומראה לו פנים להיתר שעושה מצוה וע"כ צריך למשכהו לבית המדרש לשאול לת"ח ולעיין בספרים אם יש בזה מצוה, ואפשר שמזה הטעם תקנו לומר בתחלת הדרשה דברי חריפות להורות שראוי לומר דברי תוכחה.
<b>והנה</b> כבר ביארתי ע"פ (תהלים קלה א) הללו עבדי ה' כו' שעומדים בבית ה' בחצרות בית אלקינו, וע"פ (תהלים סה ה) אשרי תבחר ותקרב ישכון חצריך כו', דהצדיק דומה לפרוזדור כי הנשמות חצובין מתחת כסא הכבוד כי שם ביתו אבל בעה"ז הוא החצר, וזה"ש שתולים בבית ה' כו' דהיינו הנשמות של הצדיקים, ובחצרות בית ה' כו' יפריחו, שרוצין לקשט ג"כ אחרים, עוד ינובון בשיבה, ע"ד שכתוב [תהלים פד] אשרי יושבי ביתך עוד יהללוך כו' דאמרו חכז"ל [אבות פ"ה יד] ד' מדות בהולכי בהמ"ד הולך ועושה כו', וזה"ש אשרי יושבי ביתך כי זה הוא הולך לבד וגם יש לו שכר אבל יותר מזה ועוד כמו ויבך על צואריו עוד שהוא לשון יותר, ור"ל ועוד יותר יש לו שכר אם ג"כ יהללוך סלה, וכמו כן כאן אמר עוד ינובון בשיבה, ר"ל עוד יותר צריכין לעשות שידברו דברי תורה שנקראת שיבה, כמ"ש מפני שיבה תקום ופי' בתרגום קדם מאן דסבר באורייתא, והיינו כי דשנים ורעננים יהיו שצריכין להיות ממולאין ג"כ בתורה וחריפות, וכמ"ש במ"א ע"פ מי ימלל כו' ישמיע כל תהלתו ואח"כ להגיד כי ישר ה' שיוכל להגיד ולהוכיח ולהודיע להעולם דרכי ה' הישרים ולא עולתה בו כי בטוחים בזה שלא ידבר עולה ולא יטעה מן הדרך השכל, (החריפות הי' בפרק אם אין מכירין).
<b>בפרשת</b> השבוע וילך משה כו' לא אוכל כו' ובמדרש לא לקלים המירוץ כו' עד אחר כל השבח הזה א"ל הן קרבו ימיך למות, א"ל משה בהן קלסתיך הן לה' השמים כו' ובהן אתה גוזר עלי א"ל אתה כו' והוא תמוה, דמה התרעם על לשון הן, גם בלא"ה אין ענין זה לזה.
<b>ונקדים</b> מ"ש ושמרת דברי הברית הזה למען תשכילון את כל אשר תעשון דקשה דהול"ל תצליחון, ועוד דזה מקרי על מנת לקבל פרס, ונקדים מ"ש (תהלים קד לג) אשירה לה' בחיי כו' יערב עליו שיחי כו', ועפימ"ש (שמות כ יז) אל תיראו כי לבעבור נסות אתכם כו', ועפימ"ש (ברכות לג:) אטו יראה מלתא זוטרתא הוא, דקשה מה בכך דלגבי משה הוי מלתא זוטרתא מכל מקום הוא עם ישראל מדבר, ועוד דוודאי משה לא בא בקלות למדריגה זו דאל"כ יש פתחון פה לבעל דין לחלוק, ועוד קשה דהא באמת בקרא מבואר הרבה דברים ליראה את ה' ולאהבה ולעבוד את ה' וללכת בכל דרכיו ולשמור כל מצותיו וא"כ הקושיא במקומה עומדת דכל הני דחשיב וודאי לאו מלתא זוטרתא, ועוד דהא באמת מלתא זוטרתא היא דכל אדם מישראל הוא ירא שמים דהיינו כשעומד בבוקר ונפשו אותה לאכול הוא מתאפק מחמת שעדיין לא התפלל, ואח"כ אינו אוכל עד שיטול ידיו ומברך, וכן בכל דבר שיש בו מצוה הוא נזהר, וזה מדת כל אדם, וכל זה עושה מחמת יראת שמים א"כ כל אדם מישראל יש עליו יראת שמים.
<b>אבל</b> הענין הוא עפימ"ש (תהלים קכח א) אשרי כל ירא כו' הנה כי כן יבורך גבר כו', ושמעתי לפרש דצרכי בני אדם מרובין הרבה מאוד ועל כן כשרוצין לברך שום אדם צריכין להרבות דברים וכל זה אינו מספיק, אך מי שהוא ירא שמים אינו חסר כלום ויש לו כל הטובות והשפעות כמ"ש כי אין מחסור ליראיו, וע"כ אין צריך לברכו רק שיהיה ירא שמים ואז ממילא יתברך בכל הטובות, וזה"ש אשרי כל ירא ה' כו' יגיע כפיך כו' בניך כשתילי זתים כו' וע"ז קאמר הנה כי כן אחרי שהדבר כן הוא שהירא שמים יש לו כל הטובות ממילא יבורך גבר ירא ה' שאין צריכין לברכו רק שיהיה ירא שמים.
<b>והנ"ל</b> בתוספת ביאור ההולך בדרכיו דקשה הא וודאי מי שהוא ירא שמים הולך בדרכי השי"ת, אבל הנ"ל דיש שני עניני יראה הא' היא מה שהעבדים המשמשין את המלך יראים ממנו כשעומדים לפניו, והב' היא מה שיראין ממנו אותן שדרין במרחקים שלא בפניו, והחילוק ביניהם כי העומדין בפניו יראין ממנו תמיד בשביל שלא לעשות דבר נגד רצונו אבל שלא בפניו אין יראין רק לעת מצוא כשבא פקודה מאת המלך אז שוקדים לשמרה כי יראים פן יענשו העובר עליו, אבל בעבור הפקודה ההיא אז אינו עולה כלל זכרונו יראת המלך, הנה כי כן היא מדת כל אדם הירא את ה' שאינן יראין ממנו רק לעת מצוא כשבא עת התפלה הוא ירא לאכול מקודם וכן בעת האכילה שלא לאכול בלי נט"י ובלא ברכה אבל בלתי זמנים הללו אין יראין כלל והראיה שמשליכין ברכה מפיהם בלי כוונה מחמת שלא הרגילו את עצמם בזה, אבל באמת כפי מה שידענו שמלא כל הארץ כבודו וכמ"ש האותי לא תיראו כו' את השמים והארץ אני מלא כו' והרבה מקראות כדומה, א"כ צריכין לירא מהשי"ת בכל עת ורגע גם בשכבו על משכבו וכמבואר בש"ע א"ח וכן בכל עניני עה"ז כשעוסק במו"מ צריך לזהר שלא לשכוח את השי"ת שלא יזוז מחשבתו כמ"ש השמר לך פן תשכח את ה' כו', ולולי זאת היתה מצות היראה מצות עשה שהזמן גרמא ונשים פטורות, וא"כ אמאי הקשו בגמ' (ע"ז יט.) אשרי איש ולא אשרי אשה כו' עי"ש. אבל האמת נכון הדבר שצריך להיות ירא וחרד בכל עשיותיו ויחשב תמיד שהוא עומד לפני ממ"ה הקב"ה וממילא כשעומד להתפלל לא יבא בלבו מחשבה זרה.
<b>והנה</b> מה שמתרשלין בזה הוא מחמת שאין רואין את השי"ת למראה עינים כי שום נברא לא יוכל להשיגו וכתיב כי לא יראני האדם וחי, וע"כ צריך לזה רגילות הרבה כמו שאנו מתפללין שתרגילנו בתורתך, וכמ"ש השם נפשינו בחיים כו' ר"ל לשון חשק כמו אם יש את נפשכם כו' שכל תאותינו ותשוקתינו להדבק בחיי חיים ב"ה שהוא מקור כל החיות כמ"ש במ"א על הטוב כי לא כלו רחמיך כו' ולא נתן למוט רגלינו שכל רגילותינו יהיה ללכת בדרך הישרה, וכמו כן צריך להרגיל א"ע ביראת ה' על פניו כמו שרואין למראה עינים, ומן השמים יסייעוהו, כי אעפ"י שאמרו חכז"ל הכל בידי שמים חוץ מיראת שמים אעפי"כ צריך להתפלל על הסיוע, רק העיקר הוא החשק והתשוקה ליראה כי יש בני אדם שאין להם חשק כלל להדבק ביראה כזו, וכמ"ש מי יתן והיה לבבם זה ליראה, ר"ל שיהיה להם חשק לבוא ליראה ואז אני אסייע להם, וכמ"ש במ"א ע"פ והיית משוגע ממראה עיניך עפימ"ש הרמב"ם [הל' תשובה פ"י ה"ו] שאין אהבתו של הקב"ה נקשרת בלב האדם עד שישגה בה תמיד. וע"כ לגבי משה באמת היה מלתא זוטרתא כי מחמת שעלה לרקיע וכתיב ותמונת ה' יביט כו' והיה נקל בעיניו לבא למדת היראה הזו דהיינו כמו שיראין העומדים לפני המלך.
<b>ובזה</b> יבואר ענין ימים נוראים הללו שדרך העולם מן ר"ח אלול עד אחר יה"כ מוטל על כל אחד יראה ופחד ואח"כ חוזרין לסורם וזה הוא באמת שטות גדול כי הקב"ה יודע עתידות ואעפ"י שאין השי"ת דן את האדם רק באשר הוא שם ועכשיו הכל יראים ושלמים זה אינו דמ"מ גם היראה דעכשיו אינו בשלימות כיון שאין לה קיום וכתיב יראת ה' טהורה אז עומדת לעד, יש לה קיום, אבל הענין הוא דכל ימות השנה שהאדם משוקע בהבלי עה"ז אינו יכול לפנות מעסקיו להרגיל את עצמו בדביקות לעבודת הבורא וע"כ הוקבעו ימים האלה שממילא הוטל יראה על כל האדם ועי"כ כשיחשוק בזה ולא יסוג אחור יוכל לבוא לתכלית השלימות.
<b>וכמ"ש</b> בעוללות אפרים ע"פ מגדל עוז שם ה' כו' ירוץ צדיק כו' שכשרוצין ללכת אל איזה עיר ואינו יכול לכוון הדרך אז כאשר יראה ממרחק מגדל העיר הוא מכוון דרכו נגד המגדל, וכ"כ הבעל עקידה ע"פ כי יודע ה' דרך צדיקים, שהדרך צדיקים הוא יודע ה' ומי שרוצה להיות ג"כ יודע ה' יעמיד עצמו על הדרך ההיא ויבוא ליראת ד', והנה אותו הדרך והמגדל היא מדת היראה וכשיתחזק בזה יהיה נכון לבו בטוח לבא לשאר המדריגות.
<b>ובזה</b> מיושב הדקדוק בפסוק זה שכ' ללכת בכל דרכיו דהול"ל וללכת בוא"ו העיטוף כמ"ש בשאר דברים ולאהבה כו' ולעבדו כו', אבל הענין הוא שהכתוב מדבר על היראה שהיא היסוד לכל המדריגות וע"י היראה יבוא ללכת בכל דרכיו ולאהבה כו' ולעבוד כו' ולשמור כו' והיינו רק אותה יראה עילאה שאמרנו שיראין ממנו ית"ש כמו שיראין מלפני המלך בפניו, אבל אותה יראה תתאה בפניו כמו שלא בפניו בוודאי אינו בא על ידי זה לשום מדרגה, כי בכל היום הוא משוקע בעניני העה"ז, וזהו שהקשה להגמ' אטו יראה מלתא זוטרתא כלומר שיראה כזו שיראין מלפניו כמו שרואה איזה דבר למראה עינים בודאי צריך עבודה רבה, ועל זה תירץ דלגבי משה הוי מלתא זוטרתא מפני שהוא ראה למראה עינים כנ"ל.
<b>ובזה</b> יבואר מ"ש בגמ' (ירושלמי מכות ז.) שאלו לחכמה הנפש החטאת כו' ואמרה חטאים תרדוף רעה והנבואה אמרה תמות והתורה אמרה תביא קרבן והקב"ה אומר יעשה תשובה, ועמ"ש בספר ווי העמודים ע"פ פודה ה' נפש עבדיו כו', וקשה לכאורה הלא כלהו בחדא מחתא מחתינהו ועל אותו העון ששאלו לחכמה ולנבואה שאלו ג"כ לתורה וא"כ ע"כ מיירי בשוגג דהא במזיד אינו מביא קרבן רק ארבעה המבוארים בפרק ב' דכריתות והם אינם מצויין, וא"כ קשה למה אמרה הנבואה בשוגג תמות והחמירה בעונש השוגג כל כך, וכבר הקשה אבימלך שמא אתה דן על השוגג כמזיד, ולהנ"ל אתיא שפיר דודאי מי שהוא ירא שמים למראה עינים כנ"ל אינו יכול לבוא אפילו לידי שוגג דאותן העבדים העומדים לפני המלך נזהרין אפילו משוגג שלא יבוא לידם דבר נגד רצון המלך אפילו בבלי דעת, וע"כ מי שבא שוגג על ידו ע"כ הסיר מעל פניו יראת ה' וע"כ הוא ראוי לעונש גדול כי הוא חסרון אמונה שהשי"ת מלא כל הארץ כבודו, אבל אבימלך שהיה ערל ולא ידע ולא הרגיש ביראה כזו וע"כ הוקשה לו כנ"ל, וזהו מבואר במקרא ליראה את ה' ללכת בכל דרכיו ר"ל שתהיה ירא וחרד אולי אינך יוצא ידי שמים ואינך הולך בכל דרכיו.
<b>וזהו</b> ביאור המקרא שהיו ישראל יראים פן נמות דהיינו יראה תתאה ליראת העונש ואמר להם משה אל תיראו כי לא בחר ה' ביראה כזו כי לבעבור נסות אתכם ר"ל שתהיו בעלי נסיונות שלכך דבר עמכם פנים בפנים שתהיו מרגישים בכבודו תמיד לבעבור תהיה יראתו על פניכם כמ"ש חכז"ל זו יראת הבושה לבלתי תחטאו שלא יבא חטא על ידכם והיינו שוגג כידוע דחטאים אלו שגגות שע"י יראה כזו לא תשגו אפילו לעבור עבירה בשוגג.
<b>ועוד</b> מרויחין בזה כי כל מצוה דלא איתעבד בדחילו ורחימו לא פרחא לעילא שאין להקב"ה נחת רוח ממנו כיון שאינו עושה בשביל יראתו של הקב"ה רק בשביל יראת העונש והיינו שירא מעצמו שלא יענש וכמ"ש במ"א ע"פ הנה אנכי שולח מלאך לפניך כו', וגם להאדם איננו מרגיש נחת רוח בקיום המצוה רק בעל כרחו כמצות אנשים מלומדה, והמקרא צווח תחת אשר לא עבדת כו' בשמחה ובטוב לבב כו', וכמו שהארכתי במ"א על פסוק (משלי כח ט) מסיר אזנו משמוע תורה גם תפלתו תועבה, דהיינו מחמת שאמר שכבר ידע או שמע דבר זה וכמו כן בתפלה.
<b>אבל</b> האמת הוא שע"י תפלתינו ועשייתנו המצות אנחנו מייחדין אורות העליונים ובכל פעם נעשה דבר חדש ובאין למדריגה יותר גבוה וכמ"ש לעיל ללכת בכל דרכיו כו', ומגלין לו רזי תורה, וכמו בתקיעת שופר שהתורה אמרה רק יום תרועה יהיה לכם דהיינו תרועה אחת ואנחנו עושין מאה קולות ועל הכל סוד ה' ליראיו, וכשיודעין הטעם עושין בזריזוות וחשקות גדול יותר מאוד, וזהו ואני בעודי אהללה בוראי כו' כמבואר במ"א באורך עפ"י הקדמות הללו.
<b>והנה</b> תורה שבע"פ נקראת ברית כדאיתא בזוה"ק, וגם מבואר בהפסוק כי על פי הדברים האלה כרתי אתך ברית, וזה"ש ושמרתם דברי הברית כו' ר"ל הטעמים והכוונות לעשות בדחילו ורחימו למען תשכילון כל אשר תעשון שיהיה לכם שכל והבנה ולא כמצות אנשים מלומדה, וזה יהיה אם אתם נצבים היום כלכם לפני ה' שתהיה יראת ה' על פניכם כמו למראה עינים שעומדין לפני ה' עי"ז תבואו לכל המדריגות, גם בברית מורה על יראה כדאיתא בתקונים.
<b>עוד</b> נ"ל עפימ"ש (תהלים קמה כא) תהלת ה' ידבר פי ויברך כל בשר שם קדשו כו', דקיימ"ל הרהור לאו כדבור דמי, אע"ג דרחמנא לבא בעי ויודע מחשבות, אעפי"כ אינו יוצא במחשבה והיינו משום שיש תפלות הרבה שנדחין מחמת שהאויר מלא מקטריגים ומי שאין תפלתו זכה אינה עולה, וע"כ התפלה שהיא זכה במחשבה טהורה על ידי הדבור מזכך האויר ומעלה כל התפלות, וגם כי הדברים היוצאים מן הלב נכנסין אל הלב, והמרים קולו בתפלה מעורר אחרים כי קול מעורר הכוונה כי יעקב חבל נחלתו וכלל כל התפלות נעשה כתר אחד, וזה"ש תהלת ה' ידבר פי מה שאני צריך לדבר ולהוציא משפה ולחוץ הוא מחמת כי ויברך כל בשר שם קדשו.
<b>וגדולה</b> מזו שמעתי ממורי ז"ל עמ"ש בגמ' (יומא עא:) גבי שמעיה ואבטליון שאמרו להכהן גדול ייתון עממיא לשלם דעבדון עובדא דאהרן ואל ייתון כו', ופירש הוא ז"ל כי עובדא דאהרן הם הכוונות והייחודים שהיה הכהן גדול צריך לעשות בשעת העבודה בהזכרת השמות, ואותו הכהן גדול היה עם הארץ שלא ידע כלום רק העבודה בגשמיות, ולבעבור שאל יחסר המזג הוצרכו שמעיה ואבטליון לכוון בדברים העליונים הנ"ל והם עשו עובדא דאהרן עכ"ל. ומזה נשמע שאפילו הבעל תפלה אינו יודע לכוין הכוונות בשעת התפלה מ"מ כשיש אדם בבהכ"נ שיכול לכוין הוא נחשב כמו הש"ץ כי שלוחו של אדם כמותו, וכמ"ש המפרשים לענין הכוונות של תק"ש שגם אם אין התוקע יודע לכוין מ"מ עכ"פ המקרא לפניו יכוין, אך לזה צריך אחדות גדול שיהיו כלם כאיש אחד חברים.
<b>וזה"ש</b> אשירה לה' בחי"י דהיינו הדבור כמ"ש בתרגום לנפש חי"ה לרוח ממללא, ור"ל שאוציא הדברים מפי וקול מעורר כוונת אחרים ג"כ, עי"ז אזמרה לה' בעודי עם עוד בני אדם, וגם אזמרה לאלקי היינו להמתיק הדינין להפוך חשיכה לאורה ולהשיב רבים מעון שיבוא בלבם הרהור תשובה כשבעל תשובה הוא צדיק מעורר רבים לתשובה, וע"כ יערב עליו שיחי ששמחה גדולה לפניו להוציא יקר מזולל, וגם אנכי אשמח בה' כי המתפלל בעד חבירו הוא נענה תחלה, וזה"ש ואני בעודי אהללה והלול הוא לשון הארה שישפיע מאור העליון בתחתונים והיינו בעודי עם עוד בני אדם דכל ביה עשרה שכינתא שריא, ועי"כ אברככה כל ימי צבאי, ברכה הוא לשון המשכת השפע כידוע לכל צבאות עליונים ותחתונים.
<b>וזה"ש</b> ושמרתם דברי הברית הזה ר"ל שתשמרו את האחדות ביניכם ועי"כ למען תשכילון כל אשר תעשון שיהיה כאלו נתכוונתם כל הכוונות והשכליות כי כל הכוונות השכליות שכל אחד מכוין הוא נחשב לכם לכל אחד ואחד. באופן אחר נ"ל לפרש עפימ"ש בפרקי אבות [פ"ב א] רבי אומר איזהו דרך ישרה כו', וכבר ביארתי באורך בדרוש דקאי על מה שהיצה"ר מסמא את העינים ומראה לו על עבירה שהיא מצוה וכמ"ש יהודה בן תימא הוי עז כנמר וקל כנשר כו' עי' לעיל בדרוש שהארכתי בזה, וזהו מצות התוכחה שעליה חרבה ירושלים שלא הוכיחו כו' כמבואר שם.
<b>ובזה</b> יבואר ענין הערבות שקבלו בשבועת התורה, דלכאורה קשה למה הכריחנו לזה, ועוד דאינו דומה לשאר ערבים דכל ערב כשיש לו ללוה לשלם נפטר הערב וכאן הגם שיש להחוטא לשלם דהיינו שנפרעין ממנו מ"מ נפרעין ג"כ משאר בני אדם, ועיין בחידושי מהר"ן מ"ש על נפרעין מן האדם מדעתו ושלא מדעתו, ועוד קשה דכל ערב הגם שהלוה רוצה לפייס את המלוה בדברים אינו משגיח על זה וכאן כשהחוטא שב בתשובה ווידוי חרטה נפטר הערב.
<b>אבל</b> הענין הוא עפ"י הקדמות הנ"ל שעיקר הכוונה היא רק להוכיח זה את זה שזה נצרך מאוד מחמת שהיצה"ר מסמא את העינים ואינו יודע אם מצוה היא או עבירה, וע"ז אמרו אין אדם חוטא אלא א"כ נכנס בו רוח שטות, אבל לשאר בני אדם אינו מפתה בעת ההיא והם רואין האמת, וגם אותו אדם עצמו אחר עבור העבירה מתחרט כמ"ש הרשעים מלאין חרטות והיינו מפני שכבר בצע אמרתו של היצה"ר אז הולך ממנו ואז האדם מתיישב שעשה עבירה, וזהו מ"ש [אבות פ"ג ט] כל שחכמתו קודמת ליראתו אין חכמתו מתקיימת אבל אם יראתו קודמת לחכמתו חכמתו מתקיימת והיינו כשיש עליו יראת שמים כל היום וכמ"ש לעיל אז יראתו קודמת לכל מעשיו ואז אין כח ביד היצה"ר לפתותו וכמ"ש הב"ע ע"פ עיניך לנוכח יביטו וכו', וזה"ש ושמרתם דברי הברית כו' דהיינו הערבות הנ"ל להוכיח זא"ז ועי"כ תשכילון כל אשר תעשון שלא יוכל היצה"ר לפתות אתכם ברוח שטות.
<b>היוצא</b> מכל הנ"ל דצריך להיות כל עבודתינו לשם שמים ושלא להסיר יראתו מפניו כל היום, והנה איתא ב' טעמים על מה שאין מודיעין לאדם יום המיתה הא' שישוב בתשובה בכל יום ולא ימתין עד שעה אחרונה, והב' כדי שיעסוק בישובו של עולם, והנה כל זה כשאדם עוסק בישובו של עולם בשביל עצמו אבל משה רבע"ה שכל עבודתו היה רק על ישראל אמונתו מן ההר אל העם, אין טעם זה האחרון מספיק וע"כ שאל משה בהן קלסתיך כו' ר"ל הן לה' השמים וכל צבאם כו' ולמד דעת את העם שלא לעסוק בשום דבר בשביל עצמו, וע"כ הוקשה לו מה שאמר לו הן קרבו ימיך כו' דהיינו שאינו רוצה לגלות לו יום המיתה, וע"ז השיב לו הקב"ה שאמר לו (שמות ד א) הן לא יאמינו כו' שחשד את בני ישראל שלא יעמדו באמונתם, כמו כן הן בקדושיו לא יאמין, ולכך אינו רוצה לגלות לו יום המיתה ולא בשביל חסרון עבודת תמה וזכה של משה כי הוא היה תמיד כל מעייניו רק לעשות רצון קונו, השי"ת יטע בלבבינו אהבתו ויראתו לעשות רצונו ולעבדו בלבב שלם אוכי"ר.

Chapter 8

<b>וילך</b> משה כו' ויאמר כו' הנך שוכב כו' והיה כי תקראנה אותי כו' ואנכי הסתר אסתיר כו' ועתה כתבו לכם השירה כו', הדקדוקים רבו במקראות הללו.
<b>ונ"ל</b> עפימ"ש בהפטורה דרשו ה' בהמצאו יעזוב רשע דרכו כו' ועפימ"ש תקעו בחודש שופר בכסה ליום חגינו כו' עפימ"ש בס' ווי העמודים [מובא לעיל עמ' ה] ע"פ תמותת רשע רעה כו' עפימ"ש (ירושלמי מכות ז.) שאלו לנבואה הנפש החוטאת כו', והנה לא זו בלבד שהוא חסד גדול מאת השי"ת שהטיב עם בריותיו במצות התשובה עוד יתר על כן ענותו תרבנו שהוא מעורר אותנו לתשובה, וזהו נגד שכל אדם כי יחטא איש לרעהו שחבירו ישלח אליו לבקש ממנו שיפייסנו בכדי שיוכל למחול לו כמו שעשה השי"ת ששלח אלינו הנביאים לעורר על התשובה כמ"ש חי אני נאום ה' כו', וגם בענין התקיעת שופר בכל החודש אלול כידוע, אמנם כשנחקור לאידך גיסא כל זה הוא מצד ההכרח, כי בתחלה עלה במחשבה לברוא במדה"ד וראה שאין העולם מתקיים ושיתף כו', וע"כ השי"ת הוכרח לקבל שבים שאם לא כן לא יתקיים העולם, ואלולי שהודיע הדבר בעצמו ע"י הנביאים לא היה שכל האדם נותן שיועיל תשובה, וע"כ הוכרח לעורר אותנו על זה.
<b>וזה"ש</b> תקעו בחודש שופר, ר"ל לעורר לתשובה, ועל זה אמר כי חק לישראל הוא שאצלינו היא לחקה בלי טעם ונגד השכל, אבל משפט לאלקי יעקב שאצל השי"ת הוא משפט ודין והשכל מחייב כן מחמת שתחלת הבריאה הוכרחה להיות על דרך כן לקבל שבים.
<b>והנה</b> טעמא דמלתא הוא כי נשמות ישראל חצובים המה מתחת כסא הכבוד וכמ"ש יעקב חבל נחלתו שכל אחד מישראל הוא קשור למעלה וכמ"ש בספרים על ענין הכרת, וע"כ רשעים בחייהם קרויים מתים שכאשר נפסק החבל ע"י עונות הרבה אין לו עוד חיות מסטרא דקדושה רק נמשל כבהמות נדמו, וכמ"ש על מ"ש משנת כל ישראל יש להם חלק כו' קודם פרק א' כמבואר אצלי במ"א. והנה כבר ביארתי במ"א עמ"ש אלו ואלו דברי אלקים חיים, ועיימ"ש בדרוש של ראוה מדברת בפ' פנחס.
<b>וזהו</b> ענין הפלוגתא כאן דרב אמר פוסקין מזונות לאשת איש דהיינו שהישראל נקראים אשת איש להשי"ת כמ"ש תקראי לי אישי וכתיב איזה ספר כריתות וכו', וע"כ רב חסד מטה כלפי חסד ס"ל שניתן להם מזונתם וכל צרכם, ושמואל שהוא מסטרא דדינא וכמ"ש הלכה כשמואל בדינא ונקרא אריוך מלך כו' ס"ל אין פוסקין, וע"ז מפרש בששמעו שמת כו' דהיינו שכבר עבר על כריתות ב"ד באופן שנגזר בארץ חיים כ"ע לא פליגי דוודאי אין פוסקין, כי פליגי בשלא שמעו שמת שעדיין יש לו אחיזה בקדושה, רב אמר פוסקין דהא משועבד לה שכן קבל השי"ת על עצמו השוכן אתם בתוך טמאותם אעפ"י שהם טמאים שכינה ביניהם וכנ"ל, ושמואל אמר אין פוסקין, רב זביד אמר משום צררי אתפסה דהיינו שהיצר הרע תפסה ויש לו שליטה עליהם להעבירם על מצות ל"ת, ורב פפא אמר משום צאי מעשה ידך במזונותיך, ר"ל שאין להם שכר על המצות עשה, והלכתא כוותיה דרב דהנהגת העולם הוא בחסד, ונקרא גם כן אבא, כמ"ש בזוה"ק שמדת החסד הפשוטה נקרא אבא, ולכך פוסקין מזונות לישראל כי עד כאן רחמי האב.
<b>והנה</b> כל האומר הקב"ה וותרן כו' (ב"ק נ.) דעכ"פ צריך לשוב בתשובה שלימה, וענין התשובה עפימ"ש העוקר עבודה זרה צריך לשרש אחריה, ועוד אמרו (שבת קה:) איזהו עבודה זרה שבגופו של אדם זה היצה"ר, ונ"ל עפימ"ש כי דור תהפוכות המה כו', דאמרו חכז"ל (עירובין סט:) המחלל שבת בפרהסיא הוא מומר לכל התורה כולה, וצריך להבין טעם הדבר דדוקא בדבר זה הוא מומר כי הלא יש עוד חייבי כריתות ומיתות ב"ד חמורים שלא נעשה ע"י מומר, והענין הוא שכל איש צריך להאמין בהשגחה פרטיית שמזונותיו קצובין מהשי"ת, וכבר ביארתי ע"פ והיתה שבת הארץ לכם לאכלה ששמירת שבת היא סגולה לפרנסה, והאדם אינו מאמין בזה ומחלל שבת בשביל פרנסה ואפילו באיסור דרבנן נמצא שהוא כופר בהשגחה פרטיית, וזהו כי דור תהפוכות המה ר"ל שעושה דברים הפכיים שרוצה פרנסה ומחלל שבת שהוא דבר מתנגד להפרנסה, וטעם הדבר כי בנים לא אמון בם שיש לו חסרון אמונה בדברי חכז"ל ובהשגחת השי"ת והוא כופר ומומר כו', וכמו כן בכל העבירות בשעה שהוא עובר העבירה הוא כופר שהשי"ת עומד עליו ורואה את מעשיו שאם לא כן בוודאי לא היה יכול לחטוא, וכתיב השמר לך פן תשכח את כו', וזהו שאמר איזהו עבודה זרה שבגופו של אדם זה היצה"ר שכל מי שהולך אחר עצת היצה"ר הוא כופר בעיקר, וע"כ אמרו (ע"ז מה:) העוקר ע"ז צריך לשרש אחריה, דהיינו שרוצה לתקן פגם היצה"ר צריך לראות על השורש.
<b>והוא</b> בעניני התפלות והוידויים שמשימים עיקר מגמתם לפרנסה וצורך גופו וזהו בוודאי שטות גדול כי לא קצרה יד ה' מהושיע וכתיב כה' אלקינו בכל קראינו אליו וכדומה שהקב"ה קרוב אלינו לשמוע תפלתינו תמיד, וכל מי שאינו מאמין בזה הוא כופר בתורה, רק העיקר הוא שהעונות מבדילים וצריך להסיר המסך המבדיל ולעסוק בתשובה, וגם בזה טועין בענין התפלות והתעניתים כמו שביארתי במ"א [לעיל עמ' נג] ע"פ כי לא תחפוץ זבח כו' ועפימ"ש תשובה ומעש"ט כתריס בפני הפורעניות כו' ע"ש.
<b>וזה"ש</b> דרשו ה' בהמצאו באותו אופן שיהיה מצוי לכם ולא תגעו לריק כו', והיינו ע"י שיעזוב רשע דרכו, דרך עצמו שהולך לפי שכלו ודרך הטבע, רק ישוב אל ה' שיתחזק באמונה ויתקן הדברים שפגם בהם ואז וירחמהו, וזה"ש (ע"ז ח.) ישראל בחוץ לארץ עע"ז בטהרה הם, מחמת שהולכין אחר דרך הטבע ואם יגיע להם פורעניות אומרים מקרה הוא ואינם שבים על החטא רק מתפללין להושיע להם מן הצרה, והם בטעות גדול וחסרון אמונה והיינו עע"ז בטהרה.
<b>וזה"ש</b> וקם העם וזנה אחרי אלקי נכר הארץ ר"ל שילכו אחר היצה"ר להתפתות שהכל בדרך הטבע לכן כתב נכר הארץ כו' ועזבני במצות עשה והפר את בריתי במצות לא תעשה, וכנגד זה ועזבתם כו' ואח"כ כי תמצאנו אותו כו' שיגיע להם עונש יאמר הלא על כי כו' מצאוני הרעות האלה ר"ל שישימו מגמת פניהם רק על הרעות ולא לשוב בתשובה על העונות, ועל כן הסתר אסתיר פני כו' שעי"כ יהיה הקצף מתרבה על כל הרעה אשר עשה דהיינו העבירות שנכשל בהם ע"י שפנה אל ע"ז דהיינו היצה"ר שמזניחו מאמונה ומבטחון, וע"כ כתבו לכם השירה הזאת שמבוארין שם כל העבירות הגורמים העונשים הללו, למען ידעו ויבינו לשוב בתשובה שלימה על כל העונות שעשו וממילא יתוקן הכל כי ישיש ה' עלינו לטוב כו' אוכי"ר ובא לציון גואל בב"א.

Chapter 9

<b>הפתיחה</b> אל תרבו תדברו גבוהה גבוהה כו' (ש"א ב ג), וליישב ג"כ המנהג לדרוש חריפות קודם הדברי מוסר, כי בשבת הגדול יש סמך שצריכין לדרוש דיני פסח אבל בשבת שובה צריך להבין הטעם.
<b>והענין</b> עפימ"ש כבר [לעיל דרשה ז לר"ה] על השני שינויים שאומרים בהקדיש לעילא ולעילא מכל ברכתא ובשאר ימים אומרים רק לעילא מן כל ברכתא, והיינו שהעולם טועין שבימים הללו צנועין והולכין לביהכ"נ ונזהרין בשאר מצות ואח"כ בכל ימות השנה חוזרין לסורן, והוא טעות, שאין חילוק שהתורה היא נצחיית כל מה דאמר רחמנא לא תעביד הכל חד, הן בימים נוראים הן בכל השנה, רק החילוק הוא שבימים נוראים יש יראה יותר מפחד הדין ומרויחין בזה שיש אחדות וכל המעביר על מדותיו כו', וגם שהתפלות נתקבלין יותר שכל אחד מתפלל בשביל חבירו, וגם שמכולן נעשה כתר וכל אחד משלים חסרון חבירו, משא"כ כשכל אחד בפני עצמו הגם שמתפלל בכוונה גדולה מ"מ אין אדם בלא חסרון וע"כ אינו יכול לעלות כל כך, וזהו לעילא ולעילא מכל ברכתא כמבואר אצלי במ"א עי"ל בדרוש לר"ה. ולתוספת ביאור נ"ל כי בכל השנה הוא רק במעשה כי רוב התפלות והמצות המה רק כמעשה אבותיהם ועל פי ההכרח בלי כוונה ויראת שמים, משא"כ בימים נוראים הללו שהיראה מוטלת על האדם שהזמן גורם מפחד הדין ומתפללין בכוונה ועושין במחשבה ובמעשה.
<b>וזהו</b> אל תרבו תדברו גבוהה גבוהה דהיינו שבכל השנה אין רשות לומר לעילא ולעילא רק כי כי אל דעות כו' ולו נתכנו עלילות כו', דהיינו שעובדין במחשבה ובמעשה אז העבודת הקודש היא לעילא ולעילא, והנה כמו כן יש חילוק בין תורה ומצות, כי עיקר התורה הוא במחשבה ובעיון, והמצות המה במעשה, וע"כ דורשין חריפות ואח"כ דברי אגדה ומוסר לקיים כי כו' דעות כו' וגם לו נתכנו עלילות. (החריפות היה בב"ק גנב וטבח כו').
<b>וילך</b> משה כו' עיין ברמב"ן שהלך לכל אחד ואחד, ובלא"ה יש ליתן טעם כמ"ש ברש"י לקמן הקהילו אלי כו' שאין שלטון ביום המות, והוא במדרש פ' בהעלותך, ועוד במדרש כאן אחר כל השבח הזה אמר לו הן קרבו ימיך כו' היום קובל עליך כו', ועוד שם א"א מלך נמתין לו יום או יומים כו'.
<b>ונבאר</b> ג"כ הפסוק המובא בגמ' הנ"ל ושמרתם את השבת כי קודש כו', ועפימ"ש ויהיו דברי אלה אשר התחננתי כו' דבר יום ביומו כו', ועפ"י המדרש [ב"ר פכ"ב יג] ויצא קין כו' א"ל עשיתי תשובה ונתפשרתי פתח ואמר מזמור שיר ליום השבת, ועפימ"ש (שבת קיח:) אל תקרא מחללו אלא מחול לו, שנתקשה בזה בספר סידורו של שבת [בשורש ששי ענף ב'] דממה נפשך אם עושה תשובה בכל זמן מוחלין לו ובאם לאו גם שבת מה יועיל לו, ועוד מהיכי תיתי נקרא מחול לו וכו'.
<b>והנ"ל</b> לתוספת ביאור דבריו עפימ"ש (ירמיה ה כה) כי עונותיכם הטו אלה וחטאתיכם מנעו הטוב מכם, דצ"ל שינויי הלשונות, דהנה הרבה בני אדם טועין לומר שאם עושין עבירות יעשו כנגדן מצות צדקה או לימוד משניות וכדומה, והוא טעות דוודאי אצל בני אדם שייך זה כמ"ש אצל יעקב ועשו אכפרה פניו במנחה, משא"כ הקב"ה אינו צריך לכל אלה, רק רצה הקב"ה לזכות את ישראל לפיכך הרבה להם תורה ומצות, ומי שהוא בעל עבירה הוא שנאוי מאוד לפני הקב"ה ובוודאי כל מצותיו שעושה אין מתקבלין עד שישוב, אמנם גם כשעושה תשובה יש עבירות שאינן מתכפרין הכל כמ"ש ד' חילוקי כפרה, והיינו כי בעל עבירה עושה שני פגמים, הא' לעצמו שפוגם אברי הנשמה והב' נגד השי"ת שהוא שנאוי לפני השי"ת וכנ"ל, וכמו חולי הגוף כל זמן שאינו לוקח רופא הוא נגזר מארץ חיים ואח"כ כשלוקח רופא ומבטיחו לרפאותו אעפי"כ צריך אח"כ לסמים וסיגופים עד שיתחזקו איבריו, וע"כ כשעושה תשובה פועל רק שמתקרב את עצמו להשי"ת אבל מ"מ עדיין איבריו פגומים עד שיקבל יסורין כענין ד' חילוקי כפרה בסוף יומא, וכל זמן שלא נתמרק אין מצותיו מתקבלין כי כל איש אשר מום בו לא יקרב, וזה"ש כי עונותיכם הם המזידין הטו אלה שהוא שנאוי לפני המקום ומסיר השגחתו ממנו, אבל חטאתיכם שהוא לשון חסרון אע"ג שעשה תשובה מ"מ הוא עדיין בעל חסרון הם מנעו הטוב מכם כלומר הטובות והמצות שאתם עושים נמנעים מלעלות.
<b>וכתב</b> בספר הנ"ל שבענין זה יש מעלה לשבת יותר מלשאר מצות שלכך נתנה במרה שלא היו צריכין שום הכנה, ומשל על זה לרופא שהלך למדינה רחוקה כו' עיי"ש וע"כ כתיב המנחיל מנוחה לעמו כו' כמו נחלה בלי טעם אעפ"י שאינו הגון כי משמיא מקדשי ליה, וע"כ כששב מחטאיו אע"ג שאבריו עדיין פגומים מ"מ כששומר שבת כהלכתו בוודאי צריך להיות לו עליה וממילא השי"ת צריך למחול לו מכל וכל ולרפאות אבריו וזה"ש אל תקרי מחללו אלא מחול לו שאי אפשר שתתקבל המצוה הזאת רק כשנמחלין עונותיו.
<b>ובזה</b> מיושב המדרש הנ"ל כשיצא קין כו' אמר לו עשיתי תשובה ונתפשרתי כדרך שעושין פשרה שמוותרין מחצה והשאר גובה לזמנים כמו כן שבעתים יוקם מחמת שהעבירה שלו היה מיתת ב"ד והיה צריך ג"כ ליסורין, וע"כ אמר אדה"ר כך כחה של תשובה וממילא שם עצה בנפשו שיהיה נמחל לו תיכף הכל וע"כ כבד את השבת וכנ"ל.
<b>והנה</b> כבר ביארתי עמ"ש תשובה ומעש"ט כתריס בפני הפורעניות שיש ב' עניני רפואות כו' דהיינו סגופים ועוד לומר שירת הים בכל כחו וכוונתו ואמן יהא שמי' רבא ותהלה לדוד ויותר על כלן שמירת שבת כהלכתו שנמחלין עונותיו בוודאי, וכל זה הוא דבר קל מאוד בפיך ובלבבך לעשותו וכמ"ש במדרש משל למלך שתפס לסטים וברחו בלילה ע"י חתירה שעשו ואחד נשאר ובבקר כשמצא המלך זה האחד הנשאר א"ל מחוייב אתה מיתה שיכלת להציל עצמך בהצילה קלה כמו חביריך ולא הצלת עצמך כו', וזה"ש ושמרתם את השבת שתהיו זהירין מאוד וטעם הדבר כי קדש הוא לכם שהוא אתערותא דלעילא וממילא מחלליה מות כו' שראוי לעונש גדול כי יכול להציל עצמו ולא חס על נפשו בדבר קל כזה.
<b>והנה</b> לא זו בלבד כי גם הוא סגולה לפרנסה כמו שביארתי עמ"ש והיתה שבת הארץ לכם לאכלה כמבואר במ"א [לעיל עמ' צג] עפימ"ש בגמ' דר"ה שגזר דין של צבור נקרע ולא של יחיד, עפימ"ש ועבדת את כו' וברך את לחמך כו' שיש ב' עניני השגחות כו' וע"כ גז"ד של צבור נקרע כי ביה עשרה שכינתא שריא ויש עליהן השגחה פרטיית כמו כן בשבת שהוא אתערותא דלעילא למעלה מן הטבע, וזהו ויהיו דברי אלה כו' לעשות משפט עבדו ומשפט עמו כו' כי מלך יש לו דין צבור דבר יום ביומו שיהי' עליהן השגחה פרטיית כמ"ש ונפלינו אני ועמך כו' בלכתך עמנו כו' [מבואר לעיל עמ' יד] ואז כי ה' הוא אלהי"ם בגמטרי' הטב"ע אין עוד שלא תהי' הנהגתינו ע"י הטבע.
<b>והנה</b> כ"כ היה כוונת משה שהיה בישורון מלך היה סבור שאם יעבור היום ישתנה הדין וע"כ נאמר לו אין שלטון ביום המות שאז אין לו דין מלך ואינו פועל כלום כשימתין, וע"כ אמר לו היום קובל עליך כו'.
<b>וזה"ש</b> וילך משה כו' וידבר כו' שאמר כל זה לישראל להודיעם באשר הוא סוף כל אדם והחי יתן אל לבו כי אלף שנים יחי', אחר כל השבח הזה שהיה לו נאמר לו הן קרבו ימיך למות וניטלה ממנו כל הגדולה וע"כ עיקר החיות רק בעבודת הקב"ה וכמ"ש למעלה ובחרת בחיים כו' רק למען תחי' כו' לאהבה את ה' כו' כי הוא חייך שהוא עיקר החיות כשעוסקין בעבוה"ק, השי"ת יעזרינו לעבשו באהבה וביראה בשמחה וטוב לבב אוכי"ר.

Chapter 10

<b>הפתיחה</b> האזינו השמים כו' יערוף כמטר לקחי כו' ובהפטורה שובה ישראל כו' כל תשא עון כו' ונשלמה פרים שפתינו, עפימ"ש עלה בית אל ושב שם כו', דקשה הלא לא ישב שם אח"כ והענין הוא לרמז בזה ענין התשובה שכל הספרי מוסר מלאים שהתשובה כוללת שני דברים הא' ווידוי וחרטה ועזיבת החטא, והב' קבלת יסורין על העבר והעיקר הוא מקודם עזיבת החטא כמ"ש יעזוב רשע דרכו כו' ואח"ז וישוב אל ה' וירחמהו וכמ"ש באנשי ננוה וירא ה' את מעשיהם ולא כתיב את שקם ותעניתם והיינו משום שעיקר כוונת התעניתים וסיגופים הם להכניע היצה"ר ולמרק העונות ואם אינו מתחרט מקודם ואינו מקבל על עצמו שלא לשוב לכסלה הרי עדיין היצה"ר בתוקפו וכטובל ושרץ בידו' וכ"כ בס' סידורו של שבת עמ"ש כל מי שאינו יודע בטיב גיטין וקידושין לא יהיה לו עסק עמהן דהול"ל מתחלה קידושין ואח"כ גיטין, אבל רמז בזה על ענין תשובה שמתחלה צריך לעסוק בטיב גיטין לגרש היצה"ר ולהכניע אותו ואח"כ בטיב קידושין להיטהר ולהתקדש מכאן ולהבא, וכמ"ש איש או אשה כי יעשה מכל חטאת האדם למעול מעל כו' ואשמה כו' והתוודו כו' ואח"כ יביא אשמו כי מבעלי עבירות אין מקבלין דורון או תפלה ומעש"ט, ומבואר בהרמב"ם ריש ה' תשובה שענין הווידוי הוא להתחרט מחטאיו ויאמר רבש"ע חטאתי כו' ואני בוש ונכלם ואיני חוזר לדבר זה לעולם, כ"כ אצל הקרבנות החטאת קודם לעולה מפני שהיא מרצה בפ' ד' זבחים וגם בפ' איזהו מקומן כו' חשב חטאת מקודם והכל מטעם הנ"ל.
<b>וזה"ש</b> בתחלה כל תשא עון להתחרט על כל העבר ואח"כ וקח טוב יקבל ממנו דורון תפלה ומעש"ט ותעניתים ולא בהיפך כמנהג העולם שסוברין שבתעניתם ואמירת תהלים וסליחות הרבה וכדומה עושים דברים גדולים ומכבדים להשי"ת בדורונות ואינם יודעים שכל זמן שנשארים בחטא הם מרוחקים מהשי"ת כנ"ל, וזהו ונשלמה פרים שפתינו כמו אצל הקרבנות שמביאין קרבן חטאת מקודם ומתוודין עליו ואח"כ עולה, ועוד דעינינו רואות במלכותא דארעא כשרוצין להקביל פנים לאיזה מלך צריכין מקודם לפנות הבית מכל טינוף ולכלוך ואח"כ להכין דורונות ומיני בשמים ולהלביש בגדים נאים שאם יבוא המלך וימצא הבית מטונף יסור משם ואינו פונה כלל להדורונות ושאר דברים, וזה"ש (בראשית לה א) עלה בית אל מתחלה להכין בית ומקום פנוי ומיופה בלי שום שיקוץ ולכלוך, ואח"כ שב שם תעסוק בתשובה ומעש"ט ואז עשה שם מזבח שיתקבלו הקרבנות ותפלות והתעניתים שהם במקום קרבנות.
<b>והנה</b> מזה יש ללמוד רמז לדרוש מתחלה חריפות ואח"כ דברי אגדה ומוסר, כי אין לו להקב"ה בעולמו אלא ד' אמות של הלכה, כמ"ש ה'ריעו ל'ה' כ'ל ה'ארץ ר"ת הלכ"ה, שבזה עושין הכנה ומפנין מקום להשראת קדושתו ואח"כ דברי מוסר ודרכי תשובה כדי לקיים עלה בית אל ושב שם, והנה מבואר ברש"י ומפרשים החילוק בין טל ומטר שמטר אינו נוח לכל אבל טל נוח לכל וממילא דנוכל ליקח שם מושאל לחריפות בשם מטר ולאגדה שם טל, גם ידוע שהלומדים נקראים שמים ושאר עמא דארעא נקראים ארץ, וזהו האזינו השמים שהם הלומדים ואדברה דבור לשון קשה דהיינו חריפות ואח"כ תשמע הארץ אמרי פי לשון רכה, ופירש דבריו יערוף כמטר שאינו נוח לכל לקחי היינו חריפות ואח"כ תזל כטל שהוא נוח לכל אמרתי באגדה, כשעירים עלי דשא כו' שאמרו חכז"ל זיקא דקמי מטרא יפה למטר בפ"ק דתענית, ר"ל כמו שיפה הרוחות קודם המטר למטר שאח"כ כמו כן חריפות לצורך אגדה.
<b>חילוקא דרבנן בסוגיא דנודרת גיטין דף ל"ד.</b><br>בגמ' דשבועות דף כ"ט ולא אתכם לבדכם אנכי כורת את הברית כו' כשהשביע משה את ישראל אמר להם לא על דעתיכם אני משביע אתכם אלא על דעתי ועל דעת המקום כו', ומסיק דלא תהוי הפרה לשבועתייהו, ופירש"י דהוי כעל דעת רבים, ונחלקו הפוסקים מהו נקרא על דעת רבים, דהרמב"ם ז"ל וסייעתו ס"ל אפילו בסתם שלא פירש מי הם הרבים מקרי על דעת רבים, ולרש"י ותוס' ס"ל דווקא במפרש מי הם הרבים, והובא פלוגתתן בש"ע יו"ד סי' רכ"ח סעי' כ"א.
<b>ונדחקו</b> הפוסקים בטעמא דמלתא לדעת הרמב"ם, דבשלמא לפירש"י ותוס' הטעם הוא משום דאין פתחן שוה ומש"ה נמי לדבר מצוה יש לו הפרה דוודאי הרבים מסכימין, אבל להרמב"ם לא שייך טעם זה דהא הרבים בעצמן אינן יודעין כלל מענין הנדר ועכצ"ל הטעם משום אלומי מלתא כמו נדר ברבים, וא"כ אמאי שרי להתיר לדבר מצוה ולמה יגרע מנדר ברבים דלמ"ד אין לו התרה לא מהני דבר מצוה כמ"ש תוס' בסוגיין ד"ה אבל ניסת כו', ועיין בחי' הרשב"א בסוף הסוגיא ובפנ"י בתוס' סוף ד"ה אבל נשאת כו', ועיין מה שכתבתי בחידושי בגמ' גבי דמדרינן לי' וכו'.
<b>והפנ"י</b> ע"ד התוס' ד"ה אבל לדבר מצוה כו' הקשה ג"כ לדברי הפוסקים דלדבר הרשות אפילו אותן הרבים מסכימין אין לו התרה, דטעמא מאי הרי לא נדר אלא על דעתם, עוד הקשה הפנ"י על הרמב"ם והש"ע דפסקו כרב הונא דניסת אין מדירין אותה והא קיימא לן כרב נחמן בדיני ולענין דיני אתשל כמ"ש תוס' בד"ה אמר אמימר כו' עי"ש בד"ה אבל ניסת כו' שהאריך בזה.
<b>ונקדים</b> ליישב מה שתמהו על הרמב"ם בפי' המשנה והרע"ב בספ"י דבכורות דתנן כהן הנושא נשים פסולות ידור הנאה כו' וכתב הנ"ל דצריך לידור על דעת רבים ואין לחוש שמא ילך אצל חכם ויאמר לו דלדבר מצוה הוא דהא צריך לפרט את הנדר וכ"פ בש"ע או"ח סי' קכ"ח דכהן הנושא אשה פסולה צריך לידור על דעת רבים כו', והקשה הבה"ג הביאו המג"א שם והב"ש סי' צ"ו דלמה צריך לידור עד"ר כיון דקי"ל צריך לפרט אין חשש עוד כדמוכח בגמ' דדוקא למ"ד אין צריך לפרט הוכרח לאוקמא דמדרינן ליה עד"ר אבל למ"ד צריך לפרט היה ניחא ליה משום דכשמפרט הנדר לא יתיר לו החכם, ותירצו דלענין איסור חיישינן שמא ילך אצל החכם דס"ל אין צריך לפרט כיון דלא אתמר הלכתא כמאן אבל בגמ' לא חש לזה דלמ"ד צריך לפרט לפי סברתו הלכתא הכי ועיי"ש במחה"ש.
<b>והנה</b> תירוץ זה יתכן על הש"ע אבל עדיין קשיא לי על הרמב"ם והרע"ב הנ"ל דכיון שנודר על דעת רבים מה צורך לסברא דצריך לפרט, דהא ליכא למימר שמא ילך אצל חכם דס"ל נדר עד"ר יש לו התרה דהא אתמר הלכתא דאין לו התרה, ועוד דהא בגמ' משני למ"ד אין צריך לפרט את הנדר דמדרינן ליה על דעת רבים וא"כ מוכח דע"כ לא חיישינן שיטעה את החכם לומר שהוא דבר מצוה, וגם בלא"ה קשה דמהיכי תיתי ניחוש שישקר לפני החכם דא"כ גם למ"ד צריך לפרט ליחוש להכי, ואי ס"ל דלמ"ד אין צריך לפרט מועיל ההתרה, מ"מ לא הוצרך לחוש שיוציא שקר מפיו לומר שהוא דבר מצוה טפי הי"ל לחוש שיעלים מהחכם שהנדר היה על דעת רבים, גם בלא"ה סברא פשוטה היא שאם משקר לפני החכם אין ההתרה מועלת דהחכם אינו מתיר רק למאי דשמע כדאיתא בגמ', וא"כ לא התיר ליה כלל נדר שהוא עד"ר, ועכ"פ מהגמ' הנ"ל יש סתירה לדבריו.
<b>ונקדים</b> ליישב עוד איזו קושיא בסוגיין דהיינו על מה שהקשו תוס' ד"ה אבל ניסת כו' וא"ת ידירוה על דעת רבים כו' ותירצו דלענין נדרי אשתו אין חילוק בעד"ר דעל דעת בעלה נודרת כו', עוד תירצו דר"ה פליג אאמימר וכו', והנה על תירוצם הראשון הקשו ב' קושיות ויצאו דחוקים א' דא"כ מאי פריך וליחוש דלמא אזלא לגבי חכם כו' הול"ל דמדרינן לה על דעת רבים, ומה שתירצו דבלא"ה משני שפיר, קשה דאדרבה מנ"ל לאוקמי מלתא דרב נחמן בפלוגתא ולומר דפליג עם ר"נ דס"ל א"צ לפרט, וגם לדידיה קשה מצדקיה ומיוסף האיך יכלו להתיר את שבועתם שנשבעו שלא לגלות הלא לא יכלו לפרט את הנדר, טפי הול"ל בטעמא דר"ה משום דס"ל דעד"ר אין לו התרה דהיא הלכתא פסיקתא ומ"מ בניסת אין מדירין אותה דלגבי בעל לא מהני עד"ר ומנ"ל להש"ס דר"ה ס"ל צריך לפרט את הנדר, ב' הקשו בתוס' ד"ה וליחוש כו' לפי תירוץ זה אמאי לא פריך בפשיטות אמתני' בלא ר"ה, ומה שתירצו דבל"ז המ"ל דמדרינן לה מככר זה ותאכל לפנינו דחוששת גם לאיסור שעה כו' עיי"ש, ג"כ אינו מספיק, דקשה חדא מה שהקשו המפורשים דא"כ מאי פריך לר"נ דלמא ס"ל לאמת דמדרינן לה מככר זה וחוששת לאיסור שעה, ועוד קשיא לי דלפימ"ש תוס' לעיל לר"א ניחא כו', א"כ כיון דהמקשן אסיק אדעתיה דבלא ר"ה הוה ניחא ליה מתני' דחוששת לאיסור שעה, א"כ מאי פריך לר"ה דלמא ס"ל נמי הכי ומ"מ בניסת אין מדירין אותה דחיישינן לדר"א שמא הפר לה מקודם, וכבר הזכרתי קושיא זו לעיל ע"ד התוס' הנ"ל עיי"ש.
<b>וביותר</b> קשיא לי על בעלי הש"ע שפסקו דין זה להלכה פשוטה דבנדרי אשתו אין חילוק בעד"ר ויכול ג"כ להפר והלא מקור דין זה נובע מתירוץ התוס' הנ"ל והתוס' בעצמם תירצו אח"כ תירוץ אחר והקשו על תי' זה ב' קושיות חזקות הנ"ל ותירוצם הוא בדוחק כמו שכתבתי ואנן אשינויי דחוקי ניקום ונסמוך להתיר הפרת הבעל בנדר עד"ר.
<b>וליישב</b> כל זה נקדים מה שהקשו התוס' בד"ה וליחוש כו' דמאי פריך הא קי"ל בנדרים דף ס"ה המודר הנאה מחבירו אין מתירין לו אלא בפניו ותירצו דבדיעבד עכ"פ מהני אפילו שלא בפניו, והביאו ראיה מצדקיה שסמך על שהתירו לו הסנהדרין, והקשה הפנ"י דמ"מ קשה על הסנהדרין האיך התירו לו לכתחלה ועיין בהתוס' והרא"ש בנדרים שם מה שתירצו ע"ז, והפנ"י תירץ דצדקיה כבר עבר על הנדר שנשבע שלא לגלות ולכך הוי כדיעבד, וכבר כתבתי לעיל שזהו דוחק גדול דאע"ג דלגבי צדקיה הוי בדיעבד מ"מ לגבי הסנהדרין הוי לכתחלה, אמנם לכאורה י"ל תירוץ מספיק לפימ"ש ביו"ד סי' רכ"ח סט"ו ובסי' רי"ח דאם יש מכשול שיעבור על נדרו מותר להתיר לו וכ"כ בתשובות הרשב"א המיוחסת להרמב"ן סי' רנ"ה דבכה"ג דבר מצוה מקריא א"כ כל שכן כשכבר עבר על הנדר שהוא דבר מצוה להתיר לו להצילו מעונש בל יחל דכיון שהחכם עוקר הנדר מעיקרו פטור מהעונש, ולפי זה א"ש טפי גבי צדקיה דכיון שכבר עבר הוי דבר מצוה להתיר לו, וכ"כ י"ל גבי יוסף שאמר לפרעה אתשל נמי אדידי כדאיתא בסוטה דף ל"ו, אבל התוס' ע"כ לא נחתו לסברא זו דא"כ האיך הביאו ראיה דמהני בדיעבד מהא דסמך צדקיה הא בכה"ג גבי צדקיה היה מצוה להתיר לו אפילו לכתחלה.
<b>ומ"מ</b> ארווח לן בזה ליישב קושי' תוס' מה שהקשו לעיל לתירוץ א' דמאי פריך וליחוש כו' הו"ל לשנויי דמדירין לה עד"ר כו' ולפימ"ש א"ש דפריך טפיה דע"כ לא מהני מה שמדרינן לה עד"ר דאכתי תוכל לעשות ערמה שתעבור על הנדר ויהיה אח"כ מצוה בהתרתו להציל אותה מאיסור בל יחל, ואפילו איסור שעה לא תעשה שהחכם יעקור הנדר מעיקרו, ולכך משני קסבר דצריך לפרט הנדר וכפירש"י שם וממילא תצטרך להחזיר מה שקבלה מכתובתה, אך תירוץ זה לא יתכן רק על הקושיא שהקשו על הוליחוש כו', אבל מ"מ מה שהקשו מקודם בניסת אמאי אין מדירין אותה עד"ר עדיין אינו מיושב בזה דמ"מ קשה למסקנא דצריך לפרט הנדר גם בניסת הו"ל להדירה עד"ר ואין לומר דתעשה ערמה כו' ז"א דהחכם וודאי לא יפר לה כנ"ל, והתרת הבעל ג"כ אינו מועיל דכיון דמיגז גייז אינו מתקן בהערה בהפרה שלו מה שעברה מקודם א"כ אין מצוה להפר לה והוה ליה כשאר נדר עד"ר שאין לו התרה, לכך צריכין אנו לבוא לתירוץ התוס' דלגבי נדרי אשתו אין חילוק בעד"ר.
<b>ולפ"ז</b> לא קשה ג"כ מה שהקשו דצ"ל בפניו כו' דוודאי נדר על דעת חבירו לא עדיף מעד"ר ומהני ג"כ לדבר מצוה כנ"ל, ואע"ג שהתוס' הקשו שם ג"כ אבעל האיך יכול להפר שלא בפני היתומים וגבי בעל לא שייך סברא זו כיון דמיגז גייז ליכא דבר מצוה כמ"ש לעיל, ז"א דלגבי בעל בלא"ה לק"מ לפי תירוץ הזה של התוס' דלענין נדרי אשתו לא שייך עד"ר דעל דעת בעלה נודרת, וכמ"ש בנדר ע"ד חבירו דיכול הבעל להפר, וע"כ מה שהקשו התוס' גם אבעל קאי לפי תי' ב' הנ"ל.
<b>ועפי"ז</b> יתיישב ג"כ קושית התוס' ד"ה וליחוש שהקשו אמאי לא פריך אמתני' בלא ר"ה, וכבר כתבתי לעיל דבאמת קושית התוס' קשה יותר על פירכא קמייתא דפריך לכי מנסבבא כו' דהו"ל למפרך אמתני' בלא ר"ה, והנ"ל דהנה בערכין דף כ"ג גבי המקדיש נכסיו ומגרש אשתו רא"א ידירנה הנאה רי"א אינו צריך ומסיק דמדרינן לה עד"ר ופליגי אם יש שאלה בהקדש, והקשו תוס' אמאי מדירין אותו טפי הול"ל להדיר אותה דהא היא נוטלת כתובתה מן ההקדש, ותירצו דיותר ניחא לקנוס אותו כדי לגלות ערמה שלו.
<b>ובאמת</b> תירוץ זה דחוק דדלמא מגרש אותה מחמת שנאה ואין בלבו שום ערמה ומ"מ לא ירצה לדור כדי להפסידה כתובתה, או משום דכל הנודר נקרא רשע וכתיב טוב אשר לא תדור דמה לו לצרה הזאת וא"כ תפסיד היא הכתובה בחנם, ולכאורה נוכל לתרץ קושית התוס' לפי הס"ד דהכא דהבעל מיפר בקודמין נוכל לומר לפי הסברא דלעיל גם כאן אם היינו מדירין אותה יש לחוש שתעשה ערמה ותעבור ותנשא לו, ואח"כ יהיה דברים שבינו לבינה ויוכל להפר דעדיף מנדרי עינוי נפש, ולכך מדירין אותו דאפילו לא יחוש לאיסור שעה מ"מ אינו יכול להפר נדרי עצמו, אך כל זה להס"ד אבל להמסקנא דאין הבעל מיפר בקודמין נדחה תירוץ זה וצריכין לתרץ כמ"ש תוס' שם.
<b>והנה</b> הנ"מ בין ב' התירוצים הוא דלפי תירוץ שלי עכצ"ל דגם לדבר מצוה אין לו הפרה דאל"כ הק"ל אמאי אין מדירין אותה וא"ל משום דחיישינן שתעשה ערמה כנ"ל ז"א דהא גם הוא יכול לעשות ערמה כזו שיעבור וילך אח"כ לחכם ויתיר לו משום דבר מצוה דהא קי"ל השתא אליבא דמ"ד א"צ לפרט הנדר, וע"כ צ"ל דגם לדבר מצוה אין לו התרה, אבל לפי תירוץ התוס' שפיר יש לומר דלדבר מצוה יש לו התרה, וגם מצד הסברא יש להוכיח כן, דלפימ"ש תוס' דמדירין אותו כדי לגלות ערמתו כו' קשה כיון שסברא זו קלושה מאד ואינה מן הדין האיך עשו תקנה כזאת שלפעמים יתבטל ע"י נדר זה מצוה דאורייתא והאיך סמכו ע"ז לעקור דבר מן התורה, ועיין בר"פ המגרש דף פ"ג ע"א בברייתא דארבעה זקנים, אלא ע"כ דלדבר מצוה באמת יש לו התרה, ואין להקשות דא"כ האיך כתבו תוס' ד"ה אבל ניסת כו' דלר"א ניחא הא אפילו לר"א נמי צריך להך סברא דלאיסור שעה אינה חוששת דאל"כ אמאי אין מדירין אותה, ז"א חדא דהתוס' לשיטתם בלא"ה לא ס"ל הך סברא דערמה כנ"ל, ועוד דהתוס' קאי לפי המסקנא בערכין דאין הבעל מיפר בקודמין ואין כאן חשש ערמה כלל, אבל לפי הס"ד שפיר נוכל לתרץ כנ"ל, ואם כן מוכח דגם לדבר מצוה אין לו התרה.
<b>ולפי"ז</b> מיושב קושית תוס' ד"ה וליחוש הנ"ל, דבלאו הך שקלא וטריא לא הו"מ למפרך אמתני' דלמא אזלא גבי חכם דהומ"ל דמדרינן לה עד"ר ואין לומר דתעשה ערמה ותעבור על הנדר דהיינו שתהנה מאותו המין ויהיה דבר מצוה ויתיר לה החכם, ז"א דמנ"ל דלדבר מצוה מהני התרה דאדרבה ממתני' דערכין הנ"ל יש להוכיח דאין לו התרה מדלא מדירין אותה כנ"ל, אבל לבתר דמשני אין הבעל מיפר בקודמין א"כ ע"כ צריך לתרץ כתירוץ התוס' שם, וא"כ מוכח שפיר דלדבר מצוה יש לו התרה כנ"ל, וא"כ ליכא לשנויי דמדרינן לה עד"ר דהא תוכל לעשות ערמה כנ"ל לכך מקשה שפיר וליחוש כו' ומשני צריך לפרט את הנדר וא"כ תצטרך לפרט לפני החכם איך שנדרה על שקר וכיון שתודה בעצמה שקבלה כבר כתובתה תצטרך להחזיר מה שקבלה עתה, ולפי"ז פריך שפיר גם לר"נ דהא ליכא למ"ד דס"ל דחוששת לאיסור שעה והשתא ליכא למימר דר"נ ס"ל כפס"ד כנ"ל דהא הלכה פשוטה דאין הבעל מיפר בקודמין כדילפינן מקרא דאם בית אישה נדרה כפירש"י שם.
<b>ומעתה</b> מאחר שתירצנו בטוב טעם כל הקושיות שנתקשו על התירוץ הראשון הנ"ל וא"ש מה שפסקו כתירוץ זה להלכה דבנדרי אשתו יכול להפר אפילו בעד"ר דמיסתבר טעמיה ולית ביה פירכא, הגם שהתוס' לא נחתו לזה ונדחקו ביישוב הקושיות הנ"ל צ"ל דס"ל דלא חיישינן לערמה הנ"ל, ואפשר דטעמיה דאם עושה במכוון ועובר על הנדר בשביל זה אין מתירין לו, וכעין סברא זו כתבו לעיל בדך ל"ג ע"א בד"ה ואפקעינהו כו' דלתקנה עבדו ולא לתקלה כו', אך כל זה אי אמרינן דעד"ר היינו בסתמא אע"ג דאינו מפרש מי הם הרבים והטעם הוא משום אלומי מלתא כמו בנדר ברבים וא"כ שפיר י"ל לפי סברת המקשה דגם לדבר מצוה אין לו התרה ולכך לא יכול להקשות אמתני' כנ"ל, אבל לפי' ר"ת שכתב לקמן בד"ה אבל לדבר מצוה כו' דדוקא במפרש כו' א"כ וודאי דלדבר מצוה יש לו הפרה מצד הסברא דלדב"מ בוודאי מסכימין, אכתי קושית תוס' במקומה עומדת אמאי לא פריך ממתני', ולכך הוצרכו לדחוק וליישב קושייתם הנ"ל ולשיטתם אזלי.
<b>ולפי"ז</b> י"ל דמכאן הוכיח הרמב"ם דינו דעד"ר היינו אפילו בסתמא, דאל"כ קשה קושי' תוס' הנ"ל ד"ה וליחוש וכו', ובהכי מיושב קושית הפנ"י הנ"ל על הפוסקים דס"ל דלדבר הרשות אינו מועיל אפילו הרבים מסכימים והרי לא נדר רק על דעתם, ולפימ"ש א"ש דהפוסקים ס"ל כהרמב"ם דאינו תלוי כלל בדעתם כמו למ"ד דא"ל הפרה אלא דבמקום מצוה לא העמידו דבריהם כמ"ש הרשב"א בחידושיו ע"ש באורך.
<b>והנה</b> חשש דערמה זו שייך ג"כ בכהן שנושא פסולה דאע"ג דמדרינן ליה עד"ר יש ליחוש שיעבור ויהנה ממנה ויהיה אח"כ מצוה להתיר לו, ולפי"ז י"ל דזו היא כוונת הרמב"ם והרע"ב שילך לחכם ויאמר לו שהוא דבר מצוה, ר"ל שיאמר לו האמת שיש מצוה להתיר לו להציל אותו מעונש בל יחל כיון שכבר עבר, ומ"מ משני שפיר לר"נ דמדרינן ליה עד"ר, די"ל דס"ל דגם לדב"מ אין לו הפרה רק היכא דשייכי ביה כמ"ש הר"ת דהא להרמב"ם ס"ל דעד"ר היינו בסתמא וא"כ אין הכרע דלדב"מ יש לו התרה.
<b>ומהכא</b> גופא י"ל ג"כ דהרמב"ם הוכיח דעד"ר היינו אפילו בסתמא, דל"ל דווקא במפרש, דא"כ ליכא למ"ד דלדב"מ לא יהיה לו התרה ותקשי ליה דקושית הגמ' במקומה עומדת ליחוש דלמא אזל לחכם ויאמר לו שהוא דב"מ דהיינו שיעשה ערמה כנ"ל אע"ג דטעמא משום אלומי מלתא כנ"ל, אבל התוס' דלא נחתו לסברא זו דיעשה ערמה כנ"ל ולכך הקשו כל הקושי' הנ"ל ונכנסו לדוחקים והיינו משום דאזלו לטעמם דעד"ר היינו דווקא במפרש, ועיין מה שכתבתי לעיל על קושי' תוס' ד"ה הנושא כו' באופן ד' דמוכח ג"כ דס"ל כתירוצם השני, ולכן כתבו בד"ה אמר אמימר כו' דאדר"נ נמי קאי והיינו משום דעל תירוץ א' יש כמה קושיות אבל לדידן קי"ל כתירוץ א' דכבר נתיישבו כל הקושיות וא"ש הכל.
<b>איברא</b> עדיין חל עלינו חובת ביאור לשיטת הרמב"ם והמחבר הנ"ל אכתי קשה לאמימר דס"ל נדר ברבים יש לו הפרה ועד"ר ג"כ לדבר מצוה יש לו הפרה תקשי ליה מתני' דערכין הנ"ל דמוקמינן לה בנדר עד"ר ואפילו ר' יהושע מודה אי לאו דיש שאלה בהקדש הא יוכל לעשות ערמה כנ"ל ויהיה דב"מ ויתיר לו החכם ומה הועילו חכז"ל בתקנתן דמדרינן ליה עד"ר, ובשלמא אמתני' דבכורות לא קשיא די"ל דס"ל דצריך לפרט הנדר וכיון שיפרט שנדר מאשתו הפסולה לא יתיר לו אבל בערכין נודר סתם שלא להחזיר אשתו קשה כנ"ל, וכעין זה הקשה הפנ"י בתוס' ד"ה קסבר כו' לפי תירוץ הב' דרב הונא ל"ל דאמימר קשי' לי' מתני' דערכין הנ"ל ע"ש.
<b>אמנם</b> כבר כתבתי לעיל על קושי' הפנ"י הנ"ל דלק"מ די"ל דר"ה מוקים לה בנדר ברבים ור"ל דהני תנאי ר"א ור"י ס"ל לתרווייהו נדר ברבים אין לו הפרה וכר' יודא דלקמן רק ר"ה לגרמי' ס"ל דיש לו הפרה כרבנן ור"מ דלקמן, וגם י"ל דר"ה ס"ל דפליגי בנדר עד"ר ועעמיה דר' יהושע משום דס"ל דנדר עד"ר יש לו הפרה ולא חש לפירכא דאינו מועיל מבעל.
<b>אבל</b> על קושייתינו הנ"ל אליבא דאמימר א"א לתרץ כן, דא"ל דאמימר נמי מוקים לה בנדר ברבים וס"ל להני תנאי דא"ל הפרה וא"כ כ"ש בעד"ר דל"מ לדבר מצוה דוודאי לשיטת התוס' דס"ל טעמא דעד"ר משום שנדר על דעתן שפיר י"ל דלענין דבר מצוה חמיר ברבים מעד"ר משום דברבים הטעם דאלומי מלתיה דרבים וכההיא דאמרינן כל מלתא דאתעבדא בעשרה כו' כמ"ש המפורשים משא"כ עד"ר דתולה רק בדעתן ולדבר מצוה וודאי מסכימין, אבל לשיטת הרמב"ם ז"ל דבעד"ר הטעם משום אלומי כנ"ל, וא"כ למ"ד ברבים אין לו הפרה כ"ש בעד"ר דלא מהני אפי' לדב"מ כמ"ש הפנ"י בתוס' ד"ה אבל ניסת דעד"ר לעולם חמיר מברבים משום דאית בי' תרתי כו' ע"ש, ואף שכתבתי שם דדברי הפנ"י אינן מוכרחין היינו משום דקאי התם לשיטת התוס' דהטעם הוא משום שנדר על דעתן כנ"ל אבל להטעם דאלומי כו' וודאי דחמיר עד"ר מברבים, וא"כ החליט כאן דלדב"מ יש לו הפרה לכ"ע הא להני תנאי כ"ש בעד"ר כנ"ל, וגם מה שכתבתי עוד לתרץ על קושי' הפנ"י הנ"ל דר"ת ס"ל דפליגי בעד"ר כו' ליכא למימר אליבא דאמימר דא"כ אכתי קשה לר' אליעזר דס"ל ידירנה הנאה מה מועיל הלא יכול לעשות ערמה כנ"ל שיהי' דב"מ.
<b>ומכאן</b> יש להוכיח דמ"ש בש"ע סי' רכ"ח סעיף י"ד דצריך לפרש הסיבה היינו שצריך ג"כ כל הענין עם הטעם מפני מה הוכרח לנדור כך הדירו וכמו שהבין הש"ך והסמ"ע שם, ולא כמ"ש הט"ז שם דאין צריך רק לשון הנדר והסיבה היא אם תלאו באיזה דבר, ולפי"ז א"ש דכיון שיצטרך לפרט לפני החכם שהב"ד הדירוהו בשביל שלא יעשה ערמה על ההקדש לא יתיר לו, אבל התוס' שכתבו שם בערכין דא"צ לפרש הסיבה לשיטתם אזלו דס"ל הטעם דעד"ר משום שנדר על דעתן וא"כ מוקמינן שפיר מתני' דערכין בנדר עד"ר וגם אינן חוששין לערמה לשיטתם כנ"ל, אבל הרמב"ם והמחבר דס"ל דעד"ר משום אלומי מלתא כמו ברבים דמה"ט ס"ל דאין צריך לפרט מי הם הרבים כנ"ל, וא"כ ליכא לאוקמי מתניתין דערכין בנדר ברבים כנ"ל וגם ס"ל דחיישינן לערמה הנ"ל, וא"כ ליכא לאוקמא בנדר עד"ר אם לא שנאמר דצריך לפרש ג"כ הסבה והטעם כנ"ל דהשתא ליכא למיחש למידי וא"ש הכל, וק"ל.

Chapter 11

<b>כי</b> שם ה' אקרא הבו גודל לאלקינו כו', איתא בתרגום יונתן וירושלמי שמשה רבע"ה לא הזכיר את השם עד אחר כ"א תיבות עיי"ש. ונ"ל רמז בזה ולפרש ג"כ מ"ש בפ' שמות (שמות ג יג) ויאמר משה כו' ואמרו לי מה שמו כו' ויאמר אהיה אשר אהיה כו'.
<b>עפימ"ש</b> (במדבר ל ג) איש כי ידור לה' כו' לא יחל דברו ככל היוצא מפיו יעשה שהוא כפל לשון, דהנה בספרי מוסר הזהירו מאוד לשמירת הדיבור וביותר קודם התפלה, ופירשו בזה האומרים לרע טוב ולטוב רע, ר"ל שמתחלה אומרים דברים רעים שקר ולה"ר ותפלות ואח"כ דברים טובים תפלה ותחנונים, ותפלה כזו אי אפשר להעלות כי בגדים שבישל בהם קדירה אל ימזג בהן כוס לרבו, אדרבה נותנין כח לסט"א שנדחה להם התפלה, וזהו לטוב רע שמהטוב נעשה ג"כ רע, אבל כששומר פיו ולשונו מדבר שקר ותפלות ודברים בטלים אז תפלתו מתקבלת, וזה"ש לא יחל דברו שלא יחלל הדבור שלו ואז ככל היוצא מפיו יעשה הקב"ה וימלא משאלותיו.
<b>וזה</b> היה שאלת משה רבע"ה ואמרו לי מה שמו כו' האיך אוכל לפרש להם השם הנכבד והם משוקעים בתועבות מצרים מלאים שקר ומרמה כמ"ש בספרים שכל העבירות נכללו בשקר, והשיב לו הקב"ה אהי"ה אשר אהי"ה שהוא בגמטרי' כ"א, וכ"א פעם כ"א עולה אמ"ת שיחזקו במדת האמת ויהיו ראויים להזכיר השם, ונוכל להעמיס זה בתרגום הנ"ל, לכך הזכיר פה השם אחר כ"א תיבות ועל זה אמר הבו גודל כו'.
<b>ובאופן</b> אחר עפימ"ש זכרינו לחיים כו' למענך כו', בספר קדושת לוי כתב כאשר אב מבטיח איזה דבר לבנו אינו צריך לבקש כתב על זה מאחר שרחמי האב ליתן מרצונו הטוב וגם הוא עשיר בוודאי יתן לו ואין צורך רק להזכירו לעת הצורך, אבל כשאיש אחר מבטיחו לא סמכה דעתו עדיין שמא יתחרט או שאשתו וב"ב ימחו בידו עד שיתן לו כתב, ומכ"ש כשמתחייב רק עפ"י משפט שצריך ליטול פסק ב"ד, כמו כן במלכותא דרקיע אצל השי"ת די בהבטחה לבד שנאמן הוא לקיים הבטחתו שיש נחת רוח לפניו כשמטיב לברואיו וידיו רב לו כמ"ש משל על זה על אבינו מלכנו חננו כו' שאומרים בלחישה רק בעת הזאת שהשי"ת יושב על כסא דין לזכור כל המעשים לפניו לשפוט הארץ, כמ"ש בספר בינה לעתים ע"פ כי אלקים שופט זה ישפיל וזה ירים (תהלים עח ח), ר"ל שהמדה"ד משפיל ומדת הרחמים מרים, וכמו שאמרו חכז"ל וכי יש ימין ושמאל כו' רק מיימינים ומשמאילים, ומאחר שיש חילוקי דעות צריך ליטול כתב, ולכך מתפללין כתבנו כו', אבל מהשי"ת לבדו די בהבטחה כמ"ש לעושה נפלאות לבדו כו' אעפ"י שאין מבקשין ממנו, וזה"ש זכרנו לחיים שאין צריך רק להזכירו מאחר שאתה בעצמך חפץ להשפיע לנו חיים אבל מ"מ מבקשין וכתבנו בספר החיים היינו למענך אלקים חיים מאחר שיש קטרוג ע"כ צריך כתב.
<b>ובאופן</b> אחר יש ליישב ג"כ, דבג' ראשונות אסור לבקש צרכיו, עפימ"ש תפלה לעני כי יעטוף כו', עפימ"ש בספר בינה לעתים [ח"ב דרוש ג' לשבת איכה] ע"פ תיסרך רעתך כו' ודעי וראי כי רע ומר עזבך את ד' אלקיך ולא פחדתי אליך נאם ד' כו' (ירמיה ב יט), דבעל עבירה פוגם בשני דברים הא' שנענש על עבירה, והב' מה שמתרחק מהשי"ת, וזהו קשה מן הראשונה, והדמיון לזה שאם אחד מעמא דארעא פוגם כנגד פקודת המלך הענין סובב במשפטי השררים ממדרגה למדרגה עד שנקבע לו איזה עונש אבל בנתים הוא עוסק במו"מ שלו ואין לו שום מניעה, משא"כ כשאחד מהשרים הקרובים למלכות חוטא כל אימת שאינו מקבל עונשו הוא מתרחק מחצר המלך וזהו קשה לו יותר מהעונש שנגזר עליו אח"כ, כמו כן אנחנו בני ישראל עם ה' אלה הקרובים אליו ובכל יום צריכין להקביל פניו בתפלה ומצות כל אימת שהאדם מלוכלך בחטאים אין מקבלין ממנו תפלתו כי כל אשר מום בו לא יקרב והיא מרוחק מאוד מהשי"ת וזהו תיסרך רעתך כו', אבל רע ומר יותר מזה עזבך את ה' ולא בלבד מה שפחדתי אליך מעונש הגוף כו', וע"ז מורה כל הפרשה שהתחיל שם כי שתים רעות עשו כו' ונכתם עונך לפני, ר"ל שנעשה פגם ורבב בהנשמה.
<b>וע"כ</b> צריך להתרחק ג"כ מעבירה בשוגג שעכ"פ נעשה פגם בהנשמה אעפ"י שאין עליו עונש כ"כ, וכמ"ש בפ' תבא הנ"ל. וכבר ביארתי עמ"ש (סנהדרין כו:) מחשבה מועלת אפילו לדברי תורה, כמבואר במ"א. שהעולם דואגים על חוסר פרנסה אבל באמת השי"ת משגיח על דרכי בני אדם, וע"ז אמרו [אבות פ"ד ב] ששכר מצוה מצוה שהשי"ת יש לו נחת רוח כשמיטיב וזהו בעצמו מצוה, וכמו כן שכר עבירה עבירה בדרך זה.
<b>וע"כ</b> צריכין להתפלל בעד השי"ת שישפיע לנו טובות שנוכל לעבדו בהרחבה ולהחזיק בנים לת"ת ולעשות צדקות וגמ"ח, וזהו (תהלים קב א) תפלה לעני כי יעטוף, דעביד עיטופין לכל התפלות, והיא צלותא דעניא שאינו מבקש כלום בשביל עצמו רק לפני ד' בשביל כבוד שמים וע"כ ושועתי אליך תבא וכו', וזה"ש זכרנו לחיים מאחר שאתה בעצמך חפץ בזה ע"כ תעשה למענך וכו', וכמ"ש ע"פ יהי חסדך ד' עלינו וכו', וזה"ש כי שם ד' אקרא כשמתפלל וקורא לד' אזי הבו גודל שתהיה הגדולה בשביל כבוד שמים ובזכות זה הי"ת ימלא משאלותינו אוכי"ר ובלגב"ב.
<b>שערי ציון</b><br>בהפטרה שובה ישראל כו', ובגמ' יומא (פו.) אמר ר' לוי גדולה תשובה שמגעת עד כסא הכבוד כו', עיין בהרי"ף מה שהק' ובתב"ש בס' בכור שור מה שתירץ, והנ"ל עפימ"ש בפ' התשובה (דברים ל א) והיה כי יבואו כו' הברכה והקללה כו', וקשה למה הזכיר כאן ברכה, וגם תיבת שמה הוא למותר.
<b>עפימ"ש</b> בגמ' (תענית ט.) ר' יוחנן אשכח לינוקיה דריש לקיש דקרי אולת אדם תסלף דרכו ועל ד' יזעף לבו (משלי יט ג), אמר מי איכא דלא רמיזא באורייתא א"ל אטו הא לא רמיזא כו' דכתיב (בראשית מב כח) ויחרדו כו' מה זאת עשה כו', דקשה מה חידוש יש בזה דלא רמיזא בתורה הלא מי שנוהג כן להתרעם על מידותיו של הקב"ה מחמת שצר לו הוא שטות גדול ושלמה המלך ע"ה אמר כן על הכסיל ומה צורך לרמוז זה בתורה, ועוד קשה מה שהק' בהרי"ף למה המתינו השבטים לומר כן עד עכשיו וכבר היו להם לומר כן מקודם כשבא יוסף בעלילה ונתנם במשמר ג' ימים ואח"כ אסר את שמעון, ואדרבא עכשיו לא היו בצרה כלל שמצאו מציאה גדולה ולא היה עליהם חשש עלילה כלל כי עכ"פ היו יכולין להיות צדיק ראשון בריבם כאשר עשו באמת שהודו ואמרו ירוד ירדנו בתחלה כו' לא ידענו מי שם כו'.
<b>והענין</b> דכבר ביארתי מה שהקשו [בספר העקרים] האיך מתפללין על כל צרה, האיך שייך להתפלל לשנות רצון הבורא וכענין זה כתב הט"ז בה' ביקור חולים עמ"ש שניתן רשות לרופא לרפאות, והתירוץ ע"ז הוא שבוודאי השי"ת ברא עולם במילואו וטובו באופן שלא יחסר שום דבר לשום בן אדם ובפרט שבכל דבר נאמר כי טוב ואח"כ טוב מאוד, רק השינוי הוא על ידי קלקול מעשה בני אדם, וע"כ מתפללין שיתוקן הקלקול וישאר הדבר כפי רצון הבורא וצריך לשום לב לזה.
<b>הדמיון</b> הוא למשל לשררה אחד שבנה בית יין שרף בתכלית היופי בכל אופנים וגם משך צינורות של מים מהרים הסמוכים שלא יצטרכו לשאוב מהבאר וגם צינורות תחת הקרקע שיזובו המים הרעים, כללו של דבר שנעשה בתכלית גדול לבל יחסר המזג והושיב בו בעל בית אחד לעבוד עבודת היי"ש, והנה הבע"ב ההוא לקח לשם משרת אחד אשר לרוב תנופתו סמך עליו בכל העסקים ולא השגיח כלל על עבודתו, והמשרת ההוא היה איש בליעל ושכור ולא שם לבו להשגיח על תיקון הבית הנ"ל ומתוך כך נתקלקלו כל הצנורות של מים באופן שלא עלה בידו רק מעט יי"ש, והנה פעם אחת בא הבע"ב לתוך הבית הנ"ל וראה כל אשר נעשה החריד מאוד והתחיל לצעוק בקול יללה על האיש הבליעל אלה פיו מלא בקללות נמרצות בצער יגון ואנחה לאין שיעור, והשיב לו המשרת מה לך כי נזעקת על ההיזק חביות א' יי"ש ה' נתן וה' לקח בפרט שאין כ"כ היזק רב, וגער בו הבעה"ב בנזיפה גדולה אתה רשע רע ובליעל אינני דואג כ"כ על ההיזק שלי אך איך אשא פני נגד השר שהושיב אותי בחסדו הגדול בבית פרנסה הלז ועכשיו נתקלקל הכל כי מששתי כל כלי ואין בידי לשלם חלק מעשר מן המעשר מה שנתקלקלו הצנורות מלמעלה ומלמטה ורצפת הבית נרקב הכל מחמת הלכלוך וטיט וצואה שלא פנית הבית ואני אנה אני בא עם כל בני ביתי כל שיענישני השר הכל בצדק, והנה אחרי ככלות הכל נתישב בדעתו מה לעשות להשיב חמת השר והלך בעצמו להשר והתנפל לפניו על כל פשעיו כי המשרת שלו היה סיבה לרעה הזאת והצדיק עליו כל המשפטים וקבל על עצמו שמהיום והלאה לא יתן מקום לשום משרת רק לעבוד בעצמו בכל כחו וכהנה פיוסים עד שנכמרו רחמי השר עליו.
<b>והנמשל</b> בזה מובן שהשי"ת ממ"ה ברא העולם במילואו וטובו כמ"ש מלאה הארץ קניניך באין מחסור דבר כל עניני אכילה ושתיה ומלבושים וכלי תענוגי העולם, והכל ע"י צנורות השפע שעל כל דבר בפני עצמו ממונים שמות קדושים ומלאכים וכוכבים ומזלות להאיר ולשמש העולם שאל יחסר המזג הכל לצורך האדם שהושיבו בתוכו והמשילו על הכל לעבדה במצות עשה ולשמרה במל"ת, והנה לקח לו משרת אחד שהוא היצה"ר שהתעהו בחלק לשונו ונתעצל מלעשות מ"ע ועבר על ל"ת ועי"כ נתקלקלו הצנורות ופגם באורות עליונים, ועוד המשיך עליו קליפות וחיצונים שהגביר כחן ע"י עבירות ונתלכלך בטיט וצואה עד להשחית אוי לו שהכריע כל העולם לכף חובה, וכמ"ש להפרע מן הרשעים שמאבדין העולם שנברא בי' מאמרות, והנה מלבד העונש המיועד לאדם על העבירות יותר מזה יש לו להצטער על קלקולו באורות עליונים איך ישא פניו נבזה וחדל אישים טפה סרוחה לעשות מעשים רעים כאלו נגד מלך הכבוד ומה עלינו לעשות רק להתפלל בכובד ראש ושברון רוח לפני השי"ת ולקבל עלינו שלא ליתן יד ושם להמשרת הנ"ל שהוא היצה"ר אולי ירחם למחול, וזהו ענין מ"ש בספרים להתאונן על גלות השכינה, וכמ"ש על פסוק [תהלים מב] כאיל תערוג כו' נפשי תערוג אליך כו' דהיינו בשביל כבוד שמים.
<b>והנה</b> ידוע שכל זמן שעסקי האדם הם בלי שינוי דהיינו שיש לו עושר בלי מחסור ואין לו שום צער או להיפוך הוא תולה הכל במזל, משא"כ כשהעיתים משתנים לפעמים טוב ולפעמים להיפוך אז הוא מרגיש השגחה פרטית, ועפי"ז ביארתי מ"ש אתה החילות כו' את גדלך כו' אשר מי כו', וזה"ש כי יבואו עליך כו' הברכה וגם הקללה אז תשוב אל לבך מאחר שהכל מן השמים וממילא עשית פגם באורות וא"כ בכל הגוים כו' ה' אלקיך שמה שפגמת בשמות הקדושים וממילא ושבת עד ה' כו' שתעשה תשובה לתקן הפגם בשמות הקדושים. וזה"ש גדולה תשובה שמגעת עד כסא הכבוד ר"ל איזה תשובה חשובה יותר אותה שמגעת עד כסא הכבוד וכו'.
<b>וזה"ש</b> אולת אדם תסלף דרכו ועל ד' יזעף לבו, כי לשון זעף אינו לשון כעס כפי פשוטו רק לשון דאגה כמו הנם זועפים, סר וזעף, וכוונת הפסוק שכאשר יצר להאדם מחמת העבירות שעשה באולתו אז הוא צריך לדאוג יותר על האלקים דהיינו מה שפגם באורות עליונים, וע"ז הביא שפיר ראיה מן התורה שבתחלה לא תלו הדבר בחטא רק היו סבורים מקרה הוא, אבל אח"כ כשראו הטובה הזאת שמצאו הכסף הרגישו שהכל ע"י השגחה פרטיית וע"כ אמרו מה זאת עשה כו'.
<b>והנה</b> תשובה כזו נקרא תשובה מאהבה כי נכספה נפשו להתקרב להשי"ת וצר לו מאוד על התרחקו ממנו והוא שונא את העבירה בתכלית השנאה וכמ"ש ע"פ המן העץ כו' לבלתי אכול כו' והשיב לו ואוכל [ב"ר פיט יב, אכלתי ואוכל עוד], דהיינו שעדיין היצה"ר במקומו שיש לו תאוה לאכול רק שנמנע מפחד העונש ולכך לא נמחל העון מכל וכל אע"ג שעשה תשובה, וע"כ בתשובה מיראה הזדונות נעשים שגגות, דבאמת גם על שוגג צריך כפרה שהיה לו להשיג שלא יבא לידי כך כמ"ש בשל"ה על חטאתי כי לא ידעתי, וכמו שמשגיחין בממון שלא יבא לידי הפסד, וכ"כ הוכחתי ממ"ש (ירושלמי מכות ז.) שאלו לחכמה [נפש החוטאת מהו ענשו חכמה אמרה יביא קרבן נבואה אמרה תמות] כו' וכללן בחדא מחתא דהתורה אמרה יביא קרבן דהיינו על שוגג א"כ מ"ש הנבואה והחכמה כו' הכל קאי אפילו על שוגג, וזה"ש הנפש החוטאת דהיינו שוגג.
<b>וזה"ש</b> דוד המלך ע"ה (תהלים לח יט) כי עוני אגיד אעפ"י שאני מתודה על העון והמזיד עדיין אדאג מחטאתי, כי העולם סבורין שאין צריך תשובה רק בעל עבירה חמורה, ובאמת על המחשבה צריך יותר תשובה כמ"ש על חטאים שאנו חייבים עליהם עולה [והעולה באה לכפר על הרהור], והיינו שלא נזהר שלא יבא לידי עבירה.
<b>וכענין</b> זה ביארתי מ"ש באין מליץ יושר מול מגיד פשע כו' עפימ"ש ראשון לחשבון עונות כו', וזה"ש (תהלים כה ז) חטאות נעורי ופשעי אל תזכר כו' כלומר שלא תזכור לי לא פשעים ולא חטאים רק כחסדך זכר לי שתזכני לעשות תשובה מאהבה למען טובך שיעשה מהם זכיות.
<b>וזה"ש</b> שובה ישראל עד ה' כו' דהיינו שתעשה תשובה מאהבה לתקן כל הפגמים כי כשלת שאם לא תעש כן יהיה נשאר מכשול דהיינו שוגג, ובזה מיושב קו' הרי"ף הנ"ל דע"כ דדרש כשלת על יראה מ"מ לענין אהבה קמיירי, ואמר עוד קח"ו עמכם דברים יתחק"ו בלבבכם שגם אחר עבור ימים נוראים תהיו בעלי תשובה מאהבה, ואמרו אליו כל תשא כל מה שאתה סופר עונות הוא רק לתועלת, וקח טוב שיעשה זכיות וע"כ נשלמה פרים שלא יצטרכו אפי' לקרבנות כמ"ש אדם ובהמה תושיע ה' כמבואר במ"א [לעיל עמ' ה] ובא לציון גואל ב"ב אוכי"ר.

לערב יום כיפור



Chapter 1

<b>במתניתין</b> סוף תענית צאינה וראינה בנות ציון במלך שלמה וכו' פירש"י דקאי על הקב"ה מלך שהשלום שלו, בעטרה שעטרה לו אמו קאי על כנסת ישראל, ביום חתונתו זה מתן תורה ופירש"י שהיה ביום הכפורים שבו ניתנו לוחות אחרונות וביום שמחת לבו זה בנין ביהמ"ק שנתחנך ג"כ ביום הכפורים.
<b>וצריך</b> להבין למה כינה להקב"ה דוקא כאן במלך שהשלום שלו ולא בשאר שמות וכנויין, וגם מהו לשון חתונה למתן תורה ושמחה לבנין בית המקדש, ומה ענין עטרה, ולמה קרא לכנסת ישראל אמו, ובמדרש [שהש"ר פ"ג כה] שאל רשב"י את רבי אלעזר בר' יוסי אפשר ששמעת מאביך מהו בעטרה וכו' והשיב לו משל למלך שהיתה לו בת אהובה ביותר וקראה בתי לא זז משם עד שקראה אחותי לא זז מחבבה עד שקראה אמי, כמו כן הכנסת ישראל בתחילה נקראה בתי שמעי בת וראי וכו', ואח"כ אחותי פתחי לי אחותי וכו', ואח"כ אמי הקשיבו אלי עמי ולאומי ולאמי כתיב.
<b>ולהבין</b> כל זה נ"ל דדבר ידוע ומפורסם בספרים הקדושים וגם מצד חקירת השכל שתכלית כונת הבריאה היה מחמת שהי"ת רצה להיטיב מטובו וכדאיתא במדרש [מדרש תהלים פט] עולם חסד יבנה משל למלך שהיה לו אוצרות מלאים כל טובה ואמר על מה אלו מונחין אני לוקח בהן עבדים ומפרנסם והן מקלסין לפני כך וכו', ועלינו מה לעשות לקלס ולברך כמו"ש כל הנשמה תהלל וכו', אבל מצד הקב"ה לא הוצרך לשום בריאה כי הוא ית"ש שלם בכל מיני שלימות רק להיטיב מטובו שהוא מקור הטובות ושורש הרחמים ומעיין החסדים כל הטובות ממנו נובעין, כמו"ש על הטוב כי לא כלו רחמיך כמבואר אצלי במ"א, וע"כ ברא העולם לשלימות מין האדם, ולבא לשלימות זה נתן לנו התורה הקדושה שאין בה טורח ועמל הרבה כמ"ש כי קרוב אליך הדבר מאוד וכו', כי מי שאינו מסכסך רעיונותיו בהבלי העוה"ז ומשליך על ד' יהבו ועובד עבוה"ק זוכה לכל טוב עוה"ז ועוה"ב וע"י קיום התורה ישפיע טובו דהיינו תכלית כוונתו.
<b>וע"כ</b> אמרו בראשית בשביל התורה שנקראת ראשית וכמו שפירש"י על יום הששי וכו' שכל מעשי בראשית תלויין ועומדין עד יום הששי בסיון, וכמ"ש אם לא בריתי יומם ולילה וכו'. והנה התורה לא רצו שום אומה ולשון לקבלה רק ישראל, נמצא שהם היו הסיבה בבריאת העולם שע"י קבלתם התורה ניתנה התורה וע"י קיום התורה יוכל להשפיע טובות, וע"כ נקרא מתן תורה יום חתונתו כמו בנשואין שהחתן מתחייב להכלה אנא אפלח ואוקיר וכו', וכן להיפוך הכלה מתחייבת עצמה לשמשו ולעשות רצונו כדרך אשה לבעלה, אבל בנין ביהמ"ק שאז נגמר תכלית רצונו של הקב"ה להטיב לברואיו כי אז היו ישראל במעלה עליונה ולא היה שום צער בעולם והיו מולכין בכיפה כמ"ש (מ"א ח נו) לא נפל דבר מכל הטוב כו' הכל בא, וע"כ נקרא ביהמ"ק שמחת לבו שזהו עיקר השמחה לפניו להמשיך שפע לברואיו ולהשפיע להם מזיו ברכותיו.
<b>והנה</b> בענין התקבלות טובותיו נקראת בתי כדרך הבת המתקבלת מאביה פרנסתה, וע"כ המשיל למלך שהיה לו בת מחמת שזה היה עיקר כוונתו בבריאתו להטיב לברואיו, וכשמקיימין תורתו נקראת אחותי דהפסוק פתחי לי אחותי כו' קאי על מתן תורה וכמ"ש במדרש לא אני גדול ממנה ולא היא גדולה ממני דהיינו כמו שהיא התחייבה לעשות רצונו ולהשתעבד לו לעול תורה ויראה ועי"כ אין שום מסטין ומקטרג עלינו כי אין נפרעין מנכסים משועבדים במקום שיש בני חורין ואוה"ע הם נקראים בני חורין שאינן צריכין שופר סוכה ולולב ולא להתענות ופטורין מכל המצות ועושין מה שלבם חפץ, לא כן אנחנו שאנחנו משועבדים לו לשמור כל מצותיו, וכמו כן הקב"ה קבל על עצמו להרים קרנינו למעלה וכמ"ש את ה' האמרת כו' וה' האמירך כו' וע"כ נקראת אחותי.
<b>וע"י</b> קבלתינו תורה ומצות והשי"ת מטיב עמנו מתקדש שמו ומתרומם מלכותו כמ"ש ואעש למען שמי כו' והים בקעת כו' ותעש לך שם נתפרסם שם כבוד מלכותו בעולמו, וזהו העטרה שעוטרין אותו שהכל מברכין ומשבחין לשמו כדאי' בגמ' גבי ששלח לחזקיה מלך יהודה כשנעשה לו הנס, וזהו בעטרה שעטרה לו אמו ע"י חתונה ושמחת לבו כנ"ל.
<b>וזה"ש</b> כל העושה מצוה אחת מכריע את כל העולם כלו לכף זכות ומקיים העולם ולהיפך ח"ו מחריב את העולם כמ"ש בעשרה מאמרות כו' ליתן שכר טוב לצדיקים שמקיימין העולם שנברא ביו"ד מאמרות ולהפרע מן הרשעים שמאבדין העולם, וזה"ש בראשית בשביל ישראל שנקראו ראשית בשבילם נברא העולם שהכל חד הוא והא בהא תליא בשביל ישראל שיקיימו את התורה וישפיע להם טובות וחסדים.
<b>אי</b> לזאת אוי לנו מיום הדין אוי לנו מיום התוכחה כשנתיישב בלבנו איך מחריבים העולם בעונינו ומה נעשה כי יפקוד ה' איך אדם שפל המצב וטפה סרוחה יקלקל עולם מלא ולא די לנו בעונינו הראשונים שהחרבנו ביהמ"ק וכל מי שלא נבנה בבית המקדש בימיו כאלו נחרב בימיו שהעולם סבורין שאין אנו חייבים בחורבן ביהמ"ק ואין הדבר כן כי אלו היה בנוי עכשיו ג"כ היה נחרב בעונינו כי מחמת ההרגל אין מרגישין איך העולם נחרב מידי יום ביום קללתו מרובה משל חבירו, כי נזכור ראשונות השנים שעברו עלינו לא היה לבני אדם דאגות ועצבון כל כך, ובכל יום מתחסר הפרנסה והכל בא בשביל ישראל כי אין פורעניות בא לעולם אלא בשביל ישראל.
<b>ומבואר</b> בספרים כי כל אדם בעצמו הוא דוגמת ביהמ"ק וכל כליו דהיינו הלב נגד המזבח והראש כנגד המנורה כמ"ש הבעל עקידה ובעוללות אפרים שע"ז נאמר וכן תעשו לדורות שתעשו עצמיכם ביהמ"ק, וכמ"ש ושכנתי בתוכם, וכל אדם יכול לקדש את עצמו ויהיה מכון לשבתו ית"ש, וכמו כן להיפוך ח"ו הוא מחייב את עצמו והוא מתחייב בנפשו על שלא חס על עצמו, וכדמצינו שהנביא נתן לנו עצה קומי רוני בלילה כו' (איכה ב יט) וכמבואר אצלי במ"א דקאי על מחשבה דבור ומעשה שצריכין לתקן הקלקול בהם בתורה ועבודה וגמ"ח וזה הי' עון ע"ז וג"ע וש"ד שהיה בשעת חורבן ביהמ"ק, והם נגד הג' דברים שהעולם עומד עליהם דהיינו תורה ועבודה וגמ"ח שבזה נוכל לתקן לקיים העולם מה שהחרבנוהו בעונות הללו כמבואר במ"א [לעיל דרשה א' לש"ש], וזהו שסיים על נפש עולליך כי על עון בטול תורה לא ויתר הקב"ה והילדים הקטנים היו ערבים שלנו כמ"ש מפי עוללים ויונקים כו'.
<b>ובשנה</b> הזאת היה לנו צער גדול מילדים קטנים ר"ל, וכתיב וירא ה' וינאץ כו' דור שאבות חוטאים כו', והנה העת והעונה שנוכל לתקן כל זה שנקדש את עצמינו מכאן ולהבא ונבנה מזבח בשברון לבנו וכמ"ש קרעו לבבכם ואל בגדיכם ר"ל שאין צריך לקרוע הבגדים. וזה"ש [סוף מסכת תענית לא היו ימים טובים לישראל כט"ו באב וכיום הכפורים] שבנות ישראל יוצאין בכלי לבן דהיינו שמשליכין העונות אחרי גיוום ואם יהיו חטאיכם כשנים כשלג ילבינו, והם היו שאולין לשון שאלה אשה משכנתה דהיינו ע"י ווידוים ותחינות ובקשות, שלא לבייש את מי שאין לו דהיינו שנשתתף כל אחד בצער חבירו ונתפלל בעד הכלל, כי יש אנשים שאין יודעין להתפלל גם אנחנו אינן כדאין להתפלל על עצמינו, אך המתפלל בעד חבירו הוא נענה תחלה.
<b>וכמו</b> שאמר יעקב אבינו ע"ה (בראשית לה ב) הסירו אלהי הנכר אשר בתככם דהיינו הע"ז והיצה"ר כמ"ש לא יהיה בך כו', איזהו ע"ז שבגופו זה יצה"ר, שתסירו מכם כל המדות רעות כעס וגאוה וחנופה ושקר ושנאה וכדומה בכדי שנתפלל כל אחד בעד חבירו בלב שלם, והטהרו להשליך העונות התלויים במעשה והחליפו שמלתיכם הם הבגדים הצואים המורים על העונות ולהלביש מחלצות שהם הכלי לבן ונקומה ונעלה בית אל שנקדש עצמינו לביהמ"ק, עשה למען תינוקות של בית רבן ואלה הצאן מה עשו חמול עלינו ועל עוללינו כו', וע"כ קראו להשי"ת ביום זה מלך שהשלום שלו כמו שהיה במתן תורה ויחן שם שם ישראל והיום הזה הוא חתונתו ושמחת לבו שהישראל מקרבין עצמם אליו ומתרצין ומתפייסין זה לזה.
<b>ומעתה</b> נקבל עלינו להיעשות בריה חדשה ולחדש המלוכה לקבל עול מלכות שמים ונאמר מחדש נעשה ונשמע ונקומה ונעלה בית אל שנשמות ישראל חצובין מתחת כסא הכבוד ונתרחקו מחמת עונותינו ומעתה נחפוץ קרבתם לשרשם וחיי החיים בה', וזהו שמחת לבו שרוצה בתשובת רשעים, ואעשה שם מזבח כו', בשברון לבנו לה' העונה אותי ביום צרתי וע"י יום צרתי יבוא לנו ישועה, וכמ"ש במדרש בכל שעה שהם פונים אלי כו' דהיינו כשיפנו את עצמם מדרכם הרעים תיכף ומיד אני עונה אותם, ואל ימעטו לפניו כל התלאות כו', ויהיה עמדי בדרך אשר הלכתי להוליך תפלתינו אל מקום קדשו, ויהיו דברי אשר התחננתי כו' קרובים אל ה' להיות אזניו פתוחות ועיניו פקוחות אל תפלת עמו ישראל כל איש נגע לבבו אשר ישפוך את נפשו בשברון לבו ולא יבושו קוויו אור זרוע לצדיק כו'.

Chapter 2

<b>לדוד</b> ה' אורי וישעי כו' אם תחנה כו' בזאת אני כו' (תהלים כז א), בגמ' (תענית טו.) לא הכל לאורה ולא הכל לשמחה צדיקים לאורה וישרים לשמחה שנאמר אור זרוע לצדיק כו', הענין הוא כי צדיק נקרא מי שהוא דבוק בהשי"ת ועוסק רק בחפצי שמים ומעולם לא עסק בעניני עוה"ז רק באור פני מלך חיים זה זוכה לאורה, וישרים נקראים העוסקים גם במו"מ ואעפי"כ הולכים בדרך התורה ומצות הבאים במו"מ ועוסקים באמונה וצדקה וגמ"ח וקובעין עתים לתורה ונזהרין מדברים בטלים אלו זוכין לשמחה.
<b>גם</b> אנחנו בעונותינו היינו צריכין שהשי"ת ירחם עלינו ויוציאנו מיגון לשמחה ומאפילה לאורה להאיר פניו אתנו לזכנו ללמוד מתוך הרחבה ולעבדו בשמחה וטוב לבב אבל אין אנו צדיקים וישרים, זה מכמה שנים שנאבדו מאתנו אותן צדיקים וישרים שהיו בינינו אשר אמרנו בצילם נחיה כי לא היינו ראויים להם להסתופף בצלם גם בשנה זו נפטרו בעונינו כמה צדיקים וישרים כמ"ש וכשלו איש בעון אחיו כו'.
<b>וזה"ש</b> ה' אורי וישעי דהיינו כשיש אתנו צדיקים לאורה וישרים לשמחה הנק' ישועה כמ"ש ושמחנו בישועתך אז ממי אירא לא הייתי מתיירא, אבל נלכדו בעונינו כי בקרוב אלי מרעים כו' אז מפני הרעה נאסף הצדיק וע"כ המה כשלו ונפלו ר"ל הצדיקים והישרים נלכדו והניחו אותנו לחיי צער כמ"ש חכז"ל למה נסמכה מיתת בני אהרן לעבודת יוה"כ כשם שיוה"כ מכפר כך מיתה צדיקים כו'.
<b>ועכשיו</b> אין לנו על מי להשען אלא על אבינו שבשמים היודע מחשבות לבנו כי רצונינו לעשות רצונו ללמוד תורתו ולעבוד עבודתו ולגדל את בנינו לת"ת נשפכה לפניו מר נפשינו וצרות לבבינו כי מאורך עול גליות וקושי השיעבוד מעכבים אותנו מעבודתו והוא רופא לשבורי לב ושוכן את דכא נברח לחסדיו כי על רחמיו אנו בטוחים הפותח לנו שערי רחמים ומאיר עיני המחכים לסליחתו ופתח שערי תשובה בתת לנו את היום הגדול הנכבד והנורא הזה שהוא זמן שמחת לבבנו כמו כל יו"ט שהם לששון ושמחה מחמת שנעשה בהם ניסים, כמו כן ביוה"כ מובטחים שהקב"ה עושה לנו נס כמ"ש במדרש לכפר על כל עונותינו ונתוסף היום קדושה יתירה שחל בשבת שהוא יום אורה ונשמה יתירה נר ה' נשמת אדם שתי אלו יהיו לנו לאורה ושמחה וימליצו בעדנו כמו שהשבת התפלל בעבור אדה"ר.
<b>וזהו</b> ה' אורי וישעי שזיכנו והחיינו לזמן הזה שתי קדושות הללו שבת ויוה"כ בשבת אורה וביוה"כ ישמח נפשינו בישועתו, על כן ממי אירא כי יחפרו שוטנינו וכשלו ונפלו ובזאת אני בוטח כו' שיעשה למען תוה"ק הנק' זאת התורה אחות לנו בבית המלך וענתה השירה הזאת לפניו כי יראה כי אזלת יד כו', ובכן אבוא אל המלך אשר לא כדת כדאיתא בתיקונים כ"א דקאי על התורה דכתיב מימינו אש דת כו', וכי כך אני יכול לבוא אל המלך שנהגתי א"ע שלא כדת של תורה וכאשר אבדתי שני בתי מקדשינו שנאבדו ונתחייבו בעבור התורה כמה דכתיב על עזבם את תורתי כו', מי יודע אימתי ישוב וניחם לשמח לבנו ולהאיר עינינו בישועתו בביהמ"ק הג' אנא ה' שומר הברית והחסד אל ימעטו לפניך כל התלאות כו' אתה זוכר כל הנשכחות ואתה ידעת מר נפשינו שאין בנו כח להתפלל לפניך ואין לנו פנאי כי צמאה נפשינו לה' לעבדו באמת ויה"ר שיגולו רחמיך על מדותיך וחדש עלינו שנת גאולה וישועה ברכה והצלחה סוף וקץ לצרותינו וכמ"ש ולתתך עליון וכו'.
<b>ונאמר</b> משל למלך שהיו לו ג' בנות והשיאן לג' אנשים בראשונה עשה שידוך טוב מאוד והשיאה לשר גדול והיו דרים באהבה ושלום והיה לה כל טוב, והשניה השיאה לסוחר שלא היה מזרע המלוכה והיה עשיר והיה לה כל מחסורה רק שלא התנהג עמה כראוי לבת מלך וכ"פ היה מקנטרה ועשה לה עגמת נפש רק נגד זה כשבא מהדרך הביא לה מתנות ומלבושים נאים והיה מפייסה, והבת הג' השיאה לבן כפר עני ומלבד שלא התנהג עמה כראוי ותמיד התקוטט עמה ועבר על כל צווייה ועשה לה התנגדות גדול גם לא היה לה לחם לאכול ומלבושים וחיתה בחיי צער גדול, ויהי היום יום הולדת למלך עשה סעודה גדולה וזימן כל בניו והנה הזוג הראשון נסעו לאבותם בשמחה גדולה ובכבוד גדול ונתקבלו בסבר פנים יפות והזוג הב' היה מצער על שלא התנהג עם בתו של מלך כהוגן פן יענשנו המלך אעפי"כ השיב ללבו מחמת שאשתו תתקשט בתכשיטין ובבגדי צבעונין שעשה לה יחוס עליו המלך, אבל הג' הכפרי היה נבהל מאוד ודואג איך יבוא לראות פני המלך אחרי אשר ציער כ"כ לאשתו ותשורה אין להביא במה יתרצה אל אדוניו, ונתן עצות בנפשו לחנוף לאשתו בדברי ריצוי ופיוסים והתחיל להתנהג עמה בדברים רכים, אז גערה בו אשתו באמרה כל משך הזמן היית מתקוטט עמי ומצערני באין לחם ושמלה ולא הייתי כאחת השפחות ועכשיו אתה רוצה לגנוב את דעתי ודעת אבי, לא כן עמדי כי כוונתך אינה רצויה רק בערמה ואח"כ תחזור לקלקולך.
<b>והנה</b> הנמשל מובן כבודה בת מלך היא התורה הקדושה והיום הוא יום הולדת מלכותו בכל משלה שאנו ממליכים אותו בעולם, והנה השידוך הראשון המה גדולי הדור וצדיקים המחזיקים בתורה ומצות ומעש"ט ומעולם לא עברו על רצון התורה המה רצים היום בשמחה להתייצב על אדון כל העולמים, והשידוך הב' הם הבינונים שלפעמים עושים עבירות ומתרפים ממצות, רק מ"מ מחזיקים לומדי תורה ועוסקים קצת במצות וגמ"ח בממונם וע"כ יש להם קצת מליצה, אבל השידוך הג' הם אותן שאין בהם לא תורה ולא מצות אדרבה התורה ולומדיה בזויים בעיניהם ולא ישאו פני זקן רק הולכים אחרי שרירות לבם אך בהגיע ליל כל נדרי הם לוקחים התורה ומחבקים ומנשקים, נעתרות נשיקות שונא כזה, אוי לאותה בושה בשביל מה התורה תליץ והמה בועטים ומבזים כל השנה.
<b>ומעתה</b> נחפשה דרכינו מאיזה כת אנחנו היום כי לכת א' וודאי לא הגענו והלואי שנגיע לכת הב' אבל מכת הג' צר לי מאוד באיזה פנים נבוא לבקש שהתורה תמליץ שוב בעדינו בושנו במעשינו כו' לא נחפש אמתלאות כי דובר שקרים לא יכון ומודה ועוזב ירוחם בעוד שפתוחין שערי תשובה נקבל עלינו עול תורה ומצות ומעש"ט וכבוד התורה ובזה יזכינו השי"ת שיהיה חלקנו עם כל הצדיקים ונזכה לגדל בנינו לתורה בלי צער ודאגה ולהיות מאותן הנאמר עליהם אור זרוע לצדיק ולישרי לב שמחה אוכי"ר.

Chapter 3

<b>שבת</b> שבתון כו' ועניתם את נפשותיכם וכו', מערב עד ערב וכו', אמרו חכז"ל (יומא פא:) וכי בתשיעי מתענין כו' אלא לומר לך כל האוכל בתשיעי כאלו התענה כו', עי' בספר נועם מגדים מ"ש על זה.
<b>והנ"ל</b> עפ"י דרכו עפימ"ש (משלי י ה) אוגר בקיץ בן משכיל כו' וכתיב במדרש דבן משכיל הוא מכין לו אפילו בקיץ קודם הזמן אבל מי שהוא בן מביש היא נרדם בקציר כלומר כשבא על שכרו והכל מאספין תבואות לביתם ואעפי"כ הוא נרדם, והמשל הזה שייך על ימי נוראים הקדושים הללו שע"כ תקנו לנו קדמונינו ז"ל לתקוע מר"ח אלול להיותינו כבן משכיל להתעורר תיכף לתשובה וכמ"ש לפני ה' תטהרו טרם בא יום ה' הגדול, אבל מי שהוא בן מביש אינו מתעורר אפילו בסוף הזמן.
<b>והנה</b> זה ערך ג' שבועות שהתחילו ימי הסליחות משכימין בבוקר וקצתם מתענין ועוסקין בסיגופים כל אחד לפי כחו, ובאמת אין זה העיקר שהכל הוא רק כדי להתיש כח היצה"ר לעשות הכנה לתשובה והעיקר היא התשובה כמ"ש באנשי ננוה וירא ה' את מעשיהם כו', וע"כ צריך כל אחד לפשפש במעשיו אם הטיב דרכיו ומעלליו לבל ישוב לכסלה, אמנם ידעתי שישנם הרבה בני אדם אשר מצפים מתי יעברו הימים האלה כדי שיוכלו לנוח ולישן כאות נפשם ולעשות מה שלבם חפץ ולא יהיה עליהם עוד פחד הדין וע"כ הם שמחים שהגיעו עד עכשיו כי הימים נוראים עליהם לעול ולמשא כבדה ובקרב יהיו חפשים לנפשם, אבל נחזי אנן וצא ולמד מתכסיסי מלחמה אשר הרבה שרי מלוכה דוכסים ואפרכסים שהמה מפונקים ומעונגים מנעוריהם ובביתם יש להם כל תענוגי עולם, אעפי"כ כשהולכין למלחמה אינן משגיחין כלל על אכילה ושתיה ושינה ועוד עומדים בראש הצבא במקום סכנה גדולה הכל רק כדי למצוא חן בעיני המלך ואין לוקחים להם פנאי כלל לאכול או לישן במנוחה רק חטוף ואכול מה שהוא מצד ההכרח להחיות את נפשם.
<b>והנה</b> על אחת כמה וכמה שאנחנו מחוייבים לעשות כן בענין עבודת המלך ממ"ה הקב"ה הפותח לנו שערי רחמים ביום הקדוש הזה שפתח לנו כל השערים שערי תשובה ויראה ועזיבת חטא לטהר אותנו מכל חטאתינו טהרת הנפש כמ"ש לפני ה' תטהרו שיש לנו לשמוח בחלקינו ויוצרינו ביום הקדוש הזה ולהשליך אחרי גיוונו כל תענוגי העוה"ז כמ"ש אוילים מדרך פשעם כו' כל אוכל תתעב נפשם, ר"ל שאין חפצים כלל באכילה, וע"כ האכילה תחשב לעינוי שהנשמה מואסת באכילה.
<b>וזה"ש</b> ועניתם את נפשותיכם דהיינו הנשמה שתתעסקו בתשובה עד שהאכילה של התשיעי יהיה כעינוי אבל התענית יהיה לכם לכם לתענוג ומנוחת מרגוע, וזה"ש מערב עד ערב תשבתו שבתכם יהיה נחשב לשביתה ומנוחה כי זה כל האדם להשגיח על התכלית ומכסה פשעיו לא יצליח, ושב"ת הוא אותיות תשוב"ה וזה"ש שבת שבתון הוא לכם דהיינו קץ מחילה וסליחה, ולכך מערב עד ערב תשבתו כו' שלא תסיחו דעתכם מן התשובה.
<b>כי</b> כל ימינו כו' ואין מקוה לכל יש תקוה כו', הידעתם את לבן על מה מרמזים הבגדים הלבנים באשר הוא סוף כל האדם, והחי יתן אל לבו כי עוד חזון למועד לישן כדאתי יומי אריכי וקטיני כו', והלואי שיניחוהו לישן כמ"ש אל תתן לזרים חילך ושנותיך לאכזרי מה יתאונן אדם חי גבר על חטאיו, כי ע"י החטאים בעצמם נבראים המלאכי חבלה שנפרעין מן האדם באכזריות רח"ל מאחר שהאדם בעצמו אינו חס על עצמו והוא אכזרי על נשמתו הכל מתעסקין בעניני הגוף אבל על צורך הנשמה אין דורש ואין מבקש, הרבה יותר יש לנו להצטער על הימים שעברו בלא תשובה שלא ניגע לריק, אם יש עליו מלאך מליץ כו' להגיד לאדם ישרו ומי הוא אחד מני אלף, זהו התורה הנקראת אלף בינה, להגיד לאדם ישרו שהוא מתנהג ומתחזק בדת תוה"ק כמ"ש ולישרי לב שמחה על אדם ישר כזה התורה תמליץ, וע"כ אומרים פסוק זה אור זרוע לצדיק כו' ונבקש מהמליץ יושר שלנו מדת הרחמים עלינו התגלגלי כו'.

Chapter 4

<b>תפלה</b> לעני כי יעטוף כו' ביום אקרא מהר ענני (תהלים קב א), יום כפורים זה אשר כל איש ישפוך שיחו כל איש נגע לבבו אשר באמת יש לנו הרבה להתפלל שהקב"ה ירחם עלינו ויחדש עלינו שנה טובה לישועה ונחמה ופרנסה טובה וביטול גזירות רעות, אמנם אין עיקר הכוונה ביום זה לכך שלכך נקרא יום כפורים לכפר על כל עונותינו, העיקר ביום זה הוידוי והחרטה שאומרים כמה פעמים וידוי ועל חטא כו' שעיקר הכוונה היא שביום הזה יכפר עלינו וממילא ימלא כל משאלותינו, כמ"ש הן לא קצרה יד ה' מהושיע ולא כבדה אזנו משמוע, כמ"ש עונותיכם כו' וחטאתיכם מנעו הטוב מכם, שבוודאי הקב"ה חפץ ומתאוה להושיענו ולהשפיע עלינו כל הטובות כי בכל צרתם לו צר ועמנו הוא בצרה רק מחמת שהרבינו לפשוע וח"ו כף חובה מכריע, ועוד שהעונות מבדילין ואינן מניחין לירד השפע וע"כ צריכין אנחנו להתוודות ולשוב מכל חטאתינו וממילא תתבטל המחיצה המבדלת ויכריע כף זכות שבאמת בושנו במעשינו ונכלמנו בעונינו שבכל שנה מתוודים אנחנו ועוזבים ואעפי"כ שבים לכסלה וכמ"ש עזרא אלקי בושתי ונכלמתי להרים פני כו'.
<b>וגם</b> העיקר הוא בימים הללו להמליך הקב"ה בעולמותיו ולהצטער על גלות השכינה שאויבינו פלילים כל הגוים שלוים ושקטים ובית קדשינו ותפארתינו לשריפת אש, על זאת יחרד לבבנו באמור אלי כל היום איה אלקיך, וזהו ביאור מ"ש בזוה"ק [ח"א כ"ג ע"ב] על תפלה לעני כי יעטוף כו' צלותא דעני דעביד עטופא לכל תפילות, ר"ל התפלה שאדם מתפלל בשביל כבוד שמים ולא בשביל עצמו ואין כוונתו כלל על בני חיי ומזוני זאת התפלה בוקע כל הרקיעין, וטעם הדבר כי לפני ה' ישפוך שיחו שתפלתו היא בשביל כבוד השי"ת.
<b>ועוד</b> נפרש תפלה לעני כי יעטוף, ר"ל כל הכנסת ישראל שהם עניים עמידתינו דלים וריקים כי אזלת יד ואפס עצור ועזוב, כי יעטוף ביום כפורים שכלם עטופין ללבן, ולפני ה' ישפוך שיחו שמבקשים מחילה וסליחה על שפגמו בכבוד ה', וממילא אל תסתר פניך ממנו לא תהא מחיצה מבדלת, ועוד הטה אלי אזניך לשון מאזנים שתכריע כף הזכות כנ"ל מהר ענני.
<b>וכ"כ</b> איתא בגמ' (ר"ה יט.) מעשה שגזרה המלכות גזירות מה עשה יהודא בן שמוע הלכו ונטלו עצה ממטרונה כו' באו והפגינו בלילה אי שמים לא אחיכם אנחנו לא בני אב אחד אנחנו כו', כן אנחנו נאמר שהמטרנותא שלנו והיא התורה הממלצת בעדינו כמ"ש והיה כי תקראנה אותו צרות ורבות רעות וענתה השירה הזאת לפניו, ונקיים קומי רוני בלילה היא העצה שנתנה המטרונה התוה"ק אי שמים לא אחיכם אנחנו כי חלק ה' עמו בכל צרתם לו צר לא בני אב אחד אנחנו השי"ת הוא אב הרחמן היחיד ומיוחד, רבש"ע בכל ימי תשובה הללו אנחנו טרודים להמליך אותך בעולמותיך ולפרסם כבוד שמים ולהתם פשע וחטאה ואין לנו פנאי לבקש רחמים כל איש על צרות נפשו, יהי רצון מלפניך שיכבשו רחמיך את כעסך ויגולו רחמיך כו' השקיפה ממעון קדשיך כו' וברך את עמך ישראל כו' אור זרוע לצדיק כו'.

Chapter 5

<b>שיר</b> המעלות ממעמקים קראתיך כו' אם עונות תשמר כו' כי עמך כו' (תהלים קל א), אחר הדקדוקים נ"ל לפרש עפימ"ש בגמ' דעירובין (עירובין כא:) דרש רבא מאי דכתיב לכה דודי נצא השדה נלינה בכפרים נשכימה לכרמים, אמרה כנסת ישראל לפני הקב"ה רבש"ע אל תדינני כיושבי כרכים שיש בניהם גזל ועריות וש"ד כו' אלא בא ואראך ת"ח יושבין ועוסקים בתורה מתוך הדחק, נלינה בכפרים אל תקרי בכפרים אלא בכופרים בא ואראך אומות העולם שהשפעת להם רוב טובה והם כפרו בך נשכימה לכרמים אלו בתי כנסיות ובתי מדרשות כו'.
<b>נ"ל</b> לפרש המאמר שהזכיר פה שני דברים להמליץ על ישראל הא' שהישראל אעפ"י שיש עליהן דוחק ועול גליות מקיימין את התורה וע"ז אמר בא ואראך ת"ח וכו', והב' שאפילו כשעושין איזה עבירה הוא מחמת אונס שהעניות ועול גלות מעבירין ע"ד קונם, וזה"ש אל תדינני כיושבי כרכים, וההיפוך הוא באוה"ע אעפ"י שיש להם רוב טובה הם כופרין כו', ואמר עוד נשכימה לכרמים אלו בתי כנסיות שהישראל מתכנסין בכ"מ ומתפללין על דוחקן וצערן מה שאין שום אומה ולשון צריכין להתפלל כ"כ שאין חסר לנפשם מכל טובה.
<b>וזה"ש</b> כאן שיר המעלות חשב המעלות של ישראל ממעמקים קראתיך לשון רבים והיינו ב' עמקים הא' הוא הגלות, והב' הוא הצער ודוחק לקיום המצות, ולזאת אמר ה' שמעה בקולי ר"ל שאין שומעין למעלה רק קול של ישראל זה צריך פרנסה זה צריך לגדל בנים וזה בריאות הגוף ורפואה, אוי לבנים שגלו מעל שלחן אביהם איך נעבוד ואין לאל ידינו, מה קול הצאן הזה באזני שמגדולים ועד קטנים בוכים ומתפללין מה שלא נראה כן בשום אומה ולשון, וע"כ ראוי ונכון שתהיינה אזנך קשובות כו', ואמר עוד אם עונות תשמר כו' ה' מי יעמוד אצל מי ישרה שכינתך, בא ואראך אוה"ע כו' ולא יהיה קיום העולם כלל כי בשביל ישראל נברא העולם, כי עמך הסליחה כו' אין לנו לירא בזה ממקטריגים כי כל ההשפעות והטבות יורדין ע"י מלאכים וממונים ומזלות אבל סליחת העון לא נמסר לשום מלאך כמ"ש כי לא ישא כו', למען תורא שישובו אליך בלבב שלם, קויתי ה' קותה נפשי כו' הלא כל מה שאני מתפלל ומתנפל בשביל כובד הגלות הוא רק בעבור כי קויתי ה' ע"ד כבוד שמו שנוכל לקיים תורתו ולעבדו בלבב שלם מתוך הרחבה בלי מניעה ולהחזיק בנינו לתלמוד תורה כנשר יעיר קינו על גוזליו ירחף בזכות תינוקות של בית רבן חמול על עוללינו וכו', נפשי לה' משומרים כו' כתבו המפרשים עפימ"ש חכז"ל חדשים לבקרים ע"י מה שאתה מחזיר נשמות בכל יום בבריאות יותר מכאשר מסרה לך בערב מזה מובטחין כי רבה אמונתך לתחיית המתים, וזה"ש נפשי לה' תקותי להשי"ת משומרים לבוקר שאנו רואים שמחדש בטובו בכל יום מעשה בראשית ומחזיר נשמות לפגרים מתים לכך שומרים לבוקר לעת הגאולה שיקיים במהרה הבטחתו, יחל ישראל אל ה' כי עם ה' החסד כו' הזכיר פה ב' דברים, הא' כי עם ה' החסד כי אותו החסד שעושה אתנו הוא נוגע לעצמו לכבוד שמו ולקיום תורתו ומצותיו, ועוד והרבה עמו פדות שכבר הוא רגיל בכך ועושה עמנו ניסים הרבה ולא עזבנו לנצח, וכמו שהתפלל משה רבע"ה סלח נא כו' וכאשר נשאת לעם הזה ממצרים כו' וע"כ הוא יפדה את ישראל כו'.
<b>עם</b> ה' חזקו ונתחזקה וקראו אל ה' בחזקה ולא בעצלתים כי איך יפדה אותנו מעונותינו בלא תשובה הנה העת והעונה קץ מחילה וסליחה כו' יה"ר שיהיה עת קץ לשבי גליותינו וסוף לימי אבלינו ומרודינו ולהכרית כל הקוצים הסובבים את השושנה כי העושה עבירה אחת בורא לו קטיגור א' ואיך נשא פנים נגד אלפים ורבבות מקטריגים שנבראו מעונותינו.
<b>והנה</b> מצאנו כאשר הרעיש מרדכי על אסתר המלכה שתכנס לחצר המלך לבקש על עמה מיאנה בדבר מחמת שהוא נגד חק המלכות ושלח אליה מרדכי אל תדמי כו' ומי יודע לעת כזאת הגעת למלכות ושלחה עליו לך כנוס כו' וצומו עלי כו' ובכן אבא אל המלך אשר לא כדת וכו' (אסתר ד יד), ומשל בזה לאחד שהלך במדבר והיו רודפים אותו חיות ולסטים ופגע בחצר המלך והיה מתיירא לדפוק על הדלת אח"כ נתיישב בעצמו כי רחמי המלך מרובים וטוב לו להמלט בית המלך, כמו כן עשתה אסתר המלכה שהיה המן רודפם והיה טוב לה לילך אל המלך לסכן את עצמה.
<b>והנה</b> בזוה"ק בתיקונים [תיקו"ז נ"ז ע"ב] מפרש פסוק זה [אשר לא כדת] על התורה דכתיב אש דת למו, וכאשר אבדתי כו' דקאי על ב' בתי מקדשות שנחרבו בעון ביטול תורה. וכמו כן אנחנו היום במעמד הזה שאין מי יעמוד בעדינו והמקטריגים רודפים אותנו וצריכין אנחנו להמלט בית המלך כי אין לנו על מי להשען אלא על אבינו שבשמים אבל איך נשא פנינו כי חטאנו ופשענו הרבה מאוד, רק על רחמיך הרבים אנו בטוחים נפלה נא ביד ה' כי רבים רחמיו כו' הפותח לנו שערי רחמים ונתן לנו יום הקדוש שאנחנו בטוחים שיקבלנו בתשובה ומעביר אשמתינו בכל שנה ושנה והוא נקרא יום ישועה ושמחה כמו כל יו"ט וכמ"ש שמחנו בישועתיך.
<b>ונוסף</b> לזה זכינו היום לקדושה יתירה קדושת שבת שהוא אורה ונשמה יתירה נר ה' כו', וזהו ה' אורי וישעי כו', וכאשר ביארתי במ"א [לעיל עמ' קטז] באורך ע"ש, וע"כ בקרוב עלי כו' להסטין המה כשלו כו' כי שני אלה ימליצו טוב בעדינו כמו שהתפלל השבת על אדה"ר, ועוד ממליץ השלישי היא התורה הקדושה שקבלנו היום בלוחות אחרונות וזה בזאת אני בוטח היא זאת התורה.
<b>אבל</b> האיך ימליצו בעדינו התורה שאין מקיימין מה שכתוב בה ועוברים על פקודיה ואיך ימליץ ימליץ השבת שאין שומרין אותו ואיך ימליץ יוה"כ שאין עושין תשובה, ובכן אבא אל המלך ממ"ה הקב"ה אשר לא כדת של תורה שלא נהגתי עצמי עפ"י צוויה וכאשר אבדתי הבית א' אבדתי בית ב' מי יודע אימתי ישוב וניחם בבית ג', וע"כ הירא דבר ה' אל יתרשל בעוד שפתוחין שערי תשובה ועכשיו קץ מחילה וסליחה כל מי שלא שב הוא מתחייב בנפשו, כי השי"ת רוצה בתשובה ונקבל עלינו עול מלכות שמים עול תורה ועול מצות, טוב לגבר כי ישא עול כו' ונפלה ביד ה' כי רבים רחמיו היודע מר לבינו שחפצינו לעשות רצונו ולעבדו בלבב שלם ואל ימעטו לפניו כו' ויתקיים בנו אור זרוע לצדיק כו'.

Chapter 6

<b>ויאמר</b> יעקב אל ביתו הסירו כו' ונקומה ונעלה בית אל כו' (בראשית לה ב), דצריך להבין האיך אפשר שבבית יעקב היה ע"ז וגם למה להם להחליף הבגדים, עפימ"ש [אבות פ"ג ד] הנעור בלילה כו' כבר פירשתי זה [לעיל עמ' סה], ועכשיו נאמר באופן אחר עפימ"ש (שבת לד.) שלשה דברים צריך אדם לומר בביתו ע"ש עם חשכה עשרתם ערבתם הדליקו את הנר.
<b>הענין</b> הוא אחות קטנה תפלותיה עורכה, שכל ישראל עומדין בתפלה ותחנונים לבקש על נפשו כל אחד נגע לבבו מקטנים ועד גדולים ואין שום אומה צריכה להתפלל כל כך כמ"ש בבכי יבואו ובתחנונים אובילם, אבל צריך לדעת שלענין קיבול תפלתינו צריכין לתקן מתחלה ב' דברים, שכבר היו לנו ב' בתי מקדשים שנחרבו בעונינו דהיינו בית ראשון על עבירות שבין אדם למקום שהיה בו ע"ז ג"ע ש"ד, ועדיין לא הטהרנו אעפ"י שאין ע"ז עכשיו אבל אמרו חכז"ל (שבת קה:) על לא יהיה בך אל זר, איזהו אל זר שהוא בגופו של אדם זה יצה"ר, ובכל עבירות קלות וחמורות שהולך אחר עצת יצה"ר הוא ענין ע"ז, וביהמ"ק השני נחרב על עבירות שבין אדם לחבירו קנאה שנאה ומחלוקת וגזל ואונאה אפילו בדברים ועדיין הוא מרקד בינינו, ע"כ צריכין לתקן כל הנ"ל.
<b>והנה</b> חכז"ל תקנו לנו עשרת ימי תשובה. לכאורה היה די ביום אחד לומר כל התחינות והסליחות והוידויין כמ"ש בתורה כי ביום הזה יכפר, רק שהתורה מדברת עם צדיקים גמורים כמו דור המדבר שבמשך ארבעים שנה לא מצינו להם רק ד' עונות וגם זה נעשה רק ע"י מקצתן וערב רב ולא הוצרכו כפרה רק על השגגות, וע"כ היה די ביום אחד כמ"ש לטהר אתכם מכל חטאתיכם דהיינו השגגות אבל אנו מלאי עון כי עונותינו רבו למעלה ראש מדי יום יום השכם וחטוא ע"כ צריכין זמן גדול להתעשת ולשוב על כל פרטי העבירות בכל יום צריך לשוב על כל מה שפגם באותו יום במשך השנה.
<b>והשנית</b> לענין עבירות שבין אדם לחבירו צריכין להיות באחדות ולהתפייס אעפ"י שאינו מבקש ממנו מחילה צריכין להעביר השנאה מלב ושכל אחד ישתתף בצער חבירו שכל ישראל הם גוף אחד כשכואב אבר אחד מרגיש כל הגוף, וע"כ צריכין להתפלל כל אחד בעד חבירו, וזהו נכלל ג"כ בעבירות שבין אדם למקום שכל ישראל ערבים זה לזה שהעושה איזה עבירה שהוא לבדו יתחייב אבל אוי לו שהכריע את עצמו וכל העולם לכף חובה, וכדאמרינן במדרש משל לאנשים שבאו בספינה ונטל א' מקדח והתחיל להיות קודח במקומו וצעקו עליו אמר להם הלא אני קודח רק תחתי וגערו בו שאם אתה תנקוב הספינה כלנו בסכנה, כמו כן כשרואין בעל עבירה צריכין להרחיקו ולבזותו ולא להחניף לו ולכבדו, ע"כ נאמר ונתתי את פני באיש ההוא ובמשפחתו כו'.
<b>וזה"ש</b> עשרתם האיך נהגתם בעשרת ימי תשובה אם תקנתם העבירות שבין אדם למקום אוי לנו מיום הדין שכבר עברו ט' ימים בלא דבר ועל מה אנחנו יושבים ומבלים הזמן היקר לבטלה, ערבתם נעשיתם ערבים זה לזה, וע"כ ביותר צריכין תשובה שלא יענשו עכשיו בעון שלו אחרים ערבתם עצמיכם לשון תערובת ואחדות להתפלל כל אחד בעד חבירו ולהיות מיצר בצרתו כי במסתרים תבכה נפשי שהשי"ת נהג עמנו להיפוך, שאמרו חכז"ל אין בעל הרחמים פוגע בנפשות תחלה ומקודם מעניש בממון, ובשנה זו היה להיפוך ר"ל, ע"כ צריכין להתעצם בתפלה ותשובה שלא ישמע עוד שום שוד ושבר, הדליקו את הנר נר ה' נשמת אדם שיאירו כל הנשמות בחיים ולא תכבה נרו ח"ו כי אתה נרי כו' בך ארוץ גדוד נגד כל המקטריגים ואדלג שור לקבלת התפלות.
<b>וזה"ש</b> רבי חנינא בן חכינאי הנעור בלילה שכבר נכבה הנר שאין מועיל עוד ליתן בו שמן, והמהלך בדרך יחידי שאינו מעביר הקנאה שנאה ואינו מתקן עבירות שבינו לחבירו רק הוא בריה בפני עצמה, והמפנה לבו לבטלה שאינו עוסק בתשובה לתקן עבירות שבינו למקום מתחייב בנפשו, ומה לנו להשטות עצמינו מכסה פשעיו לא יצליח.
<b>וזה"ש</b> יעקב הסירו כו' לענין היצה"ר שהוא ע"ז אשר בקרבו של אדם לתקן עבירות שבין אדם לחבירו, והטהרו שיהיה באמת ובלב שלם ולא לפנים לפי שעה כמ"ש יראת ה' טהורה אז היא עומדת לעד, והחליפו שמלותיכם להשליך בגדים הצואים וחנופה פניו נזעמים לשון שקר שמדברים אחד בפה ואחד בלב בפיו שלום ידבר ובקרבו ישים ארבו רק יהיה תוכם כברם ואז נקומה ונעלה בית אל שנזכה לבנין בית המקדש ואעשה שם מזבח שיתקבלו התפלות והתענית שהם במקום קרבנות ויהיה עמדי בדרך אשר הלכתי שאל יעכב חטא ועון את תפלותינו כו' למלאות משאלות לבבינו ברחמים וכל טוב אוכי"ר.
<b>שערי ציון לעי"כ קודם כל נדרי.</b><br>ירמיה הנביא אמר (ירמיה לא יז) שמוע שמעתי אפרים מתנודד יסרתני ואוסר כעגל לא לומד השיבני ואשובה כי אתה ד' אלקי, כי אחרי שובי נחמתי ואחרי הודעי ספקתי על ירך בשתי וגם נכלמתי כי נשאתי חרפת נעורי, לא נאריך בדקדוקים כי לא לדרשה קאתינא רק שנעורר עצמינו בדברים הצריכים עכ"פ לעורר.
<b>והוא</b> עפ"י המשל הידוע למלך אחד שהיתה לו בת יחידה מושלמת בכל המעלות ומדות וכאשר הגיע פרק להנשא לא נמצא עזר כנגדה כי הרבה שרים נכבדי ארץ הנדברים לא אבו לכנסה מדאגה מדבר שלא יוכלו לנהוג עמה לפי כבודה ויחייבו ראשם למלך ויש מהם שגינו אותה, סוף דבר כי באה בשנים ולא נמצא שידוך הגון לפניה עד שיצא שמה בכל המדינות ושמה מעבר לים נמצא בחור אחד מיוחס גדול בן גדולים ומלכי קדם וכאשר שמע התאוה תאוה לנשאה ונכנס בכל הסכנות וסיכן את נפשו בימים ומדבריות עד שבא לעיר המלוכה ותיכף נשתדך עם הנערה ההיא, והמלך השליטו על מדינה אחת מלאה כל טוב והבחור ההוא התנהג עם אשתו המלכה כדת וכהלכה וגם היו לו כמה בנים טובים ונחמדים ממנה, ויהי כאשר ארכו לו שם הימים אזי שכח כל הטובה והפך לבו להרע עמה והתחיל לעשות לה התנגדות ולא שמע אליה מכל אשר צותה עליו אף שארה כסותה ועונתה יגרע עד אשר נודע הדבר לפני המלך וחמתו בערה בו ויגרש את האדם מבית מלכותו ויהי מטולטל וגלי נודד ללחם ולאגורת כסף עד אשר נכנע לבו וצעק להתנפל לפני המלך לבלתי לשוב לכסלה וגם בניו הנחמדים והאהובים חלו פני המלך בעדו לבל יפר בין אביהם ואמם עד אשר נכמרו רחמיו וישיבהו למלכותו, ואחרי כל זה כאשר נכונה שנית הממלכה בידו לא עזב דרכו הרעה וישוב שנית להתגדל על בת המלך ויהי כי ירא את פני המלך לקנטרה בגלוי ויעש בסתר עד אשר צעקה המלכה לפני אביה ויגרשהו שנית לזמן רב ולא נתן לו קצבה ויהיה לבז ולמשיסה כל מוצאה יתעללו בו, ויהי כי ארכו לו ימים של צער אשר היה הלוך וחסור ורצה לצעוק שנית אל המלך רק שהיה בוש נכלם בעבור כי שתים רעות עשה האחד מה שחטא נגד אשתו המלכה והב' שרצה לגנוב דעת המלך ובשכבר ידע את גדלו וידו החזקה ואעפי"כ חטא נגדו ולא מצא שום עצה ומזור ותרופה רק להתנפל לפני אשתו המלכה שתזכור לו אהבת נעורים אשר נסתכן בשבילה בימים ומדבריות ושום אדם לא רצה להזדקק אליה והוא סבל כמה הרפתקאות בשבילה, עד שנכמרו רחמיה עליו והתנפלה לפני אביה המלך שיעשה למענה ויחזיר את בעלה אל נוהו ולתוקף אהבתה נתרצה אליה המלך.
<b>הנה</b> כי כן אנחנו אלה פה ע"ז אמרו (יומא ט:) ראשונים שנתגלה עונם נתגלה קיצם אחרונים שלא נתגלה עונם כו', ולנו אירע המשל הזה עלינו ימשול, שהשי"ת מלך עולמים היה לו בת כבודה מדת בת מלך בכל מעולה וחמודה גנוזה קודם שנברא העולם והגיע הזמן לתתה להארץ אזי הופיע מהר פארן וזרח משעיר שאמרו שאין יכולין לעמוד באזהרותיה ושאר שרי מעלה גינו אותה כמבואר בזה"ק, אבל לקול צללו שפתינו כשנתבשר לנו בצאתכם ממצרים תעבדון אלקים על ההר הזה אנחנו המיוחסים בני אבות הקדושים נכספה נפשינו לחצרות ה' לקבל עול תורתו ובאנו באש ובמים בסכנות גדולות שטבעו א"ע על הים כמ"ש שם בנימין צעיר רודם שרי יהודה כו', ואח"ז במדבר הגדול והנורא מקום נחש שרף ועקרב וצמאון וגם צידה לא עשו להם עד שזכינו למעמד הנכבד בהר סיני וקבלנו החמדה נגוזה דת שעשועים והקב"ה הכניסנו לארץ ישראל מדינת זבת חלב ודבש, וישמן ישורון ויבעט נהפכו כקשת רמיה ויבגדו באשת נעורים סרו מן הדרך אשר צויתים עד אשר עלתה חמת ה' בעמו וישליכם מעל פניו עד עת מועד לקץ שבעים שנה שאז נכנע לבם ותולדותיהם של הכנסת ישראל הם הצדיקים שבדור שהתפללו בעדם כמ"ש בעזרא כו' ובדניאל שאמר ועתה ה' אלקינו אשר הוצאת את עמך מארץ מצרים ביד חזקה (דניאל ט טו), פירוש שבוודאי אין הקב"ה צריך ליד חזקה להכניע את אויביו הלא מרוח אפו יכלו כמו שעשה לסנחריב, רק בעבור שגם ישראל היו עע"ז ומדה"ד היתה מקטרגת לזה הוצרך ליד חזקה לכפות את מדה"ד ומחמת זה תעש לך שם כיום הזה כי שכל אדם האריך אפו ומכ"ש הבורא ב"ה עד אח"כ שנכמרו רחמי השי"ת והחזירן לארצם וישבו שם זמנים טובים ואח"כ חזרו לסורם ועשו הרע בסתר כמ"ש אחרונים שלא נתגלו עונם לא נתגלה קיצם, ושתים רעות עשו הא' הוא החטא עצמו, והב' שסברו לגנוב דעת עליון ואין להם עוד אמתלא ותירוץ לומר שלא ידעו את ידו החזקה שהוא אל קנא ושסברו הקב"ה וותרן הוא שכבר נתוודע להם בגלות הראשון.
<b>וזה"ש</b> שמוע שמעתי אפרים מתנודד כהולך נע ונד ומתבושש מפני באמרו יסרתני ואוסר, מקודם בגלות ראשון היה לו תירוץ שאנכי כעגל לא לומד ע"כ בקשתי השיבני ואשובה שתעזרנו לשוב בתשובה כי אתה ד' אלקי שאין לי על מי להשען, אמנם עכשיו שאחרי שובי נחמתי כי שניתי באולתי ואחרי הודעי שכבר ידעתי ידך החזקה ספקתי על ירך ורציתי לחזור ולשוב ע"כ בושתי וגם נכלמתי.
<b>ומה</b> עלינו לעשות רק להתפלל לפני הבת מלך פנימה התורה הקדושה שתזכור לנו חסד נעורים שהחזירה הקב"ה על כל אומה ולשון ולא רצו לקבלה ואנחנו נסתכנו עצמינו לשמע שמעה והקדמנו נעשה לנשמע, ומי זה יערב לבו לגשת לקטרג ולהפריד אשת נעורים מבעלה ולעורר על האהבה עד שתחפץ כשהמלך מתייחד עם הכלה שלו, וזכות השבת יגן עלינו, היום צריכין לתקן כל מה שנפגם כל השנה בשבת קודש, ואפיל תחינות לפני התורה הקדושה שתתפלל בעדינו לחדש עלינו שנת גאולה וישועה אוכי"ר.

סוכות

<b>ויבן</b> לו בית ולמקנהו עשה סוכות על כן קרא כו' (בראשית לג יז), דצריך להבין חדא מה מלמדינו בזה, ועוד מאחר שיעקב היה רק כעובר אורח עלי דרך הולך נכחו ללכת בית אביו לבאר שבע רק חנה כאן לפי שעה לנוח מעשו ומלבן ולרגל המלאכה כי הילדים רכים כו' א"כ למה בנה לו בית וסופו לעזוב הכל בקרב הימים ולנסוע לדרכו כאשר היה באמת, ועוד מ"ש שקרא שם המקום סוכות הלא לא עשה סוכות רק לבהמותיו ולמה קרא שם המקום ע"ש דירת הבהמות.
<b>ונ"ל</b> עפימ"ש (תהלים קלה ב) שעומדים בבית ת' בחצרות בית כו', עפימ"ש [שם צב יד] שתולים בבית ה' בחצרות אלקינו יפריחו, דידוע שהאדם בעוה"ז הוא רק כאורח נטה ללון כי צל ימינו כו' ועיקר דירתו בעוה"ב מקום מחצב נשמתו רק שירדה לעוה"ז לסגל מצות ומע"ט, וכל עוד נשמתו בו יתעצם לעשות כל מה שביכלתו להכין לו צידה לעולם שכולו ארוך, כמ"ש (ברכות סד.) הנפטר מן החי יאמר לו לך לשלום אבל מן המת אומר לך בשלום, כי מי שטרח בערב שבת יאכל בשבת וע"ז אמרו העוה"ז דומה לפרוזדור כו' התקן עצמך כו' כדי שתכנס לטרקלין, כשהולכין לפני מלך או שר גדול מתקנין א"ע בהחצר החיצונה שלא יראה בו דבר מגונה וכמ"ש ולא יראה בך ערות דבר כו'.
<b>וזה"ש</b> שתולים בבית ה' כי שם הם מושרשים רק בחצרות כו' יפריחו ר"ל שבעוה"ז שנקרא חצר שם יפריחו בתורה ומצות ומעשים טובים, וע"כ דוגמת האדם בעוה"ז הוא רק כמו שנוסע על היריד שאינו חושש כלל לענין מאכליו ומשתיו ושכיבתו על מטה מוצעת הגם שבביתו יש לו כל באין מחסור דבר והיינו בעבור שכל מחשבתו על התכלית לקנות סחורה ולשוב לביתו עם ריווח הרבה, וזה"ש שעומדים בבית ה' בחצרות בית אלקינו, אעפ"י שהוא עדיין בהחצר דהיינו בעוה"ז מ"מ כל עמידתם וכל מעיינתם וכוונת לבם רק על בית ה' לצורך קניני עוה"ב.
<b>והנה</b> ע"ז מורה מצות סוכה כי אחר עבור ימים נוראים שהכל עשו תשובה ומקבלין עליהן להשכיל ולהטיב מכאן ולהבא בעסקי שמים ע"כ מניחין בית והון וכל קניני עוה"ז ויוצאים לסוכה שהיא דירת עראי להורות בזה שמשליכין אחרי גיוום כל תענוגי עוה"ז רק לחסות בצלו של הקב"ה וכמ"ש האלשיך שבעת ימי סוכה הם כנגד ימי שנותינו שבעים שנה ויום השמיני נקרא עצרת כי מי שחי יותר משבעים שנה הוא רק כנעצר בעוה"ז כמתעכב על הדרך לאיזו סיבה ויצה"ר בטל ממנו.
<b>והנה</b> ידוע כי שם אדם נופל רק על הנשמה כמ"ש אתם קרויים אדם אבל הגוף נקרא בשר אדם ונמשל כבהמות נדמה, רק כל עוד נשמתו בו חשיבתו להיות מותר מן הבהמה, וזה"ש ויבן לו בית כלומר בשביל עצמו דהיינו חלק הנשמה עושה לעיקר כי שם ביתו וע"כ ייחד כל עשיותיו לצורך הנשמה, אבל למקנהו לצורך נפש הבהמיות לא עשה רק סוכות דהיינו מה שהוא לצורך הגוף הי"ל רק דירת עראי, וע"כ קרא שם המקום מושבו היה מרגלא בפומיה שהוא רק כסוכה דירת עראי לזמן קצרה כגר וכאורח נטה ללון רק היו עיניו ולבו תמיד אל התכלית לקנות שלימות לחיי עד לצורך הנשמה וכאמור.
<b>ולקחתם</b> לכם ביום הראשון (ויקרא כג מ) אחז"ל [תנחומא אמור פכ"ב] ראשון לחשבון עונות, הנה צריך להבין טעם למה נצטוינו לישב בסוכה דוקא בעת הזאת, והנ"ל בפשיטות דהנה ביוה"כ הכל עושין תשובה רק התשובה היא מיראה, וידוע מאמרם ז"ל כשעושה תשובה מיראה זדונות נעשים כשגגות, ומצינו כפרה על השוגג אפילו על ש"ד מכפר גלות ומכ"ש על שאר עבירות, ולכך גולין מביתם לסוכה לכפר גם על יתר השגגות, וכמ"ש את חטאת יהודה ולא תמצאנה.
<b>והנה</b> במאמר זה דראשון לחשבון עונות יש כמה פירושים, והנה החילוק שיש בין תשובה מאהבה לתשובה מיראה שהעושה תשובה מיראה כשימצא איזה אמתלא ותירוץ יניח מלעשות המצוה, משא"כ כשעושה מאהבה שלא ישוב מפני כל אעפ"י שיש לו תירוץ מ"מ יתחזק ויתאמץ שיבוא דבר מצוה על ידו, וכמ"ש במלאכים גבורי כח עושי דברו, וע"כ ביוה"כ שעושים תשובה מיראה כנ"ל וזדונות נעשים כשגגות וצריך הקב"ה למחול על השגגות, וכמ"ש יבוקש את עון ישראל ואיננו לפי שעשו תשובה אבל חטאת יודא לא תמצאנה בעבור שאסלח לאשר אשאיר, יהיה איך שיהיה אין פותחין כלל ספר זכותן של העונות שכבר נמחקו בפעם א' בהרהור תשובה א', אבל בימים שבין יוה"כ לסוכות שעליהם נאמר ראשון לחשבון עונות ואעפ"י שיש פירושים הרבה מ"מ מי שיש בו דעה קלה יוכל למצוא אמתלא ותירוץ להתיר לעצמו לחטוא ח"ו ואעפי"כ אינם חוטאים אדרבא עוסקים במצות, מזה מוכח שעושים תשובה מאהבה וא"כ זדונות נעשים כזכיות וצריך לפתוח ספר העונות ולצרפן לחשבון גדול אל הזכיות, וזהו ראשון לחשבון עונות, ושמעתי כזאת מהרב הגה"ק המגיד מקאזניטץ זצלל"ה בשינוי לשון קצת, [הענין מבואר גם בספר קדושת לוי].
<b>או</b> יאמר ולקחתם לכם כו', ראשון לחשבון עונות, עפימ"ש (תהלים קט ו) ושטן יעמוד על ימינו כו', דצריך להבין לפימ"ש בגמ' [שהש"ר פ"א מו] וכי יש ימין ושמאל כו' אלא אלו מיימינים כו', וא"כ האיך יש לפרש כאן דשטן יעמוד על ימינו דהיינו ללמד זכות, ונ"ל עפימ"ש (סנהדרין קו.) ג' היו באותה עצה כשנידון משה רבינו ע"ה בב"ד של פרעה בלעם ואיוב ויתרו, בלעם שדן לחוב נהרג איוב ששתק נידון ביסורים יתרו שברח עלה לגדולה, דצריך להבין מה חילוק יש בין עובדא דיתרו לעובדא דאיוב, ושמעתי לתרץ לפי"מ דקיי"ל כלו חייב זכאי. וכוונת איוב היה ג"כ לחוב רק שנתיירא אולי ילמוד יתרו ג"כ חוב ויהיה זכאי לכך שתק שאם יחייב יתרו הוא יזכהו ויהיה רובו חייב, ואם יזכה יתרו הוא יחייב ויתרו הבין זה לכך ברח ולא אמר כלום, וזה"ש השטן יעמוד על ימינו דהיינו ללמד זכות כדי שלא יהיה כלו חייב זכאי.
<b>ולכך</b> ביוה"כ השטן מלמד זכות על ישראל, אבל אחר יוה"כ כשרואה שגם בלעדו לא היה כלו חייב הוא חוזר מדבורו ומתחיל לחפש אחר חטאים ללמוד חוב, וזהו ראשון לחשבון עונות.
<b>חג הסוכות תעשה לך באספך כו' ושמחת בחגך כו'</b> (דברים טז יג), צ"ל לענין מה תלה החג באסיפת התבואות, גם מהו ענין השמחה, והנה במדרש שוחר טוב [פק"ט] איתא טוב לחסות בה' מבטוח בנדיבים (תהלים קיח ח) וכן הוא אומר אל תבטחו בנדיבים, וכבר הקשה בספר בינה לעתים [דרוש א' ליום א' של סוכות] דהמאמר סותר את עצמו מרישא לסיפא דהא ברישא משמע דגם הבטחה בנדיבים היא טוב רק דהבטחון בה' הוא טוב ממנו ומסיפא משמע שהבטחון באדם אינו כלום.
<b>ולהבין</b> כל זה נקדים מ"ש (תהלים קמו ה) אשרי שאל יעקב בעזרו כו', ובספר בינה לעתים פירש שיש חילוק גדול בין הבטחון בהשי"ת להבטחון באדם כי האדם העושה טובה לחבירו אין הטוב מגיע רק לחבירו ולכך אינו מובטח שיעשנה, משא"כ הבוטח בהשי"ת שכביכול הקב"ה בעצמו נהנה שעשה לאדם הטובה, וזה"ש בבן אדם שאין לו תשועה שהתשועה והטובה אינה נוגעת לו, אבל מי שהשי"ת בעזרו שברו על ה' שגם הקב"ה מצפה לזה להטיב לברואיו ע"כ דפח"ח.
<b>ולי</b> נראה לפי פשיטות ע"ד שכתב רש"י בפ' יברכך ה' וישמרך (במדבר ו כד), אדם נותן מתנה אינו יכול לשמרה כו', וזה"ש אל תבטחו בנדיבים כו' פי' שעושה לך טובה הוא רק בן אדם שאין לו תשועה ר"ל שאינו בידו כי לה' הארץ ומלואה, ואם הוא נגד רצון השי"ת סוף נאבד ממנו, אבל מי שהשי"ת בעזרו שהוא עושה שמים וארץ שהכל שלו, ועל כן השומר אמת לעולם שהחסד ואמת שעושה עם יריאיו הוא שמור לעולם.
<b>ולהבין</b> יותר לשון שברו על ה' כו' וגם מה שהזכיר דווקא אל יעקב כו' ביארתי כבר עפימ"ש וידור יעקב נדר כו' כמבואר במ"א ותוכן הדבר שאינו חסר לעצמו מכל טובה אעפי"כ שברו על ה' ומתחזק באמונה שכל הטובות שמגיע לו הן ע"י מו"מ והן ע"י בני אדם הוא רק מהשי"ת, וע"כ אין צריך להחזיק טובה כל כך להמטיב עמו ואדרבה המטיב לו יש זכות גדול שזוכה להיות שלוחא דרחמנא, וכמ"ש חכז"ל יותר ממה שבעה"ב עושה כו' שנאמר האיש אשר עשיתי עמו כו', וזה"ש טוב לחסות בה' כי טוב ונכון הדבר שיהיה לעולם בטחונו בה' אפילו באותן הטובות שמגיע לו מבני אדם, וזהו מבטוח בנדיבים מאותו הבטחון עצמו שיש לו ע"י הנדיבים אעפי"כ עיקר בטחונו בהשי"ת שע"י רצונו מטיבין לו הנדיבים.
<b>הנה</b> כי כן על זה יורה המדרש שמתחלה הביא קרא דטוב לחסות כו' שלא נטעה דהבטחה בנדיבים הוא הטוב מצד עצמו וכקו' הנ"ל, וע"ז הביא קרא דאל תבטחו בנדיבים ממילא דבטחון בנדיבים הוא אינו טוב רק כמ"ש בסיפא דקרא אשרי שאל יעקב בעזרו שאינו חסר לעצמו כלום אעפי"כ שברו על ה' וכנ"ל, וממילא ג"כ כוונת הכתוב דטוב לחסות לחסות כו' ג"כ על דרך זה וכנ"ל.
<b>והנה</b> כל זה מורה מצות סוכה הקדושה הלזו שאנחנו נדים מבתינו וחוסים בצל כנפי השכינה כידוע שהסוכה בכל קצוותיה מורה על שמותיו של הקב"ה, ובן אדם היושב צריך להיות הילוכו בקדושה וישיבתו בקדושה ודבורו בקדושה ולהשליך אחרי גיוו עניני עוה"ז, וע"כ ניתנה לנו מצוה זו בעת האסף התבואה ותירוש ויצהר שהם רוב עשרו ושמחת לבו שאדם שמח בעולם הזה, וידוע שכל המדות שהוטבע באדם הם רק לעבודת הבורא ב"ה ולא להשתמש בשביל עצמו, וע"כ כשהאדם עסוק באיזה אהבה צריך להעלות אהבה זו להשי"ת וכן ביראה ושאר המדות, וע"כ כעת שעוסקין בשמחה צריכין להעלות השמחה זו להשי"ת והיינו שנבטוח בהשי"ת כי הכל ממנו וע"י השפעתו וע"כ צריכין לשמוח במקור כל השמחות, וכמ"ש במדרש [שהש"ר פ"א] כשהוא אומר נגילה ונשמחה כו' הוי אומר בהקב"ה ולא ביום כו'.
<b>וזה"ש</b> חג הסוכות תעשה לך כו' באותו זמן באספך מגרנך כו' תהיה מתחזק ג"כ בבטחון ע"י ישיבת הסוכה כנ"ל ועי"כ ושמחת בחגיך תשוב השמחה לשמוח בהשי"ת שיהי' לשם שמים.
<b>בסוכות</b> תשבו שבעת ימים כו' כל האזרח כו' למען ידעו דורותיכם כו' אני ה' כו' (ויקרא כג מב), הדקדוקים רבו במקראות הללו גם צריך להבין למה יושבין שבעה ימים בסוכה והלא לזכרון ענני כבוד היה די יום אחד, וגם למה נקבע החג הסוכות עכשיו ולא בפסח כיון שהוא זכר ליציאת מצרים, גם ענין האושפיזין, וגם צריך להבין מ"ש חכז"ל (ע"ז ג.) דלעתיד לבוא ינסה הקב"ה את האומות העולם בסוכה ומוציא חמה מנרתיקה כו' דהא מצטער פטור מן הסוכה, גם צריך ביאור מה נשתנה מצות סוכה מכל רמ"ח מצות עשה דאין מצטער פטור כדאמרי' בגמ' (סוכה כח:) גבי תפילין אבעי ליה ליתובי דעתיה.
<b>והענין</b> הוא דסוכה מורה על קבלת עול מלכות שמים שמניחין סוכי' ומשכני' ומרחיקין נדוד לאוהל עראי ומצטערין בישיבה ושינה כדי לקיים מצות השי"ת, ובאמת מי שעושה הדבר מאהבה אינו מרגיש שום צער כי הוא נהנה ושמח בתשוקה וחשק גדול למצות השי"ת ואין הצער נחשב בעיניו כלל.
<b>וידוע</b> כי טוב אחרית דבר מראשיתו כלומר אם הראשית והתחלה הוא טוב [קוה"ר פ"ז טז], והיינו כשקונין עבד אם בתחלה מוכר את עצמו בנפש חפיצה ומקבל עליו העבדות בלב שלם אזי קונין אותו ואעפ"י שאח"כ באמצע השנה לפעמים אינו עובד בלב שלם וצריך האדון להכריחו לעבודתו אף על פי כן אין האדון מניחו מלקנותו בשביל זה כיון שעכ"פ בשעת המכירה הקנין הוא בשלימות אבל אם תיכף בשעת שקונין אינו עושה בנפש חפיצה רק בהכרח אז אין רוצין לקנותו כלל, וע"כ כיון שמצות סוכה רומזת לזכרתי לך חסד נעוריך כו' שהלכו אחרי הקב"ה למדבר שממה בנפש חפיצה לשמוע דברי תורה, כמו כן עכשיו אחר עבור יוה"כ וקבלנו עלינו עול תורה ומצות מחדש אזי מנסין אותנו במצות סוכה ואם עושין אותה באהבה ותשוקה רבה אין מרגישין צער, אבל מי שהוא מצטער בישיבת סוכה זה מורה שאינו מקבל המצות בלב שלם אין הקב"ה רוצה בעבודתו כלל וע"כ הוא פטור מהסוכה וזהו טעם למה נקבעת מצות סכה בעת הזאת.
<b>וע"כ</b> נסיון אומות העולם במצות סכה ומקדיר עליהן חמה שאם עושין אותה בשלימות לא יצטערו כלל אבל מחמת שאין מקבלין עול מ"ש בשלימות רק לפנים וע"כ הם מצטערין ואין הקב"ה חפץ בעבודתם וכמ"ש ראה ויתר גוים כו'.
<b>והנה</b> מיסדי האמונה היו שבעה אבות כמו שביארתי כבר שע"ז מורה מלת כל האזרח שיש לו שבעה פירושים נגד כל השבעה אושפיזין והשייכות שיש להן בסוכה והם תקנו השבע מדות שיש באדם כגון אהבה ויראה כו' שבכולם צריך לעסוק בעבוה"ק כמו שביארתי במ"א, (ועי' בתשו' מראה יחזקאל חלק שערי ציון כל זה) [עי' להלן בדרושים לימי סוכות] וע"כ יושבין ז' ימים בסוכה לתקן בכל יום בחינה ומדה אחת, וזה"ש בסוכות תשבו ז' ימים כו', וטעם הדבר שצריך ז' ימים הוא מפני כל האזרח כו' שבישיבת סוכה צריכין לקבל עול מלכות שמים בכל השבע מדות, וטעם הדבר למען ידעו דורותיכם כו' שביציאת מצרים ישבו בסוכות בז' ענני כבוד מחמת שקבלו עול מלכות שמים בכל האופנים וע"כ זכו לז' ענני כבוד, ומכאן ולהבא אני ה' אלקיכם שגם עכשיו תלכו בעקבותיהם לקבל אלוקתו עליכם באהבה ושמחה.
<b>כל</b> האזרח בישראל כו', נזכר לעיל דלעתיד לבא הקב"ה ינסה לאומות העולם בסוכה, וצריך להבין למה דוקא במצוה זו והי"ל לנסותם בתענית יוה"כ שקשה לקיים, אבל הענין עפימ"ש שכפה ההר כגיגית, וצ"ל דהלא אמרו נעשה ונשמע, אבל הענין הוא דכל מצוה צריך להיות במחשבה ובמעשה, ואצל השי"ת העיקר המחשבה שאמר ונעשה רצונו, וע"כ ישראל שכבר קבלו בלבב שלם רק על המעשה היה כפייה, אבל אומות העולם לא רצו כלל לקבל וע"כ ינסה אותם במצות סוכה שהיא מורה על בטחון כאשר ביארתי ע"פ חג הסוכות כו' באספך כו', ואח"כ כשיקדיר חמה יברחו מיד כשיש להם תירוץ, אבל ישראל אע"ג שמתחילין גשמים לירד אין בורחין תיכף רק ממתינין אולי יפסקון ואח"כ יוצאין בכובד ראש כי כי קשה עליהם פרידתה, אבל אם היה מנסה אותם במצוה אחרת אעפ"י שהיו מקיימין אותה אפילו להתענות ביוה"כ אבל זה היה רק לפי שעה על צד ההכרח, ועדיין אין נסיון בדבר שעושין מרצון נפשם.
<b>וזה"ש</b> כל האזרח כו' רק אותם שמזרע ישראל אפשר אותם לקיים המצות מתחזקים במצות הסוכה.
<b>הנה</b> יום בא כו' וחולק שללך בקרבך (זכריה יד א), נ"ל עפימ"ש (תהלים א א) אשרי האיש כו' כי אם בתורת ה' חפצו כו' והיה כעץ שתול כו' וכל אשר יעשה יצליח לא כן הרשעים כו' על כן לא יקומו רשעים במשפט כו' כי יודע כו', הדקדוקים רבו כאן חדא דלא כן הרשעים אינו ההיפוך מצדיקים והו"ל כמ"ש ירמיה ברוך הגבר אשר יבטח כו' והיה כעץ שתול כו' ולרשע אמר ההיפוך והיה כערער בערבה כו', ועוד קשה במ"ש לא כן הרשעים כו' האיך ס"ד שמקרה אחד לצדיק ולרשע, ועוד קשה במ"ש על כן לא יקומו כו' דא"כ שלא יקומו במשפט אין להם עונש, גם וחטאים בעדת צדיקים שאין לו פירוש, גם מה שמסיים כי יודע כו' ודרך רשעים תאבד אין ענין זה לזה.
<b>והנ"ל</b> עפימ"ש על המדרש [רות רבה פ"ה ד] ישלם ה' פעלך כו' א"ר חסא אשר באת לחסות כו', והדקדוקים בשינויי לשונות במקרא זה מבואר, ונ"ל עפימ"ש הבעל עיקרים [מאמר ד פל"ח] ע"פ (תהלים סב יג) ולך ה' חסד כי אתה תשלם לאיש כמעשהו, שכשאדם עושה מצוה היא באין מוגבל והשי"ת קובע לו שכר נצחי משא"כ בעבירה שאין נותנין לו עונש נצחי כמ"ש משפט רשעים כו' כי לא לעולם אריב כו', וזה"ש שהחסד אתה עושה לפי מדתך נצחיי אבל כשתשלם לאיש עונש אינך עושה רק כמעשהו דהיינו לפי מדת העובר בזמן מוגבל.
<b>והנה</b> בשגם שמבואר אצלינו שמדה טובה מרובה מפורעניות מ"מ צריך להבין הלא כתיב משפטי ה' אמת צדקו יחדיו ובוודאי מדה"ד נותן שיהא כך, והיינו שאמרו חכז"ל [אבות פ"ב א] הוי מחשב הפסד מצוה כו' ושכר עבירה כו', ולכאורה אין הנידון דומה לראיה כי מה שהוא בעוה"ז הוא נראה לעינים משא"כ שכר מצוה הוא אינו נראה רק צריך לזה אמונה ובטחון וכמ"ש ונאמן הוא בעל מלאבכתך כו', וע"כ בשכר מצוה שסומכין על אמונת השי"ת הוא צריך ליתן לכל אחד כפי מדתו משא"כ בעבירה, והנה יש חילוק בין בטחון לחסיון כי בטחון נקרא דבר שבידו דהיינו מי שהולך בדרך ומתיירא מגשמים לוקח עמו דבר לחסוחו למסתור מזרם ומטר וזה נקרא בטחון, אבל כשאינו לוקח עמו דבר רק שסומך שיעמוד לחסות תחת אילן או בית היינו חסיון שהוא דבר שאינו בידו אע"ג שבוודאי יהיה מ"מ אינו למראה עינים ויוכל מכחיש להכחישו, וע"כ נוכל לומר דשכר עוה"ב הוא דמיון חסיון שאינו בידו ואפיקורסים אינם מודים בו, משא"כ שכר עוה"ז הוא דמיון בטחון שהוא בידו ולמראה עינים, וזה"ש (תהלים קיח ח) טוב לחסות בה', אע"ג שהוא בידו, אעפי"כ טוב יותר לסמוך על השי"ת שיהיה לו החסיון בה' מלהחזיק הבטחון באדם שהוא שכר וטובות עוה"ז.
<b>והנה</b> יש ג"כ חילוק בין פעולה לשכירות כי השכר פעולה הוא רק בשביל דבר אחד שעשה לו כלי בזמן קצר אבל שכירות הוא לשנה וכל מה שצריך הבעה"ב חייב השכיר לעשותו, וזה"ש ישלם ה' פעלך ר"ל שאתה לא עשית רק פעולה בזמן מוגבל אבל באמת תהיה משכורתך שלימה שיהא לך שכירות משלם והיינו שכר נצחיי, והיינו מעם ה' דהיינו כפי מדתו של הקב"ה שהוא נצחיי, וכמאמר הבעל עיקרים הנ"ל, ועל זה היה קשה לר' חסא הלא משפטי ה' ישרים כו', וע"ז מדייק הכתוב שסיים אשר באת לחסות שהפעולה שלך הוא חסיון ע"י האמונה וע"כ נכון וראוי שהשי"ת יתן לך שכרך משלם בנחלה בלי מצרים כפי מדתו.
<b>נמצא</b> לפי זה שכר הצדיקים הוא נצחיי לפי מדתו של הקב"ה משא"כ עונש הרשעים בעוה"ז ובגבול כמו כן עונשם יש לו גבול, וזה"ש כי אם בתורת ה' חפצו כו' והיה כעץ שתול כו' ועלהו לא יבול, שיהיה לו שכר נצחיי לעולמי עד, אבל לא כן הרשעים רצה לומר דעונש של הרשעים אינו לפי מדתו רק כמוץ אשר תדפנו רוח שהוא רק לפי שעה, ועל כן לא יקומו הרשעים במשפט ר"ל באותו משפט של הצדיקים דאל"כ דכשיהיו הרשעים אצל אותו משפט אזי יקטרגו על הצדיקים מפני מה שלהצדיק יש שכר נצחיי, וזהו וחטאים בעדת צדיקים כי חטא הוא לשון חסרון כמו קולע להשערה ולא יחטיא, וכמו חטא משפט מות כו', שכתב בזה"ק שהוא לשון חסרון, והיינו שיחסרו שכר עדת הצדיקים, וסיים הכתוב טעם הדבר שאין משפטן שוה לזה אמר כי יודע ה' דרך צדיקים כלומר שאותו הדרך שדרכו בו הצדיקים היה בו אמת ואמונה בה', אבל דרך רשעים תאבד שהוא בזמן מובגל רק לפי שעה ואח"כ נתאבד ממנו הנחת רוח שהיה לו מעבירה.
<b>וזה"ש</b> הנה יום בא לה' דהיינו שישלם לך מתן שכר לפי מדתו וחולק שללך בקרבך שלא יהיה שום מסטין ומקטרג אצלך, כדי שיהיה שכרן משלם.
<b>והיה</b> ביום בא גוג וכו' תעלה חמתי כו' (יחזקאל לח יח), כבר ביארתי ענין העלאת חמה הוא כדי לענוש על מצות עשה דסוכה דלעתיד לבא שיתנו אותה כדאמרינן בגמ' (ע"ז ג.), וקיי"ל דלא ענשינן אעשה רק בעידן ריתחא (מנחות מא.), אך צריך להבין באמת הלא אין הקב"ה בא בטרוניא וכיון שמקדיר עליהם חמה הם פטורים מסוכה כמו מגשמים כדאי' בש"ע, גם צריך להבין מפני מה לא ענשינן אעשה רק בעידן ריתחא.
<b>והנ"ל</b> עפימ"ש דאי' בגמ' (תענית כא:) באתריה דרב הוה דברא ובשבביתיה דרב הוה כו' סבור מינה משום זכותיה דרב אחזיו להו בחלמא זכותא דרב נפיש טפי רק משום האי גברא דשייל מרא וזבילא, והקשה בספר נזר הקודש דמה בכך אם נטעי שהי' בזכותו כיון דבאמת זכותו גדול יותר מזה מאי נפקא מינה, ותירץ דהא דאמרינן (ב"ק ס.) כיון שניתן רשות למשחית אינו מבחין כו' היינו בצדיק שאינו גמור, אבל בצדיק גמור אין שום רע יכול לפגוע בו, וע"כ כאן שבכל העיר היה הדבר רק בשכונתו דרב לא היה הדבר, וסבור שהוא משום זכות רב שלא יפגע בו מדה"ד וע"כ הוכרח להציל כל השכונה, וא"כ היה לרב פחיתות דבאמת היה רב צדיק גמור שאפילו היה בשכונתו לא היה יכול לפגוע בו, ולכך אחזיו בחלמא דזה היה בזכות אותו דאתשיל כו' שיש לו מעט זכות ובשבילו היה צריך להציל כל השכונה ע"כ דפח"ח.
<b>והנה</b> ידוע חילוק שבין צדיק גמור לצדיק שאינו גמור וכמ"ש בגמ' (חגיגה ט:) היינו צדיק ורשע היינו לא עבדו כו' אלא אינו דומה שונה פרקו מאה פעמים וכו', ופי' דמאה פעמים צריך לו שלא ישכח והאחד הוא עושה רק לשם שמים, וביאור הדבר שצדיק שאינו גמור הוא נשמר מכל עבירות ועושה מצות את אשר תמצא ידו, אבל הצדיק גמור הוא מתעצם בכל כחו רק לעשות נחת רוח לפניו וממציא את עצמו לידי מצות וכל מעייניו רק לעשות רצון קונו ולא יטרידוהו שום דבר ואין מרגיש בשום צער.
<b>וע"כ</b> לא ענשינן אעשה רק בעידן ריתחא משום דוודאי מי שמבטל בזדון שאינו מניח תפילין ואינו מתפלל וכדומה בוודאי יש לו עונש גדול רק מ"ש לא ענשינן אעשה היינו שיוכל להביא את עצמו לידי חיוב ומתרשל, וע"ז אין לו עונש רק שאינו צדיק גמור, וע"כ רק בעידן ריתחא כשפוגע מה"ד ברשעים גם הוא נענש עמהם, משא"כ אם היה צדיק גמור לא היה יכול מדה"ד לפגוע בו.
<b>ועל</b> כן לעתיד יובחנו הרשעים במצות סוכת והקב"ה מוציא חמה מנרתיקה ואחכז"ל (נדרים ח:) צדיקים מתרפאים בה כי לא ירגישו בשום צער החמימות אדרבה שמחים לעשות רצון קונם ביותר כשמצטערים בזה ולפום צערא אגרא, אבל הרשעים נדונין בה מחמת שהן יבעטו במצות ושמחים במה שפטורין מלהטלטל מביתם, וע"כ כשיהיה עידן ריתחא בוודאי ענוש יענשו, וכאשר כבר ביארתי עמ"ש ישראל נעשה ונשמע דהיינו שנעשה בזריזות וכמ"ש גבורי כח עושי דברו לשמוע בקול דברו ע"ש באורך.
<b>ענין</b> עשרה הלולים [בתהלים קנ], דצריך להבין למה אמר בכמה מקומות ב' מיני זמר, והנ"ל דקאי על עשרה זמנים וזהו הללוהו בקדשו על חג הפסח שעוסקין בקדושה ומבערין חמץ וכל האכילה ושתיה בקדושה, הללוהו ברקיע עוזו היינו שבועות שפתח השמים ושמי השמים כו' כמ"ש רש"י ע"פ אתה הראת כו' והוריד תורה מן השמים, הללוהו בגבורותיו קאי על בין המצרים ששולטין דינין וגבורות, כרוב גדלו קאי על ט"ו אב (וביום זה נתקן לומר ברכת הטוב והמטיב) ואלול שמאז מתחילין נחמות והרבה טובות נאמרו על אותו יום, וכן באלול שע"ז נאמר עלה אלקים בתרועה, והללוהו בתקע שופר על ר"ה, בנבל וכנור קאי על עשי"ת דהיינו בנבל עשור וגם כנור מעורר השחר שעומדין לסליחות, בתוף ומחול הוא מחילת עונות ותוף הוא נגד ת"פ כתות גמטרי' לילי"ת שנשמרים ממקרה לילה, במינים ועוגב הוא חג הסוכות דנוטלין המינים שבלולב ועוג"ב היינו ע"ב נענועין שממשיכין מג' מוחי חב"ד, בצלצלי שמע היינו שמחת תורה ושמחת בית השואבה, וצלצלי תרועה היינו חנוכה ופורים שהיה תרועת מלחמה, וכל הנשמה קאי על שאר ימות השנה דעל כל נשימה ונשימת תן לו הודיה.
<b>אתה</b> הוא ה' לבדך כו' אשר בחרת באברם כו' (נחמיה ט ז), עפימ"ש כבר במ"א שם מלא, דשם מלא הוא ה' אלקים כי אומות העולם אינן מודין בשם הוי"ה ב"ה רק אברהם אבינו פרסם שמו כמ"ש רש"י בחומש, וזה"ש אתה הוא ה' לבדך ר"ל שאין מכירין שמו על הארץ כי עשית השמים כו' וגם הארץ כו' ואעפי"כ רק צבא השמים לך משתחוים, אבל אוה"ע אינן מכירין בך רק ע"י אשר בחרת באברם נעשה אתה הוא ה' האלקים שנתפרסם שמו בפי כל כי מצאת את לבבו נאמן שהיה מוסר נפשו להודיע טבעו בעולם.
<b>וזה"ש</b> (תהלים פג יט) וידעו כי אתה ה' שמך עליון כו' ר"ל שאפילו כשיהיו מזכירין שמך ה' לבדך ידעו ג"כ כי הוא עליון על הארץ.
<b>ענין</b> הושענא רבה הוא מנהג נביאים כלומר שערבי נחל דומים לשפתים [תנחומא אמור פי"ט] וכתיב בורא ניב שפתים שלכך נקראו נביאים ע"ש הדבור, ונקרא מנהג בעבור שעי"ז יש המתקת הדינין דגבורות מנצפ"ך, ומנהג עוקר הדין והלכ"ה ר"ת ה'ריעו ל'ה' כ'ל ה'ארץ, ולכך נאמר הנוהג בחסדו עם כל דור שמנהג זה מבטל מדה"ד.
<b>ענין</b> שמיני עצרת הוא כנישא דכולא שכל עבודות ימים נוראים שנעשו מצד היראה חוזרים עכשיו להתעלות מצד אהבה שהוא זמן שמחתינו, ולכך הקרבנות פר אחד איל אחד כמו בר"ה ויו"כ, וגם בש"ת מנגנין הנגונים מימים נוראים שכבר אמרתי טעם על שעושין ב' ימים טובים בחו"ל והוא דמיון לבונה זכה שכל סימני הקטורת היו נכללין שם כאשר ביארתי במ"א, וע"כ צריך לכוין בהתפלה מאוד כי בסוכות יש סיוע מסוכה ולולב משא"כ בש"ע והוא העולה על כל הימים שמר"ח אלול עד עכשיו שהולכין מדרגא לדרגא וכמ"ש במ"א על כנשר יעיר קנו וכו' והשמיני עצרת הוא יום אחד.
<b>ואני</b> בחסדך בטחתי כו' (תהלים יג ו), דצריך להבין לשון גמל עלי דהול"ל גמל אלי, וגם לשון גמול אין שייך אצל הקב"ה כי הכל הוא בחסד ולא מצד החיוב, והנה כמו כן כתיב [שם קטז יב] מה אשיב כו' תגמולוהי עלי, דקשה ג"כ קושיא הנ"ל.
<b>והנ"ל</b> דלכאורה ב' מצות הללו סוכה ולולב הם ב' הפכים דסוכה מורה על גלות, ולולב מורה על חירות כמ"ש בזוה"ק ומדרש דמורה על נצחון, והענין הוא דישועת ישראל הם בב' אופנים נגוף למצרים ורפוא לישראל, והנה ישועה שלנו אנחנו מובטחים בכל עת ובכל שעה לא תמו חסדיו ויוכל האדם בעצמו לפעול ע"י שהוא בעל בטחון כי הבטחון הוא שורש לכל המצות כאשר ביארתי במ"א וכמ"ש כי לא עזבת כו', אבל מפלה לאוה"ע יהיה לעתיד לבא וכמו שדרשתי קודם ר"ה, ויש תועלת בזה ג"כ כביכול לשמו הגדול כמ"ש אין הכסא והשם שלם עד שימחו זרעו של עמלק, וזהו לשון גמול כמו ויגדל הילד ויגמל שהשי"ת מסיר מעלינו כל מה שלמעלה ממנו, ועפימ"ש בבינה לעתים ע"פ והיית רק למעלה כו' (דברים כח יג) דלפעמים אדם שוכר איזה כפר ויש לו ממשלה על הערלים בני הכפרים אבל מ"מ הוא נכנע להשררה, וע"כ הראשות שלו הוא רק על פחותי הערך, אבל לעתיד לבא כתיב ולתתך עליון וכו'.
<b>וזה"ש</b> מה אשיב לה' איזהו טובה ששייך ג"כ כביכול להשי"ת היא תגמולוהי עלי שגומל ממני אותן המושלים עלי כי אז כוס ישועות אשא מה שנוגע לעצמי וגם בשם ה' אקרא שיהיה השם שלם.
<b>ואחז"ל</b> מפני מה אין אומרים הלל בפורים כו' כאשר ביארתי במ"א, וע"כ הסוכה מורה על הישועה בהגלות שאנחנו נשים בטחונינו בהשי"ת מה יקר חסדך כו' בצל כנפיך יחסיון שיושבין בסוכה וחוסין בצלו של הקב"ה אבל ע"ז אין יכולין לומר הלל, אבל הלולב מורה להנצחון על אוה"ע וע"כ אומרים הלל.
<b>וזה"ש</b> ואני כלומר כשאני לעצמי אין לי שום דאגה כי בחסדך בטחתי שאני יושב בסוכה וממילא אין שום שטן ופגע רע יכולין להרע לי שאני בעל בטחון אבל יגל לבי בישועתך שאני רוצה שיהיה ישועה ג"כ כביכול לשמו הגדול וע"כ אשירה לה' באמירת הלל ע"י המינים שבלולב ואז מרויח כי גמל עלי שלא יהיה לאומות שום ממשלה עלינו ויתקיים ולתתך עליון על כל גויי הארץ.
<b>וסוכה</b> תהיה לצל כו' מזרם וממטר כו' (ישעיה ד ו), דצריך להבין דהא סוכה המעובה שאין גשמים יורדין לתוכה פסולה, גם מ"ש (שם כד כג) וחפרה הלבנה ובושה החמה כו' גם מ"ש חג הסוכות תעשה לך באספך מגרנך כו' למה תלה זמן חג הסוכות באסיפת תבואה דא"כ נתת דבריך לשיעורין שאין כל האוספין שוין ובאמת עיקר הזמן מבואר במקרא בט"ו יום לחודש תשרי.
<b>והענין</b> הוא דעיקר דת תוה"ק תולה במדת הבטחון כי מי שאין לו בטחון בהשי"ת אי אפשר לו לעשות שום מצוה כתקנה ובפרט מצות תפלה בלי כוונה והליכה לבית הכנסת שבשביל ריווח מעט ילך למרחוק אבל לילך לבית הכנסת הוא תש כח ומתעצל, וע"כ אמרו חז"ל מרבה נכסים מרבה דאגה, דעני אין לו על מה לדאוג ואם ישב וידאוג כל היום אין לו יתרון, אבל עשיר יש לו על מה לדאוג דהיינו כל עניני המו"מ שלו יין ויי"ש ובהמות ושאר סחורות שיהיה הכל כתקונו ובהשגחה שלא יהיה לו היזק באיזה ענין, וע"כ כשעומד להתפלל נופלין מחשבות ודאגות, וכעין זה כתב בספר נועם מגדים ע"פ כי רוצה ה' כו' יפאר ענוים בישועה, עפימ"ש כי אתם המעט כו' שאפילו בשעת הישועה הם ענוים ומאמינים כי לא כחם ועוצם ידם עשה להם החיל הזה.
<b>וע"כ</b> הוקבע חג הסוכות בזמן הזה כי סוכה מורה על בטחון כמ"ש במ"א שאפילו שאז זמן אסיפת כל העשירות שלהם אעפי"כ יניחו הכל וילכו לחסות בצל כנפי השכינה, ומהטעם הזה צ"ל כוכבים נראים מתוכה כמ"ש בע"א דבזמן הזה ההנהגה היא בדרך הטבע וע"כ צ"ל לראות הככבים שתהיה השגחת השי"ת עלינו ע"פ הטבע וכמ"ש אכן אתה כו' מסתתר שמסתיר את הישועה בדרך הטבע כמ"ש גבי אסתר בפורים.
<b>אבל</b> לעתיד לבא תהיה רק השגחה פרטית ולא יהיה שליטה למזלות וזה"ש וחפרה הלבנה כו' שלא יהיה להם שליטה בהכהגת העולם רק כי מלך ה' כו' שתהיה השגחה פרטיית וע"כ לא יצטרכו להיות ככבים נראים בסוכה, וזה"ש וסוכה תהיה לצל כו' למחסה מזרם ומטר כו' רק טל אורות טליך כנ"ל.
<b>שערי ציון ליל א' דסוכות</b><br>כל האזרח בישראל ישבו בסוכות (ויקרא כג מב), הכתוב צ"ב דלא מצינו כן בשום מצוה שבכ"מ כתיב לאזרח ולגר הגר, ונ"ל עפי"מ דאיתא בגמ' (סוכה כז.) דלילה הראשונה חובה דגמרינן מחג המצות והשאר רשות דאם לא רצה לאכול סעודת קבע פטור מסוכה, והנה יפלא בעיני דמה ענין זה לזה דבשלמא בחג המצות היתה לילה הא' עיקר היציאה והשבעה ימים הם בעבור שנמשכה היציאה עד אחר קריעת ים סוף שהיה ביום השביעי משא"כ בסוכות שהוא זכר לענני כבוד צריך להבין הטעם למה דוקא שבעה ימים ולא סגי ביום אחד כמו עצרת שהוא ג"כ זכר למתן תורה, וגם למה לילה הא' לבד חובה, ובכלל זה אפרש ג"כ לקוצר דעתי מ"ש בספרים שצריך להזמין לסוכה שבעה אושפיזין עילאין שהם אברהם יצחק יעקב משה אהרן יוסף דוד שכ"ז יש להבין ג"כ לפי פשוטו.
<b>וליישב</b> כ"ז נקדים מ"ש (יחזקאל לח יח) והיה ביום בא גוג על אדמת ישראל וכו' תעלה חמתי באפי, וקשה דלענין מה מבשר הנביא דביום ההוא יחרה אפו של הקב"ה ולא הול"ל רק העונש של אוה"ע ומה איכפת לנו אם יהיה חרון אף או לא, דאיתא בע"ז (ג.) דלעתיד לבא ישפוט הקב"ה את האומות העולם על שלא קבלו את התורה ולאחר כל דין ודברים יאמר להם שיקיימו מצות סוכה ויקדיר החמה ויבעטו בה ע"ש, והנה צריך להבין דאין הקב"ה בא בטרוניא כו' ועוד על מה יענשו כ"כ דאם בשביל שבאו להלחם עם גוג על ישראל הלא נאמר [שם לט ב] ושובבתיך וששאתיך שהקב"ה יחזק לבו, ואם בשביל שיבעטו במצות סוכה הלא אין עונשין על מצות עשה, אמנם איתא בגמ' (מנחות מא.) דבעידן ריתחא ענשינן אעשה, וזה"ש והיה ביום בא גוג כו' תעלה חמתי באפי ויהיה עידן רתחא ולכך ושובבתיך וששאתיך אעפ"י שאנכי אחזק את לבם מ"מ על הרי ישראל תפול בשביל ביטול מצות סוכה וק"ל.
<b>וטעם</b> הדבר שינסם במצות סוכה כו' דבאמת מצות סוכה מעלתה רבה לכבדה מאוד והוא מ"ש בירמיה זכרתי לך חסד נעוריך לכתך אחרי במדבר פי' אעפ"י שהשיעבוד נתבטל מהם ששה חדשים קודם יציאתם והיה להם אח"כ כל טוב מצרים ואעפי"כ נמשכו אחר השי"ת מארץ טובה ורחבה למקום שרף נחש ועקב וארץ תלאובות לקבל התורה וזה הוא ראיה מופתית שימסרו את עצמם ונשיהם וטפם בעבור שמירת המצות, ולזכר זה נצטוינו על מצות סוכה לעזוב את בית מלונינו ודירת קבע ולהרחיק נדוד לסוכת ניצרים ודירת ארעי לקיים מצות הבורא לאות ומופת שעדיין מעשה אבותינו בידינו ולבבינו שלם עם ה' כמוהם וכמ"ש אם לא תדעי לך צאי לך בעקבי הצאן, וע"כ גם האומות לעתיד יתנסו בזאת דהיינו שיקדיר החמה באופן שיהיה צער גדול לקיים המצוה כמו שהיה לאבותינו שעמדו בניסיון ללכת אל המדבר, אמנם האוה"ע יבעטו בזה ומחמת זה ישפטו בשפטים גדולים על שלא קבלו התורה שכבר הוכיח על פניהם שאף אם קבלוה לא יקיימוה ופיהם דבר שוא וימינם ימין שקר ע"כ החושך יכסה ארץ וערפל לאומים הן איים כדק יטול.
<b>והנה</b> מוסדי הדת והאמונה היו שבעה אנשים והם אברהם אשר מאס באלילי אביו ואנשי דורו וקבל עליו מלכות שמים והרגיל שמו בכל העולם ואחריו החזיקו יצחק ויעקב ומשה ואהרן היו מקבלי התורה ויוסף גלגל ירידת אבותינו למצרים שהיתה סיבה לקבלת התורה מתוך יסורין וקידש ג"כ שם שמים ותשב באיתן קשתו על דקיים אורייתא בסתרא, ודוד המלך על ידו נעשית כנסת ישראל אומה שלימה כי אין אומה בלא מנהיג ויצא לה שם בגוים, כי כלול הוא בהדרו, ובפ' וישב ביארתי איך אלו השבעה הטביעו בלבינו שבע מדות קדושות אשר בהם יתחזק האדם לעשות רצון קונו וחי בהם, אשר לזאת נצטוינו לחוג את חג הסוכות שבעה ימים לחזק בלבנו אמונת הבורא ולשמור מצותיו באמת, והנה העיקר הוא המתחיל שהוא אברהם שהיה העולם אפל עד שהעיר ממזרח צדק ולכך לילה הא' חובה, וידוע שאברהם נקרא אזרח מעבר הנהר וזהו כל האזרח בישראל ישבו בסוכות שלכל הפחות ישבו בסוכה לילה ראשונה שהיא כנגד אברהם האזרח כנ"ל.
<b>לליל ב' דסוכות אושפיזא פחד יצחק</b><br>כל האזרח בישראל ישבו בסוכות לבאר קושיא הנ"ל [מבואר לעיל ליל א'] נקדים מ"ש בזה"ק ניסן דרועא ימינא תשרי דרועא שמאלא, ואגב זה נתרץ ג"כ תמיה רבתי שקשה לי למה מתפללין על הגשמים בשמיני עצרת הלא רק בחג נידונין על המים דהיינו בסוכות והראיה שלא היה ניסוך המים רק בחג ולא בשמ"ע, והתורה אמרה נסכו מים לפני כדי שאברך לכם גשמי שנה רק ר"י ס"ל בלוג מנסך כל שמנה ולא קיי"ל כוותיה וכו'.
<b>עפי"מ</b> שביארתי כבר מה שנחלקו התוכנים על הגשם אם יורד מלמעלה או מלמטה אד יעלה, והאמת הוא שבא מלמעלה וממטה דהיינו הרוחניות שבו יורד מלמעלה ונק' מט"ר ע"ש ר"ת ט'עם מ'ראה ר'יח, והגשמיות שבו בא מלמטה ונקרא גשם, וכמו כן שמעתי ממורי נ"י על פסוק כי לא על הלחם לבדו כו' (דברים ח ג) שהאדם סובר שהאוכל אשר יאכל הוא חיותו ומקיימו תמורת הניתך ממנו ובאמת השכל יכחיש זה כי איך הנשמה שהיא רוחניות תקבל חיות מהמאכל הגשמי לבלתי תפרד מהגוף, אמנם כדברינו כן הוא שבכל דבר יש גשמיות ורוחניות וזה כי לא על הלחם הגשמי לבדו יחיה שזה הוא מזון הגשמים לבד רק על כל מוצא פי ה' הרוחניות שמקבל ע"י הברכות והמצות התלוים בהמאכל ההוא.
<b>והנה</b> כמו כן צרכי בני אדם כלולים בשני דברים הא' הוא גשמיות דהיינו בני חיי ומזוני ורפואה והב' הוא רוחניות להטות לבבנו לעבודתו ויראתו ולפתוח לבנו בתורתו בגין דלא ניחוב קמיה והנה על הרוחניות אנחנו מתפללין בפסח ולכך מבערין שאור שבעיסה וחמץ במשהו דקאי על היצה"ר וע"כ נקרא יד הגדולה דהיינו מדת החסד דרועא ימינא לפי שאין שום קטרוג ע"ז כי מי יוכל לקטרג ולומר שאין אנחנו ראוים לכך הלא הכל ברא לכבודו, ולכך נוצרנו, אמנם בתשרי כל באי עולם עומדין למשפט לשלם לאיש כמעשהו ואנחנו מתפללין על הגשמיות ומרגלא בפומיה דמורי נ"י בחג מתברכין גשמי שנה, הגשמיות של השנה, הנה כי כן בעבור שהשי"ת רוצה בתקנת עמו ישראל שלא יהיה עליהם שום קטרוג של מדה"ד לכך העמיס עלינו עול מצות רבות שופר ויה"כ וסוכה ולולב, וע"כ בשמיני עצרת שכבר קיימנו כל המצות הללו ונסתם פה צורר כי יסטין יש לנו פתחון פה להתפלל על גשמי שנה.
<b>וכמו</b> כן אמרו במדרש שנים נכנסין לדין ואין יודעין מי ניצח אמר המלך מי שיצא ובידו כלי זיין הוא המנצח לפיכך משה מזהיר את ישראל ולקחתם לכם כו', ורמז לדבר יש כי לול"ב גימ' חס"ד עם ד' אותיות ובתיבת סוכ"ה יש כ"ו גימ' השם הנכבד וס"ה גימ' שם א"ד ובכלל גימ' צ"א שהוא יחוד של דין ורחמים שמדת החסד יתגבר על הגבורות והדינין להמתיקן, והנה אזר"ח ג"כ גימט' גבור"ה וירא"ה וזהו כל האזרח בישראל שאם יש ח"ו דינין וגבורות על ישראל ישבו בסוכות ע"י מצות סוכה שאנחנו מקיימים ישבתו וישקטו ולא יהיה להם כח לשלוט.
<b>ליל ג' דסוכות תפארת ישראל</b><br>כל האזרח בישראל ישבו בסוכות, נ"ל ליישב דקדוקים הנ"ל [מבואר לעיל ליל א'] עפימ"ש (דברים ד לז) ותחת כי אהב את אבותיך ויבחר בזרעו כו' ויוציאך בפניו ופירש"י בפני האבות, והענין הוא עפימ"ש בזה"ק פ' פנחס [ח"ג ר"כ ע"א] שמי שמשמח את עצמו בעה"ז בשמחה של מצוה הקב"ה מודיע לאבותיו אשר בארץ המה לבא לשמוח בשמחת בניהם ובני נשא לא ידעין ולא מרגישין, וראיה לדבר ישמח ישראל בעושיו בעושו לא נאמר אלא בעושיו עכ"ד.
<b>ואיתא</b> במדרש [שהש"ר פ"א לא] זה היום עשה ה' נגילה ונשמחה בו איני יודע במי נשמח אם בקב"ה אם ביום כשהוא אומר נגילה ונשמחה בו הוי אומר בהקב"ה ולא ביום והוא תמוה, עפימ"ש בספר הפלאה ע"פ כמו חלב ודשן תשבע נפשי ושפתי רננות יהלל פי (תהלים סג ו) דהנה אנחנו מזמרין שירות ותשבחות על היין ובאמת לכאורה הלא משחרב ביהמ"ק בטל השיר מן המשתאות שנאמר בשיר לא ישתו יין, אמנם אמרו חז"ל (ברכות נה.) בזמן שביהמ"ק קיים מזבח מכפר ועכשיו שלחנו של אדם מכפר, וע"כ כשאוכלין בכונה עליונה שיהא האכילה כמו קרבן מותר לומר שירה כמו על הקרבן, וזהו כמו חלב ודשן תשבע נפשי אם אכילתו כמו קרבן ושפתי רננות יהלל פי כו'.
<b>הנה</b> כמו כן אנחנו אומרין על חג הסוכות זמן שמחתינו ולשמחה מה זו עושה ואיתא במדרש [ויק"ר פ"כ ב] הקב"ה לא שמח בעולמו ואתם רוצים לשמוח בעולמו שנא' יהיה כבוד ה' לעולם ישמח ה' במעשיו שמח לא נאמר אלא ישמח אימתי ישמח במעשיהם של צדיקים לעתיד לבא, וא"כ האיך מותר לשמוח בחג הזה, אמנם אמרו חז"ל (פסחים סח:) חציו לה' וחציו לכם שחצי היום צריכין לעסוק במצות ותורה ובאותו זמן שרי לשמוח דהקב"ה ג"כ שמח במעשיהם של צדיקים.
<b>וזהו</b> ששאל אם בהקב"ה פי' בחצי היום שאנו עוסקין במלאכת שמים אם ביום פי' בשמחת עצמן שנא' עליו חציו לכם, כשהוא אומר נגילה ונשמחה בו פי' שנשמח בשעה שהקב"ה ג"כ שמח הוי אומר בהקב"ה ולא ביום שנשמח רק בחצי היום שעוסקין בצרכי שמים ולא בחלק היום שעוסקין באכילה ושתיה, וכן איתא בילקוט [שהש"ר שם] אגילה ואשמחה בך בך בישועתך בך בשמחתך בך בכ"ב אותיות של התורה, וכ"כ במדרש עם נושע בה' שכביכול הקב"ה נושע עם הישראל.
<b>ונחזור</b> לראשונות שלכך קא' ויוציאך בפניו שהקב"ה קרא לאבות לשמוח עם הבנים וכמ"ש נגד אבותם עשה פלא כו', וכ"כ איתא בזה"ק [ח"ב נ"ג ע"א] וירא ישראל את היד היינו ישראל סבא שעמד על הים לראות באבדן צרי בניו שסבל עליהם צער גידול הרבה.
<b>הנה</b> כי כן בחג הסוכות הזה זמן שמחתינו שאנחנו שמחים במצות הרבה ועושין סוכה זכר לענני כבוד שישבו כשיצאו ממצרים ובמעמד ההוא היה יעקב אבינו דהוא ישראל סבא גם עתה בשמחה של מצות הלא בוודאי משקיף עלינו ממרום קדשו להמליץ טוב בעדינו לרחמינו ע"ד כבוד שמו כרחם אב על בנים וזהו כל האזרח בישראל דהיינו ישראל סבא יהיה חופף עליהם כשישבו בסוכות.
<b>ליל ד' דסוכות אושפיזא משה רעיא מהימנא.</b><br>כל האזרח בישראל ישבו בסוכות, ליישב דקדוקים הנ"ל נקדים דאיתא במפרשים טעם למה הסוכה צריכה צלתה מרובה מחמתה דהחמה מורה על ממשלת המזלות ואין מזל לישראל לכך צריך להיות הצל מרובה שאנחנו חוסים בצילו של הקב"ה ומחמת שמ"מ אנו מקבלין לע"ע השפע מהמזלות לכך צריך שיראו מתוכה הככבים.
<b>והנה</b> איתא בגמ' (ב"ב עה.) פני משה כפני חמה לפי שמשה הנהיג את ישראל למעלה מן המזל והעמיד החמה כידוע לכך נקרא אזרח לשון זרח השמש שהיה עליו קרני הוד ובעבור זה ישבו בסוכות להורות שחסים בצילו של השי"ת, וכ"כ איתא במדרש חזית מצינו כנפים לנשרים ולארץ כו' ולכרובים כו' אשריהם של גמ"ח שאין חסים לא בצל כו' רק בצילו של הקב"ה שנא' מה יקר חסדך כו' בצל כנפיך יחסיון.
<b>וזהו</b> כל האזרח בישראל בזכות משה שנקרא אזרח יזכו לישב בסוכות למעלה מן המזל. (וליל ד' נתלו המאורות לכך אנו יושבין ביום בליל ד' בסוכה בזכות משה שנהיה למעלה מהמזל ולא נירא מאותות השמים).
<b>ליל ה' דסוכות אושפיזא אהרן קדוש ה'</b><br>כל האזרח בישראל ישבו בסוכות, ליישב קושיות הנ"ל נקדים דהנה שכינה נקראת סוכת שלום כמ"ש ופרוס עלינו סוכת שלומך, וטעם הדבר עפי"מ שביארתי [בפ' פנחס] פסוק הנני נותן לו את בריתי שלום והיתה לו ולזרעו אחריו ברית כהונת כו', דלכאורה משמע שע"י הברית שלום יהיה לו ברית כהונה ובאמת מה ענין זה לזה.
<b>ונ"ל</b> דהנה אמרו חז"ל מאוד מאוד הוי שפל רוח כי תועבת ה' כל גבה כו' ובפרט כשפוסקין גדולה על האדם כמו שדרשו על כי אתם המעט מכל העמים שממעטין עצמיכם, ואפשר שלזה כיון אדה"ר במזמור ד' חקרתני ותדע וכו' אשר עושיתי בסתר רוקמתי בתחתיות ארץ גלמי ראו עיניך וכו' דאיתא במדרש [עי' תנחומא פקודי פ"ג] כשנברא אדה"ר באו כל הבהמות וחיות להשתחות לו שסברו שהוא ברא אותם ואמר להם בואו נשתחוה ונכרעה נברכה לפני ה' עושינו, וע"כ להשפיל רוחו אמר פסוקים הללו ע"ד מאין באת כו' ע"כ אמר אשר עושיתי בסתר רוקמתי בתחתיות כו' ואמר עוד גלמי ראו עיניך גלמ"י ר"ת ה' מ'לך ג'אות ל'בש שאם אתגאה אני משתמש בשרביטו של מלך.
<b>והנה</b> אחז"ל (עי' ברכות מג:) כל המתגאה דוחק רגלי השכינה וקשה דמי נדחה מפני מי ולמה לא ידחה מפני השכינה, ונ"ל דידוע שגאוה מבטל האחדות וכל מחלוקת בא מן הגאות כאשר הארכתי בזה בפרשת יתרו ובפרשת קרח ואין השכינה שורה על ישראל רק כשיש שלום ביניהם כמ"ש חבור עצבים אפרים הנח לו, וע"כ מי שהוא מתגאה מרבה מחלוקת ואין השכינה יכולה לשרות בישראל לכך הוא דוחק רגלי השכינה.
<b>והנה</b> כתוב בספר עשרה מאמרות שלכך נקרא הכהן איש חסד שבהקרבת הקרבן היה צריך לקשר את עצמו עם האיש המקריב ומכ"ש בקרבן ציבור עם כל ישראל באהבה ואחוה וריעות, וע"כ כשרצה ליתן לפנחס הכהונה יש לדאוג על הדבר פן ח"ו ע"י עליתו לגדולה יגבה לבבו ותהיה תקנתו קלקלה לבטל האחדות לכך הבטיח לו מתחלה ברית שלום ואהבה וריעות וממילא תהיה לו אח"כ ברית כהונת עולם בלי שום מניעה ולכך נקראת השכינה סוכת שלום שאינה שורה בישראל רק כשהם באגודה אחת, וזהו מאמרם ז"ל (סוכה כז:) ראוין כל ישראל לישב בסוכה אחת.
<b>והנה</b> ידוע שיש ג' כתרים הם כתר תורה וכהונה ומלכות והנה כתר תורה מונח בקרן זויות וכל הרוצה יזכה בה אפילו ממזר ת"ח כו' וכתר מלכות אסור לגר אבל כשתהיה אמו מישראל הוא ראוי לה כמ"ש גבי אגריפס, אבל כתר כהונה לא יוכלו לזכות בה רק המיוחסין שבישראל כמ"ש והיתה לו ולזרעו כו' מי שזרעו מיוחס אחריו, וע"כ נקרא כסא של אהרן אזרח בישראל, וזהו כל האזרח בישראל בזכות אחרן הכהן שהיה אוהב שלום ורודף שלום שושבינא דמטרוניתא שעל ידו שרתה השכינה בישראל לכך ישבו בסוכות שהיא סוכת שלום והשראת השכינה כנ"ל.
<b>ליל ששי דסכות אושפיזא יוסף הצדיק.</b><br>כל האזרח בישראל ישבו בסוכות ליישב קושיות הנ"ל נ"ל דהנה אמרו חז"ל כשיצא דוד לקראת הפלשתי שאל שאול המלך בן מי זה העלם אם מפרץ או מזרח שאם הוא מפרץ מלכא להוי שהמלך פורץ לו גדר כו' ואם מזרח שלטונא בעלמא ופירש"י כזריחא בעלמא, וידוע שיוסף היה רק שלטון כמ"ש ויוסף הוא השליט כי פרעה היה המלך כמ"ש רק הכסא כו' וע"כ אומר שלפי הקדמה זו נקרא יוסף אזרח לשון זריחה ושלטון כנ"ל.
<b>והנה</b> נודע שיוסף נקרא צדיק על ששמר ברית קודש ואז זכה למדרגת צדיק חי עולמים כמו שבארתי בפרשת וישב ע"פ יוסף בן שבע עשרה שנה, והוא עמוד השלום כמ"ש כי כל בשמים ובארץ ותרגום יונתן דאחיד בשמיא וארעא שהוא יחוד כל העולמות המשפיע בסוכת שלום, וכגונא דמתיחדין לעילא אוף הכי אתאחדת לתתא, וזהו כל האזרח בישראל בזכות יוסף שנקרא אזרח כנ"ל ישבו בזכות יזכו לישב בסוכת שלום.
<b>ליל הושענא רבה והיא ליל מש"ק סעודתא דדוד מלכא.</b><br>כל האזרח בישראל ישבו בסוכות, ליישב דקדוקים הנ"ל דהנה כנסת ישראל נקראת סוכת דוד הנופלת, ונ"ל דאיתא בגמ' לעתיד אחר סעודת לויתן יתנו כוס של ברכה לכל האבות ולא ירצו לברך עד שיתנו לדוד ויאמר אני אברך ולי נאה לברך שנא' כוס ישועות אשא כו', וידוע דהאבות הן המרכבה דהיינו אברהם יצחק יעקב הם ג' אותיות של השם ודוד ה' אחרונה, והנה כו"ס עם ה' שלו הרי סוכ"ה, ולכך נקרא סוכת דוד, וכל האזרח גמטרי' במספר דוד המלך במ"ק, וזהו כל האזרח בישראל בזכות דוד המלך ע"ה בישראל ישבו בסוכות דהיינו בסוכה של לויתן והוא יברך.

שבת הגדול

<b>ערי ציון</b><br>החודש הזה לכם ראש כו' (שמות יב ב), כבר דקדקתי על תיבת ראש שאינו מובן לפי פשוטו, וגם צריך להבין מלת לכם משמעות שהוא שייך לנו, ונ"ל עפימ"ש (ירמיה ט כב) אל יתהלל חכם בחכמתו ואל יתהלל הגבור בגבורתו אל יתהלל עשיר בעשרו כי אם בזאת יתהלל המתהלל השכל וידוע אותי כו', דהנה צרכי בני אדם הם בב' אופנים צורך הגוף וצורך הנשמה, וכל אחד נחלק לב' דהיינו צורך הגוף היא לענין בריאות וכח, וגם לענין פרנסה, וכמו כן בצרכי הנשמה יש ב' ענינים דהיינו תורה וחכמה כמו שמתפללין והערב נא כו' והאר עינינו בתורתך כו' והשנית לענין יראת שמים כמ"ש ויחד לבבינו לאהבה וליראה כו', ונגד זה תקנו לנו ד' פרשיות ב' קודם פורים וב' קודם חג הפסח כמ"ש בדרושים.
<b>וכבר</b> ביארתי שזהו ענין ד' כוסות שניתקנו נגד ד' לשונות של גאולה דהיינו נגד מה שהיו מעונים שם בענין פרנסה כמ"ש שרי מסים למען ענותו בסבלותם הבטיחם והוצאתי אתכם מתחת סבלות כו', ונגד כח הגוף ועבודה קשה כמ"ש ויעבידו מצרים את בני ישראל בפרך הבטיחם והצלתי אתכם מעבודתם, ונגד חכמת התורה הבטיחם וגאלתי אתכם כו' בזרוע נטויה ובשפטים גדולים שיתגלה כבודו לעיני כל ויתן לנו חוקים ומשפטים צדיקים, ונגד היראה ודביקות בהשי"ת אחר ולקחתי אתכם כו' והייתי לכם כו' וידעתם כו'.
<b>ובזה"ק</b> פ' וארא בר"מ [ח"ב כ"ה ע"א] ולקחתי אתכם כו' וידעתם כי אני ה' אלקיכם פקודא דא קדמאה דכל פקודין למנדע לי' לקב"ה כו', כי יראת ה' הוא היסוד לכל ענין שהאדם משתמש בו דהיינו בא' מג' ענינים הנ"ל הן בענין דבר שבממון שע"ז מורה פ' שקלים שנא' העשיר לא ירבה כו' שלא יאמר הוני פדאני ואל יתגאה בעשרו כי אשר יש לו איננו שלו כמו שכתב בעוללות אפרים עמ"ש איזהו עשיר השמח בחלקו עפ"י המעשה דמונבז המלך כו', ונגד כח הגוף כמ"ש בבינה לעתים ע"פ וקווי ה' יחליפו כח שמחליפין כח הגוף לצורך הנשמה כי עמלק סמך על כחו ויזנב בך כל הנחשלים ואתה עיף ויגע כו', וכמו כן המן להשמיד להרוג כו' ונהפוך הוא ויחלוש יהושע את עמלק כו' והמן ובניו נתלו.
<b>וכ"כ</b> לענין חכמת התורה אם אין יראה אין חכמה ומגלה פנים בתורה לבקש לו היתרים, ומי לנו גדול משלמה הע"ה שרצה להתחכם וטעה, וע"ז מורה פ' פרה אמרתי אחכמה והיא רחוקה לכן נאמר זאת חקת התורה גזירה גזרתי אין לך רשות להרהר, נמצא שיסוד הכל הוא פ' החודש המורה על יראת שמים כדרך המרגלים את עצמם לירות בחיצים מעמידין טבלא מרחוק כמטחוי קשת ועושין עיגול בתוכו ונקודה באמצע, שהעיגול הוא כדי לצמצם חוש הראות להציב לו למטרה, כמו כן בכל ענינים צריך לסבב ביראת שמים, ואמרו חז"ל הכל בידי שמים חוץ מיראת שמים. וזה"ש החודש הזה התחדשות הזה של יראת שמים מסור בידכם והוא ראש לכל התחדשות ויסוד הכל, וע"כ נאמר מה ה' שואל מעמך כי אם ליראה, בא לומר שאינו מסור בידי שמים, וזה"ש אל יתהלל כו' דהיינו בג' ענינים הנ"ל שהם עושר וגבורה וחכמה אינם בידי אדם רק השכל וידוע כו' כי באלה דהיינו ג' ראשונות חפצתי נאם ה' לעשות כחפצי ורצוני.
<b>וע"כ</b> נתקנו ב' פרשיות אלו פרה והחודש קודם פסח, כי שאלת הרשע היא מה העבודה כו' ומשיבים לו דברים קשים וכבר דקדקתי בזה הרבה, וכעת נתקשה לי גם בשאלת התם שאומר מה זאת ואינו מפרש על איזו דבר הוא מתמיה כי בלילה הזה עושין שינוין הרבה מראש עד סוף והול"ל מה המה אותן השינוים אבל כשאומר מה זאת משמעותו שאינו מתמיה רק על דבר אחד, אבל הענין הוא דבאמת שאלת התם לא נאמרה אצל פ' הפסח ועניני הסדר רק בפ' בכורים (שמות יג יד) בוהיה כי יביאך כו' והעברת כו' וכל פטר שגר בהמה כו' והיה כי ישאלך כו', כי באמת בשעת הסדר אינו מתמיה כלל כי הלואי שאיכילהו תמיד כך, וגם אין לו שכל להשגיח על השינוים רק כאשר תלד הפרה ונותן הולד לכהן אז צווח ככרוכיא מה זאת שאתם עושין ליתן העגל הזה לאיש נכרי אשר לא עמל בו ולא גדלו וחנם אין כסף, אבל הרשע שואל בשעת הסדר מה העבודה לכם כי הכל כמצחק בעיניו ועיקר כוונתו על האכילה ושתיה, ולכך הקהה את שיניו ואמור לו בעבור זה כו' ר"ל ז"ה גמטרי' י"ב מצות שמקיימין בלילה הזה וכתב בתריה והיה לאות כו' ולזכרון בין עיניך כו' שבכל דבר עיקר הכונה למען תהיה תורת ה' בפי"ך כו', גם בענין האכילה יהיה רק לצורך תורה ומצות, ולכך נתקנו ב' פרשיות הללו המורים על תורה ומצות קודם פסח.
<b>ונזכיר</b> קצת דינים השייכים לחג הקדוש כי העולם נזהרים בכל החומרות ובעשיית המצות עצמם אינם נזהרים לעשותו בכשרות ובזריזות שלא יהיו שהיות מצטרפות שזה נקל מאוד מתחלת הלישה עד האפיה שיהיה שיעור חימוץ ובפרט כשהבצק מונח על השולחן, וגם אח"כ שמונחין מצות מנוקרין בלי עסק וגם מחמיץ שכל זמן שעוסקים בעיסה אינו מחמיץ היינו כשאינם עוסקים בידים ממש ושאין שם דבר המחמם אבל בלא"ה מיד כשמסירים הידים ממנו מחמיץ, וגם צריך לרחוץ עריבת (הבעקען) הלישה בין כל לישה ולישה שאל"כ נדבק באיזה צד איזה פירור והוא חוזר וניעור בפסח, וגם בדיני ביטול חמץ כשאומרים כל חמירא ידעו פירושו שיהא הפקר, וגם במכירת חמץ צריך דוקא למכור החדר או להשכירו שאל"כ הוי כאחריות אלם עליו, וגם צריך להראות להנכרי כל מה שמוכר לו שאל"כ אינו קונה אותו, וגם כשמוכרים לו כלים הצריכים טבילה צריך להטבילם אחר פסח, וגם בדיני הגעלה שיהיו הכלים רחוצים היטב ובלי גומות, וכשמגעיל ארגז או שלחן לא ישפוך עליו מכלי שני רק ישהא הכלי שני בתוך הכלי ראשון.
<b>ובשעת</b> הסדר אסור להפסיק שברכת בפה"א על הכרפס פוטר את המרור ואכילת מצה פוטר את האפיקומן, וגם צריך לעשות הכל בהסיבה ולשתות עכ"פ רוב רביעיות ולאכול כזית מרור וגם הנשים מחוייבים בכל המצות, ומי שיש לו מצות שמורים וגם שאר מצות אינו רשאי ליטול חלה אחת מזה על זה דהוי כפת נקיה ופת קיבר ומקפיד עליהן שלא לערבו ע' בי"ד סי' ש"ל, וגם כשנתחמץ להם איזה עיסה עושים ממנה איזה תבשיל לחמץ ואוכלין קודם פסח בלא חלה, ואע"ג דחלת ח"ל אוכל והולך ואח"כ מפריש מ"מ בעיסות מחולקין אסור לעשות כן, ועכ"פ כשמפרישין אח"כ בע"פ חלה צריך להיות בדעתו לפטור מה שנאכל כבר, וזה לא שייך רק מאותה עיסה עצמה ולא על עיסה אחרת.
<b>וגם</b> צריך להזהר במצה שנכפלה שלא תיגע בחברתה דאל"כ צריכה נטילה ואפשר דאפילו נגעה בצד אחר שלא נתכפלה היה האחרת צריכה נטילה דהא בלא"ה מ"ש המג"א להקל במשוחות בשומן צווחו עליו, ועכ"פ אין לנו להקל רק בכה"ג לענין לאסור כולה אבל נטילה עכ"פ יש להצריך, גם שלא לילך אל התנור במצה בזמן שהוא מלא שאז לדעתי בוודאי המצה חמץ כמו אם נוטלין המצה קודם אפייתה מהתנור כמבואר בש"ע רס"י תש"ג, גם להזהר בזמן אכילת חמץ בע"פ וזמן מכירתו עפ"י שעות זמניות, גם להזהר בכזית מרור, וטוב יותר ליקח שלאטין שיוכל לאכול כזית, ובכרפס טוב ליקח עוד איזה מין ירק הראוי לאכילה מלבד הכרפס שלוקחין לזכר ס' פרך, מי שיש לו בית בעצמו צריך דוקא למכור ולא להשכיר ומי שיש לו בשכירות צריך דוקא להשכיר כי אינו שלו למכור, אבל שכירות אע"ג דלא קניא לקולא מ"מ בכה"ג קניא ממ"נ.

הגדה של פסח

<b>שואלין</b> ודורשין קודם לפסח וכו' [פסחים ו. שואלין ודורשים שלשים יום קודם החג רשב"ג אומר שתי שבתות], האחרונים נתקשו בלשון שואלין שהוא למותר ע"ש ועוד מהו ענין פלוגתיה דרשב"ג ורבנן, והנ"ל עפימ"ש על פסוק (שמות לא יג) אך את שבתותי תשמורו כי אות הוא ביני וביניכם לדורותיכם לדעת כי אני ד' מקדשכם, צריך ביאור למה כתב שבתותי לשון רבים (שבאמת הקב"ה לא שבת רק שבת אחת).
<b>ובאמת</b> יש לבאר עפי"מ שביארתי עמ"ש (שבת קיח:) אלמלא שמרו ישראל שני שבתות מיד היו נגאלין, והענין הוא עפימ"ש [אבות פ"ה א] בעשרה מאמרות וכו' אלא להפרע וכו' וליתן שכר טוב וכו', וכבר הארכתי בביאורו במ"א [פ' מקץ] שאלולי עשרה מאמרות לא היה שכר ועונש, וכמו כן הדבר בשבעה ימי בראשית אעפ"י שהיה ביכולת הבורא לברוא ברגע אחד מ"מ הוצרך לשבעה ימים לטובת האדם, והוא דכל אשר יחפוץ קרבת אלקים ולפרוש מדרכי העולם הזה לעבוד עבודת הקודש לעשות רצון קונו צריך להיות עיניו פקוחות על כל דרכיו ועניניו, כי בודאי כשאדם הולך לתומו וישוט בארץ איננו מרגיש כלל בתגבורת היצה"ר רק כשיפנה את עצמו לעבוד בכונה שלימה כמו שעוסק במשא ומתן בלי שום פניה אזי יראה וירגיש כי לא לחנם אמרו (ברכות ו.) כל חד אית ליה אלפא משמאלא ורבבה מימיניה, וצריך האדם לפקוח על כל מדותיו דהיינו אותן השבע מדות שיש באדם דהיינו אהבה ויראה וכו' צריך לראות שלא ישתמש בהם לעצמו כלל ובכלן יעבוד את השי"ת וכמ"ש דוד המלך ע"ה לך ד' הגדולה והגבורה וכו' ולמען שיהיה הדבר נקל על האדם לכן ברא הקב"ה עולמו בשבעה ימים ובכל יום שולט מדה אחרת כדי שבכל יום יפנה את עצמו לתקן מדה אחרת ואגבו יתוקנו שאר המדות דהיינו ביום ראשון מדת אהבה וביום ב' היראה וביום ג' התפארות עד יום ז' שבתון שבת קודש שתיקן מדת המלכות דהיינו שיהיה עליו אימה יתירה ועול מלכות שמים כמ"ש [ירושלמי דמאי פ"ד ה"א] אפילו עם הארץ אימת שבת עליו ולכן נאמר ודבר דבר שלא יהיה דבורך וכו' (שבת קיג:) כי כשעומדין לפני מלך ושר אין לנו הרחבת פה ולשון כמו היושב לבדו בביתו, וגם דבור לשון מנהיג שהמלכות הוא הנהגת העולמות.
<b>והנה</b> כל מדות הללו הם בפעולות הגשמיות באדם, ולכל זה צריך שכל וחכמה והבנה להבין דבר מתוך דבר איך להתנהג במדות הללו וזו היא מדת הבינה הנזכרת בספרים דמינה דינין מתערין פירוש צמצומים דהיינו המדות הנ"ל, וכמו כן אמרו בזוה"ק פ' מקץ [ח"א קצ"ד ע"א] על פסוק והנה מן היאור עולות שבע פרות ע"ש, והנה שתי אלה דהיינו מדת הבינה שהיא ראש המשכת הספירות ומדת המלכות שהיא אחרונה הם הנקראים תשובה דהיינו מדת הבינה היא תשובה עילאה ונקראת עולם הבא לפי שהיא למעלה מן הצמצום והמלכות נקרת תשובה תתאה והיינו בעולם הזה, והם כנגד השני ההי"ן שבשם הוי"ה, וזהו שאמרו (שבת קיח:) אלו שמרו ישראל שני שבתות כי שבת נקראת תשובה ע"ש תשו"ב ה' כידוע ואמרו כל שומר שבת מחללו אל תקרי מחללו אלא מחול לו [שבת שם] בודאי היו נגאלין.
<b>וביתר</b> ביאור נראה וגם נבאר יתר הדקדוקים הנ"ל עפימ"ש יכירו בניך וידעו כי מאתך היא מנוחתם ועל מנוחתם יקדישו את שמך, שלכאורה אין לו הבנה, אבל הענין הוא שצריך להבין ג"כ הלא הקב"ה עדיין לא שבת ממלאכתו לפי שהבריאה היא יש מאין וא"כ הוא צריך לחדש תמיד מעשה בראשית שלא יחזור לתוהו ובוהו, וגם מה טעם שביתתנו לשביתת הקב"ה, אבל ביאור הדבר דודאי אצל הקב"ה לא שייך שום טורח ויגיעה כי הכל במאמר עשה רק העבודה בששת ימי המעשה היה מה שצמצם שכינתו בעולם הזה לברוא מוגשמים ומוגבלים, אבל בשבת נתעלה וישב על כסא קדשו שלא הוצרך לצמצם עוד אורות העליונים לברוא מוגשמים, וע"כ אמרו (שבת קיח.) כל המענג את השבת נותנים לו נחלה בלי מצרים דהיינו בלי צמצום לפי שגם עכשו נוהג עדיין הנהגה זו שבימות החול האורות מצוצמים יותר מבשבת וע"כ הנשמה שהיא חלק אלקים מחכמת יותר בשבת, וכל ימות החול האדם בעניני העוה"ז ומטריד שכלו בדברים מוגשמים נמצא עדיין נוהג דבר זה. וזה"ש יכירו בניך וידעו שמנוחת השבת היא רוחנית וירגישו מנוחה העליונה שהקב"ה מאיר לעולמו ומאתו היא מנוחתם ועל השפעה הלזו יקדישו את שמך שלא ינוחו מנוחת מרגוע לבד מטורח מלאכת החול רק ישמחו במתן חלקם להאיר על עבר פניהם קדושת השי"ת.
<b>וזה"ש</b> אך את שבתותי כלומר כל השבתות שאני שובת בהם אותם תשמרו גם אתם, ושמירה היא לשון המתנה שתהיו מוכנים לקבל עליכם קדושת השבת השופע עליכם, ואמר טעם הדבר כי אות הוא ביני וביניכם שהרי זהו האות והמופת לדעת כי אני ד' מקדישכם שאני מנחיל לכם קדושה.
<b>וכמו</b> שביארתי על פסוק ויקהל משה כו' ויאמר אליהם אלה הדברים אשר צוה ה' לעשות, ששת ימים תעשה מלאכה וביום השביעי יהיה לכם קודש שבת שבתון כו', הדקדוקים רבו במקרא זה חדא למה כתב אלה הדברים לשון רבים והול"ל זה הדבר כדלקמן, ועוד למה כתב לעשות והול"ל לאמר כי שביתת שבת אין בו מעשה, ועוד שכתב תעשה בצירי לשון מתפעל, ועוד מה שכתב יהיה לכם קודש והול"ל יהיה שבת, וגם מה שכתב שבת שבתון בכפל.
<b>והענין</b> הוא דאדם לעמל יולד, אשרי מי שעמלו בתורה, כל הדברים יגיעים שהכל נקרא עמל ויגיעה בין פועל או אומן או שכיר או סוחר, וגם עבודת הקודש התורה והתפלה נקראים עמל ויגיעה כמ"ש (מגילה ו:) יגעתי ומצאתי כו' ופעלתי את אלקי וכדומה, ומבואר הדבר שכל דבר צריך מנוחה, אמנם יש חילוק בין ב' הפעולות הללו ובין המנוחה שאחריהם, דהיינו שפעולת ועבודת האדמה אינו מצוה ועושה משא"כ העובד עבודת הקודש הוא מצוה ועושה כמ"ש (בראשית ב טו) לעבדה ולשמרה, ודרשו [זוה"ק ח"א כ"ז ע"א] לעבדה במצות עשה ולשמרה במצות לא תעשה, וגם יש חילוק בין המנוחה שלהם דהיינו שהעמל בעבודת האדמה יגיע אליו המנוחה אחר העבודה ועייפות, משא"כ העובד עבודת הקודש שהיא בעצמה תקות המנוחה וכמ"ש [אבות פ"ד יז] יפה שעה אחת בתורה ומעשים טובים בעוה"ז מכל חיי עולם הבא, שתענוג העבדות הוא בעצמו קבול שכר, וכמאמרם ז"ל (ברכות יז.) עולמך תראה בחייך, ואמרו (ברכות סד.) תלמידי חכמים אין להם מנוחה לא בעוה"ז ולא בעוה"ב שנאמר ילכו מחיל אל חיל, הנה כי כן המנוחה והיגיעה באים כאחד, נמצא שכל השבוע שבת אצלם.
<b>ובזה</b> יתיישב מה שיתפלא לכאורה דהתורה קדמה לעולם, וא"כ אם לא חטא אדה"ר לא היינו צריכים לשום טורח ועבדות לצורך פרנסה, וא"כ האיך היה נוהג מצות שמירת שבת, אבל הוא הדבר שבוודאי גם עכשיו הוא כן אצל הצדיקים הקדושים שמלאכתם נעשית ע"י אחרים ואין חילוק להם בין שבת לחול רק באתערותא דלעילא שיש בשבת השראת הקדושה יותר מבחול, וע"כ נקרא שבת שבתון שהוא כפל ומכופל משל חול, ונקרא שבת לה' שעיקר השביתה תלוי בהקדושה ששופע מלמעלה, אבל באדם אין חילוק רק במה שמכין את עצמו וכמ"ש אשר ישמרו את שבתותי שפירשוהו לשון המתנה.
<b>וזה</b> שאמר הכתוב אלה הדברים אשר צוה ה' לעשות, ר"ל מה שהאדם מצוה ועושה כמ"ש לעבדה ולשמרה הם רק דברים, כמ"ש (דברים ל יד) בפיך ובלבבך לעשותו, וביאר הדבר יותר כי ששת ימים תיעשה מלאכה שגם בששה ימים של חול תהיה המלאכה נעשית ע"י אחרים, ואין חילוק בין חול לשבת רק מה שביום השבת יהיה לכם קודש כמ"ש בתפלה המנחיל מנוחה לעמו ישראל בקדושתו ביום שבת קודש, והיינו כי שבת שבתון לה' שכפל השביתה שהיא בשבת היא לה' ומשמיא מקדשי ליה כנ"ל.
<b>ובזה</b> מבואר מה שאמרו חכמינו ז"ל (שבת קיח:) אלמלא שמרו ישראל שתי שבתות מיד נגאלין, שאפילו ימות החול היה אצלם בחי' שבת והשבת היה כפול בחי' שבת שבתון והיינו שני שבתות, בודאי אין שום אומה ולשון יכולה לשלוט בהם.
<b>והיוצא</b> מכל הנ"ל ששמירת שבת שבמצרים היה מנוחה אחר היגיעה אבל שמירת שבת שלנו אינה מנוחה מיגיעה רק תוספת קדושה ואתערותא דלעילא כי שבת משמיא מקדשי ליה אבל יום טוב ישראל מקדשי, וכמו כן שמעתי ממורי ז"ל שזו היא הפלוגתא שבין רשב"ג לרבנן דלרשב"ג סגי בהכנה ב' שבתות לפי שהיה צדיק גדול אבל חכמים דברו כנגד מדת כל אדם לכך הצריכו שלשים יום שיהיה בזה אתערותא דלתתא.
<b>והנה</b> מצינו חילוק בין שבת ליו"ט בתפלה בין קדושת שבת לקדושת יו"ט הבדלת וכו' וגם בתפלה אמרינן מקדש השבת וביו"ט אמרינן מקדש ישראל והזמנים ובגמ' איתא שבת משמיא מקדשי ליה וכו' וצריך להבין ביאור הדבר דאיתא בהגדה שפרעה לא גזר וכו' ושמעתי ממורי ז"ל דיש ב' עניני תשובות הא' הוא אתערותא דלעילא כל אחד לפום שיעורא כמ"ש (ישעיה סא יא) כארץ תוציא צמחה וכגנה זרועה תצמיח כן ד' אלקים יצמיח צדקה ותהלה וכו', וכפירוש הבינה לעתים [ח"ב דרוש לה] על הפסוק (ישעיה יא ט) כמים לים מכסים וכו' דהשפע יורד מלמעלה בשוה וכל אחד מקבל כפי הבנתו, דכמו כן בים הגדול יש הרים וגבעות ובקעות וכל מקום שהוא עמוק יותר מקבל מים יותר, וזהו כארץ תוציא דהיינו שאינה נזרעת רק מוציאה בלבד בלי זריעה אבל גינה מצמחת הזריעה וכו', והנה כמו כן בשבת קודש יורד נשמה יתירה על כל אחד מישראל אבל ביום טוב צריך הכנה כמו"ש כדרך שבא ליראות וכו' כי לא שם חלקנו כהם וכו' כי אנחנו מעוררין חסדי השי"ת וכמ"ש שעשה נסים וכו' בזמן הזה, ועל כן נקראים מועדי ד' דלא שרי באתר פגים, ושמעתי ממורי ז"ל דלכך נקרא מועדי ד' שהי"ת מתוועד עמנו וע"כ צריכין לעשות הכנה מעליא, וידוע שכשמקבלין אורח הגון צריכין להכין את עצמו בב' דברים דהיינו לתקן דירה נאה וגם כלים נאים וכמו"כ הכנה זו של יו"ט צריכה להיות בשני אופנים הא' לענין הדינין והתנהגות שנוגע ליו"ט כמו הלכות פסח והלכות יו"ט, והב' לקבל קדושת החג וצריך לזה דברי מוסר ותשובה לטהר המחשבה והדבור כדי להיות כלי קבול לחול עליו קדושת החג.
<b>והנה</b> אמרו חכז"ל (ברכות ל:) חסידים הראשונים היו שוהין שעה אחת ומתפללין וכו' וצריך להבין דהלא זה תלוי בקומם ממטתם אם שעה או שתיים קודם התפלה וגם מהו ענין שהייה זו, אבל הענין הוא שגם בשעה זו היו מתפללין להשי"ת להכניע היצה"ר שלא לבלבל המחשבה בכדי להתפלל בכונה, וזה"ש שהיו שוהין שעה אחת ובאותו שעה היו מתפללין להי"ת שיכוונו לבם אח"כ בשעת קריאת שמע ותפלה, והנה כמו כן בענין קבלת קדושת החג שלנו צריך לזה תפלה ובקשה מהשי"ת שיהיה בתומכי ידינו לקשט מעשינו ולייחד לבבנו אליו בחג הקדוש הבע"ל, וזש"ה שואלין ר"ל על התפלה הנ"ל וגם דורשין שצריכין ללמוד הדינים וההנהגות כל זה צריך להיות קודם החג לכל חד כדאית ליה.
<b>כהא</b> לחמא עניא וכו', צריך לדייק דהא באמת במצרים לא אכלו מצות רק כשיצאו וגם מה שייך לזה כל דכפין וכו', ונבאר ג"כ מ"ש (במדבר יא ה) זכרנו את הדגה וכו' דצריך להבין לשון חנם, גם מ"ש רש"י חנם בלא מצות קשה דאיזה מצות שייך בדגים, גם מה איכפת להם אם מצות תלויים בדבר, אבל הענין דשמעתי ממורי ז"ל על פסוק (ישעיה נה י) כי כאשר ירד הגשם והשלג מן השמים ושמה לא ישוב כי אם הרוה את הארץ וכו', דמשמע דאח"כ ישוב, והוא דע"י מאכל האדם בקדושה שעובד השי"ת אזי הניצוץ הקדוש חוזר לשרשו, וע"כ בשאר המועדות נאמר מתנות עניים כי צריך לצדקה ועי"ז נתעלה ג"כ האכילה ושתיה שלו, אבל בפסח שכל האכילה בקדושה אין צריך למתנות עניים וע"כ לא נאמר בתורה גבי פסח מתנות עניים, רק בש"ע צריך לקנות חטים לחלק לעניים, מפני שאין אנו אוכלין גם המצה בקדושה ואם כן חזר הדין כמו בשאר מועדות שצריך למתנות עניים.
<b>וכמו</b> כן שמעתי ממורי ז"ל עמ"ש בפסחים דף נ"ז ד' צווחות צוחה העזרה יכנס יוחנן בן נרבאי וימלא כריסו וכו' כי בחנוכת הנשיאים היה קרבנות הרבה ומעט כהנים ובודאי לא הותירו והיינו כיון שהיה בקדושה יתירה לא היה בו רק רוחניות כי אכלו אותם אשר כופר כהנים אוכלים ובעלים מתכפרים וכמו כן היה ר' יוחנן בן נרבאי וע"כ היה אוכל הרבה בלי שיעור.
<b>ועל</b> כן המן היה נבלע באיברים שלא היה בו גשמיות כי היה לחם מן השמים, וע"כ נאמר דאותם שהתאוו תאוה למלאות כריסם לא ניחא להם במן כי רצונם היה במילוי כריסם ועל כן אמרו זכרנו את הדגה אשר נאכל במצרים חנם שהיה חנם בלא מצוות ולא היה בהם רק גשמיות והרגשנו טעם אכילה ממשית.
<b>וידוע</b> שאין עני אלא בדעת ובמצות, וזהו כהא לחמא עניא שאכלו אבותינו במצרים כלומר שמתאוננין שאין אנו אוכלין בקדושה המצות כמו שלא אכלו במצרים בקדושה, וע"כ כל דכפין יתי וייכול שצריכין ליתן צדקה להעלות אכילה זו כנ"ל ולשנה הבאה בארץ ישראל ונחזור לקדושתינו אמן.
<b>אופן</b> ב' על כהא לחמא כו' צריך להבין ההמשך של כל דכפין כו' וגם השתא הכא כו' לכאן דלכאורה אין לו שייכות זו לזו, והנ"ל עפימ"ש (תהלים קיח כב) אבן מאסו הבונים כו' מאת ה' היתה כו' זה היום עשה כו', וליישב הדקדוקים נ"ל בשכבר ביארתי ענין ועברתי בארץ מצרים כו' מה שלא שלח ע"י מלאך וגם מ"ש ובמורא גדול זו גילוי שכינה כו' ועפמ"ש (ברכות לג:) לגבי משה מלתא זוטרתא, דיש ב' מיני יראות והיינו היראה תתאה היא בכל אדם, אבל יראה עילאה אינה בנמצא אלא במי שמשריש בלבו שפחד ה' לנגדו ועומד עליו ורואה מעשיו, וע"כ אין זה מדת כל אדם כי אין האמונה באדם כ"כ ושוכחים את השי"ת אבל לגבי משה שדבר עמו פה אל פה היה הדבר בטבע שיהיה ביראה עילאה ולא היה חידוש כלל. וע"כ היה גילוי שכינתו במצרים להביאם למורא גדול, וע"כ נאמר וירא ישראל את היד כו' וירא העם כו', וכמו כן בכל הנהגות העולם אילו היו מושרשין באמונה ובבטחון בודאי היו זהירין בחילול שבת ובכל מיני עבירות והיו מחשבין הפסד מצוה כו' רק העיכוב הוא מחמת שרואין שעלמא דשקרא ורשעין גוברים וסר מרע משתולל (לשון הכתוב ישעיה נט טו) ממילא נחלשה האמונה ואומרין כי עזב ה' את הארץ, וע"כ כשהקב"ה רוצה להשריש בלב האדם אמונתו הוא עושה נסים מפורסמים שלא כדרך הטבע, וזה שאמר כי רוצה ה' בעמו יפאר כו'.
<b>וזה</b> שאמר אבן מאסו הבונים כו' על דרך מ"ש הנה ישכיל עבדי כו' לא תאר ולא הדר כו' ואעפ"כ היתה לראש פינה שהקב"ה ינשאה ויגדלה חוץ לדרך הטבע וממילא נשפוט כי ע"כ מאת ה' היתה בהשגחה פרטית שהרי נפלאת בעינינו היא זו, והנה כי כן זה היום עשה ה' נגילה כו' כי לא הסיר השגחתו מאתנו וגם עלינו תעבור כוס הישועה ונגילה ונשמחה כו' כי עוד ידו נטויה עלינו.
<b>וכבר</b> ביארתי שבמצרים היה הגלות בב' אופנים הן בגשמיות הן ברוחניות וכמבואר בספרים, וזה שאמר כהא לחמא עניא די אכלו כו' ר"ל כמו שאנחנו עכשיו בגלות כמו כן היינו במצרים, והקב"ה הוציאנו מהם בכל אופנים שכל דכפין ייתי ויכול מה שנוגע לגשמיות, וכל דצריך ייתי ויפסח ברוחניות לקבל קדושת החג, וממילא עלינו לבטוח בהשי"ת כי השתא הכא בארץ טמאה ולא נוכל לעבוד עבודת הקודש אבל לשנה הבאה נהיה בארץ ישראל שיוסף ה' שנית לגאלנו ביד רמה, והשתא עבדי במשא מלך ושרים ולשנה הבאה בני חורין. ובזה מיושב ג"כ הדקדוק מ"ש בתחלה לשנה הבאה בארץ ישראל ואח"כ כתב בני חורין דהוא זו ואצ"ל זו, ולהנ"ל מיושב שמתחלה נבקש על הרוחניות שהוא העיקר ואח"כ על הגשמיות.
<b>אופן</b> ג' עפימ"ש (שמות ג ז) ראה ראיתי את עני עמי כו' ואת צעקתם שמעתי כו', וכבר ישבתי פ' זה ועכשיו אוסיף לדקדק דכיון שראה העני עמו למה הוצרך לשמוע זעקתם וגם שאר דקדוקים צריך להבין, וכ"כ קשה במ"ש (נחמיה ט ט) ותרא את עני אבותינו במצרים ואת זעקתם כו', והנ"ל עפמ"ש (ישעיה סה כד) והיה טרם יקראו כו' דלכאורה קשה כיון שבטרם יקראו אמר ואני אענה א"כ מה צריך עוד לשמוע, ונ"ל כי כבר ישבתי פסוק זה עפמ"ש בגמ' (תענית כה:) דשמואל גזר תעניתא ואתי מטרא בצפרא סברו משום חשיבותא וא"ל כו' תנו לו ואל אשמע קולו כו', וזה שאמר כאן שאעפ"י שאענה טרם יקראו מ"מ אין זה בשביל שאיני רוצה לשמוע קולם רק שאיני רוצה שיצטערו אבל מ"מ מה שידברו עוד בשבחים ורננות אשמע, וזהו עוד הם מדברים ואני אשמע.
<b>ועכשיו</b> נ"ל באופן אחר, דהנה ידוע שכל ענין תפלותינו ובקשתינו מה שאנו מתפללים איש נגעי לבבו שהשי"ת ישוב לשוש עלינו לטוב ממה שהיה עד עתה הוא חלילה לא לשנות מרצון הבורא עכשיו כי האיך נתפלל לשנות רצון הבורא אם אין רצונו כך, רק הענין הוא כי מאתו לא תצא הרעות ובוודאי רצונו הכל לטוב, כי באמת הדין נותן כן מי שקונה לו עבד צריך לפרנסו ואין העבד צריך לדאוג על פרנסה ומלבושים ושאר צרכים רק לעבוד עבודת עבד לאדונו, וזהו ענין אמרם ז"ל (קדושין פב.) מימי לא ראיתי צבי קייץ ושועל ספן כו' והם מתפרנסין כו' אלא שהרעותי מעשי וקפחתי פרנסתי, וע"כ כיון שהחטא גורם למנוע השפע אבל רצון הבורא אינו כן רק להשפיע ולהיטיב וע"כ אנו מתפללים שיתנהג כפי רצון הבורא לרפאות חולים ולכלכל חיים כו', אך כל זה מה שצריך לגוף ואי אפשר בלעדו כמו לחם לאכול ובגד ללבוש, אבל יש בני אדם שמבקשים מותרות מה שאינו צריך כל כך כמו מלבושים הרבה ועליות מרווחים ולפסוק נדן הרבה לבניהם כל זה אינו מן הצורך רק אם זוכה ביותר וע"ז צריכין להתפלל אבל על צרכינו אין צריך להתפלל רק לעסוק בעבודת הבורא וממילא יהיה לנו כל צרכינו, וזה שנאמר טרם יקראו ואני אענה דהיינו על הצורך אין צריך לקראותו ולהתפלל, רק עוד הם מדברים מה שהם מבקשים עוד ועודף כמו ויבך על צואריו עוד שהוא לשון עודף, זה אני אשמע אם ראוין לכך.
<b>והנה</b> כמו כן כאן ביציאת מצרים שיסדו לנו בהגדה אילו הוציאנו ממצרים כו' דיינו כו' ולפי זה היה הכל מותרות אפילו קריעת ים סוף כמ"ש אלו לא קרע כו' ולא העבירנו כו' דיינו, אבל על הוציאנו ממצרים לא נאמר אלו לא הוציאנו ממצרים דיינו כי זה היה הכרח, ובזה מיושב מה שכתב בזה"ק עבדא דאפיק מריה לחירות אית ליה לאשתבוחי כו', ותירץ דנ' פעמים כו', והיינו כפי הנ"ל דיציאת מצרים היה הכרח ועל זה לא היו צריכים להתפלל כלל רק קריעת ים סוף היה מותרות ובזה אית ליה לאשתבוחיה גרמיה.
<b>וזהו</b> ותרא את עני אבותינו במצרים את זה ראית בעצמך אבל את זעקתם שמעת מה שהוצרכו לזעוק שתשמע להם זה היה על ים סוף שהיה מותרות והעדפה, וזה ראה ראיתי את עני עמי אשר במצרים מה שהם מעונים במצרים את זה ראיתי בעיני בלא שום צורך תפלה וזעקה אבל צעקתם שמעתי הוא מפני נוגשיו מה שאעשה נקמות ומשפטים במצרים שהוא אין צורך להישועה, וכמ"ש בהגדה הנ"ל, ע"ז הצרכתי לשמוע זעקתם, אבל על עיקר הישועה הצריכה ידעתי את מכאוביו בלי שום תפלה אני יודע ומרגיש את מכאוביו.
<b>והנה</b> ממילא הדבר מובן שמה שהוא צורך האדם ואי אפשר להיות בלעדו נותן השי"ת בלי תפלה אבל המותרות צריך להיות ראוי במעשים טובים, והנה בפסח נתעורר גאולה כמו שהיה בימים ההם וכמ"ש לקמן ע"פ ואמרתם זבח פסח כמבואר לקמן, והנה אמרו חכמינו ז"ל בודקין לכסות ואין בודקין למזונות, וזה שאמר כהא לחמא עניא כו' שבמצרים אפילו לחם לא היה להם כראוי אבל עכשיו כל דכפין ייתי ויכול אין צריך שום תפלה וקישוט מעשים רק כשלחן ערוך לפניו בשפע פרנסה בקלות, אבל כל דצריך ייתי מי שרוצה יותר ממזונות אזי ייתי ויפסח ר"ל שיושפע כפי קישוט מעשיו בחג הקדוש הלזה, השתא הכא אבל לשנה הבאה נהיה בארץ ישראל ואז נהיה תחת השגחה פרטיות ויהיה לנו כל אוות נפשינו אמן.
<b>מה</b> נשתנה הלילה כו', כאן הבן שואל ד' שאלות, והענין הוא שאנו עושין בלילה הזה ב' ענינים הא' על העבדות שהם אכילת מצה ואכילת מרור, והב' על החירות שהם הטיבולין והסיבה, ועוד שכל אחד כפול שעושין ב' זכירות המורה על עבדות וב' זכירות המורה על חירות, ובאמת לכאורה היה די בזכרון אחד או לעבדות או לחירות שג"כ היינו יודעין מזה כל הענין שיצאנו מן העבדות לחירות, וגם צריך ליישב האיך מיושב כל זה במאמר עבדים היינו כו', אבל הענין הוא עפי"מ שביארתי כבר על פסוק ואף גם זאת כו' לא מאסתים בימי כשדים כו', (כמבואר במראה יחזקאל חלק שערי ציון שער כ"ב) [לעיל בדרשה לשה"ג] שהגלות נחלק לב' אופנים הא' בגשמיות והב' ברוחניות, וכל אחד נחלק לב' דהגשמיות הוא בבריאות הגוף וגם בממון, והרוחניות ג"כ בב' אופנים דהיינו תורה מצות ומעשים טובים, וכ"ז מבואר [תהלים כג] בפסוק ה' רועי לא אחסר היינו ממון, וגם בנאות דשא הוא בריאות הגוף, וגם על מי מנוחות היינו התורה שנמשלה למים וכתיב וירא מנוחה כו', ינחני במעגלי צדק הוא עבודת הבורא במצות ומעשים טובים, ולכך עושין עכשיו ד' זכירות כנ"ל דהיינו ב' עניני עבדות נגד צער הגוף וממון שהיה במצרים וב' עניני חירות הנוגע להגשמה כנ"ל, וזה מרומז בהתשובה עבדים היינו לפרעה וגם במצרים, ויוציאנו ה' משם ביד חזקה ובזרוע נטויה.
<b>ועפי"ז</b> מיושב מ"ש וישמע יתרו כו' כי הוציא כו', וכבר ביארתי מקרא זה בב' אופנים ועכשיו נאמר לפי הנ"ל דוודאי יתרו לא היה צריך לבוא להמדבר ולהתגייר כי אין מוטל עליו רק על בני ישראל שהוציאם ממצרים, ורק לפי שראה קריעת ים סוף שנעשה אחר יציאת מצרים וזה היה רק לפרסום אלקותו וכמ"ש כי שמענו אשר הוביש כו', וע"כ מוכח שהשי"ת רוצה שגם האומות יעבדוהו ויכירו כח מלכותו וע"כ בא להמדבר להתגייר, וזה שאמר וישמע יתרו כו' אשר עשה ה' למשה כו' כי הוציא כו' ר"ל מה שעשה אחר יציאת מצרים וע"כ ויבא, אבל בלא"ה לא היה בא, וכי זה משמש לשון אחר דהיינו אחר שהוציא כו'.
<b>הלילה</b> הזה כלנו מסבין כו', הוא שם קס"א גימט' מסבי"ן עם הכולל, ונ"ל דבא להורות לנו לפי שגלות מצרים היה שפגמו בשם אהי"ה לכך היו רד"ו שנים כמבואר בפרי עץ חיים על פסוק כי סר לראות שמשה היה סבר שפגמו בהוי"ה והשיב לא אהיה כו' ולכך אנחנו מסבין שנתקן מה שפגמו בשם הזה.
<b>עבדים</b> היינו לפרעה כו' ביד חזקה ובזרוע נטויה כו', צריך להבין כפל הלשונות, והנ"ל עפי"מ שביארתי לקמן בפסקא רבן גמליאל היה אומר, שהיו ב' עניני ניסים הא' הישועה לישראל הב' הוא קריעת ים סוף דהיינו מפלת המצרים ופרסום אלקותו כמ"ש ותעש לך שם כו' כי שמענו אשר הוביש כו', והנה יד חזקה הוא ישועתינו שבוודאי לא הוצרך תקיפות וכח ללחום נגד מחנה קש של מצרים כי מרוח אפו יכלו, רק שהוצרך ליד חזקה לכפות המדת הדין שהיה מקטרג על ישראל, וזרוע נטויה היה פרסום אלקותו ע"י מפלת המצרים, וזהו עבדים היינו בב' אופנים הא' לפרעה שהוא ממשלת השר שהגביה את עצמו לאלוה ואמר אני עשיתיני וכפר בהשי"ת, והב' במצרים היינו הגלות ועבודה הקשה, ויוציאנו ה' אלקינו משם היינו ב' שמות כי ה' מורה על פרסום אלקותו שיהיה השם שלם ואלקינו הוא על ישועתינו שלקח אותנו לעם סגולה וזה נעשה ע"י יד חזקה וזרוע נטויה כנ"ל.
<b>שכל</b> המרבה לספר ביציאת מצרים הרי זה משובח כו'. עפימ"ש בקול יעקב והימים האלה נזכרים ונעשים כו', עפימ"ש כי לעולם חסדו כו' שבכל עת מתגלין החסדים כו' שהיו בימים ההם לכך מברכין שהחיינו כו', עפ"י משל למלך שעבר ביער ונצמא בנו למים ולא שלח לאיזה מקום להביא מים רק צוה לחפור באר באותו מקום והגם שלפי שעה אין חילוק בזה מ"מ יש נפקא מינא על העתיד כשיעבור עוד פעם אחת מי שיצמא שימצא מים לשתות, וזהו נזכרים וגם נעשים כו', והיינו ע"י שאנו מזכירין הניסים של השי"ת ומודים ומהללים ע"ז וכמ"ש הגדתי היום כו' ופירש רש"י שאינני כפוי טובה, וזה שאמר שכל המרבה כו' הרי זה משובח לשון שבח קרקעות שמעוררים עליה חסדים יותר.
<b>אופן</b> ב' על עבדים היינו כו' הוציאנו כו' ביד חזקה כו' ובזרוע נטויה כו', דקשה מה איכפת לנו באיזה אופן הוציאנו, וגם הסיום דאפילו כלנו חכמים כו' מה ענין זה לזה, והנ"ל עפימ"ש על אחת כמה וכמה טובה כפולה ומכופלת כו' דמשמע שלשה עניני טובות שהיה בענין יציאת מצרים, ולדעתי המה מרומזים במה שאמר רבן גמליאל כל שלא אמר ג' דברים כו' פסח מצה ומרור, והוא עפימ"ש ראה ראיתי את עני עמי וכ"כ בנחמיה ותרא את עני אבותינו כו' עפימ"ש טרם יקראו ואני אענה עוד הם מדברים כו' כמבואר לעיל על כהא לחמא כו' ע"ש דזה היה החילוק שבין יציאת מצרים לקריעת ים סוף שיצ"מ היה מוכרח אבל קריעת י"ס לא היה צורך להגאולה שלנו רק לפרסום אלקותו ע"כ נאמר דיינו על קריעת ים סוף ולא על יציאת מצרים.
<b>ועוד</b> יש חילוק עפימ"ש ואני הנני מחזק כו' ואכבדה בפרעה כו' וידעו מצרים כו' בהכבדי בפרעה כו', ומלבד כפל הלשונות במקראות אלו קשה עוד האיך ידעו כיון שכלם נטבעו ומתו בים סוף, ועוד קשה דמה חטאם ופשעם כיון שהקב"ה חיזק את לבם לרדוף, ומ"ש רש"י לעיל דגלוי וידוע לפניו שאין נחת רוח באומות העולם, הן אמת שכ"כ איתא בגמ' על פסוק ראה ויתר גוים אך תירוץ זה אינו שייך רק על קום ועשה שאין הקב"ה חפץ בעשייתם המצוה וא"כ זה מספיק על יציאת מצרים שחיזק לבם שלא לקיים מצוותו לשלח את ישראל רק על צד ההכרח והמכות, אבל על המופתים בים סוף שהיו בשב ואל תעשה והקב"ה חיזק לבם לרדוף האיך שייך לומר שחיזק לבם לעבור על דבריו ולהמרות עיני כבודו.
<b>אבל</b> הנ"ל עפמ"ש (שמות יח יא) עתה ידעתי כי גדול כו' כי בדבר אשר זדו כו' וידוע מה שנדחק רש"י מכירו הייתי לשעבר כו', ונ"ל עפימ"ש (דברים ח ה) וידעת עם לבבך כי כאשר ייסר כו' והוא נמנה בין התרי"ג מצות להרא"ה, וצריך ביאור דמה חילוק יש בזה, וגם לענין מה מרמז המצות עשה הלזו ומה נפקא מיניה בידיעה זו, אבל הנ"ל לפימ"ש במ"א ענין מה שהקב"ה מעניש רק מדה כנגד מדה והלא בכל התורה כל העונשין אינם מדה כנגד מדה ודין שמים לא בטלו כמו דין הב"ד שלמטה במי שנתחייב כו' כדאיתא בגמ', אבל הענין הוא שיש ב' עניני עונשין הא' הוא לנקמה כמו נקמת האדם לחבירו על רעה שעשה לו, אבל עונש בשמים הוא רק להדריכו בדרך ישרה וע"כ צריך להיות מדה כנגד מדה שידע האדם במה פגם וחטא בכדי לתקן מעשיו וישוב בתשובה, וזה שאמר וידעת עם לבבך כו' שכאשר יבואו העונשין ר"ל תדע שהכל הוא להדריכך בדך תלך וללמדך להועיל לשוב בתשובה, וזה שאמר עתה ידעתי כי גדול כו' כלומר שהשי"ת מדת רחמים מסולקת מכל הדינים והיינו כי בדבר אשר זדו שאני רואה שהוא מעניש מדה כנגד מדה ואעפ"כ בקריעת ים סוף באמת המצרים נאבדו מן העולם ולא היה להדריכם בדרך ישרה, אעפ"כ נעשה מזה פרסום על אלקותו שידעו כל העולם כי צדק ומשפט מכון כסאו שהיה הכל בדין ע"י רוב פשעם שהרעו לישראל.
<b>ולפ"ז</b> נאמר שכל המכות שהביא עליהם במצרים לא היו לעונש על שנשתעבדו בישראל רק להדריכם בדרך ישרה, כי הגיע הזמן שיצאו ישראל ממצרים ונלקו המצרים על ידם ובאם אחר שיצאו ישראל לא היו המצרים רודפים אחריהם לא נענשו על מה שעכבו ושעבדו את ישראל כל המשך של רד"ו שנה כי הקב"ה מקבל שבים אפילו מאומות עולם, אבל הם לא שבו ואדרבא שנתחרטו על ששלחום וע"כ היו ראויים לעונש על העבר, וע"כ חיזק לבם לרדוף בכדי להכחד מן הארץ אבל על רדיפתם עכשיו לא נענשו באמת כי זה היה ע"י שחיזק לבם.
<b>ובזה</b> מיושב קושית הרמב"ם בה' תשובה שהקשה למה נענשו המצרים הלא זה היתה גזירה מלפניו שיהיו בארץ לא להם ועבדום וענו אותם ולהנ"ל א"ש כי אח"כ כשבא אליהם משה ואהרן בשליחותו של מקום ועשו האותות היה להם לשלחם תיכף.
<b>וזה</b> שאמר ואני הנני מחזק את לב מצרים ויבואו אחריהם כו' ואעפי"כ ואכבדה בפרעה כו' כלומר שיהיה לי פרסום אלקות בכל העולם, ואל תתמה הלא יתרעמו המצרים ואיך יגיע מזה כבוד של מעלה, לזה אומר וידעו מצרים כי אני ה' שכבר ידוע להם מדת הרחמים שלי ע"י המכות שהיה מדה כנגד מדה בהכותי בהם רק לשלח את ישראל ולא לעונש וכמ"ש כי עתה שלחתי את ידי כו', וזהו בהכבדי בפרעה כו' וקאי על לשעבר וממילא ג"כ עכשיו יצדיקו עליהם את הדין.
<b>נמצינו</b> למדים שיציאת מצרים היה רק להצלת ישראל מקושי עבודתם וקריעת ים סוף היה לפרסום אלקותו, והנה באמת לא היו ישראל ראוין להגאל וע"כ הוצרך ליד חזקה לכפות מדת הדין כאשר ביארתי לעיל באופן א' אבל זרוע נטויה מורה על פרסום אלקותו, וז"ש עבדים היינו בכל אופנים והיינו לפרעה וגם במצרים כאשר ביארתי לעיל, ועוד בה שלישיה טובה אחרת נעשה ביציאת מצרים וקריעת ים סוף עפמ"ש על כן אברים שפלגת בנו דלכאורה סותר הרישא לסיפא כו' [קודם אמר אין אנחנו מספיקים להודות ואח"כ אמר הן הם יודו וכו'] והנ"ל עפמ"ש הוציאה ממסגר נפשי כו' ועפמ"ש הרא"ש בברכות עמ"ש על שאנו מודים לך ברוך כו', שעל זה גופא שאנו זוכין להודות לה' אנו משבחין ומפארין אותו שזכינו לכך.
<b>ובזה</b> יבואר מה שאמרו חכמינו ז"ל (מגילה לא.) כל מקום שאתה מוצא גדולתו של הקב"ה שם אתה מוצא ענותנותו, דקשה הלא מצינו הרבה מקראות כמו ויברך דוד וגם בתהלים שיש שבחים ואין בצדם עניוות, אבל הענין הוא דוודאי אין אדם ראוי לומר שירות ותשבחות לפני ממ"ה הקב"ה, ובשלמא תפלה ובקשת צרכיו מבקש כעני בפתח אבל לזמר לפניו אפילו המלאכים אינן כדאין כמ"ש כי מי בשחק יערוך כו' כמו לפני מלך בשר ודם שאין מניחין לבוא בחצר המלך בלבוש שק ומכל שכן להללו ולשבחו בבגדים צואים, אבל האמת כי התשבחות שאומרים לפני בשר ודם הם לצורך המלך וע"כ צריכין לקשט עצמם, אבל השבחים שאנו אומרים לפני הקב"ה הם לצורך עצמינו כי הקב"ה הוא שלם בכל מיני שלימות ואינו צריך לעבודתינו רק שבחסדו וטובו הגדול רצה לזכות אותנו שנוכל לעלות במעלות להדבק בו ע"י השירות ותשבחות וכמ"ש אזמר בשבחין למיעל גו פתחין, ואפי' המלאכים אין להם עליה רק ע"י השירות וכמ"ש חז"ל [תנחומא פ' אחרי ט] על פסוק שמש בגבעון דום שכיון שפסק מלומר שירה אינו יכול להלוך רק יהושע אמר שירה בשביל השמש כמ"ש אז ידבר יהושע כו', ומרוב טובו וגודל חסד הבורא יתברך שמו שהרשה אותנו לומר לפניו שירות ותשבחות וכמ"ש הבוחר בשירי זמרה.
<b>וז"ש</b> כל מקום שאתה מוצא גדולתו של הקב"ה כלומר בכל מקום שמצינו שמגדלין ומשבחים ומפארים אותו שם אתה מוצא ענותנותו שזה הוא מגודל ענותנותו ית"ש אשר נתן רשות לשפלים ונבזים לומר לפניו שבחים, ודבר זה כתוב בתורה כו' ר"ל שמתנ"ך למדנו גודל ענותנותו צ"ל אצל גדולתו וממנו מקישים על השאר, אך עם כל זה כשאדם מתעשת במחשבתו רוב שפלותו ומך ערכו הלא יפול לבו בקרבו ויבוש בעצמו מלפצות נגד כבודו ית"ש, וע"כ הקב"ה רוצה לזכותינו ולהביאנו לידי חיוב בדבר הזה ע"כ עושה לנו נסים ונפלאות, ולנו להודות על כל נס ונס וכיון שאנחנו מחויבים בדבר הזה אין עוד שום עיכוב וערעור.
<b>וז"ש</b> דוד המלך ע"ה (תהלים קמב ח) הוציאה ממסגר נפשי ולא בשביל טובת עצמי אני מבקש זה רק להודות את שמך שיהיה לי פתחון פה לומר לפניך הודאות ושבחים, וז"ש אלו פינו מלא שירה כים כו' אין אנו יכולין להודות כו' וע"כ הי' טוב לנו השתיקה, אבל מחמת שעשית עמנו נסים ממצרים גאלתנו כו' ע"כ אברים שפלגת כו' הן הם יודו כו' שמעכשיו הדבר מוטל עלינו בתורת חיוב ויש לנו פתחון פה להתעצם בדבר הזה.
<b>היוצא</b> לנו מזה שהגאולה נחלקת לב' חלקים הא' הצלת ישראל והב' מפלת השונאים, וכבר ביארתי לקמן שע"י מפלת השונאים אנו זוכין לגאולה שלימה אבל כל זמן שאין מפלה לאומות העולם עדיין אין הגאולה שלימה כי לא נדע מה יולד יום, ונמצא כי בגאולה שלנו אין יכולין לומר שירה רק לפי שעה אבל כשיש ג"כ מפלה על אומות העולם אז נאמר השירה לעולם, וכ"כ בגאולת מצרים שהיתה ג"כ מפלה למצרים נאמר אז ישיר לשון עתיד וכמו שהארכתי בזה לקמן.
<b>וז"ש</b> תרננה שפתי כי אזמרה לך (תהלים עא כג), כלומר על הטובה הזו לבד שזכיתי לומר לך שירות ושבחים שהיה די אפילו לא היה מגיע לי לעצמי שום טובה אחרת, כי זה כל מגמתינו להללו ולשבחו יתר על כן ונפשי אשר פדית שעוד הגיע לי באמת ג"כ טובה בגשמיות כי פדיתני מצרה להרוחה ומיגון לשמחה, ועוד בה שלישיה גם לשוני תהגה צדקך במה שכל היום תשועתך דהתשועה היא ג"כ על העתיד והיינו ע"י כי בושו וחפרו מבקשי רעתי שהיה מפלה לאומות העולם.
<b>מעשה</b> בר' אליעזר כו' מסובין בבני ברק כו', י"ל שנמשך לדלעיל כי בנ"י בר"ק הוא גמטרי' שס"ד, ור"ל שאלו החכמים לא היה עליהם עול גלות כמ"ש המקבל עליו עול תורה כו', וכלפי מה שאמר לעיל שאפילו כלנו חכמים כו' ר"ת חב"ד, ר"ל שהנהגתם למעלה מהזמן של שבעת ימי הבנין אפ"ה צריכין לספר ביציאת מצרים. ולזה הביא מעשה בחכמים הללו שבכל שס"ד ימים של השנה עם ימי העבור היו ג"כ מסובין כלומר בני חורין, ואעפ"כ כשהגיע אותו הלילה היו מספרין ביציאת מצרים והיו מאריכין כל כך עד שבאו כו'.
<b>אמר</b> רבי אלעזר בן עזריה הרי אני כבן שבעים שנה ולא זכיתי כו', נדחקו בפירושו, והנ"ל עפמ"ש לטהר טמאים לטמא טהורין באומר קדוש, דכבר ביארתי במ"א דפרה אדומה מורה על הדינין השולטין בעולם ובאמת הכל לטובה הן להטיבו באחריתו דהיינו שמגיע מזה טובה הן להטיב לפי שעה שישוב אל ד', ויש בני אדם שיתחמץ לבם כי אם היה להם הרחבה היו עובדים להשי"ת, ובאמת אין זה טענה כי כבר הקדמנו שאין השי"ת צריך לעבודת האדם רק העיקר הרצון והתשוקה לעבודתו וע"כ חפץ בכלים שבורים שאפילו שפלים ונבזים עובדים אותו מתוך הדחק וזהו ענין המתקת הגבורות בשרשן, ולזה לא יוכל להגיע מי שיש לו כל טוב, ועל כן שלמה המלך ע"כ לא ידע טעם פרה אדומה שהיו כל ימיו טובים, אבל משה רבינו אמר אתה החילות כו' גדלך וידך החזקה שעברו עליו כמה ימים של צער ובכל אלה היה דבוק בהקב"ה ידע טעם דפרה אדומה.
<b>וע"כ</b> הפרה אדומה מטהר טמאים דעל ידי שהשעה דוחקתו והוא עובד ה' מהפך חשוכא לנהורא, ומטמא טהורים מי שהוא שוטה הוא מרפה את עצמו מעבודת השי"ת, וכבר ביארתי שהמלאכים אומרים קדוש היינו מופרש בעולמות עליונים אין חילוק בין טוב לרע שהכל הוא טוב, אבל ישראל אומרים ברוך והיינו צינור השפעה וברכה להטות כלפי חסד יהיה זה בנושא אחד והיינו באומר קדוש ע"י התאחדות האורות למעלה.
<b>וזה</b> שאמר אמר רבי אלעזר בן עזריה הרי אני כבן שבעים שנה ר"ל שאין לו שום דאגת פרנסה וכמו שכבר בלה ימיו בטוב ונעימים ועל כן לא זכיתי שתאמר יציאת מצרים דהיינו לא התבונן בזה להודות להשי"ת בלילות בעת צרה כמו שביארתי כבר שכל הצרות היו נכללין ביציאת מצרים, עד שדרשה בן זומא להביא מקרא מן התורה וכמ"ש במ"א, אבל חכמים דהיינו חכם הרואה את הנולד שלאחר זמן יגיע טובה מזה וע"כ דרשו בפנים אחרים להביא ימות המשיח שעל ידי שאנחנו מכירין נסיו וחסדיו אנו מרויחין להביא ולמהר ימות המשיח.
<b>ועפ"ז</b> נוכל לומר מ"ש צו את אהרן כו' פירוש ביותר צריך לזרז במקום שיש חסרון כיס, דהיינו כשהאדם בדאגות ועצבות ודוחק פרנסה שהעניות מעבירתו על קונו צריך זירוז גדול לאמר דהיינו שאפילו עכשיו יאמר שירות ותשבחות, והיא העולה, הרוצה לעלות ולהדבק בהקב"ה תהיה על מוקדה בתשוקה גדולה כי יפה שעה אחת בתשובה ומעשים טובים כו' ואז כל הלילה דהיינו בגלות עד הבוקר שיבוא בוקרן של צדיקין ולקרב קץ הישועה אמן.
<b>עוד</b> י"ל דצריך לבאר דחכמים מנ"ל דמזכירין יציאת מצרים בלילות ואי פליגי אבן זומא א"כ הו"ל לדידן לפסוק כחכמים ולמה קי"ל דמזכירין בלילות, אבל לפימ"ש כבר דענין הלילות מורה על הגלות וע"כ ר' אלעזר בן עזריה היה סבור שאין מודין עכשיו על הטובה העתידה לפי שהיה עשיר והיה תמיד רגיל בחסדים המגולין וכמ"ש במק"א, אבל בן זומא למד דגם בלילות דהיינו בעת הצרה צריך להיות בבטחון גדול שיבוא אחר כך טובה מזה, ולמד זה מיתורא דקרא דכל ימי כו', אבל חכמים הרואים את הנולד אין צריכין לזה קרא כלל כי למראה עיניו ישפוט הטובה העתידה, וכמו שביארתי על פסוק קול צופיך כו' (ע' בשו"ת מראה יחזקאל חלק שערי ציון שער ח"י), [מ"י פ' בשלח] ע"כ אייתר להם פסוק כל ימי ועל כרחו דבא להורות לנו לימות המשיח.
<b>ובמדרש</b> פ' מצורע כי תבואו על ארץ כנען כו' ונתתי נגד צרעת כו' זה שאמר הכתוב אך טוב לישראל כו' יכול לכל תלמוד לומר לברי לבב כו' בעמל אנוש אינימו כו' ועם אדם לא ינוגעו אפילו באותן שנאמר בהן אדם אתם לא ינוגעו וכו' לפיכך משה מזהיר את ישראל כי תבואו כו' ונתתי נגע צרעת כו' והוא תמוה.
<b>עוד</b> בילקוט ליהודים היתה אורה כו' ז"ש אמרו לאלקים מה נורא מעשיך מה דחילין סיגניות שלך הנצלבים צולבים את צולביהם ונשקעים שוקעים את שוקעיהם הוי ברוב עוזך יכחשו לך אויביך נעשים כחשים לכל דבר, והוא תמוה, ומה ענין זה של היראה למה שענש אותם מדה כנגד מדה, והנ"ל עפמ"ש (דה"א כט י) ויברך דוד כו' לך ה' הגדולה כו' ועתה כו' ומהללים לשם תפארתך כו', מלבד יתר הדקדוקים ויתור לשון קשה יותר לשון ועתה שאין לו פירוש, והנ"ל עפמ"ש ויחד יתרו כו' ויאמר כו' כי בדבר אשר זדו כו' ובפירוש רש"י נדחק בלשון ויחד אם הוא לשון שמחה או חדודין, וקשה דהאיך אפשר שיתרו דבר פה לברך השי"ת באחד בפה ואחד בלב כיון שבלבבו היה מצטער, ועוד דמה איכפת לנו בזה אם שמח או לא ומה המקרא הזה מלמדנו, וגם במה שנאמר עתה ידעתי נדחק רש"י מכירו הייתי לשעבר כו', וגם קשה מה נפקא מיניה בזה אם בדבר אשר זדו או עונש אחר, והנה כבר ביארתי לישב דבר זה מה תועלת יש במה שמעניש הקב"ה דוקא מדה כנגד מדה כאשר ביארתי לעיל באופן ב' על עבדים היינו על פסוק כאשר ייסר איש את בנו כו' ע"ש שמגיע מזה טובה גדולה שידעו לקשט מעשיהם וא"כ העונש גופא היא טובה גדולה.
<b>ולתוספת</b> ביאור נקדים מ"ש כהא לחמא עניא כו' וכבר ביארתי לעיל ענין קדושת האכילה ושתי' כו', ועוד נ"ל עפמ"ש אתה הוא ה' לבדך כו' וכמש"ל ועפמ"ש אבן מאסו הבונים כו' וכמבואר במ"א, והנה ממילא יש לנו טובה גדולה מזה להכין את לבבינו לאמונה שלימה וע"כ כתיב ומקיים אמונתו לישני עפר וכמ"ש להגיד בבוקר חסדך כשמתנהג בחסדים מגולין ואמונתך בלילות שהגלות דומה ללילה צריך להתחזק באמונה, כי ידוע שאין מזל לישראל וטוב להם יותר להתנהג עפ"י השגחה פרטית אבל המתנהג על פי מזל כל המריעין לו לא מטיבין לו לעולם, מה שאין כן כשהקב"ה עושה עמנו נסים מפורסמים נתוודע לנו כי עוד ידו נטויה עלינו ולא עזב ה' את הארץ והוא משדד מערכות שמים, וזהו שאנו מתפללין ומסדר את הכוכבים במשמרותיהם ברקיע כרצונו ר"ל שהכוכב של כל אחד ואחד יהיה המזל בפני עצמו ועל ידי כן מגיע מזה התפארות שנתגלה ונתפרסם שמו כנ"ל שאברהם הרגיל שמו על הארץ.
<b>וזהו</b> שאנו אומרים בתפלה שמך ה' אלקינו דהיינו שם מלא יתקדש בעולם וזכרך מלכנו דהיינו מדת הדין כמ"ש זה זכרי כו' יתפאר שיגיע לו התפארות בשמים ממעל וגם על הארץ שידעו כולם מאלקותו, ולכך מתפללין על כן נקוה כו' לראות בתפארת כו', וע"ז אמר תתברך מושיענו ר"ל במה שאתה מושיענו מצרותינו ומשדד המערכות יגיע לך ברכות והודאות על כל שבח מעשי ידך כו' ר"ל יותר משירות ותשבחות הראוים להודות על כל הבריאה יתר על כן ראוי לומר ברכות והודאות על הטובה הלזו, וטעם הדבר כי על מאורי אור שיצרת אעפ"י שנתת ומסרת להם ההנהגה אעפי"כ המה בעצמם יפארוך סלה שע"י שיכופו לעשות רצונך נגד רצונם יגיע מזה התפארות.
<b>והנה</b> כל הטובות הלו הרווחנו ע"י שהשי"ת הביאנו לידי שעת הדחק וכובד הגלות ואח"כ הוציאנו מעבדות לחירות כי אם היה מתנהג עמנו בחסדים פשוטים בלי תערובת דין כלל עדיין לא היה התפארות שהוא שליט בעולמו לעשות כרצונו, וכמו כן היה בעקידה כי ידוע שאברהם יצחק יעקב הם חסד דין תפארת כי אברהם עבד במדת אהבה ויצחק ביראה ועי"ז יצא יעקב שהוא מדת תפארת וע"כ נעשה העקידה של אברהם אבינו אעפ"י שהיה איש חסד והיה דבר המוטבע בו אעפ"כ כבש רחמיו והתנהג באכזריות עם בנו וע"כ נאמר בתחלה שם אלקים ואח"כ כשגמר הנסיון נאמר שם הוי"ה ב"ה, וזהו עתה ידעתי כי ירא אלקים אתה כו' כמבואר בכוונות כי הגבורות נכללו בחסדים שאותו האכזריות שהתנהג עם יצחק הכל היה מכח אהבה שאהב להשי"ת ונעשה יחוד של אהבה ויראה, וזה עתה ידעתי כו' דהיינו ייחוד שנקרא דעת כו'.
<b>וז"ש</b> ויחד יתרו ר"ל שעשה ייחוד למדות הקדושות והיינו מחמת שעל כל הטובה אשר עשה ה' למשה ולישראל יתר על כן היה אשר הצילו ממצרים, כי אם היתה הטובה מבלי שהיו בתחלה בצרה היה רק חסדים פשוטים בלא התפארות אבל עכשיו זו גדולה על הכל שהביא אותם למדת היראה ג"כ שנכללה באהבה, וז"ש עתה ידעתי שבאתי לכלל הדעת כי גדול ה' מכל האלקים שהחסדים כוללים ג"כ גבורות והיינו כי בדבר אשר זדו כו' וכאמור.
<b>והנה</b> יש ג' מיני אהבה הא' המוטבע באדם כמו אב לבן או להיפוך, הב' אהבה למי שהוא גדול בתורה וחכמה ומעשים טובים וכל המדות טובות, והג' למי שמקבל ממנו הרבה טובות, אך כשהג' אהבות הנ"ל נתחברו יחד אז סותרין האהבה, דהיינו מי שיש לו אב שהוא עשיר גדול ובעל טובה ונדיב לב הרבה ואינו מטיב עם בנו כראוי אז מתרעם עליו כי אם לא היה עשיר כל כך לא היה מתרעם או לא היה נדיב לב רק קמצן לא היה מאשימו, כ"כ אצל הקב"ה נתחברו כל הג' ענינים הנ"ל כי הוא אבינו וכמו שנאמר בנים אתם לה' כו', וגם כל העושר וכסף וזהבו שלו, וגם הוא מקור כל המדות טובות ואם לא היה מטיב לאומות העולם אין בזה גריעותא כי אין לו שייכות עמהם אבל אנחנו בניו וצאן מרעיתו הי' לו להטיב עמנו במילואו וטובו, אמנם אעפ"כ אנחנו אין מתרעמין עליו כי ע"י כך יגיע להתקדש שמו במדת תפארת, וכמו שבמלאכים לכל אתר דמשתלחין יש להם שם אחר כפי השליחות כ"כ אם השי"ת מתנהג בחסדים מגולין מאיר שם של חסד וכשמתנהג בגבורות קדושים מאיר שם של אלקים (ועי"ז מאיר) שם תפארת וזהו לשון מהללים כמ"ש בהלו נרו, הילל בן שחר כו'.
<b>וזהו</b> ביאור המדרש מה נורא מעשיך כו' ר"ל אימתי מגיעים למדת היראה ג"כ היינו כשברוב עוזך יכחשו כו', ר"ל כשהישועה באה ע"י הקדמת צרה ועי"כ באים לידי יראה, ועוד נ"ל ברוב עוזך כו' ר"ל ע"י שנצלבים צולבים את צולביהם כו' שהקב"ה מעניש מדה כנגד מדה ונשמע מזה שהעונש שלו ג"כ ממדת החסד והיינו ברוב עוזך שאפי' ע"י העונש יכחשו לך אויביך אין ניכר שעושה זה משום שנאה רק ממדת רחמנות.
<b>והנה</b> כמו כן בענין הנגעים היה בעצמם לטובה גדולה וכמו שדרשו על ונתתי נגע צרעת כו' שהוא לשון מתנה וכמו כן כל עניני נגעי אדם ובגדים היו לאיזה סיבת עון אשר חטא שעל ידי כך יחזור בתשובה ויתקן את אשר פגם ושב ורפא לו, והנגעים הם ג"כ מדה כנגד מדה כדאיתא במדרש, וז"ש אך טוב לישראל אלקים כו' ר"ל מדה"ד ג"כ הוא טוב אבל לא לכל רק לברי לבב ששמים לב לחזור בתשובה ומאמינים שהעונש הזה הוא רק כאשר ייסר איש את בנו כנ"ל, אבל אותם קטני אמנה עם אדם לא ינוגעו אין הנגעים פועלים בהם כלום לפיכך משה מזהיר את ישראל כו' ונתתי נגע צרעת כו' שלשון הזה מורה שהנגעים הם לטובת אדם בכל אופנים ועי"כ יתחזקו בתשובה ומעשים טובים ובאמונה ובטחון.
<b>ועפ"ז</b> ביארתי מ"ש (תהלים קלו כג) שבשפלינו זכר לנו כו', דידוע החילוק שיש בין זכירה לפקידה דזכירה הוא אתערותא דלעילא ופקידה הוא אתערותא דלתתא, ומי שהוא בשפלות ואין יכול להתעורר את עצמו אז זכר לנו עושה לנו אתערותא דלעילא והיינו ע"י שויפרקינו מצרינו שעשה לנו נסים מפורסמים ועי"כ נותן לחם לכל בשר היינו ג' הויו"ת גמטריא לח"ם כלומר שעובדין אותו בכל הג' מדות אהבה ויראה ותפארת, וזהו כי לעולם חסד"ו גמטריא ג' הויו"ת כנ"ל, וכאז כן עתה יראינו נפלאות אכי"ר ובא לציון גואל אמן.
<b>ברוך</b> המקום כו' כנגד ד' בנים כו' אחד חכם אחד רשע כו' מדלא כתיב ואחד בוא"ו מוכח שלא בא למנות מנין הבנים דא"כ מה שבחים שייך בזה להקב"ה, רק דשיעור המאמר היא כמו בין חכם בין רשע כו' ור"ל דהתורה השפיעה חסדים נגד כל אחד ואחד מחמת שבשעת יציאת מצרים היו הרבה חסדים מתפשטים ואיש לא נעדר מלקבל שפע וחסד, והנה רשע זה אינו בעל עבירה כי מה פשעו ומה חטאתו רק שהוא רגזן ואינו מכניע דעתו להתנהג בחסד לפנים משורת הדין, וזהו אמרו מה העבודה הזאת לכם כו' כל עשייתנו להמשיך חסדים הכל למותר, וע"כ כפר בעיקר כי הבריאה היא הצמצום וע"כ בתחלת הבריאה נאמר אלקים אבל האין סוף ב"ה הוא חסדים פשוטים בלי שום מדה וצמצום וע' בכוונות האר"י ז"ל, ולכך הקהה את שיניו שהם ל"ב נתיבות החכמה שהרשע הזה ממאן בהן, ואילו היה שם לא היה נגאל.
<b>והנה</b> ד' בנים הללו מרומזים בשם הוי"ה ב"ה, דחכם הוא נגד עולם האצילות והיינו היו"ד, ורשע נגד עשיה והיינו ה' אחרונה, ותם הוא בריאה והיינו ה' ראשונה, ושאינו יודע לשאול הוא יצירה והיינו הוא"ו, ואפשר שלזה רמז הכתוב (ירמיה ט כב) אל יתהלל חכם כו' וגבור בגבורתו היינו נגד רשע שהולך בגבורות ועשיר נגד התם שאינו חסר לנפשו מאומה אבל השכל וידוע כו' נגד השאינו יודע לשאול ר"ל שהוא בעל אמונה ובטחון כל כך שאינו רוצה להתפלל כלל, ולכך הר"ת של 'יתהלל ה'מתהלל ה'שכל ו'ידוע הם אותיות השם הוי"ה והם מסודרים כדרך הבנים הנ"ל על זה הסדר כנ"ל.
<b>חכם</b> מהו אומר וכו', הנה העולם מקשין דמה בין שאלתו לשאלת הרשע דהחכם אומר ג"כ אשר צוה אתכם כמו שהרשע שאומר לכם, אבל באמת אין זה קושיא ונפרש ג"כ על פסוק צו את אהרן כו' פירש"י זירוז מיד ולדורות אמר ר' שמעון ביותר צריך הכתוב לזרז במקום שיש חסרון כיס, צריך להבין במאי פליג ר"ש על התנא קמא או מה הוסיף על דבריו, ונבאר ג"כ המדרש זה קרבן וכו' זש"ה מהאוכל יצא מאכל ומעז יצא מתוק וכו' אהרן אוכל כל הקרבנות וממנו יצא קרבן שנאמר זה קרבן, ובהפטורה עולותיכם ספו וכו', ובגמ' שלהי מנחות (קי.) נאמר בבהמה אשה ריח נחוח וכו' אחד המרבה וכו' ובלבד שיכוין וכו' אר"ז מאי קרא מתוקה שנת העובד וכו' והוא תמוה אבל הנראה לי דצ"ל במה קראו חכם אם במיני דעלמא אין בזה ראיה שאינו רשע דהא יש ג"כ רשע ערום, ואם בתורה הוא חכם א"כ א"צ לשאול וע"כ נאמר דחכם נקרא כמ"ש בפרקי אבות איזהו חכם הלומד מכל אדם וגם שם צ"ל דאם הוא חכם למה צריך ללמוד.
<b>אבל</b> הענין היא דכל מצוה כוללת ג' ענינים הא' הוא המצוה בפני עצמה היא חוקה וגזירת המלך ואפילו המצות שסוברין שמשיגין הטעם עפ"י דרוש אעפ"כ אי אפשר להשיג הטעם הנכון כי היא חכמת אלקות וכדמוכח גבי קן צפור, מבואר שם שכל מצותיו הם בגזירות המלך. והב' הוא הטעם שאפשר להשיג כדמצינו הרבה ספרים מטעמי המצות, והג' הוא שכל מצוה מורה על איזה זכרון כמו שבת מורה על האמונה בחידוש העולם, ופסח מורה על יציאת מצרים, ושבועות מורה על מתן תורה וכדומה לזה וכמ"ש למען תזכרו ועשיתם את כל מצותי כו', וע"כ החכם נכספה נפשו לדעת כל הענינים בכדי לקיים המצוה באהבה ותשוקה יתירה ובשלימות ע"כ שואל ולומד מכל אדם אולי יתגלה לו איזה דבר חדש בטעם המצוה מה שעדיין לא השיג, וזה שאמר מה העדות והחקים והמשפטים הזכיר כל ג' ענינים הנ"ל אבל על גוף העשיה בוודאי הוא מסכים ושמח בעשייתן, אבל הרשע אינו רוצה לידע הטעם כלל כי פן יראה בעיניו כו' ושב ורפא לו אבל הוא בועט בעיקר עשיית המצוה וע"כ אומר מה העבודה כו', אבל מ"מ קשה יותר התשובה של החכם דאין מפטירין כו' דמהו ענין התשובה זו לשאלתו ובפרט דלשון ואף אתה אמור כו' משמע דיש לו שייכות זה לזה, ועוד לשון כהלכות הפסח בכף הדמיון אין לו הבנה דהול"ל מהלכות הפסח.
<b>ונקדים</b> לבאר עוד מ"ש (יואל ב כו) ואכלתם אכול ושבוע כו' ולא יבושו עמי כו', דיש כאן דקדוקים רבים כמבואר למעיין, וכאשר יתבאר מתוך דברינו, וניישב ג"כ מ"ש (משלי יג כה) צדיק אוכל לשובע נפשו כו' וגם מ"ש וישמע יתרו כו', עפמ"ש לעיל על כהא לחמא וע"פ מ"ש לעיל על זכרנו את הדגה אשר נאכל במצרים חנם כו', עיין לעיל כי על דבר הצורך לאדם אין צריך להתפלל רק על המותרות, והנה על גוף יציאת מצרים לא היה טובה יתירה כל כך כי זה היה מצד ההכרח שלא יהיו משועבדים ואין בזה עדיפות מכל העמים שלא היו ג"כ משועבדים, רק הנסים והטובות שעשה עמהם אח"כ זה מורה על אהבה יתירה של הקב"ה לישראל, וז"ש וישמע יתרו כו' את כל אשר עשה כו' כי הוציא כו' ר"ל מה שעשה לישראל אחר יציאת מצרים לכך ויבוא.
<b>והנה</b> ידוע כי זכרון חסדי הש"י הם ממשיכין חסדים יותר כי הזמן גורם וכמו שביארתי על ואמרתם זבח פסח ע"ש. והנה כל זה במדת כל אדם אבל בצדיק לא שייך מותרות כי כל מה שנהנה יותר מהעוה"ז הכל הוא צורך גבוה וסיוע לעבודת הבורא וכמ"ש הכהן הגדול כו' גדלוהו משל אחיו, ואין השכינה שורה רק בחכם גבור ועשיר כו' כי יותר שלימות שיש לו הוא מוכשר לעבוד הבורא ביתר שאת, אבל הרשע אסור לו להנות מעה"ז כמ"ש לה' הארץ ומלואה כו', וע"כ בטן רשעים תחסר שאינו רשאי למלאות בטנו רק מה שהוא מההכרח לקיום המין ולא להתענג בתענוג יתר, ולכך אסור לאכול בשר, אבל בצדיק כל הנאותיו הם צורך גבוה וע"כ צדיק אוכל לשובע נפשו כי הכל צורך נשמתו ונפשו.
<b>והנה</b> כתבו המפרשים על פסוק (שמות כג כה) ועבדתם את ה' כו' וברך את לחמך, כי האדם דומה בקצת ענינים למלאכי השרת ובקצת לבהמה כמו אכילה ושתיה ושינה כו' ובאותן הדברים הדומים למלאכי השרת ראוי לעשותן בכנופיא אבל אותן שדומה לבהמה ראוי להחבא בחדר משכבו וליבוש בזה כי הוא נמשל כבהמה, ולכך כתיב ועבדתם את ה' לשון רבים אבל וברך את לחמך כו' ראוי לאכול ביחידות, והנה לפי דברי הנ"ל כי אצל הצדיק גם אכילתו צורך גבוה אין צריך ליבוש ג"כ בצרכי גשמיות שלו, וזה שאמר ואכלתם אכול ושבוע ר"ל שיהיה לכם רשות לשהתמש ג"כ במותרות וטעם הדבר כי והללתם את ה' שיגיע מזה צורך גבוה, וע"כ לא יבושו עמי שלא תצטרכו ליבוש בעשיה זו.
<b>ולתוספת</b> ביאור נקדים מה ששמעתי ממורי ז"ל על מ"ש בכל הרגלים מתנת עניים חוץ מפסח ובש"ע כתב להיפך, וגם מ"ש שהעזרה צווחה יכנס ישמעאל בן פאבי וימלא כרסו מקדשים כמבואר לעיל על כהא לחמא כו' ע"ש, וזה שאמר ואכלתם אכול ושבוע כו' שגם אחר השביעה תוכלו לאכול שיהיה בו קדושה כל כך שיהיה נבלע באברים וע"כ והללתם כו' אשר עשה עמכם להפליא, כי הוא נס גדול בזה הבטיחנו שיהיה לעתיד לבוא, וכמו כן יהיה סעודת לויתן ושור הבר אכילה רוחניות.
<b>והנה</b> צריך להבין דלפמ"ש דפסח נאכל על השובע ולפי הנ"ל לא ידענו שיעור השובע דבשלמא במן היה השיעור עומר והיו הכל שוין בו, אבל כאן הרי יוכל לאכול עד אין שיעור, רק דמ"מ מבואר בש"ע ובגמ' דאחר כך אסור לאכול אע"פ שיכול לאכול עוד, ולפ"ז אתי שפיר תשובת החכם על שאלתו ששואל מה העדות כו' והוא עפמ"ש כתוב בס' בינה לעתים על פסוק הנחמדים מזהב כו' דדברי תורה יש להם ב' מעלות שמצד עצמם מתוקים מאד וגם כל מה שלומד יותר נכספה נפשו ללמוד ולהשיג אלא שאעפ"כ במופלא ממך אל תדרוש וכמ"ש יותר ממה שהעגל כו', וע"כ החכם ששואל מה העדות כו' דהיינו שרוצה להשיג יותר מכדי הצורך אף אתה אמור לו כפי מה שמבואר בהלכות הפסח דאין מפטירין כו' דהתם ג"כ יש תאוה גדולה לאכול יותר בקדושה רק התורה הגבילה הדבר בפסח דאסור לאכול אח"כ יותר כמו כן בענין שאלת החכם הנ"ל.
<b>והנה</b> צריך להבין עוד לענין מה שואל ומבקש החכם הזה לדעת הרבה טעמים ונימוקים על המצות, והנכון היא כמ"ש הרמב"ם והר"י ז"ל שעיקר קיבול שכר היא על עשיית המצוה בשמחה ובזריזות וע"כ כל מה שיודע ומבחין יותר טעמי המצות הוא עושה אותן בזריזות ושמחה יתירה, והנה כבר ביארתי על פסוק וילכו ויעשו וכו' ועל פסוק יהי חסדך וכו' כאשר יחלנו לך, ותוכן הענין כי כל מצוה עושין בתחילה בזריזות רק באורך הזמן נעשה אצלו הרגל ועוד יש מניעה לעשייתו בזריזות כשיש בו חסרון כיס שעושה הצדקה בעל כרחו, וזה שאמר צו וכו' אין צו אלא זירוז שיעשה המצוה זו בזריזות אעפ"י שמצוה זו לא היתה חשובה כ"כ בעיניהם, והזריזות הוא מיד ולדורות ר"ל דגם ברבות הימים יהיו בעיניהם כחדשים, אבל ר' שמעון דדריש טעמא דקרא וא"כ בכל מצוה צריך לבקש טעמים בכדי שיהיה איזה חידוש ויהיה לו תשוקה חדשה לקיימה באהבה, וע"כ א"צ להדרש הזה וע"כ דריש שהזריזות צריך להיות משום שיש בה חסרון כיס שאפ"ה יעשה באהבה ושמחה גדולה.
<b>והנה</b> כבר ביארתי על פסוק אדם כי יקריב מכם וכו' ע"ד שאמרו במדרש (גמ' סנהדרין ס:) ריקן כל העבודות כלן לשם המיוחד, והיינו משום שהעולה מכפרת על הרהור הלב שאין מכיר בו אלא הש"י, ע"כ נאמר זבחי אלקים רוח נשברה כי הש"י שוכן את דכא והוא בעצמו מקבל אותו ואין צריך לשום פרקליט, וע"כ אמרו (שבת יב:) גבי רבי אליעזר כשהלך לבקר החולה אמר יפקדך לשלם אע"ג שהוא לשון תרגום ואין מלאכי השרת נזקקין, מ"מ כיון שהשכינה עמו אין צריך לשום פרקליט, וז"ש אדם כי יקריב מכם ר"ל שהקרבן יהיה האדם בעצמו ע"י מחשבתו הקדושה, וזה קרבן לה', שהקב"ה בעצמו מקבלו כי מלאכי השרת אין יודעים מחשבות, אבל מן הצאן וכו' תקריבו שצריכין לפרקליטין, ויש בזה חילוק גדול כי כשמביאין מתנה למלך והוא בעצמו מקבלה אז אין חילוק בין רב למעט כי המלך יודע שאין בכחו להביא יותר וחשוב בעיניו כהרבה אבל כששולחין לו ע"י שליח אז אותו השליח אינו רוצה להביא ולהכניס למלך מתנה מועטת, וז"ש בעולה וכו' ללמדך שכל אחד המרבה וכו' בודאי זה מוכח מקרא הזה, אבל מה שהתנה בלבד שיכוין וכו' דמשמע דאם אינו מכוין כ"כ אז יש חילוק בין רב למעט והיינו מחמת שאין מחשבתו טהורה כ"כ שיקבלנה הש"י רק ע"י מכניסי רחמים, וזה אינו מוכח מקרא הנ"ל, וע"ז בא ר' זירא להביא ראיה מקרא דמתוקה שנת העובד ר"ל אם יש בו מתיקות שעושה בזריזות ובהתלהבות אז בין מעט בין הרבה יאכל, שאפילו באכילה גרידא יש ענין זה כנ"ל.
<b>וז"ש</b> בהפטורה עולותיכם ספו וכו' ואכלו בשר שאפילו מה שציויתי על הקרבן היה ג"כ עיקר הכונה על המחשבה לעשות נחת רוח לפני, וכמ"ש בעקידה ע"פ כשמוע בקול ד' וכו', וז"ש במדרש הנ"ל מהאוכל יצא מאכל דאהרן בעצמו אוכל הקרבנות והוא בעצמו נחשב לקרבן ע"י אכילת הקרבן וכמ"ש זה קרבן אהרן, והיינו ע"י כי מעז יצא מתוק שהיה מתוקים שנת העובד שעשה הדבר בזריזות ואהבה יתירה וכמ"ש בס' בינה לעתים על פסוק וצדיקים ישמחו יעלצו לפני אלקים וכו', והש"י יזכינו לעבדו בשמחה ובטוב לבב ובא לציון גואל אמן.
<b>אופן</b> ב', דהנה בכל מצוה יש בחי' עובדא ובחי' מחשבה, ולכאורה בהמעשה פועלין לבטל כוחות הקליפה ולעצור הדינין והקטרוגין, ובהמחשבה פועלין להשפיע חסדים, דע"י כוונות ויחודים מוסיפין שפע באורות עליונים להשפיע בתחתונים, ועל דרך זה היה יציאת מצרים ביד חזקה וזרוע נטויה דהיינו יד חזקה לכפות הקטרוגים וזרוע נטויה להשפיע חסדים, וע"כ החכם שהוא חסדים פשוטים שואל מה העדות וכו' ר"ל דבלא"ה יהיה שפע רב, ואף אתה אמור לו כהלכות הפסח שצריך לבער חמץ ושאור המורה על הקליפות ואין מפטירין אח"ר הפס"ח אפיקומ"ן, דכתב בכוונות שהוא ס"ת חר"ן, ואפשר לומר מחמת שהוא גמטריא ד"פ די"ן וב' כוללים חמץ ושאור, אבל הרשע שהוא חפץ להעמיד הדין על תילו לכך שואל מה העבודה כו' שכל העובדא הוא בעיניו למותר, ואף אתה הקהה כו' כאשר ביארתי במ"א ובתורה כתיב תשובה אחרת לרשע ואמרתם זבח פסח כו' ואפשר דבתורה לא מיירי התם רק מדין קרבן פסח לבד וכאן מיירי מכל המצות של פסח ומצה ומרור.
<b>אופן</b> ג', מה חילוק בין שאלת חכם לרשע, ועוד דברשע לא כתיב לשון שאלה רק והיה כי יאמרו אליכם בניכם מה העבודה כו' והתשובה לזה ואמרתם זבח פסח כו' בפ' בא וגם לחכם יש תשובה אחרת בתורה בפ' ואתחנן ויצונו כו' לחיותינו כיום הזה כו'. והענין היא דידוע שכל מצוה יש בחינת עובדא וגם בחינת מחשבה שצריך לעשות בכוונה, שהעושה רק כמצות אנשים מלומדה הוא רק בעל כרחו ובלי חשק, והדמיון לזה מי שלוקח רפואות תתעב נפשו מלשתותן רק אם יודע ענין הרפואות והמינים שנתערבו שם או שעושה אותם בביתו ע"פ הרופא אז אינם נתעבים בעיניו כ"כ, ויתר על כן הרופא עצמו כשצריך ליקח רפואות שיודע הטעמים וסגולת הרפואות שע"י יעלה ארוכה למחלתו וע"כ שותה אותם בחשק גדול, כמו כן במצות התורה כשיודע הטעמים אז מקיים אותם בזריזות וחשקות. והנה כל מצוה יש בה ענינים הרבה כמו פסח מצה ומרור דהוראתם על מה שכבר נעשה דפסח מורה על שפסח על בתי בני ישראל כו', מצה על שלא הספיק כו' שהיה ג"כ נס גדול שנתקבצו מכל ארץ גושן לשעה חדא כמ"ש על כנפי נשרים, ומרור מורה על העבדות בפרך, וע"י קיום ג' מצות הללו יש הוראה שאנחנו מאמינים ומעידים על אמיתת הדברים, ועוד יש טעם בדברים הללו שיש בהם תועלת ג"כ בזמן הזה דהיינו ע"י פסח שהקב"ה נגלה בכבודו ובעצמו מזה נלמוד שהש"י משגיח בתחתונים כמ"ש דע מה למעלה ממך כו' שיהיה האדם תמיד הולך ובא בעול מלכות שמים, ומצה על ענין זהירות וזריזות למצות, ומרור על קבלת היסורין כמ"ש כ"ז.
<b>וזהו</b> שאלת החכם שהוא הרואה את הנולד ורוצה לידע כל שרשי הדברים ועל כן שואל מה העדות ר"ל על מה מורה הענין על העבר, וגם החקים הם הסודות שאי אפשר להשיג על בורים, וגם המשפטים שהם הטעמים מה שמועילין עכשיו, ועל זה השיב בקיצור שיאמר לו הלכות הפסח עד אכילת אפיקומן, ובמקרא כתיב לעשות כל החקים האלה לחיותינו כו' ר"ל שאפילו החקים נעשה בחשקות וחיות גדול, אבל הרשע אינו שואל כלל כי אינו מבקש תשובה לדעת להשכיל להטיב רק כי יאמרו אליכם בניכם כו' שהוא מקטרג על העבודה להקל מעליו משא העבודה, וע"כ במקרא לא נכתב לו שום תשובה רק ואמרתם זבח פסח כו' ר"ל שאתם בעצמיכם יש לכם לדעת זה ולא כתיב ואמרתם אליו כי אל תען כסיל, רק בעל ההגדה משיב לו להקהות שיניו.
<b>אין</b> מפטירין אחר הפסח אפיקומן. עפמ"ש (שמות לד יז) אלהי מסכה לא תעשה לך את חג המצות תשמור, צ"ל ההמשך זה לזה, עפמ"ש בפרק ה' דאבות [פ"ה יט] כל מי שיש בו ג' מדות הללו מתלמידיו של אברהם אבינו כו' עין טובה ונפש שפלה ורוח נמוכה כו', דגבי בלעם מצינו ג' מדות רעות שהיה עין רעה עפמ"ש (במדבר כד ב) וירא את ישראל שוכן לשבטיו ותהי עליו רוח כו', דהכונה מאחר שלא היה יכול לקללם בפיו רצה עכ"פ לראות אותם ומאחר שהיה רשע ידע שראייתו יזיק להם, אבל מיד ותהי עליו כו', עפ"י והנה טוב מאוד כו' שבכל יום נאמר וירא אלקים כי טוב שע"י ראיית הש"י הי' טוב ואח"כ וירא אלקים כו' עוד והיה טוב מאוד, וגם היה נפש רחבה ורוח גבוהה כמ"ש המפרשים, וע"כ צריך האדם להתדבק במדות טובות והסתפקות, עין טובה וגם נפש שפלה שלא לבקש תאות מותרות, וזה אין מפטירין אחר הפסח אפיקומן ר"ל שהפסח נאכל על השובע לא יבקש מעדנים להמשיך עוד תאות המאכלים, כי צדיק אוכל לשובע נפשו.
<b>ועוד</b> יש בזה גם כן עון ע"ז כמ"ש לא יהיה בך אל זר כו', כי הלהוט אחרי עניני עוה"ז אי אפשר לו להתפלל בכוונה וכ"כ בשאר מצות מחמת שאינו בעל בטחון ואמונה, וע"ז מורה המצה על הכנעה והסתפקות וזה שאמר אלקי מסכה לא תעשה לך כמ"ש ש"ב הרב מוה' שמעון אדערבארג זצ"ל על הצילני מדמים אלקים (תהלים נא טז) שלא תהיה פניה אחרת בעבודתך בשביל ממון רק תרנן לשוני צדקתך שתסתפק במה שחננך השי"ת, וז"ש מסכה לא תעשה לך שלא תפנה לבך לע"ז בשביל ממון והסגולה לזה ע"י שחג המצות תשמור שתרגיל עצמך בהכנעה והסתפקות.
<b>רשע</b> מהו אומר מה העבודה הזאת לכם כו', ולפי שהוציא את עצמו מן הכלל כפר בעיקר כו' לי ולא לו כו', והקשו המפרשים דהא גם החכם שואל כן ומהו ענין האפקורסות בזה, ועוד יתר דקדוקים כאשר יבוארו, ונ"ל לישב ונפרש ג"כ ואתחנן אל ה' בעת ההיא כו' אתה החלות כו' אעברה נא כו' ליישב קושית המפרשים למה דוקא בעת ההיא וגם מה ענין שבח של אתה החילות לכאן לתהלה זו, וביאור הענין עפימ"ש חז"ל הרשעים מלאין חרטות, וצריך ביאור דהא כיון שעבר אדם עבירה ושנה בה הותרה לו ואיך יתחרט כיון שנעשית לו כהיתר, והנ"ל דהנה בנוהג שבעולם כשאדם מתעסק באיזה משא ומתן ועושה חיל ומצליח אומרים עליו שהוא חכם גדול ואיש חיל שהתחכם כל כך והגדיל לעשות כזאת וגם הוא בעצמו מתגאה על כוחו ועוצם ידו ומי כמוהו זריז ונשכר, אמנם כשלא יצליח בעסק ההוא אומרים עליו שהוא סכל ונמהר להתעצם בעסק שאינו יכול לעמוד בו וגם הוא בעצמו מתחרט על שלא עשה באופן אחר להצליח, הנה כי כן היא מדת הבוערים ועובדי אדמה אשר לא ידעו את ד', ואולם לא כאלה חלק המאמינים ובוטחים בד' ובישועתו באמת ותמים כי לא יגבה לבבם אם יצליחו ולא ירך אם יפסידו ולא יתחרטו לעולם על פעולתם בעסק משא ומתן ומאמינים שלא יגעו לריק ואם התעסק באופן אחר גם שם לא תמצא ידם תכלית יותר כמו עתה, וע"ז אמר הרשעים מלאים חרטות מחמת שאין להם אמונה שהכל מן השמים יתחרטו לעולם על פעולתם, ולמען השתרש בלבבינו האמונה שלימה ובטחון באמת שהכל בידי שמים. ועל כן כשהיינו בארץ מצרים היינו משוקעים מאד בתועבות לעבוד את המזל שהכל בדרך הטבע לכן הביאנו אל המדבר אשר אין זרע ויבול ומים אין לשתות ונתן לנו את המן לחם מן השמים בכל יום ויום דוקא ולא על חודש ושבוע בפעם אחד בכדי שנרגיל את עצמינו במדת האמונה והבטחון.
<b>וזה"ש</b> רשע מהו אומר, אל הצדיק, כמצחק על מעשיו ואומר מה העבודה הזאת לכם, למה אינכם עוסקים במשא ומתן בתחבולות כמונו רק שאתם כסילים ועצילים, וע"ז אמר לכם ולא לו דמכלל דבריו נשמע שהוא אומר כחי ועוצם ידי שהוא חכם וזריז וכפר בעיקר שהוציא עצמו מן הכלל השגחה פרטית שעל ישראל, ואף אתה הקהה את שיניו ואמור לו הלא בעבור זה עשה ד' לי בצאתי ממצרים שעל דעת זה הוציאנו להשריש בלבבינו אמונה ואילו היה שם לא היה נגאל כי לא נתפעל בלבו שום אמונה באכילת המן וביציאת מצרים.
<b>וזה"ש</b> ויענך וירעיבך ויאכילך את המן אשר לא ידעת, וקשה מה טובה זו שהתפאר עליהם שעינה אותם והרעיבם, ועפ"י הנ"ל אתי שפיר דהנה אמרו חז"ל (סנהדרין כו:) מחשבה מועלת אפילו לד"ת, פירש"י ותוס' כשאדם מחשב בדעתו להרויח באיזה משא ומתן עפ"י הרוב המחשבה משקרת ולא יעשה חיל, וכן עינינו רואות כי רבות מחשבות בלב איש ועפ"י הרוב באותו עסק שאדם סובר להרויח לא יעשיר ולא יקום והי"ת מפרנסהו ומזמין לו פרנסה ממקום אחר באופן שלא עלה בדעתו כלל, ובאמת הדבר קשה כיון שעכ"פ השי"ת נותן לאדם אכלו בעתו מה איכפת לו ולמה לא יתן לו באותו עסק שאדם מחפש אחריו וסומך עליו ולמה יעציבהו שלא תתקיים מחשבתו, אמנם טעם הדבר נ"ל שיהיה בעל בטחון ולא יאמר כחי ועוצם ידי עשה לי וכו', וכ"כ התנהג הקב"ה עם ישראל שלא כדרך הטבע שדרך חיל ההולך ממקום למקום להוליך עמו כל פרנסתו אבל להישראל לא נעשה כן רק הרעיבם והצמיאם עד שהתלוננו ואז נתן להם מאכל אשר לא עלה בדעתם כלל כדי שידעו כי על כל מוצא פי ד'.
<b>וזה"ש</b> ויענך וירעיבך שמתחילה הרעיבך עד שלפי דעתך לא היה שום מזור ותרופה ומנוס ובאמת היה לבבם מרה מאוד על עצמם ונשיהם ובניהם למות ברעב רק שבאמת נתכוונו לשם שמים כמ"ש ויאפו את הבצק אשר הוציאו ממצרים עוגות מצות, ומנעורי היה קשה לי על אותו הנס שנאפה בחום השמש ובאמת דבר זה שלא כדרך הטבע שיהיה נאפה על חום השמש ובמהירות כל כך תלוש בצק עד חימצתו ולמה זה כלל, וניחא לי שבאמת הישראל היו בהולים לצאת ממצרים מחמת אהבת המקום שהיה בוער בלבם, וזה היה החסד נעורים שהזכיר הנביא שהרבה שלא היה עליהן שיעבוד ומחמת זה קצתן לא רצו לצאת ואותם שיצאו היו בדביקות גדול להמשך אחרי השי"ת בלבד ולא שמו לבם כלל על עניני העוה"ז להכין צידה לדרך וגם הבצק שהוציאו עשו רק שלא ישאר להמצרים כי היה בו קצת קדושה שנעשה ע"י ישראל, ולכן נאמר אשר הוציאו ממצרים בשכבר ידענו שלא היו במקום אחר ובדברינו מבואר הייתור, ולכך לא אפו אותו על האור ולא רצו לעשות שום התעסקות לצרכי עולם הזה והוצרך הקב"ה להוציא החמה מנרתיקה לעשות נס גדול כזה, אח"כ כשנרעבו מאוד נתן להם את המן אשר לא ידעו ולא שמעו את שמעו מעולם מאבותיהם ולא עלה בדעתם כלל שזה אפשר להיות ולמען נסותך שתהיה בעל בטחון ותוכל לעמוד בנסיון.
<b>והנה</b> כל זה כשיש לאדם איזה משא ומתן שמשתכר בו דומיא דאכילת מן, אמנם בארץ ישראל שהיה להם שדות וכרמים ופרנסתם בטוח איך יהיו בעלי בטחון, אמנם לא הוצרכו לזה בעבור שכבר עמדו בנסיונות וראו את מעשה ד' הגדול וכל אותן מ' שנה שהיו במדבר לא ראו בטובה, ופעם היו נימוקים ותיכף כשסרו מאחרי ד' שלטו בהם שפטים הרעים כנודע, ואח"כ הורם קרנם ונצחו לסיחון ועוג שלא כדרך הטבע.
<b>והנה</b> משה רבינו ע"ה שהיה עניו מאוד וראה את עצמו כגרוע מכולם ושפל אנשים שבכל ישראל, וע"כ כשהוקשה לו הדבר מפני מה השי"ת אינו שומע לתפלתו להכניסו, שפט על עצמו שאפשר מחמת שלא יהיה בעל אמונה ובטחון בארץ ישראל וכנ"ל, וזהו אמרו ואתחנן אל ד' בעת ההיא שכבר ראיתי כל מעשה ה' הגדול וקבלתי הכל אם טוב ואם רע, ואומר ד' אלקים שכבר נתאמת אצלי מדת הרחמים ומדת הדין אתה החילות להראות את עבדך את גדלך דהיינו מדת טובך וחסדך וגם את ידך החזקה מדת הדין וא"כ כבר נתאמת ונשתרש בלבבי אשר מי וכו' שיעשה כמעשיך וכגבורתך שאתה הוא הפועל ועושה וגוזר ומקיים ולכך אעברה נא כי לא אשכח מלהאמין בך, וייתור מלת לאמור יש טעם בדבר וסגולה בתפלה להכניסה במאמר שיהא בקשתו מבואר בקרא או שיהא בטעם וסברא כדי שלא יהיה עליו קטרוג, וכ"כ מצינו הרבה אצל תפלת הקדושים הקדמונים.
<b>תם</b> מה הוא אומר מה זאת כו', כי תם הוא מי שאינו חסר לנפשו כלום וכמ"ש על אמר רבי אלעזר בן עזריה הרי אני כבן שבעים כו' כאשר ביארתי לעיל, ואמרת אליו בחוזק יד כו' על דרך שביארתי בפסוק עני ונכה רוח כו' דעני נזהר יותר במצות עשה ועשיר במצות לא תעשה ע"ש באורך.
<b>ושאינו</b> יודע לשאול שהוא בעל בטחון גדול ואינו שואל ומבקש כלום כי מקבל הכל באהבה את פתח לו כמ"ש בס' נועם אלימלך על פסוק רצון יריאיו כו' שהקב"ה מתאוה לתפלתן של צדיקים, וז"ש במדרש מה תצעק אלי כי אינך צריך לתפלה וכבר נאמר והיה טרם יקראו כו' והיינו שכוונת הקב"ה היה שהם בעצמם יתפללו וכמ"ש ויזעקו בני ישראל אל ה' אבל משה לא הוצרך להתפלל, וז"ש בעבור זה עשה כו' בצאתי ממצרים שהי' חפץ בתפלה.
<b>יכול</b> מראש חודש כו', ר"ל שבוודאי היה יכול להתחיל יציאת מצרים מר"ח שמאז שואלין ודורשין לכ"ע אך תלמוד לומר ביום ההוא ר"ל שדרשו על היום על לבבך שבכל יום יהיו בעיניך כחדשים, ולכך אין לו להתחיל מקודם שאם כן אחר כך בגוף הזמן בי"ד לא יהיה בעיניו כחדשים, יכול מבעוד יום ר"ל בכל זמן שהשי"ת משפיע עליו טובות, תלמוד לומר בעבור ז"ה כו', ר"ל י"ב תיבות של ק"ש וברוך שם כבוד מלכותו לעולם ועד, שיש בהם יחוד דין ורחמים, וז"ש מצה ומרור מונחים לפניך שמקבל הכל באהבה.
<b>ברוך</b> שומר הבטחתו כו', עפימ"ש וילכו ויעשו בני ישראל כו' כן עשו, שנתקשה רש"י בביאורו ומ"ש דקאי על משה ואהרן קשה יותר דפשיטא שהם בעצמם קיימו המצות דפסח, ועוד קשה דכבר הם בכלל בני ישראל, אבל הנ"ל עפימ"ש תתן אמת ליעקב כו' וכמ"ש בשם הה"מ מדובנא, ותוכן הדבר שלאברהם היה חסד אבל ליעקב היה רק אמת, והנה כבר כתבתי ביציאת מצרים שלכאורה היה חובה עליו להוציאנו, וא"כ אין שבח בזה שקיים הבטחתו, אבל האמת שהקב"ה דלג הקץ והתחיל מבין הבתרים והיינו מחמת חבתו לישראל עשה תחבולות שיקדים ההבטחה להשלימה ושומר היא לשון המתנה שהיה ממתין ומצפה אימתי יבוא ויגיע זמן הגאולה, וז"ש ברוך שומר הבטחתו לישראל ר"ל שאע"ג שעל עצם הגאולה לא היה מגיע לו כל כך ברכות והודאות מ"מ על זה מחויבים אנחנו להודות על שמירתו ההבטחה כלומר שעשה תחבולות לקרב הקץ, וזהו שהקב"ה חישב את הקץ שהיה מחשב לקרבו ע"י שצירף להשעבוד אותן השנים מיום ברית בין הבתרים.
<b>והנה</b> כמו כן התחייבותינו לעבודת הבורא, ידוע שאין חסידות כתחלתו וזה ביאור הפסוק (תהלים לג כב) יהי חסדך ה' עלינו כאשר יחלנו לך דהיינו כשאדם מקבל על עצמו איזה הנהגה טובה הנה בתחלה היא בחשק גדול לשמה, אבל אח"כ נעשה מזה הרגל וכמצות אנשים מלומדה, וע"ז דרשו [ספרי פ' עקב] ע"פ היום על לבבך שבכל יום יהיו בעיניך כחדשים, והנה כמו כן בענין קרבן פסח שבעת ההיא היו ישראל ערטילאין מכל המצות ובוודאי נכספה נפשם מאוד בהתלהבות גדול לקיים מצוה זו שהיה בה מסירות נפש שלקחו הע"ז של המצרים ושחטו וצלו, וכאשר ביארתי במ"א [בפרשת בא ד"ה אמנם לזה] ובעבור שלא יעלה על הדעת שאחר כך ברבות השנים לא עשו בזריזות כל כך לשמה כמו בתחלתו ע"כ העיד הכתוב וילכו ויעשו בני ישראל ר"ל כמו שתחלת העשיה היה כאשר ציוה ה' את משה דהיינו לשמה ובתם לבב כן עשו לדורות כל עשייתם בפסחים הבאים אח"כ הי' הכל באופן הזה ולשם שמים.
<b>והיא</b> שעמדה כו', מה שתקנו לאחוז הכוס כשאומרים בשורת הגאולה היינו הגם שהכו"ס גימטריא פ"ו שהוא שם אלקים מדת הדין רק כשתשימו על ה' אצבעות נעשה צ"א שהוא הוי"ה אדנ"י ונמתקין הגבורות בחסדים וממשיכין גאולה וישועה.
<b>ארמי</b> אבד אבי וירד מצרימה כו', נ"ל ביאור הכתוב והדרש ביארתי עפ"י משל שסוחר אחד לן בדרך ונזדמן שם איש אחד שהיה גנב גדול וידע הסוחר שלא יוכל להשמר ממנו, גם היה ירא לגלות את עצמו להאכסניא שמא גם הוא חולק עם הגנב ונתחכם הסוחר ונתן מעותיו בתוך אמתחות הגנב וכאשר קם הגנב בלילה לחפש אחר המעות לא מצאו שבכל מקום חפש ולא אצל עצמו וכשהבוקר אור הלך הסוחר אל השופט וסיפר שנגנב ממנו מעותיו וכך וכך מטבעות היו שם מכל מין ומין ומיד הלך השופט לחפש וימצא באמתחות הגנב ולא זו בלבד ג"כ כל הגניבות שנעשו משנים קדמוניות, וזהו הנמשל שעל יעקב היה עומד מקטרג ועבדום וענו אותם ולא היה רוצה לשעבד תחת יד שר של כנען כי גם ידו עם הגנב וע"כ ירדו לאמתחת הגנב כי בכאן יהיה סבור שבודאי לא יצאו שאפילו עבד לא היה יכול לברוח ממצרים.
<b>וזהו</b> ארמי אבד אבי כי אבי נאבד ממנו שלא היה יכול למצאו ואיך היה זה כי וירד מצרימה שירד לאמתחת הגנב, אבל כשהבוקר אור הלכו להשופט ותעל שועתם אל אלקים ואמרו סימני המטבעות אלה ראשי בית אבותם כהנים לוים ישראל זקנים נביאים ואז וידע אלקים נתוודע הגנב ולא זו בלבד שישראל יצאו משם אלא אפילו כל מה שנשתקע בטומאה מימות דור אדם ואנוש ומבול הכל הוציאו ממצרים כידוע מה שאמרו ז"ל על ואחרי כן יצאו ברכוש גדול.
<b>אופן</b> ב', על פי כי ביום הזה יכפר כו' (ויקרא טז ל) ועפ"י ונסלח כו' וכל עדת בני ישראל ולגר הגר בתוכם כי לכל העם בשגגה (במדבר טו כו), דיש ב' עניני תשובה מאהבה ומיראה והכל עושין מיראה אפילו גר הגר שאין לו שכל לעבוד מאהבה, וע"כ מבקשין מאחר שכבר הם כשגגות ימחלו ג"כ השגגות, והחילוק הוא כשעושין מאהבה מתחילין מקודם כמ"ש זה השער כו' וזהו יכפר כו' מכל חטאתיכם כו' אזי לפני ד'.
<b>ולהבין</b> ג"כ תיבת ביום שאמרו חז"ל עצומו של יום מכפר נ"ל ליישב (ג"כ נוסח ספרד שאומרים סליחת העון הזה ומקרא קודש כו' שמורה על שמות הקדושים המרומזים שבזכותם יכפר והיינו בדרך רמז ועיי"ל) עפימ"ש בפיוט דר"ה שפרו מעשיכם כו' ותיטב לד' משור פר קדוש, עפימ"ש בפ' תצא אשר לא יהיה טהור מקרה לילה כו' ובא השמש כו', ועפמ"ש כמה גדולים נמוכי רוח כאלו הקריב כל הקרבנות כי זבחי כו' רוח נשברה כו', עפימ"ש במדרש כונן דענוה כמו תענית שנאמר ישבע בחרפה, ועי' בס' נועם מגדים עמ"ש הא דמצי לצעורי כו' דהפי' הוא להיפך שאינו יכול להקטין את עצמו ולהיות נקרא חוטא דבלא"ה יכול היות קדוש שהש"י שוכן את דכא.
<b>ובתוספת</b> ביאור עפמ"ש (ירמיה ב לה) הנני נשפט אתך על אמרך לא חטאתי, וכ"כ בנועם מגדים פ' שמיני עפימ"ש חייבי חטאת אין ממשכנין (ערכין כא.), וע"כ צ"ל מה שהקב"ה מעניש הוא מחמת שאין מכירין חטאם כמ"ש תוס' רפ"ג דכריתות וע"כ עיקר העונש על שאין מתוודין, וז"ש הפוך בה כו' כאשר ביארתי במקום אחר, וע' בהרי"ף שכ' עמ"ש הנעלבין כו' כצאת השמש דהשמש שתקה להלבנה, וז"ש ובא השמש כו' כמ"ש בנועם מגדים פ' אמור ע"ש.
<b>והנה</b> כמו כן בעבירות שבין אדם לחבירו צריך להיות עניו ומוחל עלבונו באמת ולא לפנים לבד כמ"ש על אל תרבו תדברו גבוהה גבוהה וכו', עפי"מ שביארתי כבר [לעיל דרוש ז לר"ה] על ב' שינוים שאומרים בקדיש לעילא ולעילא מכל ברכתא ובשאר ימים אומרים לעילא מן כל ברכתא, והיינו שהעולם טועין שבימים הללו צנועין והולכין לבהכ"נ ונזהרין בשאר מצות ואח"כ בכל ימות השנה חוזרין לסורן והוא טעות שאין חילוק כי התורה נצחיות כל מה דאמר רחמנא לא תעביד הכל חד הן בימים נוראים הן בכל השנה רק החילוק הוא שבימי נוראים יש יראה יותר מפחד הדין, ומרויחין בזה שיש אחדות וכל המעביר על מדותיו כו' וגם שהתפלות נתקבלין יותר שכל אחד מתפלל בשביל חבירו וגם שמכולן נעשה כתר וכל אחד משלים חסרון חבירו מה שאין כן כשכל אחד בפ"ע הגם שמתפלל בכונה גדולה מ"מ אין אדם בלי חסרון וע"כ אינו יכול לעלות כל כך, וזהו לעילא ולעילא מכל כאשר ביארתי במ"א.
<b>ולתוספת</b> ביאור כי בכל השנה הוא רק במעשה ולא במחשבה שרוב המצות והתפלות הם רק כמעשה אבותיהם ועפ"י ההכרח בלי כוונה ויראת שמים משא"כ בימים נוראים שהיראה מוטלת על האדם כי הזמן גורם מפחד הדין ומתפללין בכוונה ועושין במחשבה ובמעשה, וזהו אל תרבו תדברו גבהה גבהה דהיינו שבכל השנה אין רשות לומר לעילא ולעילא רק כי אל דעות ד' ולו נתכנו עלילות דהיינו שעובדין במחשבה ובמעשה אז העבודת הבורא הוא לעילא ולעילא כו' (ועל לא החזיק לעד אפו כו' ועל כמו הרה כו').
<b>וזהו</b> שאמר שפרו מעשיכם כדי שברית האחדות יהיה לו קיום ואז נאקתכם יאזין שחקים שפר ששוחקין מן לצדיקים דהיינו כל השפעות וטובות שהש"י יקבל תפלתכם בעצמו ולא ע"י שליח וגם תרוויחו בזה כי תיטב לד' משור פר ר"ל שלא תצטרכו לקרבנות או לתעניות להיות קדוש כי גם עם האכילה יוכל להיות קדוש.
<b>וז"ש</b> כי ביום הזה יכפר כו' דהיינו במדת השמש שמורה על הכנעה, ואז לטהר אתכם מכל חטאתיכם שכל אחד מתקן פגם חבירו ואז לפני ד' תטהרו שיהיה עליכם השראת שכינה ע"י האחדות, וז"ש כמה גדולים נמוכי רוח כו' מקריב עולה שכר עולה בידו כו' אבל מי שדעתו שפלה עליו כאלו הקריב כל הקבנות שנאמר זבחי כו' רוח נשברה כו', ועפמ"ש דכיסוי דם הוא עפר למטה עפר למעלה בדרך רמז לכסות הדין צריך להיות עפר למטה ואז גם למעלה אין מדקדקין אחריו.
<b>אמנם</b> עיקר הדבר תלוי במחשבה שצריך להיות בלב ולא לפנים כנ"ל, וכן לענין עבודת הבורא צריך לטהר המחשבה כמ"ש ונשמרת המקרא הזה נאמר על ענין אשר אנו מתפללין סתום פיות משטינינו כו', וצ"ל מנין יהיו המקטריגים כ"כ, אבל הענין עפמ"ש מה יתאונן כו' גבר על חטאיו שכל העושה עבירה ר"ל בורא מקטרג והם מצערין האדם בזה ובבא וכדאיתא בגמ' כי הצלת נפשי ממות כו' שיש ג' עונשין הא' הוא מי גבר יחיה ולא יראה מות שבעת ההיא נמאסין כל התענוגים שעשה לו בחייו וכתיב על זה יתפלל לעת מצוא זו מיתה כו', והב' היא גהינם ששם ז' מדורים ומלאכי חבלה ודנין האדם בלא רחמנות כמ"ש לא ישברו יורדי בור כו', והג' היא הגלגול וכף הקלע שהנשמה נמסרת למחבלים והם בעצמם העבירות שעשה כמ"ש פועל אדם ישלם לו כו' גמול ידיו יעשה לו כו' שהם נוטלין נקמתם ממנו באכזריות רב מחמת שעשה מחבלים הללו.
<b>ועל</b> זה אמר דוד (תהלים נו יד) הצלת נפשי ממות שהוא חי וקיים, את עיני מן דמעה אלו יורדי גהינם שמורידים דמעות כמעין, כמ"ש לולא האמנתי כו', את רגלי מדחי כו' הוא כף הקלע כמ"ש את נפש איבך יקלענה כו', וז"ש כי תצא למלחמה נגד האויב הגדול היצה"ר ונשמרת מכל דבר רע מהרהורין בישין שזה ג"כ מבטל האחדות שע"כ מתפללין לקבץ נדחים הניצוצות הקדושות ע"י עון קרי ר"ל כידוע והעולם סוברין שאין בו עבירה מחמת שהוא בשוגג או באונס מקרה לילה אבל באמת תחלתו בפשיעה ע"י הרהורי עבירה, וזה היה ענין גלות מצרים להוציא הנצוצות שנפלו ע"י אדם הראשון כל אותן ק"ל שנה, וז"ש אשר לא יהיה טהור כו' ורחץ בשרו במים כו' שמורים על הכנעה למדת השמש כנ"ל בס' נועם מגדים.
<b>וז"ש</b> ולקחת מראשית כו' דהיינו המחשבה שנקרא ראשית אשר תביא מארצך הן במילי דעלמא בעבירות שבין אדם לחבירו והן במילי דשמיא שלא להרהר בדברי תפלות רק בדברי תורה ושמת בטנ"א גמטרי' ששים מסכתות וענית תהיה בהכנעה ואז ואמרת לפני ד' שיהיה כל אמירתך קרובה אל ד' ששוכן את דכא, ארמי שהוא היצה"ר אובד אבי המחשבה שנקרא אבא, וגם י"ל דקאי על אדה"ר כנ"ל וע"כ וירד מצרימה שהיה גלות מצרים, ועתה הנה הבאתי את ראשית כו' שאני מקבל עלי שלא ללכת בתר הרהורין בישין והשתחוית לפני ד' שתהי' נכנע לפניו כו' ואז ושמחת בכל הטוב כו'.
<b>ויאמרו</b> אל פרעה לגור וכו', נ"ל עפימ"ש לעיל שע"י הדינין מעלין הניצוצות הקדושים דכל הרוצה להגביה את חבירו צריך להשפיל את עצמו וע"כ צריך לבא לידי קטנות כמו"ש (משלי כד טז) כי שבע יפול צדיק וקם, דהיינו בכל עניני השבע מדות הנפולים להגביהם ולתקנם בשרשן, וכל זמן שישראל עושין רצונו של מקום אז הם ממשיכים אליהם כל מה שצריכין לתקן אבל כשאין עושין רצונו של מקום צריכין להגלות לחפש אחר העבודה כמ"ש (הושע ב כה) וזרעתיה לי בארץ אדם זורע סאה בשביל שיקצור כמה כורין, וזה"ש לא גלו ישראל רק בשביל שיתוסף עליהם גרים (פסחים פז:).
<b>וזה</b> לגור בארץ באנו לשון גורו לכם שיביאו את עצמם למדת היראה, כי אין מרעה לצאן שידוע שענין הצאן של יעקב ומשה היו נצוצות קדושות, אשר לעבדיך שאנחנו עתה בחי' עבדים ולא בחי' בנים, כי כבד הרע"ב גימ' עב"ר והיינו אחוריים דאלקים שקשה לחבר וליחד שם, אבל במצרים היה שב"ע גימט' עב"ש והוא מלוי אלקי"ם גימט' שם מצפ"ץ החילוף של שם הוי"ה בא"ת ב"ש והוא רחמים.
<b>במתי</b> מעט כו' שבמצרים היו רק בחי' נפש וז"ש בשבעים נפש כו' ואע"ג שאחר כך נתרבו כדכתיב פרו וישרצו כו' מכל מקום היו רב בכמות אבל לא באיכות וכמ"ש לקמן רבבה כצמח השדה, אבל עכשיו אחר יציאת מצרים שמך ככוכבי השמים שהם רבים באיכות וז"ש לרוב שיש להם שליטה על הנהגת העולם.
<b>ויהי</b> שם לגוי גדול כו' מצוינים, ר"ל שהיו ניכרין במלבושיהם והנהגותיהם דאם לא כן לא היו ניכרין שהם גוי גדול ומדכתיב ויהי שם לגוי גדול משמע שגם במצרים היו ידועים אומה בפני עצמה, וזה הועיל להם לגאולה כמ"ש בשביל ג' דברים נגאלו כו' שלא שינו מלבושיהם והסגולה מזה שענין זה מקרב הגאולה אע"פ שאין בהם זכות, מחמת שהקב"ה עושה בשביל כבוד עצמו כמ"ש ואעשה למען שמי לבלתי החל בגוים כו' אבל כשאין מכירין אותן שהם ישראלים אין בזה חילול השם כי אין ניכר מי [כי] הם בגלות.
<b>ובני</b> ישראל פרו וישרצו כו', ותמלא הארץ אותם, כבר ביארתי הדקדוק שהול"ל וימלאו את הארץ, [וי"ל] שהכתוב בא ללמדנו שהיו משוקעין בתועבת מצרים באופן שארץ מצרים וקליפותיה מלאה אותם, ובס' בינה לעתים [ח"א דרוש א לשה"ג] כתב עפי"ז שהיה בהם ג' מדות קנאה ותאוה וכבוד, דהיינו פרו וישרצו על התאוה, וירבו הוא על הכבוד, ויעצמו במאוד הוא הממון כמ"ש ובכל מאודך, והלכתי בעקבותיו לבאר בענין השלשה אותות שהראה הקב"ה ביד משה דהיינו בהנחש ואח"כ בהצרעת ובמים שנהפכו לדם, והענין הוא שהקב"ה הראה להם במה שפגמו דהיינו הנחש מורה על הקנאה כמ"ש שנתקנא בחוה, והצרעת מורה על הגיאות שלכך הוצרך המצורע להטהר בעץ ארז ואזוב שאם נתגאה כארז ישפיל א"ע כאזוב, וכמש"כ בס' כלי חמדה ע"פ ונעמן היה גדול כו', והמים מורים על התאות כידוע מיסוד המים, ונהפך לדם כמ"ש (עי' שבת קנב.) אשה נאד מלא רוח ופיה מלא דם.
<b>ובאמת</b> ג' עבירות הלו קשים מאוד ונמצאים בהרבה בני אדם העוסקים בתורה ומצות ונכשלים בג' עבירות הללו, ולזה אמרו חז"ל שקטרגו מלאכי השרת הללו עובדי עבודה זרה והללו עע"ז, ובאמת יפלא איך יתכן שישראל שיצאו ממצרים למדבר ונאמר עליהן זכרתי לך חסד נעוריך כו' שיהיו עע"ז, ובפרט שכל הרשעים מתו בג' ימי אפילה ועבודה זרה שקולה כנגד כל העבירות, אבל הענין כמ"ש חז"ל (ע"ז ח.) ישראל שבחוץ לארץ עובדי ע"ז בטהרה הן, וכבר ביארתי כמו כן על המכוונים בפסוק פותח את ידיך כו' לפי שמסוגל לפרנסה, ובפסוק גדול ה' ומהולל כו' וכדומה להגיד שבחו של הקב"ה חוטפים כלאחר יד, וכבר הארכתי [מ"י פ' מקץ] שלפענ"ד אין מתפללין בפסוק זה על הפרנסה ושאין נכון כלל להטריד את עצמו בפסוקי דזמרה בעניני עוה"ז, רק הענין הוא לתת שבח והודיה להשי"ת הזן ומפרנס כו' ומלכותו בכל משלה להשגיח בתחתונים, וע"כ נאמר פותח את ידך כו' הב' יודי"ן של הוי"ה אדנ"י דהיינו מעילת העילות עד סוף כל דרגין.
<b>וזה</b> ביאור הכתוב (עמוס ד יג) יוצר הרים ובורא רוח ומגיד לאדם מה שיחו עושה שחר עיפה ודורך על במתי ארץ י"י אלקי צבאות שמו, דצריך ביאור התכת הכתוב וגם מ"ש בגמ' (חגיגה ה:) עבד שרבו מגיד לו מה שיחו תקנה יש לו, וכי היה ס"ד דר' אילא שאין הקב"ה משגיח על הדיבורים ומקרא מלא ודברת בם ולא בדברים בטלים ונאמר כי אלקים בשמים כו' ע"כ יהיו דבריך מעטים, ועוד שבוודאי ר' אילא לא שח שיחה בטילה ובפרט שדבר זה מסור ביד כל אדם ונקל לקיים יותר מכל המצות למה ירא וחרד כל כך, אבל ביאור הענין הוא דהנה חז"ל יסדו לנו בתפלת שחרית יוצר אור ובורא חושך אצל החושך בריאה לפי שהוא בלא חומר וצורה ואצל האור יצירה לפי שיש לו צורה בלא חומר, והחושך חשוב יותר מן האור לפי שמצמצם את עצמו כשמביאין אור מעט בבית נדחה חושך הרבה, וכ"כ ביארתי על פסוק וימש חושך שהחושך של מצרים היה בו ממשות ולא כשאר חושך שנדחה מפני האור לפי שהוא רוחני אבל החושך של מצרים היה גשמי ולא היה נדחה מפני אור, וכמו כן מצינו גבי מצות לא תעשה אע"פ שהם חמורים מן המ"ע שיש כמה מצות לא תעשה שיש בהם דין יהרג ואל יעבור וגם מחויב האדם ליתן את כל ממונו ולא יעבור על שום מצות ל"ת כמ"ש בש"ע א"ח סי' תר"ג משא"כ במ"ע, מ"מ עשה דוחה ל"ת, ע"כ אמרו בגמ' (עי' ברכות מג:) המתיהר דוחק רגלי השכינה שהשי"ת צמצם קדושתו בתוך העולמות וכשיש גשמיות וקליפות הרבה הוא מצמצם קדושתו יותר.
<b>וזה</b> שנאמר (ישעיה מא ד) מי פעל ועשה קורא הדורות מראש אני ה' ראשון ואת אחרונים אני הוא בעבור שהקב"ה מתאחד בעולמותיו מראש עד סוף כל דרגין, על כן המחשבה והעשיה של כל אחד באין כאחד אתערותא דלתתא, אבל מ"מ צריך להארה העליונה כי כשנופחין כל היום בגחלים עוממות שאין בהם נצוצי אש לא יבערו, וע"כ כשבא לאדם קצת שמחה בלבו בשעת העבודה ואינו יודע מהיכן בא לו הוא אתערותא דלעילא, וזה (תהלים צב ה) כי שמחתני ה' בפעלך באותו המחשבה הקדושה שהשפעת לי ביום השבת, שבכל ימות החול היה סבור שהכל גשמיות וע"כ במעשי ידיך ארנן שאוכל להודות לשם קדשך גם בכל התנהגותיך עמדי, וע"כ אצל הקב"ה נאמר בדבר ה' שמים נעשו, וז"ש לא איש אל ויכזב ובן אדם ויתנחם כלומר שאין שייך אצלו כלל להתנחם על דבריו, טעם הדבר כי ההוא אמר ולא יעשה שאינו צריך עשיה רק אמירה שתיכף שאמר הדבר נעשה, ודבר ולא יקימנה א"צ לקיים הדיבור כי תיכף ומיד נתקיים, וזהו מי פעל ועשה אצל מי הפעולה והעשיה באין כאחד היינו אצל קורא הדורות מראש היחיד ומייחד מראש כל דרגין עד סוף, ומחמת שאני ראשון ואת אחרונים אני הוא, הכל באחדות אחד, והיינו אותיות ראשונות של שם הוי"ה ואותיות אחרונות של השם הכל עולה מספר אני.
<b>הנה</b> מכל אלה יוכל אדם להבין איך לעצור פיו ולשונו לפני מלך הכבוד, וזהו כי הנה יוצר הרים שהרים שהם בעשיה מקבלין מהיצירה ובורא רוח שרוח שהוא מיצירה מקבל מהבריאה והבריאה והיצירה באין כאחד והכל באחדות מראש עד סוף איך שקדושת הקב"ה שופע בכל דבר גשמי וממילא מגיד לאדם מה שיחו שלומד לאדם איך להשמר בדבורו, כי הוא עשה שחר עיפה שמהחושך נעשה אור ודורך על במתי ארץ עד סוף כל דרגין, והיינו כי ה' אלקי צבאות שמו המושל בכל צבאי צביונין, וע"ז בכה ר' אילא ואמר עבד שרבו מגיד לו מה שיחו שמלמד אותו איך להתנהג בדבור ואעפ"כ אינו רוצה ללמוד ולהזהר תקנה יש לו.
<b>ואעבור</b> עליך ואראך כו', ואומר לך בדמיך חיי כו', נ"ל דהנה יש בני אדם שיש להם איזה הנהגה טובה כגון להתענות ב' וה' או ללמוד ח"י פרקים משניות בכל יום ומעולם לא שינה את תפקידו לבטל מנהגו והנה לפעמים צריך לעשות איזה דבר מצוה גדולה כגון הכנסת אורחים או ביקור חולים וכדומה ואם ירצה לעסוק אזי יתבטל מהנהגה ההיא אזי יאמר אל לבו איך אשנה את מנהגי הטובים ולי כך וכך שנים ומעולם לא בטלתי הנהגה זו וכמ"ש הרמב"ם בפירוש המשנה פ' חלק בענין הנביא, הנה בודאי האיש הזה בחושך הולך ואינו עושה המצות כלל בשביל כבוד קונו רק בשביל עצמו להתפאר בלבבו בהנהגה, שאם היה עושה בשביל לעשות נחת רוח לפניו יתברך שמו הלא הוא צריך להשכיל ולשית עצות שכל פעולותיו יהיו באופן שיהא נחת רוח לפניו ית"ש, דמצינו במילי דעלמא מתחלה נהגו הסוחרים ליסע רק ללייפציג ואח"כ כשהוחל יריד וויען הניחו הנהגתם ונסעו לוויען ואח"כ כשראו שהסחורה בלייפציג טובה יותר חזרו ליסע ללייפציג, והיינו משום שרואים על התכלית שאינו הנסיעה רק הריווח הבא אח"כ, כמו כן בעבודת הקודש שהעיקר היא הנחת רוח שעושין לפניו, וכ"כ שמעתי בשם הרב החסיד בו"ק מה"ר יעקב יצחק סג"ל ע"פ (דברים יב ד) לא תעשון כן לה' אלקיכם, שלא תאמר שתעשו דוקא כן כמנהג הזה וכנ"ל, ועל כן מי שיארע לו לפעמים שהוא משנה את הנהגתו אזי יש עליו הוראה נכונה שהוא עושה בשביל הקב"ה וממילא יש לו ג"כ שכר על ההנהגה הטובה שמוכח שגם היא היתה לכבוד קונו, משא"כ מי שמחזיק בהנהגתו דוקא ולא ישוב מפני כל יש כאן הוכחה להיפוך.
<b>והנה</b> מצינו גבי מצות ברית מילה שמחללין שבת אעפ"י שאיסור שבת חמור מאוד, וכמו כן בלקיחת הפסח שהיה באותו פעם בשבת היה חילול שבת בדבר ונתנסו ישראל בשתי אלה להיות הוראה נכונה שעושים אותו בשביל הקב"ה וכנ"ל וממילא יהיה להם שכר גם כן על שמירת המצות בהנהגתם כנ"ל. וז"ש ואעבור עליך ואראך מתבוססת בדמיך בשני דמים פסח ומילה, ואומר לך שאל ירע בעיניך הדבר שחללת את השבת כי אדרבא בדמיך חיי ע"י חילול שבת זה תזכה לקבל שכר על שאר השבתות ששמרת שזה הוראה נכונה שכל פעולתך הם לכבוד קונך וכנ"ל.
<b>אופן</b> ב', כפל הדבר ב' פעמים דקאי על דם פסח ודם מילה, וביאור הדבר דאין מזל לישראל וכשהן עולין עולין עד לרקיע וכן להיפוך, וע"כ צריכים להיות תחת השגחה פרטיות ועל זה מורה הפסח שהיה גילוי שכינה כמ"ש או הנסה כו' וכ"כ המילה שאנחנו מחותמין לו לעבדים וכל מחסורינו עליו ית"ש כמו האדון שמחויב לפרנס עבדיו, ועוד שמצד הטבע ע"י המילה מתישין כח אבר המוליד והוא מסוגל להרבות בנים כדמצינו אצל אברהם, וע"כ כשאמר להם פרעה ראו כי רעה כו' שהכוכב מורה על דם והריגה הפך הקב"ה לדם מילה, וכמו שביארתי כבר על פסוק (ויקרא כה ו) והיתה שבת הארץ לכם לאכלה, אע"ג שמצד הטבע יש בשמירת שבת חסרון כיס רק ע"י שיש בו הוראה שהוא בעל בטחון ממשיך עליו השגחה פרטיות, וזהו ואומר לך בדמיך חיי שע"י הדמים הללו אתה מוסיף חיות שאתה מתחזק בבטחון ואמונה, וז"ש (פסחים קיח.) קשים מזונותיו של אדם כקריעת ים סוף דהיינו כמו שבקריעת ים סוף היה נגד הטבע רק מחמת הבטחון והאמונה זכו לזה כמו שכתב רש"י כדאי הוא האמונה שהאמינו בי, כמו כן מזונותיו של אדם אע"ג שמצד הטבע אין מזל לישראל מ"מ ע"י הבטחון והאמונה יתוסף לו שפע.
<b>וז"ש</b> ושמרתם את חקותי כו' אשר יעשה אותם האדם וחי בהם כו' (ויקרא יח ה), עפמ"ש בס' תבו"ש על מה שאמרו חז"ל (מגילה לב.) כל הקורא פסוק בלא זמרה עליו הכתוב אומר וגם אני נתתי להם חקים לא טובים ומשפטים לא יחיו כו', ר"ל כשאומר הזמירות בלא כונה אין בהם חיות, וכבר בארתי על מה שאמר ר' עקיבא כל ימי הייתי מצטער על פסוק זה מתי יבוא לידי כו' (ברכות סא:) דהיינו שהיה ממתין ומצפה שיוכל להראות אהבתו להש"י בפועל ממש. וכמו כן אצל אברהם אבינו ששמח מאוד בדבר עקידה כאשר ביארתי במ"א.
<b>ועדיין</b> מצוה זו מוחזקת בידינו שכשאדם זוכה לקיים מצות מילה אינו חושש למה שמצערין את בנו ואדרבא שמח הרבה שזכה לזה וממתין ומצפה שיבא לידו ומפזר ממונו בשביל מצוה זו, וידוע דמילה נקרא חקה כמו שכתוב חק בשארו שם, ויעמידה ליעקב לחק, ושמירה היא לשון המתנה כמו שכתוב שמר את הדבר, וזהו ושמרתם את חוקתי שתהיו שמחים בחקים הללו וממתינין מתי יבואו לידכם לקיים ואפילו חקים שאין בהם טעם, והיינו באופן אשר יעשה אותם האדם וחי בהם שיהיה בהם חיות ובכוונה שלימה כנ"ל שלא יהיה כגוף בלא נשמה, ועוד שעי"כ יתוסף לו חיות כמ"ש לעיל על בדמיך חיי.
<b>וישימו</b> עליו שרי מסים למען ענותו וכו', דלכאורה הוא מיותר, ונ"ל עפמ"ש (קהלת י יא) אם ישך הנחש וכו' שאלו לנחש ארי דורס ואוכל וכו' מה הנאה שלך והשיב מה יתרון לבעל הלשון [דב"ר פ"ה], כי בעל לשון הרע הוא מבזה את עצמו דסהדי שקרי אאוגרייהו זילי וכמ"ש והושיבו שנים אנשים בני בליעל וכו' (סנהדרין כט.), כי מי שעושה רעה לחבירו שאין לו שום יתרון ענשו גדול יותר כמ"ש (משלי ו ל) לא יבוזו לגנב וכו' כי יגנוב למלא נפשו כי ירעב וכ"כ המצריים שעבדו בישראל רק לצערם ולא בשביל הנאת עצמם, דצריך להבין מאחר שעיר פיתום ורעמסס כבר היו בנויים ולא הוצרכו רק חיזוק כפירוש רש"י והיאך עסקו בעבודה זו כל השנים הללו ששים רבוא אנשים, ועל כרחך צריך לומר שבכל פעם סתרו מצד אחד ובנו מצד אחר, כי כונתם היה רק לצערם וליגעם, וזה"ש וישימו עליו וכו' זה היה רק בשביל לענותם בסבלותם ולא בשביל הנאת עצמם כי הלא בנו רק ערי מסכנות את פיתם וכו' שכבר היו בנוים רק חזקו אותם כנ"ל.
<b>ובזה</b> מיושב קושיית הרמב"ם דמה היה אשמת מצרים כל כך הלא היה גזירה מלפניו שישתעבדו כ"כ ולמה חיזק את לב פרעה להנקם ממנו, והלא היה יכול להוציאם בנקל שהשי"ת יתן בלב פרעה להוציאם לחפשי כמו שהיה בגלות בבל כשהגיע זמן הגאולה בכלות שבעים שנה העיר ד' את רוח כורש וכו', ולהנ"ל א"ש שהמצרים היו ראויים לעונש גדול על ששעבדו בהם כדי לרדותם בחנם, ולפי"ז נאמר ג"כ על הפסוק [בפ' יתרו] כי בדבר אשר זדו וכו', כי זה היה קשה ג"כ ליתרו, וכאשר סיפר לו משה כל התלאה אז אמר עתה ידעתי וכו' כי בדבר אשר זדו שהכל נעשה בדין צדק מחמת רשעותם אשר זדו לעשות כנ"ל.
<b>ויהי</b> בימים הרבים וכו', ויזעקו ותעל שועתם וכו' מן העבודה וכו' את נאקתם וכו', צריך להבין אריכות הלשון ושנויי הלשון במקראות הללו ומה חילוק יש בין זעקה שועה ונאקה, גם מן העבודה הוא מיותר.
<b>ונ"ל</b> דהנה אמרו חז"ל (ברכות כו:) תפלות כנגד תמידין תקנום, ונ"ל ביאור דבריהם האיך שייך זה לזה, דודאי אצל הקב"ה אין צריך שום תפלה שנאמר והיה טרם יקראו ואני אענה ורחמנא לבא בעי, ומ"מ האריכו חז"ל בתקנות התפלות וצריך שישמיע לאזניו ולדקדק בכל אותיותם כמו בקריאת שמע, ואע"ג שהעיקר הוא הכונה מ"מ הרהור לאו כדיבור דמי ואינו יוצא ידי חובתו.
<b>והענין</b> הוא דודאי רחמנא לבא בעי וכמו שהתפלל שלמה (מ"א ח כט) להיות עיניך פתוחות וכו' ושמעת אל תחנת עבדך ועמך וכו' אשר תדע את לבבו, אמנם כל זה כשהיה בית המקדש קיים ולא היינו צריכין לשום פרקליט וכמ"ש משה אם אין פניך הולכים וכו', שהיינו דבוקים בו ית"ש ולא תחת רשות אחרת ולא היינו צריכים לתפלה והכל היה נעשה ע"י הקרבנות שהם ביערו כל הקוצים והמקטרגים ובוקעים כל המחיצות על ידי ענן הקטורת, ותמיד של שחר כיפר על עבירות של לילה ושל בין הערבים על של יום, וע"כ נאמר הביאני אל בית היין דהיינו בית המקדש ודגלו עלי אהבה אל תקרא ודגלו אלא דלוגו אעפ"י שלא היתה תפלה בפה מלא רק הכינו את לבבם, אמנם עכשיו שאנחנו על אדמה טמאה ושערי תפלה ננעלו ואנחנו צריכין לפרקליטין ומליצין ומלאכי רחמים שיעלו תפילותינו ועל כן צריך להזהר להוציא בשפתיו כי המלאכים אינן יודעים מחשבות כמ"ש אפס לך לבד נגלו תעלומות, וגם צריך להתוודות ולהתחרט קודם התפלה שלא יבדילו העונות, ואחרי כל זאת כשהתפלה היא במקומה הראוי אז דנין אותה אם באה ממעמקי הלב שתקובל לפני הקב"ה.
<b>ולזה</b> נאמר תחילה ויאנחו וכו' ויזעקו, אבל זה לא הועיל כי זעקה היא קול בלי דבור רק ותעל שועתם פירוש הדיבור כמו ואל ישעו (שמות ח ט), ושוע אל ההר (ישעיה כב ה) וכאלה רבות שפירושו דבור, ואמר דמה שהיתה לתפלתן כח לעלות אעפ"י שהיו מלוכלכים בעונות כמ"ש הללו עובדי ע"ז והללו עובדי ע"ז אעפי"כ היתה העבודה ממרקת חטאיהם, וזהו מן העבודה ע"י קושי השעבוד, אבל וישמע אלקים את נאקתם שאעפ"י שהתפלה עלתה למעלה כראוי ע"י המלאכים הממונים על כך מכל מקום הי"ת יודע מחשבות וקבל רק התפלה הבאה בנאקה שהיא עומק הלב כמו"ש ונאק נאקת חלל, גם נא"ק הוא גימטריא מילוי שם אהי"ה ור"ת של נהלת בעזך א'ל נ'וה ק'דשך, ועי"ז מעוררין רצון העליון ששם מקור שם זה כנודע ואז יזכור את בריתו ייחודו על ידי האבות וז"ש ג"כ תפלות כנגד אבות תקנום.
<b>זו</b> פרישות דרך ארץ כו', וידע כו' ר"ל כי ידיעה הוא לשון זיווג כמ"ש (בראשית ד א) והאדם ידע כו', גם הוא לשון יסורין כמ"ש (שופטים ח טז) ויודע בהם את אנשי סוכות, כי בכל צרתם לו צר כביכול.
<b>ויוציאנו</b> וכו' לא ע"י מלאך כו', שמאור העליון צמצם את עצמו כביכול מעולם הבריאה לעולם היצירה ולא על ידי מלאך, ואח"כ לעולם העשיה להכות הבכורים ולא על ידי שרף, ואח"כ לעולם הקליפות להכות בעבודה זרה שלהם שהוא למטה מהעשיה.
<b>ועברתי</b> בארץ מצרים כו', הזכיר כאן ג' בחי' מלאך ושרף ושליח כו', ואפשר שבא להורות שהקב"ה גלה שכינתו מעולם אצילות ועל כן מיעט ג' אלה כנגד ג' עולמות בריאה יצירה עשיה.
<b>אופן</b> ב' על הנ"ל, דל"ל ג' מיעוטי, ונ"ל ועפ"ז נפרש ג"כ וכפר על הקודש מטומאת בני ישראל כו', במדרש [שמו"ר פכ"ג ד] פיה פתחה בחכמה כו' מיום שנברא העולם לא אמר אדם שירה כו' עד שבאו ישראל כו' וז"ש אז ישיר משה כו', ועפמ"ש בגמ' (חולין צט:) חביבין ישראל שמזכירין השם אחר ב' תיבות כו' והאיכא ברוך אופנים כו', ועפמ"ש (תהלים קיז א) הללו את ה' כל גויים כו' ועפמ"ש יוצק זהב רותח בא מלאך וסטרו, דקשה ד' קושיות הא' מהיכי תיתי אמר נבוכדנצר כל כך שירות הלא היה רשע גמור וטמא, ועוד למה לא אמר דוד כל כך שירות, ועוד קשה טעמא מאי למה לא הניחו המלאך הלא הרשות נתונה לכל אחד לעבוד הש"י והוא חפץ שכל בני בשר יקראו בשמו ואם מפני שלא יגנה השירות של דוד המלך ע"ה וכי משוא פנים יש בדבר, ועוד קשה מנ"ל להגמ' שרצה לגנות השירות של דוד הול"ל שממילא היו מגונים כיון שהשירות של נבוכדנצר היו מעולין ומנ"ל שנבוכדנצר היה מתכוין לגנות.
<b>ונ"ל</b> עפמ"ש (מגילה כה.) סיימתינהו לשבחא דמארך כו' משל למלך שיש לו אלף אלפים דינרי זהב ומקלסין בשל כסף כו', דקשה ג"כ הלא כתיב הבוחר בשירי זמרה וגם הודו לד' כי טוב כי לעולם חסדו (תהלים קז א), וגם פסוק זה בעצמו צריך ביאור ל"ל ב' טעמים כי טוב כי לעולם חסדו, ונ"ל עפמ"ש אשרי האיש כאשר ביארתי בחג הסכות, ובזה מבואר מ"ש (איכה ג לח) מפי עליון לא תצא הרעות, דקשה הלא התורה צותה לענוש רשעים, אבל להנ"ל אתי שפיר דע"כ הרעות אין ממנו דא"כ היו בלי גבול כמדתו יתברך שמו, אלא על כרחך דהרעות ג"כ טובות שנמשך ממנו אחר כך, וזהו ביאור מ"ש (ברכות לג:) חייב אדם לברך כו' דקשה מהיכי תיתי יטבע זה בלב האדם, אבל להנ"ל א"ש כיון שמוכרח שהכל טובות, וז"ש הודו לד' כי רק טוב יוצא ממנו והוכיח זה כי אנו רואין שלעולם חסדו שאין להם גבול, וא"כ הרעה שיש לה גבול על כרחו אין יוצא ממנו, וכיון שאנו מאמינין שהכל בהשגחתו א"כ על כרחך שהכל טובות, וזהו הטוב כי לא כלו רחמיך כו', וזהו הביאור של הק"ש שמע ישראל מורים על אהבה ויראה לקיים מפני שמי ניחת הוא כו' ואז ימסור נפשו על קדושת השם על ידי הכרת טובותיו וזהו ואהבת כו'.
<b>והנה</b> זה מדת כל אדם להודות לד' על ידי הכרת טובתו, אך יש עוד ענין הודיה כמו שמצינו באדם שיש שני ענינים דהיינו מעלות ומדות כי מעלות הם מצד עצמו כשמשבחין האדם שהוא למדן תלמיד חכם וסופר גבור עשיר וכדומה שאין מגיע מזה טובה לחבירו, והב' היא שיש בו תועלת לחבירו שהוא נדיב לב וגומל טוב ומטיב ועניו רודף שלום וכדומה, והנה אנחנו מצווין להודות להש"י על כל נס ונס אע"פ שאין מכירין כל טובותיו כמ"ש ולגדולתו אין חקר מ"מ מה שבכחינו לעשות לא יבצר ממנו, ועי"כ אנו ממשיכין השפעה ומוסיפין כח בגבורה ש"מ ע"י הכרת טובותיו, וזהו ברוך אתה שאנו מברכין, ונסתפקו בפירושו אם היא לשון ברכה או הודיה והוא הענין דתרתי שמעת מינה שע"י הודיה אנו ממשיכין ברכה והוא לשון צינור, אך יש עוד שבחים עצמיים בכבוד קדושתו וגדולתו ורוממותו שאין אנו משיגין כלל בגדולת המרכבה הקדושה ובזה אין לנו רשות להללו כי הוא מרגניתא דלית ביה טימי כו', וע"כ כשאמר ההוא דנחית לפני ר"ח הגדול כו' העזוז כו' ואמר שבחים עצמים גער בו שבזה אין לנו רשות רק מה שאמר משה, וזהו ביאור לשון סימתינהו כו' אינו לשון סיום רק לשון פתיחה כמו מסוים במצריו שהיא לשון סימן כלומר שאינך יודע כלל איך לפתוח בשבחיו ואינך משיג שום רמז וסימן, וע"ז שייך המשל למלך שיש לו אוצרות זהב ומקלסין בשל כסף שהוא סוג אחר דאם לא כן הול"ל ומקלסין אותו באחד.
<b>וזהו</b> ביאור הגמ' דסנהדרין דנבוכדנצר דכל השירות ותהלים שאמר דוד המלך ע"ה היו רק בשבחי תועלת על טובותיו של הקב"ה, בא נבוכדנצר ולא שבחו כלל על הטובות רק שבחים עצמיים וכמצביה עבד בחיל שמיא מקים מלכין כו' (דניאל ד יא), א"כ מוכח מזה שלא נתכוין כלל להודות להש"י רק רצה לגנות השירות של דוד המלך ע"ה, וע"כ בא מלאך וסטרו כי אפילו דוד המלך ע"ה לא היה לו רשות לומר כל כך מכל שכן ערל וטמא, ובזה מיושבין כל הקושיות הנ"ל.
<b>אך</b> כל זה שייך אצלינו שיש לנו להודות על כל טובותיו אבל המלאכים שאין צריכין לטובות הללו כמו רפואה ופרנסה ובני וכדומה, ועל כן עיקר השיר שלהם היא על שבחים עצמיים וע"כ כיון שגם הם אין משיגים גודל קדושתו ע"כ צריכין להתקדש יותר ויותר עד שיהיו ראוין להזכיר השם וזהו שלש קדושות שמקדשין את עצמן נגד ג' עולמות כי הם למעלה מהעשיה, וכמו שישראל בקבלת התורה נתקדשו ג' ימים, וע"כ אומרים אח"כ ה' צבאות כו' שהם שבחים עצמיים, וע"ז פריך והאיכא ברוך ומשני כי ברוך שהוא השפעת הטובות וצינור השפע שימשוך אורו ושפעו עלינו וממילא כלום חסר מבית המלך, וזה אפילו אופנים אומרים שאינן במדרגת השרפים כי שרפים עומדים ממעל ואופן אחר בארץ וגם הצדיקים נקראים אופנים. וזהו ג"כ הביאור בתפלת יוצר כי ברוך נעימות יתנו הוא רק בשביל הטוב שמטיב עמנו כי הוא לבדו בורא רפואות כו' כאשר ביארתי בפ' בראשית ובפ' מסעי.
<b>וזהו</b> לדעתי הביאור בתפלת יוצר לשבת כי בשבת הש"י חפץ שיכירוהו כי מתעלית מלכותו בכל משל"ה ראשי תיבות מ'זמור ש'יר ל'יום ה'שבת, וע"כ הוא מקדש אותנו מלמעלה ומשמיא מקדשי ליה שיהיה לנו רשות להרבות בשבחים ובזמירות אפילו לשבחים עצמיים ושיר היחוד, וז"ש זה שיר שבח כו' שהוא כפול בשבח כי בו שבת כו' ורוצה שישבחוהו, ועי"כ הוא משבח טוב להודות כו' וגם לזמר לשמך כו', דהיינו שבחים עצמיים במה שהוא עליון נורא ונשגב על כל ונעלם מכל, וע"ז אמר כי בענין הודיה טוב להודות לפיכך יפארו ויברכו כל היצורים שזהו מדת כל אדם והרשות נתונה לכל להודות בשביל החסדים והטובות בכל זמן, אבל שבח יקר וגדולה כו' דהיינו הרוצים לשבחו בכבוד גדולתו מצד שהוא מלך יוצר כל, זה רק המנחיל מנוחה כו' בקדושתו ביום שבת קודש שאז ישראל מתקדשים והש"י חפץ בדבר כנ"ל.
<b>וז"ש</b> מי כמוכה באלים כו' דהיינו באופן שהמלאכים משבחין אותך מצד שאתה נאדר בקודש אבל לדידן נורא תהלות מתייראין לומר תהלות כ"כ רק מצד עושה פלא על הנפלאות וטובות שאתה משפיע עלינו יש לנו רשות לשבחך.
<b>והנה</b> ביציאת מצרים נעשה ג"כ בחינות הנ"ל דהיינו הגאולה והטובה לישראל וגם פרסום אלקותו שלכך הרבה באותות ומופתים במצרים וכמ"ש וידעתם כי אני כו', והוכפל כמה פעמים למען תדע בפ' וארא, וזה היה ענין ירידתו כביכול בכבודו למצרים והתגלות אלקותו, וכמו שביארתי על פסוק ובמורא גדול זהו גילוי שכינה כו', ומחמת שקדושתו מתעלית בג' בחינות של ג"פ קדוש כנ"ל על כן הוכרח כאן לג' מיעוטים אני ולא מלאך כו' ולא שרף ולא השליח, וע"כ בשירת הים הוכפלו הדברים ב' פעמים גאה גאה כו' וכדומה בעבור שניתן לישראל רשות לקלסו בב' בחינות הנ"ל, וז"ש פיה פתחה בחכמה היינו חכמת אלוקות, וגם תורת חסד על לשונה מצד טובותיו וחסדיו, ובאופן זה לא ניתן עדיין רשות לשום אדם לשבחו, וזה ביאור המדרש הנ"ל לאלו הייתי מצפה.
<b>ועל</b> כן כמו כן כשעשו ישראל את המשכן נאמר ושכנתי בתוכם ע"כ הוצרכו ישראל להתקדש בג' קדושות הנ"ל וע"כ נאמר וכפר על הקודש מטומאת בני ישראל כו' דהיינו ג' בחינות, ואז וכן יעשה לאהל מועד שיהיו מוכנים להשראת שכינתו בתחתונים.
<b>והנה</b> לעתיד לבא תגלה ותראה מלכותו עלינו במהרה בימינו ויערה עלינו רוח ממרום וכמ"ש לא יכנף עוד מוריך והיו עיניך רואות כו' ואז יהיה לנו ג"כ רשות בב' אופנים הנ"ל, וע"כ יהיה ג"כ רשות לאומות העולם לשבחו כי לא יגנו את השירות שלנו, וז"ש הללו את ד' כל גויים אימתי בזמן שיגבר עלינו חסדו דהיינו הטובות וחסדים, וגם ואמת ד' לעולם שיתפרסם אמיתו בעולם, וז"ש (ישעיה ל כט) השיר יהיה לכם כליל התקדש חג, היינו כמו שמקבלין קדושת החג שישראל מתקדשין ומטהרין שיהיו מוכשרים לטהרת הקודש ולהיות מדור לשכינה ולהכיר רוממותו, וגם שמחת לבב כהולך בחליל מצד טובותיו לבוא בהר ה' צור ישראל וכימי צאתינו ממצרים יראנו נפלאות אכי"ר ובא לציון גואל בב"א.
<b>ובזרוע</b> נטויה זו החרב כו', אפשר דקאי על מכות בכורות דאם לא כן לא מצינו מכות מות במצרים, כי הדבר כבר הזכיר ביד חזקה.
<b>ובמורא</b> גדול זו גילוי שכינה, לפי פשוטו פירושו דקאי על גלות השכינה שדבר זה הוא ראוי ואמיתי וכמ"ש על כמעשה לבנת הספיר כו', אבל צריך להבין הפסוק שמביא על זה או הנסה כו' במסות באותות ובמופתים כו' האיך מוכח דזה נקרא מורא גדול ואם משום שכתוב בפסוק ובמוראים גדולים הלא גם באותות ובמופתים כתוב שם והול"ל ובאותות זה גילוי שכינה, אבל הענין שמדת היראה אינה שוה אצל בני אדם כי יש בני אדם אשר יראת ה' אצלם גדולה מאוד עד שכשעומדים להתפלל תסמר שערות בשרם ממש מגודל הפחד, ויש בני אדם שאפילו שלא בשעת התפלה הם יראים כל כך, ויש פחותים מאלו עד ההמון עם שאפילו בשעת התפלה אינם יראים כלל, וע"ז נאמר (דברים לב לט) ראו עתה כי אני אני הוא כו' מחצתי ואני ארפא כו', כי היראה תלוי באמונה שכל מי שמאמין יותר שהקב"ה משגיח עליו ורואה מעשיו אזי הוא ירא יותר ומי שאינו מאמין כ"כ אין היראה אצלו כל כך, ועל כן כשהקב"ה רוצה להשריש היראה בלב אדם הוא מביא עליהם דינים ואחר כן עושה להם נסים ועי"כ נשתרש האמונה שהקב"ה לא עזב את הארץ ושהוא משגיח עליהם בהשגחה פרטית, וע"כ במצרים נאמר וירא ישראל את היד הגדולה כו' אזי ויראו העם את ה', וז"ש אחר שמחצתי ואני ארפא ר"ל דהמכה היא תיכף בשביל רק שאני ארפא ועי"כ תדעו כי אני אני הוא. ועפי"ז ביארתי ג"כ מה שנאמר בגבורות סומך נופלים ורופא חולים כו' ועי"כ מקיים אמונתו לאותן שהם ישיני עפר והם ישינים מהאמונה ע"י העפר הנהגת הטבע שהיא מדת המלכות.
<b>וזה</b> שנאמר כאן בכלל הטובות ובמורא גדול ע"י מה באו לבחינות היראה הגדולה והיינו ע"י גילוי שכינה שנתגלה להם שהשי"ת שוכן אתם וכמו שכתוב או הנסה כו' במסות באותות ובמופתים כו', והיינו שלא הוצרך לכל זה רק להודיע לנו תוקף השגחתו להשריש בלבנו אמונה שלימה בכדי שנבוא ע"י כך ליראה גדולה, וז"ש לגור בארץ באנו כו'.
<b>ובאותות</b> זה המטה, ר"ל הנסים שנעשו ע"י המטה לפני פרעה ולפני ישראל כמ"ש ויעש האותות לעיני העם, דלא קאי על המכות שנעשו ג"כ במטה.
<b>אופן</b> ב', כי האות היה שהמכות היו נגוף למצרים ורפוא לישראל, ועל זה ומטה אלקים בידי שהיה יכול להטות מדת הדין כמו שכתב האלשיך על פסוק ויהי בנסוע כו' ובנוחה יאמר כו'.
<b>כמה</b> מעלות כו', יש כאן י"ד מעלות חוץ יציאת מצרים כי יציאת מצרים היה מוכרח אבל שאר הדברים היו טובות נוספות וע"ז שייך לומר דיינו, ולכך הם כמנין ד"י.
<b>אלו</b> ספק צרכינו ולא האכילנו את המן כו', לכאורה רוצה לומר שהיה נותן לנו לחם ושאר מזונות תחת המן, וא"כ היתה הטובה במה שנתן לנו המן לפי שהוא לחם מן השמים ומזכך הגוף והשכל, אכן במאמר שאחר זה נאמר וספק צרכינו כו' והאכילנו את המן מוכח שלא מנע ממנו ג"כ שאר צרכים, ובאמת היה להם ג"כ כמה פעמים תבואה ושאר מזונות ואעפ"כ לא מנע המן מדי יום ביומו וכן מוכח לכאורה דאם לא כן מאין היה להם סולת למנחות במלואים וגם בשאר קרבנות כדתנן בפרק ה' דמנחות שכל האמור בחומש הפקודים קרב במדבר כו'.
<b>אלו</b> קרבנו לפני הר סיני ולא נתן לנו את התורה דיינו, נתקשו המפרשים במאמר זה והנ"ל ונפרש ג"כ על הפסוק (שמות כ טו) וכל העם רואים את הקולות כו' ויאמר משה אל תיראו כי לבעבור תהיה יראתו על פניכם לבלתי תחטאו כו', וצריך להבין חדא במה בא לנסותם, ועוד כיון שבא לבעבור תהיה יראתו על פניכם למה אמר אל תיראו, ועוד הלא כבר נאמר וייראו העם את ה'.
<b>ונ"ל</b> דהנה אמרו רז"ל אילו קרבנו לפני הר סיני ולא נתן לנו את התורה דיינו, שנתקשו המפורשים במאמר זה, והנלע"ד דודאי כל העשרת הדברות הם שכליות וכללם כולם בדבור ראשון של אנכי, הן ותולדותיהם, דהיינו בשגם שקשה עוד על מאמר לא תחמוד שהוא בלב דקשה הלא אין זה בידו של אדם למנוע את לבבו מלחמוד, ועל כן נ"ל דפירושו הוא שממילא לא יבא בלבך חמדה ואין פירושו לשון צווי, והיינו ע"י אנכי ה' אלקיך שתמיד יהיה נגד עיניך כי עיני ה' על דרכיך ומשגיח עליך ואיך אפשר לעשות נגד רצונו, וכ"כ הוא גבי הדבור לא יהיה לך שנכלל בו שכל המתגאה דוחק רגלי השכינה (ברכות מג:), וגם במה שנוגע לממון, כי על זה נאמר אלהי מסכה לא תעשה לך, ועוד שאוהב הממון יותר מבוראו, וגם בזה נכלל כל ההולך בערכאות שלהם שעליו אמרו בש"ע שמייקר שם אלילים וכופר בתורת משה, ודבור לא תשא שצריך ליזהר שלא להזכיר שם שמים לבטלה אפילו בלשון לע"ז, והתרגום אונקלוס פירש על לשוא הראשון למגנא ואמרו חז"ל (נדרים ח:) וזרחה לכם יראי שמי אלו בני אדם שמתייראין להוציא שם שמים לבטלה מפיהם, וכמ"ש (מלאכי ב ה) ומפני שמי ניחת הוא, ובפרט מי שאינו מכוון בתפלתו ואינו עושה פירות הרי הוא מזכיר כמה פעמים שם שמים לבטלה.
<b>ודבור</b> זכור את יום השבת צריך ליזהר מלדבר בצרכיו בשבת, וכל המחלל שבת אפילו באיסור דרבנן הרי הוא בכלל אפיקורס, וגם כל איסור דרבנן יש עליו כמה לאוין דאורייתא, לא תסור ולא תסיג גבול רעך אשר גבלו ראשונים, ועשית עפ"י הדבר אשר יורוך כו', ושמרתם את משמרתי כו', ודבור כבד את אביך היכן כבודו של אביו בחייו ובמותו שאומרים ראו גידולים שגדלתם, ודבור לא תרצח אמרו חכז"ל (ב"מ נח:) המלבין פני חבירו ברבים כאלו הרגו, ומבואר בש"ע ח"מ [שנ"ט ג] כל הגוזל מחבירו אפילו שוה פרוטה כאלו לקח את נפשו שנאמר וקבע את קובעיהם נפש, ודבור לא תנאף כמ"ש הרמב"ם [הל' איסורי ביאה פכ"א ה"ב] כל המסתכל בעריות מכין אותו מכות מרדות ועובר על לא תתורו אחרי לבבכם ועיניכם ועל לא תלכו בחקות התועבות כו'.
<b>ודבור</b> לא תגנוב שאסור אפילו בגניבת דעת שרוב העולם נכשלים בזה, ודבור לא תענה ברעך עד שקר, לפי פשוטו קאי ג"כ על כל דבר שקר וליצנות, ובלאו הכי צ"ל מ"ש עד שקר משמע אעפ"י שהדבר אמת רק שהעד הוא שקר, והיינו שיש לאחד שותפות עם חבירו ויש לו איזה דין עם אחר שאינו יודע שהוא שותף וחבירו מעיד לו, ודבור לא תחמוד ביארנו לעיל שלא יבא לך חמדה ממילא, והיינו כי אנו מברכין בכל יום העושה לי כל צרכי, פירוש שהדבר ההוא צריך אותו, שכל מה שהאדם אוכל ולובש ומשתמש הכל צריך אליו שהוא יתקנם ויעלם לשרשם כפי שורש נשמתו כמבואר בספרים, וכמו שביארתי על פסוק אוילים מדרך פשעם כו', וא"כ כל מה שביד חבירו ע"כ שהניצוצות הללו הם משורש נשמת חבירו ואי אפשר לאחר לתקנם, וא"כ איך יחמוד הוא דבר שביד חבירו, רק מי שעושה הכל להנאת עצמו ואינו משים אל לבו שהכל ברא לכבודו, וע"כ כל אשר יראת ה' על פניו תמיד איננו חושק כלל דבר שביד חבירו.
<b>והנה</b> יש חילוק בין ירא אלקים לירא חטא, שירא אלקים הוא שירא מן העונש, אבל ירא חטא הוא שירא שחלילה לא יבא לידי עבירה אפילו שלא בכוונה כי זה יהיה נגד רצון קונו, כמו שעומדין לפני מלך בשר ודם בודאי מתייראין ומתפחדין שלא יבא מכשול על ידם אפילו בשוגג, וזהו אי אפשר רק שיטבע האדם בדעתו באמת איך שהקב"ה עומד עליו ורואה מעשיו בכל רגע ורגע, וזה א"א רק ע"י נסיון בדבר, וע"כ הראה להם הקב"ה את כבודו בעבור שיבואו לנסיון ההוא איך עומדין באימה וביראה ברתת וזיע לפניו, וזהו אמרם ג"כ אלו קרבנו לפני הר סיני היינו שהראה לנו את כבודו ואז אפילו לא נתן לנו את התורה שלא הזהרנו על המצות הנ"ל בשכר ועונש אעפי"כ היינו מקיימין הכל כי איך אפשר להמרות נגד פני המלך העומד נגדו.
<b>וזה</b> שנאמר כאן שנתייראו מחמת העונש אמר להם משה אל תיראו היינו לא זה הוא דרך היראה הנכונה לפני ה', כי לבעבור נסות אתכם בא ה' שתהיו בעלי נסיון בדבר וע"י זה תהיה יראתו על פניכם לבלתי תחטאו שלא יבא חטא על ידכם אפילו בשוגג.
<b>על</b> אחת כמה וכמה טובה כפולה ומכופלת כו', קשה דהול"ל טובות כפולות לשון רבים דהא הוסיף טובה על טובה, ועוד יתר דקדוקים, והנ"ל עפמ"ש בדרוש על זכרנו את הדגה כו' חנם בלא מצות ע"ש, וגם קשה עוד לשון נאכל דמשמע לעתיד, ונ"ל עפמ"ש [ישעיה מ] נחמו נחמו כו' כפלים בכל חטאתיה כו', דקשה האיך שייך לומר שהש"י יעניש בכפל מהחטאים, והענין הוא עפמ"ש עמ"ש אל תהיו כעבדים כו' ויהי מורא שמים כו', דיש ב' מיני עבדים כאשר ביארתי במ"א ומזה נוכל להבין גודל הפגם כשאדם חוטא ח"ו, וכמ"ש בס' החינוך עמ"ש אין עונשין אלא מזהירין, והדבר מבואר עפ"י משל באחד שסטר לחבירו ושילם לו ג' פעמים הא' מדה כנגד מדה, והב' על שהכהו בחנם, והג' על שהקדים להכות בחנם, וע"כ העושה עבירה הוא חייב ג' עונשין הא' על המראתו נגד הש"י והב' על שהוא משלם רעה תחת טובה והג' שהקב"ה הקדים להטיב לו, וז"ש כי לקחה מיד ה' כפלים ר"ל ב' פעמים כפל בכל חטאתיה כי היתה ראויה לכך עפ"י תוקף החטאים.
<b>והנה</b> כ"כ בענין הטובות של הש"י צריכין להודות לו על כל דבר ג' פעמים וזהו טובה כפולה ומכופלת שבכל טובה יש ג' טובות, וז"ש זכרנו את הדגה אשר נאכל ר"ל אפילו אם עכשיו שאנו עוסקין במצות יתן לנו שנאכל עוד דגים אעפ"כ יהיה בחנם כי כבר קבלנו השכר על המצות שעשינו ועי"כ היה להם פתחון פה לבקש ג"כ בשר וכאשר ביארתי בפסקא חכם מהו אומר כו'.
<b>רבן</b> גמליאל היה אומר כו' פסח מצה ומרור כו', צריך לבאר מה ענין אמירה זו ועוד דקדוקים שהקשה בבינה לעתים ע"ש, וגם המקראות עצמם שמביא יש בהם קושי הבנה כאשר יבואר ממילא, דהנה הבעל העקרים הביא [מאמר א פ"א] ג' שרשים שצריך כל איש ישראל להחזיק בהם, והם מציאות השם ותורה מן השמים ושכר ועונש, והנה ג' אלה מצינו שלא מסר רק לישראל דהיינו מציאות הבורא כי נקרא שמו עלינו ה' אלקי ישראל, ותורה מן השמים שנאמר מגיד דבריו ליעקב כו' לא עשה כן לכל גוי כו' ובשכר ועונש נאמר על כן אל יקומו רשעים במשפט, אמנם טרם יציאת מצרים היינו מנוערים מכל הג' דברים הללו דהיינו מידיעת מציאות השם עד שאמר משה עליהם והן לא יאמינו כו' ואמרו לי מה שמו כו', וכמו שביארתי עמ"ש מן העבודה ויזעקו כו' ולא אמר ויזעקו אל ה' כמו אצל הים.
<b>ובזה</b> מבואר מ"ש ועברתי בארץ מצרים כו' אני ולא אחר, וקשה באמת למה לא עשה ע"י שליח, אבל הנ"ל בטעמא דהנה ההדיוטים אעפ"י שיודעים את הש"י מ"מ לא נתחקה בלבבם שהקב"ה משגיח על כל תנועה ותנועה ומשגיח בעינא פקיחא על כל מאורעותיו וסוברים כי אלקים בשמים ולא על הארץ ואיננו משגיח רק על הדבקים בו ועל כן אין עליהם עול מלכות שמים, ואם היו מאמינים באמת כאשר הוא שיש השגחה פרטית אפילו על השפל שבשפלים בודאי היה עליהם הכנעה גדולה בכל פעולתם ובפרט בתפלה ובברכות הנהנין, וזהו שהצריך הקב"ה להודיע לנו ע"י שירד בעצמו למצרים ופסח על בתי ישראל וכמו שפירש"י שהיו ג"כ עובדי עבודה זרה להורות שבשפלינו זכר לנו, וע"י כן באו לידי יראה והכנעה וזהו העיקר של מציאות השם הנזכר כמ"ש את השמים ואת הארץ אני מלא כו', וזה נתהווה דוקא ע"י זביחת הפסח להכניע העבודה זרה של המצרים, וזה שאמר פסח שהיו כו' על שום שפסח הקב"ה כו' על בתי בני ישראל כו' ועי"כ ויקוד העם וישתחוו שנשתרש בלבם אמונה שלימה, ועל כן בנתינת התורה נאמר אנכי כו' אשר הוצאתיך מארץ מצרים ולא נאמר אשר בראתיך כי לשורש קיום המצות צריך לזכור יציאת מצרים כנ"ל.
<b>וזהו</b> מה שכתוב או הנסה כו' לקחת לו גוי מקרב גוי ששניהם היו שוין, וקשה וכי משוא פנים יש בדבר, אבל הענין שבאמת י"ל שלכך הוצרך להביא על המצרים עשר מכות להורות שהם עזי נפש ואינם בעלי תשובה אפילו בעשר מכות לא שבו משא"כ בישראל שיש להם מעלה זו שתיכף ומיד במרדות אחת שבים בתשובה, וכמו שפירשו על פסוק יונתי בחגוי הסלע כו' למי אתה פונה בעת צרה, וזה שאמר במסות באותות כו' דהיינו כל העשר מכות ועי"כ היה יד חזקה לכפות את המדת הדין.
<b>והנה</b> על עיקר ושורש השני דהיינו תורה מן השמים וקבלת עול מצות ומעשים טובים הוזהרנו באכילת מצה ולפי פשוטו כמ"ש חז"ל ושמרתם את המצות את המצוות, וצריך להבין דמנ"ל זה, אבל הענין שכיוונו על שורש אחד שצריכין להזהר בעשיות המצוות כמו במצות שהוזהרנו על איסור חמץ בבל יראה כו' שלא מצינו כן בכל התרי"ג מצוות והיינו להורות כי לא די במה שנזהרין מלעשות עבירות כשיגיע לידו רק צריך לעשות משמרת שאפילו שוגג לא יבוא, וכמו שאמר גבי נזיר כל הרואה סוטה בקלקולה יזיר מהיין ולא די שיזיר העריות וישמור מלהסתכל, וע"כ נאמר (במדבר כב לד) חטאתי כי לא ידעתי שאפילו שוגג צריך כפרה (והארכתי בזה במקום אחר) וע"כ מצות מצה שהוזהרנו עליו שאפילו נתחמץ מאליו וחמץ שאינו ידוע וכגון היה יושב בבית המדרש כו' אעפ"כ עובר בבל יראה כמו כן צריך בכל המצוות, וזהו העיקר השני.
<b>וכבר</b> ביארתי על פסוק לא תאכל עליו חמץ כו' לחם עוני כי בחפזון כו' למען תזכור כו' עפמ"ש כי לא בחפזון כו' (ע"ש שהארכתי בטוב טעם ודעת) ועוד יש בזה תוכחת מוסר על אותן שאין להם הרווחתם במשא ובמתן כמו שהיה בשנים מועטים שעברו על כן נזורו אחור מבלי ליתן שום צדקה ובאמת אם יחשבו שנים מקדם אפילו החצי ממה שיש בידם עכשיו לא היה להם ואעפ"כ היו נותנים צדקה לפי ממונם, וע"כ מזכירין לומר כהא לחמא עניא כו' ועם כל זה כיון שבשנים קדמוניות היינו עניים כל דכפין יתי ויכול ולמה נגרע עתה מליתן צדקה ואמרתי עוד משל והארכתי בזה.
<b>והעיקר</b> השלישי הוא אמונת שכר ועונש ונגד זה הוא המרור שהיא בחינת שכר ועונש דידוע מאמרם ז"ל חישב את הקץ שגרע מנין ק"ץ שנים מקצב השיעבוד וכמ"ש על מדלג על ההרים כו' והשלים קושי השיעבוד נמצא שהיה המרור עונש מצד עצמו ושכר מצד קירוב הגאולה.
<b>ועוד</b> דברים בגו עפמ"ש בס' בינה לעתים [ח"א דרוש ג' לשה"ג] על פסוק וירא בסבלותם וירא והנה איש מצרי מכה איש עברי מאחיו כו' ע"ש ותוכן הדבר שהיו מחויבים בנפשם בעבור שקבלו עליהם אלופים לראש ולא היה ביניהם אחדות, וזה שאמר וימררו את חייהם כו', וטעם הדבר שהיה כח להמצרים להשתעבד בהם כל כך משום את כל עבודתם אשר עבדו בהם כלומר מה שישראל עבדו איש עם אחיו בינם לבין עצמם היה ג"כ בפה רך ולא בלב שלם רק בתרמית.
<b>ועל</b> אלו השלשה הזהיר רבן גמליאל שאם לא יזכור האדם בפסח שלש אלה לא יצא ידי חובתו, כי הלא זה הרווחנו ביצי"מ להשריש בלבנו ג' עיקרי אמונות הללו.
<b>ובר</b> מן דין יש ביאור לג' אלה לפי פשוטו כי פסח מורה על החג בעצמו שהוא מועד ה' כמו כל יום טוב שאמרו עליהם חז"ל שואלין ודורשין שלשים יום מקודם שידעו להכין את עצמם לקבל קדושת החג כיצד לנהוג בענין אפיית המצות והגעלת כלים ומכירת חמץ ושמחת יו"ט לשם שמים ולא לעשות ריקודין ומחולות בתערובות אנשים ונשים, ויתקיים בנו מ"ש כימי צאתך מארץ מצרים אראנו נפלאות כלומר כאופן הזה שאתה מקבל קדושת החג והמצוות התלוים בהם כמו כן תזכה לביאת המשיח ב"ב אמן (וע' בשו"ת מראה יחזקאל שערי ציון שער כ"ב מבואר היטב הכל).
<b>אופן</b> ב' דהנה הקושיא מפורסמת דמה מהני האמירה העיקר היא העשיה, והנ"ל עפמ"ש (תהלים קמז יט) מגיד דבריו ליעקב כו' לא עשה כן לכל גוי כו', דצריך לבאר כפל הלשון מה כוונתו במגיד דבריו הלא כל זה נכלל בחקיו ומשפטיו כו', וגם מה שחילק בין יעקב לישראל, ועוד ל"ל ומשפטים בל ידעום שכבר נכלל בלא עשה כן לכל גוי, וגם דהול"ל לא הגיד כן כמו ההיפך של הרישא אבל מה ענין הגדה לעשיה.
<b>ונ"ל</b> עפמ"ש (תהלים מד ח) כי הושעתנו מצרינו ומשנאינו הבישות כו', המקרא מלמדנו להגיד חסדי ד' איך שאנחנו מחויבין להודות לו על כל הטובה ולא שם חלקנו כהם שלאומות העולם ג"כ יש להם חגאות אבל אין להם טעם על מה הטבעו וגם עוסקים בדברים בטלים אבל אנחנו עושין היום טוב לזכרונות הנסים שנעשו עמנו ועוסקים בהן בשירות ותשבחות, וזהו באלקים הללנו כל היום וגם שמך לעולם נודה [שם ט], לא זו בלבד שכבר הללנוהו בשעתו אלא גם שעושין לזה זכרונות ולעולם נודה לשמו, וטעם הדבר מה שאנו משבחין ומודין בכל דור ודור היינו שעי"כ מרויחין שהקב"ה עושה עמנו חסדים ונפלאות יותר ע"י שמכירין טובותיו כי כן ג"כ דרכן של בני אדם כשאדם עושה טובה לחבירו ומכיר ומודה בו אז הוא מתחסד עמו יותר ונהפוך הוא בכפוי טובה.
<b>וע"כ</b> אפילו כלנו חכמים ונבונים מצוה עלינו לספר ביציאת מצרים כו' שכל המרבה כו' הרי זה משובח, דצריך לבאר ענין השבח הזה מי ומי יקלסוהו, אבל הנ"ל כי הוא לשון תועלת כמו שבח קרקעות שיש לו תועלת הרבה בזה שמרבה לספר ביציאת מצרים ולהכיר חסדי הש"י שע"י כך מעורר חסדיו מכאן ולהבא וז"ש (תהלים ל יב) הפכת מספדי למחול כו' ותאזרני שמחה ר"ל שזה כבר עבר, אבל למען יזמרך כבוד ולא ידום מה שאני עושה למען שהכבוד יתעלה לשמך תמיד ולא ידום מלעשות לנו נסים הרבה בכל יום יעמוס ישועתנו לכך ה' אלקי לעולם אודך שתמיד נודה לשמך וכאמור, והנה יתר על כן הטיב עמנו השי"ת בזכרון הנסים הללו, הגם שמצד השכל היה התחייבות לעשות יו"ט הזה בעשיית פסח מצה ומרור וכל מצות התלוים בכדי להודות לו כנ"ל, ע"כ בזה שהרבה לנו תורה ומצות בדינים הללו עשיית פסח מצה ומרור שמרויחין עי"כ מסכת פסחים ויתר עניני פסח המפוזרין בש"ס ומקבלין שכר על הלימוד והדרישה וקיום מצות, משא"כ אומות העולם כי לא זו בלבד שלא נעשה עמהם נסים ואין זוכין לומר שירות ותשבחות לעורר חסדי הש"י מכאן ולהבא, גם לא ניתן להם תורה ומצות.
<b>וז"ש</b> מגיד דבריו ליעקב הוא ענין הדברים טובים ודברי ניחומים שהם סיפורי הנסים ושבחים והודיות דבר זה מסור לכל אפי' לאותן בחינות יעקב, אבל חקיו ומשפטיו שהם התורה ומצות לישראל שהם בני תורה אבל לאומות העולם לא עשה כן ר"ל שלא עשה להם הנסים וע"כ אין זוכין לומר שירות ותשבחות כנ"ל וגם בענין התורה ומצות משפטים בל ידעום, וז"ש ר"ג כל שלא אמר ג' דברים כו' ללמדנו שמלבד קיום המצות מוטל עלינו לעסוק בדברים הללו משפה ולחוץ בכדי לעורר חסדי הקב"ה כנ"ל.
<b>ובירמיה</b> בסימן ט' כה אמר י"י אל יתהלל חכם כו' כי אם בזאת יתהלל כו', כבר ביארתי פסוק זה במקום אחר ובישוב מה שיש לדקדק ביתור לשון יתהלל המתהלל, ועכשיו נבאר באופן אחר עם מה שנתקשתי עוד במה שתקנו לומר פסוק זה בסיום הפטורה זו [פרשת צו] והוא בפרשה אחרת בירמי' ובהפטרת תשעה באב, ואם רצו לסיים בדבר טוב הלא יש הרבה מקראות בדברים טובים יותר מזה, עוד נבאר המדרש תהלים נכון כסאך מאז מעולם אתה אף על פי שמעולם אתה לא נכון כסאך אלא מאז והוא אז ישיר כו', עוד קשה מה שהקשו המפרשים למה נאמר אז ישיר בלשון עתיד.
<b>והנ"ל</b> ונקדים לבאר מזמור שיר המעלות לדוד לולא כו' שהיה לנו יאמר נא ישראל כו' אזי חיים בלעונו כו' ברוך כו' שלא נתננו טרף כו' הפח נשבר ואנחנו נמלטנו עזרנו כו' [תהלים קכד] שכל המזמור הזה מרישא לסיפא הוא כפול ומכופל ואין לו המשך כלל ואי אפשר להבינו לפי פשוטו ואין להאריך בדקדוקים כי יבוארו אח"כ אחת אל אחת, גם ענין אין הכסא שלם והשם שלם, עפמ"ש (ישעיה מה יד) כה אמר ד' יגיע מצרים וסחר כוש וסבאים כו' עליך יעבורו כו' אך בך אל ואין עוד כו' אכן אתה אל מסתתר כו'.
<b>עוד</b> יש לדקדק דכבר ביארתי לעיל שמוטל עלינו להודות על כל נס ונס ולעיין בכל עניני הזכרונות שעושין לזכר הנסים שעל ידי כך נעורר חסדי הש"י עלינו מעכשיו ולדורות, וע"כ צריך לשום לב על ענין השבתת שאור דבשלמא פסח מצה ומרור כבר אמורים בטעמן, אבל השבתת שאור לא היה במצרים וגם בפסח שני חמץ ומצה עמו בבית, וא"כ מהו ענין איסור החמץ וגודל החומרא עד משהו, ומצינו טעם לדבר שכל זה יורה על השבתת יצר הרע כמבואר במפרשים, אבל לזה קשה עוד דהו"ל לתקנו יותר בתשרי שהוא זמן התשובה ומחילות העוונות, וכמו כן הקשה בס' בינה לעתים ע"ש.
<b>והנ"ל</b> ביישוב כל זה דהנה כתבו המפרשים שלכך לא נאמר שם במגילה לפי שהיה הנס בהסתר ועל פי הטבע, ולהבין הענין הוא עפ"מ שאמרו חכמינו ז"ל על פסוק עד יעבור עמך כו' אמור מעתה ראוי היה שתעשה להם נסים בביאה שניה כמו בראשונה אלא שגרם החטא, וכמו שביארתי כבר על פסוק כי לא בחפזון כו', וכ"כ פירש בבינה לעתים על פסוק כימי צאתך ממצרים אראנו נפלאות ולא כתיב אעשה נפלאות דודאי הש"י עושה לנו בכל יום תמיד נסים רק שהם בהסתר אבל לעתיד לבא אראנו אותם הנפלאות, וזהו לדעתי ביאור הכתוב (תהלים פו י) כי גדול אתה ועושה נפלאות אתה אלקים לבדך, כלומר שאם אתה עושה לנו הנסים במדת אלקים ולא במדת החסד אז לבדך שאתה עושה אותם לבדך ואין להכירם כל כך, וז"ש יגיע מצרים כו' עליך יעבורו אך בך כו' ר"ל שיהיה לעתיד לבא נסים מפורסמים וכל האומות יהיו כפויים תחת ידכם, אכן לעת עתה אתה מסתתר אלקי ישראל מושיע כשאתה רוצה להושיענו נעשה הנס ע"פ הטבע ובדרך הסתר.
<b>והנה</b> להבין החילוק בזה אם הקב"ה עושה עמנו נסים מפורסמים מרויחים ב' דברים, והוא דבלאו הכי צריך לבאר ענין ד' כוסות של גאולה גם ענין ד' שאלות של התינוק שהם ד' דברים שונים שאנחנו עושים בלילה הזה גם ענין ד' פרשיות שקודם פסח הנה כלם מורים על אותן הד' דברים המוזכרים פה חכם גבור ועשיר והשכל וידוע להש"י, וכבר ביארתי במקום אחר דכל אלו הד' דברים ניטלו ממנו בגלות והיינו חכמה הוא כי בגלות אין תורה וכובד הצרות סותמין מעיינות החכמה ומעכירין השכל, ועושר הוא מחמת המסים וארנוניות ודוחק פרנסה, וגבורה כמו שנאמר וילכו בלא כח ועל כולם עבדות הבורא כי איך נעבוד על אדמה טמאה, והנה הגלות נחלק לב' ענינים הא' בגוף והב' בנפש וכמו שכתוב על גאולתינו ועל פדות נפשנו, וכמו שכתב האלשי"ך על פסוק בצאת ישראל ממצרים כו', וכמו שביארתי כבר על פסוק ראה ראיתי את עני עמי כו', והנה ג' דברים הראשונים דהיינו חכמה גבורה עושר נוגע לנו לגוף אבל עבודת הקודש נוגע לכבוד שמים שבראנו לכבודו לעבדו בלב שלם וזהו נקרא גלות השכינה כמ"ש בבינה לעתים, והנה על ג' ענינים הראשונים מה שנוגע לגוף על זה עושה לנו הש"י תמיד נסים ונפלאות לכל אחד לנגעי לבבו בכל יום ויום, אבל מה שנוגע לעבדות הבורא אי אפשר להתקן עד שיבוא משיח צדקנו ויבוער רוח הטומאה מן הארץ להעביר גלולים מן הארץ וכל עושי רשעה יכרתון, אבל כל זמן שאין מפלה לרשעים אז עדיין אין הישועה בשלימות למה שנוגע לכבוד שמים רק למה שנוגע לנו. והנה דבר זה נרויח לעתיד לבא ע"י הנסים המפורסמים שיבוער רוח הטומאה ונוכל לעבדו בשמחה ובטוב לבב.
<b>ועוד</b> מרויחין בזה שכל זמן שאנחנו בגלות בשגם שהשי"ת מושיע לנו מכל צרותינו, אעפ"כ אין השמחה רק על ההוה אבל עדיין יש לנו לדאוג על העתיד מי יודע מה יולד יום, מחמת שההנהגה הוא על פי שרי אוה"ע וכמשל הצפור שפורסין עליו פח ונאחז ונמלט ממנו אז הוא שמח עכשיו ומ"מ הוא עצב לאח"ז שלא יכשול עוד הפעם, אבל כשעובר הפח אז השמחה ג"כ על העתיד, וז"ש (ישעיה מה יז) ישראל נושע בה' כשהישועה של ישראל הוא עם ה' שיש מפלה לאו"ה ויתקדש שמו בעולם, אזי היא תשועת עולמים שבטוחין אנחנו שלא ישתעבדו בנו עוד.
<b>וע"כ</b> לא נאמר שם במגילה כי הישועה לא היה רק לנו לבד ולא מה שנוגע לשם ה', וע"כ אמרו חכמינו ז"ל (מגילה יד.) דאין אומרים הלל בפורים דאכתי עבדי אחשורוש אנן, דלכאורה קשה הלא נוכל לומר הלל הגדול ועוד דהו"ל לדלג פסוק זה, וכדאמרי' בברכות גבי השיבנו ע"ש בהרא"ש וכן מצינו בשאר מקומות שמדלגין פסוק אחד אפילו באמצע הענין ולמה נבטל מקריאת ההלל משום זה, אבל הוא הדבר שדברנו שבאמת אין לקבוע הלל על נס שאינו בשלימות אשר לא נטהרנו עדיין מחמת שהאומות העולם עדיין בתוקפן.
<b>וזהו</b> ביאור הכתוב כי הושעתנו מצרינו ומשנאינו הבישות ר"ל כשהנס כפול בשתי אלה כי לא זו בלבד שאתה הושעתנו מן הצרות מה שנוגע לנו, גם זאת שמשנאינו הבישות שהיה מפלה לאו"ה, אזי באלקים הללנו ר"ל שאנחנו שמחים בקידוש השם שנעשה השם מלא ונוכל לעבדו בלי מניעה וגם שמך לעולם נודה סלה שלעולם נוכל להודות על כל הטובה הזאת כי לא נשוב לצרה הזאת לעולם.
<b>ולתוספת</b> ביאור נאמר כי למשל בן גדולים וטובים שהוא במרחקים וגם בארץ נכריה הוא שפל ונבזה בעיני בני אדם בפרט אם הוא בדוחק ועוני, ומחמת זה נכאה לבבו בקרבו בנמיכות רוח מאד, וכשמקבל אגרת מאבותיו עם מעות או שאר דבר הנשלח לו בודאי הוא שמח על הנשלח לו להחיות נפשו, ויותר מזה הוא שמח ויגל כבודו שנזכר בן מי הוא ויגבה לבבו כי הוא חשוב כאחד מגדולי העם ומכיר בעצמו כי רק לפי שעה הוא מרוחק כל כך, כמו כן אנחנו בני ישראל סגולה מכל העמים וחלקנו יוצרינו ועכשיו שאנחנו בין האומות העולם בשפלות גדול מלבד זה הדוחק וצרות לבבינו עי"כ נשבר לבנו בקרבנו אבל כשהקב"ה מאיר פניו אתנו בנסים מפורסמים אז אנחנו שמחים מאוד כי עדיין חביבותי' גבן וחלק ד' עמו ונחלתו ממקום קדוש באנו שמחים בזה יותר מן הישועה מה שנוגע לעצמנו, וזהו באלקים הללנו כל היום שעיקר הילולנו ושבחינו הוא באלקים שיש לנו אב פטרון גדול.
<b>וע"ז</b> יסד בעל הגדה בכל דור חייב אדם לראות את עצמו כאלו הוא יצא ממצרים, אע"ג שאין הגאולה עכשיו אעפ"כ יתחקה בלבבו כאלו הנס נעשה עכשיו ועי"כ ישמח ויעוז בחלקינו יוצרינו וגואלינו והשגחתו עלינו, וע"ז בא הכתוב ולימד והגדת לבנך לאמור דלכאורה תיבת לאמור הוא למותר אבל הוא הדבר שירגיל בדבר ויאמר כן כי בעבור זה אני עושה הדברים כי עשה ה' לי שנתקבל אצלנו אלקותו בצאתם ממצרים אז נתוודע אצלינו שיש לנו אב הרחמן ומשגיח עלינו.
<b>וזה</b> שנאמר לולא ה' שהיה לנו ר"ל אפילו אם לא היתה הישועה בשם ה' בפרסום אלוקותו רק על מה שנוגע אלינו שלא יוכלו אוה"ע להרע עמנו ולא ישלטו בנו זרים אז ג"כ יאמר נא ישראל שיש להודות על כל הטובות שעשה לנו בישועתינו כי לולא ה' שהיה לנו בקום עלינו אדם שאם לא היתה זו הישועה להנצל מידם אפילו לפי שעה ח"ו אזי חיים בלעונו כו', הזכיר כאן כל הג' דברים דהיינו מה שנוגע לענין עושר המרומז במ"ש חיים בלעונו כי עני חשוב כמת ועיקר הגלות תלוי בזה במסים וארנוניות ולכך הקדים יעקב במנחה לעשו, ונגד הגבורה וכח אמר נחלה עבר על נפשנו כמו שפרש"י לשון חולי, ונגד החכמה והתורה אמר אזי עבר כו' המים הזדונים כי התורה נקראת באר מים חיים וההיפוך מים הזדונים, וע"כ ברוך ה' שלא נתננו טרף לשיניהם ר"ל שלא נתנם להרע עמנו בכל אלה, ובענין זה נפשנו כצפור נמלטה מפח יוקשים ר"ל שהפח עדיין בתקפו רק שהצפור נמלט מהם. ועכשיו חוזר על הראשונות במה שהקדים לולא ד' שהיה כו' דקאי על הגאולה שלימה שיהיה בשם ה' וע"ז אמר הפח נשבר ואנחנו נמלטנו כשתהיה הישועה בשבירות הפח שיהיה מפלה לאוה"ע אזי עזרנו בשם ה' שתהיה הישועה בב' אופנים הא' שתהיה בשם ה' לגלות השכינה והב' שתהיה נצחיית והיינו שההנהגה תהיה ע"י הקב"ה ולא תהיה ע"י המזלות וס"א, וזהו עושה שמים וארץ שהוא המנהיגם ולא כנס דמגילה שהיה רק דרך הטבע, וע"כ לא ישמע עוד צרה ויגון.
<b>וזהו</b> לדעתי ביאור דבריהם במה שאמרו שאין השם מלא ואין הכסא מלא עד שימחוק זרע עמלק, וכיוונו בזה דשם מלא קאי על גלות השכינה שימלא כבודו לעבדו שכם אחד, וכסא מלא הוא על הנהגת העולם וכסא מלכותו בכל משלה.
<b>והנה</b> בגלות מצרים היתה הישועה בב' אופנים ולכך נעשו ב' ענינים דהיינו יציאת מצרים וקריעת י"ס, דהיינו יצ"מ היה על הישועה הנוגע לנו כי כל העשר מכות לא נעשו לעונש המצרים רק לכופם שיניחו את ישראל לצאת ועל כן לא היתה הישועה עדיין בשלימות כי היו עוד מצרים בעולם ולא נתבער רוח הטומאה ולא ניתש כח הסטרא אחרא, אכן בקריעת י"ס היתה הגאולה בשלימות ע"י שהיה מפלה למצרים.
<b>וזה</b> שנאמר ויושע ד' ביום ההוא את ישראל כו' שאז היתה הישועה בשלימות שלא יבואו עוד לכלל הצרה הזאת אבל מקודם לא היה הישועה משלם וע"כ אז ישיר משה כו' שאמרו השירה על להבא ג"כ כי לא לבד לפי שעה היה הישועה כי היתה נצחיית ולכך נאמר ישיר לשון עתיד שהיתה תשועת עולמים. וזהו אשירה לד' שהשם נתמלא כי פסקה זוהמתן, וזה שאמר במדרש נכון כסאך מאז שאז תהיה ג"כ הכסא מלא כנ"ל,.
<b>וזהו</b> שאנו עושין ב' עניני זכירות דהיינו אכילת מצה שהוא על יצי"מ שלא הספיק בצקם כו' על עיקר הישועה הנוגע לנו בגופניות, והשבתת שאור מורה באצבע על היצה"ר והתשת כח הסטרא אחרא שפסקה זוהמתן וזה היה ע"י קריעת ים סוף.
<b>וזהו</b> שנאמר אל יתהלל חכם ר"ל מי שחננו השי"ת חכמה או גבורה או עושר שבודאי מוטל עליו הנתינת שבח והודי', אבל מ"מ אל יתהלל בזה לישועה נצחיית, כי כל זה רק דברים הנוגעים לגוף והם בדרך הטבע, רק בזאת יתהלל המתהלל דהיינו בשעת מעשה וגם אח"כ יתהלל בהשכל וידוע במה שנוגע לעבדות הבורא שהיא תשועת עולמים כי באלה חפצתי נאם ה' שיהיה השם מלא, ואמר על זה הדמיון עושה חסד ומשפט וצדקה בארץ שהם דברים בארץ והקרן קיימת לעולם וכמעשה דמונבז, וזהו ענין פסוקים אלו להפטורה לעוררנו על ענין הישועה הגדולה וריוח והצלה שהיתה ביציאת מצרים כן יעמוד ליהודים ויושעו תשועת עולמים וכמ"ש ובישועתך תרום ותגביה קרנינו אכי"ר אמן.
<b>בכל</b> דור ודור כו', עפ"י למען תזכור כו' להביא לימות המשיח כו', פי' שבסיפור יציאת מצרים אנו מעוררין חסד עליון כמו שהוציאנו ממצרים יראנו נפלאות, ושם היה עיקר הנס שגאלם קודם זמנם ודלג הקץ וכמו כן יעשה לנו בגלות הזה להיות אחישנה, וזהו למען תזכור את יום צאתך כו' שהיום ההוא היה לפני זמנו, ותגרום עי"ז להביא לימות המשיח שיחיש על גאולתינו אכי"ר.
<b>ובזה</b> יש לבאר ענין יו"ט ב' של גליות שהקילו חכמים שלא להניח תפילין ולומר חג פלוני אע"ג דבקיאינן בקביעא דירחא ויודעים שהיום אינו יו"ט, ונ"ל דבכל יו"ט הוא זכר ליציאת מצרים דהיינו לעורר הגאולה כמו שביארתי על מ"ש להביא לימות המשיח, וביצי"מ היו ב' נסים א' ישועת ישראל והב' מפלת מצרים כמ"ש על נגוף למצרים ורפוא לישראל, וכשאנחנו בחו"ל אין אנו זוכין לשניהם בבת אחת עושים מזה ב' זכירות, וז"ש כי ה' אלקיך כו' להצילך ולתת אויביך לפניך דהיינו ב' מיני נסים הנ"ל, לזה צריך והיה מחניך קדוש כשתהיה בארץ ישראל, כ"כ במצרים ויעברו בתוך הים כו' ואת רודפיהם השלכת כו'.
<b>מקימי</b> מעפר דל כו' (תהלים קיג ז), מ"ש ירים לשון עתיד, נ"ל דידוע שאביון גרוע מדל כי הוא תאב לכל דבר, גם אשפה גרוע מעפר ולכך אמר כאן דרך ק"ו, אחרי שמצינו שהקב"ה מקים את הדל מעפר א"כ כל שכן וקל וחומר שירים את האביון מאשפה.
<b>ומ"ש</b> להושיבי עם נדיבים כו' נ"ל עפמ"ש בס' עוללות אפרים על פסוק ויבן את הצלע כו' שאמרו חכמינו ז"ל (ברכות י.) עשה לה דדים במקום בינה שלא ינוק ממקום הטנופת, ר"ל שתלמידי חכמים הצריכין לקבל נדבות יזדמנו אצל הנדיבים שיש להם שכל ובינה ליתן בטוב עין ודרך כבוד, והיינו שלא יינקו ממקום הטנופת ר"ל מצרי עין ושפלי אנשים, וז"ש כאן אע"ג דכתיב כי לא יחדל אביון כו' ואם אין מזלו גורם שיהיה עשיר ע"כ צריך לקבל נדבות, על כל פנים יזדמן אצל טובי לבב וזהו להושיבי עם נדיבים עם נדיבי עמו שהם עשירים וצדיקים שלא יצטרך להתבזות אצלם.
<b>וכעין</b> זה מצינו בברכות של יצחק כי ליעקב נתן מטל השמים ומשמני הארץ כו' הקנה לו כל המחמדים, אבל לעשו אמר הנה משמני הארץ יהיה מושבך כו', ר"ל שלא הקנה לו כלום רק מחמת שיהיה עבד ליעקב כמ"ש ואת אחיך תעבוד א"כ ממילא יצטרך להיות מצוי אצלו וממילא ישב ג"כ במקום משמני ארץ דהיינו במקום מנוחתו כבוד של יעקב.
<b>מה</b> לך הים כי תנוס כו' (תהלים קיד ה), ר"ל הים היא מדת הבינה כשמתרחקת ח"ו מזה העולם א"כ נפרד הה"א מן הוא"ו דהיינו שם מ"ה, וזהו מ"ה לך הי"ם, שלא יהיה לך שם מ"ה כי תנוס, ועוד כי הירדן דהיינו מדת המלכות תסוב לאחור, לכך אנו מבקשין שההרים דהיינו האבות כמ"ש שמעו הרים כו' והם חסד גבורה תפארת תרקדו כאלים שיהיה לכם עליה כאלים שהם המלאכים בשעה שאומרים ג"פ קדוש, וגבעות שהם נצח הוד יסוד כבני צאן שזקירת הגדי ג' טפחים, מלפני כו' שצריכין עליות כפולות כנודע, ההופכי הצו"ר כו' שנהפך ונעשה מצר"ה רצ"ה, ומחלמי"ש נעשה חשמ"ל, למעינו מים, שיעשה למענו כי גם העליונים צריכין להשפעת החסדים.
<b>היה</b> כורך מצה כו', עפ"י תלמיד חכם שאינו נוקם ונוטר כנחש כו', עפ"י אם ישוך כו' ואין יתרון לבעל הלשון כו' שאלו לנחש כו' והכל היא ע"י לה"ר דודאי מוטבעים בכך שיש קנאה שנאה כמו שפרש"י בפ' קרח יפה נדרשת, אבל מ"מ סיבת המחלוקת אינו בא רק ע"י לה"ר ובני קרח לא מתו, ומצה היינו מחלוקת כמ"ש בהצותם כו', וזהו היה כורך מצה ומרור שעל ידי המחלוקת גורם רעות הרבה, אבל מחמת שהלל היה עניו גדול ביטל הכל וזהו ואוכל ביחד כמ"ש.
<b>לא</b> לנו ה' לא לנו כו' (תהלים קטו א), עפימ"ש מה נאוו על ההרים כו' (ישעיה נב ז) דצריך לבאר יותר הלשון דהול"ל בקיצור רגלי מבשר אומר לציון כו', ובמדרש בפ' צו וזאת תורת זבח השלמים אם על תודה כו' זובח תודה יכבדנני כו' עורי צפון כו' ובזמן שמלך המשיח בא כו' אינו פותח אלא בשלמים דכתיב מה נאוו כו', על פי מה שהוגד לי בחלום ביאור הכתוב כי ההרים ימושו כו' אמר מרחמך ד' (ישעיה נד י), וכל בניך לימודי ד' עפימ"ש והנה אנכי עמך כו' כי לא אעזבך כו' עפימ"ש לא ראיתי צדיק נעזב כו'.
<b>אל</b> תעש תפלתך קבע כו' עפמ"ש כל הקובע מקום לתפלתו. ובדרך פשוט י"ל דכשרוצים לנקוב איזה חומה ומתחטטין במקדח כל פעם בזה אחר זה צריכין לקדוח בכל פעם במקום הראשון שהתחיל דאם יקדיח בכל פעם במקום אחר לא יהיה סיפוק בידו לנקוב החומה, כמו כן אנחנו שבתפלתינו צריכין לנקוב ולבקוע מחיצת הברזל שנעשה ע"י העונות כמ"ש הן לא קצרה כו' כי אם עונותיכם מבדילים כו' וע"כ צריכין להתפלל במקום אחד, אמנם לפי דרכינו נ"ל דאמרו חכמינו ז"ל (ברכות י:) כל התולה בזכות עצמו תולין לו בזכות אבות והראיה מחזקיה המלך שהיה צדיק גמור כו', וטעמא דמלתא נ"ל דאמרו חכמינו ז"ל (נדרים סב.) עשה דברים לשם פעלם, דמדת הקב"ה אינו כמדת בשר ודם שקונה איזה דבר לצרכו כמו מלבוש וכדומה ואין חילוק אצלו מי הוא הבעל מלאכה ובשביל מי עשהו ותקנו כי הוא צריך רק למלבוש, אבל הש"י אינו צריך לכלום ואם יצדק מה יתן כו' רק רצה לזכותינו הרבה לנו מצות שנחת רוח לפניו שעושין רצונו, ועל כן כשמבקשין שכר על המצות ממילא שלא עשאם בשביל הש"י רק בשביל עצמו לקבל שכר לכך אין הנאה בעבודתו, ועל כן תולין לו בזכות אבות כיון דעכ"פ אוחז מעשה אבותיו אע"פ שאין כוונתו שלימה עכ"פ מרויח בזה זכות אבות שחל כשאוחזין מעשה אבות בידיהם כאשר ביארתי במקום אחר, וכמ"ש תוס' במס' שבת. והנה לשון קביעה הוא תביעה כמו היקבע אדם כו' וזה (אל תעש תפלתך קבע שמגיע לך בשכר מצות רק רחמים) כל הקובע מקום כו' שתובע את הש"י בשכר מצות אז אלקי אברהם כו' שנותנין לו בזכות אבות.
<b>אמנם</b> גם זה אינו מן המובחר שלפעמים תמה זכות אבות, וכמ"ש במקום אחר על ותחת כי אהב כו', רק העיקר הוא לחסות בחסדי הש"י וכמ"ש על ואתחנן כו' שאין מבקשין רק מתנת חנם שלעולם לא תמו כמ"ש הטוב כי לא כלו כו', ועוד מרויחין בזה כמו שפירש רש"י על פסוק יברכך כו' וישמרך כו' כשבשר ודם נותן מתנה אין בידו לשמרו אבל מה שהקב"ה נותן משמרו.
<b>וזהו</b> לא לנו ה' לא לנו ב' פעמים לא בזכותינו ולא בזכות אבות רק לשמך תן כבוד על חסדך שהוא קיים לעולם ולא תמה וגם על אמתך שלא יכזבו לעולם כמ"ש השומר אמת לעולם שמה שנותן הוא משמרו כי בדבר זה נעלינו מאומות העולם שיש להם ג"כ זכות אבות כמו עשו שכר כיבוד אב וכמו כן ישמעאל אבל חסד אין להם כי חסד לאומים חטאת כמ"ש חסד ה' מעולם כו' רק על יראיו כו', ולכך מסיים למה יאמרו הגוים כו' כי בדבר הנ"ל דהיינו זכות אבות יש להם ג"כ לפעמים וגם שכר מצות כמו פרעה בשכר ד' פסיעות, אבל במה שהוא משרה שכינתו להאיר פניו אתנו בטובו וחסדו הגדול אנחנו נבדלין מכל האומות, וז"ש לא ראיתי צדיק נעזב כו' והנה אנכי עמך כו' כאשר ביארתי במקום אחר.
<b>וידוע</b> כי הרים קאי על האבות אל ההרים לא אכל כו' וזהו ההרים דהיינו זכות אבות שלפעמים תמה, וגבעות זכות אמהות דהיינו מצות כמ"ש לקמן וגם י"ל על זכות שאין לו קיום כל כך מחמת שהשי"ת נותן בדרך פרעון חוב כנ"ל אבל חסדי לא ימוש כו וגם ברית שלומי כו' שיהיה תמיד בשלימות דקושטא קאי דהיינו אמתך מדת אמת, וזהו אמר מרחמך כו' לשון הוה שתמיד הוא מרחם כמ"ש הטוב כי לא כלו כו' ועל זה אמר וכל בניך לימודי ד'.
<b>דהנה</b> אמרתי טעם הגון על מה דלפעמים שירה לשון נקבה השירה הזאת שירה חדשה, ולפעמים לשון זכר השיר הזה כו' שיר חדש כו', ונ"ל עפמ"ש ביערות דבש טעם שלעתיד יהיו הקרבנות זכרים פר בן בקר ומקודם היו נקבות פרה אדומה וחטאת נקבה והיינו משום דגאולות ראשונות היו בזכות אמהות ונשים צדקניות ולעתיד יהיה בזכות אבות. ועפ"ז אתי שפיר דהשירות שלעבר בלשון נקבה ולעתיד בלשון זכר, אלא דצ"ל הטעם, וגם דהא אמרינן תמה זכות אבות ועוד מ"ש תוס' דזכות אבות תמה אבל ברית אבות לא תמה צ"ל ביאורו.
<b>ונ"ל</b> עפ"י מה שכתוב בבינה לעתים על פסוק אשרי איש ולא אשרי אשה כו' דהא דלא פריך לעיל משום דאשה פטורה מתלמוד תורה אבל במצוות השוה אשה לאיש, ולפ"ז אתי שפיר מ"ש תוס' ברית אבות דבית ג' יהיה נבנה בזכות יעקב דהיינו שיתחזקו בתורה שהיא ג"כ נצחיות כמ"ש ואני זאת בריתי כו' לא ימושו כו' ויהיה בידם שכר התורה וגם זכות אבות, וז"ש ההרים ימושו דהיינו זכות אבות כפשוטו והגבעות זכות אמהות שהוא מצות אבל חסדים תורת חסד לא ימוש כנ"ל והיינו כל בניך לימודי כו' שיתחזקו בתורה ואז רב שלום שיהיה לנו קיום שיהיה הכל בשלימות באין מחסור דבר.
<b>ואמרו</b> חכמינו ז"ל אין להקב"ה בעולמו אלא ד' אמות של הלכה שבאותו מקום יש השראת שכינה, וז"ש מה נאוו כי טוב ויפה הוא כשיהיה על ההרים בזכות אבות רגלי מבשר וגם משמיע שלום שיהיה לו קיום ולא ימוש לעולם, והיינו ע"י שמבשר טוב שילמדו תורה תהיה הישועה כי מלך ד' השראת שכינה.
<b>ועוד</b> י"ל על ענין הדרשה דאיתא בגמ' תרי תלמידי כו' הא' פתח לפתוח בשמעתתא כו' ועשה שלום שאמר תרווייהו, והדרוש נקרא ג"כ מבשר כמ"ש אומר המבשרות צבא רב, וזהו משמיע שלום נוח לכל מתחלה מבשר טוב תורה ואח"כ משמיע ישועה נסים ונפלאות הש"י ובזה אומר לציון כו' שמקרב הגאולה.
<b>הללו</b> את ה' כל גוים כו' (תהלים קיז א), עפמ"ש בגמ' (פסחים קיח:) הללו את ד' כל גוים על נסים דעבדי בהדיה כל שכן אנן כי גבר עלינו חסדו, עפמ"ש בבינה לעתים על פסוק בשוב ה' את שיבת ציון כו' דכל אדם צריך לקיים מצות אהבת הקב"ה יותר מכל תענוגיו כמ"ש ר' עקיבא כל ימי הייתי מצטער כו' וא"כ מאחר שמענין פרעה וסיסרא וסנחרב והמן נעשה פרסום אלקותו וקדוש השם הרבה היה להם לשמוח הרבה בזה, רק שלא היה להם שכל להשכיל לדעת ועל כן עשו בעל כרחן, אבל באמת עכ"פ נעשה קידוש השם על ידם ואין הקב"ה מקפח שכר כל בריה משו"ה נתקרבו מזרעם תחת כנפי השכינה, משא"כ בנבוכדנצר שלא נעשה על ידו שום קידוש השם, וז"ש בגמ' מבני בניו של המן כו' של סנחרב כו' אף מבני בניו של אותו רשע אמרו מלאכי השרת מי ששרף כו', דלכאורה קשה הלא גם הם עשו רשעות הרבה, והתירוץ לזה דהם נעשה על ידי מפלתן קידוש השם משא"כ נבוכדנצר, וכמו כן שמעתי בשם הגאון מבארדיטשוב בעהמ"ח ספר קדושת לוי, ואע"ג דמאת ה' היתה להחריב בית המקדש מ"מ הוא לא נתכוין לכך, וכאופן שביארתי במקום אחר כל פסוק כי בדבר אשר זדו כו', ועפמ"ש בס' הפלאה על פסוק שפוך חמתך כו'.
<b>וזהו</b> הללו כו' על ניסין דעביד לן בהדיי' ר"ל שאומות העולם בעצמן היו צריכין לשמוח במה שנעשה קידוש השם על ידם ומכ"ש אנן שנעשה לנו ג"כ טובה ע"י הגאולה והישועה (ולתוספת ביאור כפל הלשון גבר עלינו חסדו כו' דהיינו הישועה ולהזכיר ענין הנסים כמ"ש כל המרבה לספר ביציאת מצרים הרי זה משובח ר"ל שהוא מעורר עליו חסדי הש"י וגם אמת כו' לעולם שהוא תורת אמת).
<b>ובמדרש</b> ילקוט פ' צו על הפסוק זאת תורת זבח השלמים כו', זה שאמר הכתוב אשמעה מה ידבר כו' כי ידבר שלום, אמרו ליה אוה"ע לבלעם למה נתן הקב"ה קרבנות לישראל ולא לנו אמר להם הקרבנות אינן אלא שלום למי שקבל התורה ישראל שקבלו את התורה נתן להם קרבנות אתם מתחלה פסלתם אותה ועכשיו אתם מבקשים קרבנות ה' עוז לעמו יתן כו' לכך נאמר כי ידבר שלום והיכן דיבר וזאת תורת זבח השלמים, וכשהיו ישראל מקריבין קרבנות הקב"ה נושא להם פניו שנאמר ישא כו' פניו אליך כו' והוא תמוה.
<b>ונ"ל</b> עפימ"ש בהפטרה (ירמיה ז כא) עולותיכם ספו כו ומסיים אל יתהלל כו' כי אם בזאת כו' דצריך לבאר למה סמכו פסוקים אלו לכאן שהם מרוחקים מפרשה זו הרבה ועפימ"ש בחלום על פסוק (תהלים מח ב) גדול ה' ומהולל מאוד בעיר אלקינו הר קדשו. עפימ"ש עתה ידעתי כי גדול כו' עפימ"ש אבד תאבדון כו' לשכנו תדרשו כו', וכעין זה כ' בבינה לעתים על פסוק דמינו אלקים חסדך דלגבי מלך בשר ודם מקומות המקורבין יכולין להשיג יותר חסד מהמרוחקין כי טורח גדול לילך לעיר המלוכה אבל הש"י הוא קרוב לכל מי שרוצה קרבת אלקים, וז"ש דמינו כו' [פי' טעינו ודמינו שחסדך שופע רק בקרב היכלך] אבל כשמך אלקים כו' כמו שהשם הוא מרחוק כ"כ תהלתך על קצוי ארץ צדקה מלאה כו' שהכל מקבלין חסדים ממנו.
<b>ולבאר</b> יותר עפי"מ שפירש רש"י על פסוק ואגדלה שמך שהדרך ממעט השם, והענין היא דבנוהג שבעולם כל מי שמפורסים באיזה מעלה כמו למדן מופלג או בצדקות או חזן וכמו כן בשאר מעלות כל מה שנתרחק השם יותר גדול, וכמו כן במלך בשר ודם ברחוק מקום מחשיבין אותו יותר משא"כ בקרוב בעיר המלוכה מחמת שמורגלים עמו אינו חשוב כל כך, ולכך באברהם אבינו ע"ה שזכה לשם גדול ע"י מעשה נמרוד ופרעה, וכשהתחיל לילך על המדינה שהבריות נתקרבו עמו מאוד מחמת שהיה עניו וטוב לכל יש לחוש שיתמעט השם והחשיבות שלו לכך הבטיחו שאעפ"כ ואגדלה שמך.
<b>ועל</b> כן אוה"ע העמידו העבודה זרה שלהם בהר גבוה ומקום מסוים כי מרחוק היה לו שם ואח"כ כשנתקרב יותר היה השם מתמעט ומי שרצה לילך לבית עבודה זרה מחמת השם שמרחוק כאשר נתקרב והיה שואל להורות לו הדרך היו הקרובים לשם מלעיגים עליו למה לך לשטות זה שאין בו ממש ועל כן העמידוה במקום מסוים שלא יצטרך שום אדם לשאול על העבודה זרה, אבל לגבי בית המקדש נהפוך היא שלא רצו לבנותו על ראש ההר כמ"ש סבר למדליי' בעין עיטם כו' ובין כתפיו שכן כו', והיינו מטעם דאין חשש בזה שאפילו ישאלו דרך הנה לא יסבו בלכתן כי אין שום אדם אשר יניא את לבבו ולדבר תועה, ואדרבא כל עוד שנתקרב מרגיש קדושה יתירה.
<b>וזה</b> שאמר (דברים יב ב) אבד תאבדון כו' אבל לא תעשון כן כו' ר"ל הבית המקדש לא תבנו על מקום גבוה רק אל המקום אשר יבחר ה' לשכנו תדרשו שהרשות בידך לשאול לכל מי שתרצה ואעפ"כ ובאת שמה שלא תשוב ותחזור לאחור, וז"ש גדול ד' ומהולל מאוד שהשם והחשיבות שלו גדול ומהולל אפילו בעיר כו' דהיינו במקום תחנותו השם יותר הולך וגדול, וכמו כן ביתרו שעבד כל העבודות זרות וראה שמרחוק היה השם וכאשר נתקרב לו נתמעט עד שהגיע לשם וראה שאין בה ממש לכך כתוב עתה ידעתי כו' שכשבא להמדבר כל מה שנתקרב היה רואה חידושים יותר.
<b>ובתוספת</b> ביאור עפימ"ש (ישעיה סא יא) כי כארץ תוציא צמחה כו' דההוא מינא אמר ליה לר' זירא עמא פזיזא דקדמיתא פומייכו לאודנייכו כו' והשיב לו דסגינן בשלימותא כו' (שבת פח.), ביאור הדבר מי שבא לקנות סחורה כשהוא אדם ישר סומך קצת על מבינות שלו וגם על נאמנות הסוחר שהוא איש אמת או ששואל על הסחורה מאיזה מקום מחצבה כמו יין מאיזה כרמים וכמו כן תבואה ושאר סחורות מאיזה פאבריק, אבל מי שאינו מבין מתחיל לגנות הסחורה ואז מראין לו כנגדו, ועל כן אנחנו כאשר שמענו מקבלת התורה שאלנו רק מקום מחצבתה רצונינו לראות מלכנו ותיכף אמרנו נעשה ונשמע שהיינו בטוחים שהכל טוב, אבל אוה"ע בקשו להראות להם והתחילו לגנות ולא רצו לקבל רק מה שייטב בעיניהם ועל כן הזניחם, וזהו כי כארץ כו' כאשרי ביארתי במקום אחר.
<b>ושמעתי</b> מאדוני אבי מורי מוה' יוסף זצל"ה על פסוק (קהלת ב יג) יתרון לחכמה מן הסכלות כיתרון האור מן החושך כו' דע"י הסכלות ניכר מעלות החכמה כמו ע"י החושך שניכר מעלות האור, ועל כן יתרו לא קבל התורה עד שעבד כל עבודה זרה וראה שכנגדו מוכיח שאין בה ממש, וז"ש עתה ידעתי כי גדול כו' והיינו מכל אלהים ע"י אחרי רואי כל העבודה זרה אני מכיר שגדול ה' אבל בלאו הכי לא היה מכיר, ולא כן חלק ה' עמו שאין צריך לשום דמיון אחר, וזה שאמר (תהלים פו י) כי גדול אתה ועשה נפלאות אלקים לבדך אפילו כשאתה לבדך ג"כ אנחנו מכירין גדולתך, וזה שאמר גדול ה' היינו בענין גדלות עצמיות וגם מהולל בענין השם כנ"ל אפילו בעירו בלא דמיון אחר שכנגדו.
<b>וזה</b> היה ג"כ בענין הקרבנות שהיו ג' מינין, עולה, וחטאת ואשם, ושלמים, דעולה כולה כליל וחטאת היה ג"כ קצת הנאה לכהנים וכפרה לבעלים אבל שלמים היה נוח לכל, והיה נקרא שלמים על שם שלום, וביאור הדבר נ"ל עפמ"ש (קדושין ל:) בראתי יצר הרע בראתי לו תורה תבלין, דיש לדקדק דלשון תבלין שייך רק על דבר אכילה שחסרה מלח וצריך ליתן שם מלח ותבלין להטעימו אבל ביצה"ר נהפוך הוא דכשעוסק בתורה היצה"ר מסתלק כמ"ש אם פגע בך מנוול זה כו', אבל הענין הוא דרצון הקב"ה שבני אדם יעבדוהו אפילו במה שהוא תאות הגשמיות ולכך נאסר בשר תאוה רק הוצרכו להביא למשכן כדי שאכילת בשר אע"ג שיש בו תאות הגשמיות יהיה לשם מצוה ולכך נקרא שמים שעושה שלום בין יצ"ט ויצה"ר, וזה שאמר תורה תבלין ליצה"ר שגם הדברים שע"י היצר הרע יהיה לו טעם.
<b>ועל</b> כן אומה"ע שלא נתאוו לעולה ולחטאת מחמת שאין בהם הנאה לגשמיות רק לשלמים והיינו משום שכוונתם היה רק להנאת עצמם וכמו שעשו בקבלת התורה שרצו לבחור מה שיאות להם מחמת שלא היה כוונתם לעבודת הקב"ה לעשות רצונו ועל כן לא נתן להם לא תורה ולא קרבנות.
<b>וכעין</b> זה פירש בס' קול יעקב על פסוק אם יתן איש את כל הון ביתו כו' דאיתא במדרש שאם יתנו אומה"ע כל ממונם בשביל בהמ"ק בושה הוא להם וע"פ משל ב' ילדים אחד היה לו ממון הרבה וקנה כיס נאה והב' מחמת קנאה רצה ליתן כל ממונו בעד הכיס כו' ע"ש כמו כן אומה"ע רצו להשלים כל תאותם לעניני גשמיות ולכך הוא בושה להם, וזה שאמר שבקשו ג"כ קרבנות דהיינו שלמים והשיב להם בלעם שגם השלמים אינן למלאות תאות הגשמיות רק לשם שמים ולעשות שלום בין היצ"ט ויצה"ר, אבל אתם פסלתם התורה ולא רציתם לקבל מה שלא נהניתם בו ממילא דגם השלמים לא יאותו לכם, ומשו"ה כשישראל מקריבין קרבנות הש"י נושא להם פנים כמו שדרשו שהם מחמירים על עצמם עד כזית כו'.
<b>וז"ש</b> ואכלתם אכול ושבוע כו' ולא יבושו כו' כאשר ביארתי במקום אחר, וזה נלמוד ג"כ מפסוק (ירמיה ט כג) אל יתהלל כו' כי אם בזאת יתהלל המתהלל השכל וידוע אותי, שבכל עניני גשמיות אין לשמוח ולהתפאר רק כשיש בהם השכל וידוע את ה', וע"כ סמכוהו להפטרה זו שמתחיל עולתיכם ספו כו' זבחיכם כו' שגם הזבחים יהיו לשם שמים כמו העולות, נמצינו למידין שכל עשיותינו יהיו לשם שמים ואפילו בדברים שאין מבינים הטעם אין לומר דין הניין ודין לא הניין שזה היה ענין אוה"ע ולכך נמנעו מליתן להם התורה, ולכך צריך ליזהר גם כן בכל עניני הסדר באכילה ושתיה שיהיה הכל לש"ש וביראה ויתקיים ואכלתם אכול כו' ולא יבושו עמי לעולם אכי"ר.
<b>ואמרתם</b> זבח פסח וכו', צריך לבאר ההמשך של הסיום זה לחרוזים, וגם מה טעם מזכירין אותן הנסים דוקא עכשו, ואם מחמת שנעשו בלילה הזה מכל מקום צריך טעם להזכרתן עכשו, והנראה לי על פי מה שביארתי לעיל שכל הצרות העתידין נכללו בגלות מצרים ועל כן מזכירין יציאת מצרים תמיד בכדי שהשי"ת יזכור לנו חסדים הקדמונים ויושיענו מצרותינו ע"ש באורך שזהו ענין החיוב לספר ביציאת מצרים בלילות דהיינו במחשך הגלות והצרות, ועל כן כשמזכירין פה הנסים שנעשו בלילה הזה כל זה נעשה כבר על ידי שפסח הקב"ה על בתי ישראל להכות המצרים והיה נגוף למצרים ורפוא לישראל, ועל כן מסיימין ואמרתם שתאמרו בפה מלא זבח פסח שהזביחה והמפלה הלזה נעשה על ידי הפסח, ועל ידי כן יזכור לנו השי"ת ברית ראשונים.
<b>ככתוב</b> וישבת המן ממחרת הפסח וכו', צריך לבאר דבאמת ביום ב' לא אכלו עוד מן דכתיב ויאכלו מעבור הארץ וכו' כשהקריבו העומר ולא הוצרכו עוד למן, גם מה שאמרו חכמינו ז"ל (חולין קלט:) המן מן התורה מניין דכתיב המן העץ וכו', והענין דיש לחם מן השמים ולחם מן הארץ, והיינו כי המן היה לחם מן השמים שלא היה בו גשמיות ולא היה האדם צריך להזהר להעלותו לקדושה שלא יהנה לעצמו כי כולו היה קודש ואדרבא המן היה מסייעם לעבדות הבורא ועל כן נקרא שמו מ"ן ר"ת מיין נוקבין, אבל שאר אכילות נקרא לחם מן הארץ שיש בו עירוב טוב ורע ועל כן צריך האדם להעלותו לקדושה, וזהו היה גם כן מצות הקרבת העומר ראשית דגנך בכדי שנדע שלא לנו נתנה הארץ להשתמש בה לעצמינו רק ראשיתו לד', והנה ישראל חטאו שנהנו מסעודתו של אחשורוש על ידי עצתו של המן, והנה חס ושלום לא אכלו דבר איסור רק שהיה להם הנאה בדבר לעצמם ממה שרשע עושה סעודה שלא היה בה שום קדושה ועל כן כשנפל הגורל בז' אדר שמח כי באותו יום מת משה שבזכותו היה המן יורד לישראל להעלות הכל לקדושה והוא היה ההיפוך שרצה להוריד לקליפות כחות הקדושה, וזהו היה גם כן עון אדם הראשון שעירב טוב ורע כידוע, וכאשר ביארתי במ"א, ועל כן יש חיוב בפורים לאכול ולשתות לתקן מה שנפגם במשתה של אחשורוש שלא לשם שמים, ועל כן לא היה כח לאכפייה לסט"א להתגבר על המן עד יום ב' דפסח שהקריבו העומר והעלו לקדושה לחם מן הארץ, וזהו וישבות המן ממחרת הפסח שבאותו יום על ידי הקרבת העומר נחלש כחו שתקנו כל הקלקול, וזהו מ"ש המן מן התורה מנין כנ"ל.
<b>שערי ציון לאחרון של פסח.</b><br>בפסוק אל ה' ויאר לנו כו' (תהלים קיח כז) המקרא קשה להולמו, ונלעפימ"ש בס' פע"ח למה בי"ט יש אסרו חג ולא בשבת ע"ש, והנ"ל דכבר ביארתי ענין ב' ימים טובים של גלויות שהיה כח ביד חז"ל לעקור מצות תפילין ביום זה, וגם להתפלל יום חג המצות הזה אע"ג שבא"י אינו יו"ט כלל, וביארתי [לעיל עמ' רג] דהענין הוא דכל הגאולות הם ב' אופנים ישועת ישראל ומפלת השונאים, וע"כ כתוב להצילך ולתת אויביך והיה מחניך קדוש, דדוקא בא"י זוכין לזה ביום א' ולא בח"ל, דלזה צריך להיות צדיק גמור כדאי' גבי נח ענין צהר ב' פירושים, וע"כ עושין בח"ל ב' זכירות לזה.
<b>ואיתא</b> במדרש מה יקר חסדך כו' שאינם חוסים לא בצל כו' ע"ש במדרש רות, וביאור דבריו שהחסד שעושין עם המתים הוא חסד של אמת בלי פניה והיינו שחוסים רק בצילו של הקב"ה, כ"כ מצינו בקרבנות שתיקון כל העבודות לשם המיוחד שיהיה בלי פניה.
<b>וזהו</b> שכתוב (תהלים לו יא) משוך חסדך ליודעיך ואז אל קנא ונוקם כי חסד אל וגם הנקמה יהיה בפעם אחת, וכבר ביארתי ענין היו"ט שנקראין ימי שמחה יותר משבת ע"ש, וע"כ בשבת בסעודה ג' רעוא דרעוין ר"ל רצון של הרצון שהוא אתהפכות חשוכה לנהורא, וע"כ ביו"ט שכ"ז נעשה ע"י אתערותא דלתתא נשאר הרשימו, שצריך האדם להתחזק שלא ירפו ידיו ממה שפעל ועשה בעבודה זו שהכין א"ע קודם י"ט.
<b>וזה"ש</b> אל ה' שהשם מאיר במדת החסד ויאר לנו, י"ל כי לנ"ו גימטרי' אלהי"ם דהיינו שיש המתקת הדינין בשרשן, וע"כ אסרו חג בעבותים שצריך להתחזק שלא יעקר ממנו קדושת החג שקיבל עליו עד עכשיו, עד קרנות המזבח, שיהיה בלי פניה רק לש"ש אז יש לו קיום, וגם תיבת מזב"ח הוא גמטרי' ב' שמות הנ"ל כמבואר בכוונות, וענין קרנות הוא יחודים של המשכת חסדים כמו שעשה הכהן בזריקת דם החטאת שהלך מקרן לקרן כו' וקרן הוא המלכות כמ"ש וירם קרן משיחו.

הספד

<b>לפרשת</b> אחר מות והוא הספד מר שעשיתי בביהכ"נ דק"ק מאדע על שני צדיקי הדור ה"ה מחותני הרב המאה"ג המפורסם חכם הכולל מהו' ישראל עוזר זצ"ל שהיה אבד"ק הנ"ל, ומשנהו הרב המאה"ג כו' הצדיק חסידא ופרישא מו"ה משה ארי' זצ"ל אבד"ק קראלי שנת ק"פ לפ"ק.
<b>נדרי</b> לה' אשלם כו' (תהלים קטז יד) דידוע מאמר חז"ל הספידא יקרא דחיי ודשכבי (סנהדרין מו:) וזהו נדרי לה' את אשר נדרתי לבא לכאן להספידו והוא מה שנוגע ליקרא דשכבי אשלמה וגם נגדה נא לכל עמו מה שנוגע ליקרא דחיי, יהא רעוא דאימא מלתא דתתקבל.
<b>בפרשת</b> השבוע וידבר ה' אל משה אחרי מות שני בני אהרן בקרבתם לפני ה' וימותו כו' דבר אל אהרן אחיך ואל יבא בכל עת כו', במקרא זה נבוכו המפרשים כי מ"ש רש"י משל לחולה כו' קשה דהא הם לא הקריבו לפני ולפנים וכבר הרגיש בזה האבן עזרא, וגם קשה דהול"ל בקרבתם אש זרה, וחכמי האמת אמרו שהיו ראוים להיות כמלאכים כמו חנוך ואליהו ולא למות כלל רק בעבור שהיו צדיקים גדולים כל כך שבמקום שורש נשמתם אי אפשר להגיע שמה שום ענין גשמיות וזהו בקרבתם שהיו קרובים אל ה' לכך מתו, ועדיין קשה מה ענין זה לצווי לאהרן שאל יבא בכל עת כו'.
<b>ונקדים</b> לבאר המדרש רבות בסוף פ' זו [ויק"ר פכ"ז ז] ואיש או אשה כי יהיה בהם אוב כו' ואיש זה שאול ואשה זו בעלת אוב כו' אר"י משום ר"ל דסכנין מלמד שהראו הקב"ה למשה דור דור ושופטיו דור דור ומלכיו כו' כיון שהגיע לשאול אמר רבש"ע מלך ראשון שיעמוד לבניך ידקר בחרב אמר לו ולי אתה אומר אמור אל הכהנים שהרג נוב עיר הכהנים, והוא תמוה מאוד שהתחיל באוב משמע שזה היה החטא שגרם לו להרג וכדכתיב בד"ה וסיים בנוב עיר הכהנים משמע שזה החטא גרם, וגם מה שאלה היא זו למה ידקר בחרב וכי משוא פנים יש בדבר ועוד דקדוקים רבים.
<b>ונקדים</b> גמ' דיבמות (עח:) ויהי רעב בימי דוד ג' שנים ויאמר ה' אל שאול ואל בית הדמים כו' ומפרש הש"ס אל שאול שלא נספד כהלכה ואל בית הדמים שהמית את הגבעונים, ופריך וכי היכן מצינו שהרג שאול גבעונים אלא על שהרג את נוב עיר הכהנים ומתוך שהספיקו מים ומזון לגבעונים מעלה עליו הכתוב כאלו הרג הגבעונים, ופריך קתבע ליה לשאול וקתבע ליה לבית הדמים ומשני היינו דכתיב בקשו ה' כל ענוי ארץ אשר משפטי פעלו במקום משפטו שם פעלו, מאמר הזה תמוה, חדא דמאי פריך קתבע ליה לשאול כו' דאין לומר דהקושיא הוא למה תבע שניהם, הא ליתא דדילמא בחטא אחד לא היה כדאי להענש כל כך, ואין לומר דקושייתו הוא כיון שעשה עבירה לא היו צריכין להספידו גם זה אינו וכי בשביל שעשה דבר אחד שלא כהוגן לא יתבע עלבונו הלא ידענו דשאול צדיק גמור היה כבן שנה בלא חטא ולא היה בו שום דופי, וגם בענין הריגת נוב עיר הכהנים היה טעות מחמת מלשינותו של דואג האדומי שהיה אביר הרועים ראש סנהדרין, והלא בצדקיה מלך יהודה כתוב ויעש הרע בעיני ה' ואפ"ה כתיב הוי אדון יספדו לך וכן באבי' בן ירבעם כתיב וספדו כל ישראל יען כי נמצא בו דבר טוב, ומכל שכן שאול מלך ישראל שהיה צדיק גדול כידוע.
<b>והנ"ל</b> דהנה ביערת דבש [ח"א דרוש ז] הקשה למה לא כתיב בפירוש בקרא על שהמית את נוב עיר הכהנים ולמה תלה בגבעונים, ותירץ דעל נוב עיר הכהנים היה לו להשיב שהיו מבית עלי ומעותדין למות בקוצר ימים וא"כ גברא קטילא קטיל, אך משום דאיתא בגמ' (ר"ה יח:) דבזבח ובמנחה אינו מתכפר אבל מתכפר בתורה וגמ"ח, ולכך כיון שהספיקו מים ומזון לגבעונים ועשו צדקה היו יכולין לחיות ולאו גברא קטילא הם, לכך הזכיר הכתוב את הגבעונים עכ"ד, ולפענ"ד אין תירוץ זה מספיק כל כך דהא הך ילפותא דבגמ"ח הוא מתכפר לא כתוב בהדיא בקרא רק מדיוקא דאם יכופר עון בית עלי בזבח ומנחה שמעינן דבמצוה שהיא גדולה מזבח ומנחה מתכפר, וא"כ בשלמא תורה שמענו דשקולה כנגד המצות דתלמוד תורה כנגד כלם, אבל גמ"ח מנלן דעדיפא משאר מצות.
<b>והנ"ל</b> דהנה התוס' הקשו בכתובות פ' נערה [מט: ד"ה אכפייה] אהא דאכפיייה רבא לרב נתן בר אמי ואפיק מיניה ד' מאה זוזי לצדקה והקשו הא הוי מצות עשה שמתן שכרה בצדה אין ב"ד מוזהרין עליה, ותירצו דמצות צדקה היא גדולה מאוד שיש בה כמה לאוין ע"ש, ושמעינן מהכא וגם מהא דכופין על הצדקה דמצות הצדקה גדולה משאר מצות, אך בבבא בתרא פ"ק [ח: ד"ה אכפייה] הקשו ג"כ קושיא זו ותירצו באופן אחר דהא דלא ענשינן אעשה היינו אם כבר עבר וביטל המ"ע אבל אם עדיין בידו לקיים ואומרים לו עשה סוכה או הניח תפילין ואינו רוצה מכין אותו עד שתצא נפשו, וא"כ לפ"ז י"ל דבאמת מצות צדקה אינה חשובה משאר מצות ודלא כמ"ש בכתובות, אך דבלא"ה צריך להבין דקשה ג"כ מאי קאמר אל שאול שלא נספד דמה בכך הלא זה לא עדיף משאר מ"ע משום תשים עליך מלך או עשה דכבוד התורה, ואכתי קשה כאן ג"כ הא לא ענשינן אעשה, אך לפי תירוצם בב"ב דמה שבידו לתקן ענשינן א"כ אתיא שפיר דעדיין בידם להספידו.
<b>והנה</b> לפ"ז נאמר דאותן שני עבירות דשאול ובית הדמים תלוין בשני תירוצי התוס' דכתובות ודב"ב, דאם נאמר כתירוץ התוס' בכתובות דמצות צדקה גדולה א"כ חטא שאול במה שהרג לנוב עיר כהנים דלאו גברא קטילא הם שהיו יכולין לחיות ע"י הצדקה לגבעונים, אך לפ"ז אין לענוש על ההספד דזה אין מצוה זו גדולה משאר מצות עשה, ואם נאמר כתירוץ התוס' בב"ב דמה שבידו לתקן ענשינן על כל מצות עשה א"כ שפיר עניש על ההספד, אך לפי"ז לא היה לענוש על הריגת נוב ע"ה דמנלן דמצות צדקה גדולה כל כך.
<b>נמצינו</b> למידין דהנך תרתי דהיינו שאול שלא נספד כו' ובית הדמים שהמית הכהנים הם תרתי דסתרי כנ"ל והמקשן היה סבור דהכתוב תבע שניהם דעל אחד לא היה כדאי להענש רק בהתחבר שני העבירות לכן פריך דקתבע לשאול וקתבע לבית הדמים הלא הם דברים סותרים דאם כתירוץ התוס' דכתובות לא היה לענוש על שאול ואם כתירוץ התוס' דב"ב לא היה לענוש על בית הדמים, ומשני היינו דכתיב בקשו ה' כל ענוי ארץ אשר משפטו פעלו במקום שמשפטו שם פעלו, כלומר שהקב"ה אינו בא בטרוניא עם בריותיו שהוא תמים במעשיו ומעניש במשפט שהכל יצדיקו עליהם את הדין, ולכך הזכיר שניהם שבאמת לא ענש רק בשביל אחד, רק אם היה תובע לבית הדמים היה להם תירוץ להרהר אחר מדותיו שהיו סוברין כתירוץ התוס' דב"ב וא"כ אין מצות הצדקה כ"כ גדולה וגברא קטילא קטיל, ואם היה תובע לשאול שלא נספד היו אומרים שסוברין כתירוץ התוס' דכתובות וא"כ על שאר מ"ע לא ענשינן אפילו אם בידו לתקן לכך הזכיר שניהם ומבין שניהם יצא משפט צדק שהכל יודו כי צדיק וישר הוא שממה נפשך מגיע עונש על אחת משתיהן.
<b>אמנם</b> עדיין יש מקום לבעל דין לחלוק דלמא לעולם כתירוץ התוס' דב"ב ואפ"ה לא היה לו לענוש על שאול שלא נספד אע"ג דבידו לתקן מ"מ כיון דכבר היה לאחר י"ב חודש ואין מספידין (מו"ק כא:) וכאן היה רעב שלש שנים, אך נחזי אנן מאין יצא לנו זה דאין מספידין אחר יב"ח, דמה שפירש"י במועד קטן שכבר קבלו תנחומין זה אינו מספיק רק למ"ד הספידא יקרא דחיי אבל למ"ד הספידא יקרא דשכבי מהיכי תיתי שלא להספיד אחר יב"ח, ונ"ל דזה מוכח דאיתא בגמ' (שבת קנב:) דאובא טמיא דאסקיה לשמואל בנגידא תוך יב"ח הוה וטעמא משום דכל יב"ח עדיין הנשמה משוטטת בעניני עה"ז וקשורה בהנפש ויש לה שייכות עם הגוף אבל אחר יב"ח שכבר נתעלית הנשמה במקום הראוי לה אין כח בבעל אוב להעלותו, והנה טעם זה שייך ג"כ לענין ההספד שאחז"ל (שבת קנג.) אחים בהספידא דהתם קאמינא והיינו דוקא תוך יב"ח אבל אח"כ לא חרד ממקום משכן כבודה לעה"ז עלמא דשקרא.
<b>אכן</b> ראיתי בבעל עקדה [שער ס"ה] שהקשה איך נשבע שאול חי ה' אם יקרך עון בדבר הזה (ש"א כח י) הלא וודאי יש עון בדבר, ומחמת זה הכחיש הבעל עקידה כל ענין מעשה האוב דשם שלא היה ממש בדבר כלל רק כח המדמה וגם האשה ידעה שאינו כלום רק עשתה להניח את דעתו ע"ש, וא"כ לפ"ז אין לנו הוכחה לחלק בענין הנשמה בין קודם יב"ח לאחר יב"ח, וא"כ ממילא גם לענין ההספד י"ל דגם אחר יב"ח מותר להספיד.
<b>ולפ"ז</b> יש לומר דהשתא ממה נפשך יש לענוש על אחת משלש אלה דאם יש ממשות בחטאו ששאל באוב א"כ יש לענשו על שאלו באוב, ואם אין ממשות בדבר א"כ שרי להספיד אחר יב"ח ויש לענוש על שאול שלא נספד כהלכה דהא בידו לתקן ולהספיד עוד, ואין לומר כתירוץ התוס' בכתובות דאפילו בידו לתקן לא ענשינן אעשה רק דמצות צדקה גדולה לכך ממשכנין עליה, א"כ יש לענוש על נוב עיר הכהנים דלאו גברא קטילא היו כיון שעשו צדקה כנ"ל, וזה"ש במדרש ואיש או אשה כו' זהו בעלת אוב כו' ונתקשה משה למה ידקר בחרב הלא אין ממש בדבר וא"כ יש ללמד זכות על שאול כיון שהיה סבור שאין ממש בדבר, והשיב לו אמור אל הכהנים מעתה נשאר ממ"נ הראשון ולמה הרג את נוב עיר הכהנים וא"ש.
<b>והנה</b> אחיי ידוע לכם כי לא לדרשה קאתינא ולא המדרש עיקר רק מעשה ההספד, רק בעבור שאמרו חז"ל (ברכות ג:) אין אומרים בפניו אלא דבריו, ואמרו (שבת קנג.) אחים בהספידא דהתם קאימנא, וידעתי מדת צדיקים הללו שהיו אוהבי תורה מאוד וכל מעייניהם לעסוק בחידושי תורה וחידודים ע"כ מצאתי את לבבי להעריך קצת חידושי תורה ודברים חדודים כעין פלפול להניח את דעתם, וזה"ש אין אומרים בפני המת אלא דבריו של מת ר"ל במה שהיה עוסק בחיים חיותו, ועוד ללמוד מזה איך חובה עלינו להתאמץ בהספידן של צדיקים שכל כך נענשו בשביל שלא הספידו לשאול כראוי, וגם שנתעצלו בהספידא של יהושע בן נון, ע"כ נעורר בהספד וקינים והגה ונהי.
<b>ירמיה</b> הנביא היה מקונן כה אמר ה' התבוננו וקראו למקוננות ותבואינה ואל החכמות שלחו ותבאנה ותמהרנה ותשאינה עלינו נהי ותרדנה עינינו דמעה ועפעפינו יזלו מים כי קול נהי נשמע מציון איך שודדנו בושנו מאוד כי עזבנו ארץ כי השליכו משכנותינו (ירמיה ט טז), במקראות הללו רבו שינוי הלשונות וכפל הדברים, ונ"ל לבארם בכמה אופנים, ונקדים מ"ש בעמוס [ה יז] בכל רחובות מספד ובכל חוצות יאמרו הו הו וקראו אכר אל אבל ומספד אל יודעי נהי, דהנה בס' כלי חמדה פי' ע"פ ויבוא אברהם לספוד לשרה ולבכותה דידוע כי מי שהוא במעמד ההוא בעת שיקרה הרעה נקל לו לעורר ולבכות להזיל כמים דמעה, אבל מי ששמע שמועה רחוקה קשה עליו לעורר ולבכות להניח דעתו עי"ז מעצבו ומדאבות נפשו עד שיעורר בהספד דברים ולבו כחלילים יהמה, וע"כ אברהם שלא היה בשעת מיתת שרה הוצרך לספוד מקודם, ולזה נאמר לספוד לשרה מתחלה עשה ההספד ואח"כ ולבכותה.
<b>עוד</b> נ"ל לפרש באופן אחר כי בהספד צריך לשית לב לשני דברים הא' הוא ליקרא דמותא להצטער על שנפטר בקוצר ימים והיה יכול לחיות עוד ולסגל מצות ומעשים טובים ואעפ"י שהיה זקן מ"מ לא מחמת זקנה מת רק מחמת חולשה, והנה ע"ז שייך לומר הספד כי אחד מבני חבורה שמת ידאגו כל החבורה, והשנית הוא ההפסד והנזק שהגיע לנו ע"י העדרו ובשום לב לכל הטובות והתועליות שהיו לנו על ידו בחיים חיותו, וע"ז שייך נהי ובכיה, וזה"ש ויבוא אברהם לספוד לשרה שבשביל שרה שנפטרה בקוצר ימים עשה רק הספד, אבל ולבכותה זהו בשביל עצמו וע"כ כתוב ה"א זעירא.
<b>וכיון</b> שכן צריך להיות המספיד בקי ומכיר בטיב הצדיק הנספד ולהשיג ג"כ גודל ורבת הנזק וכמה טובה אבדנו ע"י העדרו, וזה"ש בכל רחובות מספד שכל השומעים הקרובים והרחוקים מפטירת צדיק א' מתאנחים וסופדים אבל צריך להיות ומספד אל יודעי נהי שלהספיד צריכין היודעים ובקיאים בדבר כדי לעורר עי"כ בנהי ובכיה, וזה"ש התבוננו וקראו למקוננות הם המספידים השכיחים בכל מקום ותבואינה כתיב ביו"ד אבל אל החכמים שמכירים ויודעים עד היכן הדברים מגיעין שלחו ותבאנה צריכין לשלוח אחריהם ולכן כתיב ותבאנה בלא יו"ד המורה על המהירות.
<b>והנה</b> אחיי ורעי ידוע ומפורסים שכל השומע ממיתת צדיקים הללו הוא מיצר ומתאנח ונפשו מרה לו, אבל פה בעיר הלזו שהיה אור הצדיק הזה ושפעתו זורח ובבהכ"נ הזה היה מתפלל ועכשיו היתה כאלמנה פנה הודה זיווה והדרה וידוע לכם איך התאמץ בעיון תפלה וקיים מפני שמי ניחת הוא, שיראים להזכיר ש"ש מפיהם, וגודל חכמתו ותנהגותו עם בני אדם להלך נגד רוחו של כל אחד ואחד, והיה עין העדה נזר הקהלה עמוד התוך, בכל בית הכנסת שיש שם צדיק על ידו עולין שאר התפלות ועכשיו אל מי נשא עין, בכל פנה ועבר ניכר לנו חסרונו.
<b>והנה</b> הבעל עקדה [שער ק"ה] פירש על פסוק ויתמו ימי בכי אבל משה ויושע בן נון מלא רוח חכמה, דהנה הישראל בכו וספדו על משה שלשים יום ובאמת קצרו בהספד שלו שכל שאר בני אדם סופדין ג"כ כך, והרי על חורבן בהמ"ק סופדין כל שנה ומכל שכן על מיתת צדיק כזה שגדול מיתת צדיקים משריפת בהמ"ק, רק התירוץ בזה כי בהמ"ק אין לנו אחר במקומו אבל למיתת משרע"ה היה יהושע בן נון ממלא מקומו, וזה"ש ויבכו בני ישראל את משה שלשים יום ולא יותר היינו משום שהתנחמו ביהושע בן נון שהיה מלא רוח חכמה לכך ויתמו ימי בכי אבל משה.
<b>והנה</b> אנחנו שחסרנו הצדיק הלזה ולא הניח כמותו ולא ממלא מקומו במה נותרנו ואיך נתנה פוגת לנו גם ידוע לכם צדקת הצדיק הרב המאה"ג אבד"ק קראלי שהיה מפורסם בחסידות ופרישות ועשה סיגופים רבים והיה בעל יסורין הרבה, וכל בית ישראל יבכו ויספדו לו על כבודו כי גלה ממנו, והנה האברבנאל פירש על פסוק (ירמיה ט כא) דבר כה נאם ה' ונפלה כו', כי בהיות הרעה רבה והשבר גדול מאוד בעצמותו אין צורך להרבות בתשלום הקינות רק דבר ידברו הרעה הנהייתה כאשר הוא שם וכמות שהיא וגם בזה יפל לבם המס ימס ויהי למים, ואתם אחיי ורעו זכרו זאת והתאוששו כי נגעה חרב עד הנפש ותאכל בקצינים שבמחנה.
<b>ולבוא</b> אל הביאור יתר הכתובים שהתחלנו כי קול נהי נשמע מציון כו' נקדים מ"ש (תהלים פז ב) אוהב ה' שערי ציון מכל משכנות יעקב, ודרשו חז"ל (ברכות ח.) שערים המצויינים בהלכה, וצריך להבין איך שייך ע"ז סיפא דקרא, ונ"ל דהנה אחז"ל (עי' ר"ה יח:) גדולה מיתת צדיקים יותר משריפת בית המקדש כו', ואמרתי טעם לדבר עפימ"ש (תהלים מב ב) כאיל תערוג על אפיקי מים כן נפשי תערוג אליך אלקים, וצריך להבין דכאיל הוא לשון זכר ותערוג הוא נקיבה.
<b>ונ"ל</b> עפימ"ש (תהלים קכב ו) שאלו שלום ירושלים ישליו אוהביך, דצריך להבין מה ענין שאילת שלום לירושלים הלא ידענו כי שם פחד ואין שלום כי דרכי ציון אבילות וכל עריה שוממים בעו"ה כמ"ש כי מי יחמול כו' או מי יסור לשאול לשלום לך, אבל הענין הוא כי למראה עינינו איך כבוד התורה מושפלת ויראי חטא נמאסו ות"ח מתבזין וכמ"ש [אבות פ"ד ו] כל המכבד את התורה גופו מכובד על הבריות, ר"ל כי בחיים לא היו משגיחין עליו רק לאחר מותו כשגופו הוא לבדו בלי הנשמה אז הוא מכובד שהכל סופדין וצווחין וטופחין על העדרו, וכמו כן להיפך כל המחלל התורה בחייו מכבדין אותו מחמת יראה אבל לאחר מותו אז גופו מחולל ר"ל כשגופו לבד בלי הנשמה, וממילא מתחמץ לבב אנוש על מה עשה ה' ככה, וגם הרבה בתים גדולים טובים שהיו פתוחין לרווחה ויצא משם הרבה צדקות וגמ"ח והם אזלא ודלדלה ויורדין לטמיון וכל רואה משתומם ומצטער ע"ז מה הגיע אליהם, והתירוץ ע"ז הוא כי דיו לעבד שיהיה כרבו כדאיתא בגמרא שישים אל לבו כבוד בהמ"ק החרב, וזה"ש שאלו שלום ירושלים כי תשיתו לב לחקור על ענין ירושלים לשאול בשלומה ותראו איך עיר אלקים מושפלת וממילא ישליו אוהביך בזה יניחו את דעתם שלא להתרעם על מדותיו, וממילא עי"כ מצטערים על כבוד בהמ"ק וגלות השכינה וכבוד שם קדשו המחולל בין האומות.
<b>והנה</b> אחז"ל (ב"ב טז:) שאילה יש לה צער לידה, וזה"ש כאיל דהיינו זכר שאין לו צער לידה כמו כן תערוג הנקבה אעפ"י שיש לה צער לידה אעפי"כ הוא מניחת צערה וצועקת ומתפללת על המים, כמו כן נפשי תערוג אליך אלקים אעפ"י שיש לי צער של עצמי אעפי"כ אני צועק ומצטער יותר בשביל כבוד שמים וסילוק שכינתו בעו"ה. והנה יותר מזה במיתת צדיקים כמשאחז"ל אין להקב"ה בעולמו אלא ד"א של הלכה שם יש השראת שכינה, וכמ"ש אפילו אחד יושב כי בכל מקום שצדיק עוסק בתורה ותפלה ומע"ט הוא מקדש אותו מקום להשראת שכינתו וע"י סילוק הצדיק תסתלק השכינה, וע"כ הוא גדול יותר משריפת בהמ"ק.
<b>והנה</b> רש"י פי' בחומש ע"פ אלה פקודי המשכן משכן העדות כו' שנתמשכן שני פעמים בשביל עונותיהם של ישראל, והיינו כי אין בעל הרחמים פוגע בנפשות תחלה כמ"ש רש"י בפ' בהר ע"ש, וע"כ כשהקב"ה מעניש האדם נוטל ממנו משכנות בחובו מניח את החביב עד לבסוף שמא יחזור בתשובה ולא יצטרך להענישו כל כך, וזהו אוהב ד' שערי ציון הם תלמידי חכמים המצוינים בהלכה מכל משכנות יעקב שמשכון הזה חביב בעיניו כמ"ש יקר בעיני ה' המותה לחסידיו ומניחו עד לבסוף.
<b>וזה"ש</b> [ירמיה שם יח] כי קול נהי נשמע מציון דהיינו הת"ח שנקרא ציון כנ"ל איך שודדנו כי נותרנו ערום ועריה בושנו מאוד כי עזבנו ארץ, כי לא די לנו במה שיש לנו ליבוש ולהכלם על עזיבת ארץ הקדושה שנחרבה בעו"ה ויתר ע"ז כי מעכשיו השליכו משכנותינו שאין לנו משכנות עוד כי הצדיקים נפטרו אשר אמרנו בצילם נחיה ואל מי ננוס לעזרה ובמה נכף ונקדם לה', ומי יעמוד בעדינו, ומה יש לנו צדקה ולזעוק עוד נשכבה בבשתינו ותכסנו כלימתנו עד כי ישוב וירחמינו.
<b>למען</b> ציון לא אחשה, ר"ל בעבור סילוק הצדיק שנקרא ציון כנ"ל לא אוכל לחשות המזכירים את ה' אל דמי לכם ואל תתני דמי לו ר"ל בעבור שכינתו הקדושה כי ח"ו כשקב"ה מסלק שכינתו מה אנו מה חיינו מה נאמר ומה נדבר כדאיתא במדרש מפני ידך בדד ישבתי נגעה בו ידו של פרעה ולא ישבתי בדד, ידו של סנחרב ולא ישבתי בדד, וכיון שנגעה בי ידך בדד ישבתי, וזהו למען ציון לא אחשה דהיינו הצדיק הזה, ולמען ירושלים לא אשקוד הצדיק דק"ק קראלי שהיה ירא ושלם חסיד ופרוש עד יצא כנוגה צדקה כו' שהקב"ה ינחם דמעות עשוקים, וירם קרן הצדיקים, וישים ירושלים תהלה בארץ.
<b>ועפי"ז</b> נבאר כמה מקראות הסתומים בישעיה [מט טו] ותאמר ציון עזבני ה' וה' שכחני התשכח אשה עולה מרחם בן בטנה גם אלה תשכחנה ואנכי לא אשכחך הן על כפים חקותיך חומותיך נגדי תמיד מהרו בניך מהרסייך ומחריביך ממך יצאו שאי סביב עיניך וראו כי כלם נקבצו באו לך כו' ואמרת בלבך מי ילד לי את אלה ואני שכולה וגלמודה גולה וסורה כו' הן אני נשארתי לבדי אלה אפוא הם, בכתובים הללו רבו הדקדוקים והמשך הלשון וגם מה שהקשו בגמ' (ברכות לב:) היינו עזובה היינו שכוחה, וכל הענין קשה מאוד להולמו לפי פשוטו.
<b>והנ"ל</b> דאיתא בירושלמי [ע"ז י"ח ב] כד דמך ר' אבוהו אחזין לי' י"ג נהרי אפרסמונא דכיא אמר כל אילין לאבוהו ואני אמרתי לריק יגעתי להבל כליתי כחי אכן פעולתי את ה' ומשפטי את אלקי, והוא תמוה איך אפשר שרבי אבהו היה סבור שאין שכר לפעולתו, אבל הנ"ל דהנה כשעינינו רואות שצדיק הוא מדוכא ביסורין נוכל לשפוט על שני אופנים שהיסורין הם לאחת משתי סיבות, האחד הוא לכפרת עון הדור כדאיתא בגמ' גבי רבינו הקדוש, וכמ"ש חז"ל בזמן שאין בהמ"ק קיים אני נוטל צדיק אחד מביניהם, ואמרו עוד למה נסמכה עבודת יום הכפורים למיתת בני אהרן כשם שיה"כ מכפר כך מיתת צדיקים מכפר, והשנית היא היסורין באו למרק כל עונותיהם וכמ"ש במכילתא צדיקים הראשונים היו מצטערין לפני מיתתן כעשרה או כ' יום כדי שיבואו זכאין לחיי עה"ב, ובמה יוודע איפוא על מה עשה ה' ככה אם היסורין הם לסיבת קיבול שכר לזכות הרבים, או בשביל עונות עצמם, ע"ז אמרו חז"ל (ברכות ה.) היכי דמי יסורין של אהבה שאין בהם ביטול תורה ותפלה.
<b>והנה</b> ידוע שהצדיקים מצטערים תמיד על עוונותיהם וכמ"ש דהמע"ה וחטאתי נגדי תמיד ואינם חושבין מעשים טובים שלהם, וע"כ היה ר' אבהו סבור שהיסורין שסבל בחייו היו לסיבת עונותיו הרבים, ולזה אמר ואני אמרתי לריק יגעתי שבחנם סבלתי יסורין על שקלקלתי מעשי וגם עבירה מכבה מצוה, להבל כליתי כחי, אכן פעולתי שהמע"ט שלי הם את ה' הלא המה בספרתו כתובין לפניו ית"ש אחת מהנה לא נעדרה, והוא עבור כי משפטי את ה' שסבלתי יסורין הרבה.
<b>והנה</b> ידוע כי מאתו ית"ש לא תצא הרעות כי טוב ה' לכל רק מי שהוא ראוי לעונש הקב"ה מסיר השגחתו ממנו וממילא תקראינה אותו צרות רבות ורעות, והנה בתחילת ביאת היסורין הרי הוא בבחינת עזיבה שנראה שהוא נעזב מאתו ית"ש, ואם יארכו לו הימים של צער הרי הוא בבחי' שכחה, אך באמת חלילה לנו לומר על הצדיקים הקדושים משרתי עליון שהם בבחי' עזובה ושכחה רק לאחת משתי סיבות הנ"ל, וזה"ש ותאמר ציון הצדיק הזה שנקרא ציון הוא סבור עזבני ה' וה' שכחני שהי' בבחי' עזובה ושכחה, ולזה אמר התשכח אשה עולה רמז לתורה שנקראת אשת יפ"ת כי הוא הגבר הוקם עולה של תורה, ומרחם בן בטנה רמז לתפלה שהיה מקיים עבודה שבלב זו תפלה, הנה כי כן שלא היה בהם ביטול תורה ותפלה בוודאי היו יסורין של אהבה הן אלה תשכחנה אעפ"י ששאר בני אדם נשכחים היינו שנגזר על המת להשכח אבל אנכי לא אשכחך מחמת המע"ט שלך כי הצדיק נקרא חי ואין מקבלין תנחומין על החי.
<b>הן</b> על כפים חקותיך, בא הכתוב שנית להגדיל מעלת תורה ותפלה שלו, והיינו דידוע מ"ש בגמ' דתענית ר' זירא ביומא דעיבא לא הוה מצלי דכתי' סכות בענן לך, אך מי שהוא צדיק גמור תפלתו בוקע כל המסכים המבדילים, וידוע כי תחנונים נקראים כפים כדכתי' על כפים כסה אור, וזהו על כפים חקותיך, כי התפלה שלך עלתה למעלה ראש בלי שום מסך ומבדיל, חומותיך נגדי תמיד כו' הם כותלי בית המדרש שהיית יושב ועוסק בתורה הם לנגדי תמיד, וכדכתיב התם גבי דהמע"ה כי טוב יום בחצריך מאלף בחרתי.
<b>ואולם</b> טעם סובלך היסורין היא כי מהרו בניך ור"ל דמנהגו של עולם כשאדם נוסע על היריד לקנות סחורה מי שקונה קודם הוא זריז ונשכר ושב לארצו, וכ"כ שתולדותיהן של צדיקים מע"ט מהרו בניך כי מהרת למצוא חשבון כל המצות ומע"ט ונכספה נפשך לעלות לבית אביך שבשמים, רק מהרסיך ומחריביך ממך יצאו כדי שתבא זך ונקי לעה"ב עם כל המע"ט שלך, ואמר עוד שאי סביב עיניך וראי כי כלם נקבצו באו לך הן כלם כעדי כו' ר"ל כי לא נעדרה אחת מכל מצות ה' אשר סגלת בעה"ז ואמרת בלבבך מי ילד לי את אלה מאין זכיתי לכל זה, והיינו רק מטעם שאני שכולה וגלמודה גולה וסורה שסבלתי יסורין הרבה, אבל אם אני נשארתי לבד, אם הייתי שאנן והשקט באין פגע אלה איפוא הם היכן היו כל הזכיות הללו, הלא עלו בתוהו שאכלתי אותם בעה"ז. והנה אחיי ורעי ידוע לכם איך שהצדיקים הללו סבלו יסורין הרבה ולא היה בהם ביטול תורה ותפלה אדרבא יותר ויותר התחזקו ביראת ה' כל היום, ועונותינו הם נשאו ומכאובינו סבלו כי נראה בעליל שהיו יסורין של אהבה.
<b>והנה</b> דהמע"ה אמר (תהלים כז א) ה' אורי וישעי ממי אירא כו' בקרוב עלי מרעים לאכול את בשרי כו' המה כשלו ונפלו, נ"ל ליישב הדקדוקים עפ"י משאחז"ל בתענית (טו.) לא הכל לאורה ולא הכל לשמחה צדיקים לאורה וישרים שמחה דכתי' אור זרוע לצדיק ולישרי לב שמחה, דהנה צדיק נקרא זה שעוסק רק בחפצי שמים ומעולם לא עסק בעניני עה"ז רק בתורה ותפלה ומע"ט זה נקרא צדיק, וישרים נקראים העוסקים ג"כ במו"מ ואעפי"כ הולכים בדרך הישרה וקובעין עתים לתורה ועוסקים במצות ומע"ט אלו זוכין לשמחה, והנה כל זמן שיש בדור צדיקים וישרים אז זוכין לאורה בזכות הצדיקים וגם לשמחה דהיינו ישועה הנק' שמחה כמ"ש שמחינו בישועתיך וגם כל הימים טובים נקראין ימי שמחה בשביל הישועה הנעשים בימים ההם כמבואר במ"א, ואמרו בזה"ק [ח"א קע"א ע"א] ע"פ וירא כי לא יכול לו ויגע בכף יריכו כו' כד לא יכול ההוא מקטרגא לאתתקפא עלי' דיעקב בגין דהוה שלים בכל שייפין דילי' ובכל עובדי אתתקף עליה דתמכין דאורייתא, כי יעקב היה עמוד התורה וזהו ויגע בכף יריכו שהם העומדים ותמכין דאורייתא על כן לא יאכלו בני ישראל א"ת גיד הנשה ר"ת א"ת הוא תשעה אב ר"ל שבעבור סילוקן של התמכין דאורייתא נחרב בהמ"ק כדמצינו שויתר הקב"ה על ע"ז וג"ע וש"ד ולא ויתר על עון ביטול תורה שנאמר על עזבם את תורתי, גיד הנשה דמנשי לברייתי מפולחנא דמאריהון.
<b>והנה</b> עינינו הטו אלה וחטאתינו מנעו הטוב שנסתלקו ממנו הצדיקים שעל ידם היינו מצפים לזכות לכאורה, וגם ישרים התמכין דאורייתא שנפטרו הרבה בשנה הזאת שע"י היינו מייחלים לישועה ושמחה, וזהו שמתאונן הכתוב ה' אורי וישעי כלומר כשהיו עמנו צדיקים וישרים אזי ממי אירא לא הייתי מתירא כי היינו בטוחים בצדקתם כי בצלם נחיה, כי הלא ה' מעוז חיי שעל ידם היה השראת שכינה בתוכינו וכאמור לעיל וע"כ ממי אפחד לא נכנס בלבבי שום פחד, אבל עכשיו כי בקרוב עלי מרעים לאכול את בשרי, דהיינו שגברו עונות והיינו ראויים לעונש, צרי ואויבי לי שאנכי הייתי החוטא ומעותד להעונש, אבל המה כשלו ונפלו קאי על הצדיקים וישרים דפתח בהם שנלכדו בעונינו כמ"ש וכשלו איש באחיו בעון אחיו ומעתה אין לנו להשען אלא על אבינו שבשמים הוא יראה בעני עמו עמידתינו דלים וריקים כי אזלת יד ואפס עצור ועזוב.
<b>והנה</b> מצינו שאברהם אבינו התפלל חלילה לך מעשות כדבר הזה להמית צדיק עם רשע והיה כצדיק כרשע חלילה לך השופט כל הארץ לא יעשה משפט, והנה הדקדוקים רבו במקרא זה וכפל הלשונות, גם קשה דהול"ל והיה צדיק כרשע, ומהו כף הדמיון, ונ"ל עפימ"ש חז"ל ע"פ כי מפני הרעה נאסף הצדיק שני פירושים הא' הוא שלא יראה ברעה והב' הוא לכפרת עון הדור וכמ"ש [שמו"ר פל"ה ד] בזמן שאין בהמ"ק אני נוטל צדיק מביניהם, והנה באופן הא' דהיינו שלא יראה ברעה יש ג"כ ב' פירושים עפימ"ש בס' יפה תואר על מ"ש בגמ' (תענית כא:) באתריה דרב הוה דברא ובשבבותיה דרב לא הוה סבור מינה משום זכותיה דרב אחזיו להו בחלמא זכותיה דרב נפיש טפי אלא משום האי גברא דשייל מרא וזבילא, והקשה ביפ"ת מה בכך אם היינו טועין שהיה בזכותיה דרב כיון דבאמת זכותו גדול ובכלל מאתים מנה, ותירץ דהא דאמרינן (ב"ק ס.) כיון שניתן רשות למשחית אינו מבחין בין טוב לרע היינו בצדיק שאינו גמור, אבל בצדיק גמור אין שום רע יכול לפגוע בו, וע"כ כאן שבכל העיר היה הדבר רק בשכונת רב לא היה, היו סוברין שהוא משום זכותיה דרב שלא יפגע בו מדה"ד ולכך הוכרח להציל כל השכונה, וא"כ היו פוחתין בכבוד דרב דבאמת רב היה צדיק גמור ואפילו אם היה הדבר בשכונתו לא היה פוגע בו, לכך אחזיו בחלמא דזה היה רק בשביל ההוא גברא דשייל כו' שהיה צדיק שאינו גמור רק שיש לו זכות להנצל ובשבילו היה צריך להציל כל השכונה. ומעתה נאמר לפי דרכינו לפי מה שפירשנו מפני הרעה כו' שלא יראה ברעה נוכל לפרש ב' פירושים דהיינו אם הוא צדיק גמור ר"ל שלא יצטער באבדן אחרים, ואם הוא צדיק שאינו גמור ר"ל שלא יפגע בו ג"כ הפורעניות והיה נידון בכלל הרשעים כיון שניתן רשות למשחית.
<b>וזה"ש</b> על כל הג' אופנים היה אברהם ממליץ בשביל הצדיקים, שאם תאמר שהצדיק נפטר לכפרת עון הדור לזה אמר חלילה לך כו' להמית צדיק עם רשע ר"ל שתענוש את הצדיק בעבור שהוא עם הרשע בעיר אחת כי אם היה דר בסוף העולם לא היה נתפס בעון הרשע הזה, וכעין זה פי' האלשיך ע"פ את העני עמך ר"ל שהוא עני בשביל שהוא עמך בעיר אחת שתוכל לזכות בו בצדקה וע"כ והחזקת בו, ואמר עוד על אופן זה שנאסף הצדיק מפני הרעה שלא יצטער באבדן הרשעים לז"א והיה כצדיק כרשע, ר"ל כי אין מראין לצדיק דבר רע, וע"כ להצדיק יוגמל טוב כראוי לצדיק, ולהרשע יוגמל רע כראוי לרשע, ולכן כתב כצדיק כרשע ר"ל להצדיק יהיה תגמולו כראוי לצדיק ולרשע יהיה גמולו, ועל אופן הג' דהיינו כיון שניתן רשות למשחית כו' לז"א חלילה לך השופט כל הארץ ר"ל כי בעבור שאתה שופט כל הארץ והעולם נידון אחר רובו, בשביל זה לא יעשה משפט ח"ו לא יצא משפט מעוקל לענוש הצדיקים במעשה הרשעים.
<b>והנה</b> ראיתי בספר יערות דבש שכתב דמנא ידעינן אם הצדיק נפטר בשביל לכפרת עון הדור או שלא יראה ברעה, וכתב הנפקא מינה הוא אם נשאר צדיק אחר מוכח דצדיק הראשון נפטר לכפרת עון הדור דאי משום שלא יראה ברעה א"כ האיך צדיק האחר יראה ברעה, ולפענ"ד אין זה מספיק דעדיין יש לפקפק דמנ"ל דהצדיק שני הוא עדיף כצדיק הראשון דאם השני לא יפה כחו כמו הראשון אפשר דלעולם שלא יראה ברעה ומשום שהשני אינו צדיק כ"כ יוכל לראות ברעה, אך הנפקא מינה אם נפטרין שני צדיקים מזה מוכח איפכא דע"כ נאספו שלא יראו ברעה שאם היה לכפרת עון הדור היה די בצדיק אחד וכמ"ש אני נוטל צדיק אחד מביניהם, וכמו שמביאין קרבן אחד, והנה מוכח ג"כ שלא נשארו דוגמתן דהא בהא תליא כיון שע"כ נפטרו שלא יראו ברעה, ממילא דלא נשאר צדיק כמותן לראות ברעה, וזהו שהוכיח משה הוא אשר דבר ה' לאמר בקרובי אקדש וכתב רש"י כסבור הייתי או בי או בך עכשיו אני רואה שהם גדולין ממני וממך, ולהנ"ל א"ש כיון שנפטרו שניהם ע"כ מוכח שלא יראו ברעה וע"כ שלא הניחו כמותן.
<b>והנה</b> בעל עקדה כתב עמ"ש גבי בגדי בד והניחו שם שטעונין גניזה, שאעפ"י שכתוב וכל אדם לא יהיה באוהל מועד מ"מ הכהן גדול עצמו לא היה בבחינת אדם רק דוגמת המלאכים המתלבשים בגופניות כשיורדין בעה"ז, וכמו כן הכה"ג היה מתקדש כל שבעת הימים וכדכתיב גבי משה ויכסהו הענין ששת ימים, והיה כולו קודש ומזוכך בגודל הפרישות והבגדי בד הם דוגמת הגוף והלבוש ולכך טעונין גניזה, ולפ"ז נאמר שבוודאי אם היה הכה"ג כל השנה בהזדככות כל כך בוודאי שהיה לו רשות לבוא בכל עת אל הקודש, אבל עכשיו מוכח שאהרן בעצמו ג"כ לא היה כ"כ עד קצה האחרון דאין למעלה ממנו שהרי ע"י מיתת בניו נדב ואביהו מוכח שהם גדולים ממנו כנ"ל והיינו על ידי שמתו שניהם וכנ"ל, ולכך הוצרך להקדים כאן מיתת שני בני אהרן לעבודת יה"כ שאם היה מצוה למשה שאהרן אין לו רשות לבוא בכל עת היה מתחמץ לבבו כי היה מחזיק לאהרן גדול ממנו כדאיתא בגמ' שהיו נוהגין כבוד זה בזה, וע"כ הקדים לו ודיבר ה' אל משה אחרי מות שני בני אהרן כו' דכיון ששניהם מתו מוכח דשלא יראו ברעה ע"כ שהם צדיקים גדולים ולא הניחו כמותן כנ"ל וזהו בקרבתם לפני ה' דמוכח שהם קרובים יותר מן הכל, וע"כ דבר אל אהרן שאל יבוא בכל עת אל הקודש רק ע"י הזדככות גדול ביום הכפורים כנ"ל.
<b>והנה</b> אחיי ורעי נדע ונשכיל ממוצא דברי מכל האמור ועד עכשיו איך גרמנו בעונינו שתים רעות, האחת שאם פטירת הצדיקים לכפר עון הדור אוי לנו כי גרמנו לקצר ימי הצדיק הזה שהיה יכול לחיות עוד ולסגל תורה ומע"ט, ואם פטירתן היה בשביל שלא יראו ברעה זהו קשה מהראשונה שצריכין לדאוג מן הפרעניות, ואמרו בגמ' (כח:) כשחלה ריב"ז נכנסו תלמידיו לבקרו ומצאוהו כשהוא בוכה אמרו לו רבינו נר ישראל מפני מה אתה בוכה כו' א"ל אלו לפני מלך ב"ו מוליכין אותו כו' ולא עוד אלא שיש לפני שני דרכים דרך ג"ע ודרך גהינם ואיני יודע לאיזה מוליכין אותי, וא"כ הדברים ק"ו כי שם היה דרך אחד טוב וריב"ז ידע בנפשו שהיה צדיק אעפי"כ היה מתירא ומפחד מן הספק, כ"ש על אכו"כ אנן מה נענה על איזה אופן שיהיה שנפטרו הצדיקים הללו יש לנו לבכות ולהתאונן ולא תדום בת עינינו, וזה"ש התבוננו וקראו למקוננות ותבאינה דהיינו לקונן על העבר אם הצדיק נפטר לכפרת עון הדור שאנחנו צריכין להתעשת לתקן עון הגדול המר הזה, ואל החכמות כמ"ש איזהו חכם הרואה את הנולד, דהיינו שאם נאסף הצדיק שלא יראה ברעה יש לנו להתעצב ולבכות ולדאוג יותר ויותר כי שתים רעות עשינו שעדיין לא הטהרנו שיש לנו לדאוג מן הפורעניות לכך שלחו אחריהן ותבאנה במהירות כי זה הוא דבר נחוץ לעורר הלבבות ולהפוך מידת הדין לרחמים.
<b>וכדי</b> לסיים בדבר טוב השייך לענין זה נבאר מ"ש (תהלים ל יב) הפכת מספדי למחול לי פתחת שקי כו' למען יזמרך כבוד ולא ידום ה' אלקי לעולם אודך אחר כל הדקדוקים קשה מ"ש בשל"ה גבי ויהפוך ה' את הקללה לברכה וע"ש שהוכיח מזה הלשון דע"כ הקללה גופה נעשית ברכה דאל"כ הול"ל תחת הקללה ברכה, והנה כמו כן קשה כאן דהול"ל תחת ההספד יהיה מחול אבל לשון הפכת מספדי למחול לי משמע דההספד גופיה יהיה מחול, ולהנ"ל יתיישב זה ויתורץ מ"ש הספידא יקרא דחיי ודשכבי, והוא דכבר ביארנו מקודם איך גרמנו שתים רעות ע"י מיתת הצדיק הא' שנאסף קודם זמנו בקוצר ימים והיה יכול לסגל עוד תורה ומע"ט והיינו לפירושא דמפני הרעה היינו לכפרה לעון הדור, והשנית הוא שנצטרך לדאוג מן הפורעניות כי שמא נאסף שלא יראה ברעה, והנה נשא לבבינו אל כפים ונחפשה דרכינו ונחקורה האם יש מקוה על זה ובאיזה אופן נוכל לתקן כל הנ"ל, ומצאתי און לי דאיתא בגמ' (ב"מ פה.) ר' זירא הוה הנהו בריוני בשבבותיה כד נח נפשיה אמרו עד השתא הוה הדין קטין חריך שקיה מגין עלן כו' אהדרו בתיובתא, הנה זה הוא תכלית ההספד להתעורר בתשובה כי אין מי יעמוד בעדינו ואין לנו להשען אלא על אבינו שבשמים שישוב וירחמינו וישיש עלינו לטוב.
<b>הנה</b> כי כן ע"י התשובה יתוקן הכל דהיינו כיון שהצדיק הזה גרם לנו להתעורר בתשובה וכל המזכה את הרבים זכות הרבים תלוי בו מתקנים מה שגרמנו לקצר ימיו, כי אעפ"י שכתיב לא המתים יהללו כו' ולא כל יורדי דומה שכיון שמת אדם נעשה חפשי ובטל מן המצות לא כן חלק הצדיקים הללו כי נתקיים בהם אגורה באהליך עולמים שגם אחרי מותם הם חיים ומסגלים מצות ומע"ט ע"י עובדותינו ומעשינו הטובים, ואופן הב' שצריכין לדאוג מן הפורעניות הרי אמרו תשובה ומע"ט כתריס בפני הפורעניות וזהו שנעשה ע"י ההספד יקרא דחיי דהיינו מחילת עונות להטיב אחריתינו וגם יקרא דשכבי לזכות את המת כנ"ל.
<b>וזה"ש</b> הפכת מספדי למחול לי שע"י ההספד יהיה מחילת העון שקצרנו ימי הצדיק דהיינו על אופן הא' וגם פתחתי שקי שהייתי צריך לעסוק בשק ותענית לבטל הגזירה ודאגת הפורעניות דהיינו אופן הב' ותאזרנו שמחה שלא יהיה עוד יגון ואנחה ונהפוך הצרה לרווחה, ותאר פניך ונושעה, למען יזמרך כבוד ולא ידום לכך כתיב לשון נסתר דקאי על הצדיק הנפטר שאינו מאותן שנאמר בהם ולא כל יורדי דומה כי גם אחרי מותו לא ידום מלסגל מצות ומע"ט שהתעררנו ע"י הספדנו להתקבל בתשובה שלימה לפניו ית"ש, וגם אנחנו הרווחנו שיתבטלו כל הגזירות רעות מכאן ולהבא נשיש ב"ה ובישועתו לכך ה' לאוקי לעולם אודך על כל הטובות וההשפעות מעתה ועד עולם, ועוד י"ל למען יזמרך כבוד ולא ידום שחז"ל דרשי' על ישב בדד וידום דקאי על האבל, אבל לעתיד לבא שיבולע המות לנצח יזמרך כבוד ולא ידום ה' אלקי לעולם אודך כי נתהלך לפני ה' בארצות החיים, ויגדור פרצותינו ופרצות עמו בית ישראל ברחמים אמן כי"ר.