Sidduro Shel Shabbat
סדורו של שבת
Warsaw, 1872
https://www.nli.org.il/he/books/NNL_ALEPH001265141/NLI

סדורו של שבת

חלק א

הקדמה

<b>י</b>תברך <b>ה</b>אל <b>ו</b>ישתבח <b>ה</b>אדון הכל אשר ברצוצו האציל וברא ויצר ועשה הכל במאמרו השמים ושמי השמים הנשפעים מאורו. הארץ וכל אשר עליה הימים וכל אשר בהם שואפים חיותם מזיוו והדרו. הוא המחיה ומהוה אותם ומטיב להם תמיד כח וגבורה נתן בהם להיות עצומים עושי דברו. ובכל עת ורגע בורא נפשות ובטובו מחדש בכל יום תמיד מעשה בראשית וחבה יתירה נודעת לנו מכל העמים לקרבנו לעבודתו ויקרא בשם ידידיו אשר בחר זרע אברהם אוהבו וימן להם המלך קדושתו ותורתו ומצותיו חקיו ומשפטיו אשר נתן לבני ישראל עם קרובו. את אשר הורישנו ה' אלקינו אותו נירש באהבה ולעבודתו עבודת הקדוש נכספה נפשינו צמאה ותאוה. וחסדי ה' אזכיר אשר גמל עלי להטיב לי השפל והצעיר. לשים חלקי מיושבי בהמ"ד אזני העיר ותמך ימיני לברור לי חלק יפה בדת מורשה ולבחור את דרך הקודש דרכה של תורה הקדושה. ועוד הפליא חסדו לפקוח עיני ולהביט את אשר עלי' אבן יקרה היא מפנינים מרגניתא דלית בה טימא. שבחא דאתא מעלמא עילאה מתנה הגנוזה בגנזי המלך היא מצות שבת דמיקדשא וקיימא מיד ה' עלי השכיל ליתן דעתי ולבי על פרטי קדושתה תמיד מעודי ולשום אותה עטרה לראשי היא כבודי: והנה שבח עצומו של יום קדושת שבת בעצמו לא ימד ולא יספר ולא יערכנו אמרי שפר כי אורו מבהיק ומאיר וכל המשיג משיג לפי כח שכלו כיד ה' הטובה עליו נפשו לטהר:
אמנם הטוב אשר מצאתי ראיתי והבנתי יקר תפארת מרגינתא טבא דאית בה כי מלבד מה שמאור השבת יופיע על אדם השומרו להגין עליו ולהצילו גם בימי החול. וקדושתה מסייע לכל הבא לטהר ומחזיקו נגד יצרו הקשה רק אף גם זאת לזוכה השגת אור השבת בטוב ובנעימים נועם אחר נועם ואשר טעם וראה כי טוב ה' ואשרי הגבר יחסו בו בכל פעם אז תהא יראתו על פניו בכל ימי החול לבל יחטא ויחס' ממנו בשבת הבא לקרתו נופת צוף אשר טעם פן ח"ו כי יחטא ואשם תאבד ממנו היקר והגדול' והתפארת וכלי חמדה שזכה להשתמש בו בשבת שעבר איך יועם אשר לזה רמז הכתוב שבתותי תשמרו ומקדשי תיראו כלומר שתזכו להיות אצליכם שמירת שני השבתות שוה בלי גרעון מחמת קלקול שבימי החול. ובמה יזכה לזה אמר הכתוב מקדשי תראו שתיראו בימי החול שלא תאבד ויופסד מכם על כל פנים הקדושה משבת העבר: והמוסיף בכשרון מעשים של ימי החול טהרה ופרישה: מן השמים ישקיף ה' להוסיף לו בשבת ברכה וקדושה. וגם רז"ל רמזו לזה אלמלא שמרו ישראל שתי שבתות מיד נגאלין כלומר אלמלא זכו כל עדת ישראל להיות עליהם קדושת שתי שבתות בשוה. והוא בעבור שלא יתחלל קדושת ששת ימי המעשה וכשרון מעשיהם כל ימי החול לא יהיה בהם קלקול והפסד לקדושת שבת הבא אז יתקנו כל ששת ימי הבנין על תקונם ועי"ז מיד ימהר ביאת הגאולה כי תיקן ששת ימי הבנין הוא שלימות תיקון הגמור כמו שרמז הזוה"ק (פ' נח ע"ב ע"ב) עד דיתחזי הקשת בגוונין נהירין ויתנהיר לעלמא וכדין תצפי לרגלוי דמשיחא כי קשת הוא בחינת היום הששי שהוא כנגד בחי' יוסף הצדיק שנאמר בו ותשב באיתן קשתו ע"כ בהתיקון של כל ששת ימי הבנין עד יום הששי והששי בכלל אז נראה הקשת בגוונין נהירין מכל ששת ימי המעשה ואז תצפי לרגלוי דמשיחא כמאמר רז"ל הנ"ל ומיד נגאלין ודברי רז"ל ודברי זה"ק עולים בקנה אחד ומדברי שניהם נלמד שבתיקון ששת ימי הבנין תלוי' ועומד' הגאולה שלימה שנזכה בה במהרה בימינו:
עוד ראיתי והבנתי ברמז הקרא ולקחת מראשית כל פרי האדמה שמדבר ג"כ ממעלות השבת. והוא ע"פ מאמר הזוהר הקדוש (שלח קנ"ט ע"ב) אמר רבי שמעון מפרשתא דא אוליפנא רזא דחכמתא ואשתמעו מנה רזין עילאין ויקירין. ת"ח קוב"ה משבח באורייתא ואמר אזילו בארחי אשתדלו בפולחני והא אנא מעייל לכון לעלמין טבין לעלמין עילאין בני נשא דלא ידעי לא מהמני ולא מסתכלין קוב"ה אמר אזילו אלילו ההוא עלמא טבא ההוא עלמא דכסופ' עילא' אינון אמרי איך ניכול לאללא ליה ולמנדען כל האי מאי כתיב עלו זה בנגב אשתדלו באורייתא ותחמון דהא היא קיימא קמייכו ומנה תנדעון ליה ופירוש דבריו שהקב"ה אומר לישראל שישתדלו בעבודתו ויראו לעשות רצונו ואז יעלה אותן לעולמות עליונים הקדושים ונוראים ומלאים כל טוב ואומר להם הרי יש בכם כח לתור ולחקור אלו עולמות הטובים בעוד שאתם בעוה"ז. ומענה בפי עם ב"י איך נוכל לידע ולחקור באלו העולמות עליונים בשאנו בעולם השפל הזה ורוח הקודש משיבם עלו זה בנגב כלומר התעסקו בתורה ותדעו ותראו שאותן העולמות עומדין וקיימין לפניכם: ומסיים הזוהר וראיתם את הארץ מה הוא תחמון מנה ההוא עלמא דהא יריתא דאת ירושה דאחסנא דאנא עייל לכו בה וכו'. עד ומה הארץ השמינה היא אם רזא מאורייתא תנדעון מה הארץ מנה ההוא עלמא אי אסגי טיבו עלאה לית בהא או אי אזעיר מנה כלום היש בה עץ אם אין האית בה אילנא דחיי לעלם ולעלמי עלמין או אי צרורא דחיי אשתכח בגווה אם לא. והטעם מה שמכנה הזוה"ק להתורה שם הנגב על שם מאמר רז"ל (שבת פ"ג ע"ב) אמר ר"ל אין דברי תורה מתקיימין אלא בימי שממית עצמו עליה שנאמר זאת התורה וגו'. ואמרו (עירובין כ"ב ע"א) מאי קוצותיו תלתלים אמר רב חסדא אמר מר עוקבא מלמד שיש לדרוש על כל קוץ וקוץ תילי תילים של הלכות שחורה כעורב במי אתה מוצאן במי שמשחיר פניו עליהן כעורב. והואיל שאין התורה ניקנית כי אם באופן זה להמית עצמו בעוה"ז ולהסיר כל מיני תענוגים ממנו. וכך דרכה של תורה פת במלח תאכל ומים במשורה תשתה עד וחיי צער תחיה ע"כ נקראת התורה ארץ הנגב ע"ד שאמרה עכסה בת כלב (יהושע ט״ו:י״ט) לאביה לאמר תנה לי ברכה כי ארץ הנגב נתתני ונתת לי גולת מים ואמרו ז"ל (תמורה י"ו ע"א) ארץ הנגב בית שמנוגב מכל טובה ונתת לי גולת מים אדם שאין בו אלא תורה בלבד. ולשם זה התורה נקראה נגב שאינה מתקיים כ"א במי שהיא מנוגב מכל טובת העוה"ז ואין בו אלא תורה בלבד ולא תענוגים. ולפי דברי הזוה"ק הלז שפירש הכתוב וראיתם את הארץ שקאי על ראיית העולמות הטובים ויוכרח לפרש הארץ ארץ עליונה. שאמר דזהו פי' הקרא והיה כי תבואו אל הארץ וגו' ולקחת מראשית כל פרי האדמה ושמת בטנא והלכת אל המקום אשר יבחר ה' אלהיך בו. כי ידוע שמצות השבת הוא החשוב שבמצות התורה כי מורה על בריאת שמים וארץ וחידוש העולם ואמרו [מ"ר שמות פ' כ"ה] שהוא שקולה כנגד כל התורה כולה וממילא ודאי שע"י קיום המצות שבת נוכל לידע ולראות אותן עלמין טבין כמו בעסק התורה ויותר. ואחר כל זה אמרו (ברכות נ"ז ע"ב) שהוא א' מס' בעוה"ב וענין א' מששים הוא לומר שיש בו מעט דמעט מטעימת הטעם הטוב של אור תענוג עוה"ב. כי ביותר מששים נתבטל הטעם ואינו מורגש כלל כידוע מדיני איסור והיתר. אבל א' מששים הוא רמז על קצה האחרון מטעימת טעם עוה"ב שמורגש בשבת. וכן בכל א' מששים שמנו חז"ל שם. הכל על דרך זה. ומזה נוכל לידע גודל הטובה ועוצם התענוג הצפונה ומתוקנת לנו לעוה"ב וממצות שבת ניקח ראיה לכל התורה כי שקולה ככל התורה כאמור. וז"ש הקרא והיה כי תבואו אל הארץ שתבואו למדרגה זו לראות הארץ ארץ עליונה הם העולמות עליונים הטובים. ולקחת מראשית כל פרי האדמה שתקח ראיה ממצות שבת שנקרא ראשית ע"ד מאמר התק"ז בראשית תמן שבת וגם שהתורה נקראת ראשית והוא שקולה נגד כל התורה לכן שבת נקראת ראשית כל פרי ושמת בטנא שתשים דעתך כי שבת הוא רק על א' מששים בעולם הבא מספר טנ"א ומאחר שבמצות שבת יוכל להבחין ולידע ביותר ויותר בהנהו עלמין טבין. ולשער מזה גודל הטובה הצפונה ומתוקנת לעוה"ב וע"כ אמר והלכת בזה אל המקום אשר יבחר ה' אלהיך בו: שתוכל להבחין ולידע מזה אמתיות העלמין טבין האלו שרצונו של הקב"ה שתדע אותם ותשיגם ע"י כח התורה כדברי הזוה"ק הנ"ל. והנה לפני ימים אחדים זה זמן לא כביר אשר עלה על רעיוני סעיפי הרהיבוני לאמר אחרי אשר גדלה התרופה והתעלה ומרפא לנפש. הנמשך ונצמח ממעלת שמירת השבת וכל ענין קיום התורה בכל ששת ימי המעשה תלוי בזה. הנה מה טוב לחדש חדושי מעשי שבת להיות ערוך ומוכן ומסודר לעיני עם בני ישראל פחותי ערך כמוני בסידורי מעלה מעט מזעיר משבחי שבת אשר המה עולים במעלות מעלה על מעלה לפי השתנות העתים והשעות שבליל ויום השבת. וסדרתי אותם:
בחלק הראשון מחיבור הלז להיות עולים לעשר קדושות. נגד העשר מדות הקדושים. ועשרה מאמרות שנברא העולם וקראתי בשם לכל אחד ואחד שורש כי כל אחד הוא שורש בפני עצמו בשרשי מדות הקדושים. והגם שהשרשים הם תשע ולא עשר. אכן בשורש הששי נכלל קדושת שתי מדות חסד וגבורה בדרך התכללות שמאלא בימינא:
ובחלק השני סדרתי כדרך עולים ויורדים כל העשר קדושת עשרה מדות הקדושים. וקראתי אותם בשם דרושים וכי שם יתבאר דברים הנמשכים מקדושת השבת לכל התורה כולה. ואיך שיתנהג האדם ע"י קדושת מדות האלו בדרך השכל ואור הבהיר להבין דבר מתוך דבר בקיום התורה והמצות כולם. והם גם כן תשע ולא עשר מטעם הנ"ל שאצל השרשים. וקראתי' בשם דרושים על שם דרישה וחקירה המבואר שם. שכמו שבחינת השבת יש בו השבח המבואר בכל דרוש ודרוש כן יחקור האדם וישים אל לבו להתנהג ולעשות כן בכל המצות. ועל פי הדברים האלה קראתי שם הספר חיבור הזה סידורו של שבת על שם הסדר מתתא לעילא ומעילא לתתא ורשמתי סימן לכל שורש ושורש ולכל דרוש ודרוש. כדי שיהי' זכרון צירוף שם שבת עולה לפי ענין כל שורש ושורש וכל דרוש ודרוש. לפי ענין המדובר בו ויכנס ענינו לזכרון בלב הקורא. ודברי החיבור הלז הוא ע"ד הכתוב. תפוחי זהב במשכיות כסף כו' הנה תיבת במשכיות סובל שני פירושים בדרך משל לאחד שיש לו כלי זהב משובח ומסתירה בכלי הפחותה ממנה כדי לחוס עליה שלא תתקלקל מיופי' אך רצונו ג"כ להראות יקר הכלי המפוארה שיהי' נראה קצת לעין הרואה להתהלל בתפארתה. ע"כ הוא עושה נקבי' בכלי החיצונה הסובבת סביב צפון וימין. ודרך הנקבי' שם. יביטו ארחות טמון והכלי החיצונה הזאת הנה היא נקראת משכיות על שתי לשונות. א' לשון סכך והגנה על הפנימיות ב' לשון סכיי' והבטה על דרך סכה ברוח הקודש לפי שהכל סוכין ביפיה של פנימית דרך הנקבים שבחיצונים והנה בדרך זה הם דברי החיבור הזה כי הגם שבעזרת האל יתברך ויתעלה זכרו לעד ולנצח נצחים הלא דברי אלה כולם לקוחים ונאמרים מדברי חכמי האמת והמדע אע"פ כן ברוב החיבור הזה תפוחי זהב היקר והנחמד מכוס' בדברי פשטות עסקי ועניני התנהגות העולם: ובקצת מקומות נתגלה הדיבור באמירה נעימה כתיבה יהיבה בלשון אשר דברו בהם חכמי המדע וסהדי במרומים שגם בזה לא נעשה כדי להשביע עין המסתכלים ביופי שבו כנזכר למעלה בהמשל רק נעשה ע"פ ההכרח אשר לא יגונה. כי במקום אשר הופיע עלי יד ה' להלביש ולכסות הדברים במכס' אור השכל עשיתי זאת בכדי שירוץ קורא בו ולא יקוץ בתוכחתי עבור הלשון שאינו מורגל בו ובכל האפשר הקרבתי הדברי' לדעת השומע. זולת ע"פ הכרח גדול מאוד כתבתי בלשון למודי. שלמדתי בספרי המדע. ע"כ ארשת שפתי יליצו לפני פחותי ערך כמוני ולפני כל ההוגים בו כשיגיעו למקום שאין הלשון מורגל בפיהם עם כל זה לא ימאסו מללמוד בכל הספר הכתוב לחיים. כי בעזה"י כל הדברים הכתובים בו למחזיקים הוא עץ חיים. וכל הדברים הם עצה והשכלה להעומדים על משמרתם מטים אזנם לשמוע ולשתות בצמא דברי תוכחה זאת עצתי אשר הופיע עליהם כל השומע לעצתי הנה זאת המנוחה להתנהג בסידורו של שבת בדרישה וחקירה כמבואר בחיבור הלז ירוץ אל המערכה. ואז יהיה לבם נכון ובטוח בה' שיעמוד להם זכות השבת וגודל אורו שיופיע עליהם ותתענג בדשן נפשם להניח ברכה: גם בימי החול יהיה להם מגן וצנה מיצרם הקשה לשמרם שמירה מעולה מקשת דרוכה ומשונאיהם העומדים עליהם. יצילם מכל צרה וצוקה ויזכו לצאת מעמק הבכה. ולהיות כי לא המדרש הוא העיקר אלא המעשה. ע"כ כל ההוגה בחיבור הזה יהיה כוונתו רצוי' ללמוד על מנת לעשות ולקיים וה' ישלח עזרו מקודש להספיק על ידו ולהחזיק כחו וחילו. פועל ידיו ירצה והבא לטהר מסייעין לו. ולאנשי שלומי ומיודעי אשר פעם בפעם האזינו לאמרי פי ולעצתי יחלו. הנה המצוה עליהם שגם מזה אל יניחו ידם ואל יבדילו רק בכל שבת בשבתו יקבעו' ללמוד לימוד אחד בחיבור הזה על מי מנוחות ינהלו ואת שמו הגדול ית"ש יגדילו:
ויען כי רוב דברי בספר הלז בשביל דלי העם פחותי ערך בתורה ע"כ דברי מליצתי כפול ומכופל שלא ירפו ידיהם ולא יעזבו דברי החיבור הזה מפני איזה מקום שלא יהיה הלשון מורגל לפניהם: אך יאמינו הדברים פשוטין דברים הנכנסין בלב הקורא כי בעבור זה העמדתי ל' החיבור לפעמים קצת באריכות כדי להבין שומע דומיא דמשמי' על פה ולהבין אוזן שומעת לפי ערכם. ובעבור זה הבאתי מאמרי רז"ל המובאי' בחיבור הלז בכל עריכת לשונם ורשמתי מקומם ומוצאם לדעת איפוא הם רואים אותם. כדי שיקל גם על מי שלא יהיה לזכרון בין עיניו ענין מאמר על בוריו. והשם יזכני בזכות הרבים. שדברי אלה יעשה רושם בלב השומע להיות ממצדיקי הרבים ככוכבים. ואזכה להוציא לאור חבורי על כל התורה דברים עריבים. יערוף כמטר לקחי כטל עלי עשב ורביבים. בעזרת השם יתברך ובסייעתא דשמיא דמטיבתי' מטיב לישרים ולטובים. והנה גם על זה אודה לאל עלי גומר אשר חנני בדעת ובתבונה לבוא דרך פלפול גם בגפ"ת וע"ז הנני משתחוה לפני כבודו והדר גאונו. ברוך כבוד ה' ממקומו וממעונו. ולהיות שקמי' שמיא גליא שאין דעתי ורצוני לעשות עטרה להתגדל ע"כ טמנתי את ידי להביא לבית הדפוס דברי חיבורי בגפ"ת וש"ות הנמצאים בכתב ת"י בעז"ה. אך אמרתי אולי יבא דורות האחרונים ויאמר מאן האי דקיימא ליה שעתא. ומאן דמתני הא אפשר דלאו הוי ליה אומדן דעתא. ואולי לא ידע צורתא דשמעתא: ויהא חיבור הלז בעיניהם כאין וכאפס ע"כ מן ההכרח אמרתי להעלות על הדפוס דבר אחד דרך קיצור הדברים כדי שההוגה בו יראה ששמתי פני בהלכה הליכות עולם ואם יעלה זכות אבותי להעלות על הדפוס חבורי על התורה ואזכה לעלות לארץ הקדושה תוב"ב אפשר שמשם יפרד ויתפרשו דברי בדברי גפ"ת ושו"ת שתחת ידי בעה"י:
ראיתי להציג פה גרגיר א' מה שבארתי בהסוגיא של ספק טומא' שקשה קצת להולמו. ואחרי העיון בו אמרתי שאפשר לפר' הנכון בו להוציאו מקושיותו. והנה דברים הנלמדים מסוטה והם שווין לה בכל צדדיהם. ידוע הנה לכל אשר ברה"י ספיקן טמא ודאי ושורפין עליהם תרומה וקדשים כדאיתא [בנדה ג' ע"א] (ובתו' נזיר נ"ז ע"א) ובכמה מקומות וברה"ר ספיקן טהור לגמרי כמ"ש [בנזיר שם עיין שם] אמנם בדברים שלא שוו לגמרי לסוטה אינם נלמדים ממנה. כגון טומאה שנגע בא' משנים ואין ידוע באיזה מהם זה אינו דומה לסוטה. כי בסוטה אפשר לומר שהיא באמת טהורה היא ולא נגע בה כלל הבועל. ולא כן בזה שבודאי הטומאה נוגע בא' מהם וא' מהם ודאי טמא. ולא נלמוד ממנה להיות שוה לדינה. וכן להיפוך נוכל לומר דאפשר שנטמאת אבל הכא א' ודאי טהור כמ"ש בכמה מקומות בתוס' נדה (ב' עא ד"ה והלל) ובחולין (ט' ע"ב ד"ה התם) ומקור מקומו הוא ממה שאמרו פרק ח' דנזיר. שני נזירים שאמר להן אחד ראיתי אחד מכם שנטמא ואיני יודע איזה מכם מגלחין ומביאין קרבן טומאה וקרבן טהרה וכו'. ומקשינן עלה בגמרא ואמאי הא הכא שני נזירים והאי דקאי גביהון הא תלת' הוה ליה ספק טומאה ברה"ר וכל ספק טומאה ברשות הרבים ספיקו טהור אמר רבה בר רב הונא באומר ראיתי טומאה שנזרקה ביניכם. והוא עומד מרחוק דהוי ספק טומאה ברשות היחיד. והקשו התוספת א"כ יביא כל אחד קרבן טומאה ודאי דספק כל טומאה ברשות היחיד שורפין עליו תרומה ויש לומר דלא גמירי מסוטה אלא דבר שאפשר להיות כסוטה דאפשר שנטמאת אבל הכא א' ודאי טהור ואם תאמר א"כ מאי פריך מעיקרא והא ס"ט בר"ה כלומר ויביאו שניהם קרבן טהרה הא לא דמי לסוטה כי הכא א' ודאי טמא וי"ל דס"ט ברשות הרבים לאו מסוטה גמרינן אלא כל חד מוקמינן אחזקתיה. וילפינן מקרא פ"ק דחולין להעמיד כל דבר אחזקתיה אע"ג דודאי א' טמא כיון דלא ידעינן לי' וכו' ולכאורה אפשר להקשות כיון דאיכא למימר בהו אוקמי אחזקתי' וחזקה דאורייתא כדילפינן מקרא א"כ למה לא נאמר שיהיו טהורי' אף ברה"י שלא יצטרכו להביא קרבן טומאה מטעם חזקה. וכבר כתבו התוספת דזאת לא נלמוד מסוטה כי לא דמי אליה א"כ יהיו טהורים לגמרי דלוקמי אחזקתייהו. ובעבור זה יוכרח לומר דאף בדברים שלא שוו לסוטה ואינם נלמדים ממנה כמו זה. הוא דווקא לענין שלא נטמא אותו ברה"י טומאת ודאי כסוטה. אבל עכ"פ נלמוד ממנה שיהי' ספיקן אסור כלומר דלא ישארו בחזקתן להיות דינם כספק השקול לכך מביאין קרבן טומאה וטהרה. וכן ראיתי במפרשים שפרשה כזה שעכ"פ נלמוד מסוטה שישארו בספק השקול להיות צריכין לקרבן טומאה וטהרה. וכן כתב הרמב"ם ז"ל [פ"ט מהלכות נזירות הלכה י"ד וי"ו] שאף ספק שני נזירים נלמוד מכל הספק טומאות שנלמדים מסוטה עיין שם. ומזה יש להביא קצת סיוע לדברי הרמב"ם שכתב (בפ"ט מהלכות טומאת מת הלכה י"ב) וז"ל דבר ידוע שכל אלו הטומאות וכיוצא בהם שהוא משום ספק הרי הן של דבריהם ואין טמא מן התורה אלא מי שנטמא ודאי. וכמה קולמסין נשתברו לחזק דבריו בזה עיין בפר"ח (ביו"ד סי' ק"י בדיני ס"ס) ומזה הסוגיא יש מקום לחזק דבריו. דאי תימא שהספק אסור מן התורה. א"כ מה חילוק יש בין דברים הנלמדים ממש מסוטה ושוין עליה בכל צד דהוי ודאי טומאה ברשות היחיד ובין אלו שאינם שוין לסוטה. ואינם נלמדים ממנה. כיון דעכ"פ זאת נלמוד ממנה שישארו על ספק השקול א"כ יהיו טמאים מדאורייתא כיון שספיקא מדאורייתא לחומרא. וא"כ נשאר קושית התוספות על מקומה יביא כל אחד קרבן טומאה ודאי כמו ספק טומאה ברשות היחיד דשורפין עליה. אלא ודאי שספיקא דאורייתא הוא מותר מן התורה ורבנן הוא דאמרי דניזול לחומרא שמא יפגע באיסור דאורייתא. ולכן מביאין לצאת ידי הספק קרבן טומאה וטהרה. ובזה נראה לי לפרש הסוגיא (בסוטה כ"ח ע"ב) וז"ל ומה סוטה דבר שיש בו דעת לישאל אף שרץ דבר שיש בו דעת לשאול מכאן אמרו דבר שיש בו דעת לישאל ברשות היחיד ספק טמא ברשות הרבים ס' טהור שאין בו דעת לישאל בין ברשות היחיד בין ברשות הרבים ס' טהור וכו' עד אמר רב גידל אמר רב דבר שיש בו דעת לישאל ואין בו דעת לישאל מהאי קרא נפקי והבשר אשר יגע בכל טמא לא יאכל ודאי טמא הוא דלא יאכל הא ס"ט וס"ט יאכל אימא סיפא והבשר כל טהור יאכל בשר ודאי טהור הוא דיאכל בשר הא ספק טמא וספ' טהור לא יאכל אלא לאו ש"מ כאן שיש בו דעת לישאל כאן שאין בו דעת לישאל. ואיצטריך דרב גידל אמר רב ואיצטריך למיגמר מסוטה דאי מדרב ה"א בין ברה"י בין ברה"ר איצטריך למיגמר מסוטה ואי מסוטה הוה אמינא עד דאיכא דעת נוגע ומגיע צריכא ע"כ. והתוספת שם ד"ה ברה"ר ספק טהור. הקשה מהא דגרסינן במשנה ריש נדה כיצד דיה שעתה היתה יושבת במטה ועסוקה בטהרות ופרשה וראתה היא טמאה והן טהורות והקשו עלה בגמרא (ה' ע"ב) טעמא דדיה שעתה הא מעת לעת מטה נמי מטמיא האי מטה דבר שאין בו דעת לישאל הוא ודשבד"ל ספיקו טהור תרגמה זעירי כשחברותיה נושאות אותה במט' דהויא לה יד חברותיה ע"כ. ואמאי משוינן מטה כספק טומאה ברשות היחיד והא לא דמיא לסוטה דסוטה ודאי שרץ וס' מגע כגון בועל הוא השרץ וספק אם בעל אבל התם ודאי מגע וס' ממל"ע הוא ס' שרץ דשמא לא ראתה ואנן לא ילפינן מסוטה אלא מה דדמי לסוטה דהא דבר שאבד"ל ממעטינהו הואיל ולא דמי לסוטה ועוד תניא בתוספתא דטהרות נגע באחד בלילה ואינו יודע אם חי או מת למחר השכים ונמצא מת רבי מאיר מטהר שס' רשות הרבים טהור אלמא דמסוטה גמירי אע"ג דהוי ודאי מגע וס' שרץ ותימא מ"ש דמטהרינן דבר שאין בו דעת לישאל הואיל ולא דמי לסוטה ובכי האי גוונא לא מטהרינן. כלומר שהיה לו לטהר אפילו ברה"י כיון דלא דמי לסוטה כמו דשאבד"ל וי"ל עיקר הדבר שאין בו דעת לשאל נפקא לן מובשר אשר יגע בכל טמא לא יאכל כדלקמן בשמעתן כו' ואף על גב דמסיק אי מסוטה הוה אמינא בעי' דעת נוגע ומגיע אגב שיטפיה נקט ליה ע"כ. ודבריהם תמוהין בעין כל רואה לעקור דבר מעיקרו דבגמ' אמרינן מכאן אמרו וכו' והתוס' כ' בהיפוך דמכאן אין ללמוד גם קשה לדחוק כ"כ לומר דמה שאמרו אי מסוטה אגב שיטפיה נקט. גם גוף הדבר קשה להולמו לומר דיצטרך פסוק על זה כיון דהסברא החיצונה היא ודאי שיהיה מותר אף ביש בו דעת לשאול כי אוקמוהו אחזקתיה וחזקה נלמוד מקרא כנ"ל. ואך במקום ששוה לסוטה ילפינן מינה לטמאותה והבו דלא לוסיף עלה ודוקא במקום ששוה להו לא כן באין בו דעת לישאל כיון דלא דמי לה אוקמוהו אחזקתו הראשונה שיהי' מותר ולמה יהיה צריך ללימוד הקרא לטהרו:
אשר על כן נראה לפרש הסוגיא בטוב טעם לישב קושית התו' על נכון. וכדי שלא להשוות דברי התוספת מאור עינינו ח"ו לטועה נבאר שאפשר לתרץ ולפרש דברי התוספת ג"כ בדברינו. ונאמר דבאמת לא עלה זה על הדעת לומר דדשב"ל יטמא ברה"י כסוטה אי לאו דרשה דרב גידל. אך הנה מקום לומר הואיל שמצינו בדבר שאינו דומה קצת לסוטה כגון טומאה שנגע בא' משנים הנ"ל נלמוד לענין זה עכ"פ מסוטה לעקור ממנה החזקה להעמידה על הספק. כן אפשר לומר הא דאמרינן בהתחלת הסוגיא מכאן אמרו דבר שיש בו דעת לשאול ברה"י ס' טמא כלומר כי הוא דמי לגמרי לסוטה ועובר החזקה לגמרי להיות ודאי טמא אף לשרוף עליו תרומה כסוטה שהיא ודאי אסורה ושאין בו דעת לשאול בין ברה"י ס' טהור כלומר כיון שאינו דומה לסוטה יצא מכלל סוטה להיות טמא טומאת ודאי ולא נשאר כ"א ספק טומאה והוא טהור לדאורייתא כנ"ל וע"כ ספיקו טהור. וע"כ צריך להא דרב גידל דילפינן מקרא דדשאבד"ל טהור הוא והקרא בא ללמדינו דהוא טהור לגמרי מן הדין לא מצד טהרת הס'. והנ"מ בין אם נאמר שהוא טהור מצד הספק ובין אם טהור ודאי הוא בזה. דהלא עתה לפי הה"א זו בעינן דעת לשאול בנוגע ומגיע אבל כשהמגיע אין בו דעת לשאול אף דהנוגע יש בו דעת לשאול לאין בו דעת לשאול יחשב א"כ איכא ב' נפקותת בזה דדשאבד"ל אם הוא מותר מן הספק או מן הודאי האחד אם יגע אדם בספק שרץ ורוצה לאכול בקדשים דהוי ספק טומא' שיש בו כרת כי טומא' הגוף הוא בכרת. וכבר כ' הרמב"ם ז"ל בעצמו [בהל' טומא' מת שם] דבספק כרת ספיקא דאורייתא מדאורייתא לחומרא ע"ש. ויהי' אסור לאכול בקדשי' מדאורייתא. אבל אם נאמר דבאין בדל"ש מותר בודאי מן הקרא ודאי שיהי' מותר לאכול בקדשי'. והשנית הוא בהדין דשני נזירין הנ"ל אם ספיקות נגיעתן הוא בדבר שאבדל"ש אז אם הטהרה הוא מצד הספק צריכין להבי' קרבן טומאה וטהרה ואם הוא מחמת הקר' אינן צריכי' כי אם לקרבן טהרה וזה דוקא אם נאמר דבעינן דעת נוגע ומגיע אבל אם לא יצטרך כי אם דעת א' מהן שיהי' ראוי לשאול ולא הוי אבדל"ש כי אם כשאין בדעת שניהם לשאול ולא יצוייר כי אם בבשר שיגע בשרץ. ולא הוי ספק כרת וגם לא שייך בו דומיא דשני נזירין ואין נ"מ בו בין טהרת הספק לטהרת הודאי. וזה שאמרו ואיצטריך דרב גידל ואיצטריך למיגמר מסוטה כלומר למה צריכין שניהם ודי בא' ואף בסוטה לבד די אף שהיה נשאר בספק והיה רק טהור מצד הספק תיתי מהי תיתי יהיה טהור מצד הספק ומאי נ"מ בזה ולכן אמר ואי מסוטה ה"א עד דאיכא דעת נוגע ומגיע ויש נ"מ גדולה בין טהרת הספק להודאי וע"כ איצטריך דרב גידל וממילא כיון דשמעינן מרב גידל שמעינן נמי דלא בעינן דעת נוגע ומגיע. ובזה כבר מתורץ שני קושית התוספ' כי לכן המטה טמאה אף דל"ד ממש לסוטה כי נשארת בספקה וטמא עכ"פ מדרבנן מחמת ספק דאורייתא. ובל"ז כתב המשנה למלך בשם הירושלמי (בפ"ג מהלכות משכב ומושב הלכה ד') דמעל"ע שבנדה איסורו מטעם ספק ע"ש. וכמו כן בנגע בא' בלילה אם היה ברשות היחיד היה טמא אף דל"ד לסוטה ממש מחמת ספיקא דאורייתא ולחומרא. ואף לפי גי' רש"ל בתוספות ובכי האי גוונא לא מדמינין לסוטה וקושיותם היא על מה שהוא טהור ברה"ר. ג"כ לא קשה כי כל הסוגיות שבש"ס משמעותן שברשות הרבים ודאי טהור בלי שום ספק מטעם שכתב הרמב"ם (פי"ו מהלכות שאר אבות הטומאות הלכה א') ושארי המפרשים וז"ל מפני מה טהרו חכמים ספק טומאה ברה"ר שהרי הציבור עושין פסח בטומאה בזמן שהטמאין מרובין. אם טומאה ודאית נדחית מפניהם ק"ו לספק טומאה שאיסור כל הספיקות מדבריהם והוא מתוספתא דטהרות פ"ו. ולכאורה קשה למה נצרכו לטעם על זה והלא כתבו התוספות שבל"ז ילפי' מקרא דאוקמי' אחזקתי' וכיון דלא דמי לסוטה ללמד ממנה לאיסור נשאר בחזקתו ובהיתרו הראשון. בלא טעם להיתר. ולפי דברינו ניחא. כי מחמת החזקה היינו למדים מסוטה לישאר בספק השקול והיה טהור מדאורייתא וטמא מדרבנן: וזה שאמרו מפני מה טהרו חכמים ס"ט בר"ה כלומר שיהי' מותר אפילו מדרבנן. כי מה שבאין בדל"ש מותר אף מדרבנן הוא מחמת ילפותא דרב גידל. ובר"ה אמרינן אי מדרב גידל הו"א בין ברשות היחיד בין ברשות הרבים ס' טמא. וע"כ הוצרכו לתת טעם מפני שהציבור עושין פסח בטומאה כדי שיצא מכלל הספק לודאי. וע"כ גם בנגע בא' בלילה טהור בר"ה מטעם זה ומסולק קושיות התוספות. ואפשר להעמיס בדברינו לשון התוספות. ומה שכתבו דעיקר דבר שאין בו דעת לשאול נלמוד מובשר אשר יגע בכל טמא. פי' שעיקר הדין להיות טהור ודאי נלמוד מוהבשר. כי מסוטה לחוד הו"א דנשאר עוד טומאת ספק אבל השתא דכתיב והבשר וגומר. והוא מיותר כיון דבלא זאת היינו מחוייבים לומר שנעמידנו על חזקתו ואך בדבר הדומה לסוטה עקרו הכתוב מחזקתו לומר שיהיה אסור כסוטה. ואם רק אינו דומה ממש לסוטה הדרינן לאוקמי אחזקתו דמעיקרו ועכ"פ נשאר בספיקא וספיקא דאורייתא מדאורייתא לקולא ולמה הוצרך התורה להודיענו עוד קרא ע"ז. ואי אפשר לומר דס"ט מן התורה לחומרא א"כ מה נ"מ בין דברים הנלמדים מסוטה ממש לדברים שאינם נלמדים וישאר הקושיא בשני נזירים הכל כנ"ל. אלא ודאי דספיקו טהור ומיותר הקרא דוהבשר. והיה די להשמיענו הפסוק השני של כל טהור יאכל בשר שדוקא ודאי טהור אבל ספק טמא והוא עבור שהוא ספק שיש בו כרת ומדאורייתא לחומרא והקרא אשמעינן אף שיש בו חזקת טהרה נוציאו מחזקתו ולכך צ"ל דהקראי אתי לאשמעינן ללמוד מהם דבר הצריך לשני המקראות. והיינו לפי ההו"א דבעינן דעת נוגע ומגיע כמו בועל ונבעלת א"כ כשגלי קרא דבנוגע לחוד מקרי יש בו דעת לשאול מהא דכל טהור כפירש"י. היה ההו"א דה"ה במגיע לחוד באם יש בו דעת לשאול והוא טמא ונגע בטהרות הוי נמי דעת לשאול וטמא לכך צריך קרא השני והבשר אשר יגע בכל טמא לומר דזה מקרי אין בדל"ש ועיקר דעת לשאול תלוי בנוגע ולא במגיע. וע"כ צריכין ב' מקראות ומהא שמעינן נמי דבאין בדל"ש הוי טהור גמור ולא ספק דאל"כ אלא דאף באבדל"ש הוי ס"ט. וא"כ בס' טומאת הגוף נעשה ודאי טמא וא"כ לפי זה לא שמעינן מניה כלל דא"צ דעת נוגע ומגיע בדבר שיש בו דעת לשאול. דדילמא לעולם מקרי אין בדל"ש ועבור שהוא ספק כרת לכן הוא ודאי טמא וכשלא נידוק דבעינן נוגע ומגיע. קשה יותר הקרא אחרינא והבשר אשר יגע בכל טמא ל"ל. כי כיון דלא מועיל דעת נוגע לבד פשיטא שלא יועיל דעת מגיע לבד ול"ל הקרא אלא ודאי דבאין בדל"ש אף ס' לא הוי להכי לא יטמא רק משום יש בדל"ש וא"צ נוגע ומגיע ע"כ צריך קרא אחרינא לומר דדוקא בנוגע לחוד תליא מלתא ולא במגיע: נמצא לפי תירוץ הגמרא שמעינן שפיר תרווייהו שא"צ דעת נוגע ומגיע וגם דבר שאבדל"ש אף ס' לא הוי רק טהור לגמרי: ובזה נכונים דברי התוספות שעיקר הטהרה נלמוד מוהבשר כאשר כתבנו. וזה שכתבו דדעת נוגע ומגיע אגב שוטפי' נקטי' כלומר כי לא זה העיקר התירוץ ועיקר התירוץ הוא דצריך הקרא להיות טהור ודאי והוא נשמע ממאי דהיה ההו"א דבעינן דעת נוגע ומגיע כנ"ל. ובזה נראה לתרץ דברי הרמב"ם שהבאתי לעיל במה שמחלק בספיקא דאורייתא בין ס' איסור כרת שהוא מדאורייתא לחומרא ובין ס' שארי איסורים שמדאורייתא לקולא. והקשה עליו בס' לחם משנה מסוגיא זו. לפי סברתו דיש חילוק בין ס' כרת או לאו מאי רומיא דרב גידל שני המקראות אהדדי עד שהוצרך לחלק בין דבר שיש בדל"ש ובין דבר שאבדל"ש לימא דשניהם מיירי בדבר א' ואך הא דכתיב כל טהור יאכל בשר ודייקינין הא ספק טמא הוא לפי שהוא טומאת הגוף והוא בכרת לכן ספיקו אסור. משא"כ בטומאת בשר דאין בו כרת ולכן ספיקו טהור. והנה לכאור' היה נראה לתרץ קושייתו. כיון דהסוגיא זו הוא מימרא דרב גידל אמר רב ורב הוא דאינו חושש לספק דרוסה כמ"ש (בחולין נ"ג ע"א) והגמרא מקשה (חולין מ"ג ע"ב) לעולא דסבר אין חוששין לספק דרוסה. מאי שנא משני חתיכות א' של חלב וא' של שומן דמחייב באשם תלוי ומשני התם אתחזק איסורא ופי' התוספ' לאו דוקא אתחזק איסורא אלא דלא אתחזק היתרא וליכא חזקה. ומשמע היכא דאיכא חזקת היתר אינו מביא אשם תלוי לפי סברא זו שאין חוששין לספק דרוסה וממילא ודאי גם רב שסובר שאין חוששין לס"ד צריך לסבור כמו כן שבאתחז' היתרא אינו מביא אשם תלוי כדי שלא יקשה עליו משני חתיכות. ולזה לכאורה לא נוכל לתרץ הקרא וכל טהור יאכל בשר לפי שהוא ספק כרת. דכיון דהכי מיירי בדבר שנוכל לומר בו אוקמוהו אחזקתו כנ"ל וגם הוא דומיא דבשר שקרבן טהור הי' והי' לו חזקת טהרה. ובהי' לו חזקת טהרה אף בס' כרת טהור הוא ואינו חייב באשם תלוי לסברת רב. וע"כ דייק רב שפיר לפי סברתו דעל כרחך החילוק בין דעת לשאול או לא. אך באמת הנה איכא להקשות לפי סברת הרמב"ם על סוגיא דחולין גופא מנ"ל להגמ' לחלק בכך ולומר דאף בס' כרת אי איכא חזקת היתר טהור עבור הקושיא משני חתיכות הלא הקושיא מעיקרא ליתא מ"ש משני חתיכות דמביא אשם תלוי. שאני התם שהוא ספק כרת ומדאורייתא לחומרא ע"כ חייב באשם תלוי ולא כן בספק דרוסה שהוא מדאורייתא לקולא. ואז אם נאמר דלסברת הרמב"ם נוכל לתרץ באופן זה. ואין צריך לומר דבחזקת היתר אף בספק כרת טהור. קאי קושיות הלחם משנה הנזכר על מקומ' מנ"ל לרב לדייק מקראי כנ"ל. אמנם לפי דברינו הנ"ל. דהי' קשה להגמ' קרא דטומאת בשר למה לי מכח זה שמעינן דקרא דטומאת הגוף אתי למימר דלא בעינן דעת נוגע ומגיע ואז צריכין תרווייהו כאמור למעלה. וא"כ מקרא נמי שמעינן דלא מועיל ס' כרת במקום חזקה דאי לא כן הוי גבי טומאת הגוף טמא משום ס' כרת אף ברה"ר ובלא דעת לשאול ולא שמעינן דלא בעינן נוגע ומגיע כיון דהוא בלא דעת לשאול לא שייך בו נוגע ומגיע. והיכי דלא שמעינן מניה נוגע ומגיע לא צריך קרא אחרינא לאשמעינן דבנוגע לחוד תלי אין בדעת לשאול והדרא קושיא לדוכתי'. קרא אחרינא ל"ל. אלא ודאי מדכתיב תרי קראי שמעינן דאין שום אופן לטומאת הגוף אם לא מטעם דעת לשאול ול"צ נוגע ומגיע. וע"כ צ"ל אמאי לא טמא בלא דעת לשאול ויטמא משום ספק גרידא כמו בב' חתיכות משום שאני הכא דאתחזק היתרא וע"כ תירצו בחולין ג"כ כאמתיות סברתו דמחלק בין איתחזק היתירא או לא. וממילא נשמע במקום דלא אתחזק היתרא כמו בב' חתיכות ספיקו לחומרא מדאורייתא וחייב באשם תלוי. והיא היא דינו של הרמב"ם ז"ל. ונכונים דבריו ולא קשה עליו לא מסוגיא זו ולא מסוגיא דחולין כאשר בארנו עד כה. וזה הוא הכל לדעת רב דסבירא ליה אין חוששין לס"ד וממילא שמעינן לדידן דפסקינן לאסור בס"ד משום דאתרע חזקתיה בנכנס הדורס כאשר מבואר אצלי בתשובה. גם בדא כ' חזק' טהרה הואיל ואתרע מחמת שאירע לה ס"ט. ספיקו לחומרא אף בדאיכא חזקת טהרה. ולכן כתב הרמב"ם בסתם לבד ממקום דאית ביה כרת. ולכל אחד ואחד כדאית ליה לרב שלא בחזקת טהרה ולדידן אף בדאיכא חזקה ודוק היטב כי נכונים הדברים למבין. ולגודל נחיצת הדפוס והפועלים אצים לאמר כלו מעשיכם לא יכולתי להעריך עוד איזה עלה לתרופה מחדושי אשר בכתובי' אצלי. וברצות ה' גם בהקדמ' חלק שני אציגה נא מעט מחדושי בגפ"ת:
והנה זכני הש"י להעלות לזכרון שמונה עשר פרקים היינו תשעה שרשי' ותשעה דרושים. והם כנגד שני אותיות ראשונות של שמי. הש"י יזכני להעלות עוד דברים מי"ם התלמוד שהעלתי וע"י השמעתתא הל"ז מי"ם התלמוד יתוקן יו"ד מ"ם שבשמי. גם מספר שם חיבורי. סידורו של שבת. עם הכולל משלשה התיבות. עולה כמספר שמי ושם אבי ז"ל הצעיר חיים בן מוה' שלמה במספר השוה חושבנא דדין כחושבנא דדין. לכן הגם כי צעיר אנכי מאיש ולא בינת אדם לי ומי אנכי לערוך תפלה לפני מלך אל רם ונשא על חסדו וטובו אשען להתפלל ולהתחנן לפני שמו הגדול: שהח"י פרקים שערכתי בחיבור הלז שיהיה לרצון כקרבן עולה ויתקיים בי ח"י חי יודוך בעוה"ז ובעוה"ב. ואזכה להתהלך בארצות החיים להסתפח על נחלת ה' אמן ואמן כי"ר. והאלהים הרועה אותי מעודי. יגמור בעדי. לחתום תורה בלימודי. ככל הכתוב לחיים בירושלים:
הלא כה דברי הקטן חיים במוהר"ש זללה"ה חונה במאהלוב ובאטשאן וקעשענוב וטשערנאוויץ והגליל:

שורש הראשון



Chapter 1

<b>יהי נא אמרי לרצון לפני אדון כל כי יי יתן חכמה מפיו דעת ותבונה.</b>
<b>שורש הראשון</b> זה שמו. נאה לו <b>ש</b>בת <b>ב</b>ו <b>ת</b>שוב
<small>יבואר בו ענין התוספות שבת שנצטוינו להוסיף מחול על הקודש על מה אדניו הטבעו חיוב כשרון מפעליו והמעשה הנצרך לעשות בו מה הוא גם תוכן הכוונה שנכוין בעתו בו יובאו: מבקשי ה' דברי חפץ בו ימצאו ובו י"ד ענפים:</small>
ידבר מעשיו מענין גודל תוקף קדושת השבת יתר על כל הימים והחגים וזמני המועדים ושארי כל המצות שבתורה כי בשארי המצות ומועדי הזמן כל פעולת החסדים והתגלות האורות ותיקוני העולמות הנעשה בכוחם הכל נעשה על ידינו בבחי' אתערותא דלתתא כידוע משא"כ יום שבת קדשנו נשתנה למעליותא שאור קדושת ה' מאיר ומופיע בו לכל העולמות עליונים ותחתונים בחסדי המקום ב"ה לבד בלי שום אתערותא דידן וכל פעולת החסדים ועליות העולמות הכל נעשים מאליהם ובו י"ד עלים:
א. יתר השאת ויתר העוז. למלכינו אלהינו על כל הטובות וברכות אשר גמלנו כרוב רחמיו וחסדיו אתנו ועוד את זאת הפליא לעשות עמנו את יום קדושתו להנחיל אותנו והיא יום שבת קודש עוזנו ותפארתנו אמנם ערכו האמתי מה מאוד מכוסה ומופלא מעין כל חי מלהבין ולידע גודל קדושה שקדשו המלך ואשר נשאו רם על רמים ואף הנה גדולי חכמינו הקדמונים. משכו יד מלהראות בו פנים לפרש ולבאר את יקר חין ערכו ורב גודל הבהקת זיו אורו הנשפע בו מאור פני אלקים חיים ומלך עולם ואולם אפס קצהו תראה במעלת משיחת שמן והטוב יותר מחברותיה והכלה בין רעותיה משובצה בהפרש והבדל יום שבת קדשינו משארי מקראי קודש כאשר נכבדות מדובר בו במאמר התנא האלהי רשב"י ע"ה (זוה"ק אמור צ"ד ע"א) וז"ל תלתא אינון זמינין מקודש חג המצות וחג השבועות וחג הסוכות אמר ליה רבי אבא וכי שבת לאו מקודש הוא זמין א"ל לאו וכו' דשבת לאו זמין היא דהא דילי' הוא ירותא ודא דקודש הוא ולאו זמינו הון וע"ד כולהון זמינין בקודש ומתקשרין בשבת ומתעטרים ביה בהאי יומא שביעאה וע"ד שבת לאו זמין הוא וכו' למלכא דהוי ליה ברא יחידא' חביבא דנפשיה וכו' זמין לון להני שושביני ברא לא אתחזי לזמנא אלא למיעל ולמיכל בביתא דאבוהי בשעתא דאיהו בעי וכו' ע"כ. ועוד (שם צ"ה ע"א) בגין כך שבת עדיף מכל זמנין וחגין ואקרי קודש וכן כ' מרן הקדוש איש אלקים מרח"ו ז"ל בספר הקדוש פרי עץ חיים [שער ערבית דפסח פ"א] ע"ש והרב הגדול המקובל בעל המחבר שערי גן עדן הרחיב דברו לבאר ענין זה וכ' וז"ל יום השביעי הוא קודש והוא קדוש מעצמו בלי שום סיוע ממעשה התחתונים ואינו תלוי בתחתונים להחליף אותו לזולתו או לקדשו ע"פ ב"ד כמו שהב"ד מקדשין המועדות וראשי חדשים רק ויקדש אלהים את יום השביעי שהוא קדוש מפי הקדוש ברוך הוא כי קדוש היום לאדונינו ולא מקרא קודש כמו הזמנים וראשי חדשים ולכן בזמנים וראשי חדשים מסיימין הברכה מקדש ישראל והזמנים או מקדש ישראל וראשי חדשים כי המה תלוים בקביעות ע"פ ב"ד משא"כ ביום השביעי מסיימין הברכה מקדש השבת לבד שהקדוש ברוך הוא מקדש השבת ולא ישראל ולכן תדע כי כל הכוונה של שבת מן תפלת ערבית עד מוצאי שבת אין כוונתינו כמו בשאר הימים והזמנים שע"י תפלתינו וכוונתינו ע"י עובדא דלתתא יתער עובדא לעילא ולעילא ולהעלות כל העולמות כפי ערך הזמן שנוכל להעלות העולמו' ע"י כוונתינו אבל כוונת שבת אין אנו מכוונים לעשות ע"י פעולת כוונתינו שום עליה למעלה כי הוא נעשה מאליו רק שכמו שיש עליה בשבת כפי הזמנים שבו נעשה מאליו כך אנו מכוונין איזה פעולה בכל תפלה לכוין בזו התפלה כפי העליה שבאותו הזמן ולא שיעשה כוונתינו איזה פעולה כי כל הפעולות נעשים מאליהם וכו' וזה הוא לעת ערב שהוא שעת תפלת ערבית וכוונת קבלת שבת הוא לעשות הכנה לשבת כד"א והיה ביום הששי והכינו וגו' והוא סוד תוספות שבת שמוסיפין מחול על הקודש עכ"ל הנצרך לענינינו:
ב. ועל המעלה הנפלאה הזאת שיבח אדונינו דוד המלך עליו השלום ואמר בהמזמור שיר ליום השבת כי שמחתני ה' בפעלך במעשה ידיך ארנן פי' שאתה בעצמך שמחתני בפעלך במה שאתה לבד פועל בשבת בלי אתערותא שלי ואני רק לפי מעשה ידיך כפי התחלקות קדושת העתים שביום השבת כן אני ארנן לעשות ולכוין בכל עת ועת כפי ערך אור קדושת ה' המאיר בו כמבואר בדברי הרב הנזכר כפי הזמנים שבו נעשה מאליו:
ג. ולפי הדברים האלה צריך לפרש מאמר הקרא זכור את יום השבת לקדשו לא שנהיה אנחנו מזכירים לקדש אותו כי מאליו הוא קדוש אך שעלינו לזכור בכל שעה מיום השבת ערך מעלת ודרגת הקדושה שהוא מקודש באותו שעה כפי חלוקת הזמנים שיש בו כנז' ואי"ה יבוארו בחיבורי זה כל חילוקי הזמן והפרשה קדושת העתים שביום הקדוש הזה ומצו' הזכיר' הזאת באה בכדי שגם אנחנו נקדש עצמינו בקדושה הראוי לפי אותו השעה וזה זכור את יום השבת בכל עת ועונה שבו לקדשו כלומר לקדושתו שבו שתהיה אתה מקודש כראוי לפי השתנות הקדושה שמאיר בו בכל עת ועת:
ד. ובדברים האלה יבואר בטוב טעם ודעת מה שבמלת בראשית תיכף רמז הקדוש ברוך הוא מצות שבת כמ"ש בתיקוני זוהר כמה פעמים בראשית תמן שבת כי בענין הזה הושוה קדושת השב' לבריא' שמים וארץ כידוע למביני מדע אשר בורא כל עולמים ברוך הוא וברוך שמו האציל וברא ויצר ועש' את עולמו בלי שום אתערותא מזולתו כי לא היה אז שום בריאה לעשות אתערותא מלתתא וכמאמר הקרא (ישעיהו מ״ד:כ״ד) אנכי ה' עשה כל נוטה שמים לבדי רוקע הארץ מאתי:
ה. ואמרו חז"ל (מ"ר בראשית פ"ג) מי אתי כתיב מי היה שותף עמי בברייתו של עולם וח"ו שיהיה צריך הקרא לומר שלא היה שותף להקב"ה במעשה בראשית כי מי פתי יסור הנה לאסתפק ח"ו על שני רשויו' וכבר הדברים נחקרים ועומדים בדרך השכל והמושכל בגודל בירור אחר בירור ומנופה בשלש עשרה נפה על אחדות הבורא יתברך שהוא בלתי מושג ומוגבל משום צד בעיל' ותתא וד' רוחות העולם והשגת הגבול הוא בהנבראים לא בהבורא יתברך חלילה וחלילה ואך הקרא למעט אתא ולהגדיל שבח הבורא להודיע לנו חסדו הגדול אף שתכלית הבריאה היה לזה שיהיה אתערות' עולה מתתא לעילא בכל הדברים וע"י האתערותא מתעורר לעילא להיות עי"ז הקב"ה מטיב לבריותיו בידו הגדולה וכדרך שבא לראות כך בא ליראות איש כמתנת ידו באתערותא דלבא לערך חיות הקדוש' אשר בו וכאשר נבאר (בשורש הזה ענף ב) טוב מהות ענין האתערותא מ"מ בעת הבריאה שלא היה באפשרי לזה היה חסדי המקום ב"ה שיחדש גם את זה להיות האתערות' עולה מניה וביה בכדי לברוא את עולמו כידוע כל זאת מדברי האר"י ז"ל לטועמי מעץ החיים וזה מי אתי כתיב מי היה שותף עמי בברייתו של עולם כלומר מי הי' אתי לעשות אתערותא מלתתא ובחסדו הגדול ברא ועשה בעצמו גם התחלת האתערותא הלז ומאת ה' היתה זאת היא נפלאת בעינינו ומאחר ששניהן שוין במעלה זו שנעשו שניהם בחסד אל בלתי אתערותא מאתנו רמז בתיבת בראשית מצות שבת להודיע שגם בו יש המעלה מה שהי' בראשית הבריאה:
ו. ואפשר עוד שמרמז הקב"ה המעלה זו שראשית האתערותא נעשה מניה וביה במלת בראשית ברא כלומר שאף בתוך הראשית היה בריאה והוא שעשה התערותא מניה וביה כאשר בארנו ולזה מוטעם יותר להזכיר שם שבת במלת בראשית ע"ד המבואר:
ז. וע"ז אנו אומרים בקידוש היום זכרון למעשה בראשית על שם ההשתוות שהשוו זה לזה להיות מעשה שבת כדוגמת הבריאה שיעשה בלי אתערותא מתחתונים:
ח. וע"ז כיוונו חז"ל (מ"ר שם) הכל מודים שלא נברא ביו' הראשון כלום שלא תאמר מיכאל הי' מותח בדרומו של רקיע וגבריאל בצפונו וכו' הכל ע"ד הזה שלא תאמר שהבריאה היה אתערותא דמלאכים להיות כל אחד נתן אתערותא בדרגתו המיוחד לו ומיכאל מימין מהלל שנתעור' מימין במדת החסד שמכונה בשום דרום וגבריאל משמאל ממלל שנתעור' משמאל במדת הגבורה שמכונה בשם צפון ע"כ אמר לא כן היה רק אנכי ה' לבד עשה כל וגם הראשית ברא אלקים:
ט. וזה ביאור המנחיל מנוחה לעמו ישראל פי' שהוא מנוחה להם שאין צריך לאתערותם רק ממילא בא עליהם הקדושה מאת בורא יתברך שמו כבחינת הירוש' שבא לאדם ממילא שלא מצד פעולות מעשה ידיו והנחיל המנוחה הזאת לעמו ישראל ביום שבת קודש כנזכר:
י. ועם כל דברינו הנזכרים נראה לתת טעם טוב ונכון למבינים על מה שמצות שבת במרה נצטוו כמאמר חז"ל (סנהדרין נ"ו ע"ב) על פסוק כאשר צוך ה' אלהיך א"ר יהודה כאשר צוך במרה ומפני מה לא המתין הוא יתברך לצותו במתן תורה עם שאר כל המצות שציונו וחוץ מן כל הטעמים שיבוארו בפנים בחיבורינו זה בחסד אל יתברך גם בדברים אלו יש לתת טעם יפה וברור כי הנה טעם מה ששלח הקב"ה את משה עבדו קודם נתינת התורה אל בני ישראל ואמר לו כה תאמר לבית יעקב וגומר אתם ראיתם אשר עשיתי למצרים ואשא אתכם על כנפי נשרים וגומר עד ואתם תהיו לי ממלכת כהנים וגוי קדוש הכל מאת ה' נסבה זאת בכדי שכשיתרצו על הקבלה ויענו נעשה ונשמע הוא שיעלה לרצון לפניו להיות נעשה מזה אתערותא דלתתא וזה נעשה תחלה אתערותא מאתנו אשר רצונינו בכך במאוד ומאוד לשמוע בדבר ה' כדי שאח"כ נשמע בדברו הטוב' ובא קול יצא ואמר מי גילה לבני רז זה שמלאכי השרת משתמשין בו עושי דברו והדר לשמוע וכו' כמאמר חז"ל (שבת פ"א ע"א) ופי' שאותו הדבר ששומעין אח"כ הם בתחילה עושין בבחי' אתערותא כדי שיהיו אח"כ שומעין:
יא. ובדברינו אלה יתפרש היטב המקרא ק' הנראה ליתור בפרש' יתרו שקודם כתיב וישב משה את דברי העם אל ה' ואח"כ חזר וכתב הנה אנכי בא אליך בעב הענן בעבור ישמע וגומר וגם בך יאמינו לעולם ויגד משה את דברי העם אל ה' ומה היה מגיד וחוזר ומגיד וכאשר נתעוררו חז"ל [שם פ"ז ע"א] אכן לפי הנזכר יבוא על נכון:
יב. כי הנה עיקר האתערותא שנעשה מדבריהם הוא כאשר אומר שהנה הקב"ה צוה למשה בכפל הלשון כה תאמר לבית יעקב ותגיד לבני ישראל וגומר והייתם לי סגולה מכל העמים וממלכת כהנים וגוי קדוש ומסיים אלה הדברים אשר תדבר אל ב"י והכל עבור שהקב"ה הקפיד בלשונו שיאמר להם דוקא בזה הלשון שהתור' תהיה להם לכבוד גדול ולתפארת בין העמים כי לי כל הארץ והמה יהיו הסגולה החביבה מכל וממלכת כהנים כעין דרך הנסיון כאלו בשביל גדולתם יקבלו את תורתו כדרך המשמש את הרב על מנת לקבל פרס אמנם ישראל עם קדושו מחמת רוב טוב לבבם ואהבת ה' והתורה מאסו בכל ולא הטו אזנם לזה והשיבו כולם כא' יחד ממש בפה אחד כמאמר הקרא ויענו כל העם יחדיו כלומר שלא הי' דיבורם נחלק ומאוחר זה מזה כדרך הרבים המשיבים שקצת מהם עונים בדבר ושאר העם נמשכין אחריהם לענות ג"כ כמוהם אף שאין בלבבם כ"כ כן בשלימות אך כאן לא כן היה שהיו ישראל כולם א' ודעתם לקבלה היה וענו כולם פה א' רצונינו רק כל אשר דבר ה' נעשה בלי שום מחשבת חוץ לקבלת הגדולה והכבוד ולטוב ולתועלת לנו רק למען דבר ה' למען שמו באמת ובתמים וזה היה אתערותא שלהם באמת מטוב לבבם ואהבת הבורא ית' בכלות נפשם לה' לבד:
יג. והנה חפץ ד' שגם מפי משה ישמע כזאת להיות גם ממנו יעלה אתרעותא כדברים האלה וכמאמר רז"ל (שם פ"ט ע"א) שאמר הקב"ה למשה היה לך לעזרני ובודאי שאין הקדוש ברוך הוא צריך לעזרת שום בריאה ויתכן לדברינו שרמז לו על ענין אתערות' הלז שיעלה גם מאתו והכל עבור גודל חשיבת בעיני המקום וגם ששקול כנגד כל ישראל לכן אחר שהשיב משה את דברי העם אל ה' איך שרצונם הטוב רק למען שמו באהבה ולא משום צד גדולתם רצונם לקבל תורתו כי אם בדבר ה' החביב עליהם הסיב הקדוש ב"ה גם אותו את הסיבה הלז שסיבב עם ישראל ואמר לו דברים שע"י קבלת התורה יהיה נצמח טובתו וגדולתו שהלא אני בא אליך בעב הענן וגומר וגם בך יאמינו לעולם בכדי שגם מפי משה יתעורר ויגלה מה שלבו חפץ שאין חפץ בשום גדולה בעולם נגד אהבת הבורא יתברך וכן עשה משה ותיכף הישב כאשר היה תשוב' העם כל אשר דבר ה' נעשה בלי שום מחשבת דבר אחר רק למען דבר ה' כן הוא השיב להקב"ה ויגד משה את דברי העם אל ה' שהגיד לו יתברך כאשר דיברו העם ונעשה האתערותא בשלימות מכל ישראל וממשה ששקול כנגד כ"י כמבואר בדברינו:
יד. אכן כל אלו הדברים נאמרו בקבלת כל מצות התורה הצריכין לאתערותא דידן אך לא כן הוא במצות השבת שמאליה נעשה וא"צ לדידן כמבואר ולכן לא הוצרך הקב"ה לשאלת פינו ולאתערותא דידן והקדימם לזכותם במצוה ביותר מהר וחוקותיה במרה צוה להם ולרמז להם בזה מעלת וקדושת השבת העולה הוא על כלנה שא"צ לאתערותינו להיות חיבה יתירה נודעת במצות השבת שאין צורך בה לאתערותא:

Chapter 2

ידבר בביאור ענין אתערותא הלז מה ענינו שלא לטעות ח"ו שאל אמת צריך לעזר ולסעד מתחתונים וגם יבואר בו עוד טעם על מה שבת במרה נצטוו. ובו י"ב עלים.
א. עתה צריכנא למודעי לבאר ולפרש מה הוא ענין אתערות' הלז שאנו מדברים עד עתה בו שלא להניח ח"ו מקום לטעות בו להקורא ורואה בדברי אלה להטות לבו לומר שח"ו בורא עולם צריך לסעד ועזר מתחתונים ויושכח מלבו כי הוא לבד המנהיג והבורא האמת בכל העולמות עליונים והתחתונים אפס זולתו ואין בלתו ולית מאן דאנהיג לא לעילא ולא לתתא ולא מכל סטרא ואמתיות הענין הזה הוא כאשר נבאר כי הנה בשתי פנים השגחת הבורא יתברך על עולמו הא' הוא ההשגחה כלליית שמשגיח על עולמו תמיד לקיום העולם בלתי הפסק רגע בכל פרטי הענינים ובפרטי פרטים לכל היצור ונברא מצורה הראשונה שבשמי שמים העליונים עד שלשול קטן שבים כי כל הפרטים עד אין סוף ואין מספר כולם נאצלים מאחדות אמתת מציאתו ברוך הוא וב"ש הנכבד והנורא כאשר יבואר אם ירצה השם (בשורש החמשי) ואחד על גבי שלשה ושלשה על גבי שבעה ושבעה על גבי שנים עשר וכולם אדוקין זה בזה כאמור (בספר יצירה טהרות פ"ו) והוא מורה על השגחת הבורא יתברך שהוא אחד והשגחתו הוא בשלשה פנים היינו חסד או דין או רחמים כמאמר אליהו חד אריך וחד קציר וחד בינוני ושם השגחתו על שבעת הימים מבריאת העולם הוא ששת ימי המעשה ויום השבת השביעי להם וחוזר חלילה בכל פעם מאותן השבעה והם נרמזים לשבעת הימים העליונים הידועים שמשם נשפע שפע אור לי"ב מזלות אשר בגלגל הרקיע והמה משפיעים לי"ב חדשי השנה שכל חודש משתנה לעשות בו צרכי העולם כ"א כפי התקבלותו ממזלות השמים המשתנים כפי ערך קבלתם ונתחלק לחלקים רבים להיות על ידיהם השתנות ו' עתים הכתובים בתורה שהם זרע וקציר קור וחום קיץ וחורף וע"י השינוים האלה הוא התנהגות כל התחתונים כולם בפרי העץ ובפרי האדמה והנהגה הזאת מתחלק לכל אחד ואחד לפי פרטיו ומסיים וכולם אדוקין זה בזה שכולם מתאחדין ומתקשרין באל א' באומרו ואנת הוא דקשר לון ומיחד לון וכו' ובכל יום תמיד הקב"ה מחדש בטובו מעשה בראשית כמו שאנו מברכין ברוך עושה בראשית וא"א עשה בראשית שהיה משמע שככר עשה אלא עושה שתמיד הוא העושה ומברך את עולמו ומחיה את כולם ומחדש את העולם ונותן השגחתו בבחי' האחדות א"ס ב"ה ומשם יתפרד לג' ראשים להיות העולם מתנהג בחסד או בדין או ברחמים וכפי התגברות של כ"א מהשלשה דרגות אלו מתיחדין ומתקשרין השבעת הימים ומתברכין כפי התיחדותן והתקשרותן זה בזה ואל מקור שורשם ומהן מקבלין השנים עשר מזלות להנהיג העולם התחתון כפי ערך התקבלותן ממקורן ובזה כל פרטי התנהגות העולמות והתנהגות כל איש ואיש לפי שורשו וחלקו אשר נשמתו נשרש בו וממנו נלקח והשגחת התנהגות הלזה הוא נשפע תמיד מאתו יתברך בלתי הפסק רגע אחת ואלמלי ח"ו היה מסיר הקב"ה השגחתו מן העולם רגע כמימרא אז היה העולם כלא היה ונתבטל והיה לאפס ואין כידוע מספרים הקדושים וזאת ההשגחה וברכה השופע תמיד מאתו יתברך לקיום העולם אלו התחתונים מכוונים ונקראים נגדו בחי' בנים או עבדים ע"ש שהשתי' אלו בנים או עבדים תמיד עיניהם כלים ומיחלים אל המשגיח עליהם כענין הבן בעודו בילדותו לית ליה מדיליה כלום כ"א במה שרחמי האב להשלימו בכל אשר יחסר לו: וכן עיני עבדים אל יד אדוניהם לתת ולמלאות להם מחסורם:
ב. ואולם עוד יש בחינ' בענין השגחת הבורא עלינו: והוא כי אף שמחוב ומטבע האב לרחם על בנו ולעשות לו כל צרכיו ולפקח על כל עניניו. למלא משאלות לבו כאשר יוכל. אעפ"כ מוחלק ומופרש דרך התקבלותו מהאב בכמה פנים שונים והוא כי בעוד התינוק בקטנות קטנותו ואין לאב תענוג ונחת בו כי אם מה שהוא יוצא מחלציו ונולד ממנו. אז האב משגיח עליו להחיותו ולתת לו כל המצטרך לו כדי חייו. והכל בטבעו מה שהוא מוטבע על זה לרחם את היוצא מחלציו. אכן בהתגדלות הבן מעט מעט ומתחיל לצפצף בקולו ולדבר מעט או בעת ששומע האם אף דיבור הקל שיצא מפי הבן לקרותו בשם אב: הדיבור הזה עושה רושם בלב אביו לאהבו יותר ורצונו תיכף לתת המצטרך לו באהבה:
ג. ובענין הזה אמרתי על תפלת שמע קולנו ה' אלקינו חוס ורחם עלינו שאנו אומרין בעת שמרבין בסליחות ובתפלה לפני המקום. כי כאשר נברר סוף הגדולה ותענוג של האב מהבן. ואם אחר כל הגדולה והמעלה נזדמן להבן מקרה רעה וחולי שנחלה כ"כ עד שכלה ממנו כל החושים וגדולת המעלות אשר בו ורצונו להעיר את רחמי האב עליו הוא אומר לאביו אבי רחם עלי וזכור רחמיך שאתה היית מרחם עלי בימי קטנותי בעוד לא ידעתי לקרותך כי אם בשם אבי ולא יותר. בהקריאה הזאת לבד נתגלגלו רחמיך עלי ע"י דיבור אחד שקראתיך אבא: כן אנחנו בני ישראל על ידי צרות הגליות ומיעוט הלבביות נתמעט מאתנו גודל העבודה והשירות בנבלים וכנורות. שהיינו עושין לפני הבורא יתברך בעת גדולתינו ובנין בית מקדשינו. שהיו כהנים בעבודתן מה שהיו עובדין בחצרו' ה' ולוים בשירן ובזמרן שהיו משבחין ומזמרין על הדוכן: ועתה בעול הגלות לא נשאר בידינו כ"א דברי השיר הזה שהוא שמע ישראל ה' אלהינו וכו' וזה פי' שמע קולנו ה' אלהינו. שתשמע להקול שאין אנו יכולין לומר לפניך כי אם שאתה הוא ה' אלהינו דוגמת הבן הנזכר: ואעפ"כ חוס ורחם עלינו בגודל אהבה ורחמי האב כששומע בנו קוראו אבי. והנה כשנתגדל הבן ובא לכלל ג' או ד' שנים. ובוצין בוצין מקטפי' ידוע שנתחכם במעט. אף שאותה החכמ' מצער והוא כאין נגד בר דעת. מ"מ התחכמות הלז עושה רושם בלב האדם לעורר גודל אהבה וחיבה על התנוק וילד הלז לאהבו אהבה רבה ולהשפיע לו קצת יותר בבגד נאה ומאכלים מתוקים כפי השגת ידו. והכל בגודל אהבה ומלא נחת הוא כשממלא קצת רצון בנו וכשזוכה האב להיות הבן נתגדל ובא לכלל להיות בר חכים בתורה. ורוצה ומתחיל ללקט נתיב לאלהים. לילך בדרכי התורה ועבודת חצות ולדבק עצמו בטובים ובתלמידי חכמים והולך עם חכמים יחכם בכל יום ויום יותר. אז מעשים ההם עושים רושם גדול בלב אביו. ונתגדל האהבה אצלו למאוד באהבה יתירה חמלה גדולה עד שנותן האב את לבו עליו תמיד בכל עת ועונה: ורצונו להגביר עליו חסדו להלבישו ולכסותו בבגדים נאים ומכובדים: אף בקצת יותר מהשגת ידו ובאהבתו שוגה תמיד. ובפרט אם לבב האב יבין שרצון בנו לאיזה דבר לבגד נאה או לכל דברים גופו. הנה לבבו לא ישקיט ופועל ועושה בכמה טרחות וכל התאמצות למלאות חסרונו בכל רצונו של הבן וכש"כ דכש"כ למלאות דברו אם הבן שואל מאביו איזה דבר ומתעורר בלבו לבל יתרשל ויעשה בקשתו. אח"כ אם הבן נתגדל ונתעלה במעלות הטובות והאב זוכה לשמוע תורה מפיו ורואה דרכי חכמתו ומסילות נתיבות ישרות ושומע נועם אמרי פיו איך שמכבד לאביו בדרך נעים ואהבה ושומע דברי שירות ותשבחות שהבן הלז משבח להקדוש ברוך הוא בדברי זמירות בדרך היותר נאות אז נתעורר האב ברחמיו וחסדיו הגדולים ורצונו וחפצו להרבות לו מוהר ומתן ומשתוקק לעשות עבורו כל מיני פעולות אף הטריח עצמו בכל טרחות שבעולם. הכל חביב עליו ולכל דהוא נחשב אצלו הכל נגד זה להשלים לבנו אף ביותר ממה שהבן חפץ. ורוב פעמים הוא עושה מדעתו לעשות עמו מה שלא עלה על דעת הבן כלל. אך האהבה מקלקלת השורה להוסיף לו מדעתו לעשות עבורו כל טרחות ויגיעות האלה. בכדי לעשות לו נחת רוח. והנה אלה העשיות כולם שעושה האב להבן כל העשיה כולה עושה האב בעצמו ואין להבן חלק בזה שעושה האב. כי אם האתערותא דיליה הוא העולה מצד מעשה הבן אל לב אביו ומתעורר רחמי האב עליו. והוא הוא האב בעצמו עושה הכל: וכן בדרך האדון עם עבדו נאמן ביתו כשעיני האדון משוטטות על עסקי עבדיו ורואה באחד מעבדיו שעושה פעולות טובות ועומד בצד אדונו בכל כחו ומחשבתו ניכר מתוך מעשיו שמאהבת אדוניו ומיראתו ממנו מצד גדולת האדון עושה הכל ולא מצד קבלת הפרס לבד וקבלת הפרס לא נחשב לו לכלום נגד גדולת האדון ולבבו ומחשבתו נתעורר על ידי מעשיו האלו. לעשות עמו רק טוב ולמלאות לו כל רצונו וחפצו ומכש"כ כשידבר אל האדון לבקש מאתו דבר מה ימהר ויחיש לעשותו ולמלאות בקשתו. וגם לפעמים יעלה על רצון האדון לעשות לו כבוד ויקר ומנות ומתנות יתן לו אף מה שלא עלה על רצון העבד כלל:
וכדוגמת והתנהגת האב עם בנו הזה כן הוא השגחת המקום עלינו וזה הענין הנקרא אתערותא דלתתא שהתחלנו בביאורו ונאמר כי אנו המקבלין מאת בוראינו ממ"ה הקב"ה בשתי אלה פנים או בבחי' קבלת הבן מהאב או בבחי' עבד מאדוניו ובכל א' ממדריגות האלו חוץ מהשגחה הכוללת והברכה השופע תמיד לקיום העולם אשר בבחי' אלו אף גם זאת בידינו לעשות ולהרבות עלינו. טוב אורו וחסדי השגחתו כפי דרגת מעלתינו. ולפי חכמת חכמינו וערך רבות אהבה והחיבה והליכתינו בתורה ומצות ה' באמת באהבה רבה וכשאנו בוחרין בדברי שירה וזמרה להתעורר א"ע לשיר בקול נעים וזמירות ה' בכדי להיות נחת רוח לפניו ולהיות כעבדים המשמשין את הרב שלא על מנת לקבל פרס כי אם מגודל גדולתו ואדנותו שהוא אדון הכל נאריך בענין זה אי"ה (בשורש השמיני). אז לערך אהבה וכבוד ונחת שאנו עושין לפני אבינו שבשמים לכבודו ולאהבו ולירא מפניו על דבר הכרה ברוב גדולתו ורוממתו כל דרגא ודרגא הוא הוא האתערותא ולהשגחת ה' עלינו. שיהא הוא מעורר עלינו בכל עת ובכל רגע גודל חסדיו ורחמיו הגדולים והגדול חשקו ואהבתו ולמען האתערותא הלז הוא תמיד עלינו למלאות רצוננו בכל מיני ברכות להשלמת חפצי צרכינו ולהעלות ראשינו ולהשים כסאנו מעל בין גדולי רומי והכל נעשה משלו ומברכתו ואנחנו אין לנו שום חלק בזה כ"א בחינת התוכניות אשר נתעורר כל זה ע"י מעשינו הטובים עד שנתעורר אצל בוראינו ית' המשגיח ועושה את כל להטיב עמנו אף מה שאינו עולה ברצונינו כלל ומתנת חנם הוא נותן לנו כדרך וחנותי את אשר אחון:
ד. ובזה פרשנו מה שאמר משה רבינו ע"ה אל קרח ועדתו בזאת תדעון כי ה' שלחני לעשות כל המעשים האלה כי לא מלבי כלומר שלא תחשדני אף בזה שעכ"פ היה זאת בלבי לחשוב מחשבות לחפוץ לזה שיהי' אהרן אחי כהן גדול ואני מלך ומלך עולמים ב"ה וב"ש שראה והבין במחשבתי שרצוני בכך עשה לי הכבוד הזה למלאות רצוני והוא נעשה ע"י אתערותא דילי גם זה אל תעלה לבך וזה כי לא מלבי שלא היה זאת אפי' בלבי ורק עשיתי זאת בע"כ שלא ברצוני כמו בכל השליחות ששלחני ה' שעשיתי שליחתו באהבה מפני פקודת המלך כן בזה ה' שלחני לעשות כל המעשים האלה וקיימתי לעשות כדברו ומופת לזה אתן לך אם כמות כל האדם וגו' לא ה' שלחני כלומר לא עשיתי הדבר בתורת שליחות המקום לבד כי אם בהתערבות התעוררות רצון משלי שגם נפשי חשקה לזה הכבוד שיהא אהרן אחי כהן גדול וכו' ואם בריאה יברא ופצתה הארץ את פיה וגו'. וידעתם כי נאצו האנשים האלה את ה' שרצו לעבור את פי ה' שהיה רצון ה' לבד בזה. באופן שלא יהיה המופת הזה ולא יעשה הקב"ה נס הלז כי אם כשעשיתי זאת כדרך כל השליחות של מקום וכשיהיה המופת תדעון שלא היה זאת בלבבי ומחשבתי בשום אופן בעולם רק לקיים בזה שליחות ומצות בוראי:
ה. ושמעתי בזה דבר נפלא הפלא ופלא בשם מחותני ידיד ה' וידיד נפשי הרב הגאון החסיד המפור' נזר הקודש איש אלקי' קדוש מו"ה אברהם יהושע העשיל נר"ו האב"ד דק"ק אפטא. ועתה הוא אשר הורם ואשר הונף אל קרית מלך רב ק"ק יאס הבירה יע"א. ותוכן דבריו שהקב"ה לא מצא עילה להביא מיתה על משה רע"ה אם לא שמצא לו אף בזה מקום שליחות והוא על פי מאמר חז"ל [ברכות י"ח ע"ב] על פסוק זאת הארץ אשר נשבעתי לאברהם ליצחק וליעקב לאמר מאי לאמר אמר הקב"ה למשה לך אמור להם לאברהם ליצחק וליעקב שבועה שנשבעתי לכם כבר קיימתי לבניכם לכן תיכף שצוה לו השליחות הלז אמר לנפשו שחי ונעבורה ומסר נפשו תיכף למיתה בכדי לעשות שליחות המקום ברוך הוא וברוך שמו:
ו. וכדוגמת זה אמרתי ג"כ בזה מאין נסבה סיבה מיתת משה על דרך מאמר רז"ל (ב"ב ט"ו ע"א) וימת משה מי כתבו וכו' עד מכאן ואילך הקב"ה אומר ומשה כותב בדמע ע"כ כיון שה' אמר לו לכתוב וימת משה הי' חביב בעיניו לקיים אמירתו של הקב"ה ולקיים שליחתו להשלים התורה שלא יהא התורה חסר ח' פסוקים והי' מקבל עליו גזירת המיתה כדי לעשות כמאמרו של הקב"ה הרי עד כזה הגיע אהבת השליחות של משה למסור נפשו למיתה תיכף. ע"כ גם כאן אמר בזה כי ה' שלחני לעשות וגו' ועשיתי הכל מצד שליחות המקום כמבואר בדברינו למעלה. נחזור לענינינו אשר זה הוא ענין אתערותא דלתתא להתעורר ביופי והעלאת חן ולעשות נחת רוח לשמו ית' ומול זה גם הוא מעורר נגדינו למלאות חפצנו וצרכינו בברכת שמים ממעל להשלים משאלות לבבנו לטובה כרוב רחמיו וחסדיו באהבת אותנו כרחמי האב על בנו החביב לו. הכל כאשר בארנו:
ז. והנה גודל תוקף קדושת שבת נודע בשערים. בדברי (זוה"ק יתרו פ"א) וז"ל ר' יצחק אמר ויברך אלהים את יום השביעי וכו' אלא הכי תאנא כל ברכאין דלעילא ותתא ביומא שביעאה תליין. ותנא אמאי לא אשתכח מנא ביומא שביעאה משום דההוא יומא מתברכין מניה כל שיתא יומין עילאין וכל חד וחד יהיב מזוני לתתא כל חד ביומיה מההיא ברכה דמתברכין ביומא שביעא' וכו'. וזה כי ששת ימים עשה ה' את השמים ואת הארץ וינח ביום השביעי פי' שהניח הברכה של ששת ימי המעשה ביום השביעי להיות מתברכין מניה כל הששת ימים. כי היא המחיה והמקיים את כל העולמות. כי בריאת העולם היה בששת ימי הבנין הנקראים אצלינו ששת ימי המעשה והבנין והיום שלהם ניתן ביום השבת להיות מתקיים העולם על ידו ובכל שבת חוזר חלילה לינתן בו קיום של כל הששת ימים להחיות ולברך עולמים באור הקדושה אשר מאיר בו והוא דמיון ההשגחה הכלליות השופע תמיד בשביל קיום העולמות. אשר בלא זה ההשגחה לא הי' העולם יכול להתקיים אפילו רגע: וזה הוא הדבר אשר דברנו בו עד הנה שאור קדושת השבת נותן הקב"ה על מגן בלי שום אתערותא דידן אך מופיע עליו מאור פני מלך חיים להחיות את עולמו על ידו:
ח. ובזה נמי יבוא על נכון מה שנרמז במלת בראשית ברא שית וגם תמן שבת. כי עבור שבראשית המה ששת ימי המעשה צריך להחיותן ולקיימן ת"י בחינת השבת לכן נכללו שניהן במלה אחד בראשית שהוא בריאת השית ודבר המחיה אותן שהוא שבת: אמנם כשרצה הקב"ה לזכות את ישראל להנחילם התורה במדבר ולתת להם עוד מצות היתרות חוץ מהשבת. וזאת הטובה תלוי לפי כשרון מעשינו וחשקת רצונינו לקבל דבריו באהבה. ע"כ סיבב הקב"ה שיעלה אתערותא מדידן כנזכר בדברינו למעלה לעלות חן לפניו בעריבות נעימות ידידות נפשינו לקבל אלהותו עלינו ולידבק באור תורתו השלימה: וכן עשינו ואמרנו וענינו אין קדוש כה' וכל אשר דיבר ה' נעשה: ועל ידי זה זכינו מה שלא זכו כל אומה ולשון. שהקב"ה מתעורר נגדנו ונגלה עלינו בענן כבודו לדבר עמנו. והשמיע לנו את הוד קולו ודברו' קדשו מלהבות אש בקולות וברקים ובקול שופר ובריות בראשית חרדו מאתו בהגלותו על סיני והכל היה כדי ללמד אותנו תורה ומצות:
ולזכך ולטהר אותנו בכל מיני זיכוך מטומא' וזוהמ' מצרי' שהיה בנו ולהרים ראשינו בין כל האומות ולא שם חלקינו כהם וכל זאת עשה מרוב יכולתו וממשלתו בכל העולמות: ורוב טובו וחסדו עלינו וכל הגדולה והטובה הזאת לו לבדו היה ואין לזר אתו בכל השפעת טובה הגדולה הזאת. ואך זאת עשינו אנחנו עמו בני ישראל שבאמירתינו אתערנו גודל אהבתו אלינו עבור שראה באמתיות לבנו שמאסנו בכל הכבוד שהבטיח לנו ורק בחרנו לעשות כדבר ה' לעשות הכל למען אהבת שמו וחיב' עבודת הקדש. וזה נשאר לנו לזכו' ולזכרון לפני הבורא יתברך שמו ועיטר אותנו בשני עטרות כמאמר רז"ל (שבת פ"ח ע"א) בשעה שהקדימו ישראל נעשה לנשמע באו ס' רבוא של מלאכי השרת: ולכל אחד ואחד מישראל קשרו לו שני כתרים אחד כנגד נעשה ואחד כנגד נשמע והוא עבור שבשני דברים אלו נעשה בזה אתערותא דלתתא להיות נעשה עי"ז את מעשה ה' הגדול אשר עשה במעמד הר סיני הכל כאשר בארנו היטב למעלה:
ט. והנה עוד נראה לתת טעם על מה שבת במרה נצטוה ובו יבואר מאין זכו ישראל להכרת האהבה הזו לענוה הנעשה בדרך החיבה כאמור. והוא על פי משל לאחד שהי' לו הרבה מיני רפואות למכור. ובמקום אשר הוא יושב שמה לא מצא קונים לסחורתו שיהיו נצרכים לרפואות האלו ושמע שיש מדינה אחת בכרכי הים הרחוקה למאוד. שאין שם כלל ממיני הרפואה אשר על כן יש שם בעלי מומין מרובין וחולים רעים למאוד ואמר אלך לי אל מדינה הלז אם אוכל למכור מהם הרבה וביוקר גדול: וכן עשה שבא לו אל המדינה הלז עם המיני רפואות וכאשר ישב שם יום או יומים והנה אין קול לו קול אליו לשאול על הרפואות. כי לא ידעו מעת הוסדם במדינה הזאת אם יש בעולם כלל מיני רפואות להחיות ולרפאות את המום או החולי שנחלה: כסבורין הם אם יקרה לאדם מקרה רעה איזה היזק הגוף או חולי כך היה נשאר ואין תרופה למכתו: גם האיש הלז מכריז בשווקי' וברחובות מאן בעי סמא דחיי ואין קול ואין קשב. הכל עבור רב התרחקות מדינתם ממדינות אשר הרפואות גדילות שמה וע"כ מעולם לא שמו על לבם ליקח רפואה להם לרפאות נפשם כי לא ראו מימיהם הסרת החולאים ע"י הרפואה מה עשה האיש הלזה ראה איש אחד עובר לפניו אשר רבו כמו רבו עליו תחלואי הגוף עד למאוד ממומים רבים וחלאים נאמנים לקח את האיש הלז ורפא אותו באחד מתחלואיו בחנם כי אם למען הראות תועלת הרפואות. והיה כראות האיש הלז שנתרפא על א' ממומיו ונשתנה ממה שהיה מקדם קדמתה שכר אותו בהון רב לרפאותו על כל תחלואיו וממילא רצו ובאו אליו מבני המדינה הצריכין רפואה ונתעשר למאוד והנה האיש הראשון נשאר בטובה יותר מכולם שרפא אותו תחילה בחנם ולא בשכר וכן הוא ממש ויותר מזה בענין תורתינו הקדושה שכל מיני רפואות והצלות וגאולה הכל הוא בתורה וכמאמר הקרא [משלי ד] כי חיים הם למוצאיהם ולכל בשרו מרפא ואומר [שם ח] כי מוצאי מצא חיים ויפק רצון מה': וכל מיני ברכות של כל העולמות עליונים ותחתונים הכל היא בהתורה. ככתוב אם בחקותי תלכו וגו' ונתתי גשמיכם בעתם וגו' כל הברכות שמונה והולך שם והנה ה' הנותן התורה אמר למשה להשיב תשובה למלאכי השרת כששאלו לתת להם התורה בשמים כמאמר הכתוב אשר תנה הודך על השמים והשיב להם משה קנאה יש ביניהם יצה"ר יש ביניכם וכו' כמ"ש [שם ע"ב ופ"ט ע"א] וכלומר אין אתם צריכים לה. והוא על כי אין בהם פגעים רעים ומקרים רעים ועומדים תמיד לפני בוראם יתברך שמו והשפע הראוי להם הוא תמידיות רק התחתונים עבור התרחקותם מאור פני המלך נצרכים להאיר אליהם ע"י התורה להחיות נפשם ולהעמידם על תיקון בריאתם ושיכלו ע"י התורה לעמוד נגד היצה"ר ע"כ אמר ועשה להוריד התורה לארץ שע"י יזכו לברכ' כל ולזכות הנפש ולתבלין נגד היצה"ר ולהתדבק בבוראם על ידיהם אולם בצאת ישראל ממצרים מקום הטומאה וערות הארץ. חש הקב"ה אולי ח"ו מאחר שאינו יודעים את התורה בטוב ערכה ובמתק נופת צוף טעמה והכי נכלל בה טוב העוה"ז והעוה"ב: ימאנו מלקבל' וכאשר כן היה בשאר כל האומות בבוא הקב"ה על הר סיני וזרח משעיר למו והופיע מהר פארן שחזר את התורה על כל אומה ולשון ולא רצו לקבלה כמ"ש (בע"ז ב' ע"ב) כי לא נתנו לב לדעת ולהבין ערכ' אשר יקר' היא מפנינים וכל מטעמי ומעדני עולם לא ישוו בה מה עשה מלכינו ובוראינו ב"ה וב"ש החפץ בתקנתינו ומשתוקק לגדולתינו ולטובתינו ולמען הקים את דברו הטוב אשר נשבע לאבותינו תפס ולקח מצות השבת מכל מצות התורה ונתן לנו וצונו עליו במר' קודם בואו לה"ס ואנחנו זכינו לזו המצו' במה ששמרנו את השב' במצרים כאשר נבאר אי"ה (בשורש החמישי והשביעי) ואחר שקיימנו מצוה זו טעמנו וראינו בנועם מצוה הזא' כי טוב ה' במצותיו והכי נחמדי' מזהב ומפז רב ומתוקים מדבש מה נמלצו אמרותיו לחיך ומזה הוקשו לכל דברי ה' ומצותיו שודאי השוו זה לזה בצוף נועם מתיקו' אורם הבהיר אשר בודאי כל חפצי הגוף וחפצי כל העולם לא ישוו למי שזוכה לטעום בנפשו תשוקת אור המצו' וענן ה' החופף על האדם על ידי עשיי' מצותיו באהבה וטעימ' טעם הלז טעמו כל ישראל בשב' הראשונה כמרז"ל (ילקוט שלח רמז תשמ"ט) לא שמרו ישראל אלא שבת ראשונה לכן אחר שנתן לנו את השבת קרבנו לפני הר סיני וענו כולם פה אחד ואמרו כל אשר דבר ה' נעשה בגודל אהבה כאשר בארנו למעלה:
י. ובזה פרשנו יפה מאמר חז"ל (במשנה י"ד פ"ג דאבו') חביבין ישראל שניתן להם כלי חמדה פי' שניתן להם קודם קבל' התורה כלי שע"י כלי זו יהיה לכם חמדה וחפץ לקבלה כל התורה:
יא. וזהו מה שאמר הכתוב כי לקח טוב נתתי לכם תורתי אל תעזובו פירוש שנתתי לכם תחילה לקח טוב דבר הראוי להיו' במחיר כסף בכדי שאח"כ תורתי אל תעזובו שתקבלו אח"כ התורה במדבר:
אשר על כן אתה תראה את כל הנעשה אם כך גדול כח השבת שטעימ' מתיק' אורו היה הוא הגורם לקבלתכם התורה גם עתה כל ימי האדם אשר אתה חי על האדמה אם תזכה לשמירה וקבלת השבת עליך תוכל עי"ז להתמשך עליך כל קדושת התורה כולם לקיים את כל דברי תלמיד תורתו באהבה כי להיות שמני' מתברכין כל שיתא יומן והברכה הלז הוא בין ברוחניות הקדושה אשר שמירת וקדושת שבת מועיל להתברך על ידו כל ששת ימי החול שתוכל לעבוד עבודת שמו יתברך באמת להתדבק בו ע"י תורתו הקדושה ובין בגשמיות הברכה שמתברך מניה כל ימי החול בברכת בני חיי ומזוני כיד ה' הטוב עליו:
יב. וזה אות הוא ביני ובין בני ישראל שע"י אות ומופת השבת ראו וטעמו ישראל וקבלו כל התורה ונעשה דור תם וזה לדורותם שע"י השבת נעשה דורתם דור תם כמבואר בכל דברינו הנאמרים למעלה:

Chapter 3

ידבר מענין התוספת השבת המכונ' בפי חכמי אמת בשם הכנת השבת לבאר מה ענין הכנ' זו ומתוכו יתבאר כי אף שקדושת השבת בא מחסד אל שלא ע"י פעולתינו ואתערותינו מ"מ חילוק גדול והפרש רב יש בהשרא' הק"ש על איש החכם וירא אלהים מאיש הבור והמוני העם וההבדל הוא מפאת המקבלים: ובו ז עלים
א. ואולם אחר כל הנאמר למעלה מראש ועד הנה אשר זאת היא גודל תוקף קדושת השבת יתר על ימי השנה והחגים וזמני המועדי' שצוה ה' אלהינו אותנו שמאיר אור קדושתו ברוב חסדי אל בלי שום אתערותא דלתתא מה נכון וראוי היה שתחול קדושת השבת על כל ישראל בשוה מקטנים ועד גדולים באין הפרש הסכל מהמשכיל וכבער כחכם כעם ככהן ואפשר גם והיה כצדיק כרשע כיון שאינו משתנה לפי פעולתינו ומעשינו ומה זה שבעינינו ראינו גודל ההפרש וההבדל השתנות קדוש' שבת על איש החכם והצדיק שנראה בחוש אשר גודל אור הקדושה בוער בלבו כרשפי אש ומים רבים לא יכלו לכבות את האהבה התקועה בלבו ומשתוקק ומתלהב לעבודת ה' כל הלילה כל היום של שבת קודש אף גם להוסיף הרבה מחול על הקודש בכניסתו וביציאתו בתשוקת ודביקות ה' ובאהבתו שוגה ונראה לכל כי כמעט נכסף בכלות נפשו לאלהים מגודל הבערת אש האהבה הבוער בלבו ותיכף אחר הטבילה בע"ש ניכר התנוצצות קדושת שבת המאיר על פניו וזיו הדרת אורו מבהיק עד שיראים לגשת אליו כמחז"ל (ב"ר י"א) ברכו באור פניו של אדם אינו דומה אור פניו של אדם כל ימות השבת כמות שהוא בשבת ומי יוכל לספר כמה העין רואה השתנותו מימי החול ממש כרחוק מזרח ממער' ויותר מזה ולא כן האנשים פחותי הערך ואיש בער לא ידע וכסיל לא יבין את זאת אם שבת היום או יום רביעי לבריאו' עולם ובדרך הלצה אמרתי בדברי זמירות של שבת לנוח בו ולשמוח בתענוג אכול ושתו זה כל עדת ישראל יעשו אותו בזה ניכר הפרש שבת קדשינו מימות החול בכל עדת ישראל אף לקטני ופחותי הערך במה שהם מרבין לשמוח בו בתענוג אכול ושתו ולא כן ניכר אצלו קדושת השבת בשארי דברים להיות משתוקק בלבו לעבודת ה' יותר מבחול ולחפץ בו באהבה אור התורה וללמוד אז תורה הקדוש' כמאמר חז"ל במדרש אמרה תורה לפני הקב"ה רבש"ע כשיכנסו ישראל לארץ זה רץ לכרמו וזה רץ לשדהו אני מה תהא עלי אמר לה יש לי זוג שאני מזוג לך ושבת שמה שהם בטלים ממלאכתם ויכולין לעסוק בך ואיתא (בילקוט פ' ויקהל) רבותינו בעלי אגדה וכו' עד שילמדו ממך דורות הבאים להקהיל קהלות בכל שבת ושבת וליכנס בבתי מדרשות ללמד ולהורות לישראל דברי תור' איסור והיתר וכו' ע"כ וכן הוא בפע"ח (שער הלימוד) וז"ל וכן דעה חכמה לנפשך הנאמר בקרא (משלי כ"ד) גימ' שבת שלא נתנה תורה לישראל אלא ללמוד תורה ע"ש וכן הוא (בזוה"ק ויקהל ר"ה ע"ב) וז"ל צלות' דשבת' דעמא קדישא וכו' אסור לאשתדל' אלא במילי תושבחין וצלותא ואוריית' ומאן דמשתדל במילין אחרנין ובמילין דעלמא דא איהו בר נש דקא מחלל שבתא לית ליה חולקא בעמא דישראל תרין מלאכין ממנן על דא ביומא דשבתא ואינון שויין ידיהן על רישיה ואמרו ווי לפלניא דלית לי' חולקא בקב"ה ועל דא בעי לאשתדלא בצלותין ובשירין ובתשבחין דמאריהון ולאשתדלא באורייתא ההוא יומא וכו' הרי מבואר בדבריה' השתנות יום השבת בעסק עבודת ה' מימי החול ואצל הכסיל הזה כאז כן עתה כאשר בימי החול אינו שם לבו לעבודת ה' כן גם בשבת אינו נותן על לבו שעכ"פ עתה עת התגלות קדושת שמו יתברך יוסיף אומץ בעבודתו לעבדו עבודה תמה עבודה מאהבה כראוי ליום קדוש כזה ואדרבה לאשר שהוא יום בטל ממלאכה עתה עת פנוי לו לשיח שיחה בטילה ולרבות בדברי הבאי בין יושבי קרנות ולא יהיה דיבורו של שבת כדיבורו של חול כי קול כסיל עתה ברוב דברים יותר מבחול וידוע אשר דברים בטלים אף בחול אסור כדאיתא [ביומא י"ט ע"ב] אמר רבה השח שיחת חולין עובר בעשה שנאמר ודברת בם בם ולא בדברים אחרים רבי אחא בר יעקב אמר עובר בלאו וכו' וכבר הזהיר על זה הקדוש הרמב"ם זלה"ה (בהלכות דיעות פ"ב הלכה ד') ומכל שכן ביום שבת קדשינו כמבואר (בזוהר הקדוש הנזכר):
ועל מה עשה ה' ככה להרבות לזה ולהמעיט לזה אם השפעת אור הקדושה נעשה בו בלי אתערותא מתחתונים מהראוי להיו' יד הכל שוין בה ואבאר לך אמיתיות הי"ת בענין זה והצור תמים פעלו אל אמונה וברוך הוא שאין לפניו משוא פנים ומאתו לא ימנע השפעת אורו על כל ישראל בשוה והחילוק הוא מפאת המקבלים כאשר נבאר:
ב. כי הנה לא נעלם מעין המשכיל מאמר רז"ל (יומא ל"ט ע"א) על פסוק והתקדשתם והייתם קדושים אדם מקדש עצמו מעט מלמטה והקב"ה מקדש אותו הרבה מלמעלה ולכאורה יפלא מה שנצרכו חז"ל בזה לסימן שאדם הוא למטה והקב"ה הוא למעלה ומי הוא אשר לא ידע את זאת ועינינו תראנה אכן הנראה בכוונת דבריהם הוא שאדם צריך לקדש עצמו תחילה מלמטה פי' מדברים שלמטה דהיינו מדברים שאדם דומה בהם לבהמה היורדת היא למטה והוא אכילה ושתיה ושארי תאות התלוין בלב שלבו של האדם מחמדתן והתאוה הוא שורש הרע ומכ"ש אם ח"ו נכשל בעבירה אפילו בעבירות הקטנו' שאז שורה עליו חלק הס"א והרע כמאמר רז"ל (ע"ז ה' ע"א) כל העובר עבירה אחת מלפפתו ומוליכתו וכו' רבי אליעזר אמר קשורה בו ככלב ע"כ ובכל מקום שיש ניצוץ שורש מהרע הקב"ה עוצם עיניו מראות ברע והקדושה בורח מאדם הלזה ואינו יכול לדור במקום הטומאה כידוע מספרי חכמי אמת שבהיות הגוף מלוכלך בכתמי עונותיו לא תוכל השכינה לשרות בו כי אין מקום לישב עליו וכל העון הוא קץ מכאוב מליש עליו וע"כ צריך לקדש עצמו מדברים אלו שלמטה שהוא תאות והנאת הגופנית על דרך קדש עצמך במותר לך המבואר בדברי חז"ל (יבמות כ"א) ואנחנו נבאר בפירושי אי"ה (בשורש החמישי) שלא מבעיא שיפרוש מצ"ט שערי היתר כדי שלא יבוא לידי איסור אלא אף בשעה שעוסק באכילה ושתיה ושאר צרכי גופו ההכרחיות והמותר לו בהיתר גמור שלא יהיה לבו נוקפו על שום חשש ספק איסור אעפ"כ יעשה אותן על טהרת הקודש להיות לאדם מותר בהן על הבהמה ולא יעשה אותן למלאות תאותו והנאתו כי אם על דרך שיהיו נטפלין למצות ה' כאשר יבואר שם באורך כמה דרכים בזה ובזאת יזמן את עצמו להיות מן הראוי לקבל ואז הקב"ה מקדש אותו מלמעלה דהיינו מדברים של מעלה שהוא אור קדושתו ית' בקדושת אורות הפנימים ואורות המקיפים הבאה עליו מלמעלה ובאופן אחר אין מקום לחול הקדושה עליו:
והט למשל אזנך למלך בשר ודם שהיה דעתו לבוא אל עיר אחת ממדינת מלכותו והקדים לפניו שנים או שלשה ימים ציר מיוחד להכין לו בית דירה מקום כבודו שיהיו ראוי למשכן המלך וכן עשה ובחר לו אצל א' דירה נאה שיהיה מוכן ומזומן למבוא המלך וכשהבע"ב חכם ועיניו בראשו אומר בתחילה אכין את עצמי ברוב נקיות הבית דירה שיהיה נקי וטהור ומזוכך ומיפה ומהדר את הדירה בכל מיני יופי ומריחו בריחות טובים ומבושמים בכדי שתנוח דעת המלך בתחילת ביאתו לדירה נאה המרחבת דעתו כראוי לכבוד המלך ואין משים על לבו גודל הטובה שיוכל להגיע לו מביאת המלך לביתו שיוכל להרויח ממון ע"י מכירת מאכלים ומשקים או עבור שהוא יהיה מקורב אל המלך יותר משאר אנשים ובמנחה יחלו אותו עשירי עם להכניסם אל פני המלך על פי גדול וחשוב בעיניו כבוד המלך וכל עשיותיו בימי' המועטין האלה שנקצב לביאתו להרבות הידור ויופי וטהרה וזיכוך בהדירה הנברר למשכן כבודו ועל הדברים הצריכים לסעודת המלך ושאר צרכיו אמר בלבו כלום חסר מבית המלך וביד המלך מצוי לקנות ולאסוף כל הדברים ברגע קטן ולכך כבוא המלך והרצים אשר לפניו באין משגיחין על המקומות וחדרי משכיות ביתו מקום מושבות המלך והנה הכל יפה אז הוטב בעיניהם הדבר אשר עשה מאשר היה בידו לעשות ומביאין את המלך ביתה של זה ואז עבדי המלך ומשרתיו מכינים ומביאים לו כל דבר הנצרך כיד המלך והמלך החכם כראותו ויבין את כל אלה מה שפעל ועשה זה לכבודו. אמר הנה האיש הלזה החריד אלינו את כל החרדה הזאת ונתן כל כחו ודעתו ע"ז ליפות ולהדר מקום שאוכל לשכון בתוכו מהראוי להיות קרוא עם המלך ויקרא לו ומראה לו פנים שוחקות וקריבת הדעת וממילא כל טוב אדוניו בידו ואין מחסור לו והכל טוב לו אכן א"כ דעת בעה"ב להיות כבוד המלך עיקר בעיניו ותיכף שנבחר ביתו לאכסניא של מלך הקדים במחשבתו טובת עצמו ואמר בלבו עתה הגיע העת שאוכל להרויח ממון רב מאחר שיהיה אושפוזאי למלכא בהכנת צרכיו כי רבו ושאר הטובה שיוכל לבוא אליו ע"י מה שיעמוד המלך בביתו ובימים המועטים האלו עוסק הכל בצרכי המלך ממאכלים ומשקים כדי להרויח בהם ומתוך טרדת הכנת דברים אלו לא היה סיפוק בידו לעשות העיקר להסיר כל הלוכלוכין וטנופין מהבית וליפות ולהתנאות חדרי ביתו שיהא ראוי לכבוד משכן המלך ואף שלא סגי בלאו הכי שעושה מעט הכנה בביתו עבורו אך לא כראוי ונכון להתכבד ולהתייקר את מושב המלך והעמדת הכסא מלכות שיושב עליו המלך והכנה זו קטנה היא אף למשרתי ועבדי המלך הפרתמים כש"כ וכש"כ לכבוד המלך החכם בעצמו על כן בהגיע שלוחי המלך הבאים מקודם ורואים שכל חדרי משכיות ביתו אינו ראוי ומקובל לפני המלך והשרים אשר אתו גוערין אותו בנזיפה גדולה ולפעמים גם מעונשין ומכות וכדי בזיון וקצף על אשר נבזה בעיניו כבוד המלך ונתרשל מלהכין לו דירתו בנקיות וזיכוך וביופי ואין שומע לו מאת המלך אף שאומר שהכין למאוד צרכי המלך אם אין מקום לחנייתו ולמושבו על כסא והנמשל מובן מאליו כי החכם ומי שעיניו בראשו וירא וחרד לדבר ה' וכבוד שמים נחמד בעיניו אומר ודאי בעוד שגופו אינו זך ונקי ומכש"כ ח"ו כשהוא מטונף בתאות רעות והרהורי הלב הרעים אין מקום להשראת קדושתו עליו ותחילה מכין עצמו ומטהר ומזכך גופו מהליכלוך וזוהמת דברים של מטה ועושה לעצמו גדרים וסייגים בדרכי חסידות ופרישות וכונתו רק לשמים להתהדר ולהתפאר בכל מיני יופי והידור בכדי שיחול רוח ה' לפעמו ושיהא ראוי להשראת הקדושה ע"י מצותיו שיעשה הכל בטהרה ובקדושה וביראת ה' ואז בבוא אליו הקדושה כלום חסר מאתו ובכל עת ועונה מזומנים אצלו מלאכי ה' להרבות עליו קדושה על קדושה כרצון שמו הגדול ית' שרצונו לקדש את ישראל בקדושתו וכשרואה כל הטרחות ויגיעות שיגע אדם הזה ושיבר והכניע תאות וחמדת לבבו והכל כדי לזכך גופו מכל בחינת הס"א והרע כדי שיוכל לשכון בתוכו שכינת ה' אומר הנה כל מה שטרח האיש הזה לא טרח אלא בשבילי ורצונו לזכות שיהיה מרכבה אל השראת קדושתו בו וראוי זה שישתמש בכבודי ומופיע ומשפיע עליו זיו אור קדושתו באורות הפנימים ואורות המקיפים והקדושה מקיף אותו מכל צד ומסתירו בסתר כנפיו ואז לא תאונה אליו רעה ונגע לא יקרב באהלו ומלאכיו יצוה לו לשמרו מכל רע והכל טוב לו:
ג. וזה והתקדשתם והייתם קדושים כי פי' והתקדשתם הוא לשון הזמנה כמו הרי את מקודשת לי פירוש מזומנת לי שתזמינו עצמיכם בבחי' זך ונקי אז והייתם קדושים שתתרבה עליכם קדושתו הראוי להיות שורה במקום טהור זך ונקי:
ד. ועבור כל הנזכר כתבו כל חכמי מדע שזה התוספות שבת שנצטוינו בו להוסיף בע"ש מחול על הקודש והוא מצות עשה דאורייתא ממש לפי שיטת הרי"ף והרא"ש והובא דבריהם לפסק הלכה (בש"ע א"ח סי' רס"א ס"ב) ונדבר לקמן קצת מזה הוא ענין השבת וסמכוהו אקרא והיה ביום הששי והכינו את אשר יביאו וכמו שמובא (בתחילת שורש הזה) בדברי הרב בעל המחבר שג"ע וכן הוא בסידור האר"י בכונת מנחה של ערב שבת ע"ש כי גודל קדושת השבת אף שגדלה מעלתו שהוא קדוש מעצמו בלי אתערותא דידן מ"מ צריך הכנה והזמנה שיהא בו מקום ראוי לחול עליו קדושת השבת בדרך ואנכי פניתי הבית שפי' חז"ל [ילקוט חיי שרה] מטנופת ע"ז והכל הולך לפי ערך ההכנה והזמנה שהכין עצמו בערב שבת ולזה כתוב בפע"ח שער הלימוד בכוונת יום שבת אשר הכון לקראת אלהיך ישראל ורמז בכל תיבה שבו מספר כבוד שבת כי הכון בנון פשוטה הוא שבע מאות ושלשים ואחד ועם האותיות הוא גי' כבוד שבת ע"ה וכן לקראת וכן אלהיך ע"ש לרמז על זה שלכבוד שבת צריך הכנה ולפי ערך ההכנה כך שורה בו קדושת השבת ומי שטרח בע"ש יאכל בשבת כי לפעמים יתיחס שם אכילה על ענין הנאת השביעה מזיו השכינה כמאמר הכ' ויחזו את האלהים ויאכלו וישתו שפי' רז"ל (ברכות י"ז ועי' רש"י שם) כי על ידי מחזה שדי נהנו והרגישו הבריאות והשובע כאיש אכל ושתה ולזה מי שטרח ויגע בערב שבת להכין עצמו שיהיה מקום ראוי להשראת הקדושה כאשר נבאר למטה ענין הכנה זו הוא הוא שיאכל בשבת כלומר שהשבע נפשו ויזון עיניו מזיו השכינה המאיר ביום שבת ק' לכל באי עולם ומבקשת מקום מנוחה למצוא אדם שתוכל לנוח בו ולהאיר בגופו נשמתו ולהבינך בטוב ענין הכנה זו מה שנוכל לעשות בשעה קלה הזו הנתוסף מע"ש לשבת אקדים לך מה שכתב רב האלהי מוהרח"ו ז"ל (בפע"ח שער ערב שבת פ"א) וז"ל אחר שקר' הפרשה יקבל במורא ובושת פנים תוספת שבת שהם אותיות בשת כי ראוי להתבייש מקדושת שבת ע"כ הנה כלל במלת קצרות ענין רב והוא כי ענין הבושה הלז הוא שיבוש ממעשה החול שעבר עליו בביטול רצון הבורא ב"ה מעבירות הגדולות או הקטנות זדונות או שגגות והמרה את פי ה' לעשות גדולה או קטנה ואף אם ימצא עצמו על הדרך הנכון ויודע בנפשו כי לא עבר על רצון בוראו ממצות עשה דאורייתא או דרבנן ומכ"ש במצות לא תעשה אף עבירות שאדם דש בעקביו פשפש ולא מצא מ"מ הנה ישוב אל ה' ויתחרט על כל מחשבה ודיבור ומעשה שעבר עליו בכל ימי החול אשר לא לה' המה כי תדע שמחשבה קלה כמות שהוא אם אין בה כוונת מצוה לה' תיכף שורה עליו הס"א כשמה סטרא אחרא שהוא צד אחר שאינו לה' כי מיד שאינה לכוונת עבודת ה' הוא חלק הס"א ואין בעולם כי אם או מצוה או עבירה אם אינה מצוה נעשית עבירה בכל דבר ודבר שבעולם אין כי אם אחת מאלו השתי בחי' או צדיקי' ילכו בם או ח"ו פושעי' יכשלו בם ובזוכרו את כל זאת ומתבייש מאוד במה שנסע לו מרשות היחיד מלך עולמים ב"ה וב"ש הנכבד והנורא אשר בידו נפש כל חי ורוח כל בשר איש וברח לו להכניע את עצמו ונפשו ורוחו תחת רשות הס"א וחלק הרע ונעשה ח"ו עבד ימשול בשרים ושרי' הולכים כעבדים על הארץ וידוע מאמר רז"ל (ברכות י"ב ע"ב) כל העושה דבר עבירה ומתבייש בה מוחלין לו על כל עוונותיו והכל בתשובה שיהי' שב ומתחרט על זה באמת יתהפכו אצלו אותיות בשת הנזכרים לצירוף תשב להיות שב בכל לבבו ומחשבתו לשפוך לבו כמים לפני קונו בזכרון כל מעשה ימי החול אשר חלפו ועברו עליו ממחשבה ודיבור ומעשה אשר לא לה' המה ומכניע לבבו הערל ומשבר תאות וחמדת לבו ומקבל עליו להיות נדחה ממנו כל התאות ואהבת רעות שבעולם נגד אהבת וחמדת הבורא ב"ה וב"ש ואז ושב ורפא לו פי' שנתרפא מנגעו הרע חלק הס"א שהיה שורה עליו בעת חטאו ונרפא הנגע מן הצרוע ותיכף נשאר גופו זך ונקי להיות בו די בחי' הכנה והזמנה שיוכל אור קדושת השבת לשכון בו ע"ד ושכנתי בתוכם אף שחוב התשוב' הוא הכל לפי חומר העונש וכפי הפרש ארבעה חילוקי כפר' שהיה רבי ישמעאל דורש (יומא פ"ו ע"א) זה הכל הוא כדי לפייס להקב"ה אבל עכ"פ תיכף אחר שברון לבבו בתשוב' ובפרט שקדושת שבת מסייע לזה כאשר נבאר אי"ה (בשורש הששי) נעשה גופו זך ונקי להיות בו די בחי' הכנה והזמנה שיוכל אור קדושת השבת לשכון ברצון הבורא ב"ה שתיכף לנטילת מקום מהרע ברכ' וקדוש' מאתו יתברך ויאיר פניו אתנו סלה:
ה. וע"ד שאמר הקב"ה למשה אני אעביר כל טובי על פניך וגו' עד וחנותי אשר אחון וגו' שזה הוא רוב טוב וגודל חסד מאת בוראינו ית' ויתעלה שמיד כשרואה מקום מוכן וכשר שיהיה זכאי וראוי לקבלת ברכתו וקדושתו הטוב אז תיכף ומיד דרכו להשפיע רוב ברכה וקדושה ויותר ממה שהעגל רוצה וכו' וכשאין על האדם מסך שיהיה מבדיל בינו לבין קונו משורש הרע אשר בארנו למעל' שלא יצטרך להעצים עיניו מראות ברע שהוא המונע לקבל ברכת ה' תיכף בהעברת המונע הלז חסד אל גורם לזה שרוצה להשפיע ולהריק ברכתו על אדם הזה וזה הוא הטובה והגדולה מאת האל ב"ה וזה הוא אני אעביר כל טובי שזה היא כל טובי שוחנותי את אשר אחון שלמי שאוכל לחון אותו שאין בו מניעה מלקבל חנינה אני חן אותו וכן דרכי וחפצי ותמיד אני רודף אחר זה להשפיע לכל הראוי' לקבל וכמבואר (בזוה"ק בראשית נ"ח ע"א) וז"ל דהאי כד האי רוחא אתנגיד להאי עולם מתמן נפקי ברכאין וחיין לכלא לאתקיימ' השתא דחבו בני נשא אסתלק כלא וכו' בגין דלא יתרק האי רוחא להאי עולם מ"ט דלא לאסגאה נחש תותא דרגיה דיתתקף בי' ע"כ הרי שעיקר המניעה הוא עבור דלא לאסגאה נחש תתאה אבל אם ימצא מקום טהור ונקי מטומאת וזוהמת הנחש תיכף יאיר בו אור ה' כאשר יוכל שאת בנפשו. וכמו כן בכאן אם אדם זוכה באלו השעות שתים שמוסיפין מחול על הקודש כמ"ש בש"ע (מתקנת רמ"א שם) לזכך ולטהר נפשו וגופו לנקותו מכל מום רע ותאוות ומדות רעות התלויו' בלב והכל ע"י השב' ובתשוב' נכונה לפני המלך ה' הרוצה בתשובה: אז כשיגיע גודל זיו הדרת אור קדושת השבת המבהיק ומאיר ובא לכל העולמות יאיר על נפשו ושורש חלקו בעולמות עליונים מאור הזה ונעשה אצלו מבחינת תשב צירוף שבת ע"ש קבלתו מקדוש' שבת. וינעם לו נועם ה' עד אשר יחשק ויתלהב ויכסוף וידבק נפשו בעריבות נעימות ידודות אור שם ה' המשפיע זאת על עולמו. ויומתק לו חביבת ומתיק' ברכת ה' המברך את יום השבת כמאמר חז"ל (מ"ר בראשית פ' י"א) ברכ' ה' היא תעשיר זו ברכת שבת. ובכח אור הזה יברך ויהלל וישבח ויפאר למלך הכבוד ברוב עוז וחדוה בקדושה ובטהרת הלב אשרי מי שזוכה לזה אבל השוטים וחסירי הדעת אינן נותנים לבם להסיר מקודם תאוה ושורש הרע שבלבם וממילא לא נזכך גופם ונפשם שיהיה מקום ראוי למשכן ה'. אז בהאיר אור קדושת השבת בעולם בורח מנפשות אלו ולא אור נגה עליהם כי אין מקום לישב על הכסא מזוהמת לכלוכי עונותיו כי עונותיו ילכדנו את הרשע ובחבלי חטאתו יתמך עד שאין מקום מוצא להשראת הקדושה: ואם אשר לגודל אור הקדושה השופע מבורא כל עולמים ב"ה וב"ש. לא ימלט שיגיע גם אליהם מעט דמעט מדבקות אור המאיר בו. נדמה בזה לאדם שמקבל רפואות. ולא זיכך וניקה מקודם קיבת הגוף מטנפת הזוהמא והפסולת הנמצא בה. ובודאי הרפואה שהוא אוכל ושותה הוא לריק כי נתבטל ברוב הפסולת שבו ואין מועיל לו הרפואה הזאת. כן אותם האנשים אשר לא דרשו ולמדו היטב איך לעשות. המה מכניסים את הטוב ברע ועבירה שבתוכם מכבה את המצוה. וזבובי מות יביע שמן רוקח ומגרעות נתנו להקדושה שנופל לתוך הקליפ' ונתבטל וכדרך מאמר רז"ל רשעים מלאים חרטה ואעפ"כ אינם עושים הטוב כי תיכף בהגיע אליהם הארה של ניצוץ החרטה נתבטל תיכף בהמחשבת ותאות רעות והרהורי הלב שדעתו ולבבו ממולא מהם בלא יוכל לפעול פעולתו עבור ביטולו בהרע שבלבבו. ודוד המלך כוון ואמר על ענין זה מי האיש החפץ חיים וגו' עד סור מרע ועשה טוב. פי' שדווקא כסדר הזה יעשה להקדים עזיבת הרע להסיר תחלה מעליו בגדיו הצואים ואז וילבש אותך מחלצות: והבנת הכתוב שיהיה נדרש דווקא כך להעשות כסדר שנכתב בו ולא בהיפוך יובן ממה שנבאר אי"ה (בחלק השני דרוש ד') וכדברינו אלה כן שמעתי בשם מופת הדור איש אלקים קדוש המפורסים מוהר"ר ישעיהו זכרו לחיי עולם מ"מ דק"ק דינווץ שפי' כן דברי הגמרא (קידושין י"ג ע"א) כל מי שאינו יודע בטיב גיטין וקדושין לא יהיה לו עסק עמהם. פי' מי שאינו יודע לגרש את הרע תחילה ולפטור את עצמו בגט כריתות לכרות ולהרחיק מאתו הרע שבלבו ואח"כ לקדש עצמו להכניס הקדושה אצלו לא יהא לו עסק עמהם כי מגרעות נתן להבית להכניס את הקדושה אל תוך הפסולת והרע. וע"כ צריך לגרש תחילה שורש הרע שבתוכו כדי לזכך את נפשו ולטהרו ואח"כ תוכל לשרות עליו הקדושה ואור החיים לחסות תחת צל כנפי השכינה. ובזה פרשתי מאמר חז"ל (פסיקתא הובא בילקוט תרי עשר רמז תקי"ו) על פסוק וישב ראובן אל הבור כו' רבי ברכיה אומר אמר לו אתה פתחת בתשובה תחילה חייך שבן בנך בא ופותח בתשובה תחלה שנאמר שובה ישראל וגו': והוא תמוה לענין כל רואיו א' שהתורה קדמה להושע ופתחה בתשובה ושבת עד ה' אלהיך ב' הלא ידוע שאדם הראשון וקין עשו תשובה קודם ראובן. אכן יתכן לדברינו כי הנה מה ששב ראובן אל הבור היה לעשות מצוה גדולה הצלת נפשות ולהחזיר בן החביב לאביו כמ"ש [מ"ר בראשית פ' פ"ר ובילקוט שם] וקודם לזה היה עוסק בשקו ובתעניתו ועשה תשובה על בלבול יצועי אביו כמ"ש שם במדרש וע"כ א"ל הקב"ה אתה פתחת בתשובה תחילה כלומר לעשות תשובה תחילה קודם עשיות המצות בדרך סור מרע ואח"כ ועשה טוב חייך שבן בנך כו'. שגם הוא כן הזהיר ואמר תחילה שובה ישראל וגו' ואח"כ וקח טוב שקודם קיחת הטוב צריך אתה לשוב תחלה כדי שיוכל הטוב לשרות בך ושלא יתבטל ברוב הפסולת. ע"כ עשה תשובה תחילה ותוכל אח"כ לקחת הטוב כמבואר למעלה:
ו. וכל הענין הזה נרמז בטבילת המקוה שאנו טובלין בעש"ק והקדוש מוהרח"ו (בפע"ח שם) כתב וצריך לטבול ב' טבילות א' לפשוט בגדי חול מעליו וא' להמשיך עליו תוספות שבת: והוא ע"ד גיטין וקדושין הנזכר. ובאופן שיהיה מעשיו אחר כוונת הלב פי' שקודם יתן אל לבו ומחשבתו לשוב בתשובה שלימה לפני בוראו. כדי שיוכל לפשוט ולהסיר מעליו בגדי חול ע"י הבושת והתשובה כנאמר למעלה. ואז יוכל לגרש מאתו הס"א השורה עליו כי הנה היא מתגרשת ומסתלקת ע"י בחינת המים. כידוע שזו היא טבילת הזבה והנדה לגרש מעליה כח הס"א ששורה עליה בימי נדותה כי דרך הרע והטומאה לשרות במקום המטונף והמאוס לכן בעת נדתה שורה עליה הס"א. וע"י הטבילה במי המקוה מימי החסד תתגרש מאתה ותסתלק ולכן צריכה שתבא כולה במים ולא יהיה עליה שום דבר חוצץ בשום מקום בבשרה ובשערה כדי שתטהר מכל וכל בכל גופה מקום שנוגעין המים ובאין שמה. כן צריך אדם בעש"ק בטבילה אחת להעביר כל הס"א מעליו וכן הוא (בזוה"ק ויקהל ר"ד ע"א) כד עאל שבתא איצטריכו אינון עמא קדישא לאסחא' גרמייהו (פי' לכבס עצמם) משמושא דחול מאי טעמא בגין דבחול רוחא אחרא אזלא ושטיא ושריא על עלמא וכד בעי בר נש לנפקא מן האי רוחא ולאעלא ברוחא אחרא קדישא עלאה בעי לאסחאה גרמי' למשרי' עליה ההוא רוחא עלאה קדישא ע"כ: וע"כ באה הטבילה השני למשוך עליו קדושת שבת. מאחר שדעתו נכון לנקות ולזכך מקום שתוכל לשרות בו הקדושה. אבל לא יועיל לו לעשות מעשה קוף לטבול ולכוין במחשבתו להשליך ואינו משליך כלום. ושמצו וטנופו קבוע בלבו וכמסמרות נטועות במחשבתו ולבבו ודאי שאין תועלת בעשייתו לבד ולא מגרש וממילא לא מקדש. ועל כזה אמרו חז"ל (תענית טז ע"א) טובל ושרץ בידו שאפילו טובל בכל מימות שבעולם לא עלת' לו טבילה ומכש"כ כשטובל ושרצו ושמצו במחשבתו ולבו באברים הפנימים שעיקר החיות תלוי בהן. והוא כשרץ הנמצא במקדש שצריך להוציאו בצבת של עץ שלא להרבות את הטומאה בקצת הקדושה שיפול לתוך טומאתו ועל זה אמרו בגמרא (חגיגה י"ח ע"ב) במשנה טבל ולא הוחזק כאילו לא טבל ופירש"י שלא הוחזק שלא נתכוין לטבילת טהרה אלא לרחיצה בעלמא ואמרינן שם בגמרא שדוקא לקדשים בעי כונה לטבילה: אבל לחולין לא צריך כונה. וירמז לדברינו שלקדשים כלומר לקבלת קדושה של מעלה ע"י הטבילה צריך כונה שיכוין לטבילת טהרה שיטהר ע"י טבילה זו מטומאת נפשו. ואז טהרה מביאה לידי קדושה שיוכל עי"ז לקבל אור הקדושה של מעלה. והעיקר טהרת הלב כמו שאנו מבקשים וטהר לבנו לעבדך באמת: שהרוצה לעבוד את ה' צריך מקודם לטהר את לבו באמת מכל הרהורי הלב ותאות החזקות הקשורים בלבו ואז נכון יהיה לבו בטוח בה' שאור יאיר בתוך מעמקי הלב לשכון בתוכו אור שכינת אל. וקדוש עליון הרמב"ם זצלה"ה רמז על זה במתק צח לשונו שכתב [סוף הלכות מקואות] וז"ל דבר ברור וגלוי שהטומאות והטהרות גזירת הכתוב הן וכן הטבילה מן הטומאות מכלל החוקים הוא וכו'. והדבר תלוי בכוונת הלב. ולפיכך אמרו חכמים טבל ולא הוחזק וכו'. ואעפ"כ רמז יש בדבר כשם שהמכוין לבו לטהר כיון שטבל טהור ואעפ"י שלא נתחדש בגופו דבר כך המכוין לבו לטהר נפשו מטומאת הנפשות שהם מחשבות האון ודיעות הרעות כיון שהסכים בלבו לפרוש מאותו העצות והביא נפשו במי הדעת טהר. הרי הוא אומר וזרקתי עליכם מים טהורים וטהרתם עכ"ל. יורה על האמור בדברינו שעיקר הטהרה תלוי בלב לטהר לבו ומחשבתו ולקבל עליו לעזוב פשעיו. ומעתה מוכן לעבוד את ה' באהבה ויראה. בכל לבבו ונפשו ומאודו ולקשר עצמו עם כל מדותיו ותאוותיו אל חי העולמים ב"ה. ואז יטהר עד שיהא ראוי וכשר להשראת שכינת אל וקדושת השבת. ולכן ר"ת של "לב "טהור "ברא הוא אותיות טבל כידוע. כי עיקר הטבילה הוא שיבוא על ידיה לידי טהרת הלב. ואז טהרה מביאה לידי קדושה שיוכל לקבל בתוכו קדושת אור ה' כאשר בארנו. ואפשר לרמז זאת במאמר חז"ל [שבת קי"ג ע"ב] ורחצת וסכת ושמת שמלותיך א"ר אלעזר אלו בגדים של שבת ופי' רש"י ושמת שמלותיך וכי ערומה היתה אלא שמלות מיוחדות והיינו דשבת. ולכאורה כיון שצותה שתרחץ עצמה ודאי שתהא פשוטה ערומה בעת הרחיצה ומה מקום להקשות וכי ערומה היתה. וראיתי לחז"ל (מ"ר רות ע"פ הלז וז"ל) ורחצת מטינופת ע"ז שלך וסכת אלו מצות וצדקות ושמת שמלותיך עליך וכי ערומה היתה אלא אלו בגדי שבתא וכו' מכאן א"ר חנינא צריך אדם להיות לו שני עטפים א' לחול וא' לשבת. ולזה נכון אומרם וכי ערומה היתה כי לא היתה צריכה לבוא בשרה במים רק לרחוץ מטנופת ע"ז והוא דבר התלוי בלב בלא ביאת מים עליה. ואך פקחתי עיני בדברי המפרשים שם שפרשו וז"ל ורחצת מטנופת ע"ז פי' מדכתיב וא"ו ורחצת והוא מיותר כי אין לו חיבור למעלה אלא אתא להורות שחדא רחיצה כפשוטה וחדא מטינופת ע"ז וכן בוסכת ע"ש. ולפי דבריהם הדרא קושיא לדוכתיה כיון שהיתה צריכה גם לביאת המים כפשוטה אין מקום לקושיות וכי ערומה היתה. אכן לפי דברינו הנזכרים שרחיצת המים מועיל מאוד להעברת הס"א והרע מעל נפש האדם. והעיקר תלוי בכוונת הלב בדרך ואנכי פניתי הבית שהוא מטנופת ע"ז כנ"ל. יבא על נכון. כי הנה רות היתה צריכה לשני דברים בעת ירידתה אל הגורן כדי שתנשא לבועז. א' בפשיטות הנהגות העולם שהוא להתנאות ולקשט עצמה בקישוטין ושמלות נאות כדי שתשא חן וחסד לפניו לפרוש כנפיו עליה. כמאמר רז"ל ופירש"י על פסוק ותרד הגורן ותעש ע"ש. והשני הוא מה שאמרו במדרש שם על וירדתי הגורן אמרה לה זכותי תרד עמך. ופירש"י שם שיסייע לה זכות נעמי כדי שישא אותה בועז: ושני הדברים אלו נרמזים בדברי נעמי במה שאמרה לה ורחצת וסכת ושמת שמלותיך. א' הוא כפשוטו שהוא הרחיצה מכל ליכלוך וטינוף ואח"כ הסיכה ולהתלבש בבגדיה שהוא כדי להתנאות לפניו. והי' קשה לרז"ל בגמרא דידן על מה שהוצרכה להזהירה שתשים שמלותיה עליה ואח"כ לירד הגורן וכי ס"ד שהיתה הולכת ערומה אליו אל הגורן. וע"כ ארז"ל אלו בגדים של שבת שהוא ללבוש שמלות הנאות המיוחדים לשבת להגדיל חינה עליו. ולכן לא הקשו בגמרא דידן וכי ערומה היתה כי היתה ערומה בעת הרחיצה. וע"כ היתה צווי נעמי אליה כפשוטה לרחוץ ולסוף וללבוש בגדי שבת כדי שתשא חן וחסד לפני בועז כנ"ל ורש"י ז"ל נקט ל' המדרש כי לדברי המדרש נכון להקשות כן כאשר יבואר. והשני שהוא שתרד עמה זכות נעמי כדי שישא אותה בועז. רמזה ג"כ בדברים האלה. כי ידוע שבגדי שבת הם אורות לבושי עולם הבריאה. שבו בחי' נועם העליון הבא מנעמי כמ"ש בכוונת ויהי נועם כי בחינת עולם הבריאה הוא בשם ס"ג ורבוע ס"ג עם ד' אותיות השם מספר נעמי והוא בחינת שבת הגדול כמ"ש בפרדס [שער הכנוים כינוי שבת] ולקבלת אור הלז צריך קודם ההכנה שבארנו לעיל וע"י טבילה כאמור. ולכן רמזה להשתים אלו הרחיצה שהיא טבילה במי המקוה כדי להתגרש מאתה כל בחי' הס"א כדי שתוכל לקבל אח"כ אור לבושי הבריאה בחינת נעמי הרמוז בבגדי שבת. ואך העיקר הוא בלב. וע"כ אמר המדרש ורחצת מטנופת ע"ז שלך וסכת אלו מצות וצדקה פי' שתקבל עליך לעשות מצות וצדקות ה' ואח"כ ושמת שמלותיך אלו בגדי שבת אור שבת הגדול ואח"כ וירדתי הגורן שהוא זכות נעמי להיו' חופף עליה אור נועם העליון כדי שתהיה ראוי לבועז בחינת צדיק יסוד עולם. והמבין יבין. ולזה הבחינה מקשה במדרש וכי ערומה היתה כי לפי פשטות דבריו ושמת שמלותיך לפי בחינה זו הוא רומז לבחינת אור עצמה הרומז בבחינתה ודרגתה ולזה לא צריך לההכנה הלז. ותמיד מלובשת באורה וע"כ אמר וכי ערומה היתה מה הלבוש קודם ההכנה הלז אלא שהוא בגדי שבת כנ"ל. וע"כ היתה צריכה לההכנה הנזכרת בטבילה והעיקר בכוונת הלב לרחוץ מטנופת הרהורי הלב של היצר הרע המכונים בשם אל זר שבתוך האדם כמחז"ל [שבת ק"ה ע"ב] ע"פ לא יהיה בך אל זר וכן הוא בזוה"ק (אמור ק"ו ע"ב) ע"ש. כדי שתוכל אח"כ לקבל האורה מקדושת שבת הגדול כנ"ל ועל כוונה זו כתב הרמ"א (בא"ח סימן רמ"ב ס"ג וז"ל) וילבוש עצמו בבגדי שבת מיד אחר שרחץ עצמו ולא נודע טעמו בזה ובדברינו יש סמך לדבריו כי שינוי בגדי שבת מבגדי חול נלמד במדרש הנ"ל מפסוק ורחצת וסכת ושמת שמלותיך כמבואר וסמכן הכתוב אהדדי כי אחר ההכנה ברחיצה ובכוונת הלב יוכל לקבל אור נועם שבת. הרומז בבגדי שבת כמבואר היטב בדברינו למעלה:
ז. ועתה אתה אם איש נלבב אתה ועיני שכל לך ולבך חרד שתשרה עליך הקדושה ואור ה'. כי נכסוף נכספת לבית אביך. להדביק נפשך אל זיו הדרת נועם קדושתו יתברך המתגלה אתה ומאיר ביום השבת ק' אשכילך בינה עשה זאת איפה קח נא את ברכתי אשר הובאת לך. מכל מאמרינו ודבורינו שכתבנו ובארנו היטב מלמעל' ועד הנה והיה ביום הששי ותכין עצמך בהכנה רבה הנזכרת: בעזיבת הרע מקירת לבך באמת. ויותר מזה נעשה בעת תפלת המנחה וקבלת השבת שאז נגמר ההכנה מכל וכל. והכנה זו הוא נטפל להשבת שעי"ז אור יאיר לך בהילו נרו עלי ראשך ביום השבת קודש: והנטפל למצוה כמצוה שע"ז נקרא הכנה זו בשם תוספות שבת שגם העת ההיא לשבת נחשב ושם שבת יקרא לו כי נטפל ובזה י"ל טעם על קריאת השם של שבת והוא ע"פ מ"ש [בפע"ח שער הלימוד בכוונת יום שבת] ששבת גי'. כ"ז פעמים שם הוי'. ולדעתינו רומז על כ"ד שעות היום שבשב' עצמו וזה התוספות שבת שאנו מדברין בו שהוא ערך שתי שעות כנזכר לעיל (בשם המ"א שם) ושעה אחת כל דהוא שהחיוב להוסיף במוצאי שבת כמ"ש (בש"ע א"ח סי' רצ"ג ס"ח) ושלא יהיה כבורח מן השבת כמאמר הגמרא [ברכות נ"ב ע"א] אפוקי יומא כמה דמאחרינן ליה עדיף כי היכי דלא ליהוי עלן כמשאוי. וכפי דברינו שהתוספות הוא נטפל להשבת וכשבת יחשב. לכן רמז הקדוש ברוך הוא בשם שבת גם השעות תוספות שבת אלו להיות בין הכל כ"ז פעמים הוי מספר שבת. כל זאת בארנו בענין התוספות שבת מה שמן ההכרח לעשות בו שיהיה נעשה הכנהו לשבת:

Chapter 4

ידבר בביאור עוד טעם וכונה אחרת בהתוספות שבת הלזה שהוא מצד אהבת חסד שבנו. ובו י"א עלים:
א. אמנם זאת ועוד אחרת נבאר בענין התוספות הלזה מה שנצרך לכוון בו. ונאמר כי הוא נעשה מצד גודל אהבה ורב חסד וחיבת הקודש שבנו בגודל אהבת התורה ולצדקה וזכות נחשב לנו שנהיה גם אנחנו זוכים להיות גם לנו חלק במצות ה' לעשות' וכאן במצוה זו שמירת השבת ק' הבא בחסדי המקום ב"ה עלינו ממילא כנאמר בדברינו למעלה שקדושת מצוה זו נעשה בלי אתערותא מאתנו. אמרנו וענינו גם אנחנו עם חסיד תתחסד לקיים אותה כדרך הבעל גומל חסד שדרכו להוסיף בהטבה. כאשר פרשתי יפה דברי רש"י זלה"ה שכתב על פסוק אותה הוכחת לעבדך ליצחק ראויה היא לו שתהא גומלת חסד. וכדאי ליכנס בביתו של אברהם. ולכאורה מי שם ביתו של אברהם בכאן. אכן נחית רש"י זלה"ה לאשמעינן באיזה מדה מהמדות טובות עשתה רבקה זאת כי הנה ידוע שגודל יתר שאת מדת החסד ממדת הרחמים בכמה פנים ונבארם לקמן א"יה [בחלק שני דרוש הד']. אך ההפרש הפשוט שבעל הרחמים אינו נותן צדקתו מלבו לבד רק אחר שראה בעני העני וגודל צערו ודוחקו אז נכמרו רחמיו עליו ונבזה בעיניו מעותיו נגד זה הרחמים ונותן לו צדקה כערך רחמי הלב שבו אולם לא כן הוא מדת החסד כי מדת החסד הוא שדרכו להתפשט חסדו ומעצמו נותן. ובבוקר יעמוד והולך ורודף למצוא מקום לחול חסדו כמאמר חז"ל (שבת ק"ד ע"א) שכן דרכו של גומל חסדים לרוץ בתר דלים כי כן הוא דרך מדת החסד שלבו בוער בקרבו ומשתוקק שיזדמן ליד עני לעשות עמו טובות והוא מדת אברהם אבינו ע"ה כמאמר חז"ל (בבבא מציעא פ"ו ע"ב) על פסוק והוא יושב פתח האהל כחום היום ששדר לאליעזר תחילה לראות אם יש אורחים ולא הימני' והלך בעצמו לבקש אורחים להכניסם לביתו. ואחר כך כשראם וירא וירץ לקראתם. כי כן הוא דרך מדת החסד לחפש ולבקש את העני להשפיע לו ולתת עליו ברכה. כדי לפעול חסדו. והיא המדה הגדולה והטובה אשר שמו ית' מברך נגדו והיה טרם יקראו ואני אענה כשם שהוא קורא אל העני קודם בקשת העני. כן טרם יבקש הוא וישפוך שיחו בתפלה ובקשה לפני מלך אל רם ונשא שמו יתברך עונה אותו ממרומים:
ב. והוא ע"ד לעושה נפלאות גדולות לבדו כל"ח. כלומר שע"כ עושה נפלאות לבדו שאין בעל הנס מכיר בניסו ועושה לו הצטרכותו קודם שיבקש מאתו כל"ח. לפי שיש בעולם מדת חסדו הגדול שהוא כעין דוגמת זה שחושק לתת לעני למלאות נפשו כי ירעב קודם בא העני אליו למו לשאול אוכל למול זה הקב"ה מראה נגדו ועושה לו ניסים קודם שאלת פיהו והפלת תחנוניו לפני שמו ית' והנה עשיר בעל החסד הלז והרש כשנפגשו שניהם יחד. תיקף נכנס בלב הבעל חסד לפעול עמו חסדו ולקיים עמו מצות ומדה הגדולה של חסד ואך הרש העני הלז אשר פגע בו. עבור גודל דוחקו מקדים לשאול חלקו בפה והבעל חסד אמר בלבו אף שאמלא משאלתו לא אקיים בזה אלא מדת המרחם ולא מעלת ודרגת החסד. ואם האמת אתו ובלבבו נשמר דווקא לקיים מצות החסד. אין בידו לתקן כי אם להוסיף על דברי הרש ששאל מאתו דבר קטן. והוא בדעתו ומחשבתו הטובה מוסיף לו יותר ויותר מבקשתו עבור גודל החסד אשר אתו. ומקיים מצות ומדת החסד מה שנותן לו מדעתו יותר על שאלתו בלתי שאלת פיהו. ובזה יבא דברי רש"י זלה"ה על נכון. כי זו היא המעשה דרבקה שמתחיל הקרא והנה רבקה יוצאת שתיבת והנה אין לו פי'. ולפי דברינו יאמר שיצתה בבחי' רבקה בצדקתה הגדולה לעשות חסד לעוברים ושבים. ולכן כתיב וכדה על שכמה ולכאורה יל"ד בלשון וכדה שנראה כאילו מדבר בדבר הידוע. ועדיין לא נודע לנו אם היה לה כד או לא וה"ל לכתוב וכד על שכמה. אכן הכת' מורה לנו צדקת רבקה שלא היתה הולכת כדרך שאר הנשים בכוונת חזרה להביא מים אל ביתה וכאן אין הכוונה כי אם על היציאה שלשם זה יצאה לפעול פעולתה לעשות חסד וכדה הידוע לה לפעולתה על שכמה למלאותם מים בכדה לכל:
ג. והנה יש לדקדק במקראי ק' במעשה דרבקה כמה דקדוקים. א' בתחלת הנסיון של אליעזר שאמר והיה העלמה וגומר עד שתה וגם גמליך אשקה אותה הוכחת וגומר ולכאורה אין בזה גודל הנסיון כי כמה מרחמי איכא בשוקא ובפרט השקאת מים מתוך הבאר שאין בזה הפסד ממון. ב' מה שנתן לה המתנות קודם ששאל אותה בת מי את ולא כן נצטוה מפי אדוניו אברהם שהזהירו אשר לא תקח אשה לבני מבנות הכנעני ומושבע ועומד על זה. ורש"י זלה"ה פי' שהיה בטוח בזכותו של אברהם שהצליח ה' דרכו. יקשה לפי דבריו מה שכתוב אחר ותשאב לכל גמליו והאיש משתאה לה מחריש לדעת ההצליח ה' דרכו אם לא. הרי מפורש שעדיין לא ידע. רק אח"כ כתב ויהי כאשר כלו הגמלים לשתות ויקח האיש נזם זהב וגו'. ונראה שנתינת הנזם והצמידים על ידי' תלוי בזה מה שכלו הגמלים לשתות. ואנחנו לא נדע מה ענין זה לזה עד שאחר ותשאב לכל גמליו היה מסופק ואחר שכלו לשתות נתוודע לו שהיא ממשפחת אברהם. ג' מאמר הקרא וירץ העבד לקראתה הוא תמוה כי לכאורה נראה שלא היה לו מקום לרוץ. כי קודם כתוב הנה אנכי נצב על עין המים ועל הוא בסמוך. וכשהיא מלאתה מים מן העין היתה סמוכה אליו ולהיכן רץ ד' בסוף הענין מקרא כתוב ויספר העבד ליצחק את כל הדברים אשר עשה וגו' ויביאה יצחק האהלה שרה אמו. ולכאורה מה ענין קישור וסמיכת הפסוקים זה לזה שמפני שסיפר לו דווקא הביאה ובלא זה לא היה מביאה. גם תיבת כל הדברים לכאורה מיותר והיה לכתוב ויספר את אשר עשה וגומר. ולתרץ את כל אלה הדקדוקים שיבואו על נכון: נאמר דהכתובים האלה מרמזים לנו גודל מעלת רבקה הצדקת והנסים שנעשו לה אז. אשר על ידיהם נתוודע לאליעזר שודאי ממשפחת אדוניו אברהם היא והנה מעלה אחת שראה בה מבואר במדרש חז"ל (מ"ר בראשית פ' ס') על פסוק ותרד העינה וגומר וז"ל כל הנשים יורדות וממלאות מן העין וזו כיון שראו אותה המים מיד עלו. אמר לו הקב"ה את סימן לבניך מה את כיון שראו אותך המים מיד עלו אף בניך כיון שהבאר רואה אותן מיד יהיה עולה. הדא הוא דכתיב אז ישיר וגומר עלי באר ע"כ. ולפי פשוטו משמע שהמים של העין לבד עלו לקראתה. לא שהמעין עצמו נעקר ממקומו ובה לנגדה. כדמשמע בלשונו כיון שראו אותה המים עלו לקראתה:
ד. ולכאורה נפלא כי בהפסוק שמביא מפורש בהיפך דהרי כתיב ותרד העינה ותמלא כדה ותעל ואם המי' עלו לקראתה להיכן ירדה ומאין עלתה לכתוב בה ותרד ותעל ונראה לדעתי שפי' המדרש הוא שמעין המים כולו נעקר ממקומו ועלה ובא לקראת רבקה וע"כ מסיים את סימן לבניך וכו' כיון שהבא' רוא' אותן מיד יעל' ושם ודאי שהבא' עצמו כולו עלה לקרא' ישראל כמאמר חז"ל [מ"ר במדבר פ' י"ט] על הפסוק ואשד הנחלים ומשם באר' שירד הבאר לאותן המעלות והוציאה גלגול' וזרועות ורגלים שאין להם חקר וישראל חזרו לבקש את הבאר וראו אותה שהוא יוצאת מליאה מתוך הנחלים וכו' הרי מפורש שהבאר עצמו ירד ועלה אף כאן מה שכתוב במדרש שם מים עלו לקראתו פירושו המים עם המעין כולו רץ לקראת הצדקת רבקה אמנו:
ה. ובזה נכון אומרו וירץ העבד לקראת' שדקדקנו בו להיכן רץ אלא שרץ למקום הבאר שנסע מאתו לקראת רבקה:
ו. ובזה מוטעם יפה דברי רבינו רש"י זלה"ה שכת' על וירץ העבד לקראתה. לפי שרא' שעלו המים לקראת' ולכאורה אין כאן מקומו לכתוב הכא נס זה. והי' לכותב' על פ' ותרד העינה כדברי המדרש אכן כוון לדברינו ומתרץ בזה מה שיתמה על מקרא הלז. וירץ העבד לקראת' אנה רץ והלא היה עומד על המעין. ואמר לפי שראה שעלו מים לקראתה ונעקר המעין מים ורץ ובא לקראת רבקה לכן גם הוא רץ לשם. הרי מעלה אחת שראה ברבקה. מעלה הב' מרומז בפסוק כאשר כלו הגמלים לשתות. והוא ע"ד מאמר חז"ל (ילקוט בחקותי) על פסוק ואכלתם לחמכם לשובע אצ"ל לומר שיהא אדם אוכל הרבה ושבע אלא אוכל קימעא ומתברך עליו כמה שנא' להלן ובירך את לחמך ואת מימיך ע"כ. וכן מצינו גבי שרה אמנו שהיה מעשי ידיה מתברך והיה הברכה מצויה בעיסה ונר דלוק מע"ש לע"ש כמאחז"ל (ילקוט חיי שרה):
ז. וענין זה נרמז בתורה אצל משה רבינו ע"ה שאמרו בנות יתרו לאביהן איש מצרי הצילנו מיד הרועים וגם דלה דלה לנו וישק את הצאן הנה שני דברים סיפרו לו מה שעשה להם משה א' שהצילם מיד הרועים כמאחז"ל (מ"ר שמות פ' א') דבר של גלוי עריות באו לעשות עמהן ועמד משה והושיען נאמר כאן ויושיען ונאמר להלן צעקה ואין מושיע וגו' ועוד עשה אף שהרועים לא הניחו להשקו' צאנם מפני הנידוי שנידו את יתרו כמרז"ל שם. אולם האיש הלזה דלה דלה לנו כלומר שדלה מעט מים כדרך שראוי לשתות רק לנו לעצמינו ולא שמו הרועים לבבם על זה ובמעט מים האלו השקינו הצאן לכן אמר למה זה עזבתן את האיש כי הכיר בו שהוא מזרעו של אברהם שהברכה מצויה במעשי ידיו:
ח. ומעלה הזו רמזה לנו התורה גם כאן ברבקה במקרא הזה. ויהי כאשר כלו הגמלים לשתות. הנה לא אמר ויהי כאשר שתו הגמלים ואמר לשון כלו שהוא מלשון מניע'. כלומר שמנעו עצמן מלשתות כדרכם תמיד רק אחר ששתו מעט מנעו עצמן מלשתות והוא מחמת שהברכה מצויה במעשה ידיה. ונתברך המים במעיהם ושתו קימעא ונתברכו להיות להם די ספוקן במעט אשר שתו: גם נרמז ענין הזה בכתוב ותער כדה אל השוקת פי' שאחר שתית העבד היה הכד עדיין בשלימות כאשר נתנ' לו. ולכן לא כתיב ותער הנשאר בכד אלא כדה שנשאר בשלימות כאשר היה קודם שתיה. גם רמז הקרא ותשאב לכל גמליו כלומר שבשאיבה אחת היה די לכל גמליו לי' גמלים שהי' לו והכל ע"י ברכת מעש' ידי'. הרי מעלה השניה שראה ברבקה ועוד מעלה הגדולה מפורש בקרא שהיה ברבקה וזה היה תחילת נסיונו של אליעזר. והוא דרך עשיות מדת החסד הנזכר בדברינו למעלה. והוא כראות בעל החסד אשר העני מפיל תחנוניו לפניו ומבקשו להעניק לו מטוב ברכותיו ומגז כבשיו יתחמם אומר בלבו אף אם אמלא משאלותיו לא אקיים בזה כי אם מדת המרחם לא מדת החסד. ומה עושה הולך ומוסיף לו על שאלתו ליתן לו מה שלא שאל מאתו. כדי שיהי' בבחי' גומל חסד שרודף בתר הדל להשפיע לו מטוב חסדו כאשר בארנו. ולכן העמיד נסיונו ע"ז ואם יאמר אליה הגמיאני נא מעט מים מכדך. ותאמר בעצמה שתה וגם גמליך אשקה ויתרא' מזה גודל מדת החסד שבה שרצונה דווקא לגמול חסד מעצמה. וע"כ מוסיפ' על שאלתו. אותה הוכחת לעבדך ליצחק וע"כ פי' רש"י ראוי' היא לו שתהא גומלת חסדים וכדי ליכנס בביתו של אברהם. מכוון לדברינו שבזה תהיה ניכרת שיש בה מדת גומלת חסדים: וע"ה ראויה ליכנס בביתו של אברהם שהוא עיקר מקור החסד. וכל ימיו היה רודף אח"ז. להכניס אורחים אל ביתו להאכילם מפתו ומכוסו ישתו. למען רבות החסד. והצדקת רבקה כן עשתה. ומעצמה ומדעתה הוסיפ' ואמר' לו גם לגמליך אשאב כדי לעשות חסד עמו גלל זאת אמר הכתוב ויהי כאשר כלו הגמלים לשתות וראה בה ג' מעלות האלו והכל הוא דוגמת בית אברהם כענין עשיית החסד והברכה מצויה בעיסה נתוודע לו בבירור שבודאי ממשפחת אברהם היא וראויה ליכנס בביתו. לכן ויקח נזם זהב וצמידים ונתן לה. כי בטח באלהי אברהם שבודאי הצליח דרכו אחר שראה בו כל מעלות האלו. ואך בסיפור העבד ללבן ובתואל לא רצה לגלות כ"כ המעלות הטובות אלו שבה. כי ירא אולי עי"ז ימנעו מלמסור את רבקה לו מצד גדולת מעלתה ושינה בלשונו לומר קודם ואשאל אותה ואח"כ ואשים הנזם על אפה:
ט. והוי כמשנה מפני השלום שארז"ל (יבמות ס"ה ע"ב) מותר לשנו' בדברי שלום רבי נתן אומר מצוה לשנות כו' ובכל זאת לא שינה ח"ו לומר דבר שקר בלשונו רק על דרך שאמר יעקב אנכי עשו בכורך עשיתי וכו' שפירש"י זלה"ה שם אנכי המביא לך ועשו הוא בכורך עשיתי כמה שדברת אלי. וכן פי' (בזוה"ק וישלח קע"א ע"ב) אמירת דוד המלך לנעריו שיאמרו משמו לנבל. כה לחי ואתה שלום וגו' וז"ל והא אתמר דאסור לאקדומי שלום לרשיעיא וכו' אלא הא אוקמיה דלקב"ה קאמר וחשיב נבל דעלי' קאמר וכו' ע"כ. וכן בסיפור העבד אמר ואשאל אותה כלו' באותה העת ששאלתי אותה ואשים את הנזם בעת ששמתי את הנזם ואם לבב לבן לא יבין לכוונתו אין בזה איסור. וכן ארז"ל (ב"מ כ"ג ע"ב) בהני תלת מילי עבידי רבנן דמשנין מלייהו וכו' דקדקו לומר משנין מלייהו ולא אמר עבידי דמשקרי כי ח"ו שמשום איזה טעם וסיבה ישקרו ח"ו בדבריהם ושארית ישראל לא ידברו כזב. וחותמו של הקב"ה אמת. והמשקר משקר ח"ו בחותם המלך כידוע ליודעי חן. ורק שמשנין מליהון שבלבבו יבין לומר בדברים שמשתמע לתרי אפי והוא יכוון על האמת ואם השומע שמע וטעה אין בכך וזאת דווקא בהני תלת מילי או מפני השלום כאמור אבל בשאר דברים שאינם לשם מצוה ודאי אף זה אסור. וכזה היה שינוי של אליעזר והכל כדי להסתיר מלבן ובתואל מעלותיה הנוראים שראה בה. בכדי שישלחו אותה אתו. ושלום יעשה לה להביאה לבית בעלה:
י. ובזה יבוא על נכון סמיכת הפסוקים הנזכרים. ויספר העבד ליצחק את כל הדברים אשר עשה ויביא' יצחק האהלה שרה אמו כי מקודם סיפר לו כסדר כל אשר עשה בהקדים נתינ' הנזם והצמידים קודם שאלת בת מי את אף שלכאורה הוא שלא כהוגן. אך מצד הפלאת מעשה ומעלות הגדולה שרא' בה. בריצת הבאר לקראתה וברכת מעשי ידיה עד שכלו הגמלים לשתות. וטוב מדת החסד כענין חסד לאברהם. שרודפת לעשו' חסד. ולכן תיכף. ויביאה יצחק האהלה שרה אמו על ששמע שיש בה כמעלות ומדות שרה אמו. לכן ויביאה האהלה ונעשת דוגמת שרה אמו שהברכה מצויה ונר דלוק כפירש"י. וכאשר בארנו היטב:
יא. ועיניך תראנה שכמה וכמה מעלות טובות שברבקה העלים הקרא מהסיפור. ורמזו בלשונו דרך רמז שיהא נשמע מרמז הכתובים מעלות טובות שבה כענין ריצת הבאר וברכת מעשי ידיה שהוא רק רמז המקראות. והמעלה הקטנה והזוטרתי לגבי דידה שהיא עשיות ואהבת רדיפת החסד: סיפר הקרא באורך כמאמר גם גמליך אשקה שנכפל כתיבת הענין בהנסיון ואחר כך בהמעשה: והטעם הוא שהדבר הנעשה בצדקת' ע"י בחינתה ודרגת' הגדולה ואין לנו ללמוד ממנה צורך עבודת גבוה איך לעבוד את ה' אלהינו בזה שנהיה גם אנחנו עושין כעשיית' לעשות בזה נחת רוח למי שאמר והיה העולם: קיצר בזה הקרא ורביי' ברמז הכתובים אכן העשיות חסד הלז שממנה נוכל ללמוד דרך אהבת ועבודת ה'. ואיך לאחוז במדת החסד הגדול ולהתנהג עם העני כשכבר בא לנגדנו. להוסיף על שאלתו מצד מדת הטוב והעין יפה. דרך הזה פירשה לנו התורה הקדושה בפירוש ללמוד ממנה ולהיות גם אנחנו עושין כמעשהו כנאמר למעלה. ועם דרך מדה טובה הזאת אפשר לתת טעם על מה שאמרו רז"ל (יומא פ"ו ע"ב) שהשב מאהבה זדונות נעשו לו כזכיות כי ידוע שענין האהבה נמשך משורש החסד על שם אהבת חסד הנאמר בקרא (מיכה ו') וכשעוש' תשובה מאהבה מעורר עליו מדת החסד של מעלה ואם לא יעשה לו הקב"ה כ"א שימחול לו על עונותיו: אין בזה כי אם מדת הרחמים שמרחם עליו בעת שזה שובר לבו לפניו ומפיל תחנוניו לפני כסא כבודו שימחול לו על מה שעוה נגדו והוא מתעורר ברחמנותו לרחם עליו למלאות בקשתו ולכפר לו: ובמה נאות למלך טוב ומטיב שהוא הוא הבעל חסד האמיתי לעשות עמו בחינת ומדת החסד אחרי שימחול לו על עונותיו בלא זה מצד מדת הרחמנות והרוצה בתשובה רוצה דווקא לעשות עמו חסד כרוב חסדיו שהוא ענין עשיות הטובות בלתי בקשת המצטרך להם: וע"כ עושה לו מהזדונות זכיות והוא דבר אשר לא שאל מאתו ולא עלה על לב הבעל תשובה לבקש מאתו כזאת והקב"ה בחסדו הגדול עושה לו זאת ומוסיף לו על שאלתו בזה שעושה לו מהם זכיות והכל בתשובה מאהבה שאז מעורר עליו מדת החסד כמבואר:
וכמעשה החסד הלז כן גם אנחנו עושין במצו' השבת אחרי שאין בידינו ולא צריכין אנחנו לעורר מאתנו על גוף המצוה כמדובר למעלה (בענף א') ואין לנו כי אם להוסיף על המצוה מעצמינו ומדעתינו וברוב עין יפה שבנו ועל זה אנו מוסיפין מחול על הקודש בין בתחילה בין בסוף כמבואר למעל' על דרך איש החסד הנזכר שמוסיף מעצמו ומדעתו בשביל אהבת חסד שבו כן אנחנו מוסיפין על מצוה זו שאין בה אתערותא דלתתא וכדי להראות לפני בוראינו יתברך רוב אהבת חסד אשר אתנו אשר נפשינו חשקה להיות חלקינו גם במצוה זו כמו בשארי מצות ה' ועושין מה שביכלתינו ולהוסיף משלנו חלק קצת מיום הששי על יום השביעי וכן במוצאי שבת להיות גם ידינו וחלקנו במצוה הגדולה הזו וזה שרמז המשורר בזמירות שבת דורשי ה' זרע אברהם אוהבו המאחרין לצאת מן השבת וממהרין לבוא רומז לזה הענין הנזכר שמצד מדת אברהם שהוא החסד המה באו לכלל המוסיפין הנזכר ומה מעשיהם עבור זה מאחרין לצאת מן השבת וממהרין לבוא והנה אף שבהתוספות שבת הלזה נחלקו בו הגאונים ז"ל ויש מהם שסוברים שהוא מ"ע דאורייתא והוא שיטת הרי"ף והרא"ש (בפ' בתרא דיומא ופ' במה מדליקין) והב"י הביאו לפסק הלכה [בא"ח סי' רס"א ס"ב] ולדעתם אין זה התוס' מדילן אך ודאי אף לדידהו אין התוספות שבת דינו כשבת עצמו לענין עונשין שיהא חייב על עשיית מלאכה בו מיתת ב"ד כמו בשבת עצמו כי אפילו בתוספות י"כ שהוא ודאי דאורייתא אפילו לדעת הרמב"ם ז"ל שלא הביא כלל חיוב התוס' שבת מודה בתוספות יוה"כ שהוא דאורייתא כמבואר בדבריו (בהלכות שביתת עשור הלכה ו' וז') אבל מ"מ אין בו עונש כרת כמ"ש (ביומא פ"א בלחם משנה שם) כי לא נחשב מעצומו של יום והוי כמצוה בפני עצמה ואעפ"כ נכלל בשבת כמו שכתבנו למעלה (ענף ג' עלה ז') כי הוא מורה על אהבת המצות שבת ולכן נכלל בו ובזו יש לנו אחיזה בהתחלת המצות להתעורר אותה בבחינת אתערותא דלתתא ולזכות נחשב לנו לכל המצוה ואף להסוברים כדברי הרמב"ם שאפילו מדרבנן אינו הוא הכל מצד הדין אבל האידנא כבר נהגו בו כל בית ישראל וקבלוהו כחובה וכפסק הש"ע הנזכר להיות הת"ש לחוב גמור ובאתי בזה להזכיר את עמינו בנ"י שיתנו בה מחשבת תחכמוני חוץ מן הכנה שצריכים להכין עצמם בעת הזאת לקבלת קדושת השבת אף גם לקבל התוספות שבת בדרך החסד הנזכר להראות לפני שמו הגדול יתברך רוב האהבה וחביבות המצוה שבנו ואנחנו מוסיפין על מצוה זו הן לפי השיטה שאין צריך כלל ומדעתינו מוסיפין והן בזה שיהיו שמחים ומקבלים תענוג מה שבהוספה הוא חלקינו באתערותא דילן וזה והיה ביום הששי והכינו אין והיה אלא שמחה כמאמר חז"ל (מ"ר אסתר) ששמחה ותענוג להקב"ה מה שאנחנו מוסיפין לו מיום הששי ליום השביעי ואנחנו יוצאין נגד השבת בדעתינו היפה ובאהבת הקודש אשר עלינו ואחר שנעשה הכל יפה בהתוספות שבת בשתי הבחינות שזכרנו הן קבלת אהבה אשר בו והן בהכנת נפש וגוף בטבילה ובתפלת מנחה של עש"ק ועיקר בלבבו הטוב ובמחשבה טובה ונכונה אז מתהפך נגדו אותיות תשב לצירוף שבת וראוי מעתה לקבל שבתות מתוך רוב שמחת המצוה ומתוך מיעוט עונות שנמחל לו עונותיו על ידי התשובה:
וכל ענין אמרינו וביאורנו בשורש הזה רמז לנו צור העול' ב"ה בקריאת השם שבת שהוא נוטריקון "שבת "בו "תשוב וגם "שב "בתשובה "תחלה גם "שבת "בתחילה "תוסיף ו"שבת "באהבה "תקבל הכל להורות על ענין תוספת שבת וכוונתינו ועשייתינו בו אשר ע"כ קראנו השורש הלזה בשמו הנרמז עליו להיו' לך לאות ולסימן לכל דברינו בשורש הזה והיה השם הזה לך לזכרון לעשות כן כמצוה עלינו מפי המלך עולמים ב"ה וב"ש הנכבד והנורא והיה אם כן נעשה הקב"ה יעורר על נפשינו ושורש חלקנו בהעולמות עליונים קדושת השבת אשר נרמז בו כאמור ו"שבת "בך "תתעורר שיתעורר באדם קדושת השבת ואור קדושת שמו הגדול נוגה עליו חופף עליו כל היום לאור באור החיים ובזה נשלם מה שהיה רצונינו לבאר בשורש הזה:
סליק שורש הראשון ברחמי אל יתברך אשר מעולם נצרנו כאישון הנה לא ינום ולא יישן:

שורש השני



Chapter 1

<b>כי נר מצוה ותורה אור</b>
<b>שורש השני</b> זה שמו. נאה לו <b>ש</b>לום <b>ב</b>ו <b>ת</b>היה
<small>יבואר בו ענין שתי הנרות הללו שאנו מדליקין בעש"ק להבין כל תוכן אופני עניניהם וכוונתיהם שנצרך לכוין בהם בעמידתן ובעריכתן והדלקתן ומתוכו יתבאר עוד כמה ענינים ובו ב' ענפים.</small>
ידבר לבאר ששתי פעולות פועלין הנרות א' שעל ידיהם נעשה שלום בפמליא של מעלה ושל מטה והשני שעל ידיהם נתגרש ונסתלק הס"א והרע מבתינו וזר לא יקרב באהלינו ומתוכו יתבאר קצת ענין נטילת ידים שחרית: ובו ט"ו עלים
א. פקח עיניך וראה את דברינו מה שבארנו בשורש הקוד' בחיוב תיקון האדם את מעשה נפשו וגופו כדי לזכות להתמשך על נפשו אור פנימיו' קדושת השבת עתה באנו לפר' ענין עשיו' מעשינו הטובים שמסודרין והולכין בלילי שבתות היינו הדלקת הנרו' של שבת קודש וקידוש היום על היין ודברי השירות ותשבחות שאנו אומרים בעת הקידוש ושארי השירו' וזמירות שאנו מזמרין לכבוד ה' בלילה הזו ובחסדי המקום ב"ה יתבארו ויתפרשו כלם לשם מה בא אלינו מצות האלו הכל כסידורו כ"א על מקומו בשורש מיוחד אשר ניחד לו וכללות כולם הנה באו לתיקון העולמו' העליונים דוגמת נפש וגוף האדם התחתון והוא ענין המתקת הדינים אשר צריך להמתיק בלילה הזה בחי' הדינים הנמצאים בכל הלילות של חול ע"ד מאמר הכתוב תשת חושך ויהי לילה בו תרמוש כל חיתו יער ובליל שבת ע"י הארת אור הגדול המאיר ובא מאין סוף ב"ה וב"ש בנקל לנו ע"י מעשינו ומחשבותינו הטובים ובכח השירה שבפינו להיות כולם נפקדים ונמתקים בהופיע עליהם את האור ההוא כי אף בליל שבת צריכין לו המתקת הדינים כמ"ש (בפע"ח שער סעודת ליל שבת פרק ב') בענין כוונת הקידוש שהוא לצורך המתקת הדינים ונביא לשונו אי"ה (בשורש השלישי ענף ב') כן הוא בזוה"ק ויקהל (ר"ה ע"א וז"ל שם) ואי תימא הא תנינן דלא יפוק בר נש יחידאי לא בלילי' רביעאה דשבתא ולא בליליא דשבתא ובעי בר נש לאסתמרא והא אמרן בליליא דשבתא נטירין בני נשא מכל מקטריגין דעלמא ולא בעינן לצלאה על נטורא ת"ח הכי הוא ודאי כו' עד בליליא דשבתא כיון דכולהין מתבדרן לאעלא בנקבא דאפרא דלא יכלין לשלטאה בעי בר נש יחידאי לאסתמרא ותו אע"ג דלא יכלן לשלטאה אתחזיין לזימנין ובעי לאסתמרא וכו' ע"כ וזה מרומז בילקוט (בחקותי רמז תרע"ב) והשבתי חיה רעה ר' יהודה אומר מעבירה מן העולם ר"ש אומר משביתה שלא תזיק אר"ש אימתי שבח של הקב"ה כשאין מזיקין או כשיש מזיקין ואין מזיקין הוי אומר כשיש מזיקי' ואין מזיקין וכן הוא אומר מזמור שיר ליום השבת למשבית מזיקין שלא יזיקו ע"כ הרי לפניך שיש בחי' הדינים בעולם אף בליל שבת ולכן צריך לשמור א"ע מן העכברים עכברא דדברא הרוצה להזיק לאדם ואך הקב"ה משביתן שלא יזיקו וכל הדינים נמתקים בנקל והכל ע"י עובדינו ומלולינו בלילה הזו ובכח האור הגדול המופיע בלילה ויום של שבת:
ב. וזה רמז במזמור שיר ליום השבת שאנו אומרים תיכף בהכנסת השבת והוא הנקרא קבלת שבת כידוע שמשעה שאומרין מזמור הזה אסור בעשיי' שום מלאכה אף אם עוד היום גדול כמ"ש בש"ע (א"ח רס"ג ס"י) כי אנו מזמרין ומספרין בשבח הגדול של שבת ואומרין מזמור שיר ליום השבת פי' הוא השבח הכולל את כל יום השבת שכללו' שבו הוא המעלה שטוב בו להודו' לה' שטוב ונאה ויפה להיו' השבת לה' ולזמר ולהודות בו כולו לה' אל עליון כמו שכתוב (בזוהר הקדוש ויקהל) והבאתי דבריו לעיל בשורש הראשון [ענף ג' עלה א'] וז"ל אסור לאשתדלא אלא במילי תושבחין וכו' ועל דא בעי בר נש לאשתדלא בצלותא ובשירין ובתושבחין דמאריהון וכו' ע"כ אכן מתפרש ומתחלק יום השבת מליל השבת וזה להגיד בבוקר חסדך ואמונתך בלילות כי סידורו של בוקר יום השבת וכל יום השבת כלו הוא להגיד חסדך היו' לישראל ממשיכין עליהן החסדים הגדולים אשר מתגברין באורן והולכין ממעלה אל מעלה כידוע ואי"ה יתפ' בדברי להל' מעלת כל אחד במקומו בחיבו' זה וכול' הם אור החסדים הגמורים זהו מעלה של יום השבת כמ"ש בזוה"ק תרומה (קל"ו ע"ב וז"ל) כד נהיר יממא ביומא דשבת' סליקו דחדוה סליק בכולהו עלמין בנייח' בחדוה כדין השמי' מספרי' אלא דנהירין ונציצין וכו' ומתתקנין בספירן ובנציצו עלאה להאי כבוד כו'. יומא ליומא ודרגא לדרגא לאתכללא דא בדא ולאתנהרא דא מן דא מההוא ספירו דמנצצי ומנהרי וכולי והאריך שם בענין זה ע"ש וגם מעלת ליל השבת שלא באה לכלל הזה כנזכר למעלה אך ואמונתך בלילות שאמונתינו חזקה ואנו מאמינים בה' אלהי ישראל שדרכו ורצונו להמתיק הדין מעלינו בלילה הזה ונהפכו לרחמים גמורים בכח אור זיו ומפיק נגה המאיר מקדושתו יתברך. ובזה לא יצטרך להוציא הפסוק הלז מפשטת התחלת המזמור שמדבר ביום השבת ולפרשו על הגאולה העתיד לבא כאשר פרשוהו רש"י ותוספות (ברכות י"א ע"א) ע"ש שהוכרחו לפרש בבקר חסדך באור הגאולה שמכונה לאור הבקר ואמונתך בלילות אף בגלות הדומה ללילה עבור שהוקשה להם חלוק' היום מהלילה. ולפי דרכינו הכל מדבר בהשבח של שבת ושבחו בכלל שטוב בו להודות לה' וכפי התחלקות העתים שבו דהיינו בבקר בדרגות החסדים ולעלות ממעלה למעלה באור החסד הגדול המאיר בו כנז' בשם הזוה"ק. ובלילה בדרג' אמונה הנזכר להאמין בו כי טוב ה' שממתיק נגדינו כל בחינת הדינים להיותן נכללין ברחמים וכל העשיות שבלילה הזה כולם מורים על מיתוק הדין כמו שנבאר אחת לאחת:
ג. ועתה אנו מתחילין לדבר בשורש הזה ובמצות הדלקת נרות שבת מה הן משמשות ואיך להתנהג בהן לכוונתינו שצריך לכוין בעריכתן ובהדלקתן והנה מצינו בדברי רז"ל (שבת כ"ג ע"ב) נר חנוכה ונר שבת נר שבת קודם משום שלום ביתו עד אמרו (שם כ"ה ע"ב) אמר רב נחמן אמר רב הדלקת נר שבת חובה. (והטור א"ח סי' רס"ג) כ' וז"ל ויש שמכוונים לעשות ב' פתילות א' כנגד שמור וא' כנגד זכור וכ' הב"י ע"ז כ"כ הכלבו סי' כ"ד בתנחומא מצאתי כל מילי דשבת שנים שני כבשים מזמור שיר ליום השבת לחם משנה ולכן אנו מדליקין שתי נרות עכ"ל ועלינו לפרש את דבריהם ולבאר תוכן אופני עניניהם מה שרמזו ז"ל בלשונם הצח לשון הזהב ואיך שיש להם סמך וכונה אחת עם דברי חכמי האמת והוא: כי הנה ידוע אשר מדת היסוד שמו שלום כמאמר הכתוב הנני נותן לו את בריתי שלום והוא עבור שבו נעשה שלום בפמליא של מעלה מחמת שהוא הוא המקבל כל בחי' הגבורת והחסדים מכל המדות ובו נמתקים הגבורות בחסדים ועל שם זה רומז על מדה זו שם הקדוש שד"י על שם שאמר לעולמו די כלומר די לצרותיהם עבור שהגבורות נמתקים בו ולזאת בלילה הזה שאנו עושין הכל שישתנה הלילה הזה מכל הלילות של חול להסיר הדינים הנמצאים בכל הלילות ולהמתיק הגבורת דקדושה להיותן נכללין ברחמים. אנו מתפללין ואומרים ופרוס עלינו סוכת שלומך שיפרוס גם עלינו את בחי' השלום שיהיה נעשה שלום גם בפמליא של מטה ע"י מה שהגבורת יהיו נמתקים בחסדים עלינו:
ד. ולבאר עוד הלשון של פרוסת סוכת השלום ולא אמר לתת עלינו את השלום או ברכנו בשלום ומה הוא לשון פריסה. ויתכן בבאורו: כי הנה בעת הרחמים ונתינת השלום עלינו נעשה ה' אלהינו עלינו ברחמיו הגדולים כדוגמת האם החופפת על בנה הצריך לאמו. בלבושיו בבגדי' לכסותו ולהגין עליו מקור וחום ומזרם ומטר לגודל רחמיה של בנה. כן ה' אלהינו יגן עלינו ומפריש כנפיו עלינו ובאברתו יסך עלינו לחסות תחת צל כנפיו והכל כדי לשמרנו ולהצילנו מפח יקוש מדבר הוות: כמאמר הקרא כנשר יעיר כנו על גוזליו ירחף. ואומר יפרוש כנפיו יקחהו ישאהו על אברתו והוא דוגמת הסוכה שאמר הקרא למען ידעו דורתיכם כי בסוכת הושבתי את ב"י בהוציאי אותם מארץ מצרים. והוא ענני כבוד שהקיפם במדבר לבל יכם שרב ושמש ולהצילם מכל רע כמ"ש (בטור ובש"ע א"ח סי' תרכ"ה) לכן לעתיד נאמר (ישעיהו ד׳:ו׳) וסוכה תהיה לצל יומם מחורב ולמחס' ולמסתר מזרם וממטר והוא כינוי לבחי' הרעות המתרגשות לבוא לעול' ונצרכין לפריסת הסוכה. ועל כן אנו מתפללין בעת הכנסת שבת לפרוס עלינו את סוכת שלומו שהשלום הנעשה עתה בין המדות שנמתקים ונכללים כולם יחד הגבורת בחסדים יהיה נעשה עתה עלינו כדרך פריסת הסוכה שיהיה נפרס עלינו צל כנפי השכינה כדוגמת האם המרחפת על בניה וחופפת עליהם להגין עליהם מכל צד כמבואר בזוה"ק (ויקהל ר"ה ע"א) סוף סוף נטירו אשתכח בההוא ליליא לעמא קדישא הואיל וסוכת שלום פריסא על עמא דהא תנינן בכל אתר דסוכת שלום אשתכח סטרא אחרא לא אשתכח תמן עד כאן:
ה. וההגנה והפריסת הסוכת השלום עלינו להציל אותנו מכל רע ומס"א ומדינין תקיפין ע"י מה שהקב"ה מסתיר אותנו בסתר עליון ובצל שדי נתלונן. רמז הקב"ה למשה רבינו ע"ה בהבשורה של אהיה אשר אהיה לומר שאהיה עמהם בכל עת צרתם להצילם ולהגין עליהם בפריסת ענן כבודו ולכן בהשתי פעמים אהיה מרומז השם שדי דהיינו כשיתמלא אהיה א' במלוי יודי"ן וא' במלוי ההי"ן עם ב' כוללים עולה מספרם שי"ד מספר השוה עם שם שדי שיאמר ע"י פריסת השלום די לצרותינו להציל אותנו מכל רע ויפול מצדך אלף ורבבה מימינך. ושלומת רשעים תרעה והכל ע"י מה שעליון שמת מעונך. והסתיר אותנו בסתר עליון ובצל שדי שרומז על דרגת ומדת היסוד אשר שמו שלום כמבואר למעלה:
ו. והנה ידוע מדברי הזוה"ק בכמה מקומות אשר בעובד' ומלולא תליא מילת' וכל מה שאנו צריכין לעשות לעורר למעלה אינו מתעורר כי אם ע"י בחי' דיבור ומעשה אחר כוונת הלב. לכן אנחנו עתה שרצונינו להתעורר שיופרס עלינו סוכת השלום ג"כ תקנו חכמינו ז"ל בחי' דיבור ומעשה והדיבור הוא מה שאנו מתפללין ופרוס עלינו כנזכר והמעשה הנה הוא נעשה ע"י הדלקת הנרות של שבת והנרות הללו אנו מדליקין לרמז על שתי פעמים נר שהוא מספר ת"ק ומספר הזה רומז לשם שדי כמ"ש [בתוס' חגיגה י"ב ע"א] כי בשדי יש ג' אותיות שי"ן דל"ת יו"ד תסיר אותיות השורש שהוא שדי וישאר י"ן ל"ת ו"ד גי' ת"ק ע"ש ואנו מדליקין את הנרות של מצות האלו לעורר על ידן להיות אור יאיר לנו מבחי' השם שדי שמרומז בהנרות שהקב"ה יאמר די לצרותינו ויפרוס עלינו סוכת שלומו מבחי' המתקת הגבורה הנעשה בשלימות במדת היסוד ששם שדי רומז עליה ושמו שלום וע"י מצות העלאת הנרות יתעורר להאיר אור גדול למעלה שיהיה נעשה ההמתקה הזאת בשלימות גדול ושיהא נעשה שלום בפמליא של מעלה בהתכללות הגבורות בחסדים כן למטה עלינו בפריסת שלומו ויגן על עמו ישראל בשלומו הטוב דברינו אלה מרומזים (בזוה"ק בראשית מ"ח ע"א) וז"ל ת"ח בשעתא דישראל מברכין ומזמנין להאי סוכת שלום אושפיזא קדישא ואמרי הפורס סוכת שלום כדין קדושתא עלאה נחת' פרישת גדפהא עליהו דישראל ומכסיא לון כאמא על בנין וכל זינין בישין אתכנישו מעמא ויתבי ישראל תחות קדישת' למאריהון וכדין דא סוכת שלום כו' נר של שבת לנשי עמא קדישא אתיהבת לאדלקא ורזא דמלה האי סוכת שלום מטרונית' דעלמא היא וכו' ע"כ. הרי מבואר שם ענין הפריסת סוכת שלום והכי שנר שבת רומז לזה. ובדברינו תבין היטיב איך שנרות שבת רומזין לזה הבחי' השלום כנזכר:
ז. ויען עבור שע"י הפעולה הנעשה בהנרות גורם להראת שם הקדוש שדי. והשם שדי הוא הפועל בקרב הארץ להיות כל הס"א ואחיזת החיצונים נבדלין ונפרשין ומסתלקין ובורחין מפתח בתינו וזר לא יקרב באהלינו כמ"ש (בכוונת האר"י ז"ל) במצות המזוזה שנוטריקון שם הזה הוא "שומר "דלתות "ישראל וע"ז נכתב בחוץ על המזוזה כדי לשמור מלבוא הרע בפתחי ישראל כש"כ דכש"כ כאן בהנרות שגם זכות שבת מסייעתן עם מה שרומז בהו שם שדי הזה ודאי בדליקתן ובהארתן מתגרשין ומסתלקין ובורחין כל קליפת החיצונים והרע והס"א אשר בבתינו מהעצבון ודאגת ימי החול שדרך הרע להיות שורה במקום העצבות היפך הקדושה אשר נאמר בה עוז וחדוה במקומו. ובהארתן מאירין הבית באורה של שמחה וחדות שבת ושלוה והשקט בבתינו. ונשבות מתוכה ריב ומצה ואש המחלוקת והבערת אש של מצות הנרות נעשה אש אכלה אש של היצה"ר והכעס והמחלוקת. ונתקיים בנו לא תבערו אש בכל מושבתיכם. שבכל מושבת הבית שלנו לא יבער שמה אש זרה מבחי' היצה"ר:
ח. וזה שאמרו ז"ל שבת כ' ע"א בכל מושבתיכם אי אתה מבעיר אבל אתה מבעיר במדורת בית המוקד. פי' ע"י מדורת האש של הנרות החשובה לפני המקום ב"ה כמדורת בית המוקד של קרבנות המזבח אתה מבעיר ומכלה האש של מושבתיכם. והן מאירין להרבות שמחה וחדוה ואור שלום ביתו. תיקון הבית הזה הוא כעין תיקון גוף האדם שבארנו (בשורש הקודם ענף ג') כדי שיוכל הקדושה עליונה לשרות בו אף כאן צריך הוא אל תיקון ביתו להיות לא תביא תועבה אל ביתך כדי שיוכל אור השבת לשרות בו. וענין זה מרומז בזוה"ק (בשלח מ"ז ע"א) וז"ל ועל דא וקראת לשבת עונג דיזמין ליה לפתורא מתקנא כדקא יאות דיזמין ליה לביתא מתקנא כדקא יאות וכו' ויותר מפורש בתיקוני זוהר (תיקון עשרין וארבעה) וז"ל ובההוא ביתא דקא אשכחן דירה דא מתקנא כו'. מנרתא בדרום ושולחן בצפון ומטה בין צפון לדרום: אמרין אלין מלאכין דקא נחתין עם שכינתא לית דין אתר הדיוט אלהין אתר דרעוא בי' מן קדם ה' כו' ובביתא דלאו אינון מתקנין כו'. אושפיזין אמרין לאו איהו דא דירה דישראל דאתמר בה ושמרו בני ישראל את השבת לעשות את השבת לדורותם לדרתם כתיב מלשון דירה. ורז"ל (שבת קי"ט ע"ב) אמרו תניא רבי יוסי בר' יהודא אומר שני מלאכי השרת מלוין לו לאדם בע"ש מבית הכנסת לביתו א' טוב וא' רע וכשבא לביתו ומצא נר דלוק ושולחן ערוך ומטה מוצעת מלאך טוב אומר יהי רצון שתהא לשבת אחרת כך ומלאך רע עונה אמן בעל כרחו: ואם לאו וכו'. וכן הוא (בטור וש"ע א"ח סי' רס"ב) בלשונם. ויסדר שולחנו ויציע המטות ויתקן כל עניני הבית כדי שימצאנו ערוך ומסודר בבאו מבה"כ ע"כ: הכל מורה על תיקון הבית שהזכרנו למעלה. שהוא ענין גרישת הס"א והרע ממנה והכל ע"י הארת הנרות להאיר את הבית באורה של שמחה וענג שבת. ונמצא מבואר בדברינו ששתי פעולת פועלין הארת והדלקת הנרות. א' שמצד הארתם יתגרש ויסיר מן הבית הרע והס"א אשר בו מעצבון ודאגת ימי החול ולהאיר את הבית באורה של שמחה להיות אור של שמחה להיות אור במושבותם להרבות שמחת וחדות אור ביתו. והפעולה השניה הוא ענין פריסת הסוכת שלום הנעשה ע"י הנרות ושלום יעשה בפמליא של מעלה להיות הגבורות נמתקים ונכללים בחסדי המקום ב"ה. ושלום בפמליא של מטה להגין עלינו מכל צרותינו ולשמרינו להסתירנו תחת צל כנפיו להאיר פניו אתנו סלה להאיר עלינו ממקור החיים והשלום:
ושני פעולות האלו נרמזים בדברי רז"ל שהבאתי למעל' וכל א' מהם מרמז על אלו ב' הפעולות. כי הנה מ"ש רבא פשיט' לי נר ביתו עדיף משום שלום ביתו. כוון בדבריו לקרותו נר ביתו על שם האמור בדברינו שנעש' בשביל תיקון הבית להאירה באורה של קדושת שבת ואמר שעדיף משום שלום ביתו שהבית עצמו מרגיש בהשלום ע"י בריחת והתגרשת הס"א ממנו. וגם שלום בבני הבית כפרש"י שם שהנרות מביאין שלום בין איש לאשתו והוא מורה על בחי' האחרת האמור בדברינו למעלה שהוא מצד המתק' הדינים ושלום בפמליא של מעלה. וכן נעשה בפמליא של מטה בפרוס עלינו סוכת שלומו נעשה אחדות וחיבת אהבת ריעים זה לזה. כידוע אשר דרך הקדושה להתאחד זה עם זה ביחוד גמור והיו לאחדים ממש ע"ד מאמר רז"ל (סנהדרין ע"א ע"ב במשנה) כינוס לצדיקים הנאה להן והנאה לעולם. ולזה נכון מאמר רבי אבהו (שבת שם) מאי ותזנח משלום נפשי זו הדלקת נר בשבת. כי כל ענין הדלקת הנרות רק למען השלום שלום ביתו ושלום נפשו בהאיר עליו מבחי' סוכת שלום הכל כמבואר. לכן המצוה החשובה הזאת של הנרות מאן דמוסיף להאיר באורן מוסיפין ליה שלום מכל צד ונסתלק ונתפרש ממנו ומביתו כל בחי' הס"א. ונתרבה אורו בכל מקום מושבו וזוכה שיהיה לו בנים מאירין באור התורה כמאמר רב הונא שם הרגיל בנר הויין לו בנים תלמידי חכמים וכמעשה דרב הונא דרב חסדא שם דהוי חלפי אפתחא דר' אבין נגרא ובי נשא דרב שזובי וחזיא דהוי רגיל בשרגא טובא אמרו גברי רברבי נפקי מהכא נפקי מניה רב אידי בר אבין ור' חייא בר אבין ורב שזובי כדאיתא שם. וכן הוא (בזוהר הקדוש בראשית שם) ואתתא בעי בחדוה דלבא ורעותא לאדלקא בוצינא דשבת דהא יקרא עלאה הוא לה וזכו רב לגרמא למזכי לבנין קדישין דיהון בוצינא דעלמא באוריתא ובדחלתא ויסגון שלמא בארעא ויהיבת לבעלה אורכא דחיין בגין כך בעיא לאזדהרא ביה:
ט. וטעם הגון אמרתי על מה שסמכוהו חכמים זה אל זה דבשביל הדלקת הנרות יהיה לו בנים ת"ח ורש"י זללה"ה נדחק שם בפירושו שפירש משום דכתיב כי נר מצוה ותורה אור ע"י נר מצוה דשבת וחנוכה בא אור דתורה. ולפי מסקנת הגמרא שם משמע דקאי על נר שבת לבד. שאמר שם דביתהו דר"י הות מאחרא ומדלקה לה וכו' עד ובלבד שלא יקדים ולא יאחר והא ודאי דקאי על נר שבת לבד ורש"י גופי' פי' על דהו' רגיל בשרגא: (בשרגא דשבת) ע"ש ועוד יש להעיר אם הוכחת רב הונא הוא מזה הפסוק לימא דהוא בעצמו יזכה לאור התורה כי מחמת שהוא עוסק בנר מצוה יזכה לתורה אור ומניין לו שיהיה לו בנים ת"ח. אכן לכל דברינו הנאמרים למעל' יש בזה טעם יפה לסומכן אהדדי כי הנה כתב בספר הקדוש רזיאל וז"ל מילוי שדי הוא ת"ק כי משי"ן יצא י"ן ומדל"ת ל"ת ומיו"ד ו"ד הרי ת"ק והם אברים שבזכר ונקבה כי בזכר יש רמ"ח אברים ובנקבה רנ"ב הרי ת"ק והכתוב אומר אני אל שדי פרה ורבה ע"כ: הרי שתלה ענין הפרה ורבה לשם שדי הנכתב מקודם: ואף אנו נאמר דמה שמסיים אח"כ ומלכים מחלציך יצאו הכל קאי על למעלה אשר ע"י הארת הש' שדי יזכה לבני מלכים מאן מלכי רבנן כמ"ש רז"ל [גיטין ס"ב ע"א] וגם פרה ורבה ירמוז לזה כי ורבה ירמז על רביותן במעלותן ואור תורתו וידיעתן ברזי התורה. כי רבה הוא מספר אור ומספר רז במספר השוה. ולכן הזהיר ורגיל בנרות אלו ומכוין בהם למה שבארנו למעלה ושמורים למספר ת"ק נגד מלוי שם שדי הנזכר הנה הוא זוכה לברכות אני אל שדי פרה ורבה עד ומלכים מחלציך יצאו. ואפשר לזה כוון המשורר בזמירות שבת הרחמן הוא יברך את עמו בשלום ויזכו לראות בנים ובני בנים עוסקים בתורה ובמצות הנה לא הזכיר בדבריו שום ברכה אחרת רק בנים עוסקים בתורה. כי ע"י ברכת השלום הרומז לשם הקדוש שדי ע"י זוכין לבנים מאירין בתורה ועוסקים בתורה ומצות ה' עבור מה שעל ישראל שלום כאמור:
אמנם גם מאמר רב נחמן אמר רב שם הדלקת נר שבת חובה כיון על שתי הפעולות הנזכרים והוא כי חובה הוא גימט' כ"א כמספר שם הקדוש אהיה שעול' כ"א. ומורה על הפעולת הפריסת סוכת שלום הנרמז בשם אהי' כנזכר למעלה וגם רמז בלשונו לצרף שם הקדוש הזה בשם חוב' לרמוז על הכנעות והתגרשות הס"א הנקראת חובה כי היא נקראת חטאת דמתרגמינין חובה וכמאמר רז"ל (חולין ק"ה ע"ה) מים אחרונים חובה כי המה באו לגרש חלק הס"א השרוי על הידים מחמת זוהמת המאכל ומלח סדומית. ואף הנרות אלו באים לגרש חלק הס"א מהבית והיא הפעולה השני' כאשר בארנו ועבור ענין הזה כמה דיעות מהפוסקים (בתוספת שם ובטור סימן רס"ג) סוברין דאין צריך לברך על הדלקת הנרות מדקארי ליה חובה ואמרינן שם מים אחרונים חובה ואין טעונין ברכה ומשמע מידי דהוי חובה אין טעון ברכה. אך נדחו דבריהם מהלכה ולא קי"ל כוותייהו:
י. כי חילוק רב בניהם ולא דמי כלל אהדדי שחובה זו של מים אחרונים אינו בא רק לגרש הס"א מן הידים והשולחן ונותנין להם חלקם בזה המעט מים כדי שיתפרדו מן הקדושה כנודע מדברי המקובלים. ובזוהר תרומה (קנ"ד ע"ב וז"ל) לבתר דאכיל בר נש אצטריך למיהב חולקא דתמצית לההוא סטרא ומאן איהו מים אחרונים כו' וע"ד ודאי אינון חובא. חובא אינון ובאתר דחובה שריין וכו' וע"ד לא אצטריך לברכא כלל דהא ברכה לאו איהו בהאי סטרא וכו' ע"כ. אבל לא כן הוא זה החובה של הדלקת הנרות בשבת. כי הנה עיקרן באו להאיר באורן כדי שיעשה כדוגמתן למעלה ויתעורר על ידיהם שם שדי הנרמז במספרן. וע"י שם הקדוש הזה שלום בפמליא של מעלה שהוא המתקת כל הגבורה והדינים שיהיו נכללים בחסדי המקום ב"ה ויפרוס גם עלינו את סוכת שלומו שיעשה שלום בפמליא של מטה ויאמר די לצרותינו להגין עלינו להצילנו מכל צרה וצוקה מכל נגע ומחלה. וממילא ע"י האר' שם הקדוש הזה הנרמז בהנרות מסתלקין ומתגרשין ובורחין כל מיני הס"א והקליפות: וזה רק כמו לטפל נחשב מה שמרומז בחוב' הזה גרושת הס"א ועקרו רומז על השם הקדוש אהי' שהוא פריסת השלום ולכן מברכין עליהם. וכש"כ דכש"כ הוא ממה שמבואר בש"ע (א"ח סי' ר"ד ס"ח) לגבי ברכת הנהנין על הנאת הגופניו' שמה שאוכל ושותה לרפואה לבד ואין בו שום הנאה של טעם להיות החיך נהנה מאכילתו אין צריך לברך. אבל אם גם מתוק הוא לחיך וטועם בנפשו הנא' אכילה אעפ"י שאוכלו רק לרפואה צריך לברך. כן דוגמתו בברכ' המצו' לגבי הנאת הנפש אף שבא לרפאו'. ולגרש את הרע. אם גם בא לקבל' הקדושה מברכין על חלק המצוה שבה. ומכש"כ כאן שעיקר הוא המצוה. והרפואה בא ממילא ולטפל בעלמא ודאי שמברכין עליו. וחילוק הזה הוא מרמז בתו' שם בתי' של ר"ת ומי שיש לו שכל דק בעיון וסברא יבין את זאת איך הוא ממש תי' התוספות ולא נאריך בזה אחרי שהוא מובן:
יא. ועם דברינו אלה. יובן גם כן בטעם נכון על מה שאנו מברכין על נטילת ידים שחרית כמ"ש (בברכות ס' ע"ב) כי משי ידיה לימא ברוך וכו'. וכן פסקו כל הפוסקים. ולכאורה גם שם יקשה כזה הלא עיקרו באה להעביר את הרוח רעה השורה על הידים כמ"ש [בשבת ק"ח ע"ב ובטור ש"ע א"ח ס"ד] דאמרי' שם בת חורין היא זו ומקפדת וכו': ופירש"י הוא הרוח השור' על הידים לפני נטילה ומה שנשתנה נטילה זו מנטילת מים אחרונים שא"צ ברכ' מחמת שהיא באה לגרישת הס"א ולמה לא נאמר גם כאן כן אכן לפי דברינו יתורץ בטוב טעם כי גם בנטילה זו יש בו הכשר מצוה וכונה לקבלה הקדושה עלינו. והיא כמ"ש הרשב"א (הובא בב"י שם) וז"ל לפי שבשחר אנו נעשים כבריה חדשה דכתיב חדשים לבקרים רבה אמונתך צריכין אנו להודות לו יתברך על שבראנו לכבודו. ולשרתו ולברך בשמו וכו' ולפיכך אנו צריכין להתקדש בקדושתו וליטול ידינו מן הכלי ככהן שמקדש ידיו מן הכיור קודם עבודתו ע"כ וכן הוא [בזוה"ק וישב קפ"ד ע"ב] ר"ש פתח ארחץ בנקיון כפי וכו'. וכד נטיל ידוי כדקא חזי כדין אתקדש ואקרי קדוש וכו' עד וקב"ה בעי לדכאה לון לישראל ולמהויין קדישין דכתיב וזרקתי עליכם מים טהורים וכו' ע"כ ועוד (במ"א שם סק"ז) מביא בשם הכתבים שצריך לפשוט הכפות לקבל הטהרה כמי שרוצה לקבל דבר ויגביהם נגד הראש מכל אלה נשמע שלא זו בלבד נעשה בהנטילה שמגרש הרוח רעה מהידים אלא אף שמקבל הקדושה והטהרה כאדם שמקבל דבר לידו. ומעתה מוכשרים אנחנו לברך ולהזכיר שם ה' בפינו וראוין לקבלת קדושה של מעלה. משא"כ קודם הנטילה דאסור לברך בידים מסואבות:
יב. זאת ועוד אחרת פנימיות מזה אבאר לך בענין נטילת ידים שחרית. וכפי הידוע מפי כתבי חכמי אמת אציגה נא עמך להבינך בזה. ואומר כי נטילת ידים הוא מורה על חיבור יחוד עשרה דרגות הידועים. המה עשרה מאמרות שבהן נברא העולם כמאמר חז"ל במשנה (אבות פרק ה') ועליהם אמרו חז"ל (בחגיגה י"ב ע"א) בעשרה דברים נברא העולם בחכמה ובתבונה ובדעת ובכח וכו' עד בחסד וברחמים ולקרב אותם אחד אל אחד לקשרם ולהדביקם זה עם זה. וליחדם לאחד אשר נאצלו מאתו. כמאמר אליהו ואנת הוא דקשיר לון ומיחד לון ובהתיחדותן והתקשרותן זה עם זה עד אין סוף על ידיהם מתיחדין כל העולמות כולן בכלל ובפרט ונגבהים ונקשרים עם בוראם ב"ה וב"ש. ומיד הקב"ה מוריק ומעורר ומשפיע להם ברכה ורחמים וחיים ושלום וכל טוב. כידו הטובה הרחבה והמלאה והפתוחה למלא משאלות לב כל אחד ואחד כאשר יוכל שאת. אך שאין הברכה שורה כי אם על דבר שלם. ותיכף כשיתיחדו ויתקרבו העולמות זה עם זה ויוקשרו עם מאצילם בוראם יוצרם אף עשאם. תיכף משפיע ומריק להם ברכתו עד בלי די ואור קדושתו יתברך. וע"כ בכל יום בבוקר שאז התעוררות החסדים בעולם ומלך עולם ב"ה חפצו ורצונו להעניק לנו מטוב ברכותיו ולהשביע אותנו. כרוב חסדיו הגדולים המתעוררים אז. ומה העולם חסר מנוחה שבליל' אין מנוח' בעולמות לפי שהיא עת שליטת הס"א והדיני' בעול' ובו תרמוש כל חיתו יער כאשר הזכרתי לעיל (בתחלת שורש הזה) ובעת שליטתן ח"ו פירוד בין העולמות כידוע וא"א להם לקבל רוב טוב חסדי המקום ב"ה. לכן תקנו חז"ל מצות נטילת ידים. ועיקר מצותן להגביהן כידוע וכמובא לעיל בשם הכתבים. והוא לרמז שיוגבהו כמו כן העשרה דרגות הנזכרים הנרמזים בעשר אצבעות הידים כמאמר הקרא (ישעיהו מ״ח:י״ג) אף ידי יסדה ארץ וימיני טפחה שמים והוא כינוי לעשרה מאמרות ועשרה דברים שבהן נברא העולם כנזכר. ומה גם שכאשר יחבר את ידיו זה עם זה צריך להגביה יד ימין על יד שמאל שיהי' ימינו קצת למעלה משמאלו. והוא לרמז שיתגברו ויוגבהו כמו כן החמשה החסדים שבעשרה דרגות האלו הנרמזים ביד ימין על הה' גבורות הרמוזים ביד שמאל כמ"ש בספר יצירה (זרעים משנה ג') עשר ספירות בלי מה כמספר עשר אצבעו' חמש כנגד חמש וכו' והם ה' חסדים נגד ה' גבורות ובחיבורן ובהגבהתן צריך להיות הימין למעלה קצת משמאלו ובזה יתגברו החסדים בעולם. וישיבו ויתיחדו על ידיהם כל העולמות בחבורא שלים והכל כדי שיוכלו לקבל רוב ברכ' ושפע מאת צור העולמים ב"ה שבראן בשביל זה כדי לקבל חסדו כמאמר הקרא עולם חסד יבנ'. ולכן צריך להערות מים ג"פ על כל יד. עבור הידוע שכל העליות העולמות בכלל ובפרט הכל ע"י שם מ"ב והוא המעלה אותן למקור שורשם כידוע ליודעים ונגד זה הוא העראת מים ג"פ על כל יד כי ג"פ יד הוא מ"ב לעורר אות השם הלז כדי שע"י יתעלו כל העולמות. ורז"ל רמזו זה בלשון הברכה שתקנו לברך על נטילת ידים ונטילה זו הוא פי' הגבהה ע"ד וינטלם וינשאם. להורות על האמור שעיקר מצותן להגביה עשר אצבעות הידים וליחדם זה עם זה וע"י יוגבהו ויתיחדו וינשאו כל העולמות הכל כאשר בארנו היטב למעלה:
יג. ובזה אמרתי פי' דברי רז"ל [שבת י"ד ע"ב] בשעה שתיקן שלמה עירובין ונטילת ידים יצא' ב"ק ואמר בני אם חכם לבך וגו' ולכאורה אינו מובן מה ענין חכמה נראה בתקנות אלו וצדיק או חסיד היה לקרותו: ולפי דברינו יתכן מאמר רבותינו ז"ל על נכון כי ערוב הוא מורה ג"כ על התיחדות כל הנפרדים להתקשר ולבוא לרה"י שלא להיות פירוד ביניהם רק ליחדם לאחד. כמו סגנון נטילת ידים הנזכר ושלמה הוא שתיקן עירובין ונטילת ידים כלומר שתקנם למעלה ועלתה בידו שנתקשרו ונתיחדו כל הדרגות עד למעלה לראש כדברי הזוה"ק (ויחי רכ"ג ע"א) אכל כולהו מילי דשלמה כלהון איקרון בחכמתה דתניא כתיב ותרב חכמת שלמה ביומוי דשלמה מלכא קיימא סיהרא באשלמותא והיינו דכתיב ותרב חכמת שלמה מחכמת כל בני קדם ע"כ והנה בודאי לא נשתנו סדרי בראשי' בימי שלמה שתהא הלבנה עומדת תמים על מלואה עד שימולא פגימת הלבנה. ולא יהיה בה שום מיעוט כדרכה מידי חודש בחדשה. ועוד מה יתרון לחכמה בזה עד שדווקא מחמת רוב חכמתו זכה להיות קיימא סיהרא באשלמותא בימיו כלשון הזוהר והיינו דכתיב ותרב חכמת שלמה. ולא יועיל לזה בחינה אחרת רק דווקא בחינת החכמה. ואך הכוונה על הלבנה העליונה הוא הדרגא התחתונה דלית לה מגרמה כלום רק מה שהיא מקבלת מלמעלה ממנה. והשפעת אורה מלמעלה הוא על ידי יחוד הארות העליונים והצורות הקדושות כשהיא מתיחדת עמם ביחוד גמור ואין מפסיק בינה לבין אביה שבשמים אז כולם משפיעים באורן ויתנו עוז והוד והדר ורוב ברכה אל בית מלכותן. וכאשר היא מקבלת מהם. משפעת תיכף לעולמות התחתונים ואז נתרבה שמחה וחדוה בכל העולמות. אבל ח"ו לפעמים עונותינו וחטאתינו גורמין להיות הענן מכסה את הירח ומפסיק בינה לבין השמש ואז ח"ו הכוכבים אספו נגהם ולא יהיה אור מאתם אליה וממילא כששלח חושך לעילא ויחשיך גם לתתא. ומזה נתמשך כל בחינת הגלות והצרות הבאין על ראש שונאי ישראל. ובימי שלמה המלך ע"ה ידיד ה' הוא בנה בית עולמים שיהא מכון לשבתו ונעשה היחוד בימיו בשלימות גמור וכל המדות האירו באורן הרבה והגדול הנשפע בהם מאור אין סוף ב"ה אל כנסת ישראל ואז נתקיים ישמחו השמים ותגל הארץ: ונעשה שמחה וחדוה ורוב ברכה והשפעה. בכל העולמות ומשם על ישראל עם קדושו. והיה גם בעולם התחתון הזה רוב ברכה ושפע והיו יושבין כל ימי שלמה איש תחת גפנו ואיש תחת תאנו באין מחסור. ואין כסף נחשב לכלום בימיו. וכל הארץ נכבשה לפניו. והיה מלך ושליט על כל העולם ותכון מלכותו מאוד. והכל עבור גודל היחוד שתיקן בימיו בשלימות גדול. והיה יחוד בכל עשרה דרגות הקדושים ומקורבין ומקושרין אל מאצילם ב"ה וב"ש. ולכן בשעה שתיקן את כל זאת בת קול יצא ואמר בני אם חכם לבך וגו' כי תיבת חכם מורה על ענין זה שהכ"ף יורה על מדת כתר עליון דרגא הראשונה: והמ"ם הוא מדת המלכות דרגא התחתונה והח' מורה על שמונה דרגות שביניהם. והמיחד אותן בשלימו' הוא החכמה הגדולה החשובה לאין קץ ועל שם זה יקרא לו חכם להיות הוא המחבר אותן הנרמזים בשם חכם להתיחד ביחוד. ולזה צריך חכמה גדולה בלי שיעור צא ולמד ומכל ימי עולם וכל ימי הדורות שהיו לפני שלמה ומכש"כ הדורות הבאין אחריו לא היו ימים לישראל כימי שלמה והתיקון הגדול הזה לא היה מעולם בכל השנים קדמוניות שעברו עד שלמה והכל עבור שכתוב בו ויחכם מכל האדם וה' נתן חכמה לשלמה ובכח חכמתו הגדולה תיקן את כל זאת: להתאחד כולם בשם ה' וע"כ בימיו היה הלבנה שהיא הדרגא התחתונה מקבלת השפעתה בשלימו' גמור והוא קיימא באשלמותא והכל משום דכתיב ותרב חכמה שלמה כדברי הזוה"ק הנ"ל. וע"כ אמרו לו אם חכם לבך: שתיקן את הבחי' חכם ע"י חכמתו הגדולה מתנת אלהים אשר נתן לו יותר מכל הדורות שהיו לפניו ושיהיו לאחריו עד אשר בא יבוא משיח צדקנו בב"א. בו כתוב (צפניה ג׳:ט׳) אז אהפוך אל העמים שפה ברורה לעובדו שכם אחד והוא מורה על האחדות באמיתיות גמור ובשלימות גדול וכל העולמות עליונים ותחתונים יתיחדו כולן כאחד והיה אור הלבנה כאור החמה. וכתיב (ישעיהו ס׳:כ׳) לא יבוא עוד שמשך וירחך לא יאסף והיה ה' אחד ושמו אחד שיתיחדו העשרה דרגות ביחוד גמור וכל העולמות אל בוראם ב"ש וב"ש. הכל בשלימות גמור שלא יתבטל עוד בשום אופן בעולם ורבינו הרמב"ם זלה"ה רימז אל זה ברוח הקדש אשר עליו בצחות לשונו שכ' (בהלכו' תשוב' פר' ט') וז"ל מלך המשיח שיעמוד מזרע דוד בעל חכמה יהיה יתר משלמה הנה לא אמר שיהיה חסיד או צדיק וכדומה אלא בעל חכמה. אפשר ירמוז לדברינו שהוא יתקן את בחי' החכ' הנזכר ע"י חכמתו בשלימות גדול ויתר משלמה. כי תיקון שלמה הי' יכול להתבטל. אבל תיקון משיח צדקינו לא יוכל להתבטל כנאמר (ישעיהו ט״ז:ה׳) והוכן בחסד כסא וישב עליו באמת ותקעתיו יתד במקום נאמן ועינינו תראנה ביקר זיו תפארת הדרת פני המלך המשיח. לו חוש יהיה אמן. ונחזור לענינינו אשר זו היא ענין נטילת ידים שרומזין ליחוד העשרה דרגות:
יד. ולכן כשחנו ישראל ברפידים לא הי' מים לשתות להעם כי רפידים הוא רפיון ידים כמאמר חז"ל [בכורות ה' ע"ב] והוא רומז שלא חברו כל העשרה דרגות יחד ולנטלם ולנשאם למקורם המכונה בשם נטילת ידים כדי שיוכלו לקבל משם ההשפעה הראויה להם. רק עשו רפיון לידים מלחבר אותה אחת אל אחת והכתוב אומר (ירמיהו מ״ז:ג׳) לא יפנו אבות על בנים מרפיון ידים והוא רומז על חסרון השפעה מעולם העליון אל עולמות התחתונ' המכונה בשם השפעה השייך מהאב אל הבן והמבין יבין וע"כ לא היה להם מים המכונה ג"כ בשם ההשפעה הלז שיורדין ממקום גבוה למקום נמוך וכן ויבא עמלק וילחם עם ישראל ברפידים ואח"כ כשנסעו מרפידים כתיב ויסעו מרפידים ויחן שם ישראל נגד ההר שאמרז"ל [ילקוט רמז ער"ה] כאיש אחד בלב אחד כי כאשר נתנו לבם ליסע מרפיון ידים הלז ונתנו לבם להתאחד כל המדות עליונים אז נעשה ג"כ גוי אחד בארץ ונתאחדו כולם כאחד בלב א' וכאיש א' נחשבו כי זכו להתאחד עם שורש נשמתם למקור שורשם והיה ה' אחד ושמו אחד:
עתה צא וראה מעלות הגדולות והנפלאות ויחודי' הקדושים התלוים בנטילת ידים אשר על כן בלשון ענ"י ודאי החיוב הגדול לברך עליהן על חלק קבלת והתעורר' הקדושה הרמוז בהן אף שגם מרומז בהן התרגשות כס"א וגם זה כש"כ הוא מהנאת הרפואה כאשר בארנו:
טו. ולפ"ז לא קשה קושיו' הרבינו ירוחם והרא"ש [הובא בב"י שם] על מה שאנו מברכין בלשון ענ"י והלא אין צריך כלי לנ"י שחרית כי מה שאנו מברכין בנטילה לאכילה בלשון הזה הוא על שם הכלי הנקר' אנטל כי חיובו דווקא בכלי אבל כאן לא צריך כלי והי' לנו לברך על רחיצת ידים ולדברינו מתורץ על נכון כי עיקר הברכה הוא על חלק המצוה ועיקר המצוה הוא רק ההגבהה שמגביה את ידיו ולכן אומרים כלשון הזה נטילת ידים שהוא לשון ההגבהה ואנחנו מורים בזה חיוב הברכה שהוא על הנטילה והגבהת הידים הכל כאמור:

Chapter 2

ידבר בביאור מה שיוכל האדם להמשיך קדושת ה' על נפשו ורוחו ע"י הנרות: וכשיתדבק הנ"ר שלך עם קדושת הנשמה שבך ואור גדול יראה מאור ששת ימי בראשית הנגנז לצדיקים על ידיהם מתוכו יתבאר מאין יזכה האדם שיעשה לו נסים בהתגלות רב לעין כל שלא בהסתר בתוך דרך הטבע ובו י"ג עלים:
א. והנה נוסף על כל מה שכתבנו למעלה בענין הדלקת הנרות עוד כתבו חכמי האמת בכוונתן. כי נר אחד הוא אלף למד אדני גי' נר. ונר השני מורה על שלשה יחודים הידועים. הוי' אדני הוי' אלקים הוי"ה אהיה שמספר כולם נר גם תיבת נר עצמו נוטריקון פש רוח כאשר מפורש (בפע"ח שער הלימוד) ומורין לנו בזה שע"י הדלקת הנר שבת תזכה שיאיר על נפשך ורוחך אור קדושת היחודים אלו. כי נר גי' אור גדול וגם חפץ חסד כמבואר שם. והכל שע"י תזכה לראות אור גדול וחסדי המקום. ונפשך ורוחך יתיחדו עם קדושת הנשמה אשר בך. כידוע שחמשה חלקי הנשמה שבאדם היינו נפש רוח נשמה חיה יחידה והגוף הששי להם. המה נחלקים על שני חלקים. כי הגוף ונפש ורוח המה בבחי' יודעי טוב ורע כי תמיד הם יכולין להתהפך מטוב לרע ומרע לטוב. וכשהנפש ורוח נגרר אחר הנשמה ח"ו. ונעשו כבחי' כבא להם כמ"ש בזוה"ק [לך לך פ"ג ע"ב] וז"ל נפש איהו אתערותא תתאה וסמיכא בגופו וכו' לבתר אתתקנת ואתעבידת כרסייא לאשראה עלי' חלק הרוח כו' כד"א עד יערה עלינו רוח ממרום. לבתר דמתקנין תרווייהו זמינין לקבל נשמה. דהא רוח אתעביד כרסייא לגבי נשמה לאשראה עלי' והאי נשמה איהו סתימא עילאה על כולא ע"כ. ואז הם בבחי' רוח בני האדם העולה היא למעלה והכל נתקנים בבחי' נר כמו שסיים שם הזוה"ק: כגוונא דנהורא דבוצינא דנהורא תתאה דאיהו אוכמא אתדבקת בפתילה וכו' ואתעבידת כרסייא לנהורא עילאה חוורא דשריא על ההוא נהורא אוכמא. לבתר כך מתתקנין תרווייהו אתעבידת ההוא נהורא חוורא כרסייא לנהורא סתימאה דלא אתחזי ולא אתיידע מה דשרי על ההוא נהורא חוורא וכדין נהורא שלים. וכך איהו בר נש דאיהו שלים בכולא. וכדין אקרי קדוש כד"א לקדושים אשר בארץ המה ע"כ. וכל בחי' זיכוך וטהרת הנפש והגוף שאנו עושין הכל הוא להרים ולהגביה את גופינו נפשינו ורוחינו להעלותן למעלה להתדבק עם חלקי האורות שלמעלה מהם נשמה ח"י ואז לא יבוא עוד בך ערל וטמא ויפול מצדך אלף ורבבה מימינך אליך לא יגש. באופן שלא יוכלו החיצונים והס"א והרע לשלוט בהם אחרי שהם נאחזין בסבך בקרן ומקום גבוה כזה. כי הנשמה הוא דוגמת ה' ראשונה שבשם הוי' ב"ה מקום החירות והיובל הגדול. וחירות מיצה"ר ומכל בחי' הרע ולא תירא מפחד לילה וכולם מתחברים ובורחין ומחשיך עיניהם מראות באור הגדול ההוא. אבל ח"ו כשהנפש ורוח הלז יורדים למטה יורדים עד לעפר. והוא גוף האדם אשר נתרבה בו יסוד העפר יותר מכל היסודות כמ"ש הרמב"ם (בפ"ז מהלכות יסודי התורה הלכה ד) ונגררין אחריו ואחר נפש הבהמיות שבאדם ונעשה רוח הבהמה היורדת היא למטה ואין למטה מנגע כשהוא למטה ח"ו כל נגע וכל מחלה יוכל לשלוט בו. והוא החוחים והקוצים הסובבים את השושנה: ויוכל לשרות על גופו ונפשו ורוחו הסטרא דמסאבא והרע. אך רק באלו השלשה שהם גוף נ"ר יש בהם אלו הבחי' כי הם בחי' וא"ו ה"א שבשם הגדול הוי'. ועליהם נאמר לא תגלה ערוה להכניס אותם ח"ו ברע להיות נקראים בשם אחד ערוה וכידוע לכל. ואולם לא כן בשלשה חלקי הנשמה האחרים שהם לעולם בקדושתן קיימי ואסור לשנויי בהו שישתנו ח"ו שיהיו שרוים ברע וזר לא יקרב אליהם כי קודש הם. ועבור זה הורו לנו חכמינו לכוין בהנרות של שבת אלו הכוונות של השלשה יחודים: ושהם נפש ורוח כנזכר שיאיר האור מהשלשה יחודים אל נפשו ורוחו. ונפשו ורוחו יתקשרו ויתדבקו אל בחי' נשמתו הרמוז בשם אהי' שבשלשה יחודים אלו לעשות כדוגמת שלהבת הנר. שמתיחדין נהורא אוכמא בנהורא חיוורא. וישובו ויתיחדו שניהן בנהירא סתימא דלא אתיידע. וכך באדם אתדבקת נפש ורוח ושניהם בנשמה כמבואר היטב בזוה"ק שהבאתי למעלה. עד וכדין אקרי קדוש ממילא שורה עליו קדושת השבת על נכון. ויען עבור שבכוונות האלו רמוזים בחי' זכר ונקבה:
ב. כי השמות הוי' שביחודים מורים על בחי' הזכר: והשמות אדני ואלהים רומזים לבחי' נוקבא. גם נר הא' שרומז לבחי' אל אדני ג"כ המה שתי הבחי' זו"ן. וגם נפש ורוח הנפש רומז לנוקבא ורוח לבחי' זכר. גם שתי הנרות שמספרם ת"ק הם אברים שבזכר ונקבה רמ"ח ורנ"ב כנזכר למעלה. על כן חיוב מצות הנרות הוא על שניהם על הזכר והנקבה כמו שכתוב (בפעח שער תוספות שבת פרק ששי) וז"ל הוי זהיר בתיקון הנר של שבת אך הדלקתם יהי' ע"י אשתך וכו' וכן הוא בסידור האר"י הכנת הנר יהיה על ידך דוקא והוא שתערוך ותעמוד הנרות על המנורה ואך הדלקתם תהי' ע"י אשתך ע"כ. וגם חיוב עליו בבואו מקבלת שבת להסתכל בנר ובשה"ק בכוס ובנר כמ"ש (בש"ע א"ח סי' רע"א ס"י ובמ"א שם) והכל כדי שיהיה לשניהם חלק במצות הנרות. ומאחר שהאשה כבתה נרו של עולם כמ"ש [במדרש הובא בטור שם) היא המדלקת את הנרות כדי לתקן את אשר עיוותה להדליק ולהאיר את הנר מצוה שעי"ז יאיר נרו של עולם. ואך למעלה להמשיך עליהם המוחין ורמזים האלה אשר הזכרנו. וכדי להמשיך על המנורה הטהורה אור היחודים ופריסת הסוכת שלום הנזכר למעלה. וכמ"ש האר"י ז"ל (בלק"ת פ' תצוה) בסוד שמן כתית למאור שהמנורה הנקרא מאור ממשיך ממדת היסוד מהשמן הטוב אשר על הראש והיא בחי' השלום הנרמז במדה זו כאשר בארנו. ע"כ הוא המעריך והמעמיד הנרות על המנורה לכוין כוונה זו ואח"כ חיוב עליו להסתכל בנרות בכדי להזכיר ולכוין כל אשר בארנו עד הנה בכוונתן היטב למעלה בכמה פנים. וזה הכוונה כתב הטור לעשות שתי פתילות כנגד זכור ושמור והוא מדברי תנחומא שכתב כל מלי דשבת שנים וכו' כאשר הבאתי בתחילת שורש הזה. כי כל הכפולים הנעשה בו הכל הוא בבחי' זכור ושמור שהוא כנגד זו"ן כמ"ש בזוה"ק [יתרו צ"ב ע"א] ברעיא מהימנא בלשונו. והא אתמר זכור לדכורא איהו שמור איהו לנוקבא ודא ודא בלא פרודא וכו' ע"כ. וע"כ (כ' המ"א בשם הרש"ל סי' רס"ב ס"א) וז"ל ויעשה הנרות כרוכים דזכור ושמור בדיבור א' נאמרו ומצוה להרבות אורן ע"ש. הנה הוסיפו על דברי הטור והש"ע. שהמה כתבו רק לעשות שתי פתילות שיהא כנגד זכור ושמור. ואפשר לדבריהם הי' די בנר אחד. ונמצא שהי' נחסר הרבה מכוונת הנרות שבארנו עד כה. אשר סובב והולך על מספר ת"ק. ולכן כתבו הם שיעשה הנרות כרוכים כלומר שתי נרות לצורך כוונתן כנ"ל ואעפ"כ יהיו כרוכי' להיו' כנגד זו"ש בדיבור א' נאמרו וכדברי הזוהר ודא ודא בלא פרודא והכל רומז לבחי' זו"ן ועל כן החיוב על שניהם בעשייתן כאשר בארנו ואם חלק לך אלהים בבינה ונפשך יודעת מאוד להזכיר ולכוין במחשבתך כל אשר הזכרנו בפעולתן הנפלאה בתיקון העולמות עליונים והמתקת הדינים מעל בית ישראל ותיקון הבית בהתגרשות הס"א והרע ופריסת הסוכת שלום עלינו כאם החופפת על בניה הנה מה טוב ומה נעים ואך אף אם אין דעתך יפה להשיג את כל זאת עכ"פ תתאמץ בעמידתן ובתקונם הנכון ושיהיה אורן מבהיק צלול ויפה כמאמר רז"ל (שבת כ"ג ע"א) דרבי יהושע בן לוי מהדר אמשחא דזיתא אמר האי צליל נהורא טפי ובבואך מבה"כ תסתכל בהן ותכוין לבקש מאת ה' הטוב שיקבל באהבה עשיות מצותיך כאילו כונת בכל הכוונת הצריכין לכוין ויהי הנר עולה יפה כפי האורות הראוי להשרות עליהם:
ג. ועבור זה הבחי' שלום הנרמז בהנרות כתב בפע"ח (שער הנהגת הסעודה פ"א) אחר התפלה יכנס לביתו ויאמר שבת שלום ומבורך. והוא עבור הקבלת מצות הנרות עתה ע"י בחינת היסוד שנקרא שלום כאשר אמרנו ולהזכיר בזה את השלו' הבית לבני הבית הנעשה עתה. ומה מאוד כשר הדבר וראוי שיאמר כל אדם כך ואך ללמד זכות על בני ישראל שנשתקע בין המון עם עתה לומר שבת שלום. כי סמכו על הפתיחה שפותחין תיכף בבואם לביתם שלום עליכם ונכלל בו זה השלום הנעשה עתה ע"י הנרות. ונתקיים בעמינו ב"י והי' אם שלום תענך שמלאכי השלום הבאים לקראתו תיכף מברכין אותו ומשיבין לו שלום ולכן אנו אומרים ברכוני לשלום. הכל כאשר בארנו. והנה כל מה שכתבנו ובארנו במעלו' ורמזי הנרות אשרי האיש שזוכה לידע ולהבין הענין על תקונו. ויותר ויותר מזה ביארו חכמי האמת בכוונתן כידוע להמעיין בדבריהם ואך אף האינו יודע לכוין בכוונתן רחמנ' לבא בעי וכשמכוין בלבו הטוב לעשות המצוה כתיקונה בכל האופנים הצריכין לעשותה. האל הטוב ברוב חסדיו מצרף מחשבתו הטובה למעשה ונעשה כאילו כוון בכל הכוונת הראוין. ונעשה הכל יפה בעתו בלילי שבתות להיות נעשה ע"י מעשיהם כל הפעולות האלו והמתקת הדינים במעלה ובמטה ושלום עליהם ועל זרעם ועל כל הנלוים אליהם. והנה ידוע ליודעי מדע אשר הדלקת הנרות גם הוא ענין וסוד תוספו' שבת חוץ מהתוספו' שבת שבארתי בשורש הקודם בהכנת השבת. והכל הוא הנוסף מיום הששי ליום השבת ועל שניהם אמר הקרא והי' ביום הששי והכינו את אשר יביאו אין והי' אלא שמחה (מדרש אסתר) שע"י יום הששי נתרבה השמחה והחדוה של התחלת השבת ע"י הפעולה השלימה שאנחנו עושין בהכנת השבת והדלקת הנרו'. גם שמרומז בפסוק זה הדלקת הנרו'. כי והכינו א"ת עם ב' כוללים עולים למספר ת"ק הרומז לשני פעמים נר כנ"ל: לכן על שניהם אמר והי' לשון שמחה כאמור:
ד. ואמר עוד ביום הששי והכינו את אשר יביאו. הנה כאן בא הקרא כמבשר ואומר כשתזכה להתמשך עליך האור השלום ע"י הנרות שבת אז תוכל לחכות ולצפות לזכות ולקבל מרב טוב הצפון הנרמז בתיבת ביום הששי:
ה. כי הנה אמרתי על פסוק ויקרא אלהים לאור יום על כי מאמר רז"ל (חגיגה י"ב ע"א) אור שברא הקב"ה ביום ראשון אדם צופה ומביט בו מסוף העולם ועד סופו וכשראה שאין העולם כדאי עמד וגנזו לצדיקים לעתיד לבוא הרי שאותו אור לא שימש רק יום אחד. והנה דרך העולם המזכיר את שם האיש לקרותו ולמען ההכרה שיהי' ניכר היטב למי הוא קורא מלווין לאדם שם לוי שבו ניכר שזה הוא אשר יקרא בשמו. ומצינו בגמ' שם [דף ה' ע"ב] דהוי קרי' לההוא תלמידא בר בי רב דחד יומא פי' לסמן אותו בסימן לידע אותו בסימנו בר בי רב דחד יומא. כן האור הגדול הנזכר אשר אדם היה צופה כו' סימן הקב"ה בו לשבח לקרוא אותו אור יום חד כלשון אור דחד יומא. וזה ויקרא אלהים לאור יום פי' שקרא לאור הלז יום שהיא לרמז שלא שימש אלא יום אחד וע"כ קרא שמו יום. ולזה טעם לשבח מה שקרא הקב"ה לימים המיוחדים בגודל טובם. לשון וביום דהיינו וביום הבכורים וביום השבת וביום השמיני עצרת וביום שמחתכם ובמועדיכם וכן ויושע ה' ביום ההוא הכל הוא מטעם הלז. וכמבואר בזוה"ק [אמור פ"ח ע"א] על פסוק מה רב טובך אשר צפנת ליריאיך וז"ל מה רב טובך אור הגנוז דבי' עביד ב"ה טב בעלמא ולא מנא לי' בכל יומא דבי' אתקיים עלמא וקאים עלייהו אשר צפנת ליריאך דתנן נהורא עלאה עביד קב"ה כד ברא עלמא וגניז לי' לצדיקיא לעלמא דאתי וכו' ופי' דברי הזוהר שכל הטובות הנעשים בעולם בדרך אור גדול נעשה עי"ז האור להם הנסים הנגלים והנפלאות הנראין לעין כל כמאמר הקרא ויושע ה' ביום ההוא פי' הישועה שנתגלה לעין כל כבקיעת הים שהיה נס נגלה ונפלא הכל היה מאותו אור הגנוז דבי' אתוודע שמי' דקב"ה מסוף העולם ועד סופו והוא הנקרא יום וזה ויושע ה' ביום ההוא שהישועה הנגלה הזאת הי' ע"י אור היום הנזכר ומה שכתב הזוה"ק ולא מנא ליה בכל יומא או שפירושו שלא מנא ליה בכל העיתים שנכתב בהם יום כמו בנס הים שכתוב בו ביום ההוא והוא רומז על ההוא אור שקראו הקב"ה אור יום אור דחד יומא ובכל מקום שכתוב בו וביום או פי' דלא מנע לי' בכל יומא בכל יום ממש לא ימנע מלעשות עמו דברים הטובים וכדמשמע מדבריו בפ' תרומה (קס"ט ע"א) שכתב שם וז"ל רבי יהודא אומר אלמלא אתגנוז מכל וכל לא קאים עלמא אפילו רגעה חדא אלא אתגניז ואזדרע כהאי זרעא דעביד תולדין וזרעין ואיבין ומני' אתקיים עלמא ולית לך יומא דלא נפיק מניה בעלמא ומקיים כלא וכו' ע"כ אך שהוא נעשה בסתירת הפנים בדרך ואנכי הסתר אסתיר פני ביום ההוא שאעשה הנסים הנעשים ע"י אור יום ההוא בהסתר פנים ובמקום שנתגלה הטובות והנס מסמן הקרא בלשון וביום יומא רבא שנגלה לנו אותה דרגא והאור הנקרא אור יום לכן אלו הימים שמיוחד כל אחד במעלתו בהתגלות הטובה אשר בו כמו יוה"כ שמיוחד לכפר' ולסליחה ע"כ נגלה יחוסו ואמר כי ביום הזה יכפר עליכם בזה שנקרא אור יום יכפר עליכם וכן וביום הבכורים שנתיחד ביחוד גמור שאין כמוהו השגתו לקבלת התורה נאמר בו וביום הבכורים ויום שבת ק' שנתיחד במעלתו לבד מכל העיתי' כמ"ש (בשורש הראשון) להיות שם ה' נקרא עליו בעצמו בלי שום אתערותא מתחתונים ובדבר הזה הוא מיוחד מכל הזמנים כתוב בו וביום השבת וכן וביום השמיני עצרת הוא יום מיוחד להודיע לנו חיבת המקום עלינו כמ"ש (רז"ל ילקוט פ' פנחס בשם הפסיקתא) שאמר הקב"ה עכשיו אני ואתם נשמח יום א': וגודל החיבה הזו נתגלה רק ביום השמיני עצרת: לכן כ' בו וביום וכן והיה ביום ההוא יודע יום אחד לה' וגו' הכל בסגנון הלז שאז יודע אור הלז הנקרא אור יום כמבואר בדברינו:
 ז. וזה שרמזו רז"ל קשה יום הסתרת פנים כו' פי' אף בעת שהוצרכתי להושיע אותם באור הטוב הגנוז הזה אך מחמת שאין הדור ראוי לכך להיות נגלה לעין כל והסתרתי פני אף ביום ההוא שאף אור יום ההוא הוצרכתי להסתיר הישועה שנעשה עמו:
ח. והוא כוונת מאמר הגמרא (חולין קל"ט ע"ב) אסתר מן התורה מניין שנא' ואנכי הסתר אסתיר פני פי' שדבר התוכחה הזאת שאנכי אסתיר הדבר אף בעת שראוי להתגלות זה נתהוה בימי אסתר כמחז"ל (יומא כט) אסתר סוף כל הנסים אף שידוע שבכל עת ובכל שעה הקב"ה עושה עמנו נפלאות ונסים כי שה א' בין הזאבים וכמאמרם ז"ל (שבת י"ג ע"ב) שאם באנו לכתוב נסים שנעשו לנו אין אנו מספיקין וכו' פרש"י שם לפי שהן תדירות אך שנעשה הכל בהסתר בדרך הטבע בבחי' אור הגנוז וגם בעת אסתר הותחל להעשות הדבר כמו בדרך הטבע כמרז"ל (מגילה ט"ז ע"א) על כי אין הצר שוה בנזק המלך אמרה לו צר זה אינו שוה בנזק של מלך איקני בה בושתי וקטלה השת' איקני בדידי ומבעי למקטלי גם אמרו שם (ט"ו ע"ב) ר' אליעזר המודעי אומר קנאתו במלך קנאתו בשרים ולכן הקדים המעשה דושתי ג"כ במגילה הזאת להיות מורה שנעשה בבחי' ההסתר לא בבחי' הנס נגלה וזה נרמז בשמה אסתר שנעלם ונסתר בה מה שנעשה על ידה נוראות ה' בלא נתגלה הפלא לעין כל כימי יציאת מצרים אשר אראנו נפלאות שהפלא הי' נתגלה ונראה לעין כל אך בימי אסתר לא נראה בעליל רק כמכסה טפחיים ונגלל בבחי' דרך הטבע וזו הוא אסתר סוף כל הנסים הנגלים שהנס שנעשה ע"י אסתר אף שהפליא ה' לעשות עמנו להוציאנו ממות לחיים אבל הכל נעשה קרוב לטבע כנזכר וזה הוא כוונת אומרם אסתר מן התורה מניין פי' שיהא נעשה בעולם דבר כזה שיהיה ישועה לישראל ולא ביום ההוא להתגלות הנס היכן הוא מרומז כזאת בתורה ואמרו הסתר אסתיר פני אף ביום ההוא הכל כאשר בארנו למעלה:
ט. וענין זה שיהיה הנס נעשה בדרך ההתגלות ונראה לעין כל בבחי' ביום ההוא או ח"ו להיפוך שהישועה יהא נסתר בתוך הטבע הכל נעשה ע"י עמו בני ישראל כאשר מטיבים מעשיהם או לא וכמאמר רז"ל [סנהדרין צ"ח ע"ב] כדתניא עד יעבור עמך ה' זו ביאת ראשונה עד יעבור וגו' זו ביאה שני' אמור מעתה ראוי' היו ישראל לעשות להם ניסים בימי עזרא כדרך שנעשה להם בימי יהושע בן נון אלא שגרם החטא ולהבינך ענין זה היטב אבאר לך מדרש א' (מ"ר בראשית פ' פ"ד) על פסוק ועשה לו כתונת פסים פסים ע"ש צרותיו דב' אחר אמר רשב"ל לכו וראו מפעלות אלקים וכתיב בתרי' הפך ים ליבשה למה וישנאו אותו כדי שיקרע הים לפניהם פסים פסים ע"כ ואין צריך לדקדק במדרש הלז כי הוא פלאי מראש ועד סוף ויתפרש מדרש הזה בהקדם ביאור פסוק תורת ה' תמימה משיבת נפש ולדקדק מה זה תורת ה' ל' רבים ומה זה ל' משיבת נפש וכי התורה היא רק משיבת נפש בלבד הלא היא עיקר החיות של כל האדם וכל העולמות ונאמר כי היא חייך ואורך ימיך אכן נראה בביארו כי הנה שני סוגי בני אדם יש בעסק עבודת ה' הן במצות עשה והן במצות לא תעשה סוג הא' הוא שעובד ה' ועושה מצותיו בקום ועשה ושומר עצמו מלעבור על מצות בוראו במצות ל"ת והכל בכח השכל אשר בו שלו ניתן הממשלה על תאות הלב כידוע וכובש את יצרו בגבורה גדולה ומרגיז יצר הטוב על יצה"ר והכל בכח גדול מפני תאות הלב שבו אשר חזקה עליו ומעכבו מלעשות המצוה הזאת למשל מצות צדקה או שינה בסוכה בימות הקור וכדומה מהמצות עשה שאין נפש אדם חושק לעשותה ומכש"כ במצות ל"ת מדברים שנפשו של אדם מתאוה להן ומחמדתן ומאוד מרה לו לעבור על תאותו ואך אפס כי עז כח השכל אשר עליו וירא לנפשו מעבור על פי ה'. הן מחמת יראת העונש ומפחד תמיד שלא יפול ברעה הן ביסורי העולם הזה והן ביסורי גיהנם. או יראה פנימיות מזה בדרגא הנקראת יראת חטא או יראת שמים שמתיר' מהחטא עצמו עבור שנפשו יודעת כמה הוא פוגם בהקומה שלימה הידוע ליודעי חן. וכי כל העולמות יתפגמו ע"י ויוחסר לחמם והשפעתם עי"ז כאשר יבואר אי"ה (בשורש החמישי) בדרך ה' ההולך בדרכיו ולבבו יחרד וירא לכל גופו ימולא חלחלה ורתת בזוכרו. פגם הנעשה בשם הגדול הוי"ה ב"ה על ידו. וכל כך יתן על נפשו. עד שיגבר עצמו על תאותיו החזקות ולבבו הקשה ויכבוש יצרו הרע. ומבטל רצונו מפני רצון בוראו ית' ועושה רצון המקום ב"ה הן בעשה והן בל"ת. והנה אף שבדבר הזה גדול הוא למאוד ושכרו גדול מאת צור העולמים ב"ה ונקרא קצת מעביר על מדותיו ששבחהו חז"ל (תענית כ"ה ע"ב) אך לא משיב נפש הוא כי נפשו מרה לו בכיבוש תאותיה. ועל כזה אמרו חז"ל (ברכות ס"א ע"א) אוי לי מיוצרי ואוי לי מיצרי כי קשה עליו לעמוד בזה לעזוב תאות לבו ולעשות מה שיוצרו חפץ. ומה טוב וכשר הי' לפניו שלא יפגע בזה המצוה כלל. ולא הי' מצטרך לעמוד בנסיון ולעמוד בקשרי המלחמה מלחמת מצות עם שאור שבעיס'. ואך בשכבר בא לידו מעורר עצמו בכח שכלו ומתגבר על תאותו שלא לעבור את פי ה' אלהיו. והסוג השני הוא העובד את ה' מאהבה וכל כך גדלה אצלו אהבה בלבו לה' אל עליון עד שכל תאות נפשו ותשורת לבו מהבלי העולם הזה. בטילין ומבוטלין ולא יעשה שום רושם בלבו כלל תאות הזמן וחפצי הגוף. וכאשר יגיע לידו מצות עשה או לא תעשה מדברים אשר לבבו פונה מהם מלעשותם ישוב אל לבו לזכור באהבת ה' אשר בו. וכ"כ יקר בעיניו אהבה זו עד שמחפה על כל תאות וחשוקה וחפצי לבו. וצווי המקום ב"ה יקר ונכבד אליו אהבתו אותו. עד אשר מיד תתלהב ותחשוק לבו לאהבה ה' בביטול כל תאות נפשו לד'. וכאשר עם מחשבתו כן עם לבו לעשות מצותיו ושלא לעבור על ציוויו והכל באמתיות לבבו. כי נכסוף לעשות רצון קונו באהבה. והנה האיש הלזה יחפץ מאוד בהזדמן לידו דבר מצוה כזו אשר נגד תאוות הזמן כי ידע בנפשו שכל תאות שבעולם יבוטל. ויהי' כאפס ואין מחמת רוב אהבה אשר בקרבו וכמעשה פלטי בן ליש שאמר עליו הכתוב (שמואל ב ג׳:י״ג) כשהלך אחרי מיכל בת שאול כשנלקח' מאתו לבית דוד כתי' וילך אתה איש הלוך ובכו אחרי' עד בחירים ואמרו רז"ל [סנהדרין י"ט ע"ב] הלך ובכה על המצות דאזיל מינה עד בחורי' שנעשו שניהם בבחורים שלא טעמו טעם ביאה מה עשה כל ימיו היה נועץ חרב בינו לבינה וכו' כן במצות עשה לקיים אותה באהבה רבה:
 יא. ועל דרגא זו רמזו רז"ל [קידושין ל"ט ע"ב] ישב אדם ולא עבר עבירה נותנין לו שכר כאילו עשה מצוה: כי זה אשר עושה אתערותא בלבו לאהבה כזו שיהיה כבוד שמים נחמד בעיניו מכל מחמדי עולם: הוא בעצמו המ"ע של אהבה ועליו אמר הכתוב ואהבת את ה' אלהיך בכל לבבך בשני יצרך ביצר הרע וביצר הטוב כי באדם הזה נתהפך כל תאותיו וחמדת לבו הנמשך משורש היצה"ר כידוע להתאות ולחמוד בזה הכח לאלהי עולם ה' ועובד את ה' אף עם בחי' היצה"ר שבקרבו וזה מאמר הקרא [משלי ט"ז] ברצות ה' דרכי איש גם אויביו ישלים אתו ואמרו רז"ל [מ"ר בראשית פ' נ"ד] זה יצר הרע כי אף היצה"ר שבקרבו עושה שלום אתו ומסייעו ומחזקו לעשות את אשר לבו חפץ גם בכוחו כאמור. וכשמקשר עצמו בחבלי עבודת אהבת המקום ברוך הוא. מתגבר בתוכו אהבה זו עד שכל האהבת העוה"ז ותאות הלב מתבטלין באמיתות לבבו. ולא ברוע לבב כסוג הראשון שאוי לו מיצרו רק שגם תאות לבו חושק ומשתוקק וחפץ לקיים מצות בוראו. הנה קיים בזה מצות עשה הגדולה של אהבה כמבואר בדברי הרמב"ם ז"ל (הלכות יסודי התורה פרק ב' הלכה א) וע"כ ודאי כאילו עשה מצוה יחשב כי עשה וקיים מצות אהבה. ואצל סוג הזה הנה התורה הוא משיבת נפשו ממש כי גם תאות נפשו מסכימים עם שכלו הזך לאהוב את ה' במצותיו לעשות רצונו ושלא לעבור על רצונו ונפשו מלא שמחה ונחת כשזוכה לעשות רצון קונו באהבה וזה אומרו תורת ה' כלומר שני סוגים יש במקיימי תורת ה' ואך תמימה זה הוא דרך התמים והמובחר שבהם הוא המשיבה נפש שישוב נפשו ויומתק למו מרירות המים המה התאות המכונים על שם המים כאשר נזכיר (בשורש החמישי) הכל יתהפך אצלו לטוב ולנועם ה' להתאוות ולחפוץ שיבא לידו כזאת כי סמוך לבו בה' ולא יירא שיעבירנו תאות לבו מעבודת ה' עד אשר יראה בצריו שגם הצר הצורר עליו הוא היצה"ר יסכים עמו לרצונו. וכמאמר רבי עקיבא (ברכות ע"א ע"ב) כל ימי הייתי מצטער על פסוק זה בכל נפשך אפילו נוטל נשמתך אמרתי מתי יבא לידי וכו'. והנה מלך עולמים ב"ה וב"ש הרואה ללבב ומשלם גמול לאדם מדה כנגד מדה משלם לאיש הזה כמדתו הטובה. וכמו שהוא עושה מהיפוך אל היפוך לבטל תאוותו ואהבתו ולחדש בקרבו מתאוה זו תאוה ואהב' אחרת כולו לטובה. כך עושה לו הקב"ה שלא זו בלבד שגזירת הדינים שהם כנגד תאות הרעים בטלי' ממנו אלא אף מתהפך לו כל הדינים לטובה ולברכה והקב"ה עושה לו ניסים ונפלאות אף עם בחי' הדינים לעשות נקמה באויביו ולהרג את שונאיו ולהכרית כל הקמים עליו שהוא הכל בכח הדין. נתהפך אצלו לטובה. מול זה שהוא מהפך תאותיו שהוא שורש הרע לטובה והמשכיל יבין שממש הוא מדה נגד מדה. ומדת התשובה הזו מצינו אצל יוסף שניסה בזה פעמיים א' כששלחו יעקב אל אחיו ואמר לו הלא אחיך רועים בשכם לכה ואשלחך אליהם ויאמר לו הנני: ואמרו מ"ר (בראשית פ' פ"ד) בזה הלשון. אמר רבי חמא בר חנינא הדברים הללו היה יעקב אבינו נזכר ומעיו מתחתכין יודע היית שאחיך שונאים אותך והיית אומר לו הנני כי הנני הוא לשון ענוה ושמחה וזירוז ורצה לקיים מצות כיבוד אב בשמחה רבה אף שידע שאחיו שונאים אותו וירא לנפשו שלא יעשו עמו רע. כאשר עשו עמו ואעפ"כ נזדרז בשמחה רבה לעשו' רצון קונו שצוהו בזה לכבד את אביו. והשנית עשה יוסף הצדיק במעשה אשת אדוניו שאמרו רז"ל (מ"ר שם פ' פ"ז) שאמר יוסף אבא נתנסה זקני נתנסה ואני איני נתנסה אמר לו הקב"ה חייך שאני מנסה אותך יותר מהם. הרי שהיה חפץ שיזדמן לידו דבר נסיון כדרך מאמר ר' עקיבא הנזכר יבא לידי כו'. ואמר עוד שם ע"פ וימאן ויאמר הן אדוני וגומר אמר לה למוד הוא הקב"ה להיות בוחר מאהובו בית אבא לעולה לאברהם קח נא את בנך אשמע לך ושמא אבחר לעולה ואפסל מן הקרבן. דבר אחר ויאמר אל אשת אדוניו אמר לה למוד הוא הקב"ה להיות נגלה על אהובי בית אבא בלילה. אברהם אחר הדברים האלה היה דבר ה' אל אברהם במחזה לאמור. יצחק וירא אליו ה' בלילה וכו' אשמע לך ושמא יגלה עלי הקב"ה וימצא אותי טמא הרי עד כזה הגיע אהבת יוסף אל ה' לירא כשיגלה עליו הקב"ה ימצא אותו טמא. וכבר הוא בכתובים של איש אלקים הקדוש המנוח מהורר דוב בער ממזרטיש גודל אהבה שבער בלב יוסף בעת הלז לה' על מאמר רז"ל (סוטה ל"ז ע"ב) שהראה לו דמות דיוקנו של אביו ע"ש בספרו ליקוטי אמרים. וע"כ אמרו שם במדרש (בפ' פ"ד הנזכר) הים לא נקרע אלא בזכותו של יוסף שנאמר גאלת בזרוע עמך בני יעקב ויוסף סלה וסמך ליה ראוך מים אלהים ראוך מים יחילו וכו'. כי ידוע שקשה היה לפני הקב"ה קריעת ים סוף כי קרישת מי הים להיות קמו כמו נד נוזלים. הוא מצד תוקף הדין של אלהים המקמץ הכל: מה שהפיל סוס פרעה ורכבו ופרשיו אל תוך הים הי' מצד הדינים של אלהים ובחי' זו שיעשה נפלאות עם האדם מדת הדין זה הוא דבר קשה כי דיו לאדם שהדינים יהיו מוסרים מעליו מלירד הדין עליו. אף שהדין יעשה עוד נסים לאדם בקום ועשה כדוגמת החסד מהפלא הוא. ואינו נעשה כי אם ע"י זכות אדם הזה שמהפך תאוותיו לאהבת ה' ומצפ' שיגיענו טרם בואו לידו כנאמר למעלה. וע"כ אינו נקרע הים כי אם בזכות יוסף. וה' אלקים המסבב כל הסיבות. ורצה לסבב הסיב' של קריעת ים סוף. לא רצה לעזוב הדבר על נסיון יוסף עם אשת פוטיפר לבד. א' מחמת שהן בקדושיו לא יאמין והבחירה בידו. ואולי לא יוכל עמוד בנסיון. ע"כ הוא צוה ויעמוד שישנאו אותו אחיו: ושאביו ישלח אותו אליהם. ויקוים קודם בזה מדה הגדולה הזו. כדי שיוכל הים ליקרע לפני ב"י. ורק אח"כ כשעמד על נסיונו לשמור בריתו וכבש מעיינו והכל בגודל אהבה לה' אמרו חז"ל [שם פ' פ"ז] הים ראה וינס בזכות ויעזוב בגדו בידה וינס. והיה בזה לבד די לקריעת הים. ואפשר שהא והא גרים והכל נכלל בכלל וינס שהיה ראה שנס ורץ בשמחה לקראת אויביו כדי לכבד את האב ובזה יבא דברי המדרש שהתחלנו על נכון ומקודם פתח לכו וראו מפעלות אלהים. הנה מתמיה' עצמו שזו דבר הקשה שהאלהים יעשה עוד מפעלות לטובת בני אדם. כי די בזה שהדינים יהיו מוסרים מעל האדם מלירד הדין עליהם. אבל שהאלהים יעשה עוד בקום ועשה בדוגמת החסד. מהפלא הוא. וכתיב בתריה הפך ים ליבשה כלומר שבים היה גם בזה שקפאו תהומו' בלב ים בקימוץ גדול ומרכבות פרעה וחילו ירה בים והכל בכח הדין ומאין זכו ב"י לזה. ע"כ אמר למה וישנאו אותו למה הסיב הקב"ה בלב שבטי יה להיות שונאים לאוהבי ה' כדי שיקרע הים לפניהם פי' כדי שיאמר יוסף הנני ויראה הים וינוס לפניו הכל כאשר בארנו: והנה שעור יגדל נא כח האי' העובד הלז'. שכל הנסים שיעשו לו ובשבילו הכל היה בנראה ונגלה לעין כל כי כיון שגם בחי' הדין יסכים עמו להעשו' לו ישוע' הלז מי יעכב מלהיות בבחי' פלאות רבות כמו נסי הים ויצ"מ:
יב. וביותר יעשה הפלאה הזאת למי שיהיה במדרגת שומר הברית באמת. כי הוא הוא התאוה והחזקה והחמדה הקשה יותר מכל התאות שבעולם כאשר כתב הרמב"ם ז"ל (הלכות איסורי ביאה פ' כ"ב הלכה י"ח) וז"ל אין לך דבר בכל התורה כולה שהוא קשה לרוב העם לפרוש אלא מן העריות והביאות האסורות אמרו חכמים בשעה שנצטוו ישראל על העריות בכו וקבלו מצוה זו בתרעומת ובכיה שנא' בוכה למשפחותיו על עסקי משפחותיו ונמצא בירושלמי [פ"ז דכתובות] ממניתא אמרי אפילו כשרים אין ממנין להיות אפוטרופוס לעריות. דתניא אפילו חסיד שבחסידים אין ממנין אותו וכו' ע"כ. והשומר בריתו באמתיות ובדרך סיג השני הנזכר הנה הוא נקרא צדיק יסוד עולם שעליו העולם עומד וזכותו גדול מאוד. אשר ע"כ סיבב הקב"ה עם יוסף שיעמוד עוד על נסיון זה. עם שאפשר היה די בנסיון הראשון לבד. אך שדרגא זו יקר בעיניו למאוד וחשוב' לפניו לעשות בשביל איש הצדיק הלזה נסים ונוראים נפלאים שלא בהטבע ובהתגלות רב ומעשה אליהו הגלעדי יוכיח שהוא פנחס זה אליהו שקנא לאלהיו על קנאת הברית. וכאשר נאמר לו הנני נותן לו את בריתי שלום וכמה נפלאים ונוראים ונסים נגלים נתגלו על ידו ועל ידי אלישע תלמידו והטעם הוא כי כל הנסים האלו הכל נעשו בבחינת אור הגנוז הנזכר למעלה והאור הזה הוא גנוז לצדיקיא דבחינת אור זרוע לצדיק כדברי (הזוהר הקדוש תרומה מובא לעיל) שגנוזו של אותו האור הוא בבחינת צדיק יסוד עולם ולכן הצדיקים שהמה שומרי הברית באמת ונקראו צדיקים מלאים ביודין שהוא דרגת שומר הברית עליהם הקדוש ב"ה מאיר אותו אור הגנוז ומצמיח להם ישועה בנגלה לעין כל שלא בדרך ההסתר כיון שגם הדין מסכים עמם לעשות עמם טובה והכל מטעם שראוין המה שנקראו צדיקים להאיר עליהם באור הזה וע"כ סיבב הקב"ה עם יוסף שיהיה נכנס בבחינת צדיק וכן היה ועמד בנסיונו ויקרא שמו יוסף הצדיק. וע"כ בזכות ויושע ה' ביום ההוא עם האור הגדול הנקרא אור יום ונגנז בבחינת הצדיק ושמור בהתגלות ובריאה לעין כל. והכל מרב טוב הצפון לצדיקים כאשר בארנו: וע"כ הראוי לכך ליכנס לתוך ופנימיות של המדה הזאת והשג ישיג השלימות של זאת המדה. אז בא יבא להדרגא להאיר עליו מאותו בחינה הנק' יום שהוא סוף ותכלית כל המאורות והשמחות:
יג. וזה רמזו רז"ל (חגיגה ט"ו ע"ב) גבי רבי עקיבא שנכנס בשלום ויצא בשלום שכתב האר"י ז"ל בלק"ת פ' בראשית שנכנס דרך יסוד שהוא שלום ולפי דברינו הנאמרים ודאי שכן ראוי ליכנס דרך פנימיות מדת היסוד. ולהשתמש באור הגנוז בו ולהיות צופה ומביט בו מסוף העולם ועד סופו דהיינו השגת והבנת האור הזה שמעולם ועד עולם. גלל זאת נתן ר' עקיבא דעתו שלא להצטרך ליכנס דרך פרטי הגבורות להכניס עצמן בגבור' עצמן ורק דרך הבט' גודל האור הלז יתיחדו ויתעלו כל מדות אלו באלו עד שיתחבר האור להיות כולו יחד ויומתקו כל הגבורות יחד ויהיה היחוד בכל העולמות נעשה יפה בכל היחודים והזווגים והוא יצא כדרך הזה הנק' שלום. לכן נכנס בשלום ויצא בשלום ואחר כל דברינו הנאמרים בזה שכל הטובות והנסים שנעשו לכל א' מישראל הן בהתגלות והן בסתיר' בטבע הכל עם זה האור יום גנוזו הוא במדת היסוד בחינת צדיק יסוד עולם וידוע אשר מדה זו היא המדה הששית המכוונת ליום הששי בבחינת ע"ש מכין לשבת וע"כ בישר לנו הכתוב: ואמר והיה ביום הששי והכינו את וכו' שהשמחה הגדולה והאור הנפלא הנקרא יום. וגנוז במדה הששית המכוון נגד יום הששי את כל זה תוכל להתמשך עליך ע"י הכנת השבת ביום הששי העלאת הנרות הנרמז במספר והכינו את כנ"ל והכל כי מורים למספר ת"ק הרמוז בשם שדי בחינת מדה ודרגא הזו ואתה תחזה מה שמבואר [ילקוט רמז תשי"ט] אם שמרתם נרות של שבת אני מראה לכם נרות של ציון וכו' שאיני מצריך לכם לראות באורה של חמה אלא בכבודי אני מאיר לכם וכו' מורה על האמור בדברינו שע"י הנרות של שבת נוכל לקבל אורה מההוא אור שברא הקב"ה ביום א' הגנוז לצדיקים. וז"ש שאינו מאיר באור החמה. שהוא אור המאיר עתה לעין כל רק אור כבודו ית' בחי' אור הגנוז הנזכר:
כל דברינו הנאמרים ומבוארים בכל השורש הזה רמז לנו מלך שהשלים שלו ב"ה וב"ש בקריאת השם שבת שהוא נוטריקון ש"לום ב"ו תהי"ה וש"די ב"ו "תעורר גם בהפוך אתוון רומז "בצל "שדי "תתלונן. גם "שלוה "בבית "תמצא גם "ששי "בו "תקבל הכל להורות על ענין רמזי הנרות וכוונתן ופועלתן שהוא למען רבות השלום בפמליא של מעלה ושל מטה ואנחנו בצל שדי נתלונן שהשם יאיר עלינו להגין עלינו מכל צד ולשמור מזוזת פתחי שע"י שלוה והשקט בבתינו ועי"כ אור הגנוז בבחי' יום ששי בו יקבל שהוא אור שברא הקב"ה ביום ראשון ונגנז לצדיקים גם רומז "שתים "בו "תדליק ו"שתים "בו "תמצא שהוא רמז על הדלקת שתי נרות ועי"כ נעשה על ידם שתי פעולות טובות אשר על כן קראנו השורש הזה בשמו הנרמז למען יהי' לך לאות ולסימן לכל דברינו בשורש הזה. והיה השם הזה לך לזכרון לעשות ולכוין כן כשמצוה עלינו מפי מלך לעולם ב"ה וב"ש. וכאשר גילה סודו אל עבדיו הנביאים. והיה אם כן תעשה: אור יאיר על נפשך ורוחך ושורש חלקך בעולמות עליונים מקדושת השבת אשר נרמז בו כנ"ל. ו"שבת "שלום "בו תמצא כל חפציך חפצי שמים וחפצי הגוף מאור ששת ימי בראשית הנגנז לצדיקים יפיץ עליך ענן אורו ובאברתו יסך לך ותחת כנפיו תחסה להסתירך בסתר עליון. והוא יגן על כל עמו ישראל בשלומו הטוב אמן. ובזה נשלם מה שרצינו לבאר בשורש הלזה:
סליק שורש השני בחסדי האל ית' אשר על במות אויבי ידריכני שומר כל עצמותי ובבת עיני. הוא אחד ואין שני:

שורש השלישי



Chapter 1

<b>כי עמך מקור חיים באורך נראה אור</b>
<b>שורש השלישי</b> זה שמו. נאה לו <b>ש</b>ירה <b>ב</b>ו <b>ת</b>שיר
<small>יבואר ענין הקידוש שנצטוינו מפי חכמינו ז"ל לקדש דוקא על היין מה טעמם בזה ונבאר ענין השירות והזמירות שאנו משוררין בעת הקידוש: וענין במדה שאדם מודד מודדין לו: ובו שני ענפים.</small>
ידבר לבאר אשר פועל אדם ישולם ובשתי בחינות. א' כאשר הוא מתנהג עצמו בעבודת בוראו. כן מתנהגים עמו ואם עבודתו בשלימותו ביותר מדרך טבע העולם ואומר לנפשו שחי ונעבורה בכדי לקיים מצות ה' כן גם הקב"ה מתנהג עמו ומשבר לנגדו טבע העולם. וחומץ כשמן ידליק עבורו וכדומה: ואם עבודתו רק בטבע העולם. כן מוליכין אותו מלמעלה. ולא ישודד מערכת השמים בשבילו: והב' כי אם נעשה מצות ה' בכל בחינותיה בגוף וחיות אור הנשמה שבכל מצוה: כן גם מטר השמים והברכה היורד מלמעלה לנגדינו ירד בבחינת גוף ונשמה שהוא חיות אור ברכת ה' שבתוכו ונתן זרע לזורע ולחם לאוכל ואוכל קימעא ומתברך עליו. ובאם לאו ח"ו וארותי את ברכותיכם שאף בתוך הברכה שירד יהיה המאירה מצויה בו והגשם ירד שלא בזמנו. ולא יפנה דרך כרמים רק לימים ולמדברות ח"ו. ובו י"ג עלים:
א. הן נא הבט. בכל דברינו בשורשים הקודמים בחיוב תיקון האדם את נפשו וגופו כמוזכר בשורש הראשון. ותיקון ביתו כנאמר בשורש השני. והכל כדי לבאר הקוצים חלק הס"א מגופו ומביתו בכדי שיהא ראוי ומוטהר לקבלת האורה מקדוש' השבת והנה ידוע שאנחנו כצל ימינו על הארץ וה' צלך. וביאורו שע"י כל עשיותינו עשיות מעש' המצוה. נגדינו נעשה מעשה בשמים להגבר' הרחמים על הדין כמאמר רז"ל (מ"ר בראשי' פ' ל"ג) אשריהם הצדיקים שהם הופכין מדת הדין למדת הרחמים וכו' וח"ו ארורים הרשעים שהופכין מדת הרחמים וכו' והוא מעשה וסול' המוצב ארצה וראשו מגיע השמימה וזהו בחי' ה' ההולך בדרכיו כאשר נבאר אי"ה (בשורש הה') בחסד אל יתברך וכאשר אמרתי פי' הפסוק כי המצוה הזאת וגו' לא בשמים הוא לאמר מי יעלה לנו השמימה וגו' עד כי קרוב אליך הדבר מאד בפיך ובלבבך לעשותו ולכאורה נראה כשפת יתר כיון שאומר שלא בשמים הוא ודאי שלא נאמר מי יעלה לנו השמימה כי לא בשמים הוא ומה לאמר שייך בה אכן האמת הוא שאדרבה שודאי כל התורה וכל מעשה המצו' כולן בשמים הן וכל הדברים של מעלה כולן נוטין ומתהפכין מדין לרחמים וח"ו בהיפוך אחר טוב מעשי האדם כצל הנוטה אחרי האדם. ומהפך עצמו לצד שנוטה עצמו האדם. כן הוא ה' צלך שנוטה אחריך כצל הזה להנהיג עולמו בחסד וברחמים כפי מעשיך. וכצל ימינו עלי ארץ שגם לפי השתנו' הימים כשהתנו' יום השב' משאר ימות השנה וימי המועדים מימי החול. כן נעשה ונוטל הצל שנגדינו להאיר כפי עת הראוי לו וע"כ בזה היה פתחון פה לומר מי יעלה לנו השמימה כיון שעיקר תיקון המצו' הוא לתקן בשמי השמים העליונים מי יעלה לנו שם לעשות פעולת הנפלאות האלו ולתקן תיקוניהם. לזה אמר הכתוב כי לא בשמים הוא לאמר מי יעלה וגו'. פי' לדבר הזה שתאמר מי יעלה לנו לעשות פעלם בשמי שמים לזה אינו בשמים כי קרוב אליך הדבר מאוד בפיך ובלבבך לעשותו פי' שאפילו כשהוא רק בפיך ובלבך כמו במצות תורה ותפלה ושאר המצות שאינם בעשיית מעשה בגופו רק בדיבור פיו ובכוונת הלב קרוב הוא לעשותו. לתקן ולעשות פעולת בלב השמים בכוחו. והכתוב אומר בדבר ה' שמים נעשו פי' שגדול כח הדיבור שע"י נעשה בשמים ממעל. אף לעשות ולברוא בו שמים חדשים כדברי הזוה"ק (בראשית ד' ע"ב) על פסוק ואשים דברי בפיך וז"ל כמה אית ליה לבר נש לאשתדלא באורייתא כו' עד ומכל מלה עביד רקיע חדא וכו' איהו חפי על ההוא מלה וכסי על ההוא בר נש דלא ישתמודע לגבייהו עד דאתעביד מההוא מלה שמים חדשים וכו'. הה"ד ובצל ידי כסיתיך לנטוע שמים וגו' ע"כ. אך באופן שיהיה דבר שישרה על דיבורו שם ה' כאשר כתב (בת"ז צ"ג ע"א) פתח ואמר רבי רבי בוצינא קדישא וכו' ופומא דילך אתמר בה בגין דאות י' שריא במוחא דילך וכו': וכשהוא באופן זה ששם ה' בו: אז יגדל כוחו להיות עקימת שפתיו כמעשה כמאמר רז"ל (סנה' ס"ה ע"ב) ולתקן תיקונים נוראים בשמים העליונים ולזה הענין רמזו רז"ל (שבת ק"מ ע"ב) אמר רבי אליעזר מנין שהדיבור כמעשה וכו' כיוונו לזה שהדיבור שנתן הקב"ה לעמו ישראל כחו גדול לעשות ולתקן כמעש' ממש וע"כ גם כאן אמר שלא תאמר מי יעלה השמימה. לתקן שם: כי קרוב אליך אף בפיך ובלבבך לבד לעשותו. לתקן ולעשו' מעשה בשמים ממעל. ועל היסוד הלז מוסד כל מעשי התורה והמצות שכל עבודתינו הוא עבודת צורך גבוה. שמה שנעשה לתתא יהיה נעשה נגד זה למעלה למעלה:
ב. והנה החיב' יתירה אשר נודע' לנו בבחי' הלז: אשר מסר ונתן לנו ה' את כל אלה בידינו. מפורש בתורתינו הקדוש' בפסוק בהעלתך את הנרו' אל מול פני המנור' יאירו שבעת הנרו' וגו' עד וזה מעשה המנורה מקשה זהב עד ירכה עד פרחה וגו' עד כן עשה את המנורה. והוא על פי אשר אמרתי בפסוק אם בחקותי תלכו ואת מצותי תשמרו ועשיתם אותם ונתתי גשמיכם בעתם וגו' עד ואכלתם לחמכם לשובע ולהבין היטב מקרא קודש הלזה. אחרי שנדקדק בו מה הוא כפל הלשון שמצותי תשמרו ועשיתם אותם. גם תשלום הגמול של ואכלת' לחמכם לשובע שאמרו רז"ל (ילקוט רמז תרע"ב) וז"ל אין צריך לומר שיהא אדם אוכל הרבה ושבע אלא אוכל קימעא ומתברך עליו כמה שנאמר להלן וברך את לחמך ואת מימיך וכו'. איך הוא מדה כנגד מדה של שמיר' המצו'. ולמה לא ינתן לו השכר המצות שיהא לו הרבה לאכול ויאכל. ולא שיאכל קימעא ויתברך ע"י נס:
ג. נקדים ביאור שני פסוקים בתורה אשר הקדקוקים רבו כמו רבו בהן למעלה ראש. וקשין הבנה מתחלתן עד סופן. והמה הן. ואתה תצוה את בני ישראל ויקחו אליך שמן זית זך כתית למאור להעלות נר תמיד: מחוץ לפרוכת אשר על העדות יערוך אותו אהרן ובניו לפני ה' חוקת עולם לדורותם מאת ב"י. ולדקדק בהן. א' מה הוא לשון ויקחו אליך וכי למשה היו צריכין ליתן הלא להקב"ה היו נותנים ויקחו אלי היה ליה למימר ב' שמן זית זך כתית למאור ואמרו רז"ל [מנחות פ"ו ע"ב] זך כתית למאור ואין זך כתית למנחות כלומר ששמן למאור יהיה זה ומזוכך יותר מהשמן למנחו'. ולעיני בני אדם יפלא כי דרך המלך מה שנצרך למאכלו. צריך להיות יותר טוב וצלול ונקי ממה שמדליק להאיר לפניו. שאף שבאמת לא לזה ולא לזה צריך. וכמאמרם ז"ל [שבת כ"ב ע"ב] וכי לאורה הוא צריך ואם ארעב לא אומר לך. עכ"פ ידוע מאמר חז"ל (ברכות נ"ח ע"א) מלכותא דרקיע כעין מלכותא דארעא והיה לצוות לנו שיהי' כדרך טבע העולם שיהי' מובן גם לעיני בשר ג' להעלות נר תמיד וכי נר א' הי' דולק הלא שבעת הנרות היה מדליק ונרות הוה ליה למימר ד' מהו תמיד וכי תמיד דולק והלא לא היה רק מערב ועד בוקר. ה' באוהל מועד מחוץ לפרוכת אשר על העדות יערוך אותו אהרן ובניו מה ענין קביעות מנור' לכאן וכבר קבע לה מקום למעלה ואת המנורה תשי' נוכח השלחן ו' מחוץ לפרוכת לכאורה מיותר כיון שהוא באוהל מועד ודאי שהוא מחוץ לפרוכת שידוע שאוהל מועד הוא מחוץ לפרוכת ז' אשר על העדות ארון העדות מבעי' ליה כי בכ"מ העדות קאי על ארון שהוא עדות לישראל ולוחות העדות ניתן בו. ח' מערב ועד בוקר שאמרו ז"ל [שם פ"ט ע"א] תן לה מדתה שתהא דולקת והולכת מערב עד בוקר לכאורה מיותר. ובודאי במדה יתן שיהא דולק כל הלילה ומה שתירצו שיהיה מדה אחת לכל הלילות ומה שייך אזהרה זו לכאן וגבי בהעלותך את הנרות הוה ליה למכתב. ט' יערוך אותו אותם הוה ליה למימר וכנ"ל גבי נר תמיד. י' חוקת עולם לדורותם אתמהא וכי חוקת עולם היא זו והלא נתבטל בחורבן הבית. י"א מאת בני ישראל. אינו מובן אם על הדלק' קאמר באהרן תליא מילתא ולא בישראל. ואם על הלקחת השמן קודם הוה ליה למכתב אצל ויקחו אליך שהוא חק לבני ישראל: ורוב המפורשים תירצו מה שתירצו בקצת מהדקדוקים האל'. ואנחנו נבאר אותם לפי דרכנו וכל אלה באחת יבוארו והוא כי ידוע מאמר רז"ל (סוטה ח' ע"ב) אשר במדה שאדם מודד מודדין לו ופועל אדם ישלם לו וכפי אשר האד' מתנהג עצמו בהליכתו בתורת ה' ובעבודתו ובעשית מצותו באהבה כן משלם לו כגמולו ואם התנהגותו היא בדרך טבע העולם עושה מצות כפי כח גופו. וכל מה שיוכל לעשות בכוחו יעשה אבל חושש הוא לחלישת גופו ואם תכבד עליו העבוד' בעשיית המצו' למשל במצו' פריקה וטעינ' בכח גדול או בהליכ' לבהמ"ד בימו' הקרי' ושינ' בסוכ' אם הקרירו' גדלה למאוד: אז מיד הוא פורש. ולא יאבה לרדוף אחר קיום המצות למעלה מטבעו ומזגו: וכן בלימוד התורה ילמוד עד מקום שידו מגעת כפי ערך טבעו ומזגו. ואם יחלש לבו או יחטפנו שינה ילך לו לעסוק בצרכי גופו ולא ירצה בשיבור כחותיו וטבע גופו לעבוד את ה' ביותר מטבעו: וכן בנתינת הצדקה מפזר על המצות ונותן צדקה בערך השגת ידו: ואם ידמן לו לפעמים שיצטרך להוציא על המצוה ביותר מהשגת ידו כקניות האתרוג בסך רב ולהלביש ערומים ולהשיא יתומים ביותר מהשגת ידו. יניח המצוה מלקיימם ולא יהיה מפזר ונוסף כפי ערכו. אבל מה שהיא לפי ערך כח גופו וטבעו ומזגו והשגת ידו יעשה המצוה וילמוד התורה ויתן צדקה ולא יפחות כאשר בטבע העולם. כן הקב"ה מתנהג עמו בדרך טבע העולם. ובהטיבו לכל העולם יטיב גם עמו ומברכו בברכת בני חיי ומזוני בדרך הטבע אבל אם לפעמים יצטרך להעשו' לו דבר שהוא חוץ לטבע העולם למשל כאשר יפלו עליו לסטים ושודדי לילה או אם יברח לו אל ארץ ויצטרך לעבור הנהר וכדומה לא ישתנו עליו סדרי בראשית לשדד מערכת השמים בשבילו כי פרי מעלליו יאכל כאשר עשה הוא כן יעשה לו מדה כנגד מדה ויש אשר ימצא אדם שיתנהג עצמו בפחות מדרך טבע העולם ולא יעשה מצות הבורא כי אם כשיגיע לו המצוה בלי שום טרחא של כלום ואין יצרו משיב עליו ומעט המעט יחסר ממונו ובהזדמן לידו בקל עשיותו ולא יקשה לו אבל אם יצטרך לטרוח בטרחת מה ובהפזרת ממון אף בדרך הבינוני אין יכול לעמוד בו ועזוב יעזוב התורה והמצות מרוב אהבת גופו וממונו ולבו חזק עליו ולא ירצה לנצח את יצרו אף במעט נצחון רק מפנק מנוער עבדו שתיכף נעשה ניער מן התורה והמצוה ונקרא פורש מן הצבור וכמו כן מוליכין אותו מלמעלה בפחות מדרך הטבע וכשכל העולם הוא בנחת הוא אז בצער ובדד ישב מחוץ למחנה ובשרו עליו יכאב ונפשו עליו תאבל וצרות רבות באין עליו ונגעי בני אדם ואוי לרשע רע כי גמול ידיו יעשה לו אמנם הירא וחרד לדבר ה' ורוצה בעבודת בוראו לא כן הוא עושה כי הוא אינו חושש לגופו וטבעו ורוחו ונפשו אליו יאסוף אל צור העולמים ב"ה אשר בראו יש מאין והוא מהפך עצמו מהיש אל האין ואומר לנפשו שחי ונעבורה ומטריח עצמו בטרחה יתירה יותר מכחו להשיג איזה מהמצות ה' לעשותם ועוסק בתורה יותר מלימודו ובמסיר' נפשו לה' כההיא מעשה דרבא (שבת פ"ח ע"א) שהיה נובע דם מאצבעו והוא היה לומד יותר ומכבד את ה' מהונו יותר מהשגת ידו וכשיגיע לידו ממצות היקרים כל אשר לו יתן בעד נפשו לזכותה במצוה ופושט את מלבושיו להלביש ערומים ולהשיא יתומים וכשנותן צדקתו לעני אינו משגיח כלל אם נשאר לו עוד בידו ליתן טרף לביתו או לא והכל עבור כי צמאה נפשו ויכמה בשרו לאהבת ה' אלהיו עד כי נכסוף וחפץ בכלות נפשו לה' וכשעומד בתפל' נגד המקום נפשו אליו ישא והחיו' שלו רץ ושוב לדבק עצמה למקור שורשה מקום אשר לוק' משם בהשתוקקו' רב בחפיצ' וחשוק' גדול' למו' זה גם הקב"ה מתנהג עמו שלא בדרך טבע העולם וכשרצה רבי פנחס בן יאיר לעבור הנהר תיכף נקרע לפניו והיה לנגדו במים עזים נתיב' ללכת לדרכו כמ"ש [בחולין ז' ע"א] ורבי חנינא בן דוסא אמר מי שאמר לשמן וידליק הוא יאמר לחומץ וידליק כו' [בתענית כ"ח ע"א] עליו היו אומרים אוי לו לאדם שפגע בו ערוד ואוי לו לערוד שפגע בו רבי חנינ' בן דוסא כמ"ש (בברכות ל"ג ע"א) הרי כי אף שטבע העולם הוא להיות המים נמשכים והולכים ושמן ידליק ולא חומץ וכשנפגע ערוד באדם יהרג מאתו ולהם עשה הקב"ה להנהיגם למעלה מטבע העולם שיהי' הטבע נדחה מפניהם ואפי' בדורותינו כמה העין רואה בחוש נסים שנעשו לגדולי ישראל ולצדיקי אמת שנתהפך הטבע בפניהם וכל רואיהם יכירום כי הם זרע ברך ה' ושם ה' נקרא עליהם שמהוה לנגדם התהוות חדשות ומשדד כל מערכת השמים ומזלות הרקיע בשבילם והכל עבור כי עז צדקת' ואמתתם בדרך ה' שלא בטבע כוחי גופו ואדרבה מסגף עצמו בסיגופים גדולי' כדי לזכך ולטהר ולהחליש כח הגוף כדי שיהא כלי נכון מקודש ומזומן להשראת הקדושה ובדרך אלהי ישראל יקרא שמו על אדם הזה כמו אלהי אברהם ויצחק ויעקב או אלהי ישראל עבור הניסים ונוראות הנפלאים שנעשו לאבות העולם למעלה מהטבע אברהם ניצול מכבשן האש וכדומה וכמ' נסים נעשו לאבותינו ביציאת מצרים ובים סוף ונפלאות שהיה להם במדבר כי הכל יראו על ידו כי אין קדוש כה' ואשר לו הכח והממשלה בעליונים ובתחתונים לעשות בהם כרצונו וזה פי' הפסוק ואהבת את ה' אלקיך שתאבה את זאת שה' המהוה את כל ומעלה אותם מטבעם הוא יהיה אלהיך שיהיה שמו נקרא עליך כמו אלקי אברהם ועל ידך יתגדל שמו ויוודע גדולתו בעיני הבריות ומפרש הקרא במה תוכל לזכות לזה ואמר כשתעבוד אותו ותעשה תורותיו ומצותיו בכל לבבך ואמרו חז"ל (משנה ברכות נ"ד ע"א) בשני יצריך ביצ"ט וביצה"ר ואף אם היצה"ר יראה לך חלישות כח ושבירת הלב ע"י עשיות תורה ומצות לא יחוש על כוחי גופו ויעבדהו יותר מכחו וטבע' ובכל נפשך אפילו כשהוא נוטל את נפשך תקיים בעצמך אומר לנפשי שחי ונעבורה ומכ"ש בכל מאודך בכל ממונך) וכל חפציך לא ישוו בה לעזוב את מצות ה' עבור קימוץ ממונך אם כה תעשה אז ה' בחי' הוי' המהוה את כל הוא יהיה אלהיך שהנהגתך יהיה ע"י לא בבחי' אלהים שגי' הטבע רק בלמעלה מהטבע ושמו הגדול יהא נקרא עליך כמבואר ואחרי שבארנו כל זאת יתבארו כל הדקדוקים על נכון כי הנה אמרו רז"ל (מנחות פ"ו ע"ב) על פסוק מחוץ לפרוכת אשר על העדות וגומר עדות היא לכל באי עולם שהשכינה שורה בישראל מאי עדותה אמר רבא זה נר מערבי שנותנין בה שמן כמדת חברותיה וממנה היה מדליק ובה היה מסיים והוא כי חפץ ה' להראות חיבתו על עם בני ישראל וע"כ הפליא נפלאותיו הגדולים בנר מערבי שהי' נותן בה שמן כמדת חברותיה וממנה היה מדליק ובה היה מסיים כדי שידעו ויראו ויבינו כל העול' שהשכינ' שור' בהם ומתנהג עמם למעל' למעל' מטבע העולם והנהגת' בשם ה' המהוה ומשדד את המערכת בשבילם ושמו גדול נקרא עליה' אלהי ישראל שמו ולמען יתקיים בהם והיה כי יראו כי שם ה' נקרא עליך ויראו ממך כי כיון שהנהגתם בשם המהוה את כל ובשידוד כל טבע העולם ומזלות השמים מי הוא אשר לא יירא ויפחד מהם וכל הגוים כאין נגדם וכאפס ותהו נחשבו ואך להעשות להם דבר נפלא כזה צריכין המה מקודם לעשות מעשיהם בקדושה ובטהרה ובטרחא רבא ויתירה למעלה מטבע העולם ולהשוות מעשיה' למעשה משה רבינו ע"ה שאמרז"ל (ילקוט רמז רפ"א) על פ' וירד משה מן ההר אל העם מלמד שלא היה משה פונה לעסקיו ולא היה יורד לתוך ביתו אלא מן ההר אל העם וזה שאמר הקב"ה למשה אחרי שרצוני לעשות במצוה זו נס נפלא לישראל שיוכר חיבתם לעיני גוים רבים לכן אתה תצוה את ב"י ויקחו אליך שהקיחה שלהם יהי' בבחינ' שלך שישוו מעשיהם ומעשיך בזה בקדושה ובטהרה וזיכוך המחשבה שיהיו ראוים לעשות להם נס וגם להטריח עצמם בטרח' יתיר' להיו' כתית למאור כותשו במכתשת ולגרגרו בראש הזית ומזה השמן יהיה למאור כדי שעי"ז אוכל לשלם להם גמולם בראשם. להעלות נר תמיד נ"ר דייקא שנר א' יהי' דולק תמיד כל היום וכל הלילה כדי שידעו הכל כי יש ה' בישראל גדול שמו. ולכן למאור ולא למנחות. כי דווקא בזה נצטוו לטרוח בטרחא יתירה למעלה מהטבע כדי שיעשה נס עי"ז. וע"כ אמר הכתוב הנה עוד חיבה יתירה נודעת להם בזה. שלא יהי' נס הזה בהסתר לב"י לבד רק כל באי עולם יעידון ויגידין בזה. וע"כ צויתי לקבוע מקום למנורה באוהל מועד. מה שראוי הי' לפי מעלת המנורה הטהורה שאל מול פני המנורה שלמטה יאירו שבעת הנרות העליונים כאשר נבאר להלן להיות מקומה לפני ולפנים במקום ארון הקודש אך ששם לא הי' הנס נגלה ונראה לעין כל. כי אין רשות לבוא שמה רק הכהן גדול לבד. ומאין היו כל באי עולם יודעין מחיבת ישראל. ואפשר גם מחוסרי אמנה מב"י לא היו מאמינים בזה. לזה קבעתי את המנורה באוהל מועד. ומחוץ לפרוכת מה שראוי הי' להיות מבפנים לפרוכת. והטעם לזה כי הוא אשר על עדות כי הוא נעשה למען שיהי' עדות לכל באי עולם אף לא"ה שאינם מאמינים כלל לכן ניתנה במקום רבים וכולם ראו מפעלות ה'. הן הכהני' ששם מקו' רגלי הכהני' והן כל הבאים לעזרה מעם ישראל או הנכרי שיבוא מארץ רחוקה כמאמר שלמה וגם אל הנכרי אשר לא מעמך ישראל הוא ובא מארץ רחוקה וגומר עד ובאו והתפללו אל הבית הזה כולם ראו אותם מפתחים המכוונים לאוהל מועד. ע"כ אמר יערוך אותו אהרן ובניו מערב ועד בוקר לומר תן לה מדתה. פי' כי לא על מדת החסרון לבד הקפיד הקדוש ברוך הוא שלא יפחות משיעורה אלא אף על מותר השמן הקפיד שחליל' לו ליתן בא' הנרות יתר במדת חברותי' ובבל תוסף קאי. בכדי שלא יאמרו האומות ואינם מאמינים בנסי ה' שאהרן נותן שמן יותר בנר מערבי וע"כ דולק יותר. וע"כ יערוך אותו הכוונה על נר מערבי שגם אותו לא יערוך רק שיעור שיהיה דולק מערב ועד בוקר כמדת חברותיה. ואז יודע שמה שדולק יותר מהם הוא עבור שהוא לפני ה' כמו מז"ל [מנחות צ"ח ע"ב] שנר מערבי נקרא לפני ה' בחי' המהוה את כל וע"כ היה דולק מעת לעת שלם שלא בטבעו. ולכן אמר אשר על העדות ולא ארון העדות כי קאי על נר מערבי שהיה עדות לישראל שהשכינה שורה ביניהם ולכן היה דולק לילה ויום. ועתה חזר הקרא לכללות הענין להזהיר לב"י שיתנהגו תמיד בדרך הזה. וממילא כך יתנהג עמם בלמעלה מהטבע. וע"כ אמר חוקת עולם היא לדורותם. שבכל דור ודור אעשה להם נסים נגלים כזה להראות חיבתם להם למעלה מטבע המזלות. ורק שהחוקה הזאת היא מאת בני ישראל. כפי הנהגתם הטובה כן הנהגתי עמם לעשות עמהם טובות וברכות הן בהטבע והן אף למעלה כמבואר בדברנו היטב. ואחר שבארנו כל זאת אשר ממש השוה התנהגות הקב"ה עם האדם כאשר האדם מתנהג עמו. יובנו פסוקי בחוקותי על נכון כי הנה ידוע שכל עשיית מצותינו שצונו בוראינו ית'. העיקר בו הוא המחשבה של המצות והוא החיות הפנימי והמחשבה של המצוה. ואל"כ הוי כגוף בלא נשמה. ונקרא רבים חללים הפילה. פי' כמו אשה המפלת נפלים והוא גופים בלא נשמות כן אלו העושים המצות בלתי כוונת המחשבה שבה נקראים בדמיון הפלת נפלים שהוא גוף בלא נשמה כאשר נבאר אי"ה [בשורש השביעי ענף א']. אך הנה שתי מחשבות טובות יש בזה אחת משובחת מחברתה. האחת המשובחת היא היודע בטוב המצוה ובמעלתה אשר בה ושם עלי' שם ה'. ויודע בנפשו איך ששם ה' נקרא על כל מצוה ומצוה במנין ובמספר. וע"י זה האור. אור שם ה' חופף על גוף המצוה. כמו האתרוג שהוא פרי מפרי העץ וכשלקח אותו למצוה ושם מחשבתו עלי' לשם ה' נתעלה גוף האתרוג למעלה עבורו. ונעשה כמו מי שלוקח חתיכת כסף או זהב וחוקק עליו צורת המלך שעי"ז נתעלה חתיכה הזאת למעלה ששם המלך נקרא עליו. כן האתרוג ע"י מה שלוקח אותו למצו' ושם מחשבתו עליו לשם ה' נתעלה גוף האתרוג למעלה ששם ה' נקרא עליו וכן היודע מעלת חוטי הציצית איך שנתעלו למעלה להיות שם ואור פני מלך מ"ה הקב"ה נקרא עליהם כידוע בכל מצוה ומצוה. ולכן נק' עוש' מצוה עוש' פי' תיקון ע"ד ובן הבקר אשר עשה שהוא מתקן את הדבר שנעשה מצוה. כגון האתרוג או אילן הסכך או חוטי הציציו' ועוד פרשיות התפילין להיות מעתה נחקק עליו שמו של ממ"ה הקב"ה והשני' מי שאין לו ידיעת בית רבו בזה ואין מכוין בהמצו'. כי אם שעושה אותה לשם ה' לקיים מצות בוראו שצוהו בזה גם זאת הקב"ה ברוב חסדיו מקבלו אם יעשה למען שמו באהבה וזה שאמר הכתוב אם בחוקתי תלכו בעת שתלכו בחוקתי ותעשה אחת מהמצות שצויתיך ומחשבה זאת צפון אתך האחד שמצותי תשמורו שאתה שומר אותם מאחר שהם מצותי. או שאתה זוכה לעלות במחשבתך למעלה היתיר' להיות נתברר אצלך מעלת המצוה. במה שאתה עושה ומתקן את דבר המצוה בזה ששמי תחול עליו ע"י מחשבתך הטובה: וזה ועשיתם אותם שתעשה ותתקן את גוף המצוה כנזכר. ע"כ מדה כנגד מדה אמר הקב"ה שכן אני אעשה להנהיג אותך אחר הנהגתך כי גם במתת אלהים כן. לפעמים נעשה הגוף בלא נשמה כדרך מ' רז"ל (ראש השנה ט"ז ע"ב) על פסוק עיני ה' אלהיך בה וגומר. עתים לטובה עתים לרעה עתים לטובה כיצד הרי שהיו ישראל רשעים גמורים בראש השנה ופסקו להם גשמים מועטי' לסוף חזרו בהן להוסיף עליהן א"א שכבר נגזרה גזירה אלא הקב"ה מורידן בזמנן על הארץ הצריכה להן עתים לרע' כיצד הרי שהי' ישראל צדיקים גמורים בראש השנה ופסקו עליהן גשמים מרובין לסוף חזרו בהן לגרוע מהן אי אפשר כו'. אלא הקב"ה מורידן שלא בזמן על הארץ שאינה צריכה להן ושולח בה את המאירה ומורידן לימים ולמדברות שנאמר ציה גם חום יגזלו מימי שלג וכו' ע"כ הרי לפעמים אף כשמוריד הטל ויהי גם הגשם על הארץ. מ"מ לא ירד הטל לברכה ובהגשם יהיה המאירה מצויה בו לירד שלא בזמן ומקום הנצרך להם והכל מחמת שטוב הברכה עליונה שהוא החיות הנשמה אין בו. אך כשאנו עושין המצוה בגוף ונשמה בשתי המחשבות הטובת שהזכרנו: אז גם הקב"ה יתן בתוך הגוף הברכה. עוד נשמתו בו להיות העולם מתברך על ידו. ונתתי גשמיכם בעתם בעת שיהיה ראוי לברכה. ונתנה הארץ את פריה. פריה הראוי לה שהוא טעם עצו ופריו שוה וכמאמר רז"ל (כתובות קי"א ע"ב) עתידה ארץ ישראל להוציא גלוסקאות והכל מטעם שצויתי את ברכתי בתוך גוף הדבר שאתן לכם. מטעם הנהגתי אחר הנהגה שלכם. וכשם שאתם עושים מצותי בגוף וטעם שבה. כך אעשה לכם: לברך אתכם בגוף ונשמה. וגם ואכלתם לחמכם לשובע שיהי' זו גם הברכה שאוכל קמעא ומתברך במעיו והכל מטעם שטוב הברכה עליונה שרוי בה:
ד. וזה נמי פי' הפרשה של והיה אם שמוע תשמעו אל מצותי אשר אנכי מצוה וגומר. פי' שתשמע ותאזין בעת עשיית המצוה שאנכי הוא כנזכר לעיל שהוא המחשבה הקטנה או יותר מזה לאהב' את ה' שתעשה המצוה ביתר שאת לכווין בה אהבת הבורא ית' וליחד שם ה' עלי' כי אהבה גי' אחד. ובזה הוא תיקון המצוה שתעל אותה לעטרה על ראשו לכן גם אני אעשה זאת ונתתי את מטר ארצכם בברכה דהיינו בעתו כנזכר למעלה וגם תתברך בברכת ואוכל קימעא ומתברך וזה ואכלת ושבעת פי' אף מעט שתאכל תשבע בו. דאם יאכל הרבה אין צריך הקרא לומר ושבעת כדברי הילקוט שהבאתי לעיל אלא אף גם זאת בברכה הכתוב מדבר:
ה. ואל הדרך זו רמז הקרא מה ה' אלהיך שואל מעמך כי אם לירא' וגומר ולאהבה וגומר ומסיים וטוב לך. הוא כאשר נבאר אי"ה (בשורש השביעי) שאהבה ויראה היא פנימיות של כל התורה והמצות. והוא בחי' אנכי ולא יהיה לך שמפי הגבורה שמענו. לכן מה ה' אלהיך שואל מעמך היינו כל התורה והמצות. אינו מבקש מאתך כי אם ליראה ולאהבה שיהיו נטפלין ליראה ואהבה שהמה הפנימיות שלהן. אבל בלא דחילו ורחימו לא לכלום נחשב וע"כ אמר כשתקיימו את זאת לעשותן עם החיות שלהן אז וטוב לך שהטוב הזה הוא לך לעצמך. שבזה יהיה טוב לך בהשגת פנימיות הברכה:
ו. וזה שאמר הקרא ח"ו בהיפוך ואבדתם מעל הארץ הטובה פי' שתאבדו הטובה שהיא הברכה מעל הארץ: אף אם יהיה הדבר המצטרך: אך לא בטובה: כדרך הגשם לא יהיה לברכה ולא בעתו ואין עושה פרי ח"ו וזהו והאדמה לא תתן את יבולה. פי' האדמה בעצמה אף אם יהיה עלי' הגשם לא תתן את יבולה מחמת מניעת הברכה בתוך הגשם:
ז. וזה כוונת הקרא (מלאכי א') אם לא תשמעו ולא תשימו על לב לתת כבוד לשמי וגומר וארותי את ברכותיכם. ולכאורה לשון וארותי את ברכותיכם אין לו פי' היאך שייך לקלל את הברכה. ורש"י זללה"ה נדחק שם בפי' אכן יכוין הכתוב למה שאמרנו שלפעמים אף אם יורד הברכה לארץ אבל אין הטובה שהוא חיות הברכה נמצא בה והוא עבור שאנו עושין מצותינו בלתי חיות ואהבה המצוה. וזה אם לא תשמעו וגומר: לתת כבוד לשמי כלומר ואף אם תעשו המצוה כשלא תכוונו בה לכבוד שם ה' באהבה ושיהיה שמי נחקק על המצוה שזהו כבודי שיתגדל ויתוודע שמי אף בכל דברי ארציות התחתונים. אז ח"ו וארותי את ברכותיהם אף בהברכה שירד בכם יהיה הקללה מצוי' ולא יתן זרע לזורע ולחם לאוכל וח"ו לרזון יהיה ולא לשובע הכל עבור שאינכם שמים על לב לעשותה בכל לבבכם לאהבה את שמו ולעבדו בחיות ונר מצוה. וזה ולא תשימו על לב. ואך להיפוך בברכה יהיה וטוב לך שהטוב ופנימיות יהיה לך הכל כמבואר:
ח. ולזה רמזו חז"ל (תענית כ"ג ע"א) על פסוק ונתתי גשמיכם בעתם. דבר אחר בעתם בלילי רביעית ובלילי שבתות שכן מצינו בימי שמעון בן שטח שירדו להם גשמים בלילי רביעית ובלילי שבתות עד שנעשו חטים ככליות ושעורים כגריעני זתים ועדשים כדנרי זהב וצררו מהם דוגמא לדורות להודיע כמה החטא גורם שנא' עונותיכם הטו אלה וחטאתיכם מנעו הטוב מכם ע"כ. ופי' רש"י שכן מצינו: כלומר ושמא תאמר אין סיפוק בגשמים של ב' לילות בשבת מצינו בימי שמעון בן שטח וכו' הרי שאף אם הגשמים מועטין אם טוב הברכה שרוי בה הכל נעשה יפה במעט שלא כדרך טבע הארץ. ולכן הביאו על זה הפסוק עונותיכם הטו אלה וחטאתיכם מנעו הטוב מכם הטוב דייקא שהוא הטוב והברכה עליונה היורד על הגשם להתברך הארץ ע"י:
ט. ולכל דברינו אלה כוונו חז"ל (תענית ח' מ"א) אמר ריש לקיש מה דכתיב ועצר את השמים בשעה שהשמים נעצרים מלהוריד הטל דומה לאשה שמחבלת ואינה יולדת. והיינו דאמר ריש לקיש משום בר קפרא נאמרה עצירה בגשמי' ונאמרה עצרה באשה וכו' עד מאי דכתיב אם לשב' אם לארצו אם לחסד ימציאהו. אם לשבט בהרים וגבעות אם לחסד בשדות וכרמים כיוונו לדברינו שהורדת הגשמים כשהוא שלא בטובה שיורד להרים וגבעות דומה לאשה שמפלת נפלים כי שניהם הם גוף בלא נשמה בכל דברינו שבארנו עד כה:
י. ובזה היה אמירת משה רבינו ע"ה מה שאמר להקב"ה הצאן ובקר ישחט להם. אם את כל דגי הים יאסף להם וגו' שעמדו כל המפרשים בזה ולדברינו הנזכרים היה אמירתו בדרך שאלה באיזה האופן אתה רוצה לתת להם בשר לאכול אם בדרך שצאן ובקר אחד ישחט להם ומצא להם. כי תצוה את ברכתך בו שיהיו אוכלין קימעא ומתברכין להיות שבעים מהמעט שאכלו. וכמעשה דאלישע (מלכים ב ד׳:מ״ג) שאמר לו משרתו מה זה לפני מאה איש והשיב כה אמר ה' אכול והותר וגם כאן אתה רוצה להנהיגם בדרך הזה. שצאן ובקר א' ישחט להם וימצא להם. אם בדרך את כל דגי הים יאסף להם. שתתן להם הרבה לאכול ולשבוע ואף אותן אשר במים מתחת לארץ תוכל לאסוף להם כי בידך הכל. ואך לא כן היה עבור ששאלו שלא כהוגן לא היו ראוין לברכה זו. והשיב לו הקב"ה היד ה' תקצר אם אתן להם בדרך זה שצאן ובקר א' ימצא להם יסברו שקצרה ידי מלהושיע להם ברכות הטובה למלא להם משאלות לבם לתת בשר לכל העם הזה במדבר לכן עתה תראה וגו':
יא. והנה על העשיה הנזכרת מה שהאדם עושה ומתקן את המצוה נקרא עשיית המצוה פי' שעושה ומתקן את המצוה כמו אומן העושה מזהב או כסף כלי נאה ומשובח. שכל רואה אומר אומן זה עשה לי את הכלי הלז. אף שגוף המתכת לא עשה האומן. אעפ"כ נקרא על שמו הדבר שתיקן ועלה אותו לשבח כלי. וזה פי' ועשה להם ציצית: בדרך עשויה הזו שמתקן להחוטין להיות בהם מספר כל המצות וששם ה' עליו כידוע לאיזה אור זכו החוטין אל מאור קדושת שמו ית'. ושנעשו ונתקשרו בארבע כנפות בגדו להיותן למצוה למזכרת טוב לאדם בכל צד שיפנה יזכור במלך חי עולמים ב"ה. ואמר עוד הכתוב הנה עוד יותר גדולה ומעלה להציצית אלו. ונתנו על ציצית הכנף פתיל תכלת שאמרו ז"ל (מנחות מ"ג ע"ב) מה נשתנה תכלת מכל מיני צבעונים מפני שהתכלת דומה לים וכו'. עד שעולה לדוגמת כסא הכבוד ומאחר שהצמר עלה עי"ז למעלה וגדולה זו. ע"כ נקרא ועשו להם ציצית שתקנו זה בבחי' עשייתם להיות מהם דבר משובח ומפואר לעדי עד:
יב. ואחר כל הדברים האלה שבארנו עד הנה יתפרשו פסוקי בהעלותך שהתחלנו בביאורם. כי נתקשו המפרשים בפירושן. א' מה שאמר אל מול פני המנורה יאירו שבעת הנרות מה הוא פני המנורה. ואם קאי על נר אמצעי לא ישארו רק ששה נרות שיאירו למול פניו ולמה אמר שבעת הנרות. גם אומרו ויעש כן אהרן להגיד שבחו שלא שינה. וכי זה הוא שבח לאהרן כהנא רבה שעשה מצות ה'. ועל כולם יפלא כתיבת מעשה המנורה כאן שסיים וזה מעשה המנורה מקשה זהב וגו'. וכבר היא כתובה ומפורשה פעמים בצוויה ובעשיית' ולמה כתבה זה שלישים. אכן יתכן לדברינו הנאמרים למעלה כי הנה בעשותו האדם מעשה התורה והמצות כאשר בארנו במחשבה טובה ונכונה. ובפנימיות המצוה שהם יראה ואהבה. אז המצוה הזאת פורחת לעילא ומעוררת להאיר נגדה מלמעלה באור הזך והבהיר. ואור השפע והברכה ממקור העליון וכדרך מאמר רז"ל (מ"ר במדבר פ' ט"ו) שאמר הקב"ה נרי בידך ונרך בידי אם אתה תשמור את נרי וכו'. ופירושו שתשמור להדליק את נרי שתהיה עבודתך עבודת ה' בעסק התורה וקיום המצות. בחיות ואור ובגודל החשק ואהבה ויראה שבה. אז נעשה בדרך המשל כשאדם מעמיד נר דלוק נגד המראה הזכה הנעשה מכלי זכוכית הזך נראה לו נגדו נר ואור מהמראה. אבל אם יעמיד נר כבוי שלא הדליק אותו נגד המראה. וירצה שיאיר לו אור הנר מן המראה מה שדרך להתחזות במראה בעת שהנר דולק נגדו לשטות גדול יחשב. כן הוא אם בעשיית המצוה מדליק את הנר מצו' בחיות ואור. וחשק אהבה שבלבו לעשות שליחות המקום ב"ה וב"ש אשר נורא ונשגב שמו לבדו בכל העולמות עליונים ותחתונים: וחפץ באהבת אדם הזה ובעבודתו ואבה שבח ותהלה מאיש קרוץ מחומר להיות לו נ"ר מעבודתו יותר מכל מלאכי מעלה כמאמרם ז"ל (חולין צ"א ע"ב) ובזוכרו את כל זאת מוסיף אהבה למקום ב"ה ותצמא נפשו ויכמה בשרו לעשיות מצותיו בכל לב ונפש. ויירא ויפחד משפלותו ודלותו וקלותו: וימצא עצמו שהוא ככלי מלא בושה וכלימה רק וחסר. ויודע שהוא בריה קטנה שפלה אפילה עומדת בדעת קלה ומעוטה לפני תמים דיעות. ואם כה יעשה מעורר ג"כ למול מצותו למעלה אור הזך והבהיר להאיר עליה באור החיים אבל אם יעשה את המצוה ולא ידליק את נר החיות שבתוכה ודאי שלא יעורר נגדה אור בהיר בשחקים. ולזה אמר הכתוב בהעלותך את הנרות שתעלה אותם למעלה כנאמר בדברינו אצל ועשו להם ציצית. ותהא הלהב שבלבך עולה מאליה בגודל חיות ואור: אז תזכה שאל מול פני המנורה שתדליק למטה. יאירו נגדה שבעת הנרות העליונים הידועים. שרומזים לשלימות כל הברכות. והשפעת שבעולם בבחינת שבעה ושבעה מוצקת לנרות ומה שאמר יאירו שבעת הנרות ולא אמר שבעה. לרמז על הרבה שביעיות. כנרמז בפ' בחקותי שבברכות מספר ומונה והולך שמונה ועשרים ברכות. והם נגד ארבעה פעמים שבע הנכתב בקללות. ואפשר שמורה על שבע ברכות שבכל עולם מד' עולמות אבי"ע: וזה רמז כח מעשיו הגיד לעמו שממשיך להם מכ"ח ברכות שבארבע עולמות לכן אמר שכל השבעת הנרות יאיר עליך. אחר שתאיר את הנר מצוה שבהם ותעלה אותם להדרגא ששם ה' יקרא עליהם. כנזכר בדברנו הנאמרים למעלה. ועי"ז שיבח הכתוב את אהרן ואמר ויעש כן אהרן שאהרן תיקן כן בהדלקת הנרות להשרות עליהם שם ה'. ופעל ועשה כן למעלה שהאירו נגד המנורה הטהורה שלמטה שבעת הנרות העליונים הידועים ליודעי חן והכל לנחת רוח למי שאמר והיה העולם:
יג. ואף כי מאמר הקרא אמת שכן נמצא בהולכי לפני ה' ובצדיקים שיודעים לכוין כל זאת. אך מה נעשה בהמון העם שעושין מצותיהם כמצות אנשים מלומדה עבור חסרון ידיעתם ברזי התורה ואהבת ה' ואיך יזכו גם המה שיקובל עבודתם לנ"ר הזה. אך הנה ידוע דברי רז"ל (מ"ר ויקרא פ' ו') על פסוק ולקחתם לכם ביום הראשון פרי עץ הדר וז"ל פרי עץ הדר אלו ישראל מה אתרוג יש בו טעם וריח כך ישראל יש בהם בני אדם שיש בהם תורה ויש בהם מעשים טובים. כפות תמרים אלו ישראל מה התמרה הזו יש בו טעם ואין בו ריח כך יש בהם בישראל שיש בהם תורה ואין בהם מעשים טובים וכו' עד ערבי נחל אין בו לא טעם ולא ריח. וכך יש בהם בני אדם וכו' ומה הקב"ה עושה להם אמר יוקשרו כולם אגודה אחת והן מכפרין אלו על אלו. ואם עשיתם כך אותו שעה אני מתעלה וכו' ע"כ: הרי שאחד מעלה את חבירו ונעשה הקשר שלם מתתא לעילא: וחסדי אל ית' היות שטוב לפניו יחוד עמו ב"י זה עם הגדול ממנו וזה עם הקטן ממנו כשמתקשרין עצמן בקשר אמיץ וחזק באהבה כולם נעשים אהובים לפניו. ועי"ז נתקשר למעלה עולם בעולם עילא בתתא ותתא בעילא. וזה רמז ממעשה המנורה שהיתה מקשה אחד ירכה ופרחה גביעיה וכפתוריה להורות על ד' דרגת בני ישראל וקשירתם זה בזה הדרגא התחתונה הנקרא ירך לדרגא עליונה שבה: לכן בזה תבא לידי קבלת ברכה הכוללת מכל העולמות ונקרא בכלל שבעת הנרות. ויאירו כולם נגד עשיית ב"י בהתורה ומצוה שלהן:

Chapter 2

ידבר אשר גם בשמי השמים העליונים כן נעשה כאשר אנו עושין מעשינו על הארץ בדרך ה' צלך וכצל ימינו עלי ארץ שבארנוהו לעיל (בתחילת השורש). ובו ט עלים:
א. ואחר שבארנו כל הדברים הנזכרים. אנו מדמין כל זאת לכאן שע"י מעשה הסרת הס"א מעלינו מכל וכל כמבואר בשני שרשי' הקודמים. נעשה מעשה נגד זה במרום ושמי השמים העליונים הסרת הדינים להיותן נהפכין לרחמים וכוונתינו בזה: שחוץ מבחי' השלום בפמליא של מעלה הנעשה במדת היסוד אשר בו העברת הדינים והחסדים ובו נמתקים כמו שבארנו בשורש הקודם. אף גם מדת ההוד הידוע ליודעי חן. שהוא מבחי' הגבורה. הוא עצמו נמתק ונכלל בחסד כמו שכתבנו שם שכללות כל העשיות שבלילה זו הכל מורים על המתקת הדינים ע"ש ולכן כתב (בפע"ח שער סעודה דליל שבת פ"ב) בכוונת הקידוש שהעיקר לכוין שיהיו נמתקים החמשה גבורות הנרמזים בחמשה אותיו' אלהים. כי מאחר שאנחנו עושין מעשה כזה להסיר מאתנו הס"א. ולפשוט ולהשליך בגדי חול מעלינו. כן נעשה ג"כ בקדושה עליונה נגדינו ענין הזה בהפיכת הדין לרחמים. ולהיות נמתקים: ועבור זה תקנו רז"ל לתבל את המצוה הלז לקדש על היין: וסמכוהו אקרא זכור את יום השבת לקדשו: זכריהו על היין כדאיתא בגמר' (פסחים ק"ו ע"א) וכפי חלוקת דיעות הפוסקים בזה. שלר"ת וקצת רבוותא אם אין לו יין לא יקדש כלל: ואף שרבו הדיעות שאם אין לו יין יקדש על הפת מ"מ הכל מודים שחיוב גדול להדר דוקא אחר יין שיקדש והטעם לשבח בזה הוא. מאחר שבא להמתיק את הדין ולהפכו לרחמים. צריך להיות דוקא ע"י דבר המשמח את אלהים ואנשים: וכמאמר הקרא ויין ישמח לבב אנוש. כי המתקת והעברת הדין נקרא חדוה ושמחה. ולכן פת שאמרו עליו רז"ל (ברכות ל"ה ע"ב) נהמא מסעד סעוד שמוחי לא משמח הוא מאוחר לקידוש אחר שאין לו יין. רק מדוחק יקדש על הפת. הכל מטעם שיהיה מצות הקידוש שהיא המתקת והעברת הדין בענג ושמחה מתובל במתק הטעם שמחת הלב: להשכילך בינה שתבין ענין זה. אקדים לך מה שכתוב (בסידור האר"י) בענין ימי הפורים וז"ל פורים בהוד ענף בינה וכן סוד היין וכו' ולכן השמחה הוא ביין. ויובנו דבריו על פי מה שכתוב בשערי אורה (שער ג' וד') וז"ל והסוד שנקרא הוד הוא בהיותו מתלבש במדת הגבורה: ובו כח להשפיל האויבים ולהציל אוהבי ה' והסוד והודו נהפך למשחית ולפי שהוא מקום עשות הנסים והנפלאות לכן אצל מקום זה נאמרה ההודאו' כו'. בסוד יודו לה' חסדו וכו'. ולפי שהוא מקום ההודאות אחז"ל צריך לכרוע במודים ע"כ: ולשם זה נכון לכנות נס הפורים בשם בחי' מדת ההוד. ע"ש כח מדת הגבורה שבו להשפיל שונאי ה' ולהגביה אוהבי שמו ית'. וכשאנו באים להודות לשם ה' על זה. ולהיות הימים האלה נזכרים ונעשים שגם עתה יומתק בחי' גבורת מדת ההוד עלינו. ויוהפך על ראש שונאי ישראל לעשות נקמה בגוים. ולהצילנו מכל הקמים עלינו. אנו אומרין השירה על היין הרומז על בחינתו. וכדי שיהיה המתקתו בדבר המשמח אלהים ואנשים ובחדוה ושמחת לב וזה הוא ממש כוונת הקידוש על היין דווקא. על שם שעתה הוא תיקון מדת ההוד ענף בינה ויין המשמח רומז על בחי' זו. וע"י יהיה ההמתקה נעשה יפה בענג ושמחה וחדות אלהים ולזה אמרו רז"ל (פסחים ק"ד ע"א) שהיין גורם לקידוש שתאמר פי' שגם ידו וחלקו עם דברי הקידוש שמחמתו בא מעש' הקידושין של קידוש היום בהעדפה יתירה ומתובל במתק טעם:
ב. ואנחנו עם ב"י ההולכין בעקבות חכמינו ז"ל. אשר גילו לנו כל העתים והזמנים. שכל דבר חפץ נעשה בו. וגילו את אזנינו בזה שענין הקידוש הוא המתקת ה' אותיות אלהים. עבור זה מוסיפין אנחנו עוד לעשות דבר כזה. והוא כי הנה ידוע שמצות תיקון השיר שהיו הלוים אומרים בבהמ"ק הוא ג"כ מטעם הלז. עבור שהלוים שורשם ונשמתם לקוח מפי הגבורה שהוא בחי' הדינים ומשמאלא חדוה משתכח כידוע ליודעים לכן נותן להם כח השירה בפיהם. כדי שעל ידי השבח והשיר שהיו משבחין ומזמרין בכנור וקול זמרה לפני המלך ה' יהפך ויומתק יסודם ושורשם אשר לקחו משם. להיות הגבורו' נמתקים בגודל יופי כח השירה להיות רחמים: ומזה מוסר השכל לבעלי השיר המשוררים אשר נתן להם שמו הגדול ית' מתנה טובה לשיר בקול נעים לפניו להללו ולשבחו ולספר הודו בגודל הידור ונעימות רב לכבד ה' מגרונו הכל הוא דוגמת הלוים להיות ממתיקין את בחי' הגבורות להפכם לטוב. אם רצונם באמת למען שמו באהבה. אבל כשהם מהפכין רצונו של מקום ח"ו ואין עושין לשם ה' כי אם להיות להם לתפארת ולשבח בעיני הבריות להיות מכבדין אותן אנשים ונשים ולקבוץ הון עי"ז. מה מאוד היה שתיקתו יפה שלא להשמיע קולו ברבי' כי ח"ו עי"ז מתגבר כח הדינים בעולם על מדת הרחמים והעולם נידון בדין ונעשה כדוגמת משל החובת הלבבות למלך שנתן חרב לעבדו להרוג באויביו והוא הרס עם חרב הזה את בית המלך:
ג. וזה רמזו רז"ל (מ"ר ויקרא פ' ל"ג) בלישנא אי טב לית טב מניה אי ביש לית ביש מניה כי המתנה טובה נקראת על שם הלשון. בדרך ולשונינו רנה. ואי טב לית טב מיניה. כי כח וגבורה בידו להמתיק כל הדינים מעל בית ישראל. ויהפכו על שונאי ישראל לאסור מלכיהם בזיקים וגו' ונעשה הוד והדר לכל חסידיו ע"י מה שמכוין לשורר קול ה' בהדר. וח"ו אי ביש לית ביש מניה. כי ח"ו נעשה ההיפוך והרבה בישותא מסתייעא להיות גורם רעה לעצמו ולאחרים ח"ו. נחזור לענין אשר לטעם הזה תקנו לנו קדמונינו שנוסיף לזה המצוה קידוש על היין. לומר קודם דברי שבחין והודאת למלך הכבוד. ולזמר לפניו בשיר אזמר בשבחין קודם הקידוש. וגם זאת הוא בחינת מיתוק הדינים. כדי להיות שבח ותהלה של הקב"ה עולה למעלה עם מעשה המצוה הלז של קידוש ומבין שניהם יסתייעא מילתא שיהיה ההמתקה בהעדפה יתירה וברוב חדוה ושמחה ומתיקות רב בקדושה יתירה וע"כ אומרין לשון אזמר לרמז ג"כ על המיתוק והעברת הדינים כי אזמר הוא מלשון נותן זמירות בלילה ומלשון זמיר עריצים שהוא ענין חיתוך וכריתה שהוא העברת הדין להמתיקו בחסדי אל. ועבור שבמדה זו הוא בחי' ההודאת ושבחי יה כמוזכר לעיל בשערי אורה שהבאתי שם לכן אומרין שאר השירות ותשבחות להודות לה' כי טוב עתה שכל הדינים נמתקים:
ד. וע"כ נהגו אנשי לבב לומר ג"כ בלילי שבתות שיר השירים אשר לשלמה כי בעת המתקת הדין לרחמים נקרא עושה שלום במרומיו כמבואר בדברינו בשורש הקודם כי הקב"ה עושה שלום בין שני דברים ההפכים דהיינו חסד ודין להיותן יחד בבחי' הרחמים:
ה. ועל זה רמז נעים זמירות ישראל אדונינו דוד המלך ע"ה ואמר השמים מספרים כבוד אל. כי בחי' שמים נקרא על שם אש ומים שנכלל יחד. ולכן אמרו רז"ל (מ"ר שמות פ' כ"ה) כל מה שהקב"ה חפץ לעשות עושה שהכל שלו בשמים וכו'. כשבא ליסר את האדם מן השמי' הוא מוריד שנא' גפרית ואש מן השמי' וכשבא להטיב להם מן השמי' הוא מוריד שנא' לחם מן השמי' וגם למטר השמי' תשת' מים. והכל הוא מטעם שבו הכליל הקב"ה אש ומים שהוא חסד ודין ונעשה ממוזג בבחי' רחמים. אך כשהבריות משנין מעשיהן ונותנין כח בגבורה להתגברות האש שהוא הדין לכן אש מן השמים וכשמהפכין להתגבר מדת החסד אז מטר מים מן השמים. ובעת הממוצע ששניהם משמשים כא' אז לחם מן השמים ועכ"פ בדבר א' ובשורש א' נעשה שני הפכים והכל מכירין שמאל אחד ומקום אחד הכל ניתן ובזה ניכר אחדותו ושלימותו ונק' מלך שהשלום שלו שהשלימות בידו לפעול שני הפכים כאחד ועל כן השמים מספרים כבוד אל שהוא אל אחד ומידו הכל. ולכן בעת המתקת הדינים להיותן בבחי' רחמים ע"י הזמירות והשבחים ומצות המעשיות בקידוש על היין. לו נאה השבח הזה להדרו ולשבחו בשיר השירים אשר לשלמה שמהשיר הזה נעשה בחי' המלך שהשלום והשלימות שלו מכל צד ושלום בכל:
ו. ולזה תיכף בהתחלת מזמור שיר ליום השבת מרומז בר"ת שלמה לרמז ג"כ על זה שעל ידי השיר נעשה בחי' זמר וכריתה להדינים ותיכף נעשה בחי' שלמה שלם בין המדות להיות הדין נמתק בחסד להעשות רחמים:
ז. ומאחר שהזמירות וקידוש היין שניהם יחד רומזים על מיתוק הדינים בישר לנו הכתוב אחר הקרא הנזכר שיר השירים אשר לשלמה למלך שהשלום שלו בעת המתקה ואך אינו ידוע לנו באיזה המתקה חפץ ה' יותר אם המתקה שנעשה על ידי יין הקידוש חשוב יותר או מה שנעשה ע"י שירת פינומו. בשר ואומר מנשיקות פינו בדברי השירה חשוב וחביב לפני הבורא יתברך. בדרך הבוחר בשירי זמרה יותר מהמיתוק הנעשה על ידי יין הקידוש. וזה כי טובים דודיך מיין:
ח. ועל פי הדברים האלה יבוא על נכון דברי רש"י זלה"ה בתורה על פסוק אם בחוקותי תלכו ונתתי גשמיכם בעתם. בלילי שבתות. כי תיבת תלכו מורה גם כן על מיתוק הדינים כדרך שכתב האר"י ז"ל על מאמר הגמרא המתפלל צריך שיחזיר פניו אל הכותל ופי' שיתן פניו שימתיקו החמשה פעמים אלהים הנזכר במעשה בראשית שהם ה' אותיות של אלהים וחמשה פעמים אלהים עולה ת"ל. והמתקת כולם הוא שמו הגדול יתברך הויה העולה כ"ו והמתפלל ומיחד שמות הקדושים כדי למתק אותם צריך שיתן פניו ומגמתו לזה המיתוק שהוא כותל. מספר ה' פעמים אלהים שהוא ת"ל וכ"ו מספר שם הוי"ה ב"ה. בכדי למתק עם הכ"ו הת"ל בחי' ה' אלהים האלו וזה נמי רמז הקרא בתיבת תלכו. שאם אם בחוקותי תעשו אז תגרמו שת"ל יומתק בכ"ו ויהיה נעשה בחי' תלכו ומחמת שהעת המיתוק נתגלה לנו בעת ליל שבת שהוא בקידוש של לילה והשירות והזמירות. לכן אמר רש"י זל"ה עת שתקיימו זאת שע"י חקותי יהיה תלכו הוא לילי שבתות שאז נתגלה לנו שעת המיתוק שבה נעשה יפה וע"י מעשינו השירה ויין קידוש להגביר כח קדושת הרחמים והחסד:
ט. וע"י הבחינות אלו זכינו לדרגת מדת ההוד שבו כל ההודאת והשבחים אף אם היה חס ושלום בבחי' נדת דותה שכתב האר"י ז"ל (בלק"ת פ' מצורע) וז"ל דע כי יש באשה ה' דמים טמאי' וב' דמים טהורים. והם ב' בחי' מנצפך דז"א ובינה וכו' ואלו ה' אותיות מנצפ"ך שלוקחת על ידי בינה הם טהורים שהם גבורות ממותקות וכו'. וכבר ידעת כי הבינה בנה"י שלה הם גי' אהי"ה ביודי"ן ובאלפי"ן ובההי"ן שלשתן גימטריא תנ"ה והוא גימטריא חותם ע"ה שאז גן נעול מעין חתום. וכשהעונות גורמין יונקים החיצונים מגבורת אלו אז נעשית נדת דותה עד כאן. על כן הנה עתה נהפך חדוה להוד והדר שהוא הודיות ושבחים להקדוש ברוך הוא ונתקיים בנו אשר תנה הודך. כי ידוע שהמתק' הגבורות על ידי קידוש היין. כי יין ניתן בשבעים אותיות נגד שבעי' אותיות שיש בד' מילואי הוי"ה וג' מילואי אהי"ה וג' מילואי אהי"ה הוא מספר תנ"ה כנ"ל ונעשה מנדת תנה שנד"ת ע"ה הוא מספר השוה עם תנ"ה ומדוה נעשה הוד להודות לשם ה' ונתקיים אשר תנה הודך:
וכל דברינו הנאמרים ומבוארים בשורש הזה רמז לנו מלך לובש רחמים ב"ה וב"ש בקריאת השם שבת שהוא נוטריקון ש"ירה ב"ו ת"שיר וש"בעים ב"ו ת"מתיק גם ש"לישי ב"ו ת"תקן הכל להורת על השירות שאנו אומרים בעת הקידוש על כי נמתק ונתקן מדת ההוד שהוא שלישי בהמדות ממטה למעלה והמתקתו הוא ע"י יין הקידוש הניתן בשבעים אותיות כמאמר חז"ל. אשר על כן קראנו שם השורש הלזה כך למען היות לאות לכל דברינו בשורש הזה והיה השם הזה לך לזכרון לעשות ולתקן כן כאשר בארנו. והיה אם כן תעשה הקדוש ברוך הוא יערה עליך רוח ממרום להאיר על נפשך ורוחך ושורש חלקיך בעולמות עליונים מקדושת השבת אשר נרמז בו כנ"ל. ושב"ת ב"ו ת"שורר ונזכה שיתרצה הקדוש ברוך הוא במעשינו. ויקובל שירתנו לפניו כשירת הלוים בבית המקדש שיהי' לנ"ר לפני מי שאמר והי' העולם ובזה נשלם מה שרצינו לבאר בשורש הזה:
סליק שורש השלישי. בעזרת ה' אורי וישעי. אליו אתחנן לקיים בי ודברי אשר שמתי בפיך מפי זרעך וזרע זרעך לא ימושו:

שורש הרביעי



Chapter 1

<b>נדבות פי רצה נא יי ומשפטיך למדני</b>
<b>שורש הרביעי</b> זה שמו. נאה לו <b>ש</b>בת <b>ב</b>ו <b>ת</b>רצה
<small>יבואר בו אין שבליל שבת אנו מרוצין ברצוי היפה ונאה לפני הקב"ה בבחי' יפה את רעיתי כתרצה ומצרה נעשה רצה וצהר שהוא מצהיר ומאיר עלינו באורו הגדול כצהרים וגם יתבאר בו ענין מעשה נח עם דורו ותפלת אברהם אל אנשי סדום: ובו שני ענפים:</small>
ידבר לבאר ענין אמירתנו בקידוש היום אשר קדשנו במצותיו ורצה בנו פי' דברי הזוה"ק ע"פ ומיום השמיני והלאה ירצה לקרבן אשה לה' שהוא בגין דיעבור עליהו שבת חד ובו ו' עלים:
א. עין בעין תראה את דברינו בשורש הקודם הענין אשר נעשה בליל שבת בהמתקת הדינים כאשר בארנו ועתה באנו לספר גודל השבח היוצא מבחי' ההמתקה. וכמה הגדיל עלינו לבוא בזה עוד ממעלה למעלה כענין אשר כתבנו שאותיות הדוה נהפך להוד וידוע שזו היא ברכת ה' שממכה עצמה מתקן רטיה ומאותיות הרע עצמה נתהפך לברכה מדוה להוד ומנגע לענג וכל זאת ע"י ההמתקה ולכן אנו אומרין בקדוש היום אשר קדשנו במצותיו ורצה בנו ולכאורה היא לשפת יתר כי זה אשר קידש אותנו במצותיו. הוא מעלה יתירה מאשר רצה בנו. ואך הענין מאשר ידוע שבשלשה מילואים נתמלאים בחי' החמשה אותיות של אלקי. אחד ביודין ב' באלפ"ן ג' בההין. והנה אותן ב' פעמים אלקים שבמילוי יודין ואלפין אורן והמתקתן בהם בפנים כי היוד הוא מקור לכל השפעות וברכות. וכשנפתח המקור הלז נתמלא כל הבית והבנינים כולה אורה ושמחה. ועוד שנתנה בשם ע"ב שורש החסדים וכשנתמלא בה שם אלהים נתמזג תוקף הדין ויתלבן האודם שבחמשה עלי שושנה הרומז לה' אותיות אלקים. וגם האלף שהוא אות ראשונה בשם אהיה והוא פלא העליון היורד מלמעלה להמתיק את כל הדינים ולהיות קרוא עי"ז שם אדני שהוא אדון העולם כי האלף של אדני הוא הממתק את האותיות דין שאחריו וכשנתמלא בה שם אלהים גם הוא כוחו יפה והמתקתו ונפת צופו בתוכו להיות נתמזג בכחה תוקף הדין. אך הפחד ואימת הדין הוא מבחינת שם אלהים המתמלא בההין כי שורש הה' הנה הה' ראשונה שבש' הגדול מיני' דינים מתערין וה' אחרונה היא בעצמה בחי' אלהים: ולכן אין המתקתו עולה כי אם מהמספר עבור שמספרו רצה וברצות ה' דרכי בני אדם ע"י הטבת מעשיה' נתרצה הקב"ה לעמו ישראל ונתהפך להם מצרה שהוא מספר הזה לרצה ועונג להיותן מרוצין ברצוי' לפני הקב"ה וגם הרצה הלז נעשה בחי' צהר להיות מצהיר על עמו ישראל בגודל אור כצהרים ואז ויראו כל עמי הארץ כי שם ה' נקרא עליהם והוא ענין היפוי שיופיים וחינם עולה לפני הקב"ה בעת הרצון שיהיה נעשה ונתהפך מצרה לרצה וצהר. וזהו יפה את רעיתי כתרצה כשיש בך זכות לעשות מתוקף הדין בחי' רצה אז מה יפה את ורעיתי נקראת:
ב. ועבור זה אנו מתפללין בשבת שהוא שעת המתקה הן מצד עצמו והן מצד קצת השבחים והודיה שלנו. שיומתק גם בחי' אלהים הזה שיהי' נעשה בבחי' רצה ולזה מתפללין ואומרין רצה במנוחתינו שיהי' נעשה בחי' רצה ביום מנוחתינו וגם רצה והחליצנו ומבקשין שלא תהיה צרה ביום מנוחתינו רק שאותיות הצרה תתהפך לרצה. וכן הוא באמת שע"י השבח והודיה ויין המשמח של קידוש נמתק בחי' אלהים הזה לרצה שהוא במדת הנצח הידוע ליודעי חן. וזה שאנו אומרין בקידוש היום ורצה בנו כי נעשה בהקידוש בחי' רצה ואז נמתקו ג' מדות נצח הוד יסוד הידועים לבחי' רצה וענג:
ג. ועל פי דברינו זה עולה יפה הטעם המבוא' בזוה"ק (אמור ד' צ"א) על פסוק אדם ובהמ' תושיע ה' וז"ל וחייס על כולא ועביד דינא ברחמי לבסמא עלמא ובגין דאיהו רחמי אדם ובהמה תושיע ה' לכלא בשקולא חדא. אדם ובהמה וכו' אדם ובן שמונת ימים ימול לכם כל זכר. בהמה והיה שבעת ימים תחת אמו ומיום השמיני והלא' ירצה לקרבן אשה לה' בגין דיעבר עלייהו שבת חד והא אוקמוהו עכ"ל. והנה לכאורה לפי הדברים האלו היה ראוי להיות מוכרח לעבור עליו כל יום השבת ובאמת אינו כן דאם נולד הולד בשב' קודם צאת הכוכבים ולשבת הבא' אם נמול בהשכמ' וזריזין מקדימין למצו' תיכף בעלות השחר נמצא שלא עבר עליו כ"א ליל שבת לבד. ואך מטעם הנ"ל דבחי' המתקת רצה הנ"ל נעשה בלילה ע"י הקידוש והשירות והקרא רמז גבי בהמה ומיום השמיני והלאה ירצה פי' שיהיה חל עליו העברת הזמן רצה הנ"ל שירצה לקרבן. ומאחר שזה הוא בלילה ולכן תיכף בהעברת עליו ליל שבת ירצה לקרבן וכמימרא דרבי אפטרקי (בחולין דף פ"א ע"א) הא כיצד כו' יום להרצאה פי' שאינו מרוצה כ"א ביום השמיני ובלילה לא ירצה ואף אם עלה ירד. ולא דמי לשאר קרבנות שפסולין לקרבן בלילה כי שם אם עלה לא ירד. וכאן אף אם עלה ירד כמ"ש (בתוספות שם) והכל מטעם שמוכרח לעבור עליו הליל השבת שהוא הזמן הרצה הנ"ל. ומיום השמיני והלאה ירצה לקרבן אשה לה' ירצה דייקא שנכנס בבחי' רצה כנ"ל לכן כן גבי אדם כשעבר עליו ליל שבת נקרא עבר עליו שבת חד: וכ"מ בזוה"ק הנ"ל לכולא בשקולא חדא. הרי שהוא בשקולא חדא רחמי אדם ובהמה שהרחיב זמנם. והכל הוא להיותן בעת שמתבסם עלמא ברחמי. ובעבור שהביסו' הלז הוא נעשה בלילי שבתות כמבואר לכן שווין בזה אדם ובהמה שירצו לאשה לה' כשיעבור עליהם ליל שבת לבד:
ד. והנה דברי הזוה"ק הלז נוטים לדברי המדרש רבה (כי תצא פ"ו) על פסוק כי יקרא קן צפור וז"ל ולמה התינוק נימול לשמנה שנתן הקב"ה רחמים עליו להמתין עד שיהא בו כוחו וכשם שהי' רחמים על האדם כך היה רחמים על בהמה שנאמר והיה שבעת ימים תחת אמו וכו' וכך נתמלא רחמים על העופות שנאמר כי יקרא קן צפור וכו' ע"כ הרי שעושה הג' מצות אלו מילה ובהמה וקן צפור לרחמי המקום שחס הקב"ה על האדם ועל הבהמה להמתין עד יום השמיני שיגמרו בכל כחם וגם טעם של קן צפור מצד רחמי המקום. ואף שלכאורה הוא נגד טעם הזוה"ק הנ"ל שכתב הטעם כדי שיעבור עלייהו שבת חד ובמדרש כתוב כדי שיהיה בכל כוחו: ואך בדברי הזוה"ק הנז' שכתב בלשונו וחייס על כולא וכו' כנ"ל נוכל לפרש בו וחייס על כולא שאז בזמן רצה הלז חייס על כולא ונותן להם כוחם כמו שמפורש בדבריו (שם ע"ב) בגין לאתישבא בי' ההוא חילא ויתקיים בי' ובמה יתקיים בי' כד ישרי עלייהו שבת חד וכו'. ולבתר דיתקיים ביה ההיא חילא כתיב ירצה לקרבן אשה לה' בקיומא דשבת חד דאעבר עלוי עכ"ל: וממש מכוונים לדברי המדרש כדי שיהיו בכל כוחם. ודברי המדרש ודברי הזוה"ק שוין הן בטעמם שרחמי המקום על בריותיו הן כאשר מפורש בדבריהם ונתרצם עם דברי המשנה (ברכות ל"ג ע"ב) האומר על קן צפור יגיעו רחמיך משתקין אותו הנה למ"ד הטעם מפני שמטיל קנאה במעשה בראשית ודאי דלא סתרי אהדדי ואדרבא מאחר שדעתם באדם ובהמה הוא הטעם מפני רחמי המקום כן גבי קן צפור צריך להיות הטעם מפני רחמי המקום שלא יטול קנאה במ"ב. כי מורה בדבריו שרק על קן צפור הוא טעם הרחמים ולא על האדם ובהמה טעם הרחמים רק כי גזירת הכתוב הן. ולדידיה אם היה אומר ופורט כל השלשה אלו בדבריו קן צפור ואדם ובהמה לכוללן בטעם הרחמים לא היו משתקין אותו לדברינו כנ"ל. ואתי שפיר לדבריו לשון המשנה דנקט דווקא קן צפור לחוד ולא אשמעינן רבותא דאפילו שלשתן ביחד. כי לדידיה אין משתקין כשנקט שלשה בדבריו אבל למ"ד הטעם מפני שעושה מדותיו של הקב"ה רחמים ואינם אלא גזירות וצריך לומר שגזירות הקב"ה היה שיעבור עלייהו שבת חד לא מטעם הרחמים. וממילא לדידיה אף אם היה אומר כל השלשתן ביחד היה משתקין אותו והא דנקט קן צפור במשנה התנא נקט חד וה"ה לאחרינ':
ה. והנה בזה הענין תלוי הפלוגתא של הרמ"א עם הש"ך (בש"ע יו"ד סי' רס"א ס"א) אם טעו ומלו תינוק קודם שמנה ימים אם צריך להטיף ממנו דם ברית ביום השמיני. ואם נאמר דהטעם שמיל' לח' משום גזירת הכתוב ודאי אם מל אין מילתו מילה וצריך להטיף אבל לפי הטעם שהם רחמים. אם היה רחמי הקב"ה כשלא מלו אותו עדיין שלא לצער אותו מכש"כ כשמלו שלא להטיף ביום הח' כיון שכבר מלו אותו קודם הח'. ומזה יש לומר דלמ"ד משום שעושה מדותיו של הקב"ה רחמים. לא קשה לאשמעינן המשנה הני תלתא שכולם טעם א' שאינם אלא גזירות: יש לומר לדידי' דהמשנה אשמעינן רבותא בקן צפור: ולא מבעיא באדם ובהמה דמשתקין אותו דנפק מניה חורבא לדינא דאם כפי מאמרו שהמה רחמי המקום וא"כ א"צ להטיף להנימול קודם ח' ולדידן צריך להטיף וא"כ בודאי משתקין אותו כי היכי דלא תיפוק מניה חורבא לדינא אבל קן צפור אשמעינן ממתניתין דאף לא נפיק מיניה חורבא לדינא מ"מ משתקין מפני שעושה מדותיו וכו' ולדידיה נידוק מהמשנה דלא אמרינן כלל הטעם של קנא' שלא תאמר הא והא איתנהו בי' אבל אי כן לא הוי צריך התנא לאשמעינן אף קן צפור כיון שיכולין מזה לטעות ולומר דגם גבי מילה הטעם משום רחמים כדי שלא יטול קנאה במ"ב ויפוק מניה חורבא לדינא כנ"ל. אלא ודאי שאין בה כלל הטעם דקנאה כי אם טעם מפני שעושה וכו' ולכן הני תרי לא הוצרך לאשמעינן כיון דיכולין לטעות לפי דבריו שלא להטיף דם ברית. אבל גבי קן צפור דלא אתו לידי תקלה כי אם אין קנאה לא יבואו לטעות באדם ואעפ"כ אסור משום שעושה מדותיו רחמים:
ו. ולדברינו הנאמרים לא נוכל למידק מהמשנה הזאת הדין שאינו מפורש בגמ' ופוסקים אם גם בעופות שייך החיוב להשהותן שבעת ימים שירצה לקרבן כי מדברי המדרש נראה פשוט דאינו נוהג דאל"כ למה ליה למנקט רחמי המקום על העופות גבי קן צפור הלא גם הרחמים של שבעת ימים שייך גם בעופות אלא ודאי דאינו נוהג. ולכאורה גם מהמשנה היינו יכולין למידק את זאת דאינו נוהג בהם שבעת ימים דאת"ל דנוהג ל"ל להמשנה למנקט רחמי קן צפור לנקוט בדבר הרגיל בתורים ובני יונה שאסור להקריבן קודם שבעת ימים ואך לפי אשר בארנו אין מקום להוכחה זו די"ל דלעולם נוהג ומה דלא אשמעינן המשנה בזה כי זה הוא פשוט דמשתקין דיוכל ליפוק מניה חורבא לטעות גם באדם ובבהמה שטעם המתנה שבעת ימים. משום רחמי המקום ויבאו לבטל מצות מילה: לכן אשמעינן אף בקן צפור שאין לטעות בזה למילה כיון שלא סבר טעם הקנאה ואפי' הכי משתקין מפני שעושה וכו'. ומה שהביאני לספק בזה אף שלגי' רש"י בחולין (כ"ב ע"ב) מאימתי בני יונה כשרין ופי' רש"י משום דביום ראשון מאוסין הן. ומאימתי כשרין משמע ודאי דלא צריך המתנה שבעת ימים אך הרמב"ם ז"ל היה לו גי' אחרת בגמרא עד מתי כשרין וקאי על עבר זמנן. ואפשר עבור זה לא רצה בגי' רש"י כי מלשונו משמע שצריכין שבעת ימים שכתב בזה הלשון (בהלכות איסורי מזבח פ"ג הלכה ח') מצות עשה להקריב כל הקרבנות ביום השמיני והלאה ולא חילק בין עופות לשארי קרבנות ובודאי היה להרמב"ם ז"ל לפרש דאינו נוהג ומסתימתו ומלשונו כל הקרבנות משמע לכאורה דנוהג: וכן משמע לכאורה ממה דילפינן לכמה דברים שור שור משבת אפשר ה"ה דילפינן לכאן. גם לפי טעם הזוה"ק בגין דיעבר עלייהו שבת חד ודאי אף בעופות שייך זאת. ואך מחמת שהוא הלכתא למשיחא ואין עסקינו עתה מהלכות הללו לא ירדתי לעומק הדבר לצלול במים אדירים להוציאו מספיקו ואמרתי יבוא מי שלבו שלם בדבר ויוציא הדין לאמתו נחזור לענין אשר ברצות ה' דרכי איש ובפרט בלילי שבתות. אז גם אויביו ישלים אתו וזוכה להמתיק גבורת אלהים במלוי ההין לרצה וצהר כאמור:

Chapter 2

ידבר לתרץ את נח הצדיק על מה שלא ביקש על אנשי דורו וגם טעם היש דורשין לגנאי מי הכריחם לדרוש כך: וידוע שאין הכתוב מדבר אפילו בגנות בהמה טמאה ובו ט' עלים:
א. ועל כל אלה רמז הכתוב גבי נח את האלהים התהלך נח והוא כהיש דורשין לשבח שאף בבחינ' האלהים הידוע מדת הדין החזק שהוא במלוי ההין אעפ"כ התהלך נח להחזירם לרצה והקב"ה נתרצה על ידו ועכ"פ הועיל לעצמו לקיים העולם בזה כי על בני דורו לא היה יכול להתרצות וכמו שנבאר לקמן. ואך על עצמו להתקיים העולם על ידו הועיל תמימותו והתהלכותו את האלהים לרצותו שיהי' נעש' בבחי' רצה ואהני מעשיו שנתרצ' לו הקב"ה ואמר לו צהר תעש' לתיב' שיצאת מבחינת צרה כמאמר רז"ל (מ"ר בראשית פ' ל"ד) ויצא מצרה צדיק זה נח שיצא מתוקף הדין שלא יהיה עליו צרה והיפך שיעלה ממנו שצוהר תעשה לתיבה וצהר לשון הארה שתאיר עליך ועל כל אשר בתיבה אתך לחיות זרע על פני כל הארץ:
ב. והנה על דורו השיב לו הקב"ה קץ כל בשר בא לפני הוא בדרך שאמרתי על תפלת אברהם אל הקב"ה במעשה סדום שאמר אולי יש חמשים צדיקים בתוך העיר וגו' למען חמשים הצדיקים אשר בקרבה ואח"כ אמר האף תספה צדיק וגו' ולכאורה מהיכי תיתי לו לומר כן שהקב"ה יכלה הכל וגם מה הוא לשון שהשיב לו הקב"ה אם אמצא וגם אברהם אומר אחר כך אולי ימצאון מה מציאה שייך בזה:
ג. אך הנה אמרתי על מאמר רז"ל (בבא מציעא דף ב' ע"א) ס"ד מאי מצאתיה ראיתיה ולכאורה ק' מה זה היה ההוי אמינא לומר מצאתיה ראיתיה משמע מה ענין מציאה אצל ראיה. והוי אמינא לא שייך כי אם כשיש מקום כזו ע"כ גם כאן היה ה"א לומר כן ואנה מצא שמציאה זו ראה ואך נראה לומר בקרא דהנה מצינו בקרא מצאתי את דוד עבדי ואמרו רז"ל (מ"ר בראשית פ' נ') היכן מצאתי אותו בסדום על שבא מרות המואביה מזרע לוט שהיה בסדום הנה המציאה הלז אין פי' אחזתי אותו בידי אלא היא לשון ראיה שראה אותו מרחוק שעתיד לעמוד משם דוד הרי דמצינו בקרא שלשון המציאה נאמר על הראיה לבד ועבור זה היה הה"א בגמרא שמציאה זו הוא ראיה. והנה תפלת אברהם ודאי לא היה על הצדיקים אשר שם. כי המה ודאי לא יאבדו ואדרבה בזכותם היה הקב"ה מציל את העיר ולא היה עולה על לב לשחת את העיר כלל אלא ודאי מקטנם ועד גדולם כולם בכלל היו ראוין להתהפך כמ"ש הקרא ואנשי סדום רעים וחטאים וגומר. ואך אברהם אבינו עליו השלום לימד זכות עליהם בזה הדבר. כי אף אם עתה אין ביניהם שום צדיקים. ואך אולי יש צדיקים מוטבעים ומשוקעים בתוך העיר פי' שעתיד לעמוד מהם לדורי דורות לכן אמר למען הצדיקים אשר בקרבה. בקרב"ה דייקא בקרב העם מוטבעים ומשוקעים בנפשותם שעתידין לעמוד מהם צדיקים לכן אמר האף תספה צדיק כזה שהוא עתה עם רשע בצוות' חדא ואם כך הוא מדתך שאין אתה משגיח בעת רשעת האדם על הטוב שעתיד לצאת ממנו אז כצדיק כרשע. פי' כי ידוע שמדתך הטובה לדון את האדם לפי העת שעתה בו כמאמר רז"ל (מ"ר בראשית פ' נ"ג) ע"פ באשר הוא שם אמר רבי סימון קפצו מלאכי השרת לקטרגו אמרו לפניו רבון העולמים אדם שהוא עתיד להמית את בניך בצמא את' מעלה לו באר אמר להם עכשיו מה הוא צדיק או רשע אמרו לו צדיק אמר להם איני דן את האדם אלא בשעתו וכו' ע"כ:
ד. ולכן אם תדין את הרשע לעת דהשתא ולא תשגיח על הטוב המאוחר שבכוחו אז יהי' דין הצדיק והרשע שוין: והיה כצדיק כרשע שוין לדון אותם לפי מעשיו דהשתא: ובאמת מדת הטוב' מרובה ממדת הפורעניות כדאיתא בגמרא (סוטה י"א ע"א) על כי רב חסד הוא: והשיב לו הקב"ה אם אמצא בסדום פי' אף אם בדרך מציא' ראי' שאראה חמשים צדיקים יעמדו מתוכו לדורי דורות ונשאתי לכל המקום בעבורם. וכיון ששמע אברהם שהפעולה הזאת נקראת בלשון מציאה כאומרו אם אמצא. ע"כ התפלל אחרי כך אולי ימצאון בדרך מציאה ראיה ארבעים ושלשים וגומר:
ה. לכן בזה יש לתרץ גבי נח שכתוב בדורותיו ולא כתוב בדורו שהקרא מתרץ את נח שאף מה שארז"ל על פסוק כי מי נח זאת לי שנקרא על שמו מפני שלא התפלל על בני דורו לא כ"כ הי' אשמה בידו שבאמת עשה את שלו והתפלל על הדורות לרבות שהזכיר גם את הדורות שעתיד לצאת מהם לכן אמר הקב"ה צדיק תמים הי' בדורותיו שהכל יפה עשה והתפלל עבור זה הדור שהיה בימיו בכח כל הדורות שהיו ראוים לצאת אולי ינצלו בזכותם ואך הקב"ה השיב לו קץ כל בשר בא לפני שכבר נסתכלתי בקץ כל בשר עד סוף כל הדורות שראוי לעמוד מדור הרע הזה ולא נעלם ממני וכל הארץ שכל ימי הארץ שמדורות האלו מלאו חמס מחמתן אין טוב נמצא בהם:
ו. ואגב באתי לפרש גם את היש דורשין לגנאי. כי הנה יש לפרש הפסוק ותשחת הארץ לפני האלהים ותמלא הארץ חמס וגו' הוא על דרך מאמר ז"ל [בע"ז נ"ד ע"ב] שהשיבו הזקנים שברומי להפלוסופין ששאלו אם אין רצונו בע"ז למה אינו מבטלה והתשובה הרי הם עובדים לדבר שהעולם צריך בו כמו חמה ולבנה יאבד עולמו מפני השוטים אלא עולם כמנהגו נוהג ושוטים שקלקל עתידים ליתן את הדין הרי שגזל סאה חיטין וזרע דין הוא שלא תצמח אלא עולם כמנהגו כו' הרי שבא על אשת חבירו דין הוא שלא תתעבר אלא עולם כמנהגו נוהג וכו' ע"כ ולכאורה מה אלו ראיה להמינים אשר גם על זה יאמרו שאין זה עבירה ואדרבה אם דבר המתהוה בעולם הקשה למה אינו מבטל מכש"כ במה שעדין לא נתהוה שיקשה לו אם זו עבירה למה מהוה הדבר ההוא וגם מה שהקב"ה מוכרח לצור צורת וכו' ודאי כי יקשה יותר. והכוונה הוא ע"פ מאמר ז"ל (עירובין ק' ע"ב) אמר ר' יוחנן אם לא ניתנה התורה היינו למדים גזל מנמלה ועריות מיונה הנה השתי עבירות אלו הי' להתנהג בינינו אף אם לא היה ניתנה התורה לכן הביאו ראיה להפלסופים האלו מהדברים שאף בלא צווי הקב"ה היה עלינו לעשות כהנמלה והיונה ובזה אין ראוי לדעת להכחיש ואעפ"כ אין עושין כך ואדרבה שלא עוד אלא שמכריחין אותו לצור כו': ובזה מראה לנו שנדע שעולם כמנהגו נוהג. ובזה נכחיש ונבטל דעת המינים ששואלין ודורשין בדבר שיוכל הדעת לטעות בו לומר אם אין רצונו וכו' והראה הקדוש ב"ה בדברים שאין הדעת סובלתן שיותרו ואעפ"כ עולם כמנהגו נוהג ומהם נקיש על השאר. וע"כ אמרו להם הרי שגזל סאה חיטין וכו' הרי שבא על אשת חבירו וכו' וזה ודאי עבירה הוא ואעפ"כ אינה מבטלת ולכן אין ראי' גם על חמה ולבנה. והנה שתי העונות אלו ראויין לכנותם בשם הטבע כי ידוע שבלא דעת יעשה הנמלה שתאמר מצות המלך עלי שלא אגזול וליונה כמו כן אלא ודאי שכך הטביע הקב"ה בטבע העולם לידבק במינו וליהנות משלו אך בעת קילקול האדם נתקלקלו כל הבהמה וחיה וכל האדם ונהרס הטבע הזאת ולא נשאר' על מכונה רק עשה הקב"ה שישאר הטבע הזאת בקצת בעלי חיים להורות לבני אדם שעל כזה נטבע טבע העולם והטבע הוא בחינת אלהים במספר השוה לכן החוטא בדברים אלו שאפילו הטבע גורמת שלא לעבור עליהן נקרא חוטא לפני אלהים ומכש"כ אם בדבר שהטבע מכחיש דהיינו בגזל הקב"ה מראה להם שצומח ומצמיח כל שכן שצריך האדם לשום על לבו לומר זה אינו כ"א להורות ולהראות לנו שעולם כמנהגו נוהג ולא לטעות אף בדבר שאינו מן הטבע כמו שהשיבו הזקנים הנ"ל ואך כשמראה הקב"ה זאת לעיניהם. והעם אינם לוקחים זאת לתוכחת מוסר ולדייק ממנו אף דבר שאינו בטבע רק אדרבא עבור שרואה שגוזל וחומס וזורע ונתגדל וצומח אומר אף על זה אין אשמה בדבר וחוטא ג"כ אף בדברים שמן הטבע היה צריך ליזהר מהן ושתים רעות עושה שאין משגיח ברצון הבורא ית' ועוד שחוטא אך פחות מן הטבע. וזה ותשחת הארץ לפני אלהים שחטאו אף למטה מהטבע אף שותמלא הארץ חמס שנתמלא הארץ בהחמס שגזלו וזרעו והצמיח להם מן הארץ כעולם שמנהגו נוהג והיה להם לידע דבר זה ללמוד דבר מדבר אף באינו מהטבע והם עשו בהיפוך שחטאו בזה אף למטה מהטבע. אבל נח הצדיק שם לבו אל הדבר לידע מה שהקב"ה הראה לו בהטבע העולם והבין שלהורות בא ללמוד לאדם דעת אף לדבר שחוץ לטבע וזה שאמרו ז"ל (מ"ר בראשית פ' ל') נח צריך סעד לתומכו שמהוראתו של הקב"ה בהטבע הי' תומך אותו שלא הוקשה לו אם אינו חפץ כנ"ל. לכן יש דורשין לגנאי שצדיק כו' היה בדורותיו שדורו לא השגיח ע"ז והוא השגיח אבל בדורו של אברהם וכו':
ז. ולתרץ את היש דורשין לגנאי מה שלכאורה יתמה למה לחכמינו ז"ל לדרוש באופן שהתורה מספר בגנות אדם הצדיק מה שאין הכתוב מדבר אפי' בגנו' בהמה טמאה כמאמר הקרא ומן הבהמה אשר איננה טהורה כמ"ש (בפסחים ג' ע"א) אכן טעמם בזה הוא עבור שהגנאי הלז הוא שבח להקב"ה שאף שלא הי' צדיק כי אם לפי דורו ולא צדיק גמור ואלו הי' בדורו של אברהם לא הי' נחשב לכלום. אעפ"כ הקב"ה ברוב רחמיו זיכה אותו ודן אותו לפי מעשי דורו. כמאמר רז"ל (ילקוט מלכים רמז ר"ט) גבי אלמנה צרפתה שאמרה לאליהו מה לי ולך איש אלקים כי באת אלי להזכיר את עוני וגו' עד שלא באת אצלי הי' הקב"ה רואה מעשי ומעשי בני עירי והי' מעשי רבים על מעשי בני עירי והייתי ראוי לנס משבאת לכאן לא נחשבתי לכלום ואין צדקתי נזכרת וכו' ע"כ. הרי שהקב"ה דן את האדם במה שהוא צדיק יותר מאנשי עירו ומקומו. וכמאמר הקרא יתר מרעהו צדיק פי' אף אם אינו צדיק גמור רק שצדיק יתר מרעהו גם זה לצדיק יחשב בעיני הקב"ה: על כן כאן הקב"ה זוכה את נח לפי מעשי דורו להציל אותו לבדו:
ח. ולזה אמר לו קץ כל בשר בא לפני דקדק לומר כל בשר לכלול גם אותו כדברי חז"ל (מ"ר בראשית פ' ל"א) ע"פ הזה כההוא דאמר ר' אבא בר כהנא כי נחמתי כי עשיתים ונח אפילו נח שנשתייר מהם אינו כדאי אלא שמצא חן וכו' ומבואר בזה"ק [בא דף ל"ג ע"ב] בזה"ל קץ שם לחושך וגו' לשיצא' כלא הוא חוקר ודא איהו קץ כל בשר בא לפני ודאי בגין לשיצאה וכו' ע"כ ואמר לשיצאה כלא לרמז גם על נח ובפירוש אמרו רז"ל (סנהדרין כ"ח ע"א) אף על נח נחתם גזר דין שנאמר ולא נח בהם ועוד כי בכל מקו' שאתה מוצא זנות ועבודה זרה אנדרלומוסיא באה לעולם והורגת טובים ורעים ע"כ עשה לך תיבת עצי גופר וגומר כלומר שהצלתך תהי' בבחינת ההסתר שתסתיר עצמך מהם כדי שלא תראה במפלתן ואתה ניצול כמאמר רז"ל גבי לוט על פסוק אל תביט אחריך. ועוד מאחר שניתן רשות למשחית לחבל אינו מבחין בין צדיק לרשע כנ"ל. וע"כ חלילה לך להתראות חוץ כמאמר הכתוב במצרים ואתם לא תצאו איש מפתח ביתו וגו' ע"כ עשה לך לבדך להסתתר בתיבה עבור שני הטעמים אלו ואז תוכל להנצל והכל מרוב חסדי המקום ב"ה הי' עצתו אמונה אליו לעשות כזאת למען ינצל ויקוים העולם על ידו וזה נראה כוונת רש"י זלה"ה שמשנה מלשון המדרש (בראשית פ' ל') שכתב ואלו הי' בדורו של משה או בדורו של שמואל לא הי' צדיק ורש"י כתב אלו הי' בדורו של אברהם. כוון לדברינו שבמאמר קץ כל בשר כלל גם את נח בהגזיר' שגזר עליהם כי בהדי הוצא לקי וכו'. משא"כ באברהם כתיב ויהי בהפוך אלהים וגומר ויזכור אלהים את אברהם הרי מצינו ההפרש וההבדל שבינו לאברהם לכן כתב אלו הי' בדורו של אברהם:
ט. ואמנם היש דורשין לשבח ג"כ הי' קש' להם תיבת קץ כל בשר דמשמע שעל הכלל כולו יצא: ואך שהם סוברים כי הי' גלוי וידוע לפני הקב"ה שאילו הי' בדורו של משה הי' מגיע קרוב לבחינת משה רבינו ע"ה שיצא מבחינת בשר אדם לבחינת אלהים כמאמר רז"ל (מ"ר דברים פ' י"א) ע"פ איש אלהים אמר ר' אבין מחציו ולמטה איש מחציו ולמעלה אלהים ואי"ה יבואר בדברינו (בחלק שני דרוש השני) שהוא הי' בבחי' הממוצע בין אלהים ואדם ועליו אמר הכתוב היום הזה ראינו כי ידבר אלהים את האדם וחי פי' מי שהוא בבחינת אדם וחי הכלול משניהם עם זה יוכל אלהינו לדבר אבל מי כל בשר פי' מי שהוא כלו בשר אשר שמע קול אלהי' חיים מדבר מתוך האש כמונו ויחי ע"ש שהארכתי בזה. ועל זה אמרו רז"ל (חולין קל"ט ע"ב) משה מן התורה מניין שנאמר בשגם הוא בשר. כי בשרו הי' אצלו רק כמין גם וטפל אליו ועיקרו הי' בחי' החיות אלהים שבו. לכן הקב"ה שיודע מחשבות האדם וידע בו בנח שאלו הי' בדורו של משה הי' מגיע קרוב לבחינת משה וכדרך מאמר רז"ל (מדרש רבה שם) נח אמר למשה אני גדול ממך וכו'. ע"כ נחשב לו להקב"ה כאילו יצא ממדרגת כל בשר שלא להיות בכלל אלו שאמרו כי מי כל בשר וגומר וע"כ נקטו בלשונם משה ושמואל כי שמואל שקול כנגד משה. וע"כ אמר קץ כל בשר בא לפני פי' מי שהוא בבחי' כל בשר אותו אשחית אבל נח אינו בכלל זה. וע"כ ויאמר אלהים לנח קץ כל בשר וגומר ואתה עשה לך תיבת וגומר כי אף בחינת אלהים שהוא הדין הסכים שינצל הוא וכמאמר רז"ל (ברכות י"ז ע"ב) ע"פ שמעו אלי אבירי לב הרחוקים מצדקה רב שמואל כו' כל העולם כלו נזונין בצדק' והן נזונין בזרוע ע"כ: ובזה יש לפרש מאמר רז"ל [מ"ר בראשית פ' ל'] נח נח נייח לעילא ונייח לתתא כי הי' כדוגמת משה רבינו וכאשר אמרתי על מאמר רז"ל הנ"ל מחציו ולמטה איש וכו' כי בשני הדרגות עלה למעלה היותר גדולה באלו הג' דברים שאדם דומ' למלאכי השרת כמ"ש [בחגיגה ט"ז ע"א] נעשה כולו אלהים ובהשלשה דברים שאדם דומה לבהמה נעשה בבחינת איש שהוא הדרגא היותר גדולה שמשמות האדם שהוא איש אדם אנוש גבר ואיש הוא המעולה שבכולם כי הוא לשון חשיבות וכמו שפירש"י (ישעיהו ב׳:ט׳) על פסוק וישח אדם וישפל איש וישח אדם הקטנים וישפיל איש הגדולי' ואנשי חיל ע"כ גם כאן אמר הקרא נייח לעילא ונייח לתתא. כי הי' בו נייחא ונ"ר להקב"ה בדברי' השוה לעילא ובדברים השו' לתתא בבחי' משה ובזה יתישבו הפסוקים לשני המדרשים כאשר בארנו:
וכל דברינו הנאמרים ומבוארים בכל השורש הזה רמז לנו מלך עונה בעת צרה ב"ש וב"ה בקריאת השם שבת שהוא נוטריקון שב"ת ב"ו ת"רצה גם ש"לשה ב"ו ת"מתיק גם בהיפוך אתוון ב"ליל ש"בת ת"רצה. הכל להורות אשר ליל שבת הוא הגורם להעשות בו בחינת הרצה הנ"ל. ואנחנו נרצין לפניו נתקיים בנו יפה את רעיתי כתרצה ועי"ז שלשה מדות נה"י נמתקים במתוק גמור אשר על כן קראנו השורש הזה בשמו הנרמז עליו להיות לך לאות ולסימן לכל דברינו. בשורש הזה והיה השם הזה לך לזכרון לעשות ולכוין כן. והיה אם כן תעשה הקב"ה יאיר על נפשך ורוחך ושורש חלקך בעולמות עליונים מקדושת השבת אשר נרמז בו כנ"ל וש"בת ב"ריאים ת"רצה בחי' רצה וחיות על כל עלמא ואדם ובהמה וכל הנבראים תושיע ה' ובזה נשלם מה שהיה רצונינו לבאר בשורש הלזה:
סליק שורש הרביעי. בעזרת ה' מקדש השבת מברך שביעי. ויהי רצון שעינינו תראנה בעת שאליו הכל מנחה יביאו:

שורש החמישי



Chapter 1

<b>פעמי הכן באמרתיך ואל תשלט בי כל און</b>
<b>שורש החמישי</b> זה שמו. נאה לו <b>ש</b>מו <b>ב</b>ו <b>ת</b>פאר
<small>יבואר בו ענינים רבים. מהתנהגות האדם בכל תאותיו הגשמיים ובפרט בעת האוכל את לחמו לחם חול ואכילת הנאות של מצוה כמו מצה בלילי פסחים וכדומה. ואכילת שלש סעודת של שבת קודש. ויבואר איך שכל ההנהגות והשפעות כל העולמות הכל נעשה על ידינו גם לבאר איך שכל העולמות כולם נכללו בנו וכאשר אנחנו מתעוררין להודות לשם ה' גם המה יתעוררו על ידי שורשם שבנו להודות לשמו ולהללו בפיהם ובו חמשה ענפים:</small>
ידבר בביאור ענין הכתוב ואבדיל אתכם מן העמים והוא כי אף בדברים שמוכרחין אנחנו לעשות כמעשי האומות כמו עסקי אכילה ושתיה ושארי תאוות וצרכי הגוף המוכרחין בהם. אעפ"כ צריך האיש הישראלי להיות מופרש ומובדל מהם בהפרשת הדעת. באופן שלא יעשה שום דבר מצרכי גופו כי אם עד שימצא בו מקום לה' ולא יכוין בהם להנאות גופו ולמלאות תאותו כבהמה וככל הגוים. רק לעשותן בדרך לא אפשר ולא מכוין וביותר לפרש בו התנהגתו בעת האוכל למו שיהי' לחמו לחם הפנים לפני ה' ויהי' שולחנו מזבח כפרה לכפר עליו כאשר בזמן הבית. ובו כ' עלים.
א'. ראה תראה את דברינו בשורש הקודם ממעלת ליל שבת קודש ואיך שבו מתרצה נפשינו ורוחינו וחלקנו לפני צורנו מלכנו ב"ה. ובו נכלל גם רצוי' שאר הנבראים כמאמר הכתוב אדם ובהמה תושיע ה' אשר על כן ע"י הרצאה הזו אנו נכנסים למעלות אור יום השבת אשר תחילת עליית הקדושה בהיום הזה יסודתו בהררי קודש בהתיחדות מדת תפארת ישראל וכנסת ישראל כמ"ש (בפרדס שער הכנויים בכנוי שבת): לכן עלינו לשבח ולפאר לעטר זר תפארה בנעם זמירות ושבחי שבת יותר מימות החול בכפלי כפלים ועצומו של יום גורם עתה לפאר ליוצרינו על שם כבוד מלכותו המתגלה עתה ביום השבת קודש ולתת פאר וכבוד לשמו הגדול ית' ברוב עוז וחדוה בגודל אור המאיר עלינו. אמנם זאת צריכנא למודעי שלא זה בלבד שצריך להוסיף בו בשירות ותשבחות רבות. אלא אף בדברי שבחין והשירות והללוי' שאומרין אותם ג"כ בימי החול כמו ביום השבת. מ"מ לא יהיה דיבורך של שבת כדיבורך של חול ומתפרשין המה בדעת ועל זה רמזו רז"ל אם אין דעה הבדלה מנין. כי במה שהיום מובדל ומופרש מימי החול בעסק איסורי המלאכות ושארי דברים יקשה עליו בקשיית רז"ל (ת"כ מובא בילקוט תקמ"ז) אין צריך לומר בין פרה לחמור והלא כבר מופרשין ומובדלין המה ואין צריך להבדיל כי הכל יודעין. אלא בין השוחט חציו של קנה וכו' וכן כאן שתקנו לנו חכמינו לומר המבדיל בין קודש לחול ואם בדברים הגדולים כעשי' מלאכה ושארי דברים הכל יודעין אך שצריך הבדלת הדעת שאף בדברי' ששוין הן ממש. מובדל ומופרש שבת קדשנו מימות החול. ולזה צריך דעת כמו שנבאר. וע"כ אם אין דעה הבדלה מניין וכענין זה אמרתי על מ' הקרא ואבדיל אתכם מן העמים להיות לי: וגם שם יוקש' כקושייתינו. הלא ידוע ומובן לכל ההבדל שבינינו ובין העמים אשר על פני האדמה בכל התורה והמצות כולן ובכח נשמתינו הקדושה חלק אלוה ממעל משא"כ בכל האומות שאף מחצב נשמתן הוא מבחי' חיות הארץ. וע"כ יקראו עמי הארצות שכל חיותן הוא רק מבחי' חיות הארץ הנשפע בה מאת אלהים ב"ה. אכן ירצה בביאורו. שאחר שהזהיר לנו הקב"ה בעניני מלאכות האסורות לנו כמ"ש מקודם והבדלתם בין הבהמה הטהורה לטמאה. צונו הקב"ה שאף באותו הענין ששוים אתם אל האומות העולם. כמו בעניני אכילה ושתיה ושינה: ושאר דברי תאות הגופניו' אשר מוכרחים אתם לעשותן ולעסוק בהן כמוהם יש עוד ענין הפרש' והבדלה שצריך אתם לפרוש מהם בדעת:
ב. והוא ע"ד שפירשתי. מאמר חז"ל (בבא בתרא ע"ד ע"א) גבי רבה בר בר חנה שאמר לו האי טייעי תא ואחוי לך היכא דנשקי ארעא ורקיע אהדדי שקלת לסלתאי אנחתי' בכוותא דרקיע אדמצלינא בעותי ולא אשכח' אמינא לי' איכא גנבי הכא כו'. עד נטר עד למחר הכא ומשכחת לה. ושורש הדברים להורות לאדם דעה בינה והשכל בכל מעשיו מעשי הגופניות: והנראה דומה בהם למעשה בהמה. להיות גם בזה מותר האדם מן הבהמה עם כח השכל אשר עליו. למצוא בכל דבר ודבר מהם. דרך ומקום לה'. כמאמר דוד המלך ע"ה אם אתן שנת לעיני לעפעפי תנומה עד אמצא מקום. לה'. וכל אדם לפי מה שהוא הן מי שזכה להיות לו חלק ברזי התורה לידע לכוין להעלות כל דבר ודבר למעלה למעלה ע"י כוונת אכילה ושתי' וכוונת הזיווג וכל מעשי גופניו' כמבואר היטב בכתבי האר"י זלה"ה. כוונת כל אחד ואחד. וכמ' הקרא לא תאפה חמץ חלקם נתתי אותה מאשי. ואמרו ז"ל (מנחות נ"ה ע"א) אף חלקם לא תאפה חמץ:
ג. ואני הוספתי בדבריהם ולפרש. להיות תיבת חלקם קאי גם על שלמטה ואמר הכתוב הלא חלקם נתתי אותה מאשי כלומר אף חלקם צרכי הגופניות שנתתי לחלקם לתיקון ולקיום גופם הכל הוא מאשי אש האוכלת בראש ההר. וכל דברי הגשמיו' הכל נאצלים ונפרשים מדברים עליונים וכל בשמים הוא בארץ שכל מה שברא בשמי השמים העליונים ברא בארץ נגדו להתעורר למולו במאורי אור דוגמתם עם אשר בארץ ולכן לא תאפה אותם חמץ לתתם לחלק הרע ח"ו כאשר נבאר להלן אי"ה ואשרי למי שיודע להשיג כל דבר לשורשו ומקורו. ולהמשיך ע"י כוונת אכילה כל שפע טוב וברכה ממקום הנקרא שחקים ששוחקו' מן לצדיקים ולכל העולמות הקדושים. ובכוונת המוציא ליחוד השתי ההי"ן ה' של המוציא וה' של הארץ והם שתי ההי"ן שבשם הגדול הוי' ולהעלות ה' התחתונה אל ה' העליונה לקבל משם שפע וברכה כדי שיהי' סיפוק בידה לתת טרף לביתה וחק לנערותי':
ד. והוא נעשה בזה כדוגמת הכהן העובד העבודה על המזבח. ומכוין להעלות חיות הקדוש' שבתוך הבעל חי הזה שמקריב אותו לה' אל מקום מחצבתו אשר לוקח משם ומקשר על ידי זה כל העולמות זה בזה כדברי הזוה"ק רזא דקרבנא עד אין סוף. וע"כ כתבו כל יודעי חן. שצריך להתוודות על עוונותיו קודם אכילתו כי מאחר שאכילתו הוא במקום הקרבת הקרבנות ודאי שצריך וידוי כמו גבי קרבן שהי' צריך המביא את הקרבן להיות סומך שתי ידיו עליו ומתודה כמ"ש (ברמב"ם פ"ג מהלכות מעשי הקרבנות הלכה י"ד) וז"ל הסומך עומד במזרח כו' ומניח שתי ידיו בין שתי קרניו ומתודה על חטאת עון חטאת כו' עד כיצד מתודה אומר חטאתי עויתי וכו' וחזרתי בתשובה לפניך וכו' ע"כ. וכתיב זבחי אלהים רוח נשברה שכשרוצה להקריב קרבנו לפני ה' צריך מקודם לשבור לבו בקרבו. להתודות על עונותיו ולקבל עליו עבודת בוראו בלבב שלם אז אלהים לא תבזה שאף אלהים שהוא בחי' הדין לא תבזה אותו ומקבלו באהבה: וכמו כן קודם אכילתו שהוא כעין דוגמת הקרבן כמו שכתבנו: צריך מקודם לשבירת הלב ולהכנע' באמת לפני בוראו ולהתודות על חטאיו מה שחטא לפניו ית': ואח"כ כשיושב לאכול הנה צדיק אוכל לשובע נפשו: להשביע נפשו: מכל חיות וניצוצי הקדושה שבתוך המאכל ההוא כאשר כתב האר"י זללה"ה בפירוש הפסוק כי לא על הלחם לבדו יחיה האדם כי על כל מוצא פי ה' יחיה האדם. וז"ל כבר חקרו הפליסופים לידע סיבת חיבור הנפש בגוף ע"י אכילה וכי הנשמה בת אכילה הוא ולא עלתה בידם לידע הסיבה. ואתה שמע את אשר אומר לך: כי הנה אין לך דבר מדברי העוה"ז שאין בו צד קדושה וחיות הקדושה המחי' את הדבר ההוא וכמאמר רז"ל (מ"ר בראשית פ' יו"ד) אין לך כל עשב ועשב מלמטה שאין לו מזל מלמעלה ברקיע המכה אותו ואומר לו גדל והכוונה הוא על כח ההשפעה הבאה מלמעלה כמ"ש [הושע ב'] נאום ה' אענה את השמים והם יענו את הארץ. נמצא כל מאכל בעולם הוא מעורב בגוף ונפש המאכל הנגלה היא גוף וקדוש' ההשפעה מלמעלה שמכ' לו לאמור גדל זה הנפש שלו: וכשהאוכל אוכלו אז ע"י אכילה נשאר גוף ונפש שלו מחוברים. כי הנפש נהנה מהנפש של המאכל והגוף מהגוף וז"ש כי לא על הלחם לבדו ר"ל לא על הלחם הנגלה לנו יחיה האדם דזה אינו דא"כ מה תועלת להנפש מזה אלא על כל מוצא פי ה'. ר"ל שיש למוצא הלחם פי ה' דהיינו ההשפעה שמכה בו ואומר לו שיצא לחוץ ויגדל עי"ז יחיה האדם ע"כ. וכאשר מכוין בהכוונת הצריכין לכוין כמ"ש לעיל: הנה מעלה בזה חיות הקדושה ההיא לשורשו ומקורו וכל הנ"ק. אשר בכונתו מעלהו עתה למעלה. אח"כ נעשה מהם בחינת מוחין חדשים ושבין הם ללכת אל האדם הזה ונפשו ורוחו ונשמתו אליו יאספו כל בחי' המוחין ההם. מה שהגביה ע"י טוב כוונתו בכוונת הרצוין לפני מי שאמר והיה העולם ואז נעשה אצלו זה השלחן אשר לפני ה' ושלחנו מכפר עליו כמו שכתבו רז"ל (מנחות צ"ז ע"א) כתיב המזבח עץ שלשה אמות גבהו ומסיים וידבר אלי זה השלחן אשר לפני ה' פתח במזבח וסיים בשולחן. ר' יוחנן ור"א דאמרי תרווייהו בזמן שבית המקדש קיים מזבח מכפר על האדם ועכשו שאין בית המקדש קיים שולחנו של אדם מכפר עליו. ע"כ. והכל כי נעשה ממש כדוגמת הקרבן שהיה מכפר וכן הוא בכל מעשי הגופניות. ואי"ה נאריך מזו הבחינה (בחלק השני דרוש השביעי):
ה. ואולם אף מי שאין לו חלק בחכמה זו ובכוונות המבוארין בדברי האר"י זלה"ה. עכ"ז חלילה לאדם לעשות מעשהו מצרכי גופו. למלאות בטנו ותאותו כבהמה ורחמנא לבא בעי ואיש לא נעדר מלהיות בבחי' צדיק אוכל לשובע נפשו. ובכל מעשה הגופניות יוכל למצוא בהם דרך ומקום לה' כמאמר שלמה המלך ע"ה בכל דרכיך דעהו שבכל דרכיך בבית ובחוץ הן בתורה והן בתפלה והן בדבר צרכי גופו הכל דעהו שתשים כוונתך בו למען שם ה' ולא ח"ו להנאות גופך למלאות נפשך כי ירעב. ובאנשים המשכילים ההולכים לפני ה'. בעוסקם בעניני גופם מה שמן ההכרח לעשות בהם. הנה מחשבתם יפה וטובה לעזוב דרך רוח הבהמה היורד' היא למטה לארץ לדברי ארציות לבד ואוחז במחשבת אדם להיות עולה במחשבתו קדושה למעלה. לקיים בכח אכילה זו כמה וכמה מצות ה' אשר לא תעשינה בהסיר כחו ממנו. ועתה ע"י אכילה זו יתחזק כוחו ושכלו להיות כח בו לעמוד על משמרתו ולעסוק בתורת ה' ולעשות מצותיו ותפלה בכונה ודעתו יהא צלול' בהרחבת לב לשמוח עי"ז בה' ובתורתו ולעבוד את ה' בכל עוז ותעצומות וע"ד שכתב הקדוש הרמב"ם זללה"ה ורבינו בחיי [פ' תולדות בענין מטעמי יצחק ע"ש] ושאר חכמי המחקר. אשר בהתחזקות כוחות הגופניות יתחזקו כוחות הנפשות וע"ד שאמר ר' נחמן (עירובין ס"ד ע"א) אנא עד לא שתינא רביעתא דחמרא לא צילאי דעתאי וכן בכל צרכי ועניני הגוף. וכמ"ש (ברמב"ם פ"ג מהלכות דיעות הלכה ב' ג' ובטור ובש"ע א"ח סימן רל"א) וז"ל וכן בכל מה שיהנה בעולם הזה לא יכוין להנאתו אלא לעבודת בוראו יתברך. כדכתיב בכל דרכיך דעהו ואמרו חכמים כל מעשיך יהיו לשם שמים. שאפילו דברים של רשות כגון האכילה ושתי' שינה וההליכה והישיבה והקומה והתשמיש והשיחה וכל צרכי גופך. יהיו כולם לעבודת בוראך ולדבר הגורם עבודתו. שאפילו היה צמא ורעב אם אכל ושתה להנאתו אינו משובח אלא יתכוין שיאכל וישתה כפי חיותו לעבוד את בוראו וכו'. וכן בשינה אין צריך לומר שבזמן שיכול לעסוק בתורה ובמצות לא יתגרה בשינה לענג עצמו. אלא אפילו בזמן שהוא יגע וצריך לישן כדי לנוח מיגיעתו אם עשה להנאת גופו אינו משובח. אלא יתכוין לתת שינה לעיניו ולגופו מנוחה לצורך הבריאות שלא תטרף דעתו בתורה מחמת מניעת השינה וכן בתשמיש אפי' בעונה האמורה בתורה אם עשה להשלים תאותו או להנאת גופו הרי זה מגונה וכו' אלא יתכוין שיהיה לו בנים לעבודת בוראו לדבר המביא לעבודתו. כללו של דבר חייב אדם לשום עיניו ולבו על דרכיו ולשקול כל מעשיו במאזני שכלו. וכשרואה דבר שיבא לידי עבודת הבורא ית' יעשהו ואם לאו לא יעשהו. ומי שנוהג כן עובד את בוראו תמיד ע"כ. והנה קראו לזה עובד ה' תמיד מפני שהם טפולים לעושי מצוה והנטפל לעושה מצוה כעושה מצוה דמי:
ו. וכבר נמצא גם בדרך הזה מקום שיהא שלחנו מזבח כפרה לכפר עליו והוא ע"פ מאמר רז"ל [ברכות נ"ה ע"א] אר"י אמר רב ג' דברים מאריכין ימיו ושנותיו של אדם וכו' עד והמאריך על שולחנו (פרש"י שמתוך כך עניים באים ומתפרנסין) וסיים הגמרא להאריך על שולחנו דילמא אתי עניא ויהיב ליה דכתיב המזבח עץ ג' אמות גבוה וכתיב וידבר אלי זה השלחן אשר לפני ה'. פתח במזבח וסיים בשולחן ר"י ור"א דאמרי תרווייהו כל זמן שב"ה קיים מזבח מכפר על ישראל ועכשיו שלחנו של אדם מכפר עליו. ומבואר מדבריהם שהמאכיל עניים על שלחנו נחשב לו כהקרבת קרבנות במזבח:
ז. ואך הכל אחר כוונת הלב הטוב. אם לבו יפה עליו ומאכילו בשמחה וטוב לבב מרוב כל ומכוון לתת לו מנה המובחר והטוב והיפה שבמאכלו ומביא בכורים לה' שהמובחר והביכור כאשר יש לו נותן למצות ה': וכמו שעשה הבל שהקריב מבכורות צאנו ומחלביהן כי הבל הוא אותיות הלב רומז שעשה הבאת קרבנותיו בלב טוב מאהבת המצוה ומאהבת הבורא ית' וע"כ עשהו בדרך הנאה והיפה ובחר לכבד קונו המובחר והטוב שבהונו ורכושו. ולכן וישע ה' אל הבל ואל מנחתו שקיבל קרבנו באהבה כי ראה לבבו. שרצה לכבדו ביתר שאת מכל אשר נמצא בידו. וכן גם בזה כשמאכיל רעבים על שולחנו אשר הוא דוגמת קרבנות המזבח צריך לתת לו בשמחה ובנ"ר ומהטוב והמובחר שבמאכליו ומשתיו. להראות שעושה המצוה באהבה וברצונו השלם וחש על כבוד קונו יותר מכבוד עצמו. ובזה נאה שיהא השלחן מכפר עליו: אבל לא כן יחשב לו אם יאכילו מצד הדוחק מחמת אין ברירה ואינו מראה לו פנים שוחקות בעת אוכלו אצלו וח"ו נכנס בגדר רע עין שהזהיר הקרא אל תלחם לחם רע עין וגו'. וע"כ יאכילנו מהפחיתות שבמאכליו ונותן עיניו בו ומצפה מתי יאכל לו וילך לו מעל השולחן כי לא יערב לו אכילתו בעוד שזה יושב לנגדו. ולעבודה ולמשא כבד נחשב אצלו מצוה זו עם שעושה אותה כי יודע בנפשו שצריך לעשות מצוה אך לא בלב טוב באהב' כראוי למלך הכבוד למי שירצה לעשות לו נחת רוח בעבודתו הנה על זה אמר הקרא (יחזקאל כ"ו) גם אני נתתי להם חוקים לא טובים ואף שעושה המצו' כי חק הוא מאת ה'. אך לא טוב בעיניו דבר הזה ולבו בל עמו ועושה בעל כרחו שלא בטובתו והוא דוגמת קין שהביא מגרוע שבפרי האדמה וזרע פשתן היה כמ"ש (בתנחומא ע"פ ויבא קין מפרי האדמה) וע"כ אל קין ואל מנחתו לא שעה וע"כ אמר לו הקב"ה למה חרה לך וגו' על שלא קבלתי מנחתך הלא אם תטיב שאת פי' אם תעשה המצוה בשמחה ובטוב לב שיהיו אצלך החוקים טובים אז שאת שאשא המצות למעלה למעלה לריח ניחוח לפני ואם לא תטיב שלא תעשה בדרך הטובה הזו. אז לא זו לבד שלא תזכה לשאת שיהיה נישא אלי אלא אף לפעמים לפתח חטאת רובץ כידוע מדברי הזוה"ק שמצוה כזו לכלבא אתמסר ונמסר הכל להיצר הרע וכל כתות הרעים שלו הנקראים חטאת:
ח. ולכן מרומז בר"ת נאוה קודש ה' אותיות קין שתיקן קין הוא שיהא הכל בדרך הנאוה והיפה ובזה יהיה קודש לה'. ואתה תחזה מה שכתב רבינו הרמב"ם ז"ל (סוף הלכות איסורי המזבח) אחר שמנ' שם תשעה מינים בשמן המובא למנורה ולמנחות כתב וז"ל אין כשר למנורה אלא ראשון ורביעי וכו' אבל למנחות כולן כשרין. ומאחר שכולן כשרין למנחות למה נמנו כדי לידע היפה שאין למעלה ממנו והשוה והפחות שהרוצה לזכות עצמו יכוף יצרו הרע וירחיב ידו ויביא קרבנו מן היפה והמשובח ביותר שבאותו היין שיביא ממנו הרי נאמר בתורה והבל הביא גם הוא מבכורות צאנו ומחלביהן וישע ה' אל הבל ואל מנחתו והוא הדין בכל דבר שהוא לשם האל הטוב שיהא מן הנאה והטוב אם בנה בית תפלה יהי' נאה מבית ישיבתו האכיל רעב יאכיל מן הטוב והמתוק שבשלחנו כסה ערום יכסה מן היפ' שבכסותו הקדיש דבר יקדיש מן היפה שבנכסיו וכן הוא אומר כל חלב לה' וגו' עכ"ל והרב הגדול המקבל בעל תולעת יעקב כתב בזה וז"ל (בסתרי הברכות) ראוי לנו להודיע הדרך הישרה שיבור לו האדם בהיותו על שולחנו ואז יהיה לו מזבח כפרה כדבריהם ז"ל כו' ובזה יהי' שולחן אשר יכפר על האדם בזמן הזה כמו שהיה מכפר עליו בזמן הבית. כי כשאדם מאכיל את העניים על שלחנו הנה קרבנו זבח שלמים לה' לפיכך צריך להאכילם המשובח שעל השלחן שכן חלב ודם קרב לגבוה. וכתיב בהרימכם את חלבו ממנו חלב הוא דבר משובח כמו וחלב הארץ. כי אין דבר משובח כמו המורם לגבוה וזה דוגמת זבח השלמים הקרב לריח ניחוח לה' וסידור דברי תורה על השולחן הוא דוגמת אנשי מעמד שהיו עוסקים במעשה בראשית וכו'. וברכת המזון דוגמת שהיו הלוים עומדים על הדוכן והתפלה שמתפללים והנה נכללו כאן הג' דברים שהם קיום העולם האחד והוא תורה השני והוא העבוד' כנגד' ברכת המזון והשלישי גמילות חסדים והוא החסד שגמל עם העניים על שולחנו ואלה הם שלש אמות שהם גובה המזבח אל תקרי אמות אלא אמות אלו הג' דברים שצריך האדם לקיים על שולחנו הם אמות כל המצות כו' עד אתה הראת לדעת איך שולחנו של אדם מזבח כפרה עליו ועל כל העולם בזמן הזה ע"כ והרחיב שם בצחות לשונו היפה בענין הזה והמקיים את כל אלה שנתן מלחמו לדל. ובאופן היותר נאות כנזכר וגם לחמו לחם הפנים לפני ה' תמיד שאין אכילתו וכל הסעודה שנקרא על שם הלחם ע"ד עביד לחם רב הנאמר (בדניאל ה') כי אם שיהי' לפני ה' ולפני עשיית מצותיו ועבודתו עבודת הקודש כדי שיהא נטפל להמצות ובלא זה לא היה אוכל מאכלו כנזכר בש"ע המובא למעלה ובעת האוכל למו יראת ה' על פניו וירא מאוד למשוך עצמו להתענג בתענוגי הזמן. ולהתעלס באהביו. להיות חיך אוכל יטעם למו למלאות בטנו וכל הנאתו. ורק מניח מתאוותיו לכבוד הבורא ועושה רק בדרך לא אפשר ולא מכוון שלא אפשר לו בלאו הכי לקיום גופו ולא מכוון להנאתו ולמלאות כריסו כבהמה הנה גם זה נקרא צדיק אוכל לשובע נפשו שנותן שביעה לנפשו ורוחו ונשמתו שהמה ישבעו כל טוב. להיות עי"ז יוגבה לבו בה' להיות לו לב טוב ושמח בעסק התורה והמצות ונעשה בבחי' סולם מוצב ארצה וראשו מגיע השמימה כי הנה הוא עומד על הארץ ועוסק בבחי' דברי ארציות וראשו ומחשבתו מגיע השמימה לעשות בהם תורת ה' ומצותיו הניתן מן השמים. וזה השכל שלמד הטייעא שהיא אליהו ז"ל לרבה בר בר חנה תא ואחוי לך היכא דנשקי ארעא ורקיע אהדדי פירש להראות לו אופן שיחבר דברי ארציות לשמים שבעוסקו בכל דברי ארציות יהיה כוונתו רק לשמים להיות נטפל למצוה וכמצוה יחשב וע"כ אמר שקילנא לסלתאי ופי' הרשב"ם סל של לחם ולכאורה יש להעיר מאין יצא להרשב"ם שהוא סל של לחם ולא סל עם טלית ותפילין וכדומה מצרכי בני אדם אכן הוא הדבר אשר אמרנו שהורה לו הנזכר להיות לחמו לחם הפנים לפני ה' תמיד ובעוסקו באכילה ושאר דברי גופניות והכל נקרא ע"ש הלחם כידוע. להיות כוחו יפה להתבונן בו להתכוין בדרך האמת שיהי' נצמח ויולד מזה דבר טוב התעסקו' התורה או עשיית המצוה בכל כוחו. ומכש"כ בדרך הראשון שכתבנו שהוא ענין העלאת והתקרבות חיות של המגושם למעלה. וע"ז אמר שקילנא לסלתאי ואנחתי' בכוותיה דרקיע שכך עשה ובעוסקו בצרכי גופו היה דעתו ומחשבתו לשמי' בשתי בחינת הנזכרים ומה שאמר איכא גנבי הכא עד נטרינא עד למחר כי השתא אי"ה יבוא' לדרך זה (בחלק שני שם) וזה שאמר דוד אם אתן שנת לעיני לעפעפי תנומה וגו' כלומר שהשכיל ושקל בפלס המשקל שלא ליתן לעיניו אף שינה ותנומה אחת: כ"א שיהי' יכול למצא בו דרך ומקום שיעשה לכבוד ה' או שירומם הדבר להיות נקרא תרומת ה'. או להיות נטפל למצות ה'. אבל אם ח"ו בכוונת אדם ומחשבתו למלאות כריסו ותאותו. ולהתענג בנופת טינופת צוף העוה"ז והבליו. הנה ברוב פעמים אף בדרך הפשוטות אדרבה רוב אכילת והגשמיות שבמאכל מבלבל אותו מדברי התורה ומצות ה'. כידוע שהאוכל יותר מכדי שבירת רעבונו מזיק ומשחית אף הגוף ומכאובות וחלאים באים עליו ובפרט מי שנמשך אחר רבות אכיל' ודאי שאוכל אף דברים המזיקים לו ומחמת חליו מבטלו מתורה ומצות ומתפל'. כמבואר ברמב"ם (פ"ד מהלכות דיעות הלכה ב') וז"ל לא יאכל אדם עד שתתמלא כריסו אלא יפחות כמו רביע משביעתו וגו' עד ואכילה גסה לגוף של אדם כמו סם המות והוא עיקר לכל החולאים ורוב החולאים שבאים על האדם אינם אלא או מפני מאכלים רעים או מפני שהוא ממלא בטנו ואוכל אכילה גסה אפי' ממאכלים טובים: הוא ששלמה אמר בחכמתו שומר פיו ולשונו שומר מצרת נפשו כלומר שומר פיו מלאכל מאכל רע או מלשבוע ולשונו מלדבר אלא בצרכיו הוא ששומר מצרת נפשו עכ"ל. ועוד [שם בפ' ה' הלכה א'] כתב לא יהא גרגרן אלא אוכל מאכל הראוי להברות גופו ולא יאכל ממנו אכילה גסה ולא יהא רודף למלאות כריסו כאלו שמתמלאין ממאכל ומשתה עד שתיפח כריסם. עליהם מפורש בקבל' וזריתי פרש על פניכם אמרו חכמים אלו בני אדם שאוכלין ושותין ועושין כל ימיהם כחגין והם האומרים אכול ושתה כי מחר נמות וזה מאכל הרשעים. ושולחנות אלו הם שגינה הכתוב ואמר כי כל שולחנות מלאות קיא צואה בלי מקום: אבל החכם אינו אוכל אלא תבשיל אחד. או שנים ואוכל ממנו כדי חייו ודיו הוא שאמר שלמה צדיק אוכל לשובע נפשו. וביאר שם כמו כן בכל תאות העוה"ז איך שנאה לחכם להתנהג בהן על צד הנאות שלא למלאות תאותו ע"כ ומכש"כ בדרך הפנימיות ידוע לכל כמה רבוי אכיל' גורם לשכוח בה' ובתורתו. ומקר' מלא דבר הכתוב שמנת עבית כשית ויטש אלוה עשהו וגו' ואומר ורם לבבך ושכחת וגומר ואומר ואכל ושבע ודשן ופנה אל אלהים אחרים וגומר ומבואר בתנא דבי אליהו בזה הלשון עד שיבקש אדם שיכנס דברי תורה לתוך מעיו יבקש רחמים שלא יכנס אכילה ושתיה לתוך מעיו ואמרו חז"ל [ברכות כ"ט ע"ב] אמר ליה אליהו לרב יהודא אחוי דרב סלא חסידא לא תרתח ולא תחטא לא תרוי ולא תחטא ופי' שם רבינו יונה לא תרוה ולא תחטא כלומר לא תשבע כדי שלא תבוא לידי חטא כי כשהאדם שבע ונמשך אחר תענוגיו שוכח ענייני הבורא יתעלה. ועוד אמרו (שם ל"ב ע"א) מלי כריסיה זייני בישי ופרשו שם מילוי הכרס הוא ממיני חטאים הרעים. ועוד כי ע"י אכילה יתירה באין לידי מקרה לילה ח"ו כמאמרם ז"ל (קדושין ב' ע"ב) דרכא דמיכלא יתירא לאתווי לידי זיבה ומבואר בזוה"ק (תרומה קנ"ד ע"ב) וז"ל וכהני הוו לקטי איבא דשולחן משבת לשבת לאחזאה דהא מזונא עלאה נפיק מגו ההוא שולחן. בגין ההוא לחם מזונא דהוי לקטי כהני אתברכא כל מזונא ומזונא דאכלין ושתין דלא לקטרגא בהו יצר הרע דהא אמר הרע לא אשתכח אלא מגו מיכליא ומישתיא הה"ד פן אשבע וכחשתי ותפשתי שם אלהי וגו'. דמגו מיכלא ומשתיא יצר הרע מתרבי במעוהי דב"נ ע"כ:
ט. וזה מאמר הקרא לא תאכל כל תועבה. כי מאכל כזה הוא נתעב ומתועב ונבזה והוא רוח הבהמיות היורדת היא למטה וע"כ אמר הכתוב לא תאכל מאכלך להיות אכילה הזאת נקרא כל תועבה. וזה מאמר הקרא ועל כל נפשות מת לא יבוא. והוא ע"ד מאמר רז"ל גבי דוד (סוכה כ"ו ע"ב) שלא היה ישן שיתין נשמי כדי שלא יטעום טעמא דמותא. ופי' בזוה"ק (ויגש ר"ז ע"א) הטעם וז"ל הכי הוא רזא דמלה דהא דוד מלכא חי וקיים לעלם ולעלמי עלמין ודוד מלכא הוה נטיר כל יומיא דלא יטעם טעם מיתה בגין דשינתא חד משיתין במיתה איהו ודוד בגין דוכתיה דאיהו חי לא הוה נאים אלא שיתין נשמי דעד שיתין נשמי חסר חד איהו חי מתמן ולהלאה טעים בר נש טעמא דמותא ושליט ביה סטרא דרוחא דמסאבא ודא הוה נטיר דוד מלכא שלא ישלוט ביה סטרא דרוחא אחרא וכו' ומענין השינה נקיש ונדמה שבכל ענין הגופניות והמגושם לא עשה צרכיו כי אם באופן שיתדבק נפשו בסטרא דקדושה ולהרחיק מסטרא דמסאבא. ורז"ל תפסו זה גבי שינה על שם שבו שיבח דוד עצמו ואמר אם אתן שנת לעיני. ואפשר שזה מרמז ג"כ הכתוב עד אמצא מקום לה'. שמאכלו אוכל חולין על טהרת הקודש היה עד שנפשו תוכל להיות מקום להשראת ה' ושלא ישרה עליה הרע מהס"א כי ח"ו נדחו רגלי השכינה מאותו מקום שהרע שורה עליו. ובהיפוך במקום הפנוי מכל עקא ומרעין בישין מכתות הרע. לית אתר פנוי מניה. כאשר כתבנו (בשורש א' ענף ג') וכן דוד הכין את נפשו לקראת אלהי ישראל שתוכל להיות מקום לה'. ושמר עצמו שלא ישרה עליו הס"א ע"י גשמיות האכילה שהוא כח היצה"ר וזה עד אמצא מקום לה' שלא עשה כלום מצרכיו כ"א להיות ראוי בנפשו להיות מקום לה' ולז"א הקרא מן המקדש לא יצא היא בחינה הנזכרת הנקרא עובד ה' תמיד וסיים ועל כל נפשות מת לא יבוא כי ידוע שהס"א נקרא מת ע"ש מנא תבירא המחיה אותה וכשאדם משים את נפשותיו שהוא חמדת לבו בכל תאוותיו רק לה' אז מת הלז לא יבוא על נפשותיו ותאותיו כי כולם אהובים וברורים וקדושים לה'. והוא מקדושים אשר בארץ וזה על כל נפשות שלו מת לא יבוא עליהם:
י. ולזה רמזו רז"ל [חגיגה ט"ו ע"א] אין בין מים העליונים למים התחתונים אלא כמלא נימא. כי ידוע שיסוד המים אשר באדם מארבע יסודות שבו. הוא המעורר את האדם לכל תאותיו ולכן המים הם המצמיחים כל מיני תענוג. וע"כ האדם האוכל או עושה שאר תאותיו רק לכבוד שם ה' כאשר בארנו. אז נקראים התאות הללו מים העליונים ואם ח"ו כוונתו למלאות כריסו מאכילה גסה. אז נקראו מים התחתונים ואין ביניהם אלא כמלא נימא הוא הדעת הדקה מן הדקה שאינו נרגש אלא כמלא נימא:
יא. וזה שאמרו רז"ל (משנה י"ט פ' ה' דאבות) מה בין תלמידיו של אברהם אבינו לתלמידיו של בלעם הרשע תלמידיו של אברהם אבינו אוכלין בעוה"ז ונוחלין בעוה"ב. אבל תלמידיו של בלעם הרשע יורשין גיהנם ויורדין לבאר שחת וכו' ע"כ. וקושייתם מה בין אלו לאלו אין לו פי' ומי לא ידע החילוק הגדול והמרחק הרב שביניהם. אכן קושייתם הוא אף על דברים השוין בו כמו האכילה וכדומה מה ביניהם. והשיב לו אלו אוכלין בעה"ז ונוחלין לעולם הבא. כי עולם הבא אמרז"ל (ברכות י"ז ע"א) צדיקים יושבים ועטרותיהם בראשיהם ונהנים מזיו השכינה ועטרותיהם הוא עטרותיהן של עצמן שתקנו לעצמן בעוה"ז. ומאחר שישראל בגשמיותן באכילה ושתיה ושינה הוא ג"כ בכללי התיקון אמרו אוכלין בעוה"ז ומזה עצמו נוחלין לעוה"ב. אבל הרשעים הם בהיפך שמאכילתן בדברים המוגשמים. נבער בהם אש של היצר הרע וכוחות הסטרא אחרא והוא בעצמו אשו של גיהנם. ולכן יורדין לבאר שחת:
יב. וזה מאמר החכם שלמה המלך ע"ה מי פתי יסור הנה וחסר לב אמרה לו לכו לחמו בלחמי ושתו ביין מסכתי עזבו פתאים וחיו ואשרו בדרך בינה. פי' שהתורה אומרת הוי אוכל לחם ושותה יין ואך בלחמי שיהא נקרא לאכול לחם לפני ה' וע"ד אוכלין בעוה"ז ונוחלין לעוה"ב הנזכר. ותקרא אל הפתי ותאמר לו. אל תדמי בנפשך שאם תרצה לדבק עצמך אלי ולירש חיי עולמים תוכרח להתענות כל ימיך ולהיות כל אוכל תתעב נפשך. לא כן הוא אלא תוכל לאכול לחם ואך בלחמי שתוכל ע"י הלחם להגות באמרי פי וע"ד פת במלח תאכל ובתורה אתה עמל ואף שתו ביין מסכתי שאף תוכל לשתות יין רק ביין שמסכתי ע"ד ר"י המובא למעלה שאמר אנא עד לא שתינא וכו'. ולמען תדע מאין תבוא לדרגא זו אמר עזבו פתאום שתעזבו הפתיות והשטות שלכם להמשיך אחר הבלי מעשי תעתוע עוה"ז כי זה נמשך מחסרון הדעת באדם כמו הקטן שאין לו דעת מתאוה לדברי שטותים. ע"כ תעזבו פתיות הלז ואשרו בדרך בינה. שתבינו ותשכילו שכל עסקי עוה"ז לא נברא אלא בשביל התורה: וכמ' רז"ל (ע"ז ג' ע"א) ע"פ אם לא בריתי וכו' חוקת שמים וארץ לא שמתי וכל פעל ה' מה שפעל ועשה בעולמו הכל הי' למענהו לכבודו שיגיע מזה או להשיב האבידה לבעלים או למען התעסקות התורה ואם תבינו זאת כן תעשו ותחיו:
יג. וזה רמז הכתוב ויהי ריב בין רועי מקנה אברם ובין רועי מקנה לוט והוא על פי מאמר חז"ל [שבת קמ"ז ע"ב] א"ר חלבו חמרא דפרוגייתא ומיא דיומסת קיפחו עשרת שבטים מישראל ר"א בן ערך איקלע להתם אימשך בתרייהו איעקר תלמודי' כי הדר אתא קם למקרי בספר בעי למיקרא החודש הזה לכם. אמר החרש הי' לבם וכו'. ופירש"י חמרא דפרוגייתא שם מדינה שיינה משובח קיפחו' י' שבטים שהיו בעלי הנאה ועסוקים בכך ולא היו עסוקים בתורה. אימשך בתרייהו אחר היין והרחיצה וכ' האר"י ז"ל כי השטן יש לו רי"ב כתות משחיתים והחליף ג' אותיות דז"ך מספר אל בג' אותיות רי"ב וע"כ קרא פסוקי כך ע"ש הרי דהמשכת אחר תענוגי הזמן גורם להמשיך על עצמו מרעות הרי"ב כתות של השטן. והנה אמרו ז"ל (מ"ר בראשית פ' פ"ד) על פסוק לרעות את צאן אביהם נקוד על לרעות לומר שלא הלכו אלא לרעות את עצמן כלומר שהלכו לאכול. וזה שאמר כאן ויהי ריב בין רועי מקנה אברם וגו'. כי רועה מקנה לוט יורמז על ההולכין במחשבתם באכילתן ובצרכי גופם למקנה לוט שהי' בחי' מים מאררים ותרגומו מים מלטטיא ונמשך גופם אחרי הבהמיות והרע. ורועי מקנה אברהם ודאי הלכו בדרך תלמידו של אברהם והחילוק שביניהם הוא בחי' הרי"ב הנזכר וזהו ויהי ריב ביניהם שלאלו נמשכ' אחריהם בחי' הרי"ב ולא לאלו:
יד. והן עוד דבר גדול נעשה עם זו הבחי' הנזכרת באיש אשר עובד ה' בכל דרכיו. והוא על פי מה שכתבתי ע"פ והארץ לא תמכר לצמיתות ופרש"י לפסיקת עלמין. כי כאשר האדם הולך בדרך הזה. ומכל דברי ארציות שבעולם מקשר ומדבק הכל לשם ה' ולתורתו ומצותיו הקדושים אשר בשמים ממעל ונשקי ארעא ורקיע אהדדי. אז נתאחד הארץ ומלואה כולה לה': כמאמר דוד המלך ע"ה. לה' הארץ ומלואה שהארץ ומלואה נתאחד ונתקשר ונתדבק אל צור העולמים ב"ה וגם תבל ויושבי בה המה כולם לה' וזה תענוג ונחת רוח גדול: בעת שהארץ התחתונה והדרים עלי' וכל אשר בה מתקרבים אליו ומדבקים עצמן בבוראם ית"ש אמר כי הוא על ימים יסדה ועל נהרות יכוננה כלומר ששתי מיני מים יש בה א' הוא מי הים והם המכונסים ועומדים בגבולם בחק עולם ולא יעבור. והב' הם מי נהרות הרצים ושבים למקום שהולכין שם הם שבים ללכת. והכל יש באדם עולם הקטן דוגמתם והמים העומדים בגבולם מורין על תאוה הטבעי' שנטבע בלב האדם ומתגדל עמהם בקטנותו. ואעפ"כ האדם המשכיל בדעתו יבין. להפכו ולעשות מהן מים עליונים ושלא ילך אחר שיחה נאה רק עד מקום שימצא בו לה' ומי נהרות נקראים מחשבת בני אדם הרודפין ונמהרין ונמשכין כנהרות והחיות הקודש שבאדם גורם שהחיות רצוא ושוב אל ה'. לירא מפניו ולהתלבש במורא ובושה גדולה. ובלבוש האימה ויראת ה'. ואין שום אהבה ותאוה יכול לו להיות נעזב דביקות הבורא ממנו אף רגע ולדבק ברע ח"ו ובכת דיליה רק ידלנה למעלה כמאמר הקרא מים עמוקים עצה בלב איש ואיש חכם ידלנה הוא המים הנזכרים שהם עמוקים בלב איש לשתות ממי המרים הלז. אבל איש חכם ידלנה לעלות המים למעלה. להיות מים עליונים ולא ירד למטה ברע כלל. וזה כי הוא על ימים יסדה אף שעל ימים הוא אעפ"כ יסדה חזקה ותקנה לקרבה לשמים. ועל נהרות אף שהיא על נהרות והמחשבה משוטטת ומושכתו אל עסקי עוה"ז. והוא אעפ"כ יכוננה לעשותה כן ובסיס לעבודת ה': ומי שעושה זאת הוא נקי כפים כי ידוע ששני כפים מכונים ימין ושמאל ודרך ה' הטוב והאמת נק' ימין וההיפוך היא השמאל. וכשאדם זוכה להפך תאות לבו אשר מכוחות היצר הרע לדרך ה'. אז נעשה לנגדו בחי' השמאל ג"כ לימין כדרך ברצות ה' דרכי איש גם אויביו ישלים אתו. כאשר כתבנו (בשורש השני ענף ב') ולכן הוא נעשה נקי כפים שנקי הוא בשני הכפיים ליחדן לאחד. וזה אשר לא נשא לשוא נפשו שלא נשא נפשו לבחי' השו"א היא הס"א להשרות נפשו תחת רשותה ח"ו. ולא נשבע למרמה מה שנשבע קודם צאתו לאויר העולם שיהיה צדיק ואל יהיה רשע: כדאיתא [בנדה ל' ע"ב] כן קיים בנפשו להיות בבחי' צדיק אוכל לשובע ומה גדלה פעולת האיש הלזה שיחד וחיבר הארץ לשמים והיה לאחדים בידו וע"כ ישא ברכה מאת ה' עד כל העולם ניזון בשביל חנינא בני וכו' (תענית כ"ד ע"ב) כי במחשבה טהורה הזו שעולה מלמטה למעלה מבקיע בזה בין הקליפות השטים וטסים באויר העולם וחוטפין השפע הבאה מלמעלה: והוא בזה המחשבה הטהורה (כאשר נבאר להלן) מבקיע ומפריש ביניהם: ויתפרדו כל פועלי און: ונעשה כמין דרך ושביל על הורדת השפע דרך שמה. וזה בשביל חנינא בני באותו שביל ודרך שתיקן חנינא בני כי תיכף אשר יש שביל סקול מאבן המכשול ישא ברכה מאתי ותיכף לנטילת הרע ברכה כאשר כתבנו. וזה הוא דור דורשיו שדורשין למצוא את ה' אף בעת שלא נמצא לעין כל. והנביא אומר דרשו את ה' בהמצאו קראוהו בהיותו קרו' ומכש"כ מי שזוכה לדרוש אותו אף ממרחקים להביא אף ממרחק לחמו לחם הפנים. אז שלום לרחוק ולקרוב לרחוק ברישא והדר לקרוב כמאמר רז"ל (ברכות ל"ד ע"ב) וכבוד גדול לו ית' בזה במה שאנו מכירין אותו אף מדברים הפחותי' התחתונים כאלה. ועל כבוד הזה ה' צבאות שמו על שם צבאות הרבה שברא בעולמו: והכל מכח התקרבות הדברים הנפרדים והרחוקים ומופזרים בקצוי ארץ. ומה מאוד יקר בעיני ה' דרגא זו מי שזוכה לבא אליה באמתיות לבבו:
והוא ע"ד משל למלך שהי' רצונו לתקן כתר מלוכה נפלא יקר הערך למאוד לתת על ראשו. ועלה במחשבתו ושכלו הזך והנקי שבכתר הזה יהי' נקבע מכל מיני אבנים טובות המופלאים והיקרים הנמצאים בכל מדינות מקומות ממשלתו כדי שיראה לכל הדר כבוד מלכותו כי רבה היא במדינות רבות ובאיי' הרחוקים לאין קץ. והנה א' מעבדי המלך האוהב את המלך אהבה רבה. נפלאה עד למאוד יתירה משאר עבדי המלך. אמר הנה אפשר שיקבץ אדני המלך מכל מיני אבני יקר הנמצאים במדינות ממשלתו הנפוצים בהרים וגבעות על פני תבל ומלואה וע"י זה יתוודע ויתגדל כבודו על פני הארץ והדרים עליה: ואך נפשי חשקה ובוער בלבי כרשפי אש שיתוודע ממשלת המלך גם בתוך עמקי הימים הגדולים והנהרות הנובעין הגדולים אשר לא יוכל לשלוט שמה עין כל בריה ולהיות מלכותו בכל משלה. ומה אעשה אם לא שאטול נשמתי בכפי למסור אותו בשביל אהבת כבוד המלך. שגם שם יהי' מקום כבודו ויתרבה הדור ממשלתו במעמקי מים. ומיד נותן בים דרך ובמים עזים נתיבה ומצליל במים אדירים ומוציא משם אבן יקר נפלא וטוב למאוד. ונראה לעיני המלך והשרים את יפיה כי טובה הוא ונחמד למראה והמלך החכם בהבינו גודל העשיה שעשה זה השפל אנשים אשר נקט נפשו בכפו ומסר עצמו למיתה לירד לעומקא דתהומא רבא: והעלה מרגניתא טבא הכל בשביל גודל אהבה ורב החשק שבער בלבו לאין קץ בכלות נפשו בשביל אהבת מלכו. וכמה הגדיל השתוקקתו וחשקו לחפוץ ברבות כבודו להגדיל שם מלכותו בקצוי ארץ וים רחוקים. מה שלא כן עשו כמה וכמה משאר עבדיו הנאמנים ואומר המלך ברוב חסדו לפני כל עבדיו ומשרתיו ויועצי המלך: הנה האיש הזה אף שהוא הפחות שבפחותים בין עבדי והאבן הזה אשר דלה דלה כבר נמצא בבית גנזי החשובים ויקרים כערכו ואפשר יותר מערך אבן טוב הזה. עכ"ז אני היודע ומכיר מחשבת האיש הזה ואהבתו הנפלאה אלי. החשובה לו יותר מכל נפשו ומאודו ומים רבים לא יכלו לכבות את האהבה שחשקה נפשו להושיב את האבן הזה בכתר המלכות שעל ראשי ואליו נשא את נפשו. ראוי הוא לשום את אבנו בכתר המלוכה למעלה למעלה ויוכר לכל שחפצי ורצוני רק באהבת האמת ומגביה ומרים את האיש הזה למעלה על כל השרים וממילא כל טוב אדניו בידו וכלום חסר מבית המלך: והנמשל מובן מאליו למי שעיני שכל לו ויודע לירד לעומק ענין הלזה. כי ידוע שכל מצוה ממצות התורה שאדם מקיים או כשעוסק בתורה ותפלה כולם נעשים כתרים לקונו כמאמר הקרא ישראל אשר בך אתפאר שממעשיך נעשה פאר ועטרה לראשי וכמאמר חז"ל (חגיגה י"ג ע"ב) במתניתא תנא סנדלפון שמו הגבוה מחברו מהלך חמש מאת שנה ועומד אחורי המרכבה וקושר כתרים לקונו. וכ' התוספות שם מתפלתן של צדיקים הוא עושה עטרות ונאריך מזה אי"ה (בשורש השמיני) וכן בכל המצות ומ"ט שישראל עושין בעוה"ז כל אחד ואחד נעשה כדוגמת האבן הטוב והיקר להיות עולה וישב בראש אלהי. והנה התעסקות בתורה הקדושה לשמה באהבה ויראה. הוא ענין קירוב ויחוד הדרגות עליונות והצורות הקדושות. ליחדם ולקשרם ולקרבם זה אל זה ביחוד גמור כי התורה ברוחנייתה היא כולה שמותיו של הקב"ה. שהם המדות הקדושים הידועים ליודעי חן. והכתרי' הנעשה מזה המה אבני שיש טהור שאמרו רז"ל (שם י"ד ע"ב) בן זומא הציץ ונפגע ופי' שם רבינו האי שנבהל מן המראות הנוראות והנפלאו' שלא הכילה דעתו לסובלם והוא עבור עוצם גודל רב איכותן ומרום שבתן למעלה והמבין יבין. וכן ענין התפלה בכוונה עצומה ובטהרת המחשבה לפני בורא כל העולמי' ב"ה וב"ש. הוא ג"כ עד"ז כי תפלה הוא לשון חיבור ויחוד בדרך צמיד פתיל והוא חיבור המדות עליונות והצורות הנוראות כאשר בעסק התורה. ואולם כל מעשי המצות שאנחנו עושין בארץ אף שודאי גם המה לא נגרע ערכם מדרך הקדוש הזה. ובכח כל מצוה ומצוה יתחברו ויתיחדו המדות והדרגות בדביקות נפלא ממש כמעשה התורה והתפלה. אכן לפי שהמה כולם באו מדברים הגדלים על הארץ. מפרי העץ ופרי האדמה. כענין ציצית ותפילין ואתרוג ולולב וכדומה כל מעשי המצות וכל מצות הקרבנות הבאין מבעלי חיים שנקראים גדולי קרקע. נעשה ענינם כדוגמת הרצון הנזכר במשל שעלה ברצון המלך שבכתרו יהא נקבע מכל אבנים היקרים הנמצאים בכל מקומות ממשלתו כדי להתוודע מלכותו כי רבה היא במדינות רבות כן גם בזה עלה ברצון הפשוט מלך עולמים ב"ה. לעשות מצותיו בכל דבר ארציות. בכדי להתוודע ולהגלות עזוז הדר כבודו ועוצם גדולתו וממשלתו. ורב השגחתו אף בכל העולם התחתון הזה. ואשר גאותו גדלה עולם מהכיל. ולו הכח והממשלה בכל העולמות לעשות בהם כרצונו. ולמען יתקרב ויתיחד אליו כל חיות הקודש ואור קדושתו יתברך הנשפע מאתו בכל הנבראים התחתונים וכשאנו עושין מצות בוראינו עמהם. למשל בקירוב ארבע' המיני' שבלולב זה אל זה או בהניח תפילין על היד ועל הראש ובסיכוך הסכך על הסוכה. וכדומה מכל מעשי המצות הנה כן נעשה דוגמתם בשורשם אשר בשמים ממעל כאשר נתבאר בתחלת שורש השלישי. בקירוב וחיבור העולמות הקדושים והדרגות שיהא לנחת רוח לפניו ית"ש. ועוד הנה מתקרבים ומתיחדים אליו כל חיות הקודש וכח אור השפע קדושתו הנשפע בכל אלו המינים בדברים שנעשו על הארץ ומהם נעשו כתרי כתרים לצור העולמים ב"ה אמנם עוד מעלה גדולה ונפלאה לאין מספר ימצא באיש אשר יאהב את בוראו מלך מלכי המלכים הקב"ה באהבה רבה ועזה בהתקשרות אמיץ וחזק וירצה בכלות נפשו לאלהים ממש: ויקר ידידות נעימות חביבות מלכו בערה בו. ותגדל חשקת נפשו להיות מתגדל ומתפאר ומתרומם שמו של מלך מלכי המלכים הקדוש ברוך הוא בעולמו שברא כרצונו וכרצון יראיו. אף בעומקא דתהומא רבא. והוא בין עומקי הקליפות והרע והס"א המשוטטין בעולם. שבראם הקב"ה כדי לתת שכר טוב לצדיקים אשר בכוחם הגדול מתפרשין מהם. ואינם חפיצים לעשות כמעשיהם. ולהפרע מן הרשעים שנותנים עצמן עם כל חיותן לבחינותיהם כידוע שבריאת הרע היה להיות שכר ועונש בעולם ובחינת הרעות האלו המה נפרדים מן הקדושה ורחוקות במרחק רב עד שאומרות אני ואפסי עוד: ונעשה בחינת עבד כי ירצה למלוך ושפחה לירש גבירתה. וע"י עונות ונגעי בני אדם מקבלין ניצוצות הקדושה וחיות הקודש. ונאסרים במאסר תחת ידם ואינם מניחין לצאת מרשותם. והוא כדי שיקבלו השפעה הקדושה הנשפע להניצוצות ההם מאת המלך הקדוש. והמה מקבלים שפעם וחיותם מזה וע"כ המה רודפים תמיד בכל עוז ותעצומות כוחם. להחטיא את האדם בכל אשר יכלו ומתאמצים מאוד לזה. והכל בכדי שיגיע אליהם החיות הקודש מבחינת נר"ן של האדם הלז למען יקבלו השפע ע"י זה. ונדמו בזה כאדם הרודף אחר פרנסתו. והאיש הנלבב הזה רצונו להמליך מלכות הקב"ה להיות נשגב שם ה' לבדו עליון על כל הארץ ואש מלפניו תלך ותלהט סביב צריו: והאלילים כליל יחלוף וישח אדם הבליעל וישפל איש מדון: ואיש תהפוכות: ויבואו במערות צורים ובמחילות עפר מפני פחד ה' ומהדר גאונו והי' ה' אלהי ישראל מלך ומלכותו בכל משלה. ולהעלות כל חיות הקדושה והשפעת אור ה' שבתוכם אל שורשם ומקורם ונדחים יקבץ להשיבם אל חיק אביהם. ובמה ירצה לו לגרום כזאת. אומר מוטב אפיל עצמי לכבשן האש. ואמסור נפשי על קדושת שמו יתברך. כדי להרבות קדושתו שמה. וברבות שם אור פחד ה' ממילא האלילים כרות יכרתון. ולפני ה' אלהינו יכרעו ויפולו. וחיות הקדושה שבתוכם יציצו מעיר כעשב הארץ. ולכבוד שם קדשו יקר יתנו ויודו לה' כי טוב כי לעולם חסדו שניצלו מפח יוקשים והוא ע"י שהולך ומקרב עצמו אל בחינתם ומדרגתם בענין תאות העוה"ז מאכילה ושתי' וההליכה והישיבה והשיחה ודברת בני האדם זה עם זה וכדומה משאר צרכי גופו שהמה הכל כוחת היצה"ר והרע. ומה מאוד נכספה וגם כלתה נפשם בעת אשר שם האיש הזה אוכל לפיהו או שאר צרכיו שידבק נפשו בתאות לבו הלז לירד ח"ו לעפר שהוא כוחת הגוף שרוב בנינו מן העפר כמו שכתב ברמב"ם (פ"ד מהלכות יסודי התורה) והכל כדי להמשיכו אל בחינותיהם וכחותיהם בגוף עפר גשמיות המאכל והגוף להיות נגרר אבתרייהו ושלא יוכל לצאת מהם לעולם ח"ו כמ"ש במצרים וישאר מוטבע ומשוקע בחזקת תאות לבבו שלא יוכל לגרשם מאתו. ולקחת אותו לעבד עולם. להיות ח"ו עבד לעובדי אלילים ולעשות כמעשיהם באופן שיהי' אסור תחת ידם להטות לבו לעשות רצונם תמיד ולעשות בו כרצונם בכל אשר יחפצו כמאמר רז"ל (קידושין ל' ע"ב) אמר ר"ש בן לוי יצרו של אדם מתגבר עליו בכל יום ומבקש להמיתו שנאמר צופה רשע לצדיק ומבקש להמיתו ואלמלא אין הקב"ה עוזרו לא הי' יכול לו וכו' ע"כ. והאדם בכוחו הגדול בכח נשמתו הקדוש' בעזר הקב"ה עליו כמאמרם. מרגיז יצ"ט על יצרו הרע והנה הוא לובש עוז כשריון והגבור בגבורתו מתאמץ בכל עוז כחו לכבוש את יצרו כמאמר רז"ל (אבות פ"ד) איזהו גבור הכובש את יצרו כי איש הירא ורך לבב עבודתו פסולה בזה הענין שצריך להגביר עצמו על כח תאוותו וקודם אכילה זובח את יצרו בהתוודתו על עונותיו כנאמר למעלה ויחלש כח הס"א הנאחזת בגופו ואח"כ בעת האוכל למו משבר ומכניע כח תאוותו כאשר כתב רבינו יונה שבעודו תאב לאכול יניח מתאוותו לכבוד הבורא וגם זה זובח יצרו ומתכפר לו כי הוא זובח את תאותו וחמדת לבו הקשה ואמרו רז"ל סעודה שהנאתך הימנ' משוך ידך הימנה (גיטין ע' ע"א) ואוכל רק לשובע נפשו שנפשו יהנה מרוחניות המאכל כמ"ש לעיל זה המעט שאוכל אוכל בכוונה הרצויה לפני בוראו באחת משתי אלה הכוונות הנזכרים לעיל בכל אשר בארנו למעלה. ועי"ז כאשר שהוא משבר ומכניע תאוות וחמדת לבבו בכל צרכי הגופניות ותאותיו כן נשבר כח הקליפה והרע והפח נשבר ובכח כוונתו הראוי' מוציא ממנה כל חיות ונצוצי הקדושה שבתוכם השייך לשורש נשמתו ועמהם יצאו עוד נ"ק שבתוך הקליפה כידוע מדברי האר"י הקדוש מה שפירש על פסוק עת אשר שלט האדם באדם לרע לו. שהוא כאשר ישלוט האדם הבליעל באדם הקדושה ובולע בתוכו ניצוצי הקדושה הנה כאשר מוציאים מתוכו הניצוצות האלו הם מושכים עמם עוד כמה נ"ק ומוציאין בולעו מפיו ונוטלין מאתו כל חיותו ונעשה רע לו. וכאשר הפח נשבר תיכף הניצוצות ההם נמלטו ועולין למעלה למעלה כדוגמת הצפור הנמלט מפח יוקשו אז בעת המלטו מפחו פורח בכח גדול לעלות למעלה ועוף יעופף עד לב השמים. מרוב שמחתו והתאמצו על שנמלט ממצודתו. כן הניצוצות האלו. בעת השיבם אל שורשם עלה יעלו בכח גדול עד שמי השמים ונעשה מהם כתר ועטרה לראש מלך חי עולמים והמה נקראים אבנים המפולמות ומשוקעות בתהום הנאמר בדברי חז"ל (חגיגה י"ב ע"א) כי המה אבני יקר הנחמדים מזהב ומפז ומשוקעין בעומקא דתהום רבה ובהעלות אותן למעלה. אז נעשה אלהי עולם ה' מלך על כל הארץ ומלכותו בכל משלה כי האירו ברקיו תבל וע"כ ראתה ותחל הארץ. והקליפות נשברין והיו לאפס ואין בהוציא החיות מהן. ולכן בעת קץ שאז יבורר כל החיות הקדושה שבהם בכל שורש נשמות ישראל כתיב ואת רוח הטומאה אעביר מן הארץ שיבטלו לגמרי והיו כלא היו ובורא עולמים ב"ה וב"ש הנכבד והנורא אומר לצבא השמים העומדים מימינו ומשמאלו אף שהכל מקלסים שמי ומתאמצים לעטרני בכתר תפארת בתורה ותפלה וכל מעשי המצות הראיתם כזה איש אשר רוח אלהים בו. ועד כמה גדלה תשוקתו ובערה בו למלאות רצוני להמשיכני אף במקומות אלו הרחוקים ונפרדים ממני. נקט נפשו בכפו ויקח רמ"ח בידו ומסר עצמו למיתה עלי צלל במים אדירים וחרב פיפיות עמו לעשות נקמה בגוים ולאסור מלכיהם בזיקים. אף כל טוב אדוניו בידו העלה עמו מרגניתא דלית ביה טימא. לעטר אותי זר תפארה למען ספר שמי בכל הגוים ותהלתי בקצה הארץ: ראוי לזה שישתמש בכבודי. להיות הכליל עטרת תפארת מה שתיקן למעני בראשו ניתן לו. וכביכול מכתיר עצמו בזה הכתר כמו שסיים (באגדת בראשית) על ענין הלז של קושר כתרים לקונו. בא וראה כמה גדולתו ושבחו של הקב"ה שבשעה שמגיע כתר לראשו מחזיק עצמו לקבל הכתר מעבדיו וממילא האיש הזה מרומם ומנושא בעין כל בעל כנף לאין קץ ותכלית וכל מלאכי מעלה מברכין אותו ומהללין שמו ואו' ככה יעשה לאיש אשר המלך חפץ ביקרו ואשרי חלקו שזוכ' לכל זאת:
 טז. ועל זה רמזו בגמ' (חגיגה י"ב ע"ב) על פסוק והארץ היתה תהו ובהו מכדי שמים אתחיל ברישא מאי שנא דקא חשיב מעשי ארץ תנא דבי רבי ישמעאל משל למלך בשר ודם שאמר לעבדיו השכימו לפתחי השכים ומצא נשים ואנשים למי משבח למי שאין דרכו להשכים והשכים ע"כ. כי מי שמשכים להודות לשם ה' ולהמליכו וליחדו בעולמו ע"י התורה ומעשה המצות זה נקרא דרכו להשכים. כי כל דרכי' דרכי נועם והתורה מן השמים הוא וכולה שמותיו של הקב"ה ודרכה בכך להשכים עמה לעשות ממנה כתרים לקונו אבל ליחד שם ה' ולהמליכו ע"כ העולם לענדו עטרה לראשו עם דרכי אכילה וגשמיות זה אין דרכו להשכים. וע"כ לזה משבח למי שאין דרכו להשכים והשכים כמבואר ועל שם זה נקרא מלך הכבוד כי זה כבודו שיתרבה הדר כבוד מלכותו בכל צבאות מעלה ומטה:
יז. וזה הענין רמז בפסוק ושמתי כדכד שמשותיך כלומר להיות האדם מדכה נפשו בעוסקו בדברי גשמיות שלא להרבות אצלו תאוה על תאוה עד שיתחזק ויתגדל כח נפש הבהמיות שבו לבא ח"ו לדרגת שמנת עבית וגומר ורם לבבך וגו' רק לאכול בבחי' ואכלת ושבעת וברכת את ה' וסועד סעודתו רק כדי לברך שם ה' ואז הקב"ה מאיר לו באורו הרב והחזק. וזה והי' כדכד כד בהיפוך אתווין דך שתדכ' את נפשך נפש הבהמיות אז יאיר לך באור שמשותיך ואחר שמיחד כל הארץ ומלואה לאל אחד לה' לבד אז נתאחד ארץ ושמים בבחי' ישמחו השמים ותגל הארץ. ולא נפסק הארץ משמים רק יהי' נשקי ארעא ורקיע אהדדי. ומשניהם בשוה יעלו קילוסו של הקב"ה מן הארץ כמו מן השמים באחדות גמור. וזה והארץ לא תמכר לצמיתות ופי' רש"י לפסיקת עלמין שיהיה ח"ו פסיקה בין עולמות להיות נפסקין זה מזה עולם התחתון מעולם העליון ולא תמכר שיהי' ח"ו פסיקת עלמין רק להתאחד את כולם זה בזה ע"י מעשה איש הנזכר:
יח. מזה היא תוכחה מגולה לרשעים ההולכין בחושך ואור לא נגה עליהם. והי' במחשך מעשיהם ואומרים מי יראנו ומי יודעני וכאילו ח"ו הקב"ה מסיר השגחתו מן התחתונים ואלהים בל ידרוש למעשיהם ואין אלהים בכל מזימותיהם ומחשבתו ניכרת מתוך מעשיו. אשר בלבם שאינו משגיח בדברים שנעשו על הארץ כמאמרם ז"ל גבי דור הפלגה שאמרו לא כל הימנו שיבור לו את העליונים וליתן לנו את התחתונים וכו'. כמ"ש (במ"ר בראשית פ' ל"ח) הרי שהחושך של הרשעים מה שנדמה להם שאלהים הוא בשמים ממעל והוא על הארץ הנפרדת ונבדלת ח"ו מהשגחתו ית' ואין משגיח ממכון שבתו על כל יושבי הארץ. וזה נקרא קיצוץ בנטיעות שקוצץ ופוסל השגחתו ואחדותו שהוא בשמים ובארץ יחד כמ"ש בתרגום על כי כל בשמים ובארץ דאחיד בשמיא וארעא. אשר באמת הסתכלותו והשגחתו א' ומיוחד בשמים וארעא בלי שום השתנות כלל וכלל. כמאמר הקרא משמים אל ארץ הביט שהבטה עצמה שהיא בשמים היא בעצמה בארץ ובסקירה אחת סוקר הכל. אבל המסתיר עצמו בסתרי סתרים ובלבו לומר מי יראני. הוא מקצץ ומפסיק העולמות הארץ משמים. אז ח"ו הארץ נמכר לצמיתות לפסיקת עלמין כנזכר והנרגן מפריד אלוף אלופו של עולם מהארץ התחתונה. וזה רמז תיבת ארץ שהוא א' רץ כי השפעת ברכתו ית' מכונה לריצת והליכת המים ממקום גבוה למקום נמוך וזה א' רץ כשיש האלף אלופו של עולם אז לשם רץ ברכתו: אבל הנרגן המפריד האלוף נשאר רץ לבד ח"ו ונעשה ח"ו צר לארץ ולדרים עליה:
יט. ועל זה אמר הכתוב (ישעיה מ"ב) למה תאמר יעקב ותדבר ישראל נסתרה דרכי מה' ומאלהי משפטי יעבור כלומר שתאמר שנסתרה דרכינו מאתו ואינו משגיח בתחתונים אבל הלא ידעת אם לא שמעת אשר אלהי עולם ה' בורא קצות הארץ וכח הפועל בנפעל והשגחתו והשפעתו מגיע עד קצהו ואין נסתר מנגד פניו ומלכותו ואמונתו בכל משלה וכשתאמינו כל זאת ישמחו השמים ותגל הארץ כולם כאחד יחד ואחיד בשמיא וארעא והארץ לא תמכר לצמיתות לפסיקת עולם ונשקו ארעא ורקיע אהדדי והוא אחד ושמו אחד. וזה שמסיים כי לי כל הארץ כמו שהשמים שמים לה' והכל מודין לזה כן לי כל הארץ בהשגח' אחת ובסקירה אחת הכל סוקר והכל באחדות גמור בדביקות ובהתקרבות זה בזה. בכח השגחת אל אחד השוה בשניהם ממש: וכל הגדולה והכבוד הזה נעשה ע"י איש התמים הלז שמתמם ומיחד כל עבודותיו לה':
כ. וזה רמז הקרא ויעקב איש תם יושב אהלים שהי' מתמם כל מעשיהו בחוץ כאילו יושב אהלים אהלו של תורה ושל תפלה:

Chapter 2

ידבר לבאר מה שיכוין האדם בעת אכילתו אכילה של מצוה כמו המצה בליל הפסח ולילה הראשונה בסוכה ועיו"הכ וכדומה. כי גם בהם לא הותר הרצועה לשבוע בטוב במלוי כריסו למלא תאוותו וצריך גם בהם לחיות מחשבה: ובו יוד עלים
א. אמנם כל אלו הדברים שכתבנו ובארנו ופרשנו היטב בענין התנהגות האדם בעת אשר שם אוכל לפיהו הכל נכון באכילת ושתית הרשות והוא באוכל לחם חול בימות החול שאין מצוה באכילתו וגם לא נצטווה להמנע מאוכל ההיא והוא מדברי הרשות שהרשות נתונה לו שיאכל או לא יאכל. אולם דרכים אחרים וכוונת מחשבה אחרת יש בענין אכילה והנאו' המצו' כמו אכילת מצה בלילי פסחים ואכילה לילה הראשונה בסוכה שהוא חוב' כמו אכיל' המצ' כמ"ש הרמב"ם (פ"ו מהלכות סוכה הלכה ז'. ובטור ש"ע א"ח סי' תרל"ט ס"ג) ואכילת הקרבנות וקדשי המזבח. ואכילת שאר הימים טובים ואכילת עיוה"כ שכל אלו מצוה לאכול מן התורה או מדברי סופרים. וגם אכילת שלש סעודת של שבת ק' בכלל הזה אכן באכילת ש"ס של שבת ק' יש עוד דרך וכוונה אחרת חוץ מזה כאשר נבאר באר היטב. כי הנה גם באכילת המצות ותענוגי שבת קודש צריך אדם לכוין בהם לעשותן לשם פעלן. כאשר נבאר כוונתן למטה אבל לא ח"ו שבאכילת ש"ק או בשארי המצות. הותר הרצועה לשבוע בטוב ולמלאות כריסו באכילה ושתיה למלאו' תאותיו והנאת הגופניו' בזה וכבר אמרו חז"ל (במ"ר מובא בשל"ה מסכת עמוד השלום) שאל מין אחד את ר' עקיבא למה אתם עושין מועדין והלא כתוב חדשיכם ומועדיכם שנאה נפשי. א"ל מי כתוב חדשי ומועדי שנאה נפשי חדשיכם ומועדיכם כתיב בזמן שאתם מכוונין להנאות גופיכם בלבד הם שנואים אבל אם הם לעבודתי אינם שנואים ואינם עלי לטרוח אלא אהובים וחבובים. ועוד אמרו וזריתי פרש על פניכם פרש חגיכם אלו בני אדם שאוכלין ושותין ומשתכרין יותר מדאי כסבורין שמענגין שבתות וי"ט וכו' ע"כ הרי שגם בשב' וי"ט לא ניתן רשו' להתענג בדשן נפשו למענו ולמען תאוותו וחשקו. ואלו הממלאים בטנם באוכל למלאות רעבון נפשו כסוס כפרד אין הבין אם אוכל לכבו' שבת או לכבוד עצמו דורש לא באלה חפץ ה' כידוע להרוצים לדעת את ה' באמת. וע"כ גם בשב' ובמצוה צריך לחיות המחשבה בעת האוכל. ונבארם על נכון:
ב. והוא על פי מה שאמרתי על מאמר חז"ל (מ"ר ויקרא פ' ט"ו) כיון ששמעו ישראל פרש' נגעים נתיראו אמר להם משה אל תתיראו אלו לאומות העולם אבל אתם לאכול ולשתו' ולשמוח כו' והוא פלאי להעשו' ח"ו כהפקר. לאכול ולשתו' ולא נאמר מה יהיה בסופינו ושלמה כשאמר שמח בחור בילדותך וגו' סיים ודע כי על כל אלה יביאך אלהים במשפט והאלהים עשה שיראו מלפניו. והנרא' בביאורו. כי הנה חלקי נפש רוח נשמה חיה יחידה שיש בכל איש הישראלי נכלל בכל חלק וחלק מה' בחי' אלו ג"כ חמשה חלקים אלו למשל בחלק הנפש יש בחי' נפש שבנפש ורוח שבנפש וכן כולם. וכן כל חלק מחלקים אלו כולל בתוכו ה' בחי' אלו. ואך עתה רצונינו לדבר בחמשה חלקי הנפש לבד כי הוא הנצרך לנו לענינינו פה. ונפרש במה יקנה האדם בנפשו החלקים אלו נר"ן ח"י. כי ידוע שנפש פירושו לשון רצון ותאוה כמו שפרשו המפרשים על פסוק אין נפשי אל העם הזה והנ' לא דיברה תורה במתים. וכבר האריכו הספרים הקדושים וגם אנחנו גלינו טפח וכסינו טפחיים לעיל (בענף הראשון) בגנות האנשים האלה המתאוים בעם ונפשם ותאותם בבחי' נפש הבהמיו' לבד להיות מתאוה לאכול ולשתו' ולילך בהנאות ותאות הגופניות כדרך הבהמה. ואף מותר האדם מן הבהמה עבור שמכריח גם את הצורה בחי' נפש החיונית וחלק הרוח שבו להלוך עמהם להדמות לחומר ולהתגשם כמותו. ונעשה כבחי' וימררו את חייהן בעבודה קשה שהמה נותנין מרירות לחייהן וגם נפשו מרה לו להיות גם חיותם עובד בחומריות וגשמיות כנפש הבהמ' וזה רשעים בחייהן עם חייהן קרוים מתים. כי גם חיות שלהם נעשה בבחי' מ"ת מ"נא ת"בירא שהיא הקליפה השולטת בגשמיות העוה"ז. והמה אינם נכנסים כלל לגדר בחי' הקדושה אף בחי' נפש שבנפש והמה חוץ לשלש מחנות נ"רן שבקדושה. מאחר שאינם שמים לבם להטות נפש תאותם אל דרך התורה ויראת ה' ואין מעצור לו נגד תאות נפשם הבהמיות וחומד דווקא למלאות כל תאות לבו ודאי שאין לו חלק בקדושה כלל. ועליהם אמר שלמה בחכמתו (קהלת י״ב:א׳) וזכור את בוראך בימי בחרותיך עד אשר לא יביאו ימי הרעה וגו' עד אשר לא ירתק חבל הכסף ותרוץ גולת הזהב ותשבר כד על המבוע ונרוץ הגלגל אל הבור ואמרו חז"ל (שבת קנ"א ע"ב) עד שלא ירתק חבל הכסף זה חוט השדר' ותרוץ גילת הזהב זה אמה. ותשבר כד על המבוע זה הכרס ונרוץ הגלגל אל הבור זה פרש וכה"א וזריתי פרש על פניכם פרש חגיכם א"ר הונא ואמרי לה א"ר חגא אלו בני אדם שמניחין דברי תורה ועושין כל ימיהם כחגים אמר רבי לוי אמר רב פפא אמר רב יהושע לאחר ג' ימים כריסו נבקעת ונופלת לו על פניו ואומר לו טול מה שנתת בי ע"כ ושפלותם וגנותם ידוע לכל:
ג. אמנם הרוצה לתקן עצמו ולהתחיל ליכנס בפנים גדר קדושת נר"ן. ראשית התחלת כניסתו לחלקים אלו הוא להיות לבו בידו ולא ימלא כל תאותיו בכדי שלא להגדיל כח החומריות שבו על כח הצורה וכל ימיו לא יאכל אכילה גסה עד שתתמלא כריסו אלא יניח משובעו. והיה כי ירעב יאכל עד כדי שבירת רעבונו בלבד ולהניח מתאוותו ביותר מן הצריך לו לקיום גופו ונפשו כאשר הארכנו לעיל עיין בכל דברינו שם וה"ה בכל דברי תאות הגופניות. ובפרט להמנע בכל צרכיו מדברי' המזיקים את הגוף וכתב הרמב"ם ז"ל (שם פ"ג הלכה ב') בלשונו וישים על לבו שיאכל וישתה כדי להברות גופו ואיבריו לפיכך לא יאכל כל שהחיך מתאו' ככלב וחמור אלא יאכל דברים המועלין לגוף. אם מרים ואם מתוקים וכו' ע"כ ומכ"ש דכש"כ חליל' וחלילה דבר המזיק לנשמתו דאפילו איסור קל של דבריהם כל דהוא ואפילו ספק איסור וחמור העובר על ספק איסור מודאי איסור כאשר כתב הקדוש רבינו יונה ז"ל (ברכות ריש פרק קמא) וז"ל וזהו עיקר הירא' ליזהר מהספיקות ושלא לעשו' המצות ע"ד ההרגל שעונש הספק יותר מהודאי. וכן מצינו שעל הודאי מביא חטאת ואמרינן דחטאת דוקא כלומר שאפילו לא יהיו דמי כשבה או שעירה שיביא לחטא' אלא דנקא די לו בזה ודנקא הוא מעה והו' שתות הדינר כדאמרינן שש מעין כסף דינר ואם מביא אשם על הספק כגון שהי' לפניו ב' חתיכות א' של שומן וא' של חלב ואכל א' מהן ואינו יודע איזה מהן אכל צריך להביא ב' סלעים שהם מ"ח מעין כי הסלע ד' דינרין והדינר ו' מעין אשתכח דב' סלעים הוו מ"ח מעין ועל הוודאי סגי במעה א' בלבד וכו' ע"כ. ובעוד נפשו ותאותו בו ישים דעתו ומחשבתו בתור' שלא להמרו' בזה עיני כבודו ית' חלילה ומחמ' זה כח נפש הקדושה מתנוצץ עליו והאדם העוש' זאת בשלימות גמור מחמת יראת אלקים שעליו שלא יכנס ח"ו לגדר שמנת עבית כשית ויטש אלוה עשהו וגומר ונאמר פן תאכל ושבעת ורם לבבך ושכחת וגומר הנה בזה קונה לו חלקי נפש שבנפש אשר בקדושה בשלימות המדריגה השניה אשר לפנים מזה הוא:
ד. אדם שזוכה לקדש עצמו במותר לו פי' אפי' זה המעט שאוכל המותר לו וצריך לו לאכול ולשתות לקיום גופו ונפשו לא יאכל עד אשר ימצא בו מקום לה' כאשר הארכנו למעלה וכלשון הש"ע שהבאתי שם אפילו אם היה רעב וכו' אם כוונתו להנאת עצמו אינו משובח ועליו נאמר יודע צדיק נפש בהמתו כי יודע מלשון שבירה ע"ד ויודע בם אנשי סוכת והצדיק משבר נפש הבהמיו' שלו שאף בעת המותר לו נעשה בו לא אפשר ולא מכוין ואינו מכוון בשום אופן להנאתו כי אם להיות נטפל להמצוה והכל כידוע וכאשר בארנו היטב למעלה ופורש מצ"ט שערי היתר כדי שלא יבא לידי איסור ח"ו. והדרגא זו נק' קדושים תהיו ופרש"י הוו פרושים מן העריות וכו' ומה מאוד יתמהו דברים כאלה דהפרוש מן העריות יקרא קדוש. ורז"ל אמרו (יבמות ב' ע"א) איסור קדושה שניות מדברי סופרים ואמאי קרי ליה איסור קדושה אמר אביי כל המקיים דברי חכמים נקרא קדוש אמר לי' רבא וכל מי שאינו מקיי' דברי חכמים קדוש הוא דלא מקרי רשע נמי מקרי וכו' הרי שהפרו' מאיסור של דברי סופרים לא רצו חכמים לקרותו קדוש. ומכש"כ הפרוש מן העריו' שהוא מן העבירו' החמור' שבתורה וכו' מג' שאמרו בהם יהרג ואל יעבור ואיך אמר דהפורש מהם קדוש יאמ' לו ולדברנו יאמר דאפילו שנכנס לעשו' צרכיו בעת המותר והצורך לו ירא' לפניו שהאד' הוא דמות דיוקנו של אביו שבשמי' כי בצל' אלהים ברא אותו ולא נאוה לו לטנף עצמו בטינוף טינופת הזה חמת מלא צואה ופה מלא דם כמ' חז"ל (בשבת קנ"ב ע"א) אם לא שמוכרח לעשותו לקיים מצות בוראו להוליד בנים עוסקים בתורה או לפרוע חובו מצות עונה האמורה בתורה או שארי דרכים הנזכרים (בטור א"ח סי' רמ"א ע"ש) ודומה לו כמי שכפאו שד. באופן שיהי' נפרש ממחשבת העריות שהוא מחשבת התאוה החזקה שבקרבו ולא יכוין להנאתו. ואף שלא אפשר לו שלא יהנה יהיה כעין לא אפשר ולא מכוין וזה הדרגא נקרא קדושה שמקדיש עצמו בעת המותר לו. ולו נאה לקרותו קדוש כי הקדיש תאותיו לה'. ולזה כשאמרה התורה קדושים תהיו פרש"י ז"ל מה ענין קדושה הלז ואמר הוו פרושים מן העריות פי' ממחשבת העריו' כמבואר. ומזה הדרגא קונה אדם לעצמו בחי' הרוח ונשמה שבנפשו ובדרך שבארתי [בשורש הראשון ענף ג'] אם אדם מקדש עצמו מלמטה מקדשין אותו מלמעלה ודרגת הנשמה היא בחי' קדושה כנודע:
ה. ולמען קנות האדם בנפשו חלק המוחין שה' חי' יחידה שיהי' נפשו נשלם בכל בחינותיה. הנה אלו הבחי' אי אפשר לו לקנות כי אם ע"י סעודות מצוה והיא אכילה שנצטוינו עליה בתורה או בדברי חז"ל כמו אכילת הפסח בזמן שבהמ"ק קיים ואכילת מצה בלילי פסחים ואכילה בסוכה לילה ראשונה ובשר קדשים ואכילת עיוה"כ ואכילת שבתות וי"ט שבאלו מצוה גמורה לאכול ולשתות וכל זאת אחר שמטהר ומזכך את עצמו בבחי' שבירת תאותו ונפש הבהמיו' שלו כמבואר וכוונתו נכונה באמת לאמתו רק לקיים מצות בוראו שצוה בזה המצוה ולעשות רצונו ונ"ר לפניו ית"ש כמו בשארי מצות המעשיות מצוה לאו ליהנות ניתנו שאין רוצה לקבל הנאות גופו מהם אז המצו' מסייעתו לעורר חיות האמת בכח הלז להיות חלק הנפש מוטהר בכח האור עליון שבמצוה כיון שהוא עושה עם נפשו ותאותו מצות ה' ומיחד עצמו בכל תאות לבו לשם ה' שהזהירו ככה גם הוא מקבל מיחוד העליון שנעשה במצוה הלז ונשלם בזה חלק נפשו בכל ה' בחינותיה נר"ן ח"י באמתיות רב בשלימות נפלא וכל ה' חלקים אלו יש בחלק הרוח ואדם יכול לבוא להשיג את כולן ע"י עסק התורה. בפשטותיה ובאור הבהיר המאיר בה וברזי התורה. ונבארם אי"ה (בשורש הז' ענף א') וכן בחלק נשמתו יכול אדם להשיג את כולן ע"י עסק התפלה במחשבה טהורה ונכונה לפני בוראו. ואך כבר כתבנו שאין אנו מדברים עתה כי אם בחלק הנפש. כי הוא שייך לענין אשר אנו עתה בביאורו ולזה רמז סולם מוצב ארצה וראשו מגיע השמימה. פי' אף הנפש שמוצב ארצה סמוך אל הגוף שנברא מן הארץ עפר מן האדמה. והוא הדרגא התחתונה שבחמשה חלקי נר"ן ח"י אעפ"כ יש בה בחי' ומעלות ודרגות משונות זו מזו עד שראשה מגיע השמימה:
ו. ובזה יש לפרש מה שאחר החטא אדם וחוה עשה להם ה' כתנות עור וילבישם ולמה דוקא בעור הלבישם. אך הנה אמרו רז"ל אדם הראשון פגה אכל (כלו' תאנה שלא בזמנה) והאר"י הקדוש המשיל חטאתם לענין הזיווג שלא המתין עד שבת כידוע ולפי דברי שניהם נפרצו בגדר בחי' הנפש שבהם. להיות חלקם בקצת דקצת בבחי' המתאוים בעם נוטה לנפש הבהמיות וע"כ עשה להם כתנות עור לאשר שהמשיכו עליהם בחי' הבהמיות הוכרחו ללבוש בגדים מבחי' הבהמה ושידעו בזה במה הגדילו חטאתם:
ז. ולזה רמזו רז"ל [מ"ר בראשית פ' ב'] בתורתו של ר' מאיר מצאו כתוב כתנו' אור באל"ף כי הוא בכח תורתו הקדושה הכניס כל תאוותיו שיהיו רק בדרך התורה כנאמר למעלה. ויצא מגדר נפש הבהמיות והפשיט מעליו חלק העור של הבהמיות להכניס במקומה אור התורה להיות בבחי' וראשו מגיע השמימה. ועי"ז גם הכתנות שהוא הלבוש החיצון שבו והיא דרגת הנפש החיצונה כולם נעשה אור בבחי' חיות ואור הקדושה ותתלהב גם נפשו לגודל דביקות והתקרבות לשמו הגדול שלא לחשוק לשום דבר שבעולם כי אם לשמך ולזכרך תאות נפש שתאות נפשו היה רק לשמו הגדול ותחת עור הבהמיות נעשה אור הגדול וחיות הרוחניות ע"כ רמז שבתורתו של ר' מאיר שעם כח תורתו עשה גם הכתנות בחי' נפש ג"כ אור כמבואר ועם זה יתפרשו דברי המדרש על נכון כי הנה ידוע שהנגעים אינם באין כי אם בהסתלקות נפש דקדושה כמ"ש בזוה"ק [תזריע מ"ו ע"ב] ומפרש שמה שאמרו ז"ל הנגעים באין על לשון הרע פי' שמחמת הלשון הרע מסתלק מאדם נפש דקדושה ושורה עליו נפש הבהמיות ואז נגעים באין עליו ולדברינו הסתלקות נפש דקדושה בא גם מצד אחיזת האדם בנפש הבהמיות בעניני תאות עוה"ז דוגמת חטא אדם וחוה ונרמז חטא זה בכתנות עור. וז"ש אדם כי יהיה בעור בשרו פי' שיבוא לדרגא הראוי להלביש עור על בשרו כענין כתנות עור הנזכר בקרא ע"כ והיה בעור בשרו לנגע צרעת כיון שבא לדרגא זו שיהי' עור על בשרו והוא מחמת שליטת נפש הבהמיות שבו והסתלקות נפש הקדוש ודאי שיבוא עי"ז לנגע צרעת: והנה נגעי האדם אינם מוטהרים ומסתלקין כי אם כאשר ישוב האדם מחטאו אשר באו עבורו אז יטהרו כמבואר ברמב"ם הקדוש (פ' ט"ו מהלכות טומאת צרעת הלכה י') לפי דרכו ע"ש ותמצא נחת. וגם לפי דרכינו כן הוא כי בהשים אדם עיניו ולבו על זה מאין באו הנגעים אלו עליו. וירצה ליטהר מצרעתו אז והובא אל הכהן פי' שיובא הוא בעצמו בכל תאוות וחמדת נפשו אל הכהן. להיות כהן מכהני ה' שיעבוד את ה' עם כל תאותיו בכל הבחי' שזכרנו או להיות נטפלים למצות ה' או לעשות עם תאוותיו מצות ה' בשלימות גמור. או פי' שיובא אל הכהן שיורו אותו הכהנים הלוים כדת מה לעשות להשיב נפשו ואז והנה נרפא נגע הצרעת מן הצרוע וזה שאמר המדרש אל תתיראו אלו לאומות העולם שהמ' לגודל תאוות הגופניות והגשמיות שבהם בכל צרכיהם ובפרט באכילה ושתי' האוכלי' למעדנים למלאות בטנם ותאותם באכילה גסה ורבה כאשר יוכלו שאת ונמשל כבהמות נדמו. להם ראוי שיבוא נגע צרעת בעור בשרם כי עור בעד עור המה מלבישים עצמם בעור נפש הבהמיות. וממילא נגע צרעת בעור בשרם שבא מנפש הבהמיות כנזכר אבל אתם כבר צוויתי אתכם ואבדיל אתכם מן העמים שיהיה הבדלה והפרשה גדולה ביניכם אף בדברים השוה ביניכם כמו עסקי אכילה וצרכי הגוף ואתם רק לאכול ולשתות ולשמוח. כלומר אכילה ושתיה שלכם הלא הוא רק כדי לשמוח עי"ז בה' ובתורתו או בשמחת אכילה מצות גופ' כי תדע שענין השמחה הוא רק בקדושה ובה' כמו שמחו בה'. שמחו צדיקים בה' ושמחת לפני ה' אלהיכם ושלמה המלך ע"ה אמר ידעתי כי אין טוב כי אם לשמוח ואומר כי לאדם שטוב לפניו נתן חכמה ודעת ושמחה וכדומה הרבה באין מספר. כי השמחה שאדם שמח שלא לשם מצוה לא נקרא כלל שמחה בלה"ק רק שם שחוק או הוללות וכדומה אבל לשון שמחה הוא רק שמחת הקדושה. ואף לשמחה מה זו עושה פרשוהו רז"ל (מ"ר קהלת על פ' זה וכן הוא בילקוט) וז"ל לשחוק אמרתי מהולל אמר רב אדא בר רב כהנא מה מעורבב שחוק של אומות העולם שעושין בבתי טרטיאות וע"ז שלהן ולשמחה מה זו עושה מה שמחה של ת"ח שם. וכן לכה נא אנסכה בשמחה פי' ג"כ על התורה שמשמחת לבו הרי שנדחקו לפרש לשון שמחה שיהי' כוונתו אל התורה ושאר שמחת מצוה: ושמעתי בשם הרב הגאון הקדוש בוצינא דנהורא אריה דבי עילאה האלהי. המנוח מוהר"ר לוי יצחק זלה"ה זי"ע ועל כל ישראל שהי' אב"ד דק"ק בארדיטשוב. שהי' להפלא בעיניו. על הנכתב במגילת אסתר ויצא המן ביום ההוא שמח וטוב לך. מאין בא לו זו הבחינה של שמחה שהוא בחינת הקדושה ולא נאוה להמן להכתב בו כך. ואמר שבא לו מסעודת אסתר המלכה שנדבקו בו חיות ניצוצי הקדושה אשר במאכל הצדקת אסתר המלכה. ומזה נצצה בו והופיע בתוכו בחי' הקדושה ויצא שמח ואסתר המלכה עשתה זאת בכוון להזמין המלך והמן אל המשתה. ואחשורוש שלא היה כ"כ חזק ברשעו כמו המן מיד כשנדבק בו אלו הניצוצות נהפך לבו ואמר מי הוא זה אשר מלאו לבו לעשות כן. והיה מתמיה איך יכול להיות כזאת כלל והמן שהי' רשעתו גדול ולא היה כח בהניצוצות להפכו לגמרי ולכן אע"פ שיצא שמח וטוב לב שהוא בחי' קדושה: אבל כראות המן את מרדכי וגומר וימלא המן חמה. כי הי' כח שניהם בו. נחזור לענין המדרש אבל אתם לאכול ולשתות ולשמוח ולשמוח דייקא שהוא שמחת הלב בה' ע"י אכילה או שמחת מצוה. וכבר נצטויתם על זה מפי שתהיו פרושים ונבדלים בזה מכל העמים אשר על פני האדמה ומאין יבואו נגעים עליכם. וזה היה כוונת שלמה ע"ה שאמרתי ושבחתי אני את השמחה אשר אין טוב וגו' כי אם לאכול ולשתות ולשמוח וגומר שנדחק רש"י ז"ל בפירושו ולפי הנזכר יבוא על נכון ממש כפי המדרש הנזכר:
ח. והנה גם אכילת שבתות קדשינו לא נגרע ערכו מכל אלו סעודת המצוה שהזכרנו כי הוא חיוב גדול ומעלתו גדלה עד בלי שיעור וערך כמבואר בזוהר יתרו ונביאנו לקמן והכל מודים בשבת דבעינן נמי לכם כדאיתא (בפסחים ס"ח ע"ב) וידוע אשר קדושת שבת ק' נחלק לשתים חלק אחד הוא הנקרא שבת לה' שהוא הנותן לישראל להודות בו לשם ה' כאומרו ויום השביעי משבח ואומר מזמור שיר ליום השבת טוב להודות לה' ואמר לפיכך יפארו ויברכו לאל יצוריו ושבח יקר וגדולה וכבוד יתנו למלך יוצר כל המנחיל מנוחה וגומר. כמבואר (בזוהר ויקהל) הוא בדברינו למעלה (בשורש הראשון ענף ג') ואמרו במסכת מגילה (יב ע"ב) אמר רבא יום השביעי שבת היה שישראל אוכלים ושותין ומתחילין בדברי תורה ובדברי תשבחות וכו'. ועוד ניתן יום שבת קודש לעסוק בתורה כדאיתא במדרש ובזוה"ק והובא בדברינו למעלה. ודברי הכל בשבת ניתנה תור' אף אור התורה ורזין דאורייתא צריך אדם לחדש ביום השבת למי שזכהו הש"י להבין בהם כמ"ש (בזוהר שלח קע"ג) וז"ל זכאה איהו מאן דנשמתי' בשבת אסהידת קמי מלכא על חדושא דאורייתא דקב"ה וכל פמליא דילי' וכל אינון נשמתין דצדיקייא דהוי בגן עדן כולהו מתעטרין בההוא מלה כו' עד דאמר קב"ה אתכנשו ושמעו קדושא ומילין חדתין דאורייתא משמי' דפלניא בר פלניא כמה אינון דנשקין על רישיה כמה צדיקייא מעטרין ליה כד נחתין זכאה חולקהון דכל אינון דמשתדלין באורייתא יומא דשבתא משאר יומין ע"כ. וזה הכל נקרא שבת לה'. וחלק השני הוא הנקרא שבת לכם שהוא מה שהחיוב להתענג בו במאכל ובמשתה כמ"ש ברמב"ם (פרק ו' מהל' שבת הלכה ז') וז"ל איזהו עונג שבת זה שאמרו חכמים שצריך לתקן תבשיל שמן ביותר ומשקה מבושם לשבת הכל לפי ממונו של אדם וכל המרבה בהוצאות שבת ובתיקון מאכלים רבים וטובים ה"ז משובח. (וכן הוא בטור ובש"ע א"ח סימן רמ"ב) ע"ש. ומבואר במדרש חז"ל בשעה שצוה הקב"ה למשה על מצות שבת נתכרכמו פניו של משה. אמר לו הקב"ה משה את סבור שלרעתך אני נותן לך השבת לא נתתי אותו אלא לטובתך כיצד את' מקדש את השבת במאכל ובמשתה ובכסות נקיה ומהנ' את נפשך ואני נותן לך שכר כו' ע"כ:
ט. ובזה אמרתי דבר נאה ומקובל על מאמר חז"ל (שבת י' ע"ב) לדעת כי אני ה' מקדשכם אמר לו הקב"ה למשה מתנה טובה יש לי בבית גנזי ושבת שמה ואני מבקש ליתנה לישראל לך והודיעם וכו' ע"כ ויש לעורר על מה שאמרו בלשון מתנה טובה יש לי. הלא כשאחד יש לו דבר ורצונו ליתנו במתנה לאחר נקרא מתנה אצל המקבל. ולא אצל הנותן יקרא לו שם מתנה רק דבר או חפץ והי' לו לומר חפץ יש לי בבית גנזי ואני מבקש ליתנה במתנ' לישראל. ומה זה מתנה יש לי אכן יבואר לשון חכמים על פי המדרש (שמות פ' א') על פסוק וירא בסבלותם ראה שאין להם מנוחה הלך ואמר לפרעה מי שיש לו עבד אם אינו נח יום א' בשבוע הוא מת ואלו עבדיך אם אין אתה מניח להם יום א' בשבוע הם מתים אמר לו לך ועש' להם כמו שתאמר הלך משה ותיקן להם את יום השבת לנוח ע"כ. ומבואר בספר תנא דבי אליהו שהיו מתאספין יחד והיו מזכירין שהמה בני אברהם יצחק ויעקב ונשבעין זה לזה שלא ישנו את שמם ואת לשונם ושיהיו גדורין בעריות וכו' והדבר הזה חביב מאוד להקב"ה שאף ביום שנחו מאויביהם לא עשאוהו יום הבטיל' ולצחוק בו בהבלי עולם אך פנו לבבם אל האלהים מן העבוד' וזאת עשאוהו בעצמם אשר לא צוה אותה ה' בזה רק מדעת עצמם עשו כזאת. והיה זאת נחשב לפני הקדוש ב"ה כאילו ישראל נתנו לו מתנה זה השבת וע"כ אמר מתנה יש לי שקבלתי מתנה מישראל ושבת שמה. ואני רוצה ליתנה לישראל בכדי שיהיו מצווין ועושין ויקבלו שכר על זה כי גדול המצוה ועושה כמאמר חז"ל (ע"ז ג' ע"א) ומה גם שזה שקבלתי מהם הוא רק בחי' שבת לד' לבד שכך עשו במצרים שהיו מזכירים שהם בני אוהבי ה' ונשבעין כנ"ל ואני רוצה ליתן להם גם בחי' השבת לכם שיהיה אדם אוכל ושותה ומהנה את נפשו ויקבל שכר עליו כי כן צויתי להם וזה מרומז בפסוק שמביא הגמ' ע"ז ואתה דבר אל ב"י אך את שבתותי תשמורו וגו' עד לדעת כי אני מקדשכם. למה נשתנה מקום זה שכתוב בו שבתותי לשון רבים משאר מקומות שכ' שבת לה' לבד ובתחילת נתינת השבת אומר ראו כי ה' נתן לכם השבת. ומה כוון בכאן לקרותו שבתותי. אכן לפי שציוה הקב"ה למשה ואתה דבר וגו' לדעת שיודיע להם מקודם את המתנה החשובה שרוצה לתת להם ואפשר שיאמרו כבר קיימנו אותו במצרים מדעתינו ע"כ נתחכם הקב"ה ואמר להם את שבתותי שתי שבתות אני מצוה לכם א' השבת לה' שתהיו בבחי' מצוה ועושה וא' השבת לכם שתהנה את נפשך ותקבל שכר מה שלא הי' לכם במצרים בחי' זו וע"כ נכונים דברי הגמ' בלשון מתנה ולמדו מפסוק הזה כמבואר ואפשר שזה רומז רש"י זלה"ה שכתב (במסכת ביצה י"ז ע"א) ענין זה של מתנה טובה וכו' עד לדעת כי אני ה' מקדשכם ומסיים וז"ל רישא דקרא אך את שבתותי ורוצה אני שתודיעם מה מתנה חשובה אני מבקש ליתן להם לכאורה מה בא רש"י ז"ל ללמד את ב"י מקרא כתוב ודרדקי דבי רב יודעין אותו וגם משנה מלשון הגמרא שבגמרא כתיב ליתנה לישראל והוא כתב ליתן להם אם שנכון גם לפי פשוטו עכ"ז אפשר לרמז בו דברינו אלה שהוקשה לו על תיבת מתנה כקושייתינו ותי' כנזכר וע"כ אמר רישא דקרא אך את שבתותי לרמז על שני השבתים אלו ואני מבקש ליתן להם להם דייק' לצרכיהם שהוא בחי' גם השבת לכם וע"כ אמר מתן שכרה לא עבידא לאגלויא ולכאורה הלא מתן שכר של כל המצות נסתרה כמאמ' חז"ל (ילקוט רמז תתמ"ו) ע"פ אורח חיים פן תפלס נעו מעגלותיה ולדברינו יאמר שזו הבחי' שיקבלו עוד שכר על הנאת אכילה ושתי' זו הוא מילתא דלא עבידא לאגלויא שיהא שום קבלת שכר על זה אם לא שגילה הקב"ה בעצמו ואמר אכול ושתה:
י. ובזה נכון דברי המדרש שהבאתי לעיל שמא את סבור והוא תמוה בעין כל רואיו שמשה יהיה סבור שלרעתו ניתן לו השבת. והנראה בו על פי דברי התוספות (ע"ז ג' ע"א) טעם שגדו' המצווה ועושה מפני שדואג תמיד לבטל יצרו ולקיים מצות בוראו. והוא דווקא לענין קבלת שכר מפני שיצרו גדול במצוה ועושה ומקטרג עליו שלא לעשותו. לכן כשכופה ליצרו ומקיים הצווי ראוי לו לקבל שכרו משלם. אבל אינו מצווה ועושה אין יצה"ר מקטרגו כ"כ אבל לענין רוב אהבה לבוראו שיהיה ניכר באדם התלהבות האהבה לבוראו יותר גדול אינו מצווה ועושה. ע"כ לגבי משה שהיה עבודתו עבוד' ה' בשלימות. שלא ע"מ לקבל פרס כאשר יבואר אי"ה בדברינו (בשורש השמיני) היה אצלו חשוב יותר אינו מצווה ולכן אמר לו אף לפי דרגתך לא לרעתך אני נותן לך לגרוע אהבת מצותיך בזה אלא אני מוסיף לך בחי' שבת לכם שלא עשית מדעתך ואכול ושתה ומהנה את נפשך וקבל שכר נחזור לענין במצות השבת לכם אשר נצטוינו בו מפי הבורא יתברך ונדמה אכילתו לאכילות הנאות בשארי המצות. שכתבנו למעלה שצריך לכוין בהם רק כדי לקיים מצו' בוראו ואחר טיהר וזיכך תאות נפשו מכל וכל. שלא יכוין בשום אופן הנאות מלוי כריסו ותאותו כי מצות לאו ליהנות ניתנו. ושיקנה על ידי זה חלק חיה יחידה לנפשו. וכן ממש במאכל שבת קוד' לא נגרע דבר כמוהו כמוהם בשוה:

Chapter 3

ידבר לבאר עוד בחי' אחרת באכילות שלש סעודות של שבת קודש חוץ מן הכוונה המבוארת לעיל. והוא מה ששייך רק בשבת לבד לפי גדולת ערכו ולית דכוותיה בשאר אכילות: ובו י"א עלים:
א. ואולם עוד יש בחינה אחרת בענין אכילת שבת ק' והיא מעלה גדולה ונפלאה ששייך דווקא בשבת לא כן בשאר הנאת המצות ועי"ז יתפרשו דברי המדרש הנזכר אבל אתם לאכול ולשתות ולשמוח. עוד בדרך אחר על נכון כי הנה בארנו היטב (בשורש הראשון) אשר זה הוא ענין מעלת מצות יום שבת מכל שארי המצות שבשאר המצות כוונתינו שנעשה ע"י פעולתינו ועשייתינו. בסודות תיקוני הפרצופים והעולמות הקדושים. אשר אנחנו עושין בארץ דוגמתם וכן יתעורר למעלה בשורש המצות שיתוקן שם כפי ערך כוונתינו יתר עליהן מעלת השבת שכל הפעולות וגודל המעלות הכל נעשה ממילא לרוב עוצם קדושתו ואור א"ס ב"ה השופע בכל היום והלילה וא"צ לשום אתערותא דידן. אך אנו מכוונין בכל תפלה לאיזה פעולה הנעשה מאליו למעלה כך אנו מכונין למטה בדרך במעשה ידיך ארנן שמבואר שם היטב ואף אנו נאמר כאן זה החילוק ויותר מזה ולהבינך היטב בזה. אבאר לך אמתיות ענינו. ואקדים לך כמה מאמרי חז"ל בזה הנה בגמרא [ביצה י"ו ע"א] אמר רבי יוחנן משום רבי שמעון בן יוחאי כל מצות שנתן להם הקב"ה לישראל נתן להם בפרהסיא. חוץ משבת שנתן להם בצנעה שנאמר ביני ובין בני ישראל אות הוא לעולם אי הכי לא ליענשו נכרים עליה שבת אודועי אודיענהו מתן שכרה לא אודעינהו ואיבעית אימא מ"ש נמי אודעינהו נשמה יתירה לא אודעינהו דאמר רבי שמעון בן לקיש נשמה יתירה נותן הקב"ה באדם ערב שבת ולמוצאי שבת נוטלין אותה הימנו וכו' עד כאן ופירש"י לא לענשו נכרים עליה ואנן אשכחן שחזר הקב"ה והענישן על התורה ועל המצות דכתיב וזרח משעיר למו וכו' נשמה יתירה רוחב לב למנוחה ולשמחה ולהיות פתוח לרוחה ויאכל וישתה ואין נפשו קצה עליו: וכן הוא במדרש רבה (בשלח פ' כ"ה) ראו כי ה' נתן לכם את השבת לכם ניתנה ולא לאומות העולם וכו' עד וכן הוא אמר ביני ובין בני ישראל ע"כ וכן הוא מפורש בזוה"ק (יתרו פ"ט ע"א) זכאה חולקיכון ישראל קדישין בעלמא דין ובעלמא דאתי דא הוא ירותא לכון מכל עמין עכו"ם ועל דא כתיב ביני ובין בני ישראל וכן הוא בפ' בשלח [ס"ג ע"ב] ר' ייסא אמר וכן נמי כנסת ישראל אקרי שבת בגין דאיהו בת זוגו ודא היא כלה דכתיב ושמרתם את השבת כי קודש היא לכם לכם ולא לשאר עמין הה"ד ביני ובין בני ישראל ודא היא אחסנת יריתת עלמין לישראל וכו' ע"כ וצריך להבין למה דווקא במצות השבת יהיה כן משא"כ בכל מצות התורה שחזר הקב"ה על כל אומה ולשון בשוה עם ישראל. ומפני מה יהיה נשמה יתירה של השבת ירושה לישראל לבד חלוק משאר מצות התורה עוד אמרו (שבת קי"ט ע"א) אמר ליה קיסר לרבי יהושע בן חנניא מפני מה תבשיל של שבת ריחו נודף. אמר לו תבלין אחד יש לנו ושבת שמו שאנו מטילין לתוכו וריחו נודף אמר לו תן לנו הימנו אמר לו כל המשמר את השבת מועיל לו ושאינו משמר את השבת אינו מועיל לו ע"כ. וגם זאת צריך להבין אם התבלין הוא מחמת גודל אור והשפעת הקדושה שביום זה שהוא על כל העולמות ומתברך מזה גם גשמיות המאכל להיות מוטעם בטעם היפה ולהיות ריחו נודף. קשה גם באינו משמר את השבת היה ראוי להיות כך. ואם אדם חטא שאינו משמרו בהמה מה חטאה. זה הבשר ושאר אוכלי שבת מה עשו שלא יקבלו בשוה מתבלי שבת עם שאר אוכלין שאצל משמרי שבת. ולהבין עוד מה שלכאורה יתמה אחר כל הרעש הגדול. והפלאות הגדולות של מקיימי שלש סעודות בשבת אשר הוא ממש בלי שיעור וערך ואמרו (בשבת קי"ח ע"א וע"ב) כל המקיים ש"ס בשבת ניצול משלש פורעניות מחבלי של משיח ומדינה של גיהנם ומלחמת גוג ומגוג ונותנין לו נחלה בלי מצרים וניצול משעבוד מלכיות ונותנין לו משאלות לבו ומעשרת בעושר מופלג כדאיתא שם. וכפלים לתושיה מבואר בזוה"ק [יתרו פ"ח ואמור] ע"ש באורך מגדולת מעלתו בלשונו. ומאן דאשלים תלתא סעודתי דשבתא קלא נפיק ומכרזא עליה אז תתענג על ה'. ובעי בר נש למחדי בסעודתא ולאשלמא אלין סעודתי דאינון סעודתי מהימנותא שלימתא דזרעא קדישא דישראל מהימנות' עלאה ודא דילהון ולא דעמין עכו"ם ובגיני כך אמר ביני ובין בני ישראל. ת"ח בסעודתי אלין אשתמודעין ישראל דאינון בני מלכא דאינון מהיכלא דמלכא דאינון בני מהימנותא ומאן דפגים חד סעודתי' מנייהו אחזי פגימותא לעילא ואחזי גרמיה דלאו מבני מלכא עלאה הוא דלאו מבני היכלא דמלכא הוא דלאו מזרעא קדישא דישראל הוא כו' והרבה יותר כתוב שם במעלת קדושתן אין די באר להעתיק הכל יעו"ש ואם כן הוא מפני מה לא צונו הקב"ה בהם בתורה הקדושה אף לא ברמז ועיקרם נלמד מדברי הנביאים וגם בדברי הנביא לא הזהיר אותנו בחיובו רק דרך שלילה שאם תשיב משבת רגליך וקראת לשבת ענג אז תתענג על ה' אבל לא אמר בלשון חיוב שתקרא לשבת ענג ואם לא תקרא יעניש הקב"ה אותך: ולפי רוב גדולתן במעלה היה צריך להיות אזהרתן. ותדע שמה שכתוב בתורה אצל שבת אכלוהו היום לא קאי למצות אכילה שיצוה על אכילה והא ראיה דלא למדו מזה דבעינן לכם בשבת ולמדו מדברי הנביא והרמב"ם כתב בפירוש שהוא נלמד רק מדברי הנביא. ואכלוהו היום קאי על המן שלא תצאו ללקוט רק שתאכלו מה שלקטתם ביום אתמול. ואף (שבשבת שם) למדו מזה ש"ס מתלתא היום אסמכתא בעלמא הוא כאשר הוכחנו אכן כל אלה באחת יבוארו והוא על פי מאמר הזוה"ק [ויקהל ר"ד ע"א] וז"ל אבל רזא דילה כיון דסלקא האי נקודה ונהורא נהיר כו' כדין אתחברית ואתאחדית בהו ואקרי שבת כו' האי נקודה תתאה סלקא ואתחזיאת ואתקשטת כדין כל חדוה אשתכח לעילא ותתא ועלמין כלהו בחדוה וכו' וכדין נתוסף רוח נשמתא בישראל על כל חד וחד ובהאי נשמת' יתירא נשיין כל עצבא וחימתא ולא אשתכח כד חדוה לעילא ותתא ע"כ וכזה כתב בפ' יתרו שם ורוחא חדא דא מענוגא דהאי עתיקא מתפשטא בכלהו עלמין וסלקא ונחתא ומתפשטא לכולהו בני קדישין לכולהו נטורי אורייתא ונייחין בנייחין שלים ומתנשי מכולהו כל רוגזין כל דינין וכו'. ועוד שם והאי יומא מליא רישא דזעיר אנפין מטלא דנחית מעתיקא קדישא סתימא דכולא ואטיל לחקלא דתפוחין קדישין תלת זימני מכד עייל שבתא בגין דיתברכון כולהון כחדא וע"ד בעי ב"נ לאתענגא תלת זימנין אלין דהא תליא מהמנותא לעילא וכו': ומאן דגרע סעודת' מנייהו אתחזי פגימותא לעילא וכו' והרבה כתוב שם כענין זה הנה תכין לבך היטב לכל דבריו הללו ותקשיב אזניך למה שנבאר בפירושו ואז אור יאיר לך בהבנתו וממילא יתורצו כל התמיהות שתמהנו בטוב טעם ודעת ונאמר כי כל ענין ענג שבת הוא על זה הדרך מאחר שהוא יום שמחה וחדוה ותענוג גדול לפני צור ישראל ב"ה. ואור שמחת השבת מופיע ומאיר בגודל זיו הדרו ומפיק נוגה בכל העולמות הקדושים כולם. ואין דומה לו בכל ימי השנה כי אור המאיר בו. הוא הארה עצמיות בלתי אתערותינו. ואנחנו עם בני ישראל שנקראו בנים למקום ועמוסים מני בטן. ונשמותינו אפי' נשמת הפחות שבפחותים מאתנו הם חלק אלהי ממעל. ואנחנו חבל נחלתו ובזה החבל אנו קשורים בתקו' חוט השני שעל זה נאמר ויש תקוה לאחריתך. וכל איש ואיש מישראל יש לו שורש נשמתו למעלה ומזה השורש יורד אור מלמעלה אל נשמתו למטה דרך אותו חוט התקוה הכל כידוע ליודעי חן וכשנתעורר החדוה הגדולה והשמחה הנפלאה ורב התענוג בשורש הנשמות שלנו בכל הקומה שלימה ממילא מחיוב להתעורר בתוך כל אחד ואחד מישראל עם קדושו חדוה ושמחה לאין קץ שמחת הנפש והגוף לכל איש הישראלי כפי אחיזת נשמתו ושורש חלקו בהעולמות עליונים ועכ"פ אף להפחו' שבפחותים מוכרח להתעורר תענוג אצלו ביום השבת לפי שאור השב' גדול מאוד ונורא על אור המצות בהארה עצמיות שבו ועוד שנעשה בכל הקומה שלימה ששם שורש נשמת כל ישראל ממיל' ודאי נתעורר בכל ישראל. ומי שאינו מתענג בשבת ק' מעצמו עבור הופיעת האו' ההוא עליו בשורש נשמתו ח"ו מראה בזה שמץ פסול שבו וח"ו נכרת זה החוט התקוה שקשור בו למעלה ולא שדי נופו בתר עיקרו. ח"ו נשמתו למטה נכרת ונחתך משורש נשמתו למעלה ולכך בהאיר אור למעלה אינו מאיר למטה בנשמתו ועי"כ שוטה רשע הזה אינו מרגיש בשמחת אבינו שבשמים: והוא בבחינת רשעים בחייהם קרויין מתים כיון שאינו מקבל מאור החיים מלמעלה. וגם כיון שמורה בעצמו שאין לו שום חלק בקדושה אפי' נפש שבנפש כבר ביארנו למעלה ששם מתנאה לקרותו ע"ש ובזה תבין כל דברי הזוהר שאמר ובההוא נשמתא נשיין כל עצבא. ורוחא חדא מתפשטא לכלהו בני קדישין ומתנשי מכולהו ולא אשתכח בר חדוה לעילא ותתא הכל לומר שכן נעשה ממילא שמשתכחין מהאדם כל מיני עצבות וקטטו' ומעצמו מתמלא שמחה וחדוה מהנשמה יתירה ומההוא רוחא. והכל יורה על האור המאיר בשב' הממלא כל העולמות בשמחה עצמיו' ואמר ת"ח בסעודתי אילן אשתמודעין ישראל דאינון בני מלכא דאינון מהיכלא דמלכא ומאן דפגם חד סעודתא אחזי פגימתא לעילא ואחזי גרמיה דלאו מבני מלכא עילאה הוא דלאו מבני היכלא דמלכא דלאו מזרע' קדישא דישראל מורה באצבע על האמו' דמסעודו' אלו ניכר שהוא מבני המלך ובני היכל המלך. וע"כ מטוב אדוניו טוב לו וכמו שהוא בשורש נשמתו כן מתעורר בעצמו למטה לפי מה שהוא אם בבחי' בן או בדרגו' הפחותים: ואפי' יהי' בבחינ' עבד הקטן שבקטני' אם הוא עבד בהיכל המלך ימולא לבו נחת ביום זה שהוא שמחת כל העולמו' ובכל הקומה שלימ' וממילא מאן דגרע סעודת' אחזי פגימת' לעיל' כלומר שנרא' שמץ פסול שבו שלאו מבני המלך הוא אף לא מעבדי היכל המלך אף לא זרע ישראל כיון שנשמ' מזה שאין לו שום חלק בקדוש' אפי' נפש שבנפש ונכרת משורשו ונפשו נתונ' תחת רשות הס"א והרע ודאי שהוא נבדל ונפרש מזרע ישראל ומשתלח חוץ לשלש מחנות צא צא טמא יקרא לו לקחת אותו בחי' הרעים והס"א כיון שנעשה עבד להם ילך לאדוניו ועבדו וידוע שכל חיבי גיהנם נייחין בשב' כדאיתא בזוה"ק (אמור צ"ד ע"ב) והוא עבור גודל הבהק' זיו האור שמגיע אף שם ואם חייבי גיהנם מרגישין באור השב' והוא אינו מרגיש לכן יהבין עליה חומרא דתלת מילי דינא דגיהנם. ואמר והאי יומא מליא רישא דזעיר אנפין מטלא דנחי' מעתיקא. פי' שכן הוא נעשה ממילא שיורד השמן הטוב אשר על הראש לחקל תפוחין שלש פעמים לנגדם צריך ב"נ להתענג תלת זימנין כל פעם כערך האור השופע ומאן דגרע אחזי פגימתא הכל כמבואר:
ב. ובזה יובדל ויופרש סעודת שבת קודש משאר סעודת והנאת המצוה. כי בכל אכילה של מצוה כוונתינו לעורר על ידיה איזה פעולה למעלה למשל באכילת מצות בפסח להכניס המוחין דגדלות ובאכילת ערב יום הכפורים לתיקון יסוד ומלכות וכדומ' באכילת הקרבנות ושאר הנאות המצות ולא כן באכילה של יום שבת קודש כי אין כוונתינו לגרום עי"ז שום פעולה למעלה רק כפי השתנו' הרוחניו' ואור המוחין המאיר בשלש עתים בשבת קודש בזמן הש"ס ואין סעודה אחת דומה לחברת' כאשר נכתב להלן וחכמי אמת קורין לזה הרוחניות מוחין. כי המוח והשכל מכיר זה השתנות האור למעלתיה בכל זמן וזמן. וכפי ערך האור כן כוונתינו בו אבל לא שנעשה פעולה בעובדתינו ממש כההפרש של תפלה שכתבנו לעיל ואך זמן סעודה לכל הוא ולשמוח בתענוג אכול ושתה כל עדת ישראל יעשו אותו. והכל מחמת הרגשת הנפש בשמחת הש"י ובשמחת כל העולמות:
ג. ולפי שהנפש הוא ענין התאוה שבאדם וכל קדושת' אינה מקבלת כ"א ע"י אכילת האדם בכל הה' בחי' שבארנו למעלה. ולכן מתאוה לאכול ולשתות ואין נפשו קצה עליו כפרש"י נפשו דייקא שהוא הוא המתאו' לתענוג אכול ושתו כדי שעי"ז תקבל קדושת ח"י שבה כמבואר באופן הראשון וע"י אכילת שבת תוקדש ביתר שאת כי הוא נחת רוח גדול ותענוג נפלא לפני מי שאמר והיה העולם כשהיא מתענגת בעת ההוא כדרך המלך בעת שמחתו. רצונו שיהיו כל בני היכלו וכל המקורבים אליו וסרים למשמעתו ומכש"כ דכש"כ בני המלך להיות מתענגים בתענוגים ולעדן עצמן בתפנוקי מעדנים ושתו' יינות מבושמים. ושהיו ששים ושמחים ברוב חדוה ונחת ביום שמחתו. וזהו כבוד גדול למלך שידעו הכל שהיום יום שמחת המלך ולגודל טובו וחסדו רצונו שיהיו גם המה שמחים בשמחתו שיראה מזה הפלאת טוב לבבו ורוב חנו וחסדו עליהם שרוצ' בשמחתם. ולהראו' לפניו שהם מבקשים לעשות רצונו ולשמוח בשמחתו: וכן הוא ממש ויותר מזה בכפלי כפלים לאין קץ. גודל התענוג ונ"ר שבעולם לפניו כשאנו שמחים ביום שמחתו ומתעדנים בתפנוקי מעדנים בכל שלש פעמים. ונותן לנו שכר גדול על זה כמובא למעלה מאמרי חז"ל:
ד. כי ברוב חסדו משלם לנו לפי ערך הנ"ר שמקבל מזה. אף שאצלינו הוא ממילא מחמת הרגשת שמחתו אך לה' החסד שמשלם לאיש כמעשהו כאשר הי' האיש עושה זאת מדעת עצמו בלתי הופיעת האור עליו כן משלם לו עתה וכפי התענוג שעושה בזה לקוב"ה ושכינת' ולכל העולמו' הקדושים עד בלי שיעו' וערך לאין קץ ואין מספר מה שאין הפה יוכל לדבר והלב לחשוב גודל תענוג העולמות מזה כידוע מזוה"ק למביני מדע. כפי השפעת השתנות האורה בכל סעודה כמ"ש [בתולעת יעקב] וז"ל ודע כי הטל העליון והאור הגדול יורד מראשו של הקב"ה לשדה של תפוחים ג' פעמים בשבת והם סוד סעודת המלך על כן צונו רז"ל לסעוד שלש סעודת בשבת בדוגמא עליונ' וכו' ומבאר שם כל סעוד' וסעודה אל מה רומזת המרבה להתענג ולשמוח יזכה לרב טוב ולרוב שמחה ותענוג ולהתענג ולהתעלס באהבים בעת אשר יתגדל כבוד מלכותו עלינו בעגלא ובזמן קריב כאמרינו ישמחו במלכותך שומרי שבת וקוראי עונג וכלם ישבעו ויתענגו מטובו. ומי יכול לבאר את זאת על הנייר ובאבנתא דלבא תלי והמבין יבין. וזה רמז המשורר בזמירות שבת שכרו הרבה מאוד על פי פעלו כלומר שהשכר אינו לפי מעשינו רק לפי הפעולה שלו שהוא גודל התענוג והנ"ר שמגיע לבורא עולמים ברוך הוא וברוך שמו מזה:
ה. ולכן לא נצטוינו על העונג הלז בתורה הקדושה כי כיון של התענוג הזה היא שמח' עצמיו' מחמת הרגשת הנפש בחדו' שמו ית' ואיך שייך צווי על הדב' התלוי בכוונת הלב וממ"נ אם מרגי' בנפשו זה השמח' ואוכל לשם זה שיגיע תענוג למלך עולם ב"ה ממה שמתענג עצמו ומשמח עתה ביום שמחתו זה לא יצטרך לציווי ומאליו יעשה: ואע"ג דאיהו לא חזי ואינו יודע בעצמו מפני מה הוא שמח עתה טפי מיום אתמול ומה יום מימים אך מזלו חזי ונפשו היא המשמחת אותו כמדובר ואם אינו מרגיש יתר שמחה אפילו כל דהוא השתנות מימות החול וכאז כן עתה ואוכל ושותה למלאות בטנו ולהשלים תאותו עתה הנה אלהי עולם לא יתאו למטעמותיו ולא יאבה לשמחתו שמחת מלוי כריסו כאשר הבאנו למעל' הלא תראה מה שאמרז"ל (נזיר כ"ג ע"א) אמר רבה בר בר חנא א"ר יוחנן מאי דכתיב כי ישרים דרכי ה' צדיקים ילכו בם ופושעים יכשלו בם. משל לשני בני אדם שצלו את פסחיהן א' אכלו לשם מצוה וא' אכלו לשם אכילה גסה זה שאכלו לשם מצוה נאמר בו צדיקים ילכו בם וזה שאכלו לשם אכילה גסה נאמר בו ופושעים יכשלו בם ופרש"י וא' אכלו לשם אכילת גסה. או מחמת תאוה שאכלו ברעבונן הרי דאפילו באכילת הפסח שהוא מצות עשה דאורייתא אם אוכל למלאו' רעבון נפשו נאמר בו ח"ו ופושעים יכשלו בם ועל זה ימס לב כל אדם לראות בעין שכלו לצאת מכלל הזה לבל יכנוס ח"ו לגדר ופושעי' יכשלו בם. ולהבחן באמת באמיתות לבבו. אם אוכל רק לכבוד שבת לעשות נ"ר לפני מי שאמר והיה העולם בזה אם לכבוד עצמו הו' דורש כי חפץ לאכול על כי ירעב ללחם וצמא למים כי הוא אכול ושותה יאמר ולבו בל עמו שמחת הלב בה' ופשיטא שאינו שייך לצוות עליו לעשות דבר כרצונו והנביא אמר בדרך שלילה כשיהיה בנפשך כך שתקרא ממילא לשבת ענג מחמת שיהי' כך בנפשך אז תתענג על ה' וגומר. והוא הפלגת גדולת מעלת המקיימן שיש תענוג ונחת רוח לבוראו מזה. וכל אזהרת רז"ל הכל בענין זה כל המקיים שלש סעודת או כל המענג את השבת וכו' הכל לספר כח גדול' מעלתן ולא אמרו בלשון חיוב וצווי לקיימן או לענג את השבת. ומה שאמר ר"א הכל מודים בשבת דבעינן לכם אבאר לך להלן בטוב טעם לפי דרכינו זה. וכל זאת הוא לפחותי עם ב"י שאור החיות שבהן הוא רק בבחי' הנפש כפי הבחינות שיש באדם מה' חלקים שבה. וע"כ השמחה גורם לו להתאוות למנוחה ולשמחה ולמאכל ולמשתה כאמור:
ו. ואולם מי שזיכהו ה' לשארי בחי' החיות שהם חלק הרוח והנשמ' ובהופיע עליהם האור השבת וירגיש גם רוחו ונשמתו בגודל השמחה הנעשה ביום הזה. אז יתלהב ויחשק לבו. ויתאוה מאוד לתורה המשמחת לב ולרזין דאורייתא אשר כל מחמדי עולם לא ישוו למי שזוכה לטעום בנפשו שמחה זו. וחושק לתפלה בכוונה לאלהים ולהודות ולהלל לשבח ולפאר בכל מיני שירות ותשבחות ליוצר כל היצורים. ותצמד נפשו בתפלתו שהוא ענין חיבור ודביק' כאשר כתבנו. ויצמא נפשו ויכמה בשרו לאהבת האל ב"ה ולבו ובשרו ירננו אל אל חי עד אשר יכסוף וירצה בכלות נפשו לאלהים להשיבה אל שורשה מקום אשר לוקחה משם. ומשמח את עצמו בשמחה אמתיו' שמחת ה' המאיר בו אשרי לו ואשרי חלקו מי שזוכה לזה. ולכן נקט רש"י ז"ל רוחב לב למנוחה ושמחה לאכול ולשתות כי רצה לנקוט דבר השוה לכל נפש כי אלו הבחי' לשמוח בתורה ותפלה לאו כל אדם זוכה לכך אך זו הבחי' אשר יאכל שיתאוה לאכול לכל נפש הוא ואין לך אדם מישראל שאין בו לפחות בחי' נפש שבנפש שבקדוש' לכן נקט רש"י ז"ל דבר השוה בכל:
ז. אמנם גם זה האדם הגדול בענקים המרגיש בשמחה ותענוג הרוחני בתורה ותפלה ושמחת היום כאמור לא פטר נפשו מבחי' זו השבת לכם שהוא לאכול ולשתות ולהתענג בתענוגים כי בזה הוא משמח את בחי' נפשו המתאו' למטעמותיו. וכדי שתקבל עי"ז בחי' המוחין שלה שהם חיה יחודה בשלימות ועוד כי צריך הוא לשמח את גופו בבחי' השייך לו שהוא אכילה ושתיה. כי השב' הוא דוגמת עוה"ב סוד אלף השביעי שהוא עיקר קבלת שכר. ואז יהיה השמחה והתענוג בנפש ובגוף כמבואר בשלחן ארבע שחיבר הקדוש רבינו בחיי בכדי להשלים גם שכר הגוף שהוא הוא היגע עצמו בתורה בעוה"ז וסובל סיגופים ושביר' תאותו לכבוד ה' ואין הקב"ה מקפח שכר כו' וע"כ יהיה אז התענוג הנצחי והשמחה השלימה שאין כח עתה בלב האדם ולהשיג כלל ענין תענוג ההוא בנפש ובגוף. ואף שעה"ב אין בו לא אכילה ולא שתיה אבל יהיה אז גוף כל אחד מישראל כמו גופו של מרע"ה שהיה בשמי' ארבעי' יום ולא אכל ושתה: וכמו גוף אליהו הגלעדי שחי הוא ברומו של עולם בלתי הנאת הגפניות ואז יזונו עיניהם מזיו השכינה ויהנו ממחזה שדי לבלתי שיעור וערך ונועם התענוג הזה אין שכל אדם משיגו אפי' במחשבה הרוחניותו מכש"כ להכניסו בדמיון מה להמשילו אף במשל להתענוג עוה"ז אך ענין השביעה מה שישבע גופם וישיגו הבריאו' מהנאות מראות זיו השכינה נכנס תחת משל סיג אכילה ושתיה של העו"ז. והוא כמאמרם ז"ל והבאתיו למעלה (בשורש הראשון) ע"פ ויחזו את האלהי' ויאכלו וישתו שהשיגו השביעה והבראו' ממחז' אלקים כאיש אכל ושתה וע"כ גם בשבת שהוא א' מששים בעולם הבא כמאמר חז"ל (ברכות נ"ז ע"ב) והוא דוגמת אלף השביעי צריך להיו' השמחה בנפש שהוא הנשמה מדברים הרוחנים מתורה ותפל' ודביקו' בה' וגם שמחת הגוף שהוא אכילה ושתיה ורז"ל כללו שתי הבחי' במאמר' מי שטרח בערב שבת יאכל בשבת הן אכילה הגשמיות של שבת הלזו שאנו עתה בו בעוה"ז והן ליום שכולו שבת שישבעו גופם בטוב המתיחסת כדמיון אכילה בעולם הזה וע"כ אמר ר"א הכל מודים בשבת דבעינן נמי לכם פי' שלא תאמר כיון שיש בו זה השמחה והתענוג הרוחני מתורה ותפלה ודביקות ה' אינו צריך לתענוג הגשמי הזה מאכילה ושתיה ויהיה יושב בתענית לשמוח עצמו בה' כל היום ויעשה אותו כולו לה'. ע"כ אמר לא כן הוא רק צריך נמי לכם והוא עבור שני הטעמים הנ"ל שמחת הנפש דרגא התחתונ' שהיא המתאות לדברים תחתונים ומקבלת קדושתה ומוחין שלה ע"י וגם שמחת הגוף הגשמי. ע"כ אמר דכתיב וקראת לשבת עונג כידוע שענג מרמז על עדן נהר גן. והגן הוא סוד גן נעול אחותי כלה דרגא התחתונה ונהר היוצא מעדן הוא סוד תפארת ישראל ועדן העליון והם הם בחי' נפש רוח נשמה שבאדם כידוע. והוא רומז שבשב' צריך לשמח את כולן כ"א בבחי' א' בתפלה ובדביקו' המחשב' לבוראו נגד הנשמה ב' בתורה ורזין דאורייתא נגד בחי' הרוח ג' באכילה ושתיה נגד הנפש כמבואר. ותראה מה שכתוב בתיקוני זוהר [דף נ' ע"א] וכל מאן דעביד צדקה במסכנ' גרם דההוא נהר דיתמשך מעדן דאיהו אימא עילאה להשקות את הגן דאיהו דל"ת דלה מסכנא. ועני איהו יום שבת ומאן דמקיים בה ענג שבת גרם לאשקאה ההוא דלת וההוא עני אמתלי ואתקרי נהר ומאן דלית ליה רשו למעבד ענג שבת ולא עביד אתמשיך ליה ענג לנגע צרעת ורחיב ביתיה וממוני' כו' ע"כ הרי לפניך כל השלשה בחי' המרומזים בענג וע"י ענג שבת מתוקנים כולם. ובפרט דרגא התחתונ' הרומז לנפש האדם. ומה מאוד יטעמו דבריו שאח"ז אתמשך ליה ענג לנגע צרעת לפי דרכינו. ואבאר לך להלן שלא לערבב ענין בענין וגם עוד מרומז בענג נוטריקון עידון נשמה גוף כלומר שצריך לעדן בשבת את הנשמה שבו וגם הגוף צריך לעדן כדוגמת עוה"ב כנזכר וע"כ אמר הכל מודים בשבת דבעינן נמי לכם עם שודאי עיקר הענג שבת הוא בהתענגות על ה' בתענוג רוחני וברזין דאוריית' אבל צריך נמי לכם כדי לשמח את נפשו וגופו וע"כ אמר משום דכתיב וקראת לשבת ענג כי ענג מרמז על שתי הבחי' א' עדן נהר גן שהוא בחי' נר"ן וגם עידון נשמה וגוף הכל כמבואר:
ואתה דע לך כי אכילות שבת הוא כולה רוחניות כולו קודש ועולה למקום אחר לגמרי מן אכילות חול דבחול אין השכינה וכל העולמו' נהנין ומתברכין כי אם מברכת המוציא וברכת המזון ובשבת הנה השכינה וכל העולמות נהנין ומתברכין מן האכילה עצמה כמבואר בזוה"ק [ויקהל רי"ח ע"א] ובגין דברכת מזונא חביבא קמי קב"ה כל מאן דבריך על שבעא אוטיב וחדי לאתר אחרא וסימנא סעודתי דשבתא דאתר אחרא אתהני מההוא שבעא לחוד והכי אתהני מההוא ברכה דשבעא וכו' וכיון דב"נ אכיל ושתי וקא מברך האי ברכת' סלקא ואתהני מאינון מלין דשבע דסלקין ואשתכת דאתהני ממזונא מתתא ומלעילא ודא איהו רזא דמן חברייא רזא בחול לא מתהני אלא מאינון מלין דסלקי מגו שבעא וכלהו מלין מתעטרן ורוון ושבעין בחידו וההוא אתר אתהני מניה ובשבת איהו רזא אחרא במזונא ממש ובההוא חדוה דמזונא דמצוה דשבת ובכולהו משתכחא כלולא מעילא לתתא וכו' ע"כ הרי דבשב' האכילה עצמה עולה למקום הקודש להיו' מתברכין ונהנין ממנה כל העולמות וע"ז רמז הקרא ויום השביעי יהיה לכם קודש פי' שביום השביעי אפילו הלכם שהוא אכילה ושתיה הגשמיות הוא קודש ועולה למקום הקודש והכל באופן שבארנו שיהיה אוכל לשם זה ואז שכרו גדול כפול ומכופל עד בלי שיעור וערך לפי ערך התענוג והנ"ר שמגיע לצור העולמים ב"ה מזה וכל העולמות הקדושים הכל כנאמר בכל דברינו הנאמרי' למעלה אשר על כן כל אדם צריך לנהוג שמחה גדולה בשבת ולבלי להראות בו שום עצבות ודאגה כלל רק להתענג על ה' ולהרבות בתענוגי שבת בכל מיני תענוג הן באכילה ושתיה הן מלבושים נאים כפי מה שיכול והכל לשם ה' כאמור:
ח. וכל הגדולה והכבוד הזה הכל הוא לבני ישראל שהם בנין לקוב"ה ושכינתא ונשמותיהם קשורים בתקות חוט השני עד למעלה משא"כ בכל האומות שאין להם נשמות קדושות ואינם קשורים למעלה כמו אנחנו חבל נחלתו. לזה אף כשיתעורר חדוה הגדולה ושמחה העמוסה לאין קץ. אינם מרגישין כלל בעונג הלז כי המה עפר מן האדמה. וגם חיותם הוא מבחי' חיות הארץ כידוע ומאין יבא להם הרגשה זו: ולכן ניתן השבת בצנעה ביני ובין בני ישראל לבד וירותא דא לכון ולא לשאר עמין כי לנו הוא בבחי' ירושה כבן היורש מהאב וברא כרעא דאבוהי. ויפה כח הבן מכח האב כלומר מכח האב נעשה יפה גם כח הבן: ולא לשאר העמי' אשר על פני האדמה ואעפ"כ רצה ליתן להם שמירת השבת שיהיה אצלם כמו שארי המצות ואך נשמה יתיר' שהוא ענין הרגשת הנפש המוטהר בשמחת השם יתברך באהבתו לא אודעינהו ואות הוא ביני וב"י לבד. ועתה לא נשאר לנו לבאר כי אם מאמר א' למה תבשיל של שבת ריחו נודף ועיין במה שתמהנו עליו:
ט. ואומר מה שנראה בישובו. כי ידוע שכל מאכל אשר יאכל לכל נפש אדם. הנה הכל נעשה בהשגחה פרטיות מאת בורא עולם ב"ה שיזדמן זה המאכל דווקא לזה האדם כי הוא השייך לשורש נשמתו פי' שהחיות הרוחניות שבאוכל הלז הוא משורש הנשמ' של אדם הזה בדרך רעבים גם צמאים נפשם בהם תתעטף שכתב פירושו בשם האלהי. הבעש"ט זלה"ה. כלומר שאדם נדמה שהוא רעב ללחם זה וצמא למים וע"כ מתאוה לאכול והאמת הוא שנפשם בהם תתעטף פי' שנפש האדם הזה מעוטף ומשוקע באוכל הלז ועל כן מתאוה לאוכלו בכדי להשלים נפשו ע"י אכילה ושתיה זו כמו שכתבתי לעיל בשם האר"י שהנשמה היא הנהנ' מרוחניות המאכל כידוע ונמצא לפי זה בהאיר האורה של שבת בהעולמות של מעלה ואור יאיר על נשמת האדם שלמטה. כי אף שהוא מוצב ארצה מ"מ ראשו בשמים והוא מקושר ומחובר מלמטה למעלה. ולכן יאיר אור הזה עליו מלמעלה למטה כי אין הפסק ביניהם ממילא האור הזה מופיע' ומאי' ומגיע לכל השייך אל שורש נשמתו ואף החיות הקדוש' שבתוך האוכל השייך לו ירגיש אור הברכה הזה. ומתברך להיות מוטעם בטעם היפה ולהיות ריחו נודף אבל אם ח"ו כשנשמתו נכרת ונחתך מלמעל' שהוא בחי' מיתת הכרת הנאמר בתור' שנכרת מחיותו של מעלה אז החיות שלו כולו תחת רשות הסט"א והקליפות וע"כ לא אור נגה עליו ואף בשבת שהוא הארת כל העולמות כסיל הזה בחושך הולך וממילא. וימש חושך הזה על כל השייך אל שורש נשמתו וע"כ גם חיות שבתוך המאכל השייך לו לא יראה אור כי יבוא. והנה חשך אפילה בכל חיות השייך לאדם הלז ולא יגהה עליו אורה בכל מקום מושבו. ומאין יהיה ריחו נודף. וע"כ אמר לו תבלין אחד יש לנו ושבת שמו כלומר כי לנו הוא ולזרעינו ולכל בני ישראל שנקראו בנים למקו' חבל נחלתו וע"כ נשמותינו וכל השייך לנו מרגישי' בתענוג שבת. ולא לזר אתנו חלק בנחלה זו. ואך הקיסר לא הבין את זאת מה שמרמז לו בתיבת לנו ואמר לו תן לנו הימנו ורבי יהושע לא רצה לפרש לו כ"כ החילוק שבינינו וביניהם. והשיב לו בקיצור כל המשמר וכו'. ושאינו משמר את השבת אינו מועיל כי כיון שהוא בדרגא שאינו משמר את השבת ודאי נכרת ונפסק משורשו וכל חיותו הוא מבחי' הס"א. ונעשה כמו בחי' האומות כמו שסיים בזוהר דלאו מזרעא קדישא דישראל הוא. וע"כ בודאי שאין מועיל לו התבלין הזה שהוא הארת שבת כי חושך לו ולא אור ה' עליו הכל כמבואר. ואחר כל זה יבוארו דברי המדרש הנ"ל אבל אתם לאכול וכו' על נכון. והוא ע"פ דברי התיקוני זוהר שהבאתי למעל' שכתב ומאן דאית ליה רשו וכו' אתמשך ליה ענג לנגע צרעת שיערנו להטעים את דברינו לפי דרכינו. וכן הוא בזוה"ק [פקודי רנ"ב ע"ב] וז"ל ומה ברכה הוא דבריך על האי פתורא דמסתדר ואתענגא כדקא יאות אז תתענג על ה' וכו' וכד פתורא דב"נ לא קיימא. בההוא אתר בסידורא דענוגא כדקא יאות. כדין האי חיותא וכל אינון אלף אלפין ורבוא רבבן כולהו דחיין ליה לבר לההוא סטרא אחר ועיילי ליה להאי אתר דאיהו בהפוכא מן דא ואקרי נגע וכו' ע"כ ולפי דברינו הנזכרים מה מאוד נכונים דבריו:
י. כי כאשר הוא על מדריגה כזו שהוא אינו מרגיש בבחינת עונג שבת ודאי שאין לו שום חלק בקדושה ח"ו אפילו נפש שבנפש ועי"ז יוכרח שיבואו הנגעים עליו שבא מהסתלקות הנפש הקדושה ורבות נפש הבהמיו' כמו שהבאתי למעל' בשם הזוה"ק ולכן נעש' לו מענג שלא הרגיש בנפשו בחינת נגע צרעת:
יא. ואפשר לזה רמז בספר יצירה (מועד משנה ד') אין בטובה למעלה מענג ואין ברעה למטה מנגע כי כשהוא על צד הטוב והישר לפני אלהים יוכל לבוא עד ענג שבת הגדול שאין לו שיעור למעלה שהוא בעדן גן אלהים אשר עין לא ראתה אלהים זולתך. ואין ברע' כשח"ו הוא ברע לפני אלהים אין בו למט' מנגע כי הוא בא על הסתלקות נפש שבנפש דקדושה שהוא דרגה התחתונה שבתחתונה וגם כי מורה בזה שח"ו נכרת זה החוט התקוה שקשור בו שעליו נאמר ויש תקוה לאחריתך. כלומר כשלא נפסק החוט עדיין יש תקוה לאדם הזה שיחזור לשורשו ע"י החוט אבל כשח"ו נכרת זה החוט כלה תקותו וח"ו אין תקנה לזה ובודאי שאין למטה מזה. וזה שאמר המדרש אלו לאומות העולם שאין להם בחינה זה הענג שבת כי נשמה יתירה לא אודעינהו. והוא עבור שאין להם שום בחי' נפש דקדושה וא"כ ודאי ראוים שיבואו הנגעים עליה' שבא מחסרון נפש דקדושה אבל אתם לאכול ולשתות ולשמוח כלומר שיש בכם בחינה זו של הענג שבת שהוא לאכל ולשתות ולשמוח בדרך אכול ושת' אמר לך והוא עבור הרגשת נפשותיכם בשמחת השבת ודאי שנגע לא יקרב באהליכם כיון שנפשותיכם לא ברע הוא שיהיה תחת רשות הרע והס"א ראוי לכם שתהיו בטובה ותבואו לבחי' עונג שבת הקטן לפי קטנו והגדול לפי גדלו עד בחינת עדן העליון הכל כמבואר באר היטב ונראה שרמז המדרש הלז בלשונו הצח את דברינו אלה שמדבר בבחינת ענג שבת כי אתם לשמוח הוא במספר השוה ענג שבת חושבנא דדין דחושבנא דדין לרמז זאת שתהיו בבחי' אתם לשמוח שהוא ענג שבת ואז הנגעים לא יבואו עליכם הנה נתמשך מענין אל ענין ויצאנו מדרכינו שהתחלנו בו למען אהבת ישראל להודיע להם איך יתנהגו במאכלם ומשתיהם כל הימים ובפת בגן המלך סעודת המצוה וסעודת שבת קודש הנקרא שלחן המלך:

Chapter 4

ידבר בביאור איך שכל התנהגות העולמות עליונים ותחתונים להטיב להם להרבות אורם והשפעתם: או ח"ו להיפוך הכל נמשך ומתנהג אחרי מעשינו ואנחנו מחויבין לירא מזה ולהתאמץ בכל עוז להטיב דרכינו ומעללינו בכדי שיתרבה שפע אור בכל העולמות עליונים ותחתונים ולא יוחסר לחמם והשפעתם על ידינו חס ושלום: ובו ז עלים
א. ומעתה נתנה ראש נשוב' למה שהתחלנו בו לומר כי הוא זה ענין הבדל' שצונו להיות בדילין מן העמים הכוונה הוא אף בדברים שאנו עושין כמעשיה' נהיה בדילין ומופרשין מהם בהפרשת הדעת אשר בנו וכשם שנשתנה גבר בגוברין אנחנו עם ישראל מכל העמים אשר על פני האדמה כן נשתנה יום מימים יום שבת קדשנו מששת ימי החול אף בשבחין ושירות והללויות ששוין בהם ימי החול ויום שבת ק' מתפרשין הרבה בדעת ובכוונת הלב ועבור שאנו מדברין בשורש הלז בבחי' מעלת מדת התפארת ישראל אשר מתחיל להתנוצץ להאיר בתחל' יום השבת בבוקר כמ"ש (בפרדס שער הכנוים בכינוי שבת) לכן עלינו לפרש ההבדל הגדול שיש בשבת לחול בהשבח של הללו את ה' מן השמים כו' המכוון נגד דרגא זו כידוע לי"ח והנה בהשבח הלז שהוא הנקרא תפארת ישראל אשר אנו מפארין שמו הגדול ומספרין כבוד תהלתו אשר בשמים ממעל ובארץ מתחת. צריך לנו לפרש הענין שאנו אומרין בלשון צווי ופקידה כאילו אנחנו מפקדין ומצוי' לצבא השמים ולכל צבא הארץ לארבע יסודו' הארץ אש רוח מים עפר וארבע מינים הכוללים את כל העולם התחתון דומם צומח חי מדבר כאשר סופר ומונה מן הארץ וכל תהומות אש רוח סערה הם ארבע יסודות ארמ"ע ואח"כ ההרים עץ פרי החיה מלכי ארץ הם ארבעה מינים דצח"מ והכל בדרך פקידה כלשון הללו או יהללו את שם ה' ומי שם אותנו לשר ושופט עליהם להיות אנחנו מפקידים ומצווים עליהם ואמתיות ענין הזה יובן על פי משל שנבאר בזה להלן ומתוך המשל יתבאר ההפרש בין ימות החול ליום שבת קדוש בדברים הללו עצמן:
ב. ובתחלה נבאר איך שאמת הוא שעלינו החיוב לצוות ולפקוד ולעורר לכל הנבראים שיעמדו על משמרתם מלאכת הקודש אשר על כל א' וא' הנה דבר זה מפורש בתורה ושנוי בנביאים ומשולש בכתובים כי שני המקראות אלו בתורה הקדושה ע"כ אומרין דרשוני כתוב א' אומר (בפ' אחרי) וידבר ה' אל משה דבר אל ב"י ואמרת אליהם כי אני ה' אלהיכם כמעש' ארץ מצרים אשר ישבתם בה לא תעשו וכמעש' ארץ כנען אשר אתם באים שמה לא תעשו וגו' עד ושמרתם אתם את חקותי ללכת בם אני ה' והדקדוקים בזה רבו אחד שגוף הענין של הדיבור שאמר הקב"ה לדבר אל ב"י מאמר זה של אני ה' אלהיכם קשה הלא כבר מושבעים ועומדים על זה מהר סיני שאמר להם אנכי ה' אלהיך ומפי הגבור' בעצמו שמעו:
ג. וקושיא זו בעצמה יש להקשות על פסוק זה שאמר משה לב"י בסוף ארבעים שנה במדבר הסכת ושמע ישראל היום הזה נהיית לעם לה' אלהיך שהרי בתחלת גאולת מצרים אמר הקב"ה ולקחתי אתכם לי לעם והייתי לכם לאלהים ומה זה שאמר להם היום הזה נהיית לעם מה נשתנה יום מיומיים להיות ביום הזה לו לעם ולא קודם ב' דבר ואמרת הוא כפל לשון ובאחד סגי ג' במה שאמר כמעשה ארץ מצרים וגו' וכמעשה ארץ כנען וגו' מה שמפריש ומבדיל ארץ מצרים מארץ כנען ובקיצור היה לו לומר כמעשה האומות או הגוים וגם ושמרתם אתם וגומר ללכת הלא זו שמירה זו הליכה וגם מה שחוזר ומסיים אני ה' אלהיכם הלא זה היה תחילת דברו ועל מה כפל לאומרו וכוונת הענין לאמתתו הוא כאשר נבאר ונמשיל משל כדי להבין הענין ביותר כי הנה דרך המלך בדרך התנהגו' מלכות' דארעא שעבדיו ושריו הכל המה בענין מעלה על מעלה ודרגא על דרגא זה שר העשרה וזה שר מאה ואלף עד הדרגא היותר גדולה והמעלה המעול' שבכולן להיות משנה למלך או יועץ המלך החשוב שביועציו והנה דרך המלך להשגיח בעינא פקיחא ע"כ עבדיו משרתיו ויועציו ושריו ולבחון תוכן לבבותיהם ואמתיות עבודתם ואהבתם אליו ולפי ערך עבודתו שעובד את המלך בשלימ' לבבו ובחפיצ' נפשו כן מגביהו ומנשאהו במעלתו ואם המלך קנה עבד מן השוק הנה בתחילת' קנייתו לא ידבר אליו כ"א שני דברים שתדע בטוב שאתה עבד לי ושתהא יראתי על פניך לעבוד עבודתי והנה העבד הלז כאשר שם הדבר הזה אל לבו וגודל בעיניו שירות המלך ויראת המלך ומשתדל בחריצתו הטוב לכל דבר המלך ודתו ובפרט בעת שלוחם מלחמו' המלך מוסר א"ע לקרב מול פני קרב ולעמוד בקשרי המלחמ' בקשר אמיץ וחזר לבל יתרשל וכשהמלך רואה בו דבר הטוב וגודל השתדלותו וחריצתו בעבודתו אף שהיה בתחיל' מהעבדים הפחותים מעבדי המלך יען אשר נמצא בו דבר טוב מגביה אותו לעשות שר וחשוב על כמה וכמה מעבדיו ואם העבד משכיל ובעל שכל לא נח ידו בהשתדלו' עבודתו בכל דרגא ודרגא כשהמלך מגביהו עושה מלאכתו ופקודתו ביותר חריצות ובהתאמצות גדול וכשהמלך מכיר היטב בטוב עבודתו בכל לבו ומחשבתו ניכרת מתוך מעשיו שעשייתו כן עבור אהבת המלך ושחפץ לעובדו באמת בכל מאודו מנשאהו עוד למעלה אחר מעלה עד שבסוף מדרגתו להיות משנה להמלך ויועציו וכל דברי המלך נחתמין על ידו וכל יש לו נותן בידו ונתן אותו על כל ארצו ועמו ועל פיהו ישק כל אנשי המלך: ואין דבר גדול ממנו רק כסא המלך גדול מאתו כדרך שאמר פרעה ליוסף הצדיק אני פרעה זה לבד שאני פרעה אבל כל שאר דבר מלכותי הוא בידיך כאמרו ובלעדיך לא ירים איש ידו וגו' ובסגנון ודרך הזה בחר ה' בעמו ישראל להיו' הולכין ומתגדלין ומשתדלין בהתאמצות רב בעבודתו ובקדושתו עד שיתקיים בהם מקרא כתוב קדושים תהיו כי קדוש אני ה' שאמרז"ל (מ"ר ויקרא פ' פ"ד) א"ר יהושע בשם ר' לוי מאני של בשר ודם אתה למד אני של הקב"ה ומה אני של בשר ודם ע"י שאמר פרעה ליוסף אני פרעה זכה לכל הכבוד הזה לכשיבוא אני של הקב"ה וכו' על אחת כמה וכמה ופי' שם המפרשים ממה שאמר פרעה אני פרעה שפי' שרק בזה גדולתי יתירה ממך שאני פרעה כי רק הכסא אגדל ממך כי פרעה הוא המלוכה שהיתה נקראת כך ולא שהיה שמו כך כידוע אבל ובלעדיך לא ירים וגומר. ושוב היה ליוסף כל הכבוד כמו פרעה עאכ"ו אם תרצה לפרש כן אני של הקב"ה כביכול כמה כבוד יהיה להם כי כן זכו ישראל עם קדושו לעלות לגדולה הזו להיות נקרא אלהי ישראל שרק אלהותו גדול על בחינה ישראל אבל כל התנהגות המלוכה והשפעת טוב חסדו לכל העולמות עליונים וכל העולמות התחתונים הכל נחתך ונעשה ע"י ישראל כאש' נבאר למטה ועל ידיהם נעשה כל עשייתו מלך מלכי המלכים הקב"ה ועל שם זה נקרא אלהי ישראל וזה רמז הקב"ה לאברהם ואמר לו ואעשך לגוי גדול זה שאומרים אלהי אברהם וכו' עד ואגדלה שמך זה שאומרים אלהי יעקב כמ"ש (בפסחים קי"ז ע"ב) פי' שהבריות יכירו וידעו מעלתכם הנפלאה שרק אלהותי וקדושתי שלמעל' מקדושתכ' זה הוא גדול ומפורש מאתכם אבל צרכי התנהגותי בעולמי שבראתי הכל על ידכם יהיה המה האבות הקדושים וזה הוא מפורש בדיבור אנכי ה' אלהיך שאמר הקב"ה לישראל בעת יצאתם ממצרים שעדיין לא הגיעו למעלות הנכבדות ודרגות הגדולים המעולים וכמאמר ז"ל (מ"ר שמות פרש' מ"ג) מה שאמר משה למה ה' יחרה אפך בעמך אשר הוצאת מארץ מצרים פי' שאין לך לכעוס על מעשיהם כי זו תחלת יציאתם ממצרים מטומאת וזוהמת מצרים מקום רחוק ושפל ערות הארץ הלא שלא בעלי מעלות היו בעת ההוא להיות ראוין להתקרב אל המלך אף בקרבת כל דהוא ומה שאמר להם הקב"ה אנכי ה' אלהיך הוא בהבחי' שהמלך מדבר אל העבד בתחילת הקני' שתדע שאני אדון שלך ואתה תהיה יראתי על פניך שתשים יראתי לפניך תמיד ופי' לא יהי' לך אלהים אחרים על פני לפי דרך הפשטו' הוא כדרך עצה וכמ"ש (בש"ע א"ח ס"א) שישים האדם על לבו שהוא עומד לפני הקב"ה והוא רואה בכל מעשיו וזהו מעלת הצדיקים ההולכים לפני אלהים כי אין ישיבת האדם ותנועותיו ועסקיו והוא לבדו בביתו כישיבתו ותנועותיו ועסקיו והוא לפני מלך גדול ולא דבורו והרחבת פיו כרצונו והוא עם אנשי ביתו וקרוביו כדיבורו במושב המלך כ"ש כשישים האדם אל לבו שהמלך הגדול הקב"ה אשר מלא כל הארץ כבודו עומד עליו ורוא' במעשיו כמו שנאמ' אם יסתר איש במסתרים ואני לא אראנו נאם ה' מיד יגיע אליו הירא' וההכנעה בפחד הש"י ובושתו ממנו תמיד וכו' ע"כ וכך אמר להם הקב"ה לא יהיה לך אלהים אחרים על פני שתמיד יהיה לפניכם כאלו אתם עומדי' לפני ואז לא יהיה לך אחרים כנזכר לעיל במשל בתחיל' קניות העבד אבל בסוף העבדות כשהעבד זוכה לעלו' בגדולתו עד סוף הגדול' והכבוד כנ"ל אז דבר המלך אליו בגודל אהבה וחיבה ולומר לו בדברים המיתשבים על הלב ראה שהעליתיך על הגדולה הזאת שאתה תהיה על ביתי ועל פיך ישק כל עמי שרק הכסא מלוכה גדול ממך ולא יותר ובבחי' זו מתפרשין הדברים ראה שאתה עבד שלי כלומר ראה שאתה בדרך עבד שלי נקרא ואין עליך כ"א שאני מלך ואתה עבדי. ועתה כי רק הכסא יגדל ממך ולא יותר כי כל מלכותי בך נתלה והכל לפי מעשיך וע"כ ראה שתתחרץ במעשיך הטובים שתהי' ראוי ונאה להתנהגות המלוכה ע"י לכן גבי ישראל אחר ארבעים שנה במדבר שזכו בהתעסקו' בתורה ובמצוה וסגלו מעשים טובים אז עלו לגדולה להיות עליהם נקרא אלהי ישראל ובדרך כי קדוש אני ה' המבואר למעלה אז נעשה פירוש אנכי ה' אלהיך שאמר להם הקב"ה בסיני שרק אנכי ה' אלהיך לבד אבל כל שאר דבר מלכות והנהגתי בכל העולמות עליונים ותחתונים להיטיב ולהרבות השפעתי למי שאחפוץ או ח"ו להיפוך הכל בידכם ניתנו ועל ידכם יהי' ומכוחכם יהי' נודע שמי ויתגדל שמי בעיני כל הנבראים וכידוע מדברי הזוה"ק (תרומה קנ"ב ע"ב) וז"ל כמה זכאין אינון ישראל דקב"ה אתרעי בהו וקריב לון לגביה מכל עמין ובגיניהו דישראל יהיב מזונא ושבעא לכל עלמא ואלמלא ישראל לא יהיב קב"ה מזונא לעלמא. ואמרו חז"ל (יבמות ס"ג ע"א) אמר רבי אלעזר מאי דכתיב ונברכו בך כל משפחות האדמה אפי' משפחות הדרות באדמה אין מתברכין אלא בשביל ישראל כל גויי הארץ אפי' ספינות הבאות מגלייא לאספמיא אין מתברכות אלא בשביל ישראל. ואח"כ אמרו שם אמר רבי אלעזר בר אבינא אין פורעניו' בא לעולם אלא בשביל ישראל שנאמר וכו' ע"כ. ופירושו שביל הוא מסילה באותו דרך ושביל שישראל עושין מעשיהם בשביל ומסילה הלז שמלאכי אלהים עולים ויורדים בו. וידוע למביני מדע אשר נשמת ישראל. המה כצנורי המים המושכים בקרבם את מי המקור להבאר להיות מן המים הזה משתמש כל אחד ואחד כפי הצורך לו והמים האלו כשהם נובעים במקורם מקור מים חיים. מה מאוד ימתקו המים שם במתיקו' נפלא, ושמה הם צלולים ויפים למאוד, וכאשר יתמשכו אל הבאר דרך הצינור הלז. הנה אם הצנור זך ונקי מכל ליכלוך וטיט וטהור ויפה מכל וכל גם המים הנמשכין בתוכו יגיעו לבאר בתכלית הצלילו' והיופי ולא ישתנו ממתיקתם וכאשר במקורם כן בבורם בלי השתנות טעמם הטוב. ולא כן אם הצינו' מעוכר ומלוכלך בטיט ובעפר ובשארי דברים שאינם נקיים. אז לפעמים יסתם הצינור מכל וכל שלא יוכל המים לעבור דרך שם ופעמים יתבקע הצינור ויצא המים לחוץ וישתו מהם אותם שאינם ראוין לשתות ממים המתוקים הללו. ואף כשלא יסתם מכל וכל ויגיע מעט מים לבאר מ"מ המה מעורבין בטיט ובעפר ונעשו עכורים וישתנה טעמם הטוב וריחם נפג ונמר. וממים חיים נעשו מים המרים עד שילאה לב אדם לשתותם מפני מרירות טעמם ועכירות מראיהם מליכלוך הצינור הלז וכן הוא ממש בהשפעת הבורא ית' אל התחתונים הנה כל השפע וברכה היורד ממקור העליון אל כל העולם התחתון עובר דרך נפשות ישראל על דרך בנפשינו נביא לחמינו. מעולם לעולם עד עולם התחתון ומשפיעים לכל א' וא' כפי הצורך לו. והכל לפי זכות וטהרת הנשמה הלז הנעשה כמין צנור הנ"ל. אם הוא זך ונקי וטהור מכל וכל והאדם ראוי להעשות שליח לקבלה במעשיו הטובים והנכבדים אז גם השפע היורד דרך מעבר נשמתו זך ונקי. ולא נשתנה ממתיקתו וברכתו הטוב. ועושה פעולתו ברוב ברכה ומרוה את הארץ ומולידה ומצמיחה ונתן זרע לזורע ולחם לאכול. אבל אם פנימיות נשמתו אינו זך ונקי כ"כ. אז ח"ו לפעמים נסתם השפע מכל וכל ואינה יכולה לירד כלל עבור סתימת דרך העברתה בתוכה. ולפעמים ח"ו יתבקע מעבר נשמתו וירד השפע מאת המלך הקדוש לחוץ. והקליפו' והס"א חוטפים השפע הזו ומתפרנסים ממנה. ועי"ז יפסק הטובה מן העולם והרע מתגבר ושלט בעולם כי המה בכל כחם וגבורתם מפרנסת השפע ההוא. וע"כ עתה בעו"ה כל השפע וברכה הכל ביד אומות העולם. ואין אתנו עד מה שהשפעת הטובה וברכה אמתיות מאת אלהינו ית' שמו המשפיע הכל רק למענינו ולצרכינו כנאמר למעלה והכל כי הרע והס"א חוטפי' כל השפע היורד לנו אל תוכם וקרבם ומתפרנסין ממנה. עבור שבירת צנורתינו שיורד ההשפעה בתוכם. ולא נשאר לנו כי אם חלק תמצי' מה שנתמצה בדוחק דרך צנור' נשמותינו עד שמגיע לנו מעט דמעט חלק א' מני אלף ופחות הרבה. כאשר מסיים שם בזוה"ק הנ"ל וז"ל בזמנא דהוו ישראל בארעא קדישא יהבי חולק תמצית לעמין עכו"ם ולא אתזנו אלא מתמצית והשתא דישראל אינון בגלותא. אתהפך לגוונא אחרא למלכא דאתקי' סעודתי' לבני ביתא כל זמנא דאינון עבדי רעותי' אכל סעודתא עם מלכא ויהבי לכלבי חולק גרמין למגרר בשעתא דבני ביתיה לא עבדי רעותא דמלכא מלכא יהיב כל סעודתא לכלבי וסילק לון גרמי כגוונא דא בזמנא דישראל עבדי רעותי' דמאריהון הא על פתורא דמלכא אינון אכלי וכל סעודתא אתתקן להון ואינון מההוא חדוה דלהון יהבי גרמי דאיהו תמצית לעכו"ם וכל זימנא דישראל לא עבדי רעותא דמאריהון הא סעודתא לכלבי ואסתלק לון תמצי' ככה יאכלו ב"י את לחמם טמא בגוים דהא תמצית דגיעולהון אכלי. וי לברא דמלכא דיתיב ומצפה לפתורא דעבדא מה דאשתאר מגו פתורא איהו אכיל וכו' ע"כ והכל עבור שהרע מתגבר בעולם: וגם השפע היורד דרך הצינור העכור הלז. אינה יכולה לפעול פעולתה הראוי לה ואין הברכה מצויה בה בדרך ואבדתם מן הארץ הטובה אשר כתבתי פירושו (בשורש השלישי ענף א') שאתם מאבדין הטובה. אשר בהשפעת ה' על הארץ ולא ירד הטל לברכה כאשר הארכתי שמה ע"ש. ומלבד כל אלה גם יש בכח איש הישראלי מצד נפשו ורוחו ונשמתו ונשמה לנשמתו לקשר וליחד העולמות זו בזו וע"י פעולת המחשבות הנכונות והזכות שבו נתקשרו כולם עד המאציל העליון ית"ש. והם מתכונים לעשו' כן ברצון נפשם ובלבבות שלימות ונתקן על ידם כל העולמות כי כולם נכללו בו כאשר נבאר היטב למטה ענין זה על מכונו. ואז כל טוב הברכות וההשפעות הכל נעשה יפה בעת התיחדות והתקשרות העולמות זו בזו. ואל מאצילם ובוראם יוצרם אף עשאם. וכל הטובות ואורות העולמות רק בזה תלוי. ובהיות האדם במעלה זו אז זוכה להיות בבחינ' צדיק מושל יראת אלהים. שהקב"ה גוזר גזירה אל איזה מן הנבראים והם בכוחם הגדול מבטלים כל הגזירות והדינים. והקדוש ברוך הוא ברוב רחמיו וחסדיו על ידיהם מתנהג עם בריותיו בבחינת החסד והרחמים להיטיב לבריותיו. כפי עלות הריח ניחוח לפניו לבסם ולתקן עולמים למלא משאלות לבו כל הנצרך להכלל ולהפרט. וסוד ה' ליריאיו בבחינת המכסה אני מאברהם אשר אני עושה מאחר שהוא הממשיכו אל העולם בקרב נפשו ונשמתו וכל התמשכות הגדולה והברכה הכל על ידי הצדיקים המפיקים רצון מה'. להוריק על כל העולמות הקדושים יחוד ברכה וקדושה ומשם רוב שפע וברכה וחיו' להעולם התחתון. והכרת שמו ית' נתוודע ונתגדל ונתברך ונתהלל בפי כל על ידי המעשה אשר הוא עושה על ידי הצדיקים כמאמר הכתוב אלהי השמים ואלהי הארץ ופי' רז"ל (מ"ר בראשית פרשה נ"ט) בתחילה אלהי השמים וע"י נעשה אלהי הארץ שנתוודע ונתגדל שמו לעין כל ע"י בארץ:
ועתה נבוא לביאור הפסוקים שהתחלנו בביאורם והוא כי אחר ישיבת ישראל במדבר ארבעים שנה עסקו בתורה ובמצות וביחודים הטובים ולחם אבירים אכל איש שע"י נזדכך מאוד נפשם וגופם. ונתעלו במעלה זו אשר בארנו אמר הקב"ה למשה דבר אל בני ישראל והדיבור הזה יהיה בבחינת הבנה לכן נתוסף בו ואמרת שתבינם היטב ויבינו הדבר החדש שנתחדש בבחינתם עתה ושהי' נכלל בבחי' אנכי ה' אלהיך אף שבאותו העת לא היה מתפרש להם ולנגדם כ"א בסתם שאני אדון שלכם ואתם עבדי אשר הוצאתיך מבית עבדים. וע"כ ראוי להיות לי בני ישראל עבדים. אך עתה לא כדברות הראשונות דברי אלה. כי עתה אני ה' אלהיכם פי' שרק קדושתי וגדולתי יתירה על מעלתכם שאני ה' וכסא המלוכה גדול מכם. אבל כל דבר התנהגותי והשפעתי בכל העולמות הוא רק בבחי' אלהיכם כאשר אתם מתנהגים עצמיכם כן ההנהגות אלהו' שלי בכל הנבראים והכל בידיכם ניתנו ואחריכם נמשכו. על כן החיוב להיות עינם בראשם לשום עינם ולבם על הדבר הזה. שעל ידיהם נתגדל ונתקדש שמי בכל הנבראים בהיות עושים מעשיהם הטובים ובהזדככו נפשם וגופם שאוכל להשפיע ולהיטיב לכל הברואים על ידי הבחינה הקדושה והטהורה. ושעי"ז יתוודע ויתגדל כבוד מלכותי בין כל יצור הכל כאשר בארנו היטב למעלה. ועל הכוונה הזו אמר משה לישראל ג"כ בכפל הלשון הזה אחר התעכבם במדבר ארבעי' שנה ועסקו בתורת ה' כנ"ל. והסכת ושמע ישראל שתאזינו ותבינו היטיב הדברים מה שאומר שנתחדש אצליכם. כי היום הזה ממש נהיית לעם לבא לבחי' זו להיות ה' אלהיך שיהיה נקרא אלהיך ממש שכל התנהגות אלהותו יהי' על ידך עד שלא ניכר גדולתו בעולמו כי אם על ידיך ורק גדולתו וקדושתו גדול ממך כמבואר בדברינו למעלה וכמו שהי' בחי' אלו באבות העולם כמו אלהי אברהם שע"י התנהגות החסדים שהיה באברהם ולפי מעשיו כן היה התנהגות הקב"ה בעולם. לכן נקרא אלהי אברהם וגם שהכרת הקב"ה בעולם רק בזה הדרך של אלהי של אברהם ולא יותר וכן אלהי יצחק ואלהי יעקב. והכל הוא בדרך שאמרו רז"ל (מועד קטן י"ו ע"ב) על פסוק צדיק מושל וגומ' מי מושל בי צדיק שהקב"ה גוזר גזירה והצדיק מבטל פי' מי המושל במה שהוא בי שכל גדולתי וכוחי שהוא בי שיהיה הכל מסורה ונתונה להזולתי הוא על ידי הצדיק לכן מדוקדק הקרא צדיק מושל יראת אלהים כלומר מה הוא מושל יראת אלהים שהוא הוא הממשלה של יראת אלהים אשר בידם נתונה כל דבר הממשלה של אלהים ורז"ל אמרו מי מושל בי ולא אמרו מי מושל עלי שחס ושלום אפילו בדרך משל אינם נקראים מושלי על ה'. רק הוא מושל ממה שבי ובכוחי תלוין שכחי ורשותי ניתן להם ועל ידיהם נעשה ומה שאמרו הקב"ה גוזר גזירה והצדיק מבטל הוא מטעם שדרך יועץ המלך להתיעץ את המלך ולפייסו בדברים ולפעמים כשהגזירה קשה. ורצונו למסור נפשו כדי לבטל הגזירה מענה בפיו ומבקש ומפייס את המלך בכמה פעמים עד שהדיבור הזה יוצא מפיו לומר לו אין רצוני להיות השליחות הזה נעשה על ידי שלח נא ביד תשלח וכדרך שאמר משרע"ה מחני נא מספרך וגו' וכל גדולתי לא נחשב לכלום להיות בדבר הזה נעשה ע"י שליחתי ח"ו. ועי"ז לפעמי' מאחר שהמלך חפץ בשליחות ובהתקרבות של היועץ החביב בעיניו וינחם על הרע' אשר דיבר לעשות על פיו יבורך הנבראים ומוחל על הגזירה. והכל הוא מטעם שהצדיק הוא המושל והמוצא הדבר היוצא מפי מלך עולמים ב"ה מתוך נשמתו ובקרב נפשו:
ד. ועם דברינו הנאמרים אשר בשתי פנים מתפרשים הדברים של אנכי ה' אלהיך הכל כמבואר למעלה יתפרש יפה מה שאמרו רז"ל (מ"ר שמות פ' מ"ג) שהיה משה מפייס להקב"ה על דבר העגל שעשו ישראל ואמר רבש"ע אנכי ה' אלהיך אלהיכם לא נאמר אלא אלהיך לי אמרת ולא להם והוא פלאי וכי חברותא איכא כלפי שמיא ולהרצות להקב"ה בדברים שאינם ראוים להרצות ח"ו. וידוע מאמר רז"ל בשעה שאמר הקב"ה אנכי ה' אלהיך וגו'. היה כל דיבור ודיבור הולך לפני כל א' וא' מישראל ונושקו על פיו והיה אומר לו מתקבל אני לך. ולא למשה לבד נאמר ומה זה כל מעלת הר סיני שהיה לעיני כל ישראל הוציאם כולם לתחתי' ההר ופנים בפנים דיבר עמכם כתיב ואם למשה לבד נאמר מה קול הרעש הזה והיה די שיאמר למשה בעת שעלה למרום אלא ודאי שלכל ישראל נאמר והאיך ידבר משה כדברים האלה ולפי פירושינו בשני האופנים הנזכרים יבוא על נכון שגם בזה היה הלמדת זכות על ב"י. והוא כי לפי מהות וסיג בני ישראל שהיו בעת קבלת התורה הדיבור של אנכי לא היה מתפרש להם ולא הבינו אז יותר והלא היה כח במהותם אז יותר לקבל כ"א בבחינת עול מלכות שמים לבד כדרך התחלת העבד הנקנה להמלך. אכן אדון הנביאים מרע"ה שהיה כחו יפה כעתה כן אז והיה גם אז בדרגא ומשה עלה אל האלהים. ע"כ היה מתפרש אליו הדיבור של אנכי ה' אלהיך כפי' השני שהוא המעלה הגדולה סופא דכל דרגין. והנה מפרשי התורה חקרו והשיבו לאפקורסים ומינים השואלים. מה זה גודל העונש המשתחוה לשמש ולירח או לכל צבא השמים. הלא אף המשתחוים להם יודעים בטוב שהקב"ה מושל בכל והוא בוראם יוצרם אף עשאם. ורק שאומרין מגדולת העבד ניכר גדולת האדון ומה זה היה עונש ישראל כ"כ בזה. ואמתיות התירוץ בזה הוא מאחר שחלק הקב"ה מכבודו לבשר ודם ובפרט לישראל עם קדושו שחלק ה' עמו ונשמתם הם חלק אלוה ממעל וקדושתו בהם נפש רוח נשמה חיה יחידה שבישראל. וכשהם ח"ו משתחוים לצבא השמים שהמה עבדי המלך ח"ו המה משפילים ומכניעים הסטרא דקדוש' להס"א וזה החטא גדול מכל החטאים שבעולם. כי זה עיקר עבודת האדם. על פני האדמה להגביר תמיד כח הקדושה על כח הס"א כמאמר הקרא שובי אל גבירתיך והתעני תחת ידיה. וכשהוא משתחוה להנבראים תהפך הקערה על פיה וכאילו ח"ו המלך נכנע בעצמו לעבדו. והמשכיל יבין עד היכן הדברים מגיעים: ובזה המליץ משה מליצתו לפני הקב"ה הלא הבחי' הגדולה שאמרתי אנכי ה' אלהיך עבור גודל קדושות חלקי הנשמות שאתה מוסיף ונותן לישראל עד שהמה נעשים הצנורת לקבל הכל מידך ולהשפיע להנבראים עד שבזה אתה נקרא לנגדם בבחי' אלהיכם זה לא היה אז בישראל כי אם לי אמרת הדרגא הגדולה הזאת. וכן אני על משמרתי לשמור ולעשות הדבר ולא להם היה הפירש אמירתך כך כי אם בדרך הפשוט אני הוא מלכיכם ואתם עבדי ומחויבים לעבוד עבודתי כחוב עבודה מהעבד אל האדון והדיבור לא יהי' לא היה מתפרש לבחינתם אז כי אם שתדעו שאתם תמיד על פני ובהיות זאת כך במחשבתכם לידע לפני מי אתם עומדין וכל מעשיכם לפני ודאי לא יהי' לך אלהים אחרים על פני כמבואר למעלה אשר על כן לא כל כך גדלה אשמתם שלא הכניעו הסטרא דקדושה להס"א. ורק עברו על צוויך לבד במצות עשה ולא תעש' שאמרת להם אני מלכיכם ולא יהיה לך וגו' וע"ז עברו באמת אבל לא נתגדל עונשם בזה לכלות אותם כרגע ח"ו ובזה היה לך לידון אותם כמו חטא האדם הראשון שדנת אותו בגירושין ולא בכליון כרגע ח"ו. לכן נשאתי את לבי להמליץ בעדם לפניך:
ה. וזה פי' הקרא שאמר הקב"ה אני אמרתי אלהים אתם ובני עליון כולכם אכן כאדם תמותון פי' שאני ובאמירתי כללתי את הכל שיהיה פי' אנכי בדרך המעלה הגדולה כפי' השני ושיהיה זכותכם גדול שתבואו תיכף להדרגא זו שתהיו בני עליון כאשר הי' מתפרש הדיבור אל משה. אבל כשחטאתם לפני אם הייתם אז במעלה זו אז הי' רעתכם רבה למאוד והיה משפטיכם חרוץ תיכף לכליה ח"ו. אך אחר מליצת משה שעשה את העבירה רק בדרך עובר על הצווי ונעשה כדרך חטא אדם לכן לא קנסתי עליכם תיכף כלי' ח"ו רק להרחיק עונשם כמותו שהיה עונשו בדרך הרחוק אחר תשעה מאות ושלשים שנה. וזה שאמר הקב"ה וביום פקדי ופקדתי עליהם כי נתרחק עונשם כאשר בחטא האדם שאמר לו הקב"ה כי ביום אכלך ממנו וגומר וכאשר גברו רחמי המקום עליו נעשה מהיום יומו של הקב"ה להאריך לו אלף שנה כן כאן בהתגברות רחמיו נעשה להתרחק עונשם וזה וביום פקדי כמו היום פקדי מה שפקדתי על אדם הראשון שנתארך יומו. כן פקדתי עליכם ואאריך לכם עונשיכם ולכן מסיים אכן כאדם תמותון שנעש' עונש שלכם כמיתת אדם להאריך עונשו. ונחזור לעניננו שאחר כלות מ' שנה במדבר באו כללות ישראל להדרגה זו השני. להיות שם ה' נקרא עליהם אלהי ישראל ובהם הממשלה של יראת ה' בבחי' צדיק מושל שכתבנו לעיל ועל פי הדברים הנזכרים יתפרשו המקראות כמעשה ארץ מצרים וגו'. וכמעשה ארץ כנען וגו'. ובפרט שני המקומות אלו והכל הוא ג"כ לפי ענין המשל הנזכר כי אם המלך מנשא את העבד הנקנ' בתחילה. ועושהו שר העשרה. ובודאי אף לשר קטן כזה צריך זריזות יתירה לפי ענין משמרתו וממשלתו להתנהג בקצת דבר יותר נאה מהעבד הפשוט אשר אין לו התנשאו' כלל וכשהאיש הלז הוא חוטא בזה הענין שראוי להיות בו המעלה היתיר' על הפשוט. והמלך מוכיח אותו על הדבר ואומר לו הלא לפי מעלתך אינו ראוי לעשות כזאת ועונשו לפי קטנות מעלתו וכן שר האלף שאינו הולך במעלה שראוי לשר גדול כמותו שרי אלפים. עונשו ג"כ לפי מעלת גדולתו ע"ד מאמר הקרא איש או אשה כי יעשו מכל חטאת האדם וגו'. פי' שיחטא לפי דרגות האדם הזה וע"ד שאמר רבי יוחנן היכי דמי חילול השם כגון אנא דמסגינא ד' אמות בלא תורה ובלא תפלה כמ"ש (ביומא פ"ו ע"א) וכן כתב הרמב"ם (בפ"ה מהלכות יסודי התורה הלכ' י"א) שדברים כאלה הם הכל לפי גודלו של חכם צריך לדקדק על עצמו וכו'. וע"כ מסיים הקרא ואשמה הנפש ההוא שהאשם לפי ערך הנפש ההיא. וכל מה שהוא גדול במעלה צריך יותר לדקדק על עצמו:
ו. וזה שאמרז"ל (ילקוט איכה) על פסוק חטא חטאה ירושלים ישראל חטאו בכפלים שנא' חטא חטאה לכאורה בענין החטא לא שייך כפל כי מי נתן קצבה לחטאים לומר שעד כאן חטאו ואח"כ חזרו וחטאו עוד חטאים במנין האלו ונעשה כפליים. ואם הרבו לפשוע לרבות החטא נכונה לומר שהרבו מאוד לחטוא ומה זה לשון כפליים וידוקדק לשונו לפי המשל הלז. כי הנה שר האלף אם לא ישתדל בגודל חריצת וחכמת שכלו הזך לשמור את משמרת מלכו ולהעלות תמיד על מחשבתו אופני עבודתו איך יתגדל כבוד המלך ולא יבוטל רצונו ככל אשר צוה ויהי' זריז וחרוץ לעמוד בבוקר להיות עומד לפני המלך לשרתו. וכאשר הוא אינו שם זאת על מחשבתו ורק עוסק בדברי עצמו להיות אוכל למעדנים ולהתענג בתענוגים ולהתגרות בשינה יותר מדאי. הנה אצלו זה ודאי לחטא גדול יחשב לו כי אינו עושה כראוי לו לפי גדלות מעלתו. ולא כן שר העשרה לא יעשה אלו הדברים לא יחשב אצלו לחטא כי לפי גסות שכלו וחומריות טבעו מה לו לחשוב יותר כי אם לאכול ולשתות ולשבוע. וכשיצטרך לעמוד בקשרי המלחמ' יעשה כפי כוחו. ולא לפי שכלו כי לא למד תכסיסי מלחמה ועבות שכלו לא ידע כי אם להכות אם יוכל. אף לא יצרך לעמוד בבוקר לשירות המלך כי אין כבודו של מלך להשתמש בזה. אבל אם זה השר העשרה ילך אל בתי משתאות וישכר עצמו כשיכורו של לוט ויהי' מוטל מושלך בחוצות בשווקים וברחובו'. והכלבים יסבבו אותו כדרך הגרוע אשר לא יחוס אפילו לכבוד עצמו. ומכ"ש לכבוד המלך. מה מאוד ימאס זה בעיני המלך ולחטא גדול יחשב אפילו לפי דרגתו הקטנה בעשותו מעשה כזה וכדומה מעשיות הגרועות אשר לא יעשנו כי אם א' הנבזים. והנה אם שר האלף יעשה חטא כזו שאפילו לשר העשרה הי' נחשב לחטא לפי ענין מעלתו הקטנו הרבה משר האלף. זה החטא מכונה לחטא כפליי' וכך המלך מוכיח אותו ראה שחטאת בחטא גרוע כזה שאף אם שר העשרה הי' חוטא בזה לחטא הי' נחשב אצלו ועתה אתה שר גדול נכנסת לחטוא בזה הנה מעשה רע החטא הלז לכפליים נחשב כי אין שייך על כזה לומר שהרבה לחטוא כי לא חטא כי אם חטא אחד ורק נקרא על שם כפליים לפי ענין מהותו. וזה הי' בישראל שנאמר בם חטא חטאה וגו' כי החטא שהוא רק לפי מעלת השר אין לכנותו בחטא סתם רק לתלות החטא בהגדול' שלפי גדולת השר נחשב לחטא כחטאת האד' הנז' אבל החטא הכלול הכל להיות בשם סתם חטא יכונה הוא החטא אשר אף לגבול עבד הפשוט כי חטא סתם הוא שלכל נקרא זה חטא אף לפחות שבפחותים והנה ידוע שהרבה הקב"ה לישראל תורה ומצות. יתירו' על שבע מצות בני נח והוא עבור מעלתם הגדולה וזכותם שיש להם עשר ידות במלכות ולפי מעלתם כן צריכים להתנהג ביותר דקות וזיכוך בענין מאכלות אסורות והדומים להם שלא לטמטם את לבם וכן שאר כל הל"ת כי הם קרובים אל המלכות ועושין בכל יום שירות המלכות לעמוד תמיד לפניו. ודאי שצריכי' להתנהג בגודל דקות דקה מן הדק' שלא יהי' בהם רוח מה או שאר דברים שאינם ראוין לעמוד עמהם לפני מלך מלכי המלכי' ואם איש הישראל חוטא בחטא השייך לו מלבד השבע מצות בני נח בשם חטא ישראל יכונה אבל כשחטאו ישראל בע"ז ובג"ע ושפיכת דמים ושארי חטאים שאף לאומות העולם לפי גסותן וחומריות שכלן העב לחטא יחשב. חטאים האלו לכפליים נחשב וע"ז מתמה הכתוב חטא חטאה פי' שחטאו בחטא הנקרא חטא סתם הכולל לכל החטאים שנקרא חטא לכל ולא לישראל לבד ועבור זה למד מפסוק זה שחטאו בכפליים כנזכר וזה כוונת הקרא ואנכי נטעתיך שורק ואיך נהפכת לי סורי גפן נכרי' וכפי' רז"ל (מובא ברש"י ע"פ זה) שורק הוא שש מאות וששה מצות שנצטוו ישראל יותר על בני נח ומסיים הקרא ואיך נהפכת וגו' ולכאורה הוא כשפת יתר שהיה לומר איך נהפכת לנכרי' ומה הוא לשון סורי גפן נכריה אחר נהפכת אכן הכל הוא ע"ד חטא הכפל הנזכר. ואמר הלא אנכי נטעתיך שורק כלומר שהוספתי לך שש מאות ושש מצות מנין שורק עבור מעלתך הנפלאה מכל האומות ואילו כהם חטאתם ג"כ היה נחשב אצליכם לחטא ואיך עתה נהפכת לכזה. שאף אצל הגפן נכריה הי' זה נחשב לסר מדרכו לכן חטאתכם כפול למשנ' וזה ענין בנים גדלתי ורוממתי והם פשעו בי שגדלתי ורוממתי אותם במצות יתירות וצויתי אותם במצות יתרות להורות על גדולתם ורוממתם שהם קרובים אליו והם עשאו פשיעה ומרידה בי וזה קשה מאוד לפני ובזה הוא סיום הקרא כמעשה ארץ מצרים וגומר עבור שהארצות האלו המה מרומזים על דרגת האדם וידוע אשר חיות ונשמת אומות העולם אינם ניקחים כי אם מבחי' חיות הארץ אשר על כן נקראו עמי הארצות ומאחר שאף בבחי' הארצות יש דרגות ומעלות משונות זו מזו כאשר ידוע שמצרים הוא הדרגא התחתונה שבחיות הארץ עד שנקרא ערות הארץ וארץ ישראל הוא המובחר והחשוב מכל הארצות עד שנקראת לב הארץ שהוא החשוב שבאברים ומצינו בכתוב שהאומה שלא היתה יכולה לצאת נגד מעלות וחיות הארץ ההוא שהיו יושבים בה והוא מעשי הכותים (מלכים ב' י"ז) כשבאו לארץ ישראל והיה בהם מעשים המכוערים לפי חיות הארץ ההוא ולא יכלה הארץ לסובלם השחית הארץ בהם כמאמר הקרא שם ויאמרו למלך אשור הגוים אשר הגלית ותושב בערי שומרון לא ידעו את משפט אלהי הארץ. וישלח בם את האריות וגו' ומסיים כאשר אינם יודעים את משפט אלהי הארץ. ובפירוש אמרה תורה ולא תקיא הארץ אתכם כאשר קאה את הגוי' אשר לפניכם וגו' משמע דגרישת הגוים מעל הארץ הי' עבור שלא יכלה הארץ לסובלם והקיאתם. לפיכך אחר שדיבר הקרא במעלת ישראל שבאו עד הלום להיות נקרא שם ד' עליהם להקרא אלהי ישראל מחמת גדול' מעלת' אמר הקרא לכן לא תעשו מעשיכם שיהיו רצוים למעש' ארץ מצרים לבד שישבתם בה וגם אם תאמרו שתעשו בדרגא יתירה שתהי' רצויה ממעשיכם אף לדרגת ארץ ישראל. שלא תקיא אתכם הארץ כנען אשר אתם באין שמה. אף בזה אין אתם יוצאין בזה חיוב עבודה עבור מעלתכם שאמרתי לכם באתם לדרג' גדולה ויתירה להיות אני ה' אלהיכם כאמור. ואפשר שזה הוא משבח הקב"ה בכמה פעמים בתורה אני ה' אלהיכם אשר הוצאתי אתכם מארץ מצרים כלומר דעו וראו כמה מעלות טובות למקום עליכם שבאתם עד הלום להיות אני ה' אלהיכם ומאיזה מקום הגבהתי אתכ' מדרגא התחתונ' שבתחתונה ארץ מצרים ואפשר גם בזה רמז משה ואמר למה ה' יחרה אפך בעמך אשר הוצאת מארץ מצרים הכל על דרך שכתבתי שהשם אלהיכם לא על גדולתם אמר להם אלא בפשוט אמר משה לראיה על זאת שאתה אמרת אנכי ה' אלהיך אשר הוצאתיך מארץ מצרים משמע שלא נתת להם תלוית ראש כי אם שהוצאתם מארץ מצרים ודי להם אם יבואו לדרגת ארץ ישראל ולא יותר ולכן אינם ראוין לעונש כנ"ל ועתה בא הכתוב להוסיף על אזהר' ישרא' ואמר מאחר שאתם באתם אל מעלה וגדולה הזאת להיות נמשל ליועץ המלך אשר המלך קרא שמו עליו הוסיף הקרא לדבר באהב' עם עם ב"י כאילו המלך מדבר עם החביב עליו לבד מזה שכתבנו שאומר לו שמצד גדולתו ראוי להיות עינו בראשו לשום כבוד למלך. חוץ לזה מדבר עמו. ואומר לו ראה מה זה בידך. הרי מי שנעשה ממוצע בין המלך ובין כל בני המדינה והוא תמיד המוציא והמביא מאת המלך כל צורך עבדיו וכל עמו והכל הולך אחר גודל חן וגודל רצוית המלך ובעת שחפצו ורצונו ליירא ולענוש את א' מאנשיו ובבוא היועץ שהוא אוהבו ביותר לפניו מתרצה על ידו פני המלך להיות פניו של זעם הולך מכל וכל ודרך משל צהלו פניו מגודל שמח' אוהב הלז. אז ודאי יקרע הגזר דין או עכ"פ שניקל הדין עד מאוד. וכן בעת שחפצו להטיב להבריות ע"י היועץ הלז ובשעת פסיק' הטובה לב המלך טוב מאוד על ידו. בעין יפה הוא נותן הכל ומפיו יבורך כל עמו ואנשיו בגודל חדוה ושמחה כיד המלך ואך אם לא כן היועץ אצל המלך בתכלית אהבה רבה רק בדרך סרסורא דמלכא מחמת שאי אפשר להיות המלך ובני המדינה בלתי ממוצע ביניהם. די לו בזה שעל ידו נעשה ההטבה והגזירה כפי העת הראוי בלא הוספות הטובה וגריעות הרע כי אינו כדאי באהבתו להמתיק ולהפך הענין. וזה שאמר הקרא מאחר שאתה זכית להיות אתה ממוצע ביני ובין הנבראים. צריכין אתם שתשימו זאת על לבכם שתשמרו חקותיו ומצותיו בדרך היתירה עד מאוד. שתהיו אתם בעצמיכם ראוי לגוף הענין. שאני מטיב לבריות או ח"ו מרע להם. שיהי' הכל אחר מעשיכם ואחר האהבה שלכם בכדי להרבות הטוב' למעט העונש. וזה ושמרתם את חקותי ללכת בם אני ה' אלהיכם. כלומר שכך תשמרו אותם עד שתהיה כל הליכתי והנהגותי בכל הנבראים אחריכם מחמת אהבה וחיבה שלי עליכם. שע"י יהיה כל השפעת הטוב ומיתוק הדין. עבור אהבתכ' הגדולה אלי. או שהקרא מתחלק לשני טעמים. האחד שתשמורו את חקותי כדי שיהיה כל הנהגותי בבחי' שם הוי' הרחמים הגדולים והשני שתזכו שאהי' אלהיכ' להקרא שמי עליכם ושעל ידי יתוודע ויתגדל שמי בפי כל ותראו להיות מעשיכם רצוים לגדולה זו. וזה א' ללכת בם אני ה' הרחמים והב' שאהיה אלהיכם כאמור:
ז. ועל דרך הזה שם אדונינו דוד המלך פניו ואמר אשרי כל ירא ה' ההולך בדרכיו פי' אשרי האיש שירא מזה מה שיודע שה' הולך בדרכיו וכל התנהגות כל העולמות עליונים ותחתונים בכל הנבראים והיצורים והנעשים. הכל על דרכי האיש בהטבת מעשיו או להיפוך ח"ו ואם יקלקל דרכיו ומעשיו ח"ו יסתמו כל צנורות ההשפעה של כל הנבראים וחסר לחמם וברכתם. ואף בהעולמות עליונים ח"ו ימעט אורם והשפעתם כמאמר הכתוב אלביש שמים קדרות ושק אשים כסותם. והוא ענין המעטת אורם ע"י מעשה בני אדם כאומרו (ישע' ה') שמים אור לחושך ועל כן יראת ה' על פניו להיטב כל דרכיו ומעשיו כדי שע"י יתברכו כל העולמות וכל הנבראים והוא יהי' שליח לקבל בשור' נשמתו כל טוב ואור החיים לכל. הרי פרשנו ובארנו היטב מתורה ונביאי' וכתובים שבח כל הנבראים והטב' כול' ורעת' הכל ע"י עם ישראל ואין להם שום מה כי אם מה שמקבלים מבחי' נשמת ישראל:

Chapter 5

ידבר איך שאנו נכללין מכל העולמות עליונים ותחתונים בכח גופינו שהוא מן הארץ ונשמותינו שהוא מן השמים ולכן כאשר אנחנו מעוררין עצמינו להודות לשם ה' גם המה כולם יתעוררו ע"י שורש שבנו לברך ולהלל לה' ואנחנו מקרבים את כל העולם לפני צור העולמים ברוך הוא: ובו ט עלים:
א. ונשאר לנו לבאר עוד איך שגם ענין התקרבות' אל אור פני מלך חיים וגם חובת השירה שהוקצב לכל הנבראים העליונים והתחתונים לשיר שירתו בכל יום כשירת המלאכים וכאומר בפרק שירה שיסד התנא רבי אליעזר הגדול. הכל הוא על ידינו ועלינו לעוררם ולפקדם ולצוותם ולקרבם אל מלך חי עולמים ואין להם כח לומר שירתם אלא בפינו כשאנו אומרין ומסדרין שבחו יתברך יתעוררו גם המה כפי חיות של כל א' להלל לבוראו. ומתוך זה יתבאר היטב ענין הללו את ה' מן השמים שהתחלנו בביאורו ונאמר כי אנו נדמין בזה למלך גדול שיש לו מדינות רבות למאוד עד שנמצא במדינות מלכותו מדינה אחת רחוקה מאוד ממקום מושב המלך ופעם אחת שם המלך על לבו ואמר אולי המדינה הרחוקה הזאת אשר תחת ממשלתי לגודל המרחק הרב והדרך הרחוק אשר מהתם להכא ואין השיירות מצויות להיות עובר ושב משם: יושכח מאתם את שמע המלך ויסוף זכרי מאתם ולא ידעו כלל אם יש להם מלך מושל עליהם או לא וגם שמי לא יודע להם מהפלאות חכמתי וגבורתי הנוראים על פני העמים תחת כל השמים וכבודי יוסר מאתם ומה גם טוב חסדי ורוב רחמי שאני מתנהג עמם לא ידעו כי מאתי הוא ויתלו הכל בפקידי ואדוני הארץ שאני מנהיג אותם על ידם ויסברו כי מאתם הוא והעיקר הכל ע"י התרחקותם וחסרון ידיעתם מגדולתי לא יעוררו עצמן במדתן להשתוקק ולחשוק שיתקרבו אלי ויבואו לראו' פני וע"כ לא אוכל לישא משאת מאת פני אליהם ולתת להם מנות ומתנות רבות כיד המלך אחרי שלא יתעוררו עצמן בהתקרבותן ושרוצים בטובתי והמלך הנה רוצה מאוד להטיב לאנשי מקומות ממשלתו בהטב' יתיר' ושיתברכו על ידו מגנזי המלך כי חפץ חסד הו' מה עש' המלך החכם ברוב חכמתו נתן תפקידו וצוה להתקשר מדינה הרחוקה הזו עם המדינת הקרובים למלכותו ונטל משפחת בני אדם האוהבין זה לזה באהבת אמת ונצמדי' יחד בקירות לבם ונפש' קשור' בנפשם ויפרדו איש מעל אחיו והושיב א' במקומות הסמוכים לו והשני במדינה הרחוקה הזו כמו אב ובנו החביב עליו הושיב האב בעיר קרית מלכותו והבן בקצה גבול מדינה הרחוקה וכן שני אחים ורעים האהובים הושיב א' בעיר הקרובה אלי' והשני במדינה הרחוק' ואמר מאחר שהגופות יהיו רחוקות זו מזו והלבבות קרובות ויסוד מושרש ומוטבע בטבע העולם שכל דבר יומשך אחר שורשו וארץ מולדתו ובתוך דרך העברתם בכל מדינות ממשלתו מעיר המלך עד קצה גבולו דרך עובר אורח להיות שיחו עלי דרך במילי דנשתמע בעירו ובפרט אם אחד בא מקרית עוז עיר המלוכה כל באי עולם שואלין ודורשין את פיהו להגיד להם דבר המלך ודתו והוא יספר ויודיע להם דברים אשר לא ידעום מגודל הדרת כבוד המלך וזיו יקר תפארתו ורוב חכמתו ועוצם בינתו וכל מעשה תוקפו וגבורתו ופרשת גדולת מלכותו וביותר טוב חסדו הגדול שמתנדב עם בריותיו אנשי מלכותו בכל הטובת והשפעת וברכות בכל יום ובכל עת ובכל שעה עד כי חדל לספור כי אין מספר לרוב טובו וחסדו הגדול שעוש' עמהם כאשר יכלון שאת וינהלם בחסד וברחמים עד אין קץ ויהי כאשר ישמעו אנשי המדינה הרחוקה הזאת את דברי בן כרך שראה את המלך הזה יתחילו הכל לפאר ולשבח ולרומם ולהדר ולברך לעלה ולקלס למי שעושה את כל הנפלאות האלה ועל רב זיו יקר הדר כבודו והכל מספרים עוזו ונפלאותיו ורוב טובו וחסדו על בריותיו עד שכולם משבחים ואומרים אשרי המלך שמקלסין אותו ואשרי העם שככה לו וכולם רוצים עושים דברו ולעבדו בירא' ופחד ולהודות לשמו בכל יום תמיד ואהבתם ויראתם אל המלך בערה בם עד שנתוודע ונתגדל ונתרגל שם המלך וכתרו והדר תפארתו בכל המדינה הרחוקה הזאת ומלאה הארץ ההוא דעת את המלך ושמו נודע להם שהוא מלך עליהם והם עבדיו ומבקשים לעשות רצונו וכולם מגמתם ורצונם וחפצם למאוד להתקרב ולהתחבר עם מלכם המפואר ומהולל הזה והולכים ונוסעים דרך כל מדינות המלך ושבח המלך ירצו בפיהם עד אשר נתקשרו כל המדינות הקרובו' והרחוקות בקשר אמיץ וחזק ונעשו כולם כאחד וכולם מקבלי' עליה' עול מלכותו ומפארין אותו כראוי לכבדו באהבה רבה ממש בכלות נפשם לאהבת המלך וכן הוא ממש בענין עולם השפל והתחתון הזה כי הנה בורא כל עולמים ב"ה וב"ש האציל וברא ויצר ועשה כל העולמות כולם וכל הנמצאו' מצור' הראשונה שבעולם העליון עד יתוש קטן שבטבור הארץ הכל מאמתות מציאתו לבראו ועלה ברצונו לעשות בעולם התחתון הזה אשר אנו שוכנים בו ארבע' מיני' כוללי' לכל צבא הארץ הם דומם צומח חי מדבר וכל הנבראים האלו כללותיהם ופרטותיהם מכל מה שיש בארץ הלזו הכל יסודת' ושורש' מן הארבע יסודות הידועים שהם אש רוח מים עפר וכמ"ש הרמב"ם ז"ל (פ"ד מהלכות יסודי התורה הלכה א' וב') וז"ל ארבע' גופים הללו שהם ארמ"ע הם יסודות כל הנבראים למט' מן הרקיע וכל מה שיהיה מאדם ובהמה ועוף ורמש ודג וצומח ומתכות ואבני' טובות ומרגליות ושאר אבני בנין והרים וגושי עפר הכל גולמן מחובר מארבע יסודות אלו נמצאו כל הגופים שלמטה מן הרקיע מחוברים מגולם וצורה וגולם שלהם מחובר מארבע יסודות האלו וכו' עד וישתנו כל אחד ואחד מהם ויש גופים שיהיה בהם חזקה מיסוד האש כמו בעלי נפש חי' ויש גופים שיהי' בהם חזק' מיסוד העפר כמו האבנים וכו' ע"כ והנה התחלקות מהותם ותוארם וכוחם רבו כמו רבו עד מאוד התחלקות כל מין ומין ופרטות המין בפני עצמו על שאין דעתם דומה זה לזה והשתנות פרצופם זה מזה ואך כולם נטבעים במטבע אחת טבעו של מלך אשר שמו הגדול נחקק עליהם כדרך צור' המלך בשר ודם שנחקק על המטבע מהגדולה בגדולות שעולה לסך רב עד קטנה שבקטנות כמו פרוט' וחצי פרוט' על הכל צורת המלך נחקק עליו ומכח הטבע' במטבע אחת לפעמים נעשה מהפרט כלל ומהכלל פרט כי מטבע הגדולה מתחלקת לכמ' פרוטו' וכן כל פרוטה ופרוט' מצטרפת לחשבון גדול שבמטבע הגדולה כך הטביע צור העולמים ב"ה כל הנעשים כולם אשר בארץ מקטן ועד גדול במטבע שלו שהוא ארבע אותיות שמו הגדול הקדוש הוי"ה שהוא שורש לארבע יסודות ארמ"ע ועל ידו נתהוו כולם בארבע יסודות נגד ארבע אותיותיו לידע ולהודיע ולהוודע שכולם נטבעים במטבע של ממהקב"ה ואך התחלקותן והבדלתן זה מזה מתפרש עד מאוד לפי האיכות שבכל פעולה ופעולה כפי כח הצורה והמדע שהשפיע ונתן וחלק שמו ית' וית' לכל מין ופרט בפני עצמו ולכל אחד צור' ודעת לבד עד שלא תמצא בכל נמצאי עולם שיהיה דעת שני דברים מפרטי הפרטים דומין זה לזה מכל הנעשים על פני האדמה. והכל בגין דישתמודען לי' שכל יצוריו יבינו וישכילו את יוצר' ובורא'. ויכירו וידעו אשר המ' יצורי כפו של מלך המלכים כאשר יהי' זאת אי"ה לעתיד במהרה בימינו כאשר אנו מבקשי' לפניו ית"ש שידע כל פעולה כי אתה פעלתו ויבין כל יציר כי אתה יצרתו ויאמר כל אשר נשמה באפו ה' אלהי ישראל מלך ומלכותו בכל משל' וסוף מעשה במחשבה תחילה שכך עלה במחשבת המקום ב"ה בעת הבריא' שדיע' ישימו כל בריותיו להבין ולהשכיל כי המה נבראיו וידעו כי גדלו גבורותיו: ועי"כ יפארו ויברכו ויהללו שמו וכל אחד ואחד יתן שבח להקב"ה בדברי שירות ותשבחות אשר הוקצב לכל אחד ואחד ולכל מין ומין לומר שירה לפני בוראו בכל יום כנ"ל ושעי"כ יתקרבו ויתקשרו בקשר אמיץ עם החיות שלהם אל שורשם מלך עולמים ב"ה וב"ש מתתא לעילא וה' הטוב יריק עליהם ברכ' ורחמי' ושפע מעילא לתתא בברכת שמים ממעל עד ברכת תהום רובצת תחת להיות כולם נמצאים בטוב' כידו הרחבה והמלאה אמנם תמים דיעות ב"ה היודע מחשבת כל היצורי' אמר הנה כל הנבראים הללו רחוקים במרחק רב מאור זיו הדרת תפארתי ואין עובר ושב מהכא להתם אולי ח"ו יושכח מאתם את שמי הנכבד והנורא המהולל בגוי' ולא ידעו כי מאתי הוא מנוחתם שהונחו בעולם הזה וח"ו יפרדו מאתי וזכרי יסוף מזרעם. מלידע רב גודל הפלאת חכמתי וזיו יקרי אשר אין ערך לה ואפס בלתה. ורבות מופתי גבורתי אשר בשמים ממעל ובארץ מתחת. ולגודל חסרון ידיעתם וקלות דעתם ח"ו ימוש מפיהם תשבחתי והלולי להיות כל הנשמ' תהלל יה וממיל' לא יהיה להם במה להתקרב ולחשוב בדביקות מלכם ב"ה להתעורר למט' עם החיות שלהם לידבק למעלה שעי"כ ירד כח השפעתי ורב טובי וחסדי עליהם ואדון על כל המעשים ב"ה רצה שיהי' ברוך ומבורך בפי כל הנשמה בכדי שעי"כ יהיה גדלו וטובו מלא עולם ומה עשה המלך טוב ומטיב לתקן את זה ברא את האד' על הארץ ויפח באפיו נשמת חיים וכללו מן העליונים ותחתוני' כמאמר רז"ל (מ"ר בראשית פ' י"ב) רבי עזרא בשם רב אמר כל מה שאתה רוא' תולדות שמים וארץ הן שנא' בראשית וכו': בשני ברא מן העליונים שנאמר ויאמר אלהים יהי רקיע בשלישי ברא מן התחתונים ויאמר אלהים תדשא הארץ ברביע ברא מן העליונים יהי מאורת בחמישי מן התחתונים ישרצו המים. בששי. בא לברוא את האדם אמר אם אני בורא אותו מן העליונים עכשיו העליונים מרובין מתחתונים בריה אחת. ואם אני בורא מתחתוני' עכשיו התחתונים רבי' על העליוני' בריה אחת ואין שלום בעולם אלא הרי אני בורא אותו מן העליונים ומן התחתונים הה"ד וייצר ה' אלהים את האדם וגומר. עפר מן האדמה מן התחתונים ויפח באפיו נשמת חיים מן העליונים וכו' ע"כ. הרי שבריאת האדם הוא הנכלל מן העליונים ותחתונים בכח גופו ונשמתו. וזה פי' יום הששי ויכולו השמים והארץ פי' שעשה בו בריאת האדם שבו נכלל בחי' השמים והארץ. דהיינו הנשמה מן השמים ונכלל מכל העולמות של מעל' בארבע' בחינותי' נפש רוח נשמ' ונשמה לנשמה. אשר נלקח מארבע עולמות אבי"ע לבד חלק הנקרא יחידה שכתבנו לעיל (בשורש השני ענף ב') כי לבחי' זו שיהי' בשלימות לא זכה אדם בה כי אם משה רבינו ע"ה והוא נגד עולמות אין סוף כידוע. וברא את גופו מן הארץ הנכלל מן ארבע יסודת ארמ"ע שהם שורש כל בחי' דצח"מ. והנשמה הקדושה הקרובה אל המלכו' בעת בואה אל העולם השפל הזה ובגוף הנכלל מכל צבא הארץ והנה תחשק ותתלהב להתקרב ולהתדבק אל מקור שורש' מקום אשר לקח' משם. גם הגוף העכור הנקשר בה. יבוטל ויוכנע גשמיות ארבע יסודות אשר בו. ויהפך לטבעה ולאהוב את אשר אהבו נפשו ולחשוק למקום אשר חשקה נפשו. ומשניהם יעלה קילוסו של הקב"ה. ופאר וכבוד נותנין לשמו הגדול והקדוש אשר מעולם ועד עולם אין יחוד כיחודו. והוא ראשון לכל דבר אשר נברא וכל הנבראים מכוחו נבראו והאדם הוא בבחי' הכלל אשר בו נכללו כולם. ומהכלל נעש' פרט להיות בעת אשר מתעורר עצמו אל עבודת מלכו ב"ה. להללו ולשבחו ולספר הודו ויקשר ויקרב את כל כח נשמתו אשר בקרבו משמי השמים וכל כוחי גופו הנכלל מכל ברואי הארץ אל מלך חי עולמים שהוא החיו' והנשמ' של כל העולמות. והוא יחיד ומיוחד בשמים ובארץ והכל שלו. כי הוא שח ויהי וצוה ונבראו כל אשר בשמים ממעל ועל הארץ מתחת אז כל השרפים וחיות ואופני הקודש וכל מלאכי מרום וכל צבא השמים הנכלל בשורש נשמתו. תאין ומתכנשין כחוזו אדוותא ומתקבצין יחד ומקדישין ומעריצין שמו בקודש ושבח נותנים לו כל צבא מרום והחיות ישוררו. וכרובים יפארו ושרפים ירונו. ופני כל חיה ואופן וכרוב הכל לעומת שרפים שרפי אש העולה משבחי ישראל מה שמשבחין למלך הכבוד באמתיו' לבבם בלהב יקודי אש ורשפי רשפי אש שלהבת יה לעומת חיות הקודש הזה נהדר בכבוד על המרכב' כי כולם נכללו בשורש נשמות ישראל ולכן אין מלאכי השרת אומרים שיר' למעל' עד שיאמרו ישראל למטה כדאיתא (בחולין צ"א ע"ב) כי אין בפרט אלא מה שבכלל וכשהכלל מתעורר עצמו לפאר למלך הכבוד מגיע לכל הפרטי' ונעשה בפרט כמו שהוא בכלל להודות לשם ה' וממילא גם נשמת כל חי בארץ וכל הנבראים התחתונים לאשר שכולן כאחד נכללו בגופן של ישראל כאשר בארנו כולן מתעוררין ע"י שורשם שבנו שכל דרגא ודרגא יעלה תפארתו תפארת גדולת כל א' וא' לפי כחו והכרתו בגדולת בוראו להודות ולהלל ותפאר ליוצרו בבחי' השיר' שהוא חובת כל היצורים להודות ולהלל בפרק שירה שלו כנאמר למעל' ואח"כ מהפרט נעשה כלל שכל הפרטים ופרטי הפרטים החיות של כל אחד מהנבראים הנכללים באיש הזה כולן מתקבצין ומתקרבין אל האדם הלז אשר נכלל מהם והוא המעלה אותן ומקרב אותן ומיחד אותן למלך יוצר כל והוא הסולם המוצב ארצ' וראשו מגיע השמימ' וע"י הסולם הזה כולן עולין עד לשמים למען ידעו שהוא היוצר הוא הבורא וכל פעל ה' למענהו להרבות כבודו שימלוך על כל העולם כולו בכבודו שיכירו וידעו כל יצוריו כי הוא יוצרם עד שיאמר כל אשר נשמה באפו ה' אלהי ישראל מלך כנ"ל:
ב. ואך בענין התקרבותם אל בוראם ב"ה ע"י האדם לא כל העתים שוות בזה ומהות התקרבותם ע"י האדם הוא כדוגמת המלך שממנה ממונה הגדול על כל חילו וכל צבאיו וחיילותיו אשר בכל מדינות מלכותו והנה עבודת הממונ' הלז הוא על שתי פנים הא' שכל ימי העבוד' ועת מלחמת המלך באויביו חיוב עליו להקימה ולהעמידם להקים כל א' על משמרתו ללחום מלחמתו. וגם לקבל מהם ולאסוף מכולן כל מנות המלך להביאם אל גנזי המלך והב' עת אשר ישבית מלחמות הארץ ורצונו לעשות שמח' לכל שריו ועבדיו ובכל עת יום שמחת חדות המלך פקודתו להממונ' הלז לבוא עם כל חילו וצבאיו לשמחתו וללמד לכל אחד ואחד מהם מה שיפאר ויברך את המלך בעת בואו לראו' פניו בעת שמחתו. בלשון צח נאה ומהודר ושעי"ז יקבלו הם מתנות וברכות ומשאות מאת פני המלך. והחיוב הלז מוטל על האדם עם הנבראים התחתונים א' שעל ידו יתעוררו עצמן להודת לה' בבחי' השור' כנזכר. וגם לברר מכל אחד הראוי לבירו' הניצוצות לברר מאתו ניצוצות הקדושה השוכני' בו להביאם אל גנזי המלך מלך עולם ית"ש. ונדחים יקבץ להשיבם אל חיק אביהם וזה הכל הוא בימי החול שהו' עת מלחמות ה' באויביו דהיינו לתקן הכל כענין זה להיות הקדושה מתגבר על אויביו הס"א וקליפות החיצונים. בכדי שיוכלו כל הניצוצות הקדושות לשוב למקומם הרמתה ולהזדכך בזיכוך רב בכדי שיהא ראוי להתקבל על הקודש: וזה הוא עבודת הקודש שבחול על האדם ועל הנבראים לכן חיוב עלינו בני ישראל בעת קדושתינו להקים גם את הנכללים בנו ע"י שורש חלקם אשר בתוכנו שבכל דרגא ודרגא יתגבר כח הקדושה ויוכנע כח החצוניות שבה לפני מהות' ולהעלות את ניצוצות קדושתו למעלה ולמעלה:
ג. וזו הוא כוונת אמירתינו בימי החול בקפיטל הללו את ה' מן השמים הנזכר והוא בדרך צווי ופקידה לעורר לכל העולמות העליוני' ומלאכי מעלה וכל הנבראים אשר בעולם התחתון הנרמז הכל בקפיטל הלז כידוע כי מן השמים הוא עולם אצילות ובמרומים בריא' ומונה והולך כל ארבע עולמות אבי"ע ובהגיע מחשבתו אל עולם העשיה מקשר כללו' עשי' ביצירה ויצירה בבריא' עד המאציל העליון ואח"כ הללו את ה' מן הארץ וסופר ומונה כל ארבע יסודות ארמ"ע וארבע' מיני דצח"מ כאשר כתבנו למעל' והכל למען יתוועדו כולם לקרוא בשם ה' ולהודו' לו שהיא בחי' עבוד' המוטל על הנברא להודות לבוראו כי הוא חובת כל היצורים וגם לקבל מהם מנות המלך הם הניצוצי הקדושה השוכנים בהם להעלותם למרום שבתם. ושיתגבר כח הקדושה בכל מין ומין לפי מהותה:
ד. אולם ביום שבת קדשינו שהוא יום תפאר' המלך ורצונו בשמחת כל העולמות וכל הנבראים ומכל התגברות הקדושה והניצוצות שעלו כל ימי החול הקב"ה מתעטר בהם בשב' ועוש' אות' עטרה לראשו ועטר' תפארת בראשו אשר נאמר בו ישראל אשר בך אתפאר ורמז בו יום שבת כי ב"ך אתפאר גימט' בשבת במספר השוה כי בשב' מתעטר ומתפאר באלו הניצוצות שעלו בכל ימי החול ואח"כ כליל תפארת בראשינו נותן לנו שמהנ"ק האלו נעש' אז כתר ועטרה על ראש ישראל ונעשה הכל למוחין קדישין ועוד נראה שמחתינו כמ' הקרא ולישרי לב שמחה ע"י המנות ומתנות שנותן להם הקב"ה בחדות הקדושה אשר עלה ע"י מעשינו הטובים ותפלתינו של כל ימי החול ולעינינו מראה הקב"ה החדוה והשמחה ועטרה על ראשו אשר לפניו מכח מעשינו. ובזה נתישר כוחינו על העבר וכח וחזקה מוריד עלינו ע"י המוחין קדישין להיות עוד נעבוד עבודתו בשלימות. והאדם המבין את כל זאת מה גדלה חיובו בעת ההוא לאסוף את כל חילו הנכלל בגופו ונשמתו שגם המה יזכו לקבל פני המלך בעת שמחתו וחילם יישר מעתה ומנות המלך כולם יקבלו באהבה וחיבה כדברי הזוהר שנביא למטה ולהורותם ולידעם איך יפארו ויברכו לאל כל יצוריו. וכל הכבוד הזה הוא שלו ושמושל במעלה ובמטה וכזה ראוי להיות אמירתנו בהשבח של הללו את ה' מן השמים ביום שבת ק' וכבר כתבנו כוונתו לימי החול:
ה. ועתה ביום השבת נשתנה שבחו למעליותא שאנחנו רוצים לשבח בתפארת גדולה להקב"ה איך ששמו נשגב לבדו בכל העולמות ובכל הנבראים וקדושתו אשר קיבל מאתנו מימי השבוע יתעלה להיות עטרת תפארת בראשו שלא לבד אנחנו בני אדם נהי' נזכרים לפניו לטובה רק מעוררים אנחנו את כל חיל צבא השמים וכל הנבראים התחתונים אשר כולם נכללו בנו שכלם יבואו לראות פני המלך ולשמוח ביום שמחתו: ושבח וגדולה וכבוד יתנו אז למלך יוצר כל בגודל חדוה ותענוג שרוצה בשמחתם ובהלולם. וגם מחמת גודל מעלת השבת אין בו בחי' בירור הנצוצות כאשר יבואר אי"ה בחלק השני (דרוש הז') הטעם בארוכה. ואך התקבצות כל הנבראים הוא לבוא ליום חדות המלך מלכי המלכים. ולקבל אור זיו הדרת יקר תפארת פני שמחתו ית"ש. ושיתברכו כולם מברכת פיו ית"ש כדברי הזו"ק (אמור צ"ד ע"ב) וז"ל בגין כך האי יומא חדוותא דעלאי ותתאי כולהו חכאין בי' ומלא ברכאין בכולהו עלמין: כולהו מניה אתתקנו. בהאי יומא נייחא דעילאי ותתאי ע"כ וכל הדינים בטלין מהם כמו שסיים שם ובגין יקרא דההוא יומא דחדוותא דמלכא שביק דינוי ונטיר לחדוותא דמלכא עי"ש ולכן בעת מאמרינו מזמור הזה בשבת ק' צריכין אנחנו לתת לבנו בדיעה ובכוונת הלב הזה להיות כאילו מקובצים כולם ע"י להתראות לפני בוראם ב"ה וב"ש וכי יבואו לראות פניו לא יראה פניו ריקם רק להיות בפיהם שיר ושבחה הלל וזמרה לפני המלך ה' ושישמח בהם הבורא ית' ע"ד ישמח ה' במעשיו ויקבלו כולם מנות מאת המלך הקדוש כ"א כאשר יוכל שאת נפשו ולבטל מהם כל הדינים ולגזור עליהם טובות ברוב ברכה וחיות ולקבל הברכה והמתנה שהובא לפניו בכל ימות החול מבירור הניצוצות אשר מהם הוא ויסביר להם פנים ויברכם בברכתו הגדולה והרחב' ולא הוא כדיבורו של חול שהיא בהיפוך שאף ההודאה וענין השירה שלהם הוא בחי' עבודת המלך כי הוא חוב' כל היצורים כאמור למעלה וגם לקבל מהם מנות המלך ונהפוך הוא ביום שבת שבחי' השבח שבפיהם הוא עבור רב שמחתם ותענוגים במה שזכו להקביל פני אביהם שבשמים פעם אחת בשבת ומה יומתק למו ענין הזה במה שזכו ליזון עיניהם מאור זיו הדרת תפארת יקר אור מלכם ב"ה וב"ש המתגל' ומאיר עתה ביום שבת ק' בכל העולמות. והמה נתקרבו להיות עומדים לפניו ע"י האדם הכלול מהם מעולמו' עליונים ע"י גופו ונשמתו. ומיד יתחילו בכל חיותם ועוז כוחם לשורר ולרומם להדר ולברך לעלה ולקלס. למי שכל אלה לו ואבה בהתקרבו' אליו גלומי גוש נבראים תחתונים כאלה גם המה ישאו משאת מאת פניו ויקבלו ברכתם לכל הששת ימים כ"א לפי מעלתו ודרגתו ובזה הודו על ארץ ושמים שכל הארץ והשמים יודו לשמו ויספרו תהלתו והכל ע"י וירם קרן לעמו וגו' עד לבני ישראל עם קרובו שבני ישראל הם המקרבים את הכל ומיחדים הכל לשם ה' אשר נשגב שמו לבדו. שיתקרבו כולם להודת לשמו ולקבל הברכה לכל הששת ימים עתה עבור שהוא יום שמחת המלך מלא ברכאין בכולהו עלמין וכל שיתא יומין מניה מתברכין וברכת ה' היא תעשיר זו ברכת שבת כמ"ש במדרש (בראשית פ' י"א) וכוללת כל הברכות הן ברכת עבודת ה' לכל ימי השבוע וקבלת המוחין קדישין הנזכרים והן כל הברכות הנצרכי' לכל הנבראים והמה מנות ומתנות המלך מרוב שמחתו ונקרא מתנת חנם אף שאינו כדאי השמחה גורם לכל:
ו. ועבור זה אנו משבחין להקב"ה השבח לעושה נפלאות גדולות לבדו בשבת כי מאחר שכל שיתא יומא מניה מתברכין וגזירת כל הטובות הכל ביום השבת לפי שהוא עת שמחת המלך. וידוע אשר בעת השמחה אין דרכו לדקדק עם בריותיו להעמיד על שורת הדין לכן אנו משבחין אותו שעושה נפלאות גדולות לבדו שהנפלאות נגזרים בדרך הגדולות שגדולים הם מזכות האדם כי לבדו הם שגוזר כפי הטבת לבו ורוב שמחתו בעת ההוא:
ז. והנראה עוד לפרש השבח הלז של לעוש' נפלאות וגו' לפי מעלת השבת בדרך הקרוב בפשטות הדברים. ומתוכו יתבאר טעם על מה שאנו קורין שבת שלפני הפסח שבת הגדול כמ"ש (בש"ע א"ח סימן ת"ל) ע"ש וידוע מה שרבי' מקשין על זה דא"כ הוי ליה ליחס הגדולה ליו"ד בחודש אפי' אם חל בחול כמ"ש בט"ז ובמ"א שם אכן לפי מה שכתבנו לעיל שכל הטובות הנעשים לאדם בכל ימי השבוע הכל נעשה ונגזר למעלה ביום השבת. והנה בדרך משל אם יבואו ליסטי' או איזה רעות המתרגשות לבוא לעולם. וימצא את האדם ביום ב' או ג' בשבת והקב"ה מצילו מידם הנה הנס וההצלה הזו שינצל מכף אויביו הי' נעשה ונגזר ביום השבת שלפניו בעת אשר הבעל הנס לא היה מכיר בו כלל לא בנפילת הלסטים עליו ולא בהצלתו מהם. כי עדיין לא בא עליו הרע ובפיו לא צעק אל ה'. ורק המביט לסוף דבר בקדמותו וידע וראה בצעקת האדם מה שיהיה אח"כ גזר עליו הברכה שיהיה ניצול מן הליסטים בעת צעקתו כשיצעק אל ה' ולפ"ז הברכה והמתנה ניתן לו בעת שאין בעל הנס מכיר בו עבור מעלת השבת לזה אנו מעלים לשבח הזה בשבת שעתה הוא דרכו לעשות נפלאות גדולות לבדו שאין בעל הנס מכיר בהם עתה כלל והוא גוזר עליו עתה הגזירה הטובה הזאת ועושה לו עתה נפלאות גדולות ונסים לבדו בלתי ידיעת בעל הנס וזה שאמר שם שבת שלפני הפסח קורין שבת הגדול מפני הנס שנעשה בו כי אף שהנס של יציאת מצרים לא היה כ"א ביום ה' בשבוע הברכה וההצל' היה נגזר ביום השבת כנ"ל ויפה אמרו מפני הנס שנעשה בו בו ממש נעשה ונגזר להעשות הנס ועל זה שיבח דוד המלך ע"ה ואמר מזמור שיר ליום השבת טוב להודות לה' וגומר כי שמחתני בפעליך ומה גדלו מעשיך ה' איש בער לא ידע עד להשמד' עדי עד הכל ע"ד הנזכר שבשבת טוב לה' על כי גדלו מעשיך בו שהברכות שבו המה נפלאים מבעל הנס ונקראים גדולים כי נתינת הברכה בו הוא קודם צעקת בעל הנס ומה גדלו מעשיך עבור זה בדרך לעושה נפלאות גדולות לבדו שהרי איש בער לא ידע זה האיש לא ידע עתה על מה לצעוק. ואתה ברחמיך הרבים ברכתו עתה. אשר בעת שיפרוחו הרשעים ויציצו כל פועלי און לפעול הרעות לזה. ישמדו עדי עד בלא יוכלו להזיקו:
ח. ואפשר לרמז עוד בדרך זה כי הנה אין הקב"ה נפרע מן האומה עד שתתמלא סאתה כמ"ש (בערכין פ"ב ובסוטה ט' ע"א) ואם ביום השבת עדיין לא נתמלא הסאה ולא הגיע להיות הקש נתקשה כ"כ שיהי' בו כדי שבירה אך האל הטוב רואה במעשיו שביום ג' או ד' יתמלא סאתם נותן עתה בהשבת הקודם הברכה לשבור שיני רשעים ולהציל את עמו ישראל מידם וזה שאמר בפרוח רשעים כמו עשב להיות מתקשה עד שישבר כמאמ' חז"ל אבל עתה עדיין לא נתקשה אעפ"כ שמחת וקדושת היום גורם לגזור מהיום להיות הפח נשבר ביום הזה ואנחנו נמלטנו וע"כ מה גדלו מעשיך ביום הזה אף שעדיין עתה הוא בפריחה בעלמא ולא הגיע לכדי שבירה אעפ"כ הגזירה נחרץ עליהם להשמדם עדי עד: 
ט. אתה הראת לדעת מכל דברינו שבארנו עד הנה. אשר עתה ביום שבת קדשינו כל העולמות עליונים וכל הנבראים התחתונים כולם מתקבצין ובאין להתקרב ולהתראות לפני בורא כל עולמים ב"ה וב"ש כי הוא יום שמחתו ורצונו בשמחת כל העולמות וכולן משבחין ומפארין ומעריצין לאשר בקודש נאדר והכל ע"י איש הישראלי בכח גופו ונשמתו והוא המחבר את האוהל להיות אחד ובפרט באמירת המזמור הלז המכוון נגד תפארת ישראל שבו נתפרשו כל העולמות שלמעלה וכל יסודת הארץ התחתונה ודומם צומח חי מדבר כנ"ל והוא מקשר את כולם מתתא לעילא ומיחד את כולם ביחוד גמור מעילא לתתא ונעשה עי"ז בחינת וא"ו כידוע שכל מקום שעילא ותתא מתכוונים לדבר א' נתקן בחינת וא"ו זו כי ימי הארץ הם ששת ימי הבנין והשבת הוא אתכללות' והכולל את כולם וגם כל צבא מעלה הם ששת ימי הבנין וכנסת ישראל הוא אתכללותם ובהתחבר הששת שבארץ עם הששת שבשמים ובין כולם נתיחד שמו על הקב"ה שהוא אלופו של עולם ויחודו של עולם המיחד הכל להתקרב אליו ביום השבת אז נתקן הוא"ו שגי' אחד ונתעלה שם ה' הנרמז בו' תיבות של שמע ישראל ה' אלהינו ה' אחד מחמת אחדותם והתהפכותם יחד פא"פ והכל הוא מטעם המבואר בספר הפרדס שהבאתי (בתחלת שורש הזה) שיום השבת הוא יחוד תפארת ומלכות והוא בחי' הוא"ו הנ"ל שהוא במדת התפארת המיחד את הכל ולכן אנו אומרין בשבת כל השבחים הללו שהיא פאר וכבוד נותנים לשמו לפיכך יפארו וכו' וזכרך מלכנו יתפאר בשמים ממעל ועל הארץ מתחת הכל על שם הנזכר כי מדת התפארת היא הכלול מכל בחינת השמים ממעל והארץ מתחת וכולן מתיחדין באל א' ומפארין ומהללין שמו אשר נשגב לבדו ואין יחיד כיחודו והכל בגודל השמחה ורב התענוג כי יום שמחות הוא לפני בורא עולם ב"ה ואז נעשה השם מ"ה באשלמותו בהכנסת האל"ף בו ומה שהי' במספר מ"ד המורה על הדין שהוא דם נעכר ונעשה חלב שהוא גודל הרחמים ונעשה מ"ה שמו ועי"ז נתקן התפארת אדם לשבת בית ונתגדל התפארת ישראל ע"י כנסת ישראל שיהיו מוכני' לעלות להר גבוה לבית ה' ע"ד נשבע' בטוב ביתך קדוש היכלך ובעת התיקון השם הנורא הלז של שם מ"ה נגמר ונתקן היטב בחי' הבריא' כידוע מכתבי האר"י זללה"ה שגמר תיקון הבריאה היה על ידי שם מ"ה החדש ונקרא חדש על שם שאז נעשה ונגמר הכל על תיקונו בכל הי"ב צרופי הויה:
והם י"ב פעמים כ"ו מספר חדש ונתקן הכל היטב ורומז על הגאול' שלעתיד שנזכה במהרה לאורו בחינת אור חדש על ציון תאיר וכו':
וכל דברינו הנאמרים ומבוארים בכל השורש הזה רמז לנו מלך יוצר כל ב"ה בקריאת השם שבת שהוא נוטריקון ש"מו ב"ו ת"פאר וגם ש"מך ב"כל ת"תעלה הכל להורות על ענין התפארת העולה להקב"ה בו מכל העולמות ומכל הנבראים ע"י האדם אשר על כן קראנו השורש הזה בשמו הנרמז עליו למען יהי' לך לאות ולסימן לכל דברינו בשורש הזה והיה השם הזה לך לזכרון לעשות ולכוין כן כמצווה עלינו מפי מלך עולם ברוך הוא וברוך שמו וכאשר גילה סודו אל עבדיו הנביאים והיה א"כ תעשה הקב"ה יאיר על נפשך ושורש חלקך בעולמות עליונים קדושת השבת אשר נרמז בו כנ"ל ושב"ת ברכ"ה ת"קבל מאת צור העולמים ב"ה ולכל הנלוים אליך ולכל המסתופפי' בצלך וכל הנכללים בשורש נשמתך להניח ברכה על ראשך ואל תוך ביתך אמן ובזה נשלם מה שרצינו לבאר בשורש הלזה:
סליק שורש החמישי. עוזך בו לדורשי. נפשי נועם אליו תבקשי. להתחיל ולסיים שורש הששי:

שורש הששי



Chapter 1

<b>משוך חסדך ליודעיך וצדקתך לישרי לב</b>
<b>שורש הששי</b> זה שמו. נאה לו <b>ש</b>יר <b>ב</b>ו <b>ת</b>חדש
<small>יבואר בו ענין המזמור שירו לה' שיר חדש. שכוונתו בימי החול על מיתוק הדינים ובשבת נשתנה כוונתו לבחינת שיר חדש הרומז על הגאולה בדרך אור חדש וגם נבאר בו החסד הגדול שנעשה בשבת כדרך שומר שבת מחללו ואמרו רז"ל (שבת קי"א ע"ב) אל תקרא מחללו אלא מחול לו. באיזה אופן נמחלין לו כל העבירות שעש' והלא ידוע שאין הקב"ה לוקח שוחד מצוה בעד עבירה: ובו שלשה ענפים</small>
ידבר בענין המתקת הדינים בשורשם איך הוא נמתק בשורשו דווקא וכוונת המזמור הנ"ל לימי החול. ובו י"ד עלים
א. הביטה וראה את דברינו בשורש הקודם שאף בשבחין הדומין לימי החול צריך אדם לכוין דעתו שאין שיר השבת דומה לו ונשתנה למעליותא גודל התפארת לה' בשמח'. ע"כ גם בשם השורש באנו לפרש ולחלק הפרש' הדעת בהשיר שאנו אומרין שירו לה' שיר חדש תהלתו בקהל חסידים. ונבאר בו מעלת וגדולת השבת העולה על כלנה ברבות החסד בו עד בלי די. דהנה השיר הזה מיוסד בימי החול על צורך מיתוק הגבורת בשורשם. ואנחנו נבאר קצת ענינו להבין האיך הוא נמתק בשורשו דווקא והוא ע"ד מה שאמרו חז"ל (מ"ר ויקרא פ' ט"ו) משל למטרוניתא שהלכה בחדר אחד וראתה מלגכיא תלן דתלת פי' שראתה שתולין שם רצועת וכלים המיוחדין לעונש ונתירא' מאוד מזה אמר לה המלך אל תתיראו וכו' ע"כ. ועיקר הדברים. הוא כמו שאדם מיירא את בנו עם השבט שבידו כדי שהבן יעשה רצונו ואם הבן עושה רצונו אין מכת השבט בא עליו. וכל זה שהאב נוטל השבט בידו ומראה לו לייראו בזה. אין כוונתו בשום אופן כדי שיכנו בשבט. אך כוונתו להיפוך כדי שלא יצטרך להכותו. כי אם שיראה הבן הזאת בידו ויעשה רצון אביו ויירא לעבור על רצונו. ולא יצטרך להכותו ונמצא תחיל' עשיי' השבט ומה שמראה לבנו הכל הוא חסד גמור. בלי שום תערובות דין כי כל זה עושה כדי שלא לענוש את בנו כן ממש רצון הבורא ית' שברא מדת הדין בעולם כדי שיראו ממנו. וכן יעשו שלא יצטרך להגיע אליהם מדת הדין כלל וכלל:
ב. והכתוב אומר והאלהים עשה שיראו מלפניו שלזה עשה וברא את האלהים זו מדת הדין בעולם כדי שיראו מלפניו פי' מלפני הדין קודם שיבא הדין עליהם ולעשות רצונו עי"ז ולעבדו ביראה ופחד בכדי לקבל כל הטוב מאתו כי חפץ חסד הוא שחפצו רק בחסד ולא בדין כלל ולא ברא את האלהים מדת הדין כדי לענוש עמו. וזה ענין המתקתו בשורשו כי הנה שורש הדין שהוא רצון בוראינו שאלהים עשה היה בבחי' החסד הגמור ורחמים הגמורי' שאין בהם שום תערובות דין כי הכל נעשה כדי שיראו מזה ולעשו' רצונו לבד לא ח"ו כדי לפעול הדין לענוש עמו וכמשל האב הנזכר וכשאנו מתיראין במדת דינו ושבין בתשובה לפניו ומקבלין עלינו מעתה לעשות רצונו נתגלה עצם השורש של הדינים שהוא רצון הבורא שעשה את האלהים כדי לירא ממנו ולעשות רצונו ואז כל טוב וברכות יחילו על ראש ישראל:
ג. ובזה תבין מאמר חז"ל (מ"ר בראשית פ"ב) רבי אבוה אמר מתחלת ברייתו של עולם צפה הקב"ה במעשיהם של צדיקי' ובמעשיהן של רשעים הה"ד כי יודע ה' דרך צדיקים וגו': והארץ היתה תהו ובהו אלו מעשיהן של רשעים ויאמר אלהים יהי אור אלו מעשיהן של צדיקים. אבל איני יודע באיזה מהם חפץ אם במעש' אלו ואם במעשה אלו. כיון דכתיב וירא אלהים את האור כי טוב הוי במעשיהם של צדיקים חפץ ואינו חפץ במעשיהן של רשעים: והוא תמוה לעין כל רואה. כי ס"ד שהקב"ה יחפוץ במעשי רשע וכי לזה צריך לברוא עולם שח"ו ימרו נגדו ויעברו על רצונו. אתמהא. ולבאר את זאת נקדים להבין מה שאמרו חז"ל (מ"ר שם פ' י"נ) על פסוק ביום עשות ה' אלהים וז"ל כך אמר הקב"ה אם אני בורא את העולם במדת הרחמים הוי חטיוה סגיאין. במדת הדין האיך העולם יוכל לעמוד אלא הרי אני בוראו אותו במדת הדין ובמדת הרחמים וכו'. ודבריהם סותרים מאמר דוד המלך ע"ה שאמ' עולם חסד יבנה משמע שבריאת העולם היה ע"י חסד לבד. והנה לכאורה היה אפשר לומר שזה תלוי במה שכתב הקדוש האר"י ז"ל בתחלת ספר עץ חיים שבריאת העולם היה בשביל שני דברים א' כי חפץ חסד הוא ורצה שיכירו הבריות בטובו שיפעול חסדו עמה' ולתת להם כל טוב וברכה ואם אין עולם למי יטיב. והב' הוא בגין דישתמודען לי' פי' שיכירו כח גדולתו. כי הוא מלך גדול וכל יכול ולהראות להם רבות מופתי גבורתו וידעו הכל כי הוא לבדו היה הוה ויהיה אפס זולתו ואין בלתו: ואין מלך בלא עם וע"כ ברא את העולם כמבואר שם: והנה בטעם השני שהוא בגין דישתמודעין ליה נכלל שני דברים. א' הוא ההכרה ע"י מעשה החסד והטובת רבות שעושה לעמו ישראל ולשדד מערכות ומזלות השמים בכדי להטיב להם. כענין ירידת המן במדבר ארבעים שנה ולגזור את הים לגזרים להעבירנו בתוכו בחרבה וכדומה. והב' ע"ד שאמרו רז"ל כשם שקילוס הקב"ה מן הצדיקים כן הוא עולה מרשעים שאומרים יפה דנת יפה תקנת גיהנם לרשעים וכו' ועוד אמרו כשהקב"ה עוש' דין ברשעים שמו מתעלה כמאמר הכתוב נודע ה' משפט עשה הרי שלפעמי' שבחו של הקב"ה והכרת גדולתו הוא עם מעשי הדין שעושה ברשעי'. ועי"כ שמו מתעלה ומזה דיע ישימו כל בריותיו וידעו כי גדלו גבורותיו. ולזה נכון מאמר רבותינו ז"ל שבריאת העולם היה בשניהם בבחי' הדין והרחמים. כי ע"י שניהם שמו מתגדל ומתקדש לידע כי יש אלהים גדול שמו ומטיב לצדיקים ועושה דין ברשעים ולזה ברא את העולם בגין דישתמודעין ליה אמנם הטעם הראשון שבריאת העולם היה רק כדי להטיב להבריות כי חפץ חסד הוא ואם אין עולם למי יטיב כנזכר. הנה הוא סובב הולך על אומרו עולם חסד יבנה ובריאת העולם היה בשביל חסד הגמור שלא בשיתוף הדין כלל כך היה נראה לכאורה:
ואולם לכל דברינו הנאמרים למעלה אין מקום לומר כן כי כבר כתבנו שאף בריאת הדין בעולם הכל היה בחסד גמור ועיקר בריאתו היה שלא לפעול עמו כלל רק שהבריו' יהיו מתיראים ממנו ועי"כ לא יצטרכו לבוא לדין כלל ואם כן אף הטעם בגין דישתמודעין ליה אין כוונתם שיכירו אותו ע"י כוחות הדין שיעשה בעולם. רק ע"י החסדים הגדולים והטובות הנפלאות שע"י יתגדל ויתקדש שמו בעולמו ומה שאמרו שקילוסו עולה מרשעים ודאי כך הוא אם הוא אינו מתירא קודם מהדין וממרה פי הקב"ה ומוכרח שיבוא הדין עליו ודאי שגם עי"ז יוכר כח גדולתו של הקב"ה אבל בעת הבריאה ודאי שלא היה כונת האל הטוב בשום אופן לברוא את הדין כדי לפעול עמו רק אדרבא שגם זאת היה חסד גמור מאתו בכדי שלא יצטרך לענוש עמו:
ד. ומה שלכאורה סותרים מאמר חז"ל עם דברי דוד כאמור למעלה הנה לפי דברינו זה אחד הם ויבואו אל עמק השוה כי אמת הוא שבריאת העולם היה גם במדת הדין ואך שהיה בשביל חסדו הגדול וע"כ אמר עולם חסד יבנה שגם מדת הדין שברא היה בשביל החסד הגמור. ובריאתו היה רק להטיב לעולמו ושיכירו גדולתו:
ה. וזה פי' הקרא חלילה לאל מרשע פי' חולין הוא לו במה שבא לו קילוסו ממעשה הנקמה בהרשע. כי רק חפץ שיתגדל שמו במה שמטיב לצדיקים:
ו. ובזה הודו לה' כי טוב שעיקר ההודי' החשוב' לפני הקב"ה הוא מכח מדת הטוב שמטיב לבריותיו כי לעולם חסדו שעיקר בריאת העולם הי' בשביל החסד הגמור:
ז. וזה כי יודע ה' דרך צדיקים. כי ידיע' הוא לשון אהבה כידוע ופי' שאוהב ה' דרך הצדיקים להטיב להם ולזה היה רצון הבריאה ודרך הרשעים להיות עולה גדולתו מהם אבד מנגד פניו אף ששבחו וקילוסו עולה מזה אין רצונו בזה. ובזה יבוא על נכון דברי המדרש שהתחלנו. שבתחילת ברייתו של עולם צפה הקב"ה במעשה צדיקים ורשעים כלומר שקילוסו עולה בשוה מן הרשעים והצדיקים ואיני יודע באיזה מהם חפץ. כי אפשר היה כוונת הבריאה גם לזה בגין דישתמודעין לי' ע"י כח גבורותיו כנאמר למעלה כיון דכתיב וירא אלהים את האור כי טוב. פי' שבחר בהכרה זו שיהיה ניכר ע"י מעשי הצדיקים כאשר יאיר להם טובו וחסדיו הגדולים הוי במעשיהם של צדיקים חפץ ואינו חפץ במעשיהם של רשעים כלל כו' אף הדין שברא בעולמו הכל למען החסד האמתי שיראו מהדין ויוכל לעשות עמהם טובות כאשר בארנו:
ח. וזה פי' עין ה' אל יריאיו כי עין גי' ק"ל שהוא מספר ה' גבורת הידועים שכל אחד מהם שם הוי"ה מספר כ"ו וחמשה פעמים כ"ו גי' ק"ל. והחמש' גבורות אלו היא אל יראיו בכדי שיראו מלפניו ובעת שאנחנו מתיראין מזה שלא לעבור על רצונו. נמתקים הה"ג אלו ע"י מה שהקב"ה משגיח עלינו בשתי עיניו כמאמר הקרא עיני ה' אל צדיקים והם מספר שני פעמים ק"ל נגד הה"ג הנ"ל ונגד ה' חסדים שבכל א' ג"כ שם הוי"ה מספר ק"ל שהוא גי' עי"ן להשגיח עלינו בשתי עיניו וזה עיני ה' אל צדיקים שמשגיח עליהם בבחי' שתי פעמים עין לטוב ונמתקי' הגבורות בשורשם שהוא רצון החסד הגדול שהיה בעת הבראם:
ט. ועל זה ירמז הכתוב ואלה המשפטים אשר תשים לפניה'. ועוררו רז"ל (סנהדרין ז' ע"ב) אשר תלמדם מיבעי ליה א"ר ירמי' ואי תימא ר' חייא בר אבא אלו כלי הדיינים. רב הונא כי הוה נפיק לדינא אמר הכי אפיקו לי מאני חנותאי מקל ורצועא שופר' וסנדלא ע"כ. ולכאורה למה יצוה תורתינו הקדושה שכל נתיבותיה שלום שהדיין יוציא כלי הדיינים שיהיו מוכנים ומזומנים לענוש למאן דלא ציית דינא. ומהראוי להיות דיה לצרה בשעתה אם יצטרכו לענוש את א' יוציאו אותם ולאיזה כוונה יצטרך להיות מונח לפניהם דוקא וגם איך מרומז בפסוק זה שמורה על שימת כלי הדיינים לפניו בשעת הדין. עוד אמרו (גיטין פ"ח ע"ב) לפניהם ולא לפני עכו"ם כלומר שאסור לדון לפני עכו"ם. וגם זה לכאורה אין כאן מקומו להשמיענו זאת בכאן כי כאן היא הציווי על משה שילמד את ב"י משפטי הדינים. ומה זה לענין שישראל לא ישפטו עצמן לפני עכו"ם. ואצל ועמדו האנשים אשר להם הריב לפני ה' היה להתורה להשמיענו זאת או במקום אחר השייך לזה ואיך שייך לכאן. אכן שני המאמרים האלו רומזים לדברינו הנאמרים. כי משפט הוא בחי' הדין שנברא בעולם ומשפט ע"ה הוא מספר ה' פעמים אלהים הנזכר במעשה בראשית בחינת הדינים שנתהוו בעולם מעת הבריאה וכל ענין המשפט הוא שיהיה תמיד לפני עיני בני ישראל שיש בחינת הדין בעולם ועי"כ ייראו מלעשות רע ולא יבוא עליהם הדין לעולם. וזה ואלה המשפטים אשר תשים לפניהם כי כל ענין המשפטים הוא רק שתשים לפניהם שיש בחינת המשפט בעולם כדי שיראו מלפניו. ויהיה המשפט תמיד לפניהם ולא עליהם כלל וכלל. ואין רצוני בו אפילו להתגדל שמי על ידו. רק שיהיו יראים מלפניו ולעולם לא יבוא עליהם כלל. וזה שאמרו אשר תשים לפניהם אשר תלמדם מיבעי וכו' אלא אלו כלי הדיינים כי כיון שצוה המקום שהמשפט יהיה רק בשימ' לפניה' שממנו יראו וכן יעשו שלא לעבור על רצונו. ממנו נלמוד גם במשפט ב"ד שלמטה להשים כלי הדיינים לפני הדיין בשעת הדין כדי שהבעל דין יראה מה שמונח לפניו ויירא לסרב נגד הדין ויציית למה שיורו לו הדיינם כדי שלא יצטרך לעונש. ורב הונא כי הוה נפיק לדינא אמר אפיקו לי וכו' מקל ורצועא וכו'. ובוודאי לא היה כוונת רב הונא לענוש את א' מישראל וענוש לצדיק לא טוב ואצלו לא שייך בחינה זו שיהיה שמו מתגדל עי"ז ובודאי היתה אמתיות כוונתו להוציא לפניו כלים האלו כדי שיחרד ויירא הבעל דין מזה ויציית דינא ויהיה לו לטובה גדולה שלא יבוא לעונש ולמד זאת מפסוק זה מאשר תשים לפניהם ואז לא יהיה עליהם וכל בריאת הדין בעול' הכל היה רק כדי שיהיה לפניהם להיות נצמח מזה טובת בריותיו: ולכן נכון אומרם לפניהם ולא לפני עכו"ם כי אומות העולם הוא בהיפוך כי משלם לשונאיו על פניו להאבידו דווקא. והכתוב אומר [איוב י"ב] משגיא לגוים ויאבדם וגו' מסיר לב ראשי עם הארץ וגומר עד ויתעם כשיכור ופירושו שאף בעת שעושה הדין בהם משגה ומתעה אותם שלא יאמינו כי הוא מאת האל ב"ה ועי"ז יחזק לבם ולא ירצו לשוב עדיו להיות שבים מדרכיהם הרעים ע"י ראות גדולות גבורותיו ואמרו רז"ל (מכילתא הובא בילקוט ע"פ זה) בעל צפון נשתייר מכל היראות כדי לפתות לבן של מצרים עליו הוא אומר משגיא לגוים ויאבדם והיינו דכתיב ופרעה הקריב שהיו אומרין קשה בעל צפון שלא נעשה בו שפטים ככל אלהי מצרים כי עמד על עצמו ולא שלטה בו פורעניות הרי לפניך כי תכלי' שנאה שנא הקדוש ברוך הוא לאויביו להתע' ולהטעות הדרך מלפניהם שלא יראו מלפני פחד דיניו והכל כדי לאבדם ולהשמדם עדי עד. ומכל שכן שמשפטים בל ידעום אותם מקודם להיות יראים מלפניו ולא יצטרך לבוא עליהם כי אדרבה ויחזק את לב פרעה כדי להביא את אשר דיבר עליו עשרה מכות הכתובים בתורה:
י. ולזה אמר הכתוב כל המחלה אשר שמתי במצרים לא אשים עליך כי אני ה' רופאיך פי' זה המחלת לב של מצרים להחזק לבם אף בעת ראיית עונש המכות עליהם שאעפ"כ יאמרו קשה יראתם ולא ירצו לשוב אלי. ולא יועיל הכות כסיל מאה כי מוסר לא לקחו מזה לא אשים עליך. כי אצלך אדרבה אני ה' רופאך כל בחינת הדינים המונחים לפניך הכל המה רחמים גמורים בחי' הוי"ה שם הרחמים. ובמה שאני מכה בו אני מרפא להראות לך העונש קודם. ואז ולבבך יבין בעונש הדין ושב ורפא לך שלא יבוא הדין עליך לעולם:
יא. ובזה אפשר לתת טעם על מה שאמרו חז"ל (סנהדרין נ"ו וע"ז) לא ענש הכתו' אלא אם כן הזהיר ובכל דברי התורה יש בה עונש ואזהרה ולאו שניתן לאזהרת מיתת ב"ד אין לוקין עליו ופירש"י הטעם (מכות י"ג ע"ב) לפי שלא ניתן לאו הזה לאזהרת עונש מלקות כשאר לאוין שהרי הוצרך להזהירו שאם לא כן לא היה יכול לחייבו מיתה. הרי שאין ממיתין בעונש לבד אם לא קדמתו אזהרה להזהיר עליו ולא נודע טעמם בזה. ויובן לדברינו כי העונש שהוא הדין הנה מתחלה הוא ניתן בדרך אשר שתשים לפניהם שתשים תחילה לפניהם שיש בחי' הדין בעולם כדי שיראו ממנו שלא יצטרך להגיע עליהם העונש כנ"ל. ולכן בכל מקום באת' האזהרה תחילה ברוב חסדי אל והאזהרה הזאת היא אינה עונש כי אין עונשין באזהרה ומלך עולמים ב"ה מראה בזה כי רק חפץ חסד הוא שאין רצונו בעונש ולכן הוא מזהיר תחילה וצוה שעל האזהרה לא יענשו אותו. כי הוא רק כדי שיראו מלפניו שלא יבא לעונש. ואח"כ אם עובר על אזהרה ולא ירא מהדין אז ח"ו הדין בא עליו ונכתבו אח"כ העונשים בתורה כי אם לא יחפוץ הכסיל בתבונה להבין ולירא ממנו קודם בואו תיסרו רעתו להביא עליו עונשו ורבצה בו כל האל' הכתובה בספר התורה. ואפשר גם בזה טעם שכל המחוייבין לעונש צריכין התראה מקודם וכאשר לא התרו בו העדים קודם עשותו אפי' היה ת"ח שיודע בנפשו אזהרת העבירה ועונשה אעפ"כ הוא פטור מעונש כמ"ש במסכת סנהדרין ורמב"ם (פי"ב מהלכות סנהדרין הלכה ב') כי הן כל אלה יפעל אל פעמים שלש עם גבר שקודם הגעת העונש עליו הזהירו בתורה תחלה ואח"כ כתב עליו עונשו ועוד צוה שיתרו בו קודם עשיתו והכל אולי יחרד וירתת מאימת הדין ולא יעבור על רצונו שלא יבא לעונש והכל להראות כי חפץ חסד הוא שחפצו רק בחסד ולא בדין כלל. ובדרך אשר תשים לפניה שאנחנו מחויבים לשום ולהזכיר לפניו עונש הדין. ואם שלש אלה יעשה לו אולי יחזור ממחשבתו הרע שחשב לעשות ולא יגיע הדין אליו הכל כנ"ל ובזה אפשר להעמיס לשון החסד הנכתב בקרא אצל ואיש אשר יקח את אחותו וגומר: כי חיוב התראה למדו מזה הפסוק כמ"ש (בסנהדרין מ"ט ע"ב) אמר עולא מנין להתראה מן התורה שנאמר ואיש אשר יקח את אחותו בת אביו או בת אמו וראה וגומר אטו בראיה תליא מילתא אלא עד שיראהו טעמו של דבר וכו'. וכיון שפסוק זה הוא לימוד שצריך התראה קודש העונש על כן אמר על זאת חסד הוא כי הוא נעשה מצד החסד הגמור להזכיר לפניו עונש הדין כדי שלא יבא עליו ולהראות בזה כי חפץ חסד הוא ומרבה להיטיב אמנם כל זה הוא רק בישראל ולא כן באומה"ע כי משגיא לגוים ויאבדם ומשפטים בל ידעום מקודם כאשר בארנו היטב למעלה. וע"כ אמרו רז"ל (שם נ"ח ע"ב) עכו"ם ששבת חייב מיתה: שנאמר יום ולילה לא ישבותו ואמר מר אזהרה שלהן זו הוא מיתתן ע"כ. גם אמרו [שם נ"ז ע"ב] בן נח נהרג שלא בהתראה וכן פסק הרמב"ם ז"ל (פ"ט מהלכות מלכי' הלכ' י"ד) כי כיון שהאזהר' והתראה אינו כי אם בדרך אשר תשים לפניהם להראות להם קודם הדין כדי שלא יבא עליהם. ובאומה"ע אינו כן ואינו מבקש טובתם להודיע להם קודם העונש לכן בעת אזהרתם תיכף העונש וזו היא מיתתן וגם אינם צריכין להתרא' מטעם זה הכל כמבואר בדברינו ובדברים האלה גם אפשר לתרץ דברי הרמב"ם (בפ' י"ב מהלכות סנהדרין הנ"ל) שכתב שם וז"ל אחד ת"ח ואחד עם הארץ צריך התראה שלא ניתנה התראה אלא להבחין בין שוגג למזיד שמא שוגג היה וכיצד מתרין בו אומרין לו אל תעשה זאת שהוא עבירה וכו' אם שתק או הרכין בראשו פטור ואפילו אמר יודע אני פטור עד שיתיר עצמו למיתה ויאמר ע"מ כן אני עושה ואח"כ יהרג וכו' ע"כ. וראש דבריו הוא פליאה גדולה ותמוה בעין כל כי זה לשון הגמ' (שם ח' ע"ב) רב פפא אמר הכא באשה חביר' עסקינן וקא מפלגי בפלוגתא דר"י בר' יהודה ורבנן. דתניא ר"י בר' יהודה אומר חבר אינו צריך התראה לפי שלא ניתנה התראה אלא להבחין בין שוגג למזיד. הרי דמשום הטעם שלא ניתנה התראה אלא להבחין ת"ח א"צ התראה והוא פסק כרבנן דת"ח צריך התראה וכ' הטעם של ר"י שלא נתנ' התרא' אלא וכו' והוא תרתי דסתרי אהדדי וכבר עמדו בזה כל נושאי כליו הכסף משנה ולחם משנה ותי' מה שתי' והנראה בישובו לפי דרכינו זה הוא כי הנה אף שאין לנו לדרוש בעניני התנהגות דרכי הקב"ה עם עולמו איך מתנהג עם בריותיו והחקר אלוה תמצא במה שמשלם לשונאיו על פניו להאבידו ומשפטים בל ידעום אעפ"כ במה שהורשינו נתבונן במה שחייבה התורה לבן נח באזהר' לבד ובלי התראה וידוע מאמר רז"ל (ע"ז ג' ע"א) שאין הקב"ה בא בטרוניא עם בריותיו וגם המה מעשי ידו של הקב"ה אף שבאבוד רשעים רנה אמת כן הוא אבל בן נח שדבר' בו התורה הוא כששומר שבע מצות שלו כידוע ורק שעובר לפעמים על מצוה אחת ונהרג על ידה תיכף באזהר' ובלא התראה ולהבין טעמו נראה פשוט על פי מאמר רז"ל (סוכה נ"ב ע"א) שבע' שמות יש לו ליצה"ר וכו' משה קראו ערל ישעי' קראו מכשול יחזקאל קראו אבן וכו' עד ועל' באשו ותעל צחנתו שמניח עכו"ם ומתגר' בשונאיהם של ישראל כי הגדיל לעשות אמר אביי ובתלמידי חכמים יותר מכולם ובזה יובן דברי הרמב"ם שכתב טעם ההתראה משום שמא שוגג הוה ותיכף אח"כ כתב ואפילו אמר יודע אני פטור ולכאור' א' סותר לחברו שאם אמר יודע אני האיך נאמר שמא שוגג היה ויתכן לפי מ' הגמרא הלזו כי הנה אמרו (סנהדרין מ"ב ע"ב) שבודקין את העדים אם המית בתוך כדי דבור להתרא' ופרש"י שאם שהה לאחר ההתראה יותר מתוך כדי דיבור איכא למימר שמא שכח התרא' והנ' אפשר הוא קצת רחוק לומר ביותר מתוך כדי דיבור שמא שכח אך לפי הנ"ל שהיצה"ר מתגרה ביותר בשונאי ישראל והוא המטמטם ומכשיל את לבו של אדם לעשותו לב האבן כל השמות שקראוהו חז"ל הכל על שעושה את לב האדם השוכן בקרבו שיהיה נקרא שמו כך והוא המשכח את האדם מאזהרת התורה לעבור על מצותיה ולכן תחיל' הזהיר' התורה ואח"כ כתב' העונש ואח"כ צריך שיתר' בו ואין הטעם שמא לא למד כי לא למד אינו נק' שגג רק קרוב למזיד וראוי להיות נהרג על זאת כמ"ש ברמב"ם (פ"י מהלכות מלכים הלכה א') ורק הטעם הוא כי שמא שכח באזהרת' ולכן עד שלא התיר עצמו למיתה ואמר על מנת כן אני עושה פטור ממיתה כי אמרינן שהוא שכח בדין התורה שחייב מיתה על זה ועל המתרה לא האמין כי דין ההתרא' הוא אפי' מפי עבד ושפחה ואינו מחויב להאמין לשמיעת' ועבור זה פטור ואפי' אם הי' ת"ח כיון שב' מיצרו המתגרה בו ומטמטם את לבו להשכיחו מיראת ה' הנה הוא הגדיל לעשות בת"ח שמתגר' בהם ביותר ועל כן גם בו אמרינן שמא שכח ברגע זו וע"כ אינם חייבים אם לא שיתירו עצמן למיתה כנ"ל. ואפילו אמר יודע אני אמרינן שכך אמר בפיו ולבבו לא כן ידמה ובאמת בלבבו נשכח מאתו האזהרה ובדיני נפשות כל מה שאנו יכולין לומר לזכותו הכל אומרין להצילו. ובפרט שהוא סברא שיהיה שוכח מבחי' היצר הרע שבקרבו. וזה דווקא בישראל. ולא כן באומות העולם שהיצר הרע מניחם מלהתגרות בהם כאמור בגמרא הנ"ל שמניח עכו"ם ע"כ אין אומרין בהם שמא שכח כי אינו מהחיוב להיות השכחה מצויה בהן מצד היצר הרע וע"כ כתב הרמב"ם שם גבי בן נח וז"ל וכן אם הרג והוא לא ידע שאסור להרוג הרי זה קרוב למזיד ונהרג מפני שהיה לו ללמוד. ולכאורה למה לא נאמר שמא שכח אך הוא כנזכר שאין אומרין בהם שמא שכח כאשר בארנו ועבור זה אזהרתן זו הוא מיתתן ואין צריך להתראה כי כל אלה הכל שלא נוכל לומר שמא שכח ולכן משולשת האזהרה בו קודם שיבא לעונש. אבל בב"נ שאין אומרין בהם שמא שכח אין צריך לכל אלה ותיכף נהרג כי בודאי עבר במזיד ולא חיישינן לי' לומר שמא שכח גם לא מצינו שנאמר בב"נ והצילו העדה וע"כ לא נחוש בו לכל הני חששות ונהרג תיכף כנאמר למעל' ובזה נבוא לביאור דברי הרמב"ם הנ"ל שלא יהיו דבריו סותרי' דברי הגמר' כי הלא תראה שהרמב"ם ז"ל מוסיף על לשון הגמרא שבכל מקום שנזכר בגמרא דברי ר"י בר' יהודה לא כתוב אלא לשון זה לפי שלא ניתנה התראה אלא להבחין בין שוגג למזיד ולא יותר צא ולמד (בסנהדרין ח' ע"ב מ"א ע"א ע"ב ע"ב) ובמס' (מכות ו' ע"ב ט' ע"ב) לא כ' שם בלתי לשון זה ולא יותר והרמב"ם הוסיף בלשונו לומר שלא נתנ' התרא' אלא להבחין בין שוגג למזיד שמא שוגג היה וההפרש ביניהם הוא כי דברי רבי יוסי בר"י פרשהו רש"י ז"ל (שם ח' ע"ב) אלא להבחין שלא יוכל לומר סבור הייתי שמותר כלומר דחשדינן ליה שהוא יעבור במזיד ואך שיאמר שמעולם לא ידע שדבר זה אסור ור"י בר"י ע"כ לא סבר לחששא דשמא שכח והראיה דסבר שחבר אינו צריך התרא' ואם ניחוש לשמא שכח הלא גם בחבר שייך חשש זה אלא ע"כ דלא סבר למיחוש כלל שמא שכח ורק לחששא דשמא לא למד חיישינן ואך כיון דשמא לא למד חששא רחוקה הוא וקרוב למזיד כנ"ל ע"כ אין מקום לומר כי אם דחיישינן שהוא יעבור במזיד ויאמר לא למדתי ובישראל והצילו העדה כתיב אף בכל החששות הרחוקות: וע"כ צוותה התור' להתרות בו כדי להבחין שלא יוכל לומר סבור הייתי שמותר. וע"כ בחבר דלא שייך אצלו לומר לא למדתי ולשמא שכח לא חייש וע"כ אין צריך התראה לדידי' והרמב"ם ז"ל הנה פסק כחכמים דאף חבר צריך התרא' וכסברתינו שענין ההתרא' הוא בדרך אשר תשים לפניהם שצריך להזכירו בהדין כדי שלא יצטרך לבוא עליו כענין האזהר' שקודם העונש כאשר בארנו. ואפשר עבור זה השוום הרמב"ם זה לזה שכתב בפי' המשניות שלו (מכות משנה אלו הן הלוקין) וז"ל וזהו מה שאמרו חכמים לא ענש הכתוב אא"כ הזהיר' ולפיכך לא נעניש עונש מן העונשים אלא אחר ההתרא'. דימה אותן זה לזה כי הכל על כוונ' אחת סובב הולך כי חיישי רבנן שמא שכח דבר זה עבור בחינת היצר הרע שבקרבו שרוצה להתגרות בו שיעבור העבירה ומשכח מאתו אף דבר הידוע לו. ולא חשדינן ליה שיעבור במזיד ויאמר לא למדתי או שכחתי רק דבאמת חיישינן שמא שכח וע"כ אף חבר צריך התראה אף שלא למדתי לא שייך אצלו מ"מ חיישינן לומר שמא למד ושכח ואף ברגע אחת של אחר כדי דיבור חיישינן שמא שכח כי הנה אורבו טמון בקרבו ומושל בכל אשר לו ומשכח מאתו כהרף עין. וע"כ הוסיף בלשונו שמא שוגג היה כלומר דבאמת חיישינן שמא היה שוגג ושכח מה שלמד וע"כ צריך התרא' כדי שלא יבא לעונש כדמיון האזהרה הנ"ל: ועל פי זה כתב הרמב"ם ז"ל דינו על נכון ופתח ואמר. אחד תלמיד חכם ואחד עם הארץ צריך התרא'. ולכאור' לפי דקדוק צחות לשון הרמב"ם ז"ל לשון הזהב. היה לו לומר אפי' תלמיד חכם אין צריך התראה כי הוא רבותא גדול' לרבנן שחולקים על ר"י בר"י בזה אכן לפי הנזכר הנה הם שוים ממש כי בת"ח יש בו מעלה שאין יכולין לומר אצלו שמא לא למד. ויש בו חסרון מה שהיצה"ר מתגרה בו ביותר מכולם כמ' חז"ל ויש בו חשש גדול שמא שכח אף על רגע אחת כי כל בחי' השכחה בא מאתו ובעם הארץ יש בו מעלה שאין לומר בו כ"כ שמא שכח כמו בת"ח מפני שאין היצה"ר מתגרה בו כ"כ ויש בו חסרון שיש בו חשש שמא לא למד. ולכן בשניהם בשוה צריך התרא' מפני צד החסרון שבו וע"כ אמר אחד ת"ח ואחד עם הארץ שוין הן ממש וצריך התרא' בשניהם. וההתרא' הוא בדרך אשר תשים לפניהם כנ"ל כי רצה הקב"ה בחסדו להזכירו בהדין לירא ממנו שלא לעשותו ועל זה אמר שלא ניתנה התראה אלא להבחין בין שוגג למזיד שמא שוגג היה כלומר דאנן חיישינן באמת שמא היה שוגג בשעת מעשה אף בת"ח כי שמא שכח וע"כ צריך התראה בשניהם לשום לפניהם אימת הדין כדי שלא יצטרך הדין לבוא עליהם ונמצא הוא מדבר בדרך אחר ובענין אחד מדברי ר"י בר"י. ודבר גדול דיבר טעם לענין התראה ודווקא ע"ד החכמים להיפוך מדברי ר"י בר"י. ובזה נכונים דבריו. ועל זה סידר דבריו להלן שתק או הרכין בראשו אפילו אמר יודע אני פטור וצריך שיהיה בתוך כדי דיבור הכל מסודר נכון דווקא לטעם זה כמו שכתבנו ובארנו למעלה:
נחזור לענין המתקת הדינים בשורשן שכל בריאת הדינים הכל היה בחסד גמור מאת האל יתעלה:
יב. וזהו שמזמרין בהשיר חדש הלז על דבר מיתוק הגבורות שעשה הקב"ה בעולמו ע"י ה' החסדים שמספרם ק"ל וזה תהלתו בקהל חסידי' ע"י תיבת קה"ל שבו ק"ל בחי' ה' חסדים וה' שבאמצע מורה על ה' גבורות: ובעת שהגבורות ממוצעים בין החסדים. הנה הוא מורה על התכללות הגבורות בחסדים ואתכלל שמאלא בימינא וזה הוא בחי' עקידת יצחק שיצחק נעקד בין אברהם ויעקב כמ"ש בזוה"ק (אמור גבי תקיעת שופר) וז"ל ורחמי מתערין ומטי האי קלא לרישא דיעקב ויעקב אתער וחמי לאברהם מתתקן בגיסא אחרא. כדין אחידן תרווייהו ביצחק דא מהאי סטרא ודא מהאי סטרא ולא יכלין תוקפוי לנפקא לבר ע"כ. ונעשה הכל אח'.
וזה רמז מספר אותיות של האבות אברהם יצחק ויעקב הוא י"ג גי' אחד. להורות על אתכללותם יחד ונעשים אחד להיות מתנהג העול' בבחי' הרחמים. ונעשה הקשת בגוונין נהירין כאור הבוקר בוקרו של אברהם:
יג. ולזה מובן מרז"ל (מובא ברש"י ע"פ וזכרתי את בריתי יעקב) שנטל יעקב הואו של אליהו למשכון על בשורת הגאולה שיבוא ויבשר גאולת בניו. ולמה דוקא הוא"ו ולא אות אחר. כי הוא"ו של מלוי מ"ה החדש. אשר ע"י יתוקן הכל באור חדש: כנזכר בסוף שורש הקודם הוא מספר י"ג. להיות אליהו מזכי' זכו' שלשה אבות שמספר שמותם י"ג לפני הקב"ה ויאמרו כולם שיהיה הוא ושמו אחד ג"כ במספר אותיות שמותם. ולכן אנו אומרין שתהלתו הוא בקהל חסידים שע"י קה"ל שהוא אתכללות הגבורו' בין החסדים נעשה חסדים שני חסדים שמהגבורות נעשה ג"כ חסדים כמו שהוא בכוונת האר"י נ"ל לכן ישמח ישראל בעושיו שטובו ניכר לכל שאין כוונתו ח"ו להכות אותנו בבחי' הדין רק עשאו כדי לירא מלפניו ולעשות רצונו וישמחו בה' וה' ישמח בהם כמבואר:
יד. ואז כשנמתקין הה' גבורות המה חלים על ראש שונאי ישראל כדמיון מה שכתב האר"י ז"ל בכוונת ימי הפורים וז"ל כי כלתה אליו הרעה ס"ת הוי' והוי' זו הזכירה אסתר להמשיך הרחמי' ולכן הזכירה ביושר כסדר השם הוי' שמור' על הרחמים להפוך הויות הדין שהזכיר המן באמרו זה איננו שוה לי שהוא הוי' בהיפוך שמורה על הדין שהוא שולט באדר והקב"ה הסכים עם המן בבחי' אחת ועם אסתר בבחי' א' נגוף ורפא נגוף להמן ורפא לישראל עם המן לעשות בו דין בהוי' מהופכת ועם אסתר לרחם עליו בהוי' כסדר' וכו' ע"כ וכן בכ"מ שישראל ממשיכין הרחמים עליהם אז נמתקים הגבורות מעליהם וחלין על שונאיהם לעשות בהם הדין ולכן וחרב פיפיות בידם כי וחרב גי' גבורה והוא בידם לעשו' בהם נקמה בגוים תוכחות בלאומים וגו' עד לעשות בהם משפט כתוב כפי' רש"י משפט הכתוב ביחזקאל ונתתי נקמתי באדום ולכן מסיים הדר הוא לכל חסידיו שמהכל נעשה חסד ורחמים ולכל חסדיו הוד והדר ועוז וחדוה:

Chapter 2

ידבר לחזק לב איש הישראל שרוצה לחזור בתשובה שלימ' לפני בוראו וירא לנפשו עבור שיש אתו עבירות שלא יוכל לצאת ידי חובת התשובה הגמורה כדמיון בא על הערוה והוליד ממנה ממזר או שגזל והנגזל חלף הלך למד"ה וכל זמן שהעבירה בעולם חרון אף בעולם ויתבאר שהוא יעשה מה שהוא בידו לעשות בכל האפשר והשאר מה שאין בידו כלל הקב"ה גומר על ידו תשובת האמת להמית הממזר או ליתן בלב הנגזל שימחול לו וגם יתבאר בו ענין החסד הגדול שנעשה ביום השבת במחילות עונות ובו כ' עלים.
א. אולם נשתנה בחי' יום השבת ומעלותו מימי החול ונפרשהו בקצת דרך ארוכה והוא מפורש במזמור הלז ובזה יבואר גדולת מעלות השבת ברבות החסדים בו כי אנו עתה מדברים בשורש הזה במדת החסד הממתיק לכל הגבורות הנה אמרז"ל (בשבת קי"ח) על פסוק שומר שבת מחללו אל תקרי מחללו אלא מחול לו: הרי שמעלה יתירה נתן הקב"ה לשבת שע"י שמירתו נמחל לו על כל העבירות שעשה בימי החול אמנם צריכנא לבאר ענין הזה על מכונו ולפרשו היטב כי לכאורה יתמה דבריהם זה עד מאוד. כי הלא ידוע שאין הקב"ה לוקח שוחד מצוה בעד עבירה ועל כל העבירות שעושה האדם צריך לעונש אף אם יעשה חבילות מצוה וכן על כל המצות ישולם לו גמולו אף אם ירבה לפשוע ובדין הוא שיטול שכרו אם בעוה"ז אם הוא רשע גמור או בעו"ב באינו גמור ואיך ס"ד שאדם יעבור עבירות כל ימי השבוע ואח"כ כשמשמר את השבת ימחול לו מה ענין שמירות מצוה למחילות עבירות כשלא עש' תשובה עליהם ואם איירי כשעש' תשוב' הלא גם בימי החול כשעוש' תשובה נמחל לו על עונותיו ואין לך דבר שעומד בפני התשובה כמ"ש ברמב"ם (פ"ג מהלכות תשובה הלכה י"ד) ומה הוא מעלת יום שבת קדשנו: גם ליתן לב להבין לשון אל תקרי כך אלא כך כיון דבאמת כתיב בקרא מחללו ומה זה אל תקרי כן וכי זה קרי וכתיב ובאמת אנו קורין מחללו וכבר פרשנו בכמה מקומות על ענין זה אל תקרי שפירושו שאי אפשר לקיים הקרי הלז כמו שנכת' ונקרא עתה אם לא שנקרא מקודם כלשון האחר שאמר הגמ' ואז נוכל להקרא כמו שכתוב לפנינו כדמיון כאן באל תקרי זה הסגנון הוא שלא תוכל לקרות מחללו אלא א"כ תקרא מקודם מחול לו ואח"כ תוכל לקרות מחללו והוא על הדרך שאמרתי פי' הפסוק כי מצוה הזאת אשר אנכי מצוך היום לא נפלאת היא ממך ולא רחוקה היא לא בשמים היא לאמר וגו' ולא מעבר לים היא וגומר עד כי קרוב אליך הדבר מאוד בפיך ובלבבך לעשותו: ורז"ל פרשוהו כי המצוה הזאת קאי על מצות תשובה ואנחנו לא נדע מה נשתנה מצוה זו מכל מצות שבתורה לסבור עליו דוקא שהוא בשמים או מעבר לים ולא נטעה זה בשאר המצות ולהסמוך לזה גם הפסוק ושבת עד ה' אלהיך וגו' עד ושב ה' אלהיך את שבותך וקבצך ופסוק שובה ישראל וגו' עד וקח טוב ולפרש בזה דברי הרמב"ם ז"ל שכתב בהלכו' חגיג' (פ"א הלכה ו') עבר הרגל ולא חג אינו חוגג עוד וע"ז נאמ' מעוו' לא יוכל לתקון וכו' מה שקשה עליו בזה נכתוב לקמן בפירושו ולפרש ולבאר כל זה נקדים הקדמה אחת מה שכתב בחובת הלבבות בשער התשובה. וזה תוכן דבריו שלפעמים נמנע האדם מן התשובה עבור מה שאין בידו לתקן מה שעיוות כמאמר חז"ל [חגיגה י"ז ע"א] איזהו מעוות אשר לא יוכל לתקון זה הבא על הערוה והוליד ממנה ממזר שכל זמן שהעבירה בעולם כדמיון הממזר הזה או כדומה: אז חרון אף בעולם. אם לא שימות זה הממזר בעולם בלא זש"ק. או הגוזל את חבירו והנגזל חלף והלך למדינות הים ואין בידו להוליך אחריו גם זה מעוות לא יוכל לתקן: ואך אעפ"כ לא ימנע אדם עצמו מן התשובה כי זה הוא חסדי המקום עלינו אם לבבו יבחן שבכל לבו שב אל ה' הן בעבירות שבין אדם למקום שא"צ בזה לשוב כ"א אל ה' הן בעבירות שבין אדם לחבירו שיש בו שתי השבות. כי לשתים נחשב חטאו א' שחטא נגד המקום ועבר על צוייו בלא תגזול או לא תגנוב וכדומה ונוסף עוד שעשה רעה לרעהו שזה החלק אפילו הביא כל אילי נביות שבעולם אינו נמחל לו עד שירצה את חבירו. הנה הוא יעשה תשובה לפי כחו באמת בזה החלק שחטא נגד המקום וכיון ששב השב בכל לבבו ונפשו בהצד היותר טוב ששייך לה': וה' הטוב המוחל לו על חלקו יודע שלבו נתן באמת לתקן העבירה ורוצה לתקן הכל ורק שאין סיפוק בידו כמבואר ע"כ זאת עושה הקב"ה עמו להיות הוא בעצמו אשר בידו כח וגבורה להעביר העבירה מן הארץ להמית הממזר או שנתן ה' בלב הנגזל באשר הוא שם להיות מוחל לו בכל לבבו מה שגזל ממנו ואז נתבטל העבירה מכל וכל בחלק השמים והבריות אך מאת ה' היתה זאת נפלאות בעינינו. שהדבר הנפלא ונמנע מן האד' נעשה לו מה' עזר וישועה ע"כ דברי ח"ה בקצת ביאור להבין דבריו:
ב'. ובענין שני חלקי עבירות אלו חלק השם וחלק הבריות פרשתי מאמר חז"ל במדרש (ויקרא פרשה כ"ו) על פסוק אמור אל הכהנים אמר ר' יהושיע דסכנין בשם ר' לוי מלמד שהראה הקב"ה למשה דור דור ושופטיו דור דור ומנהיגיו וכו' והראהו שאול ובניו נופלין בחרב אמר לפניו מלך ראשון שיעמוד על בניך ידקר בחרב אמר לו הקב"ה ולי אתה אומר אמור אל הכהנים שהרג שהם מקטרגים אותו וכו' ע"כ ולכאורה מדרש הלז סותר את דברי הגמרא (ברכות י"ב ע"ב) אמר רבי בר חיננא סבא משמיה דרב כל העושה דבר עבירה ומתבייש בו מוחלין לו על כל עונותיו וכו' עד אלא מהכא ויאמר שמואל אל שאול למה הרגזתני להעלות אותי ויאמר שאול צר לי מאוד וגו' ולא ענני גם ביד הנביאי' גם בחלומו' ואקרא לך להודיעני מה אעשה ואלו אורים ותומ' לא קאמר משום דקטלי' לנוב עיר הכהנים ומנין דאחילו לי' מן שמי' שנ' ויאמר שמואל אל שאול מחר אתה ובנך עמי וא"ר יוחנן עמי במחיצתי ע"כ ומבואר מזה שנמחל לו על עון נוב עיר הכהנים בעת שדיבר עם שמואל. אכן יבואר בטוב טעם. כי הנה אמרו בגמרא (קידושין מ"ם ע"א) ע"פ אמרו צדיק כי טוב כי פרי מעלליהם יאכלו וכי יש צדיק טוב וצדיק שאינו טוב אלא טוב לשמים וטוב לבריות זהו צדיק טוב ופרש"י טוב לשמים וטוב לבריות ובההוא כתיב כי פרי מעלליהם יאכלו. כי פרי מעלליו יאכל בחייו ולהכי אוכל פרותיהן בעוה"ז ע"כ: והרמב"ם ביאר ענין זה [בריש מסכת פאה] בפירוש על המשנה של אלו דברים שאוכלין פירותיהן בעוה"ז והקרן קיימת לעוה"ב וז"ל וענין מה שאמר אוכל פירותיהן והקרן קיימת לו דע מה שאומר לך. כי המצות כולן נחלקים בתחלה על שני חלקים החלק האחד במצות המיוחדות לאדם בנפשו במה שיש בינו ובין הקב"ה כגון ציצית ותפילין ושבת וע"א והחלק השני במצוה התלוים בתועל' בני אדם קצתם עם קצתם כגון אזהר' על הגניבה ואונאה וכו' והצווי באהבת איש את חברו: וכשיעשה האדם המצות המיוחדות לנפשו מה שיש בינו ובין בוראו תחשב לו לצדקה ויגמלהו הקב"ה עליו לעוה"ב וכשיעשה המצות התלויות בתועלת בני אדם זה עם זה כמו כן תחשב לו לצדקה לעוה"ב לפי שעשה המצוה וימצא טובה בעוה"ז בעבור שנהג מנהג הטוב בין בני אדם ע"כ וכן הוא בעבירות שבין אדם לחבירו כמו שהוזכר בלשונו הגניבה ואונאה ימצא עונשו בעוה"ב לפי שעבר על צווי הבורא ית'. וגם יענש בעוה"ז כי עשה רעה לרעהו וזה היה בחטא שאול המלך שהרג נוב עיר הכהנים והיו שתי רעות לשמים ולבריות וכאשר נתבייש מפני שמואל נמחל לו חלק מה שחטא נגד המקום אבל חלק הבריות נשאר לו לקבל עונשו בעוה"ז וז"ש בגמ' דידן ומניין דאחילו ליה מן שמיא פי' חלק הרע לשמים זה נמחל עבור בושתו ולכן אומר המדרש ולי אתה אומר פי' מה אתה אומר לי הרי כבר מחלתי חלקי אמור אל הכהנים נוב עיר הכהנים שהרג שחלקם נשאר והם מקטרגים אותו ומוכרח לקבל עונשו בעוה"ז:
ג. ולבאר עוד בדרך זה דברי המדרש רבה (בראשית פ' ל"א) על פסוק החמס קם למטה רשע [יחזקאל ו] החמס קם אתמה' ח"ו אינו קם ואם קם למטה רשע לחיובו של רשע ופירש"י שם והאי למט' דריש כמו להטות כלו' להטעותו ברשעתו והוא תמוה שמחלק את הפסוק לשנים לעשותו בקושיא ותירוץ ולבסוף לא נשתנה מדברי הפסוק והנראה בזה על פי מאמר הגמרא (קידושין ל"ט ע"ב) כל העושה מצוה אחת מטיבין לו ונוחל את הארץ וכו' ורמינהו אלו דברים שאוכל פירותיהן בעוה"ז וכו' ופרש"י משמע הני הוא דאוכל פירות והקרן קיימת אבל מצוה אחרת לא ואנן תנן מטיבין לו ונוחל את הארץ אמר רב יהודה הכי קאמר כל העושה מצוה אחת יתירה על זכיותיו ומקשה מכלל דהנך אפילו בחדא נמי. ופירש"י בתמיה והא רובא עונות הוא. אמר ר' שמעון לומר שאם הית' שקול' מכרעת: ופירש"י הא דקתני אלו דברים שאוכל פירותיהן במחצה עונות ומחצה זכיות קאמר ויש במחצה זכיות אחת מאלו דברים מכרעת את הכף כאילו הוי רובא זכיות ואינו צריך למצוה יתירה דמתניתין וכי לי' בה חדא מהני צריך למצוה יתירה ע"כ הרי לפניך דאפילו במצות אלו שיש בו שתי בחינת טוב לשמים וטוב לבריות אין מועיל אם יש בידו מצוה אחת או שתים להקרא צדיק ע"י רק להכריע ולא יותר שמדה טובה מרובה ממדת פורעניות ולכן תמה המד' החמס קם ח"ו שהחמס לבד יהיה קם שיהיה בזה נקרא רשע. ואם הכתוב מיירי כשעבירת החמס הוא יותר על מחצה עונותיו יקשה למה נקט דוקא חמס ולא בכל עבירות כן כשאחת יתירה על הרוב שם רשע יקרא לו. ויוכרח לתרץ כעין תירוץ הגמרא כשהוא על המשקל השוה במחצה זכיות ומחצה עונות והחמס הוא מהמחצה עבירות: אז יכריע את הכף להיות נקרא רשע גמור ולדון אותו על רשעו וזה ח"ו שיהיה הוא לבדו קם להיות בו די להיות נידון בבחינת הרשע ואם קם הוא רק למטה רשע להטותו לרשע שיטה ויכריע עון הזה להקרא רשע ע"י ולהיות נידון בדיני הרשעים כי גודל עונו במה שהרע לשמים ולבריות. ואוי לרשע רע כי גמול ידיו יעשו לו. וזה הכל מחמת שלא מצינו ששאול עשה תשובה לפני המקום כי סבור שכדין עשה ורק מחמת הבושה נמחל לו אבל גדולה התשובה אם יחטא איש בעבירת שבין אדם לחבירו ורוצה לשוב באמת לפני בוראו ורק אין סיפוק בידו להגיע אליה כענין שהרג את הנפש וממי יבקש מחילה כיון שהוא מת או שרחוק ממנו משיב נפשו כענין הנגזל שהלך לו למדינת הים. או בא על הערוה והוליד ממנה ממזר כנ"ל הנה הוא יעשה תשובה לפי כוחו באמת בזה החלק שחט' נגד המקום וכיון ששב השב בכל לבבו ונפשו בהצד היותר טוב ששייך לה' וה' הטוב המוחל לו על חלקו. יודע שלבבו נתן באמת לתקן העבירה ורוצה לתקן הכל ורק אין סיפוק בידו כמבואר: ע"כ זאת עושה הקב"ה עמו להיות הוא בעצמו אשר בידו כח וגבורה להעביר העבירה מן הארץ להמית הממזר. או שנותן ה' בלב הנגזל באשר הוא שם להיות מוחל לו בכל לבבו מה שגזל ולקח ממנו או ברוח נשמת ההרוג למחול לו על מה שעשה לו ואז נתבטל העבירה מכל וכל בחלק השמים והבריות ואך מאת ה' היתה זאת היא נפלאת בעיניו שהדבר הנפלא ונמנע מן האדם נעשה לנו מה' עזר וישועה כנאמר למעלה:
ד'. וזה פי' הקרא ושבת עד ה' אלהיך שתשוב באמתיות לבבך מכל מה שבכוחך לעשות ולא ישאר כ"א מה שביד ה' אלהיך שאתה רצונך מאוד לתקנו ממש במסירת נפשך ובאבידת כל הונך כדי לצאת ידי חובת התשובה הגמורה אפס כי אתה אדם על הארץ ולא תוכל לעשות מה שבשמים להמית הממזר וכדומה אז ושב ה' אלהיך את שבותך שנעשה הוא שלוחך להשיב שבותך מה שהי' מוטל עליך להשיב ועושה הוא לתקן הכל:
ה'. ובזה נכון מאמר הכתוב כי המצוה הזאת וגו' אשר דרשוה חז"ל על מצות תשובה ורומז על זו הבחי' התשוב' שהזכרנו ואמר כי המצוה הזאת לא נפלאת היא ממך ולא רחוקה היא פי' שלא נפלא ממך הדבר אף לא רחוק כי לא בשמים הוא ולא מעבר לים כלומר נגד זה שתאמר הלא בשמים הוא כי מי בידו להמית הממזר או ליתן ברוח נשמת ההרוג למחול לו אם לא ה' אשר בשמים וגם נגד זה לא מעב' לים הוא שתאמר מי יעבור לי אל עבר הים להשיב הגזילה אל הנגזל ולרצותו אשר הכעיס נגדו כי זה אינו כי קרוב אליך הדבר מאד שאף שהוא בשמים ומעבר לים קרוב אליך מאוד ועל אופן הנ"ל שתשיב עדיו בלבבך ונפשך על חלק השייך לו ואם בלבבך יבין שרוצה אתה באמת לתקנו ומה שהיה בידך תקנת הכל על מכונו ככל אשר היה בידך לעשות ושומע אמרי פיך מה שאתה מתחנן אליו על הדבר הזה שיסייע לך לשוב אליו באמת ושיתוקן כל בחינת התשובה עד גמירה שלא ישאר שום כתם ושמץ מנהו וזה בפיך ובלבבך כשיהיה בך באמתיות לבבך ובפיך אז לעשותו שהקב"ה נעשה שלוחך לתקנו ולעשותו כי עשיה הוא תיקון ע"ד ובן הבקר אשר עשה והוא הוא המתקן להעביר ממשלת זדון מן הארץ והוא יתקן תיקונך ויעשה להעביר עבירה מן הארץ בכל אופנים הנזכרים כדי שיהיה תשובתך שלימה לפניו וע"כ אמר הקרא הנזכר ושב ה' אלהיך את שבותך ומסיים ושב וקבצך מכל העמים:
ו. כי זה הדרגא עושה הקב"ה עם כל הבעלי תשובות שכל הניצוצות הנופלין בין הקליפות ע"י מעשה בני האדם ובפרט ע"י חטא הקרי ר"ל נעשה מהניצוצות אלו חיות לאומות העולם. ואדם הבליעל מחיה בהם את חילי שהוא העמים אשר על פני האדמה. אשר באו מכוחו ועי"ז הוא כל בחי' הרע והצרות שבא על האדם. על ידי שליחות הגוים. בבחינת תיסרך רעתך שהרעה שלך בעצמך ומחלציך בא אליך הרעה. שאותו החיות שניתן להרשע הזה מאתך הוא מתעורר עליך לענשך ודעת עצמך תיסרך והנה אם איש חכם הוא זה שפוגע בו איש צר ואויב הזה שרוצה להרע לו וליסרו. תיכף עיניו בראשו לראות ולהבין את דבר הנולד ממנו שזה הרעה הוא שנולד ממנו ומעצמותו ותיכף נותן בלבו לשוב על חטאיו ופשעיו ולהתחרט עליהם בלבב שלם. וביותר לישב במר נפשו על הגרמת הרע שנפל ממנו ניצוצות הקדושו' ונשקע בין הקליפות. ונעשה עבד כי ימלוך ושפחה תירש גבירתה. שהקליפו' מושלים על הנ"ק ההם הניתן לרשותם כמ"ש (בשורש הקוד' ענף א') וכשהדברים באמת בלבב שלם מיד נהפך ונעשה החיות הרע הזה שבקרב הגוי לטוב או שיוצא ופורח מהגוי הזה. ונעשה ממנו חיות טוב ונברא ממנו מלאך בכח התשובה והיא המציל אותו מצרה הזו. או שמתהפך בקרב הגוי לטובה ונותן לו לב רחמים ומרחם על האדם וזה הוא שומר נפשות חסידיו שמתנהג במדה טובה הלזו על שב מחטאיו ונק' חסיד ובזה הקב"ה שומר ומציל אותו. ועל כן מיד רשעים יצילם פי' שמפריש ומבדיל ממנו אות' החיות לעשותו מלאך טוב להצילו מיד שונאיו:
ז. וזה הענין רמז דוד המלך ואמר שיר למעלות וגומר. בקום עלינו אדם פי' כשאנחנו רואים שקום עלינו אדם רשע אזי אנחנו נותנין על נפשינו שחיים בלעונו שחיות שלנו היא בלענו שהוא הוא הרוצה לבלוע אותנו ח"ו ובחרות אפם של החיות האלו אזי המים שטפונו ולכן ונחלה עבר על נפשנו אזי עבר על נפשנו המים הזדונים כלומר הנה נחלה ודאגה עבר על נפשינו. לא על הרע שאירע לנו רק מה שאזי עבר על נפשינו המים הזדונים. שנפשינו ממש של הקדושה נפל' לבחי' הקליפות והרע הזה. ואנחנו דואגים מאד על זה מה שאנחנו גרמנו. שחלק נפשינו בא עד הלום לירד לעומק הרעה הזאת. וזה היא התשובה השלימה מה שדואג ומתאנח לא צער גופו שאירע לו עתה ולא לכבוד עצמו דורש כ"א על חלק נפשו ניצוץ הקדושה שנפלה בין הטמאים האלה ועבר עליו המים הזדונים מיד לה' הישועה וברוך ה' שלא נתננו טרף לשיניהם וגם טובה עשה לנו שעוד נפשינו כצפור נמלט' מהפח יוקשים מהשני פעמים דם מספר פ"ח כמ"ש בכוונ' שם. ובזה ניצול נפשינו מהם ונעשה על שתי בחי'. כי לפעמים כשאין אדם הקום עלינו הזה. כי אם חיות נפשינו לבד אז הפח נשבר מכל וכל. כי שני מיני חיות יש בכל המקבל. חיות אחת חיות עצמותו מה שניתן בו בעת הלידה בנפש החיונית שבו והשני לפעמים בא אליו חיות אחר בסוד העיבור ומתעבר בו לעשות הטוב או לפעול הרע ח"ו כפי מעשיו לכן לפעמים נפשנו נמלטה לבד ונשאר בו חיות הראשון וכאשר אין בו כלי חיות העיבור וכשזה קם להעלות מאתו אל הקדושה זה נופל לגמרי והפח נשבר. ובין כך ובין כך אנחנו נמלטנו. ולא זו בלבד שמציל הקב"ה אותנו מלהרע לנו אף עזרנו בשם ה' שנעשה עזר ומסייע להציל את נפשינו וחלק ניצוצות שלנו להיות נמלט מפח יוקשו ולהכניסם אל הקדושה לכן כל בעלי תשובה אחר שעשו התשובה הקב"ה מקבץ נדחי עמו ישראל. מה שנדחה על ידו מהקדושה אל תוך הקליפה הקב"ה מקבץ בחסדו ובכחו הגדול להשיב שבותינו לתוך קדושתו ית"ש. ועל זה אנו מברכין מקבץ נדחי עמו ישראל כי נדחי גי' ע"ב כמ"ש בכוונת והשם זה מסוגל להכרית הקליפות ברמז השלשה פסוקים ויסע ויבא ויט שבהם ע"ב שמות. ובו נלחם הקב"ה עם המצרים במצרים. ובשם הזה מקבץ נדחי עמו ישראל הם הניצוצות הקדושות הנדחים ממקומם ועל זה אנו מבקשין וקבצינו יחד מארבע כנפות הארץ מכל המקומות אשר הם נפוצים על ההרים בארבע רוחות העולם ומשם תקבצם יחד. ואנחנו מברכין מקבץ נדחי עמו ישראל הנדחי שהוא מספר ע"ב הוא מקבץ ומלקט נפזרים ליחד לאחד:
ח. וזה שאמר הקרא ושב ה' אלהיך את שבותך שהוא ישיב מה שעליך להשיב ואין לאל ידך לעשות עושה הוא בעצמו ועל כן ושב וקבצך שהוא עושה מעשיך. ומקבץ כל נדחך מכל העמים אשר נתפזרו שם ויגמור על ידך כל דבר התשובה הגמורה:
ט. ואל זה רמז הושע הנביא ואמר שובה ישראל עד ה' אלהיך כאשר פרשנו לעיל שתשוב בכל מה שבכחך לעשות עד שלא ישאר כי אם מה שביד ה' אלהיך. ואז הוא יגמור מה שבידו לתקן מה שאין בידך לתקן ואגב בא הכתוב ליעץ להורות אותנו שאין דרך תשובת האמת כ"א בזה האופן כי אף בלא זה הענין שכתבתי למעלה שקשה בידו אמתיות התשובה עבור מה שהוא בשמי' ומעבר לים מי הוא זה שיוכל לשוב ולתקן שגגות שאין בהם ידיעה לא בתחילה ולא בסוף וגם בזאת רחוק מאתו דרך התשובה וכבר פסק הרמב"ם ז"ל (בה' תשובה פ"ב הלכה ג') שצריך לפרוט החטא ואם אינו יודע מהם איך יוכל לפורטם אך בדרך הזה כששב באמת על מה שבידו ומפיל תחינה ובקשה לפני מלך אל רם ונשא לתקן מה שאין בידו אז הקב"ה מעביר זדון ושוגג פי' ממשלת זדון הנ"ל שהיא העבירה הישנה בעולם השוגג מה שאין ידוע לו לכן אמר הכתוב בדרך עצה שכך תהיה התשובה שלך להיות שתשוב בבחי' עד ה' אלהיך כנ"ל ולמה כי כשלת בעוניך רומז על שגגות הבאים לידך ואין לך ידיעה בהם ואחר שתעשה כך לשוב אל ה' ומה שבידך תתקן הכל בכל כחך ואז ואמרו אליו כל תשא עון תבקשו מאתו לומר לו אשר כל העונות לנשו' אין ביד מי לתקן כ"א בידיך וזהו אליו כל תשא עון כל העונות לישא הלא אליו הוא והוא בעצמו צריך לעשות הפעולה הזאת להעביר זדון ושוגג ועל זה אמר וקח טוב שתקח הטוב הזה להיות ה' מעביר העבירה מן הארץ והוא עושה ומתקן מה שבשמים ומעבר לים וכל השגגות מוחל עבור גודל טובו ורוב חסדיו:
י. והנה אמרז"ל [יומא פ"ו ע"א] גדולה תשובה שמגעת עד כסא הכבוד והוא רומז על ענין הזה כשאדם עושה תשובה שלימה ממה שבכחו מגעת עד כסא כבודו להתקן מה שבשמים שלא על ידו רק בחסדי אל ב"ה:
יא. ואמר עוד הכתוב ונשלמה פרים שפתינו בזה מתרץ שאל תתמה על החפץ שיהיה נעשה כזאת לתקן כאן בדיבורו לבד שיהי' כך נעשה מעשה בשמים ממעל כי מצינו כזאת גבי הקרבנות שארז"ל (מגילה ל"א ע"ב) א"ר אמי אלמלא מעמדות לא נתקיימו שמים וארץ שנאמר אם לא בריתי וגו' כתיב ויאמר ה' אלהים במה אדע כי אירשנה אמר אברהם לפני הקב"ה רבש"ע שמא ח"ו ישראל חוטאים לפניך ואתה עוש' להם כדור המבול וכדור הפלגה אמר לו לאו אמר לפניו רבש"ע תינח בזמן שביהמ"ק קיים בזמן שאין ביהמ"ק קיים מה תהא עליהם אמר לו כבר תיקנתי להם סדר קרבנות כל זמן שקוראין בהם מעלה אני עליהם כאלו היו מקריבין לפני קרבנותיהם ומוחל אני להם כל עונותיהם: ועוד אמרו על פסוק זאת תורת העולה כל העוסק בפ' עולה כאלו הקריב עולה. והכל הוא מטעם מאחר שעוסק הוא בפרשה הזאת. ובוחן לבות יודע את אמיתיות נקודת לבבו שרצונו מאוד לקיים המעשה ההוא להקריב קרבנו לפני ה' אך שאין בידו לעשות עתה כי אין לנו בית המקדש ולא כהן שיכפר בעדינו הנה שכרו אתו ומחשבתו הטובה הקב"ה מצרפה למעשה ומקבלו באהבה כאלו הקריב עולה. וזה סידור הקרא כאן. וקח טוב פירוש שתוכל ליקח הטוב כנ"ל. וראיה שיוכל להעשות כזאת ממה שנשלמה פרים שפתינו שאמירת שפתינו חשוב ומקובל כהקרבת פרים כן גם נעשה בזה:
יב. וגם יאמר וקח טוב הנה חיבה יתירה הודיע לנו שאף מאותו התשובה שעושה הקב"ה בעדך עוד תזכה שיעשה מאלו העבירות זכיות לך ככל שאר עבירות הנעשים זכיות כשאתה חוזר בתשובה אף כאן שנעשה בסיוע' הקב"ה יעשה לך מהם זכיות. והכל מחמת רוב טובו וגודל רחמיו וזה וקח טוב שאף טובה תקח מזה התשובה שעושה הקב"ה למענך שיהיה לך זכות מהם:
יג. ובזה אפשר לפרש הקרא ולך ה' החסד כי אתה תשלם לאיש כמעשהו כלומר לא די שאתה מסייעתו בתשובה ותמחול לו אף על העונו' שאין בידו לתקן אף תשלם לו לתת לו שכר כאלו הם זכיות להיות נחשב ממש כמעשהו כמו שהוא היה עושה בעצמו שגדולה תשובה שעונות נעשו זכיות כנ"ל:
יד. וזה הענין המבואר [בזכריה ג] אצל יהושע הכהן הגדול שכתוב בו ויראני את יהושע הכהן הגדול עומד לפני מלאך ה' והשטן עומד על ימינו לשטנו ויאמר ה' אל השטן יגער ה' בך השטן וגו' ויהושע לבוש בגדים צואי' ועומד לפני המלאך ויען ויאמר אל העומדים לפניו לאמר הסירו הבגדי' הצואים מעליו ויאמר אליו ראה העברתי מעליך עונך והלבש אותך מחלצות ויאמר ישימו צניף הטהור על ראשו וישימו הצניף הטהור על ראשו וגומר וכל הענין הלז אינו מובן מה היה שטנת השטן עליו ובמה נמחל לו לאמר הסירו הבגדים הצואי' ואח"כ להשים צניף הטהור על ראשו והמ"י שאין לו פי' כלל אמנם לכל דברינו הנאמרים למעלה יבא ע"נ כי הנה חטא יהושע היה מה שלא מיחה בבניו שנשאו נשים נכריות כמ"ש בתרגום שם והנה יהושע הכהן ודאי עשה תשובה שלימה ע"ז ורק שאז לא היה כח בידו להוציא הנשים מתחת בעליהן וכאשר בניו נשקעו בעבירה קשה היה לו להפרישן מזאת אף שבתחלה אם היה מוחה בהן היו עושים כדברו אך אח"ז לא היה יכול יהושע להפרישן והרי העבירה בעולם ולא יכול לעשות תשובה שלימה בזה וע"כ השטן עומד על ימינו לשטנו ואך הקב"ה הרואה ללבב והיה יודע בו שעשה תשובה שלימה בכל לבו ורוצה באמת לתקן את הכל ואך שאין זה בידו ומדת הטוב מהקב"ה הוא שהוא יגמור ע"י מעשי התשובה הגמורה וע"כ אמר יגער ה' בך השטן ואמר הסירו הבגדים הצואים מעליו והלבש אותך מחלצות כי כבר הוא עשה את שלו ומה שעל הקב"ה הוא כבר נעשה כי בידו לעשותו תיכף ולכן אמר וישימו צניף הטהור על ראשו פי' שמהעביר' הזאת נעשה לו עוד עטרה על ראשו שגם מזה נעשה לו כזכיות בבחי' וקח טוב שכתבנו למעלה והכל כי ידע הקב"ה התשוב' שלו כהוגן באמתיות לבבו ככל אשר היה בידו לעשות ואז היה ראוי שזדונות נעשו לו כזכיות כאשר בארנו:
טו. ואחר שבארנו כל זאת נבוא לביאור דברי הרמב"ם שהבאנו לעיל עבר הרגל ולא חג שוב אינו חוגג עוד וע"ז נאמר מעוות לא יוכל לתקון ע"כ והוא מהמשנ' ו' (פ"א דחגיגה) שכתב שם בזה"ל עבר הרגל ולא חג אינו חייב באחריותו וע"ז נאמר (קהלת א׳:ט״ו) מעוות לא יוכל לתקון וחסרון לא יוכל להמנות רבי שמעון בן מנסיא אומר איזהו מעוות שלא יוכל לתקון זה הבא על הערוה והוליד ממנה ממזר וכו' ע"כ וכתב שם התוי"ט דלא פליגי אהדדי והת"ק כוון אל סוף הפסוק וחסרון לא יוכל להמנות דכיון שישב ובטל לו ממצות עשה שייך בי' חסרון ולא מעוות ורשב"ם ג"כ סבר כן ולא פליגי כלל ומלישנא דר"ש אומר לא תידוק דלאפלוגי אתא דטובא איתנהו הכי ולא פליגי ודייק כן מהגמרא ע"ש ולפי זה היה לו להרמב"ם לנקוט הפסוק וחסרון לא יוכל להמנות כיון ששניהם סוברים כן ועכ"פ הי' לו לנקוט בלשונו כל הפסוק כמו שהוא במשנה ולמה נקט בלשונו רק רישא דקרא שהוא מעוות לא יוכל לתקון בלבד ועוד יקשה לפ"ז אם לא פליגי אהדדי על מה לא כתב הדין דרשב"מ בכל הלכות תשובה והיה לו לפסוק כמותו אחרי שאין חולק עליו אכן לפי אשר כתבנו למעלה נראה דהרמב"ם ס"ל דבזה פליגי הת"ק ורשב"מ דרשב"מ ודאי לא סבר לדברי הח"ה הנ"ל לדברי תורה דא"כ תיקון הוי אף זה שאין בידו ע"כ נוכל לומר דהת"ק בכיון הביא רישא דקרא דמעוות. דלפי דברי הח"ה אין שום דבר בעולם שלא יוכל לבוא לידי תיקון דהכל בידי שמים לתקן. ואף אם כבר נכשל כוחו ואין כוחו עתה כמו אז ואמרו רז"ל [יומא פ"ו ע"ב] היכי דמי בעל תשובה אמר רב יהודה באותו מקום ובאותו פרק ופירשו שיהי' באותו כח שהיה בעת שעבר העבירה. הנה בידו לגדל ולחזק לכל ולחדש כנשר נעוריו ע"כ אי אפשר לקרא לדרוש על דבר התשובה לכן הביאו על מעשי החגיגה שזה ודאי מה שעבר אין. אפילו אם יביא מעתה כל אילי נביות שבעולם כיון שעבר זה הזמן שאי אפשר להחזירו בשום אופן ורשב"מ ע"כ לא סבר להא דהח"ה וע"כ לומדו מהקרא דמעוות. ולכן הרמב"ם ז"ל שדעתו ג"כ כדעת הח"ה שכתב לענין נכשל כוחו אם עשה תשובה אעפ"י שאינו תשובה מעולה מועל' הוא לו ובעל תשובה הוא וכל עונותיו נמחלין כמ"ש בדבריו (פ"ב מהלכות תשובה הלכה א') ואינו יכול לדרוש קרא דמעוות לא יוכל לתקון על זה כי לפי דבריו מקיים בזה המ"ע של תשובה ופשיטא דמתקן הוי וע"כ הביא פסוק של מעוות על החגיגה ועבור זה לא הביא דברי רשב"מ בהלכות תשובה כי סבר שפליגי אהדדי והוא פסק כת"ק ולכן לא הביאו והביא הקרא על חגיגה דשם ודאי שלא יוכל לתקן עוד:
טז. ועל המעלה הזו כיון הנביא (ישעיה נ"ו) ואמר שלום שלום לרחוק ולקרוב אמר ה' ורפאתיו. ורחוק הזה אין פי' שהוא עתה רחוק מהקב"ה כי אין שלום אמר ה' וגו' ורז"ל (סנהדרין צ"ט ע"א) פרשוה שהיה רחוק ונתקרב. וגם לזה ק' פשיטא. כיון דעשה תשובה ודאי שיבושר שלום ממרומים וכל התורה מליאה מזה. ולפירושינו יאמר על בחי' הזו. שהי' רחוק ונתקרב. ועשה תשובה במה שהיה סיפק בידו לעשות והשאיר עוללות מהעבירות שאין בידו להשיבם. וגם עתה רחוק הוא במעשה התשובה שלא יוכל לעשות תשובה שלימה. לזה אמר ה' ורפאתיו. אני בעצמי ארפא אותו להשיב את שבותו ולרחמהו:
יז. וכל גודל הטובה המעולה הזאת בסגנון וכדרך הזה מוצא אותם כל האדם. ביום השבת ק' כי הנה כתבנו למעלה [בשורש הראשון ענף ג'] שבתחילה צריך אדם להסיר מעליו בגדים הצואים השורים על נשמתו. ואח"כ יוכל להתלבש על נפשו ורוחו ונשמתו לבוש הקודש של שבת. ובארנו שם ההכנה שיעשה האדם על זה בבחי' התשובה בעש"ק בדרך מי שטרח בע"ש ע"ש. ולכאורה יקשה על זה הא תינח במצות עשה שאם עבר על מ"ע ושב אינו זז משם עד שמוחלין לו. ע"כ מוסר מאתו כל הבחי' הס"א שמצא אותו בעת שעבר על המ"ע. ונעשה מקומו טהור ונקי בלי שום פגם לקבלת הקדושה בקרבו. אך אם עבר על לא תעשה שבתור'. שתשובה תולה ולא יכופר עונו עד יוה"כ. ובכל מקום שיש פגם כל דהוא שמץ מנהו. שם נאחז הס"א ולא יעבור. כל שכן ח"ו עבירות כריתות ומיתת ב"ד שתלוין עד המיתה א"כ לפ"ז זעירן אינון שיוכלו לקבל עליהם אור קדושת השבת. אכן לכל דברינו אשר בארנו למעלה. בבחי' הבעל תשובה והטוב והחסד שמתנהג עמנו שמו ית' ויתעלה. שאם שב האדם ועזב מה שבידו לעשות. הקב"ה גומר על ידו מה שאין בידו. ע"כ אם עשה האדם את ההכנה הזאת לשבת בכל כוחו ובכוונתו כדי לזכך ולנקות עצמו מכל פגימות הס"א ותיקן מה שבידו. אז יגער ה' בהשטן וס"א העומד לאחוז בו. ועכ"פ בעת שריות הקדושת שבת עליו צריכין כל מיני הס"א וכת דילהון להסתלק מעליו כי זה אין בידו להמשיך על עצמו תיכף בחינת יוה"כ קודם זמנו. ובענין שלא יחזרו עליו בימי החול נבאר לקמן אי"ה ועכ"פ להלבשת הקדש ביום השבת. אין מזיק ופגע רע עבור מה שלא מצא לאל ידו לעשות לתקן הכל. והקב"ה מצד ראיית לבבו הנאמן שעשה והשליך ממנו את כל אשר היה סיפק בידו בתשובת לב האמת אז הקב"ה עושה את שלו. וגאל את ממכר אחיו אלו ישראל שנקראו אחים ורעים:
יח. ובזה נבאר הפסוק של התוכחה שאמר הקב"ה לישראל (ישעיהו א׳:י״ג) חודש ושבת קרוא מקרא לא אוכל און ועצרה. ונפרשהו על דרך הטוב לישראל כי לפי שיבואר בדברינו להלן. שמרוב קדושת השבת נקרא שבת ג"כ חדש ובה הוא המתקת כל הגבורת וכריתת כל מיני הס"א. כי המה מספר ל"ט פעמים שם הקדוש הויה ששבת הוא מספר כ"ז פעמים הויה וחדש הוא מספר י"ב פעמים הויה. ובין הכל ל"ט הויות הם נגד ל"ט קללות שנתקללו אדם וחוה כידוע ובשבת עבור גודל קדושות הללו שנחתמו בל"ט הויות. כל הקללות יתהפכו לברכה. ונדחה כל הס"א ונחש הקדמוני מכל וכל. והקב"ה נעשה כטל לישראל וחופף עלינו בטל אורות הידועים. וכל ל"ט מלאכות אשר נתהוו מל"ט קללות הנ"ל כולהון אסורות לנו. כאשר יבואר אי"ה בחיבורנו זה (בחלק השני דרוש הז') אשר על כן נגד אור הקדוש' הלזו נדחה מעל האדמה כל רשימות הבא מכל פגמי העבירות אשר נשאר ממה שאין עתה בידו לתקנם כנזכר. וזה שאמר הקב"ה להנביא חדש ושבת קרוא מקרא פי' הלא בני עם קדוש ישראל. מתאספין וקוראין עליהם להיות שוכן בתוכם אור הקדושת האלו של חדש ושבת ומתאמצין וטורחין מע"ש על זה שיוכל האור להאיר עליהן. איך אוכל להתאפק שיהיה ח"ו ביחד און ועצרה. מה שהם עצורים לפני בקדושה אלו ויהי' האון טמון בקרב'. איך יוכל להיות שניהם שוכנים במקום אחד. ואין אני והוא יכולים לדור והוא תרתי דסתרי אהדדי. לכן מי נדחה מפני מי ודאי שצריך הרע הזה והס"א הטמאה לדחות ולהתגרש ולברוח מלפני אור הגדול המאיר על האדם מקדושת האלו. כיון שעש' מה שבידו מה יעשה עוד ולזעוק אל המלך הקדוש. ותיכף נסתלק ונדחה מאדם הלז המשתוקק לקבלת הקדשות אלו. ובתשובה כל רשימות ופגמי נפשו ורוחו כאשר בארנו. וישוב מטהר ומצרף כצרף כסף עד שיהי' ראוי ונכון לקבלת הקדושה. ביום השבת קודש:
יט. ועל פי כל דברינו יבוארו דברי מאמר רז"ל ע"פ שומר שבת מחללו א"ת מחללו אלא מחול לו שהבאתי לעיל על נכון ובסגנון שכתבתי שם שלא תוכל לקרות מחללו אלא אם כן תקרי מקודם מחול לו. ואח"כ תוכל לקרות מחללו. ולעולם מיירי שעש' תשובה כקושייתנו שאין הקב"ה לוקח שוחד מצוה בעד עבירה. ואך לאשר שהוא אינו יכול לעשות כי אם מה שבידו וכשיש אתו מהדברים שלא יוכל עתה לתקן כמו הל"ת שתולין עד יוה"כ או שארי דברים שכתבנו למעלה שאינו יוכל לתקנם עד עולם כענין הבא על הערוה הנזכר. זה החלק הקב"ה עושה למענו ומוחל לו כפי מדתו הטובה והשיב את שבותו ולהאיר עליו ענן אורו לגרש ולסלק מעליו כל רשימות הס"א. ולזה קודם שמחל לו הקב"ה ובעוד שלא סר מאתו בגדים הצואים הוא בזיון לשבת לשרות על מקום כזה ומחלל את השבת להכניסו במקום שאינו נקי ומכובד לכבודו הרמתה אור הקדוש ומקודש מכל הזמנים. וע"כ א"א לקיים שומר שבת מחללו אלא אם כן יהיה קודם מחול לו על שמחל לו הקב"ה על הכל כמבואר. ואז נשאר זך ונקי שלא ירד הקדושה לתוך זוהמתו. ושומר שבת מחללו וזה אל תקרי מחללו שלא תוכל לקרו' שישמור את השבת מלחללו אלא א"כ תקרי קודם מחל לו. ואח"כ תוכל לקרות מחללו הכל כאשר בארנו וכל זה נכון ביום השבת קודש אשר גודל אור הקדושה המאיר בו. דוחה ומגרש מאת האדם כל רשימת ופגמי הס"א ובתשובה כנ"ל:
כ. אכן מה משפט האדם הזה בימי החול נראה שעל כזה רמזו רז"ל [שבת קי"ח ע"ב] אלמלי שמרו ישראל שתי שבתות מיד נגאלין וידוע לכל שדבריהם בזה צריכין לימוד מאי שנא שתי שבתות דווקא. והנראה כי הנה ידוע שקדושת השבת יכול לחופף על האדם כל ימות השבוע היינו שלשה ימים הראשונים מקדושת שבת העבר וג' ימים השניים מתחיל להתנוצץ על האדם קדושת שבת הבא וממילא אלו הרשימות והפגמים העוברים וסרים מעל האדם מפחד אור קדושת שבת. מתיראים לגשת אל הקודש אף בהתנוצצת קדושת שבת. וחיל ורעדה יאחזון מפחד ה' ומהדר גאונו. ומלכותו בכל משלה להעביר גילולים מן הארץ והאלילים כרות יכרתון. אך כל זה הוא כשלא ירגיל האדם על עצמו בימי החול ממהותי הרעות כלל וכלל בל יקרב אל פתח ביתם ולמנוע רגלו מנתיבתם אבל אם ח"ו הרגיל עצמו בימי החול בסיגי הרעות אף רק במחשבה והרהורי עבירה. אז עבירה מכבה מצוה וכהה אור הגדול אשר עליו ועוד יוכל הרע לבוא למקומו אשר היה שם אהלו בתחילה ובעשות האדם את זאת להאיר עליו קדושת שבת בשלימות. וזוכה שיהי' מתנוצץ עליו קדושת שבת הבא' לקראתו וידוע אשר העמוד ענן היה משלים לעמוד אש. ולא סר עמוד הענן עד שבא עמוד האש בהיות עוד עמוד הענן שם. וכן קדושת השבת באדם הזוכה לאורו. האחד משלים לחבירו. ובעת ההשלמה משתמשין שניהם יחד ונקרא באותו רגע קדושת שתי שבתות עליו וכאשר יזכו להשלים הג' ימים השניים הללו כאחד בקדושה ובטהרה. אז בשבת הבאה נעשו השתי שבתות העבר והבא שניהם כאחד יחד כאלו הם שבת אחד. והקדושה שלימה יחד עם ששת ימי המעשה בלי התערבות הרע ביניהם וידוע למביני מדע שכאשר יתוקן ששת ימי הבנין הממוצעים בין שתי השבתות הידועים. הוא הוא התיקון השלם והוא העת הגאולה השלימה. וזה שאמר אלמלא שמרו ישראל שתי שבתות שיוכל להיות נשמר עליהם בכל ששת ימי המעשה אור וקדושת שתי שבתות העבר והבא בלי הפסק רגע עד שישתמשו שניהם כאחד ברגע אחד מהשבוע כנ"ל. ואז יתחברו שתי שבתות עם ששת ימי המעשה בבחינת התיקון הגמור ובזה יתוקן דוגמתו למעלה התחברות ותיקון ששת ימי הבנין עם השתי שבתות. ומיד היו נגאלין גאולת עולמי' כאשר בארנו וידוע ליהוי אשר אחר כותבי כל זאת בענין שומר שבת מחללו נזכרתי שהגאון בעל הט"ז ריש הלכת שבת כתב קצת מעין זה במלות קצרות. ואך לפי שאנחנו הרחבנו הדיבור בו בביאור רחב ויועיל להמעיין בו אף אחר דברי הט"ז להבין הענין על בוריה הטוב ובנעימים וע"כ הנחנהו כמו שהוא נקרא ונכתב ונודיע במקום זה כי לא נעלם מאתנו דבריו ובכלל דברינו דבריו:

Chapter 3

ידבר לבאר מעלת אור חדש שיהיה בעת הגאולה מה הוא ויתבאר בו ענין נכבד במדת מעביר על מדותיו ששבחוהו חז"ל (תענית כ"ה ע"ב) וקצת ענין תשובה במדה הזו גם יבואר בו מעלת החודש ניסן על כל שאר החדשים וגם כוונת המזמו' שירו לה' שיר חדש ליום השבת ובו י"ח עלים:
א'. ועתה נבוא לביאור מה שיעדנו למעלה. לבאר ששבת נקרא ג"כ חדש בדרך חדש ושבת קרוא מקר' שפרשנו שם והוא ע"פ מה שבארנו פסוק החודש הזה לכם ראש חדשים ראשון הוא לכם לחדשי השנה ותיבת לכם אין לו פי' כי הלא החדש הזה מאיר לכל העולם ולכל האומות העולם ובמה הוא שלנו יותר משלה' והזוהר הקדוש (בא ל"ט ע"ב) כתב וז"ל אמר רבי יהודה לכם תרי זימני למה אמר רבי יצחק מנייהו אשתמע יתיר כמה דכתיב כי חלק ה' עמו. אתקשרותא דא לכם ולא לשאר עמין ע"כ וגם דבריו צריכין ביאור להבין מה נשתנינו בזה מכל אומה ולשון. ועוד למה דווקא החודש הזה הוא לנו ולא כל שאר חדשי השנה גם להבין כפל הלשון בתורה החודש הזה הוא לכם ראש חדשים ראשון הוא לכם לחדשי השנה מה הוא ראש חדשים ומה הוא ראשון לחדשי השנה ועל מה הטעים לנו דבר זה בכפילא אמנם נראה בביאורו כי הנה ידוע ששנים עשר חדשי השנה המה מכוונים נגד י"ב צירופי הוי הידועים אשר השתנות כל צירוף וצירוף מורה על ערך התגברו' הדין או הרחמים ובקדמו' הההי"ן על היו"ד והוא"ו נתמשך מזה בחינת הגבורת והדינים כי נקרא קדמות הנוקבא על הזכר שהוא מורה על תוקף הדין ולהיפוך בקדמות היו"ד וא"ו מורה על הרחמים הגמורי' וכנגדם הם הי"ב חדשים שכל חוד' מאיר ומופיע בו צירוף א' מצירופי הוי' וכפי ההשתנות הצירוף והתגברות בו הדין או הרחמים כן הנהגת החודש בחסד או בדין הלא תראה שפור המן הרשע לא נפל כי אם על חודש אדר ע"ש שבו שולט צירוף אחרון מצירופי הוי' שהוא הו"הי שהוא בהיפוך ממש מהוי' שנכתב כסדר וההי"ן קדמו בו ולכן ישלטו בו הדינים והגבורת ואך הקב"ה ברוב רחמיו היפך התוקף הדין הלז על ראש המן ותלו אותו ואת בניו כאשר הבאתי למעלה (ענף א' עלה י') ומניה נתמשך כל ההשתנות העיתי' הכתובי' בתורה קור וחום קיץ וחורף וגו' כי כל התגברות הקור או החום הכל מורה על הדין ולפי ערך ההתגברות הדין או הרחמים בצירוף המכוון לנגדו כן נעשה בו ויש לומר שעל שם זה נקרא בשם חדש כי י"ב צירופי הוי' אלו כול' מתאחדים ומתקשרים בשורשם שהוא הוי' הפשוט אשר ממנו מתחיל להתמשך ולהצטרף ועבור זה הוא הנקרא ראש חדשים שהוא כמו שראש שבאד'. שכל כוחי הגוף וחיותו הכל נמשך מהראש כי בו שורש עיקר החיות ומוח הנשמה שבאדם ואם יחסר בגוף האד' אבר אחד כמו היד או רגל ישאר בחיותו ולא כן אם יחסר הראש והכל הולך אחר הראש וכן בזה שכל הצרופים נמשכו מהוי' הפשו' הראש להם וכולם ממנו יצאו ואליו ישובו אי"ה לעתיד כאשר נבאר להלן וי"ב פעמים הוי' הוא מספר חודש כמ"ש בכוונת אור חדש והואיל שחדש הוא חלק א' מי"ב צירופי' וכולם מתאחדים באחד ולכן נקרא חדש מספר י"ב פעמים הוי' וע"ש זה אמר הכתוב (ישעיהו ס״ב:א׳) למען ציון לא אחשה ולמען ירושלי' וגומר עד וקרא לך שם חדש כי תדע שכל הטוב האמתי והאושר היפה ונעים הוא הכל בהתמזגות החסד והדין ונעשה רחמים וע"י הרחמים מתנהגים כל העולמות ע"ד ביום עשות ה' אלהים ארץ ושמים וידוע אשר בחסד לבד לא היה יכול להיות שום בריאה כי היה מרחיב והולך על בלי די אם לא ע"ש שיתוף מדת הדין שהוא הקימוץ לומר לעולמו די והוא דוגמת הדרת ויופי השושנה אשר עיקרה הוא המראה הלבן והבהיר שבה שזאת הוא עיקר יפיה ואעפ"כ מעט האדמימות שבה הוא הוא המחזק ומהדר את יופי הלבן וע"י שניהם יאיר זיוה והדרה למאוד ואם היתה לבנה לבד בלא התערובת מעט האדמימות לא היה ניכר יפי' כ"כ והוא מבואר בזוה"ק בכמה מקומות לך ראה מה שאמרו בגמ' (ברכות נ"ח ע"ב) ראה את הכושי ואת הגיחו' ואת הלווקן וכו' אומר ברוך משנה הבריות ופי' רש"י כושי שחור הרבה גיחור אדום הרב' לווקן לבן יותר מדאי הרי לפניך שגם הלבן יות' מדאי לשינוי גדול יחשב לברך עליו ברוך משנה בריות שהוא דוגמת ברוך דיין האמת כדאיתא שם ועוד שהשו' אותו התנ' עם השחור הרבה והאדום הרבה ועם שארי דברים שם שפרשו שהם מכוערים ביותר וכן כל הדברים שבעולם צריך להתערב מעט מדברים החזקים הנתמשכים משורש הדין ואז הוא על צד השלימות הגמור ומלח ממתיק את הבשר וכדומה ואך הכל יפה אם לא יתערב בו מכוחת הדינים כי אם מה שהוא מן ההכרח לשלימות יופי הדבר אמנם כשמאדי' בקצת יותר ממה שמוכרח לשלימותו אז בו נתגבר מדת הדין בעולם. ומתנהג העולם בדין וצריך לתקון:
ב. וע"ז רמזו רז"ל (סנהדרין ל"ז ע"א ובתו' שם) וכן הוא (בילקוט שיר השירים ז' בשם הפסיקת') ע"פ סוגה בשושנים אומרת לו כשושנה אדומה ראיתי מיד פורש ולכאור' לא נאוה לשבח עם קדוש ב"י במה שפורשין עצמם מאיסור כרת ורומז לזה שמיד כשרואה איש הישראלי שע"י מעשיו גורם להגברת מעט דין על הרחמים יותר מן ההכרח לשלמותו ונעשה בחי' שושנה אדומה שהיה אדומה קצת יותר מן הראוי אז מיד הוא פורש מזה וירא' לתקן שלא יהי' אף מעט אדום יותר מן הראוי כי עיקר הטוב האמיתי הוא כשהוא ממוזג באופן שלא יהי' אדום יותר מן ההכרח להיופי אז הוא השלימות הגמור וזה יהי' אי"ה לעתיד שיתיחדו כל הי"ב צרופי הוי' לאחד שיהיה ה' אחד שיתכללו ויתאחדו כולה במקור שורשם שם הוי' הפשוט ב"ה הנקרא כסדר כשמו כן הוא בבחי' התמזגות צירופין המורין ע"ש הדין עם אלו המורין על החסדים ויהי' נעשה מכולן רחמים גמורי' בשלימו' גמור בלי שום התגברות א' על חברו רק תמיד יהיו ממוזגים בבחי' הרחמי' הגמורים וכל בחי' הדינים יהי' רק להוסיף ביופיים ושיהי' נאה ומהודר בתכלית השלימות ולזה יקרא להם שם חדש מורה על האמור שיתכללו ויתאחדו כל הי"ב צירופי הוי' מספר חדש כולן כאחד להתנהג העולם ברחמים וכאשר יהי' ההנהגה אז כן שם יקרא לה שם חדש להורת על אתכללותן ואחדותן יחד כאחד כמספר חדש ואנו מבקשין אור חדש על ציון תאיר שיהיה זאת במהרה בימינו להאיר על ציון מבחי' אור חדש הנ"ל שהוא אור השלם בשלימות רב:
ג. ודוד המלך אמר שיר חדש אשירה לך כי במקום שהנוקבא בחינת הדין טפלה לדכור' בחינה החסדים אז נקרא מעשי' ע"ש הזכר כמ"ש בזוהר ולכן לעתיד שיומתק הכל בבחי' רחמי הזכר והדין לא יהיה כ"א לטפל להרבות היופי של החסד אז ישיר שיר חדש שיר שהוא לשון זכר ולא שירה חדשה שהוא לשון נקבה והכל עבור שיהיה אז בחי' חדש וזה שיר חדש שיהי' בבחי' שיר עבור שיהיה אז אור חדש:
ד. והנה אמרו חז"ל (ראש השנה י"א ע"ב) בניסן נגאלו ובניסן עתידין ליגאל והוא כי ניסן הוא ראש ותחלה לכל חדשי השנה ובו שולט שם הויה ב"ה כאשר נכתב כסדר שמו יתברך וממנו ואילך מתחיל הצירוף הוא הרומז על המיזוג הגמור כמ"ש רז"ל (מכילתא הובא בילקוט רמז תשצ"ה) על פסוק מוציא אסורים בכושרו' בחודש שהוא כשר לצאת לא חמימי ולא קרירי והוא מורה על מיזוג הדין בחסד ונעשה רחמים וידוע ליודעי מדע אשר שם הוי' ב"ה הוא בבחי' הרחמים ובו מתאחדין מדת החסד והדין והוא מכריע ביניהם ונעשו בו רחמים גמורים וע"כ זה שמי לעולם כי הוא השלימות האמתי והאושר הנצחי ואפשר לרמז עוד בתיבת בכושרות חוץ מפי' רז"ל הנזכר רמז עוד לדברינו אלו שזאת הוא מעלת חודש ניסן מה ששם הוי' בו כסדר וזה בכושרות כ"ו שרו"ת שכ"ו שהוא שם הוי' מספר כ"ו שרות הוא ישר בו ע"ד משרים אהבוך שהוא ישר ומסודר בו כסדר שלא בצירוף ולכן הוא היה שמור לפדותם מבין עלמי' ולגאלינו גאולת עולמים כי עיקר הגאולה תלוי בזה השלימות ממזוג הרחמים הגמורים כנ"ל בבחי' אור חדש ורק שלעתיד יהיו כל החדשים בבחי' זו כיון שכל הצירופים יתאחדו ויתהפכו לרחמים גמורים ועכשיו הוא רק בחודש ניסן שאז שליטת שם הוי' כסדר כשמו כן הוא הרי לפניך שתי מעלות בחודש ניסן והכל ע"י שבו שליטת שם הויה כסדר א' שהוא ראש לכל החדשים שהוא בבחי' הראש ע"ש שכולם מתמשכים ומצטרפים ממנו כאשר בארנו לעיל והשני שהיא על צד המיזוג השלם והרחמים הגמורים משא"כ בכל החדשים והנה מעלת ישראל על כל שאר העמים תחת כל פני השמי' הוא ג"כ בזה שעם ישראל נאחזין ונקשרין ונשפעין מבחי' השם הוי' בסדר כמאמר הכתוב כי חלק ה' עמו והמה עמו ונחלתו אשר פדאם בכוחו הגדול ובזרועו הנטוי' כנ"ל שעיקר הגאולה היה ע"י שם הוי' השולט בחודש ניסן ועם ישראל נאחזין בו ולכן פדה את עמו מה שא"כ אומת העולם אמר הכתוב מלך אלהים על גוים והוא בחי' הדינים הנעשין ע"י צרופים אחרים אבל חלק ה' כסדר הנכתב רחמי' גמורים הוא עמו לבד כמ"ש בזוה"ק (שמות צ"ו ע"א) וז"ל ת"ח כל שמהן וכל כנויין דשמהן דאית ליה לקוב"ה כלהון מתפשטין לאורחייהו וכלהו מתלבשין אילין באילין וכלהו מתפלגין לארחין ידיעין ושבילין בר שמא יחידא מכל שאר שמהן דאחסין לעמא יחידאה בריר מכל שאר עמין ואיהו הויה דכתיב כי חלק ה' עמו וכתיב ואתם הדבקים בה' בשמא דא ממש יתיר מכל שאר שמהן ושמא חד מכל שאר שמהן דילי איהו דאתפשט ואתפלג לכמה ארחין ושבילין ואקרי אלהי' ואחסין שמא דא ואתפלג לתתאה דההיא עלמא ואתפלג שמא דא לשמשין ולממנן דמנהגי לשאר עמין והאריך שם בענין זה ע"ש ועוד גדלה מעלתם אשר גם המה נקראים בבחי' הראש כידוע משם ישראל שהוא לי ראש שהמה הראש לכל העולם וכל חיות העולמו' הכל מהם כאשר מבואר בדברינו (בשורש הקודם ענף ד') ולכן ישראל נקראו ראשית כי המה בבחי' הראש לכל העולם ולזה אמר הכתוב החדש הזה זה גי' י"ב ע"ש שהחדש הזה כלול מכל הי"ב צירופי הוי' כי בו נכללו כולם בבחי' הראש וכל החודש הזה הוא לכם להנאתכם ולטובתכם כי בו נגאלו ובו עתידין אתם לגאל והכל עבור זה שכל הי"ב צרופים נכללו בו ע"כ הוא ראש חדשים כנ"ל ועוד יאמר החודש הזה הוא לכם שמורה על גדולתכם ומעלתכם כי הוא ראש חדשים וכן אתם בית ישראל נקראתם ראש לכל העול' ואח"כ אמר עוד מעלה יש בחודש הזה חוץ מבחי' הראש ראשון הוא לחדשי השנה כלומר הנה הוא ראשון לכל החדשים וכיון שהוא הראשית והתחלה נאחז בסבך בקרניו בסדר שם הוי"ה ב"ה אשר בו הרחמים הגמורים בשלימות שהוא התחלה הראשונה וממנו מתחיל להצטרף. ועבור זה הוא רק לכם על כי חלק ה' עמו ואתם נמשכין ונשפעין מבחי' הויה הזו. משא"כ שאר האומות שמלך אלהים על גוים כנ"ל. וע"כ הוא רק לכם ולא לשאר האומות ודוקא החודש הזה ולא שאר החדשים שהמה נשפעין מצרופים אחרים. ומה מאוד ימתקו דברי הזוהר הנ"ל עתה לכם תרי זימני למה וכו' כמה דכתיב כי חלק ה' עמו אתקשרותא דא לכם ולא לשאר עמין מורה באצבע על האמור בדברינו והוא מובן:
ה. אמנם כל מעל' החדש שבארנו עד הנה שהוא ענין התיחדות והתקשרות י"ב פעמים הויה מספר חדש להעשות כא' ביחו' שלים הנה אתכללותן ואתאחדותן הוא ע"י חודש העיבור שהוא חודש הי"ג מספר א' שבו הוא כללות כל צרופי הויה הנזכרים והוא המיחד אותן לאחד. וכמ"ש במשנת חסידים (מסכת אדר פ"א משנה ב') וז"ל ושנים עשר חדשים אלו הם סוד ויו מלאים ו"ו כי ו' אחד הם ששה חדשים דז"א והו' אחרת הם ששה חדשים דנוקבא וחודש העיבור הוא סוד הא' שבאמצע וכו' וידוע אשר אל"ף רומז על שם הויה כי אל"ף הוא יו"ד למעלה ויו"ד למטה וא"ו באמצע הרי כ"ו כמספר שם הויה. ונמצא ע"י נעשה י"ג פעמים הויה גי' אחד וכולן מתאחדין ומתקשרין זה בזה כאחד ואפשר לזה רמז בספר יצירה (טהרות פ"ו) ושבעה על גבי שנים עשר וכולם אדוקין זה בזה כי ידוע ליודעי בעבורו של חודש. שמחזור הלבנה הוא י"ט שנה ובכל י"ט שנה חוזרת על נקודה הראשונה מקום אשר היה שם אהלה בתחילה ובהי"ט שני' אלו יש שנים עשר פשוטות ושבעה מעוברות וכך בכל מחזור ולעולם ואפשר שזה רמז שהם שבעה ע"ג שנים עשר שבעה עיבורים על גבי שנים עשר פשוטות והכל למען שיהיו כולם אדוקין זה בזה שיתיחדו כל השנים עשר חודש שהם בחי' ו"ו ע"י הא' שבאמצע הרומז לחודש הי"ג שבשנה מעובר' וכל מחזור הוא כללות א' שמתיחדין הפשוטות עם המעוברות ובי"ט שנה יש י"ג מספר אחד ונשאר עוד ו' שהוא הבריח התיכון המבריח מן הקצה אל הקצה וכוללם יחד ליחד לאחד:
ו. ואולם גם באור הגדול של יום השבת נעשה היחוד עם י"ג פעמים הויה כזה. והוא כמאמר הזוה"ק (תרומה קל"ה ע"א) כגוונא דאינון מתיחדין לעילא באחד אוף הכי איהו איתחד' לתתא ברזא דאחד וכו' כל המאמר ונראה בביאורו ע"ד שבארתי מאמר זוה"ק (יתרו פ"ח ע"ב) שבת איהו שמא דקב"ה שלים מכל סטרוי וכו' ופירושו נראה כי כבר הבאנו לעיל (בשורש הראשון שם) ששבת רומז על כ"ז פעמים הוי' ועבור זה שבת איהו שמא דקב"ה כי רומז על שמו הגדול הויה ית' שנחתם בו בכ"ז פעמים מספר שבת. ויש בו הויה א' באמצע וי"ג פעמים הויה מצד זה וי"ג הויות מצד זה וי"ג הוא אחד נמצא יש הויה אחד מצד זה והויה אחד מצד זה לרמז דהוא אחד לעילא וגם אתיחדת לתתא ברזא דאחד והכל מורה על קדושת האחדות שבו שנעשה א' לעיל' ולתתא ומתיחדין עם השם הויה אשר באמצע לרמז דהוא א' ושמו אחד. ובזה נכון מאמר הזוה"ק הנ"ל כגוונא וכו' והוא כי מבואר בדברי הזה"ק ויקהל ובדברי הפרדס אשר השבת היא נקודה אמצעית פנימיות ופארותיה תארכנה לבחי' ששה קצוות הסובבים את הנקודה ההיא כי כן דרך כל נקודה יש לה ו' קצוות ר"ל קצה מעלה קצה מטה קצה מזרח קצה מערב קצה צפון קצה דרום והובא דבריהם (בשל"ה הקדוש מסכת חולין) צא ולמד שם כל הענין כי צריך ביאור רחב להבין אפס קצהו מדברים הנאמרים שם ואך הצורך לעניננו פה הוא רק בחי' זו שאור השבת מאיר בבחינת ששה קצוות שהוא מעלה ומטה וד' רוחות העולם ונמצא כיון ששבת הוא מורה על שם הויה ב"ה הנה אם תכתוב הויה אחד באמצע וי"ג פעמים הויה לכל צד הששה קצוות אז הוא לכל צד גי' שבת כי בכל צד יש שני פעמים י"ג הויות משני צדדיו והויה א' באמצע בין הכל כ"ז פעמים הויה מספר שבת ועבור זה אמר שלים מכל סטרוי שלכל סטר וסטר מאיר בשלימות כ"ז פעמים הויה מספר שבת וכל הבחי' הויות אלו הכל מתיחדין לא' כי בכל צד וצד המה מספר א' וגם כללות האחרים הללו המפוזרין בששה קצוות חוזרין להתיחד ביחוד גמור. עם השם הויה אשר באמצע סוד הנקודה אמצעית כמבואר שם ונעשה מהכל אחדות אחד מכל צד ומכל פינה בשלימו' גמור ביום השבת ק' והנה כבר כתבנו למעלה (בשורש הראשון ענף ג') אשר כ"ז הויות האלו רומזים לשעות היום של שבת ק' ע"ש וידוע ששעות היום גם המה רומזים לצירופי הויה כמבואר בכתבי האר"י בסדר יחודים של ר"ח אלול ע"ש וכיון שבארנו שבשבת מתאחדים כל אלו הז"ך פעמים הויה לאחד ממילא שנתאחדו ונתחברו ונתקשרו כל בחי' צרופי הויה ביחודא שלים והיו לאחדים ממש הרי מפורש לפניך שבשבת נעשה זו הבחי' חדש ממש כאשר שמה כן כאן ושם היא אתיחדותן בבחי' י"ג הויות וגם הכל הכל כמו שבארנו היטב ולכן שבת הוא דוגמת עוה"ב כידוע שהוא נגד אלף השביעי שהוא יום שכולו שבת נעשה בו בחי' תיקון החדש כמו שיהי' נעשה לעתיד בבחי' אור חדש כנ"ל וכל צרופי הויה המורין על בחי' הדין כולם נתאחדו בחסדים ונעשה משניהם רחמים גמורים ועבור היחוד הזה כתב הזוה"ק שהוא חדוותא דכולא והוא עטרוי דמלכא שכל מקום שנעשה הוא ושמו אחד נקרא ויעטרוך זר תפארה: וכליל תפארת בראשו ממה שהכל מפארין ומשבחין לאל הכבוד והכל שמחין אז מחמת שמחת וחדות הקב"ה כמ"ש שם בר ההוא יומא דכולכון מתערין בחדוותא דילי הרי שחפץ ה' להיות אתו בני היכלא דמלכא לאתאחדא ביה ועוד דבר גדול נעשה בענין זה והוא מ"ש שם הזוה"ק למלכא דעביד הלולא לבריה וכו' חד סנטריא דאתפקד על דינא דבני נש' כו' ובגין יקרא דההוא יומא דחדוותא כו' שביק דינוי ונטר לחדוותא דמלכא:
ז. ופי' נטר לחדוותא דמלכא הוא כך כי הנה דרך המלך בעת שמחתו להראות גודל ומהות טובו ורוב חסדו ואך יודע הוא שהבריות יודעין שיש לו ממונים וסנטירין שאינם ממונים רק על העונש הבריות ומה עושה המלך החכם להראות לכל שחפץ הוא רק בטובת בריותיו ואנשיו ולא חפץ כלל בעונשם ובמיתתם ח"ו קורא את אלו הממונים עם הכלי העונש אשר בידם ג"כ לשמחתו ובעת שכולם שמחים וחדים בשמחת המלך יצוה לאלו הממונים להראות חדוה וצחוק עם אלו הכלים שבידם להיות משחקין עם הסייפין והקשתות שלהם בדרך צחוק ורביות שמחה ולהראות אשר בעת הטבת מעשיהם ויום השמחה. והמלך שמח במעשיו ובאנשיו שרואה אהבתן אליו גם אלו העבדים והכלי עונש כולן מורין על מיני שמחה וחדוה ומפיו לא תצא הרעות:
ח. וזה שאמר יצחק לעשו שא נא תליך וקשתך וצא השדה וצודה לי צידה כי החרב והקשת המה ממונים מבחי' הדין ואך שיש בהם דרך המצוה והוא לצוד ציד שה לפסח וחגיגה והוא דרך השמחה וחדוה שיוכל לעשות בכלי הלז וע"כ אמר לו שא נא לשון נשיאות שישא אותם למעלה לעשות בהם מצות ה' ולהרבות בהם שמחה לפני מלך עולמים וע"כ צא השדה וצודה לי צידה וארז"ל (פרקי דר"א הובא בילקוט רמז קי"ד) וז"ל ליל פסח היה והיה צריך אחד לפסח ואחד לחגיגה שהם מצות המקובלות לפני מקומו של עולם ב"ה ברוב תענוג ונחת וחדוה ונקראים שלמי שמחה להיות משמח בכלי העונש את אלהים ואנשים:
ט. ולזה רמזו רז"ל (שבת קנ"ו ע"א) האי מאן דבמאדי' יהיה או גזלן או מוהלא כי מי שזוכה להעביר המדות הרעות שבו לטובה מה מאוד גדלה חשיבתו בעיני המקום:
כאשר פרשתי מקרא קודש האמור בדברי נעים זמירת ישראל תפלה למשה איש אלהים וגו'. והוא ע"ד מאמר רז"ל (תענית כ"ה ע"ב) שוב מעשה ברבי אליעזר שירד לפני התיבה ואמר עשרים וארבע ברכות ולא נענה ירד רבי עקיבא אחריו ואמר אבינו מלכנו וכו' וירדו גשמים הוו מרנני רבנן יצתה בת קול ואמרה לא מפני שזה גדול מזה אלא שזה מעביר על מדותיו וזה אינו מעביר על מדותיו ועמדו כל המפרשים בזה אם זה מעביר על מדותיו וזה אינו הרי בדבר זה הוא גדול ממנו מה אמר לא מפני שזה גדול מזה והענין הוא על דרך שפרשוהו חכמי אמת ז"ל כי הנה יש בעובדי ה' שתי סוגים אנשים א' הוא הנקרא צדיק וטוב לו כלומר שטוב ונוח לו ויפה לפניו מאוד עבודת ה' כי נברא בטבע תולדתו במדת הטוב הטוב וכוחי גופו ומזג טבעו מעת תולדתו נוטה ונמשך אחר הטוב ומעולם חפץ באהבת בוראו ולעשות לו תענוג ונ"ר בכל מה שיוכל ואין לו מניעה מצד גשמיות גופו שהוא עפר מן האדמה ונוטה לחומריו' ולהתאוות תאוות דברים שלמטה כי הוא בעת בריאתו נברא במזג דק וזך ונמשך אחר דברים הזכים והנאים ואינו נוטה אחר עבות וחומריות גשמיות עוה"ז להיות מן המתאווין בעם וזה בא לו מצד כח כוונת אב ואם בעת זיווגם אם הם במחשב' טהורה ונכונה ורצויה לפני יוצר כל ואינם מכוונים להנאת עצמן. כאשר בארנו (בשורש החמישי ענף א') אז הבן הנולד מזה יהיה גם טבע מזג גופו זך ונקי והגון וראוי לחכמ' ולחסידות כמ"ש (ברמב"ם פ"ה מהלכות דיעות הלכה ה') וע"כ הוא צדיק וטוב לו שטוב לו בעבודתו וכל כוחי הגוף מסכימים עמו לעשות טוב ויצא מבחי' אוי לי מיצרי כי גם יצרו ישלים אתו לעשות דברים הרצוים לפני בורא כל והסוג השני הוא בהיפוך ממש מזה כי הוא נברא בטבע ומזג רע למאוד וכח הגוף שבו נוטה ונמשך אחרי חומריות העוה"ז ותאוותיו וחפץ להתעלס באהביו ולא יערב לו כלל עבודת ה' ית' כי רבתה בו גשמיות עפר הארץ ונמשך אחר שורשו וכשהוא רוצה בכח נשמתו ושכלו לעבוד לבוראו ולפרוש מכל התאות ונופת צוף העוה"ז מחמדי גופו מה מאוד קשה לו לעבור על תאוותיו וחמדת לבבו שבו מיום הולדו ואוי לו מיצרו הקשה העומד לנגדו בכל כחו ומבקש לטורדו מן העולם וזה נקרא צדיק ורע לו כי הוא צדיק גמור בכל דרכיו ומעביר על כל מדותיו הקשים שנברא עמהם ומבטל רצונו מפני רצון בוראו ומתגבר עצמו בכל עוז נגד כוחי גופו עד שעובד ה' בכל לבבו ונפשו ואך שרע לו שכל ימיו הוא נלחם במלחמה כבדה עם מלך הצפון זה שצפון וטמון בקרבו ומבקש להעבירו על דעת קונו ח"ו וזה נקרא נהנה מיגיע כפו שהנה הוא טורח ויגע מאוד עד שיבוא לעבוד את ה' וגם זה נמשך מכוונת אב ואם אז אם הם מכוונים למלאות תאותם ולהנאו' גופם ונמשל כבהמה נדמו בזה שגם הבהמה עושה כמעשיהם לחפץ תאוות' אז הבן הנולד מזה הוא בבחי' רוח הבהמה היורדת היא למטה לארץ וכל ימיו יחפוץ למעשי הבהמה שהוא תאות עוה"ז וכמה יגיעות ייגע אדם זה לפרוש עצמו מכל אלה ליצא מגדר הבהמה להכנס בכלל רוח בני האדם העולה למעלה בעבודת ה' בכל המ"ע ובשמירות הל"ת. וזה רמז יפה כח הבן מכח האב כמ"ש [בחולין ס"ג ע"א] כי יפוי כח הבן שיהיה נעשה יפה או לא. הכל נמשך מכח האב כפי כח וכוונת האב בשעת מעשה כנאמר:
אמנם אם יזכה האיש הלז לעבור על כל מדותיו הרעים האלה אשר נברא עמהן ליתן דעתו ומחשבתו ימים כבירים רק להפוך ולעבור על רצונו בכל דרכיו ובכל מעשיו ולא ירף ממחשב' הלז אף רגע רק תמיד יראה ויתקן תקוני גופו להפכו לטוב ולעשו' בו כל העשיות הטוב' ויקח ממנו דוגמא לחפש ולראות בכל מחמדיו ותשוקתיו לשבר חמדה ותאות הרעה שהוא מתאו' ולעשות בחמדה הלז מצוה ממצות התורה כמו למשל אם מתאוה לעריות ח"ו תאותו הוא בבחי' חסדים הרעים שמתאוה להשפיע ברע כידוע ממל' חסד הנאמר אצל העריות יוכל להפך תאותו ויראה לקיים במדה הזו עצמה מצות הבורא והוא להשפיע לעניים ולעשות חסד למי שצריך לחסדו ולגמול לחייבי' טובות או אם הוא מתאוה לגזול ולשפוך דם יוכל לשבר תאותו ולהפכו לטוב לקיו' המצו' מצו' מיל' למול את הבן שלו שהוא מ"ע ממש או של אחרים כי גם הוא למצוה יחשב כמ"ש ברמב"ם (פ' א' וג' מהלכות מילה) וכן בכל המדות ותאות רעות שבו יוכל למצוא דוגמתו במצות ה' בדרך מאמר רז"ל (חולין ק"ט ע"ב) כל מה דאסר לן רחמנא שרי לן כוותיה ואפשר עבור זה עשה כן הקב"ה לברוא אותם זה לעומת זה היתר כנגד איסור. כדי למצוא בכל תאות האיסור דוגמתו בהיתר לעשות בתאות חמדתו אל האיסור מצות ה' בהיתר כמו מאשת האח יבום האח ומכלאים סדין בציצית הרי מצוה לקראת האיסור להפך חמדת האיסור לתאות מצות וה"ה בשאר דברי היתר המכוונים נגד האסור יוכל לקחתו אל מצות ה' כמו מחזיר מוחא דשבוטא ויוכל לקיים בו מצות עונג שבת כמאמר רז"ל (שבת קי"ד ע"ב) במה מענגו ר"י בריה דרב שמואל בר שילת משמיה דרב אמר בדגים גדולים וראשי שומין ורבא מלח שבוטא לכבוד שבת כמ"ש [שם קי"ט ע"א] וכדומה בכל הדברים ואם כן הוא עושה ימים רבים ובאמתיות ושלימות לבבו ונותן דעתו ומחשבתו על זה להוציא עצמו מטומאת וערות הארץ ארציות גופו אשר קרוץ מחומר. אז ברצות ה' דרכו בראותו את עבודתו הקשה ויגיעתו כי רבה היא. הנה הוא יפיץ עליו אורו ויקדשו בקדושתו בהילו נרו עלי ראשו. ויזכה להיות גם אויביו ישלים אתו שאמרז"ל (מ"ר בראשית נ"ד) זה יצה"ר כי גם כחי גופו ומזגי טבעו מה שהיו ברעה עד הנה יתהפכו לטוב ותמיד יחשוק ויחמוד לחמד' בוראו ית' ולהתאות לשתות מבאר מים חיים היא התורה הקדושה הנותנת חיים לכל חי. והנה הוא יצוא יצא מכל בחי' תאוה וחמדה עסקי העוה"ז ותענוגיו ולא יתאו למטעמותיו ונעשה גופו ככברה מרוב הפצעים ושבירות שעשה בו בביטול כל תאוותיו ונעשה לבו חלל בקרבו וגופו נעשה זך ונקי וכשר וראוי והגון להשראת שכינת ה' ולקבל' הקדושה והטהרה ויזכה לחזות בזיו נועם ה' ולבקר בהיכלו היכל המלך כגוף אליהו ומשה רבינו ע"ה שעלו עם גופם לאור פני מלך חיים אשרי לו ואשרי חלקו שזכה לכל זאת. ומאד תיקר נפש האדם הלז אצל הבורא ב"ה כי יקר בעיני ה' המותה לחסידיו אלו הממיתין עצמן בחייהם ומשברין ומכניעין כל כחי גופם עד אשר לא ישאר בו מקום להתאוה לשום תאוה שבעולם מכל עסקי העוה"ז כקטן כגדול. והם בבחי' צדיקים במיתתן קרוים חיים שע"י מיתתן שממיתין עצמן בחייהן עי"ז הם קרוים חיים כי מדביקין עצמן במקור החיים ויכולין לבוא עם זה לבחי' אליהו התשבי שהוא חי עד הנה וידוע שהמיתה נגזרת מעטיו של נחש שהוא זוהמת הנחש הנעשה בחטא אדה"ר שעי"ז נתגשם גופו וכח החמריות שבו ונפסלה גוויתו מלשרת בקדש כי זולת זה לא היה מיתה בעולם כי היה האדם דר בין העליונים כמו שהוא בגופו ונפשו ואמרו חז"ל (ילקוט תהילים פ״ב:ו׳) ע"פ אני אמרתי אלהים אתם ובני עליון כולכם היה ר' סימאי אומר כל בריות שנבראו מן השמים נפשם וגופם מן השמים וכל בריות שנבראו מן הארץ נפשם וגופם מן הארץ. חוץ מן האדם הזה שנפשו מן השמי' וגופו מן הארץ לפיכך עשה אדם תורה ומצות ועשה רצון אביו שבשמים הרי הוא כבריות של מעלה וכו' אם יבוא מלאך המות ויאמר לי למה נבראתי אני אומר לו על אומה"ע בראתיך ולא על בני ע"כ. הראת לדעת בזה כי אלו לא היה האדם חוטא לא היה מיתה בעולם והיה גופו מזדכך ויתהפך החומר ויעשה צורה בהתגברות חלק הרוחני והי' האדם משיג לעלות להתעדן בעולם הנצחי בדמות שהוא והיה דר עם גופו בין הבריות של מעלה כמו אליהו הנביא זכור לטוב. ואך אחר החטא שנתגדל כח המגושם שבו מזוהמת הנחש הקדמוני ושוב לא יוכל להתהפך לצורה לדור בין העליונים וע"י קישור הנפש בגוף לא הי' אפשר גם לנפש להתקרב למעלה ונמצא שלא הי' תיקון לנפשו לעולם שתזכה לחזות בנועם ה' וע"כ נגזר עליו להיות יבוא בכלח אלי קבר וקבר הוא אותיות קרב שעי"ז מקרב את נפשו לצור עולמים ב"ה וישוב העפר על הארץ כשהי' הוא גוף האדם אשר נברא עפר מן האדמה ישוב לשורשו מקום אשר לוקח משם כי הגדיל בו גשמיות הארץ והרוח תשוב אל האלהים אשר נתנה שתתקר' גם היא לשורשה אשר בשמים ממעל והכל כידוע מפי כתבי קודש. אכן מי שהוא בבחי' הנ"ל להיות מתגבר עצמו בכל עוז עד שיבוטל מכל וכל מכוחי הגוף וזוהמת הנחש שבו מבראשית ומתעלה ומתלהב בכל מיני חמדה ותאוות לבבו להתענג על ה' ולקשר את נפשו להדביקה אל שורשה ומהפך את החומר שבו לצורה ונעשה גופו זך ונקי ונכסוף לראות בתפארת עוזו עליו הכתוב אומר (ירמיהו ט״ו:י״ט) אם תוציא יקר מזולל כפי תהיה כי עשה מגופו שהיה מתאוה לכל דברי שטותי הבלי העה"ז ורעתו בדרך כי הייתי זוללה. ועתה הגיעו לבחי' יקר בעיני ה' כנאמר למעלה ע"כ כפי תהיה ואמרז"ל (ב"מ פ"ה ע"א) שאפי' הקב"ה גוזר גזירה מבטלה בשבילו ונכלל אף גזירת המיתה שגזר הקב"ה בעולם מבטל בשבילו כיון שיצא ממנו זוהמת הנחש מכל וכל וגופו נעשה יפה וראוי לדור בין העליונים כמו צורת נשמה מאין יבוא לו בחי' המיתה כיון שהוציא עצמו מבחי' חטא אדם ונעשה כמו אליהו שעלה חי לשמי מרום:
י. ועל כן יעקב אבינו שהיה תיקון אדה"ר כנודע מדברי האר"י ז"ל ומרומז בגמרא (שם פ"ד ע"א) שאמרו שופריה דיעקב אבינו מעין שופריה דאדם הראשון כי הוא היה תיקון אדם בשלימות גמור ונעשה כמו קודם החטא: אמרו עליו חז"ל [תענית ה' ע"ב] וז"ל אמר ר' יוחנן יעקב אבינו לא מת אמרו ליה וכי בכדי ספדי ספדייא וחנטו חנטייא וקברו קברייא אמר ליה מקרא אני דורש שנא' ואתה אל תירא עבדי יעקב וגו' עד ואת זרעך מארץ שבים מקיש הוא לזרעו מה זרעו בחיים אף הוא בחיים פירש"י לא מת אלא חי הוא לעולם ומה זרעו בחיים אף הוא בחיים שיביאנו בגול' כדי לגאול את בניו לעיניו כמו שמצינו במצרים וירא ישראל וגו' ודרשינן ישראל סבא. ודחנטי חנטייא נראה להם שמת אבל חי היה וכן פי' התוס' דכן הוא אמת בפשטות הדברים שלא מת ולכן לא כתיב ביה מיתה כלל רק ויגוע ויאסף אל עמיו ומביאין ראיה ממה שאמרו במס' סוטה (י"ג ע"א) בעת שעיכב עשו מלקבור את יעקב במערת המכפלה עד שיבא האגרת ממצרים שקנה יעקב חלקו מאתו במערת המכפלה אמר חושים בן דן ועד דאתי נפתלי מארעא דמצרים יהיה אבי אבא מוטל בבזיון שקל קלופא מחייא ארישא נתרן עיני' ונפלו אכרע' דיעקב. פתחינהו יעקב לעיני' ואחיך והיינו דכתיב ישמח צדיק כי חזה נקם וגו' הרי לפניך כי ממש חי הוא אלא דורמיטא קראתו כישן ונרדם ונדמו שמת אבל הוא עלה חי לג"ע כמעשה דר' יהושע בן לוי (בכתובות ע"ז ע"ב) שעלה עם גופו חי לג"ע ואל תתמה על מה שלא עלה חי למרום כאליהו כי אפשר כן היה על פי הדיבור: וע"כ אתה צריך לומר כן שאם לא כן תקשי לך על מיתת משה רבינו עליו השלום שהוא היה בודאי בדרגת אליהו ויותר והיה מ"ם יום בשמים ואף על פי כן נאמר בו וימת משה על פי ה' אלא שכן עלה על רצונו ית' וגם כאן כן: ואך לפי שזיכך את גופו בשלימות גמור עד שנתקן בו חטא אדה"ר והיה בחיר שבאבות שלא היה בו זוהמא כל עיקר מזוהמת הנחש כנודע שעל כן היה מטתו שלימה ולא נמצא בו פסול בזרעו והוליד י"ב שבטי יה הרומז למרכבה השלימ' בכל השלימות על כי ישר הוא בשלימות גדול ולא עלתה בו כלל על כן עד הנה חי הוא בג"ע. ויתכן לומר כי יעקב בבריאת מזגי גופו היה בבחי' צדיק ורע לו שהזכרנו והיה נולד בטבע לא טוב כי הלא אח עשו ליעקב כתיב פי' שבתחלה בעת בריאת' היו אחים ממש שוה בטבע לעשו אחיו שיצא אדמוני כלו כאדרת שער בחי' הדין החזק גם כי שמו מעיד עליו שקרא שמו יעקב ע"ש העקב בחי' עקביי' הרומזים לדברים שלמטה כדרך רוח הבהמה היורדת היא למטה. גם ידוע מכתבי האר"י ז"ל שיעקב רומז למספ' שני פעמי' אלהים עם עשרה אותיותיהם שהוא בחי' הדינים אשר נתהוו בעולם. ונקרא יעקב הקטן כי בריאתו היה בבחי' קטנות ואך כי היפך עצמו מהיפוך אל היפך ממש בכל השלימות שבארנו למעלה עד שנעשה כבריות של מעלה ממש ואז היה בו כח לעמוד נגד מלאך אשר בשמים כי נעשה גופו וחומרו כצורה ועל כזה אמרו (סנהדרין צ"ג ע"א) גדולים צדיקים יותר ממלאכי השרת כי המלאך הנה הוא נברא בכך מעת בריאתו וכשהצדיק מהפך את גופו להיות עומד ומשרת כמלאך אלהים מה מאד יפה כחו בזה והקב"ה מגביהו ומנשאו על כל השרפים וחיות הקודש. והוא כבחי' למי משבח המלך למי שאין דרכו להשכים והשכים שבארנו לעיל (בשורש הקודם ענף א' ע"ש) וע"כ אמר לו המלאך לא יעקב יאמר עוד שמך כי אם ישראל כי שרית עם אלהים וגו' כלומר כי אתה יצאת מבחינת יעקב המור' על הקטנות ככל הנ"ל כ"א ישראל שהוא דרגא גדולה לי ראש שעלה עד למעלה לראש ומה שהיה תחילה בבחינה שאר שהוא שאור שהוא שבעיס' נעשה אצלו בחי' ראש כי שרית עם אלהים כלומר אחרי רואי אותך בדרגא זו להיות יש"ר א"ל מלאך יוכל ע"כ לך נאה לקרותך ישראל דרגת לי ראש שהפכ' עצמך לגמרי מעקב לראש:
יא. וזה היה בחי' אדונינו דוד המע"ה שנאמר בו (שמואל א' ט"ז) אדמוני וטוב רואי להורות שהוא נברא בבחי' צדיק ורע לו כי אדום הוא מרמז לבחי' הדם שבנפש האדם שבא מכוחות החזקים ונמשך אחר מזג הרעות ואך כי היה כוחו יפה למאוד עד שאמר ולבי חלל בקרבי ואמרו רז"ל [בבא בתרא י"ז ע"א] מלמד שלא שלט בו יצה"ר ונעשה מלך ישראל שמלך בבחי' ישראל שהוא לי ראש כנ"ל וע"כ אמרו (ראש השנה כ"ה ע"א) דוד מלך ישראל חי וקים כנאמר כיון שהוא בדרגת מלך ישראל לכן הוא חי וקים כדרג' יעקב אבינו שלא מת והכל כי יצא מזוהמת הנחש מכל וכל וע"כ הם חיים וקיימים והכל עבור שהמיתו עצמן בחייהן עד שכל כוחי הגוף נתהפך לרוחניו' ודבר הרוחניות יוכל להתקיים משא"כ דבר הגשמי הנעשה מד' יסודת ארמ"ע שמוכרחים להתפרד בהכרח כמ"ש הרמב"ם (פ"ד מהלכות יסו' התור' הל' ג') וז"ל וכל המחובר מד' יסודות אלו הוא נפרד בסוף יש שהוא נפרד לאחר ימים אחדים ויש שהוא נפרד לאחר שנים רבים וכל שנתחבר מהם אי אפשר שלא יפרד להן וכו' ואך כשנתהפך לרוחניות ודומה לצורה לא יפרד מן הנפש ויהיו שניהם חיים וקיימים לעולמים ועליהם אמר שלמה המלך עליו השלום (קהלת ד׳:ב׳) ושבח אני את המתים שכבר מתו מן החיים אשר המה חיים עדנה כלומר שהוא משבח אלו המתים שמתו מן החיים שבעת חיותם על האדמה היו ממיתין עצמן שלא ישאר עוד כח בגוף מכוחות המגושמים ופעולתן גדלה למאוד אשר המה חיים עדנה שעד הנה חיים וקיימים כמו אליהו דוד ויעקב. וע"כ אמרו (שבת ל' ע"א) שכיון בזה על משה ודוד כי המה היו בבחי' זו שהיו מתים מן החיים. ועל כן הי' בבחי' חי ודוד חי עד הנה ומשה עלה למרום והי' דר בין העליונים ומה שנאמר בו וימת כבר כתבנו למעלה שהי' כן על פי הדבור ע"ש:
יב. והפלאת גודל מעלה זו כי רבה הוא נרמז בהחשן שהיה על לב אהרן כהנא רבא כי הנה בחי' החשן היה נמשך מבחי' הדינים הקדושים כמאמר הקרא ועשית חשן משפט וגו'. ואומר ונשא אהרן את משפט בני ישראל על לבו. וכבר כתבנו למעל' (בענף א' עלה ט') שמשפט היא בחי' הדינים מספר ה' פעמים אלהים. ואך שמורה על מעלה הנפלא' בעת התהפכותם לטוב בבחי' ישראל שהוא לראש לכן נקרא חשן אותיות נחש. לרמז על יציאתו מבחי' זוהמת הנחש מכל וכל ונעשה מנחש חשן שהוא תכשיט כפרש"י וע"כ הי' ניתן כנגד הלב להורות על התהפכות תאות הלב הנמשכין משורש נחש להיות נעשין מהן בחינת חשן תכשיט כנגד הלב לגרום עם התאות ההם תכשיטין וקישוטי הכלה הידועין לי"ח וניתן על לב אהרן דרגת מדת החסד הגדול כידוע ששורש הכהן הוא ממדת החסד ובפרט הכהן הגדול להורות על שורש הדינים ששם הם רחמים גמורים וחסד גדול מאת האל יתעלה כאשר בארנו שם ולפיכך אמרו חז"ל (זבחים פ"ח ע"ב) חשן מכפר על הדינים כאמור לעיל שכל המתקת הדינים הוא רק בשורשן. ולפי שהחשן מרמז על שורש הדינים הנה הוא ממתיק ומכפר על כל הדינין. גם כיון שהוא מרמז על מעלה זו של התהפכות הנחש לחשן. והוא בחי' ישראל שכתבנו למעלה שאף גזירת המיתה שהוא חק לכל באי עולם נתבטל כנגדו מכ"ש שאר הדינים שכולן בטלין ומבוטלין נגד בחינה זו. וע"כ מכפר על הדינין. ועבור שתי המעלות אלו אמרה התורה רבוע יהיה כפול. כי הנה שורש הדינים ידוע שהוא בבחי' מדת הבינה שהוא חירות ויובל הגדול מכל בחי' הדינים ונרמזת באותיות י"ה שבשם הגדול הויה כדרך כל הנשמה תהלל י"ה כאשר נבאר להלן. ונמצא אתה למד שהחשן היה מרומז באותיות י"ה. ובשם ישרא"ל יכונה כנזכר. ושניהם הם מספר תקנ"ד גי' שני פעמים רבוע. וע"כ היה צריך להיות רבוע כפול להורות על מקום אחיזת' בכפילת רבוע שהוא ישרא"ל וי"ה שבשם. והואיל שהיה מרמז על בחי' אלו צותה התורה הקדושה למלאות בו שתים עשרה אבנים. כי הוא בחי' שלימות דרגות יעקב אבינו שהוליד י"ב שבטי י"ה ולעומתם היה בו י"ב אבנים וחקוק עליהן שמות שני עשר שבט. ורומז על אותיות י"ה הרי שנים עשר שבטי יה דוגמ' יעקב. וע"כ אמר הכתוב והאבנים תהיין על שמות בני ישראל וגו' להורות על שלימות דרגות יעקב עד שנקרא ישראל וע"כ הוליד במספר שנים עשר בחי' מרכבה השלמה הם מרכבה לאותיות י"ה עד שנקראי' שבטי י"ה וע"כ היו חקוקים על החשן שמרמז על דרגת חשן שיצא משורש נחש עד שנעשה בבחי' ישראל ורומז על אותיות י"ה וכאמור. ואפשר לזה אמר וירכסו את החשן מטבעותיו אל טבעת האפד:
יג. כי גם האפד ירמז על דרגות יעקב בבחינ' זו התגברות הנ"ל כידוע שדרגת יעקב היה שהיה שומר הברית וכשנשא את לאה היה בן פ"ד שנים ואמר לראובן כחי אתה ראשית אוני שהוא היה טיפה ראשונה שלו וכל ימיו היה מתגבר עצמו על יצרו הקשה שלא יפוזו זרועי ידיו. וזה מרומז באפד שהיא גימט' מילה לומר כי שמר בריתו ברית המילה גם ירמז על א' פ"ד שכל הפ"ד שנים היה תחת רשות אלופו של עולם שלא לצאת חוצה. וגם אפוד בוא"ו ירמז על בחינת יעקב כי בתורה נכתב לפעמים בלא וא"ו ולפעמים בוא"ו וגם הוא ירמז על דרג' יעקב כי הוא"ו הוא הבריח התיכון המבריח מן הקצה כו' דרג' דיעקב כנודע. וע"כ היה גם בו ב' אבנים חקוקים מי"ב שמות בני ישראל ונתונים על כתפות האפוד. ואך הוא היה רומז אל בחינת יעקב הקטן בעוד שהיה לוחם במלחמת מצוה עם יצרו קודם הגיעו אל טוב שלימתו להיות ישראל מלאך ויוכל לו והיה בחי' וי"ו בלא אל"ף בנתים כי לא היה בשלימות המדה ליכנוס במקום פלא העליון אותיות אלף ונגד ו"ו הזו היו שתי אבנים וחקוק ששה משמותם על אבן אחת וששה משמותם על אבן השנית ממש דוגמת ו"ו הזאת ואז לא היה בבחי' שבטי יה רק בבחי' מרכבה למרכבה לשם י"ה כאשר נבאר להלן היטב בשם כוונת האר"י אולם נבאר שם שביום שבת קודש או בעת אחר בשעת רבות קדושת ואור ה' בעולם עולין למעלה לעשות מרכבה לשם י"ה עצמו והוא דוגמת החשן שרמז בשם י"ה ויש בו שתים עשרה אבנים הרומז למרכבה השלימה כי הוא בבחינת ישראל שעולין לראש בחי' הבינ' שנקראת ראש כידוע. וזכה להכניס האל"ף בין הווי"ן שנתיחדו עם אלופו של עולם וע"כ בבואו אל הקדש לפני ה' שאז הוא בחינת רבות קדושת אור ה' בעולמו היה צריך להיות מחובר האפוד אל החשן להורות כי הקב"ה ברוב רחמיו מעלה אותן למעלה להיות נעשין מרכבה לשם י"ה עצמו וע"כ היה ע"י פתיל תכלת כי תכלת דומה לים וים לרקיע וכו' עד כסא הכבוד שהוא בחי' מדה הגדולה הזו. ולא יזח החשן מעל האפד להראות כי חפץ בהילו נרו על ראשינו להאיר עלינו ממקום באר מים חיים ממדה הזו וע"כ ונשא אהרן את שמות ב"י בחשן המשפט וגו' עד לפני ה' תמיד מורה באצבע שמדבר בבחי' זו שנקראת לפני ה' כידוע. וע"כ ונתת אל חשן המשפט את האורים ואת התומים וכי אורים ותומים הוא מספר שבת הגדול עם ב' כוללים והכולל והכל רומז על אור בחי' זו הנזכרת שורש הדינים וע"כ ונשא אהרן את משפט ב"י על לבו לפני ה' תמיד הכל כאשר בארנו ופירשנו למעלה:
נחזור לענינינו בענין מעביר על מדותיו שהוא להעביר את מדות הרעות שבו לטוב ולעבוד' שמו יתעלה:
יד. ועל זה אמר הכתוב [יהושע כ"ד] כה אמר ה' אלהי ישראל בעבר הנהר ישבו אבותיכם מעולם תרח אבי אברהם ויעבדו אלהים אחרים ואקח את אברהם מעבר הנהר וגומר. כי ידוע שנהר המושך הוא דוגמת חסדים המתפשטים ומתמשכין בטבעם ורוצים להשפיע לכל אכן ב' מיני חסדים הם א' חסדים הטובים שהוא להשפיע לעני המצטרך להשפעת טובו ולגמול לחייבים טובות שהוא ללמד את האנשים ההולכים בדרך הרע להחזירם למוטב ללמדם דרכי ה' לשמור מצותיו ותורתיו. והב' הוא ח"ו להיפוך חסדים הרעים כעין עריות שהזכרנו לעיל שהוא השפעת הרע ולהודיע וללמד את בני האדם דרך רע בביטול תורה ומצות ה' וזה היה דרגת תרח אבי אברהם שהיה מלמד את האדם דרך עבודת ע"ז והיה עושה צלמי ע"ז ומוכרן לאחרים וזה נקרא עבר הנהר שהוא עבר השני של הנהר הרומזת למדת החסד הטוב וזה הוא עבר השני חסדים הרעים וכבר כתבנו למעלה שיפה כח הבן מכח האב שיופיות כח הבן הוא נמשך הכח האב וברא כרעא דאביהו וע"כ גם הוא נולד בטבע ומזג מדת החסד הרע הזה אמנם היה כחו יפה והכיר את בוראו בן שלש שנים ועי"כ העביר על מדותיו מדת הרע שנולד עמו ועבר את הנהר לצד הימין בחינת חסדים הטובים וכל ימיו היה רודף לעשות חסד ולגמול חסד עם כל באי עולם לאכילה ולהשקותם אח"כ טרח ויגע ללמדם דרך ה' שגם המה יכירו את בוראם וגייר את הגרי' וזה שאמר הקרא בעבר הנהר ישבו אבותיכם מעולם תרח אבי אברהם כלומר תרח אבי אברה' ישיבתו ודרגתו היה בדרגת עבר הנהר שהוא עבור השני של הנהר לעשות חסדים הרעים בעולם ואקח את אביכם את אברהם מעבר הנהר מאותו דרגא עצמה של עבר הנהר לקח אברהם עצמו לצד אחר הנגדיות לעשות ולהרבות חסדים הטובים בעולם וזהו שאמרו חז"ל (מ"ר במדבר פ' י"ט) ע"פ מי יתן טהור מטמא לא אחד כגון אברהם מתרח וע"ד שאמרו רז"ל (נדה ט' ע"א) דם נעכר ונעשה חלב דכתיב מי יתן טהור מטמא ופירושו שהדם הטמא בעצמו הוא הוא הנעכר ונעשה חלב הטהור וכן גם כן אברהם מתרח מטומאת תרח בעצמו שהתנהג לעשות חסדים הרעים בעולם להודיע להם מעשי עכו"ם איך לעבור לכל ע"ז וע"ז מטומאה זו עצמה היפך אברהם ועשאה טהור ולימד את העם דרכי ה' וגייר את הגרים והענין הזה היה דרגת התנא ר"ע שהבאנו למעלה כי הוא היה בן גרים ונולד בטבע ומזג רע למאוד עד שאמר מי יתן לי ת"ח ואנשכנו כחמור בחי' קליפה קשה חמור נוער ואח"כ בעזרת ה' עליו היפך עצמו מעבר אל עבר והיה נהנ' מיגיעי כפו שהיה יגע וטרח למאוד עד שהעביר על כל מדותיו הרעים להפכן לטוב לעשות עמהן טובות ומה שהיה בדרגת החמור עסק אח"כ בתורה ונעשה בבחי' יששכר חמור גרם כמ"ש (בלק"ת ויחי) ושם מבואר כי היה בדרגת יעקב כי עקיבא הוא אותיות יעקב וגם אביר יעקב הוא אותיות ר' עקיבא והכל בדרך הנזכר שהיו שניהם שוין בטבע מזג תולדותיהם ובהתהפכם אח"כ לטוב. ולא כן ר"א בן הורקנוס שאביו היה גדול הדור והי' נולד במזג הטוב והיה נקרא ר' אליעזר הגדול ע"ש גדולת מעלתו בטבע מזג תולדתו. וע"כ יצאו בת קול ואמר לא מפני שזה גדול מזה בגדולתן ומעלתן בתורה ויראת חטא אלא שזה מעביר על מדותיו פי' ר' עקיבא היה מעביר על מדותיו כנ"ל שהעביר מדותיו הרעים לטוב וזה אינו מעביר על מדותיו כי לא היה צריך לזה כאמור ולפי שבעיני הקב"ה יקר מאוד דרגא זו וגדול הנהנ' מיגיעו יותר מירא שמים כמאמר רז"ל (ברכות ח' ע"א) ורומז לבחי' זו שגדול וחביב לפני הקב"ה זה הנולד במזג הרע ונהנה מיגיעו שיגע וטרח עצמו למצות בוראו יותר מירא שמים ממי שהוא ירא שמים בטבעו וא"צ ליגיעה וע"כ ענהו ממרומים לר"ע בתפלתו והנה ידוע מדברי האר"י זלה"ה ששם משה רומז על מספר קרח ול"ז ניצוצ' של הבל גי' משה וש"ח ניצוצות הרומזים לקר"ח המה מבחי' הרעים ושמו מרמז עליו כי אותיות קר שלו היה קר משקר ומקרי וח' הוא רומז לח' של חמץ שעיקר חימוצו הוא בחי' כי אין בין חמץ למצה אלא כמלא נימא הוא הטיפת דיו שבין ה' לח'. רק שמשה תיקן את כולם עם הל"ז ניצוצות של הבל ונעשה מכלם שם אחד: משה רומז לבחי' החסדים מספר עשר שמות הוי' וד' שמות אהיה ע"ה כי היפך את כולם לטוב וגם רמז בשם משה כי מן השמים משיתהו שהוציא עצמו מכל התאות הלב עד שנעשה כולו רוחני בבחי' איש אלקים וארז"ל (מ"ר דברים י"א) מחציו ולמעלה אלהים. שזכה להיות דר בין העליונים כמו בתחתונים ועל שדבר הזה מועיל מאוד להיות תפלתו מקובלת ורצוי' לפני שמו ית'. כענין תפלת ר"ע שנענה מיד בתפלתו ע"כ אמר תפלה למשה איש האלהים. שכזה היא התפל' הנכונה וראוי להתקבל שיהיה בבחי' משה איש האלהים. להפך כל בחי' הרעות הנרמז במשה שיהיה נעשה מהם משה וגם בחי' איש אלהים כזה ראוי להתפלל שיקובל תפלתו בעיני מקומו של עולם ב"ה ואל זה רמז הזוה"ק (ויקרא קצ"ה ע"א) ג' אינון דאקרי תפלה תפלה למשה איש האלהים תפלה דא דלית בגיניה בבר נש אחרא וכו'. כי לא קם בישראל כמשה ומי עלה למרום כמשה. וע"כ תפלתו מקובלת יותר מכל שאר אנשים ועל כל הענין הלזה אחז"ל האי מאן דבמאדים או גזלנא או מוהלא כאשר הבאנו למעלה כי זה שנולד במאדים יתמשך טבע מזגו לשפוך דם אדם כידוע וכיוונו חז"ל ללמד לאדם דעת שיהפוך טבעו ומזגו לעשות בו מצות ה' והוא לקיים מצות מילה בבנו או בבן חבירו כמו שכתבנו למעלה. ובזה נכון יהיה לעלות במעלות רבה וגדולה עד מאוד:
טו. ועל זה רמז הכתוב ואמר צו את אהרן ואת בניו לאמר זאת תורת העולה היא העולה וגו' כל הפרשה עד אש תמיד תוקד על המזבח לא תכבה והוא קושי ההבנה בכמה דברים א' מה שפתח בלימוד תורת העולה איך להתנהג בהקרבת קרבן עולה לפני ה' וסיים במצות תרומת הדשן שהוא והרים את הדשן אשר תאכל האש וגו'. ומה זה בא ללמוד סדר העולה ונמצא למד הרמת הדשן במזבח בכל יום. ב' הכפלת צווית ואש המזבח תוקד בו בג' פעמים בפרשה קטנה זו שהם. והאש על המזבח תוקד בו. והאש על המזבח תוקד בו לא תכבה. אש תמיד תוקד על המזבח לא תכבה. ולמה כתבה זה שלישים ג' כפל לשון זאת תורת העולה הוא העולה ולמה כפל לאומרו ובאחד היה סגי. ועוד שארי דקדוקים ולא נאריך בהן ורז"ל דרשו מה שדרשו בביאורו ואנחנו נפרשהו בדרך הרמז בתורה ונאמר שהוא מרמז על בעלי התשובה שרוצין לשוב באמת לפני בוראן באמתיות לבבן בשלימות האפשרי לפי כוחן ללמדם סדר הנכון ורצוי' לפני ה' הטוב הרוצה בתשוב'. ולפי דרכינו למעלה במה שבארנו בענין מעבר על מדותיו כי שני סוגי דרכים יש בענין בעלי התשוב' אחר שרוצים לעשות תשוב' שלימה לפני הבורא ית'. א' הוא מה שכתב הרמב"ם ז"ל (פ"ב מהלכות דיעות הלכ' א' ב') וז"ל ומה הוא תקנת חולי הנפשות ילכו אצל החכמים שהם רופאי הנפשות וירפאו חליים בדעות שמלמדין אותן עד שיחזירום לדרך הטובה כו' וכיצד הוא רפואתם מי שהוא בעל חימה אומרין לו להנהיג עצמו שאם הוכה וקולל לא ירגיש כלל וילך בדרך זו זמן מרובה עד שתעקר החימה מלבו ואם היה גבה לב ינהיג עצמו בבזיון הרבה וישב למטה מן הכל וילבש בלויי סחבות המבזים את לובשיהם וכיוצא בדברים אלו עד שיעקר גובה הלב ממנו. ויחזור לדרך האמצעי שהוא דרך הטובה ולכשיחזור לדרך האמצעית ילך בה כל ימיו. ועל קו זה יעשה בשאר כל הרעות אם היה רחוק לקצה הא'. ירחיק עצמו לקצה השני וינהוג בו זמן רב עד שיחזור בו לדרך הטובה והוא מדה בינונית כו' עכ"ל. הרי לפניך דרך א' שאם התרחק בחטאו והרב' לפשוע במדו' הרעות יתרחק מהן עד קצה האחרון עד שיעקור מדה הרעה שבו מכל וכל ואחר כך ינהג עצמו בדרך הממוצע:
טז. אמנם הנה יש דרך אחר מעולה ומשובח מזה בדרך מעביר על מדותיו שכתבנו לעיל והוא בדרך מאמר רז"ל הצדיקים במה שחוטאים בו מתרצים ופירושו כי לא די שהוא פורש מן העבירה בכל שלימות יכלתו ומשרש אחריה לחפש ולראות מבטן מי יצא לבוא לעבור העביר' הזאת כלומר מאיזה מדה רעה שבו הוא בא להתאוות לעשות מעשה רע הלז בדרך מאמר רז"ל הרוצ' לעקור ע"א מארצו ישרש אחריה כלומר הרוצה לעקור עבודה שהיא זרה מאתו הוא העביר' הארורה שעבר ורוצה לעקרה שלא יבוא עוד לעשותה מה יעשה ישרש אחריה. כלומר להסתכל על שורשה על מה אדניה הוטבעו מאיזה מדה רעה שבו בא לעבור העבירה הזאת. למשל אם עבר בגניבה וגזילה ואונאה. הנה שורשה נלקח מחמדת הממון שבו שרוצה ומתאוה וחומד להרבות הון מהבל וכל מה שיש לו הכל אינו מספיק לו ואינו די לו ויותר יותר צריך לו. וע"כ הוא פועל ועוש' בכל עוז כוחו לרמות את חבירו ולהונות אותו במקח וממכר ובשעת מו"מ ואם אף זה אינו די לו מעט מעט בא לידי גניבה גמורה או גזלה שכך אמרו רז"ל (שבת ק"ה ע"ב) המשב' כליו בחמתו והמפזר מעותיו בחמתו יהא בעיניך כעובד ע"ז שכך אומנותו של יצה"ר. היום אומר לו עשה כך ולמחר אומר לו עשה כך עד שאומר לו עבוד ע"ז והולך ועובד. הרי שכשהוא מתחיל לעשות עבירות הקטנות יבוא מזה לעבור עבירות חמורות מכריתות ומיתת ב"ד. ובעבירות מאכלות אסורות ודאי איסור או ספק איסו' שורשו נלקח מחזקת תאוה רעה שמתאוה לאכול למלאות בטנו ותאותו במה שבא לידו וקשה לו להמתין דנמטי שיב"א מכשור"א רק תיכף שבא לידו לא יקיימנו להיות מונח לפניו שעה או שתים עד שיבורר לו אם הוא של איסור או לא וחוטפו תיכף לפיו כזאב יטרוף וכארי דורס יהיה מה שיהיה אם כשר גמור או קצת איסו' יש בו וממילא יבא לודאי איסור כנ"ל או שחטא במסירת ומלשינות ומסר ממון של ישראל ביד גוי וכמה הגדיל עונו בזה עד שיצ' מכלל גדר אדם כי אמרו אין אדם חוטא ולא לו וכשהוא חוטא בדבר שאין מגיע לו הנאה ממנו רק לאבד את חבירו ולחסרו ולצעורי קא מכוין יצא מכלל אדם ונכנס בכלל אומות העולם שאמרז"ל (ב"מ קי"ד) אתם קרוים אדם ואין אומות העולם קרוים אדם הנה שורש העבירה הזו נלקח ממדה הרעה החמורה מכל המדות רעות והוא מדות הגסות רוח והגבהות הלב שבקרבו שרוצה להיות מתגאה על כולם ולהיות מושל בכל ועינו רעה בשל אחרים בקנאות את קנאתו עליו ואין רצונו שיהיה חבירו דומה לו בכח ובעושר וכדומ' ומכש"כ שיהיה גדול ממנו ורוצה שיהיה לו תפארת מן האדם שהכל יפארו וישבחו לומר כי אין כזה במעלה וכל מה שרואה ביד חבירו אם מעט ואם הרבה הוא לקוצים בעיניו ולצנינים בצדדיו וע"כ רואה לאבדו ביד ולחסרו מטובו והכל ממדה הרעה הזו גבהות הלב ששנאוי לפני הקב"ה יותר מכל המדות רעות והיא נתעב ומתועב לפני ה' כמאמר הכתוב תועבת ה' כל גבה לב ואין אני והוא יכולין לדור במקום אחד צא ולמד בדברי חכמינו ז"ל (במסכ' סוטה ה' ע"א) חומר וגנות מדה זו ותראה אם יש לך להתגאות כשאתה שנאוי ומרוחק ומבוזה ומתועב ושפל לפני בורא כל עולמים ב"ה וב"ש ע"י מדה הזאת. ואמרו שראוי לגודעו כאשירה ואין עפר ננער ושכינה מיללת עליו ע"ש. הלא תרא' מה שכתב (הרמב"ם ז"ל שם) אשר בכל המדו' צריך אדם להתנהג דרך הממוצע חוץ משני מדות רעות אלו גבהות הלב וכעס שחלילה לו לנהוג בדרך האמצעי רק בתכלית השפלות וז"ל ויש דיעות שאסור לו לאדם לנהג בהן בבינונית אלא יתרחק מן הקצ' האחד עד הקצה האחר והוא גובה הלב שאין דרך הטובה שיהיה האדם עניו בלבד אלא שיהיה שפל רוח ותהיה רוחו נמוכה למאוד ולפיכך נאמר במשה רבינו עניו מאו' ולא עניו בלבד לפיכך צוו חכמים מאוד מאוד הוי שפל רוח ועוד אמרו שכל המגביה לבו כפר בעיקר שנאמר ורם לבבך ושכחת את ה' אלהיך ועוד אמרו בשמתא מאן דאית בי' גסות הרוח ואפילו מקצתה וכן הכעס מדה רעה עד למאוד וכו' והאריך שם בענין הכעס ע"ש ועבור כל זה שכל העבירות החמורת והקלות הכל נמשך מהמדות רעות אשר נשרשו בקרבו מאז ע"כ האי תנא עצה טובה קא משמע לן ואמר ישרש אחרי' פי' שיראה לחפש אחר שורש העבירה שממנו נמשך ויעקור מלבו שורש מדה רעה הזו כי לא יועיל עזיבת הרע בלבד שיקבל עליו שלא לעשות עוד העבירה הלזו אם לא יעקור מלבבו שורש מדה הרעה השייך אל העבירה הלז כי משורש נחש יצא צפע אם נשאר השורש בודאי מוציא ענף אף יעש' פרי למינהו פרי כל חטאתם ובודאי ח"ו יחזור לסורו וע"כ הרוצה לעקור עבודה הזרה מאתו הוא העביר' הזרה מאיש ישראל ישרש אחריה שיראה לעקור אותה עם השורש שלה היא המדה הרע' אשר נשרשת בה ואז לבו יהיה נכון בטוח שיוכל להנצל מן העביר' הלז לעולם. ואתה תחזה משלומי אמוני ישראל בכל שנה ושנה בהגיע ימי הרצוי וימי התשובה ובפרט ביוה"כ כולם כאחד עושין תשובה בכל לבבכם ונפשם ומקבלין עליהם לעזוב פשעיהם ולחזור מדרכיהם ומעתה מוכנים לעבוד את ה' באהבה רבה כל א' לפי ערך זכות נשמתו וטוב לבבו והכנתו קודם יוה"כ כן מקבל עליו בלבבו בצום העשור לעבוד לבוראו בשנה הבאה לקראתו. ויהי כאשר יעברו ימי' האדירים האלה ימי משפט חוזר לקדמותו ולעשות כמעשהו בשנה העברה בל יחסר דבר ולא הועיל לו כלל כל אמירתו בפה וקבלת הלב מה שיקבל על עצמו שלא לחזור לעבור העבירות האלו שהתוד' עליהם ביוה"כ זה והוא הדבר אשר אמרנו שאין הדבר תלוי באמיר' מה שאומר שלא לחזור עוד לסורו אף לא בקבלת הלב שיקבל עליו בלב שלם שלא יעשה עוד העבירה יתוקן להיות כן. אך הנה בזא' נאות לנו שיעקור השורש מלבו שהוא מדותיו הרעים של כל העבירו' שמרגיש בנפשו שמורגל לעשותם וישבר ויכניע מורשי לבבו שלא יחמוד להרבות הון מהבל ויסתפק בזה שנותן לו הבורא ית' אם מעט ואם הרבה כי הוא בוראו ויודע כל הצטרכותו וכל מחסורו עליו ואם נותן לו מעט יסתפק במעט שיש לו וכל האדם הוא מובטח מאת האל יתעלה על גדר די סיפוקו מה שמצטרך לו בהכרח להיות פת במלח יאכל ומים במשורה ישתה ולכסות עצמו בפחותי המלבושים להגין עליו מפני הקור והחום ולזון בניו ובנותיו כשהם קטנים. ועל זה מובטח כל אדם שיגיע לו בחסד האל ב"ה כשישתדל קצת להכין לו טרפו ומזונו כמאמר הקרא וברכתיך בכל מעשי ידיך כידוע מספרי קודש. ואך עתה נכנס כל מותרות העוה"ז בגדר די הסיפוק והכל נדמה אצלינו שמצטרך לנו בהכרח גדול וכן בשורש תאות אכילה ישבור תאותו וחמדתו כאשר בארנו בשורש החמישי עיין עליו וכן בשורש גבהות הלב כבר הבאנו בדברי הרמב"ם מה שיעשה שיהיה נעקר מדת הגבהות ממנו וכן בשורש כל העבירות אם כן יעשה לעקור השורש המדה הרעה שבלבו יוכל להיות נשמ' מלעשו' העבירה עוד ולא באופן אחר:
יז. וכשיעקור מלבו המדה הרעה הזאת הנה לא ישליכנ' אחר גיוו שלא להתנהג בה כל עיקר כדרך הראשון הנזכר בשם הרמב"ם ז"ל. רק יקחה לעבוד עמה עבודת בוראו. ובמדת החמדה יחמוד לתורה ולמצות ה' ולא יספיק לו כל מה שלמד ועשה הכל יהיה קטן בעיניו ודומה לו כאילו אין לו כלל ממצות הרצוין לפני מלך עולמים ותמיד ילך מחיל אל חיל להרבות בנפשו לימוד תורה ודקדוקי מצות דאורייתא או דרבנן ולהונות ולרמות את יצה"ר לומר לו לכשאפנה ממשנתי אלך לבקש צרכי בתוך כך במעט מעט ישהה יום ויומים או שבוע וחודש או שנה שיהי' עוסק בתורה יומם ולילה לא ימוש ספר התורה מפיהו רק בשע' המצטרך לאכול בהכרח גדול. או להונות אותו כדרך שכתב הרב אלשיך ע"פ חשבתי דרכי ואשיבה רגלי אל עדותיך כי בשעה שהיה דוד רוצה לקום בחצות לילה להודות לה' והיה יצרו מקטרגו לומר הלא דרך מלכים לישן בג' שעות עד היום ולמה זה תצער עצמך כ"כ תשכב עוד מעט וערבה שנתיך. היה דוד המלך משיבו לומר לו הלא אני צריך לעמוד להנהיג המלוכה השלימה כי כבידה הוא עלי ואני צריך לזרז עצמי מפני אויבים או שאר דברים ואח"כ כשהי' עומד לקח לו את שלו לעסוק בתורה ובשירות תשבחות וז"ש חשבתי דרכי כשרציתי לעמו' חשבתי לעשות ולעסוק בדרכי בדרכים שלי דרכי המלך כי רבים הם ואח"כ כשעמדתי ואשיבה רגלי אל עדותיך לעשות מצותיך ותורתיך. ולאו דוקא בשינה הדבר נאמר כי כן בכל הדברים יוכל להונות את יצרו שעושה זאת למענהו. ואח"כ להתפך לעשות רצון בוראו וכן במדת הגבהות אף שהיא מאוסה ומתועב למאוד לפני הבורא הנה יש דוגמתה בקדושה והיא משובחת מאוד כשהוא על שלימות הראוי הלא כתיב ויגבה לבו בה' ורז"ל אמרו לעולם יאמר אדם בשבילי נברא העולם ולכאורה הוא גבהות גדול לומר בשבילו נברא העולם. אך שישנה בקדושה והוא כי לפעמים יטעה היצה"ר לאדם לומר לו מי אתה לבקש גדולת לדקדק בדקדוקי מצות מאד ולעסוק בתורה יומם ולילה הלא לא טוב אתה מאבותיך והימים הראשונים היו טובים שלא היו מדקדקים כ"כ בזהירו' המצו' ולא ידעו ממצות שמירה וכעורה כמו בזמנינו היום וכדומה בשארי דקדוקי מצות או בתפלה לא היו מתפללים באורך כ"כ. ואתה למה תדחק עצמך ליזהר מלהתפלל בלי מחשבה זרה ולא תוכל עשוהו כי קטן אתה במדריגתך. את הכל נאה לצדיקים הגדולים שמעודן היו נשמרים מכל רע ואתה תתפלל בקיצור וא' המרבה וא' הממעיט וכו'. וכדומה מפתוי היצר במה שמפתה אותו במדת הענו' ועושיהו עניו מכל וקטון מכל כדי לבטלו מעבודת בוראו. ועל כזה אף אתה אמור לו שקר אתה דובר בזה וכל אדם יוכל להיות כמשה רבינו ע"ה. ואם על משמרתי אעמודה להיות נזהר מכל רע מל"ת דאורייתא או דרבנן או אפילו מנהג ישראל חלילה לי לפרוש מדרכיה' שלא לעשות כמעשיהם ולדקדק בכל הדקדוקים שבעולם ובכל מיני אזהרות ליזהר שלא אבא ח"ו לידי איסור קל אפי' מדברי סופרים ומכש"כ בחמץ בפסח שהוא מחייבי כריתות ואזהרתו במשהו שמאוד קשה ליזהר במשהו וע"כ זהירתו גדלה בו ליזהר בכל האפשרי. וכן לעשות כל המ"ע בתכלית השלימות בלב טוב ובמחשבה טוב' ונכונה ואפזר ממוני בקיומם שיהיו נאים ומהודרים ויפים לקיים זה אלי ואנוהו ואמרז"ל (נזיר ב' ע"ב) התנא' לפניו במצות. ואם כה אעש' גם אנכי לא נופל מהם וגם אני יכול לבוא למדרגת הצדיקי' הגדולי' כמוהם כמוני וע"כ גם בשבילי לבד נברא העולם כיון שגם אני אוכל להיות כמוהם אם ארצה לחזק עבודתי בשלימות. וגם בשבילי נברא העולם באותו שביל ודרך שאני מתנהג אותי בו הוא בריאת העולם ובו הוא מחדש בכל יום מעשה בראשית אם לטוב אם למוטב ואם ח"ו אקלקל הנהג' ודרך שאני הולך בו ימעט השפע' וברכות כל העולמות ויקוים בי ח"ו מונע בר יקבהו לאום כיון שבידי להרבו' השפעתם בדרך אשרי כל ירא ה' ההולך בדרכיו שפרשנוהו (בשורש החמישי ענף ד') ואמרו ז"ל חייב אדם לומר מתי יגיעו מעשי למעשה אבותי אברהם יצחק ויעקב והוא כי יאמר האדם מי אני לגשת אל הקודש ולפשפש עצמי בדבריהם הגדולים הראוין לגדולי הדור ולא כן עמדי כי אתנהג עצמי בדרך כל העולם ומה עושין כל העולם שאינם במדרגת הצדיקים גם אני אהיה כמוהם ולמה זה אצא מכללם וכי יוכל להיות כל העולם במדריג' עליונה. ומי יהיה חורש וזורע ועושה כל עבודת הארץ כדרך אמירת איש הבער ולא ידע כי אם מה שמסיתו יצרו הרע ופתי יאמין לו לכל דבר שאומ' לו ולעשות כרצונו אם כה יאמר לו שהוא גדול למאוד והוא מופלג בתור' ועוסק במצות ומי הוא גדול ממנו וע"כ אתה צריך לעמוד על עצמך שלא להניח שיפסיעו הכל על ראשך ותהיה מבוזה בעיני כל עתה אתה תראה להם ידך הגדולה בתורה ובשאר דברים ומגבי' את לבו בקרבו ותחת כבודו יקוד כיקוד אש עד שמגיעו לכל המעלות שמנו חכמים בגסי הרוח שהבאנו למעלה. כן הוא עושה ומתקוטט עם הכל ומתגאה על הכל ונדמה לו באמת שהוא החשוב שבכולם או שוה להם והכל מחויבין לכבדו לעשות לו יקר ותפארת כי לו נאה ולו יאה. ויהי בהגיע לעשות מצוה ממצו' ה' או להזהר מן העבירה קלה או חמורה יפילו עד למטה מכל וישפילו ויאמר לו שהוא קטן מהכל ומי ומי הוא לבקש גדולה לעצמו מאת המלך הקדו' והוא קטון ונבזה ואינו ראוי למדריגה. וע"כ לא ירצה לדקדק במצות על השלימות הרב וליזהר מדקדוקי סופרים כדרך הצדיקים ועל זה אמריך תשוב לו כמא' רז"ל הנ"ל מתי יגיעו מעשי וכו'. והוא היות אמת כי קטן אני במעשי ואך הלא אב א' לכולנו אל א' לכולנו ונשמת ישראל הם חלק אלוה ממעל אפילו נשמת הפחות שבפחותים. ואני מחויב לראות ולתקן מעשי שיהיה כאבותי אברהם ויצחק ובידי הכל אם ארצה. וכל זה הוא בחי' גדלות הנצרך לעבוד' ה' חוץ מדרכים הגדולים הידועי' בפסוק ויגבה לבו בה' מענין גדלו' הצריך אל הקדושה. וכן ממש בכל מדה ומדה משרשי המדות הרע' בהכל יוכל לקחת המדה הזאת לעבודת ה' יתעלה וכל זה הוא קודם התחלת עשיות המצות צריך ליתן אל לבו בחינת אלו כדי לחשו' לתורה ועבודה עי"ז. ואך בעת עשיית המצו' ומכש"כ אחר עשייתה חלילה לו להיות נדמה בנפשו שהוא במעלה הגדול מחבירו ויש בו קצת חכמה מה שאין בזולתו כי מחשב' כזאת פיגול הוא לא ירצה ושתיקתו יפה מדיבורו והלואי שלא עשה המצו' משיעשה אותה ויחשב בתפארתו במה שהוא מפואר ומשובח בזה יותר מחביריו הכל כידוע. רק קודם עשיית המצות ותורה ועבוד' שבלב צריך תחילה לומר בשבילי נברא העולם כדי שעי"ז יעשה על צד השלימות והטוב ותחשק ותתלהב לבו לעשות אותם ביותר ויותר מיכלתו:
יח. וכשיעשה מצות ה' במדות האלו הנה עוד יבחן בנפשו לעשו' מצותיו בזה החימוד והאש התבערה שבערה בו לעשיות העבירה וכן ממש בזירוז הלז ובתשוק' וחשוקה ובאש התבער' הלז יעשה המצות וזה נקרא אש אוכלה אש ואמרו רז"ל (יומא כ"א ע"ב) זה אשו של הקב"ה כי זה האש החזק הבוער בלבו לאהבת ה' ולעשיית מצותיו זה הוא בהיפוך ממש של אש הקודם שבער בו לעבירה כי זה האש של העבירה הוא בעצמו אשו של גיהנם שבה נידונין עוברי עבירה כמאמר רז"ל וזה האש שאדם מבעיר בלבו למצות ה' נקרא אשו של הקב"ה והוא המצנן ומכלה אשו של גיהנם אש התבערה שיהיה בו מקודם: ועל זה אמר הקרא כל דבר אשר יבא באש תעבירו באש וטהר פי' כל דברי העבירות הבאי' מחמימות האש של האדם שבוער בו לעבור העבירה. ואין תקנה בו כי אם שהעבירו באש וטהר שתעביר מן העבירה באש על ידי הבערת האש שבקרבך לעבודת ה' לאהבתו ויראתו בזוכרו כמה התרחק עצמו מבוראו בעת שעבר על העבירה ונכנס תחת רשות הקליפות והרע והס"א כמאמר רז"ל (ע"ז ה' ע"א) כל העובר עבירה אחת מלפפתו ומוליכתו ליום הדין רבי אליעזר אומר קשורה בו ככלב: ואיש הנלבב המבין את זאת יחטוף את לבו בזכרו זאת ולא ירב לבו לקחת אוכל לפיהם אם הוא תחת רשות הקליפות השולטין בעולם וגופו ימולא חלחלה ורתת ויחרד בזוכרו פגם הנעשה ע"י ח"ו בשם הגדול והקדוש הויה ובשאר שמות הקדושים ובכל העולמות עליונים ותחתונים והי' כי יחרד לבבו על כל זאת בשלימות אז תיכף תבער בו האש לחזור ולשוב תחת רשות הקב"ה לחסות בצל כנפי השכינה. ויראה לעשות מצות ומעשים טובים ככל מדותיו הרעים שעשה בהם העבירות כנאמר למעלה. ובהתלהבות גדול בוער כאש אל המצוה ולאהבת ה'. ואז אש הזה אכלה אש של היצה"ר ושל גיהנם ונכלה מלכסוף עוד אל התאות רעות והעבירות שעבר עד הנה. ובכח רשפי להבת חיות אש שבקרבו לה' כל התאות רעות וכל הקליפות הסובבים אותו יכנעו באש. וימסו כדונג מפני האש ובלהב יקודי האש הבוער בלבו נעשה בית יעקב אש ובית עשו לקש בחי' ד' מאות קליפות הנמשכין מארבע מאות איש שהיו עם עשו נעשה מכולם ק"ש מספר ארבע מאות וכולם נשרפים ונכנעים בטלין ומבוטלין בכח רשפי אש שלהבת יה שבתוכו וזה שאמר רבא כל המעביר על מדותיו מעבירין לו ע"כ פשעיו וכבר כתבנו (בענף ב') דזה אי אפשר לומר כלל שהקב"ה ימחול על עבירות בכח מצות ומ"ט ע"ש. ויתכן לפי הנאמר כי מיירי בבעל תשובה וכשהוא מעביר על מדותיו להפך את כולן לטוב ולעשות עמהם מצות ומ"ט ממש כמעשי העביר' בזה הזירוז והחמדה אז מעבירין לו על כל פשעיו כלומר שמעבירין ממנו כל בחינת הקליפות ותאות רעות שהיה בלבו והאלילים כליל יחליף ובראותם אשר הי' בית יעקב לאש ובזה יובן דברי הגמרא (יומא פ"ו ע"ב) תנו רבנן עבירות שהתודה עליהן יום הכפורים זה לא יתודה עליהן יום הכפורים אחר וכו' אם חזר והתודה עליהן עליו הכתוב אומר ככלב שב על קיאו כסיל שונה באולתו רבי אליעזר בן יעקב אמר כל שכן שהוא משובח שנאמר כי פשעי אני אדע וחטאתי נגדי תמיד אלא מה מקיים ככלב שב על קיאו כרב הונא וכו' ולכאורה קשה הלא גם לדעת הת"ק במה מקיים הקרא כי פשעי אני אדע וגו'. וירצה לדברינו כי מה שאמר דוד כי פשעי אני אדע וחטאתי נגדי תמיד לא שהיה ירא שלא נמחל לו כי ודאי היה בטוח בחסדי אל שהבטיח למחול לשבים ואמר כי ביום הזה יכפר עליכם שמחל לו על אותו עון. רק שתמיד היה נגדו מעשה החטא שלו כדי לזכור האש תבערת היצה"ר שבער בעת העבירה לקח' אותו עתה למצות ה' וע"כ אמר וחטאתי נגדי תמיד שתמיד ממש נגדי החטא כדי שאעביר על מדתי ממדת החטא לעשות המצות על כן אמרו רז"ל [ע"ז דף ד' ע"ב] לא היה דוד ראוי לאותו מעשה אלא להורות תשובה כו' פי' כדי להטעימו בגודל לבת אש תבערת היצה"ר לידע עד כמה לעלות במעלה מעלה ברשפי אש שלהבת יה לאהבת ה' ויראתו ולתשובתו ועשיית תורתו ומצותיו דאהבה ואפשר שזה רמז הקרא (ישעיהו נ״ה:ז׳) יעזוב רשע דרכו ואיש און מחשבותיו כי יעזוב הוא לשון סיוע מלשון עזב תעזב עמו שפי' שיסייע לו ואף שהתרגום פי' תשבק מה דבלבך עלוהי מ"מ סוף דסוף בעזר וסיוע הכתוב מדבר וגם כאן יעזוב רשע שיעזור ויסייע לרשע החוזר בתשובה דרכו מה שהי' דורך בו מקדם קדמת' עתה יעזור לו לשוב בתשובה ולקיים מצות ע"י ואיש און מחשבותיו של איש און יסייע לו מחשבותיו שהיו לו אז בעת חטאו ועתה יהפכם לטוב ובזה נכון מה שאמרו (יומא פ"ו ע"ב) גדולה תשובה שזדונות נעשין לו כזכיות והוא כי כשיעשה תשובה על דרך הזה ועושה מכל מדות הרעות שעשה בהם העבירות עושה בהם הכל מצות ה' הנה ודאי כן נעשה דוגמתו למעלה להעשות מן הזדונות שלו זכיות מדה כנגד מדה ופרי מעלליו יאכל וזה דוקא כששב מאהבה באופן שבארנו ולא כן אם שב רק מיראה והוא שב רק מחטאיו אבל אינו מעביר על מדותיו לקחת אותם לאהבת ה' ורק שהוא ירא שלא יענשהו בעוה"ז או בעוה"ב. וע"כ נמנע מלעשותם אבל לבו בקרבו חזק עליו להתאוות לכל התאות ככוחו אז כן עתה ונמצא כל העבירות שעשה עד הנה נחשב לו כשוגג כי שגג עד הנה שלא השים על לבו חומר העבירה וגודל העונש ולכן זדונות נעשו לו כשגגות כששב מיראה כמ"ש שם ביומא והנה מה גדלה מאוד בחי' זה הב"ת המעביר על מדותיו הנזכר כי גדול הוא מצדיקים גמורים וגם גורם הוא פעולת גדולות בשמי שמים להעשות ע"י כמ"ש הזוה"ק ע"פ וידעת היום והשבות אל לבבך כי ה' הוא האלהים וגו' פי' שרק כשתשוב אל לבבך להשיב את לבבך מרע לטוב אז תיכף נעשה מאלהי' שהוא הדין הוי' שהוא הרחמים כנגד מדתו שמעביר בחינת הרע לטוב כדרך דם נעכר ונעשה חלב וכן נעשה מדין לרחמים וגם בזה אפשר לפרש מאמר המדרש רבה שצפה הקב"ה במעשי הצדיקים ורשעים ואינו יודע במה הוא חפץ כשהוא אומר וירא אלהים את האור כי טוב הוי אומר במעשיהן של צדיקים חפץ ואינו חפץ במעשיהן של רשעים כאשר הבאנו לעיל (בענף הראשון ע"ש) וחוץ מדרך שפרשנוהו שם גם בדרך זה אפשר לבארו כי אחרי ראותינו שכ"כ גדול וחשוב בעיני המקום ית' זה הבחי' הב"ת כשהוא נעשה על דרך השלימות שבארנו והי' ההוי אמינא לומר שיחפוץ הקב"ה במות הרשע ובחטאו בכדי שישוב אליו באהבה רבה ויהי' לפניו לנחת גדול כיון דכתיב וירא אלהים את האור כי טוב והאור הוא שנברא כ"כ מתחילת ברייתו הוי אומר במעשיהן של צדיקים חפץ המה הצדיקים מתחלתן ועד סופן צדיק דמעיקרא וכמאמר רז"ל אלו ואלו אומרים אשרי מי שלא חטא ואינו חפץ במעשיהן של רשעים שירשע הרבה ואח"כ לשוב בתשובה ורק מי שכבר חטא יעשה תשובה ויכופר לו והקב"ה קורא אותו אהוב ונחמד קרוב וידיד ומודבק בשכינה ועוש' מצוה ומקבלין אותן בנחת ובשמחה ולא עוד אלא שמתאוין להם שנא' וערבה לה' מנחת יהודה וגו' כמ"ש ברמב"ם הקדוש (פ"ז מהל' תשובה הלכה ו' ז') ע"ש ואז אשרי זקנותינו שכפרה על ילדותינו אלו בעלי תשובה כמאמר חז"ל ואחר שבארנו כל זאת נבוא לביאור הפסוקים מזאת תורת העולה על נכון כי הנה קרבן העולה מרמז ע"ז הבעל תשובה בחי' המעלה המעולה הנזכר כי הנה אמרו חז"ל (מ"ר ויקרא פ"ז) אמר ר' שמעון בן יוחאי אין העולה באה אלא על הרהור הלב וכו' ומצינו (בילקוט רמז ת"פ) למה נקרא שמה עולה שהיא עליונה מכל הקרבנות הוא העולה תדע מי שהוא מביא חטאת הכהן נוטלה וכו' אבל העולה אין בריה טועם ממנה אלא כולה להקב"ה לכן נקרא עולה שהיא כולה להקב"ה שהוא עליון ע"כ ולכאורה יתמה אם הוא דבר גדול וחשוב כ"כ בעיני המקום למה אינה מכפרת כ"א על הרהור הלב שהוא דבר קל מחשבה בלבד ולפי מעלתה היתה ראוי' לכפר על חייבי כריתות ומיתות בית דין אך הנה הוא סובב הולך על הדבר שאמרנו שעיקר התשובה הנכונה על עבירה שעבר הוא לשרש אחר שורש העבירה הלז בשרשי המדות התלוין בלב ויראה לעקור שורש מדה הרעה הזאת מלבו ואז לבו יהא נכון בטוח שיפרו' מלעשות העבירה ההיא ועל זה אמרז"ל [יומא כ"ט ע"א] הרהורי עבירה קשין מעבירה כי אם היה עובר העבירה לבד ולא היה נשרש בלבו שורה מדה רעה שממנה נמשך עשיותה בקל היה לו לפרוש מאתה אחרי שלא נשרשת בתאות לבו. ועיקר הקשיות שקשה לו לפרו' מן העבירה הוא עבור הרהור הלב שהוא שורש המדה רעה הנשרשת בתאות לבו וכשהתאות המדה רעה נשקע בלבו מה מאוד יקשה לו לשבר מחמדים אשר במעמקי הלב וע"כ הרהורי עבירה שבלבו קשים הרבה מעבירה ולכן העולה שהוא עליונה מכל הקרבנות וחשובה מאוד לפניו י"ת הנה הוא מכפרת על הרהור הלב. אשר אם אדם היה מביאה זכה שיעקור הרהורי הלב מתוכו שהוא שרשי מדות רעות ותאות רעות התלוין בלב ועולה הוא על כלנה שאין כן בכל הקרבנות כי בכל הקרבנות אם יביא חטאת או אשם הן אמת שיכופר לו עונו וחטאו אשר חטא: אבל קרוב הוא לחזור לסורו וישנה בחטאו אחרי שלא נעקר הרהורי הלב מקרבו. יתר עליהן מעלת העולה עליונה מכל הקרבנות שמכפרת על הרהור הלב שיעקור מדות הרעות והתאות התלוין בלב הקשים מכל העבירות כמבואר. וע"כ היתה העולה כליל לאישים ועולה כולה להקב"ה. כי בהעקר המדה רעה משורשו אינו די במה שמשליכה כל עיקר שלא לפעול עמה כלל רק יעשה עמה תורה ומצות ה' וזאת בהאש של עבירה כמו שהי' בוער ומתלהב אל עשיותה כן עתה יבער בו רשפי אש שלהבת יה לאהבת ה' וזה הרמז בעולה שהיתה עולה כולה להקב"ה כלומר לקחת המדה לעבודת ה' ועוד היתה כליל לאישים אשר תהי' עולה לה' בהבערת אש אשו של הקב"ה אשר אכלה אש של היצה"ר ויבוטל אש שבקרבו שלא להתלה' לשום תאוה רעה מעתה רק להקב"ה וזה מרומז באישים כי הפרידה היוד משמו של הקב"ה בין האש של גיהנם בבחי' יתפרדו כל פועלי און ופיזור לרשעים וכו' ומורה על הכנעת אש של היצה"ר ונעשה ממנו אישים להיות אשה ריח ניחוח לה' כי אישים עה"כ הוא כמספר ריח ניחח לה' עם האותיות ומורה שמבטל כוחות היצה"ר ונעשה בחי' ריח ניחח לה'. ולזה אמר הכתוב צו את אהרן וגומר. כי מלת צו ירמז על שני דברים א' אמרז"ל (סנהד' נ"ו ע"ב) אין צו אלא ע"ז וכן הוא אומר כי הואיל הלך אחרי צו. והב' הוא מה שאמרו בת"כ (מובא ברש"י ע"פ זה) אין צו אלא זירוז והקרא אומר (ישעיהו כ״ח:ט׳) את מי יורה דעה ואת מי יבין שמועה וגומר כי צו לצו פי' אם היה להם דעה להבין ולהשכיל היו יודעים אשר את זה לעומת זה ברא אלהים צו לצו צו של עבודה הזרה מאתי לעבור עבירו' להכניס אש זרה בלבו להתאות לעבירות ולעומת זה הוא צו של הזירוז לעבוד עבודת ה' בכל עוז בשמחה ובזריזות גדול ורשפיה רשפי אש שלהבת יה ונפשו בערה בו למצות ה' ועיקר תיקון החטא הוא בבחי' זו להיות בדבר שחוטאין בו מתרצין כנ"ל וע"כ אמרו חז"ל את מי יורה דעה זה משה כלומר היה להם ללמוד זאת ממשה אדון הנביאים שהיה בבחי' מעביר על מדותיו והעביר כל המדות רעות לטובה. ואף אתם היה לכם לעשות כן כי צו לצו כלומר הרי הם זה לעומת זה וכל מה דאסר לן רחמנא שדי לן כנגדו כנ"ל כדי להתרצות בהחטא עצמו וע"כ אמר וידבר ה' אל משה לאמר ולכאורה יתמהו מהו לאמור למי יאמר. אם לאהרן הרי נאמר אח"כ צו את אהרן וכבר עמד בזה הרב הקדוש בעל אור החיים על תיבת לאמור שאחריו באמירת צו את אהרן ואת בניו לאמור כתוב אין ידוע למי יאמרו וכו': ואם לומר לישראל כדי שיכינו העולה וכו' הרי אמר וידבר ה' וגו' לאמור ע"כ. ולדברינו יבא על נכון כי היתה צווית ה' למשה שקודם שיאמר לאהרן פרשת העולה שרומז על דרגות בעלי תשובה בבחי' השלימות כאמור יאמר קודם זאת לישראל שהמה יראו וכן יעשו קודם לתקן את אשר בלבבם בשרשי מדותיהם הרעים לעקרם ולהפכם לטוב: ואח"כ כשיקריב אהרן את קרבן העולה תהיה נכונה לכפר על הרהורי הלב ואז לבם יהיה נכון בטוח שלא יחסרו לסורם לעבור עוד העבירה כבראשונה וזה וידבר ה' אל משה לאמור כלומר שיאמר קודם לישראל בחי' זו הנזכרת אשר צריכין ליתן על לבביהם קודם הקרבת אהרן את קרבן העולה. ואמר צו את אהרן ואת בניו שיאמר לו שהקרבת העולה היא בבחי' צו. המורה על זירוז אש המצות הנהפך מבחי' אש זרה וע"כ אמרו ז"ל אין צו אלא לשון זירוז מיד ולדורות אמר רבי שמעון ביותר צריך הכתוב לזרז במקום שיש בו חסרון כיס ופי' המפרשים לאו דוקא חסרון כיס אלא ה"ה ריבוי הצער. מורה על האמור שצו הזה הוא לשון זירוז הנצרך לאדם לזרז עצמו באישי חיבתו אל המצוה. והוא מיד ולדורת כי שני בחי' צו האמורים שניהם צריכים לו צו הזירוז צריך לו מיד לזירוז אל המצוה וצו האמור בע"ז צריך להיות שמור אתו לדורותיו בדרך וחטאתי נגדי תמיד לזכור תמיד איכות אש העבירה לעשות בו מצות ועי"ז אמר ר"ש ביותר צריך הכתוב לזרז במקום שיש חסרון כיס פי' רבוי הצער כנ"ל כי צער גדול הוא לו לשבר תאות לבבו אשר נשרש בו מאז לעקור שורשו מלבבו. ואף גם להפכו לעשות בו טוב. לזה צריך זריזות גדולה. ואמר לאמור שיאמר לישראל שיכינו העולה ומכשיריה ועצי המערכה כקשיות הרב הנ"ל ובזה מתורץ קושייתו ועתה אמר לו זאת תורת העולה פי' כי זו הבחי' צו שאמרתי לך הנה זאת תורת העולה שהורתיך כבר בסידור מעשיה זאת היא בחינתה בחי' הצו כי הוא מכפרת על הרהור הלב הרמוז בצו כמדובר ועל כן יש בה אלו השתי בחי' א' היא העולה שעולה כולה לה' ב' על מוקד' לומר שיהיה דווקא כלל לאישים כמו שהוא (בזבחי') כי הוא על המזבח כל הלילה עד הבוקר פי' על שרומז על זביחת הרהור הלב המכונים ע"ש הליל' כמאמר הקרא כל הליל' יחרוש ובבוקר יקצור ופירש"י כל הליל' חושב מחשבות ובבוקר יעשה המעש' לכן היא העולה כולה לה' לרמז שצריך לקחת המדה הרעה לה' וכליל לאישים לרמז שתהי' המדה עולה לה' בהבערת האש אשו של הקב"ה אשר אכלה אש של היצה"ר המרומז באישים כנאמר למעלה וע"כ היה בעשייתה ג"כ רמז לאלו השתי בחי' א' ואש המזבח תוקד בו וארז"ל (מ"ר ויקרא ז') א"ר פנחס ואש המזבח תוקד עליו אין כתיב כאן אלא תוקד בו האש היה מתוקד בו והוא לרמז שלא לעקור את האש זרה מלבו מכל וכל שלא יהיה בו שוב מדה זו רק לשמור את האש בלבבו להיות בוער למצות ה' ותמיד יהיה אש המזבח תוקד בו והב' הוא ולבש הכהן מדו בד ומכנסי בד וגו' והוא ע"פ מ"ש האר"י ז"ל בכוונת הקטורת על בד בבד יהיה כי פשתים הוא חלקו של קין מצד הס"א ולכך הוא בא"ת ב"ש ש"ק שהם הקליפות סוד ד' מאות איש שהיו עם עשו ועתה מתהפכים ונעשה משחור לבן ונהפכים לב"ד כי אלו היה מוחין לס"א ועתה נכנסין במוחין דקדושה כי ב"ד גי' ו' רומז לו"ק דנוקבא לחברם בו"ק דז"א וזה בד בבד יהיה והוא רומז לבחי' מעביר על מדותיו ובדבר שחוטאים בו מתרצים כאשר בארנו. וע"כ הוא שני בגדי בד מדו בד ומכנסי בד כדי שיהיה בדרך בד בבד ואחר שביאר לו כוונת הקרבת קרבן העולה על מה מרמזת חזר ללמד סדרו לבעלי התשובה להתנהג עצמם בחי' אלו שיהיו כן עושין כאשר רימז לנו הקב"ה במעשה העולה ואמר והרים את הדשן אשר תאכל האש את העולה על המזבח כי הדשן הוא הרמז על מעשי העבירות שהוא בחי' הפחיתו' והפסולת כמו הדשן הנשלח אל מחוץ למחנה וגם כי הדשן הוא גי' שטן במספר השוה והוא השטן הו' היצה"ר כידוע והמזבח הוא הרומז על שם הלב כידוע שע"כ היה מחזיק שלשים ושתים אמה על שלשים ושתים מנין לב כי רומז על לבו של אדם וכשרואה בעצמו ממעשי העבירות הבאים מבחינת היצה"ר צריך להרים אותן למעלה אל הלב לחפש אחר מקור שורשו שבלב כמבואר למעלה וזה והרים את הדשן וגו' עד ושמו אצל המזבח כלומר להרים את הדשן בחי' העבירה להעלות אותו ולשומו אצל הלב לראות מקום מוצאו בהרהורי הלב והנה מעשי העבירות הבאים ע"י הרהורי הלב הם נקראים כמו לבושים אל ההרהורים כי הם הסובבים את המדה והמדה היא הפנימיות להם וע"כ אמר ופשט את בגדיו שיפשוט מאתו את הבגדים הצואים המה העבירות רעות אבל אינו מפשיט כי אם הבגדים אבל עיקר המדה יהיה נשארת בלבך ולבש בגדים אחרים להלביש בגדים אחרים על המדה ההיא שהוא לעשות עמה מצות ומ"ט והוציא את הדשן אל מחוץ למחנה להשליך מאתו עשיות העבירות ההם לחוץ שלא יהיה עוד במחנה לבו מטומאת העבירות כי כיון שרוצה הוא להשרות הקדושה בקרבו צריך הוא קודם להשליך הטומאה מתוכניות לבו כי אין אני והוא יכולין לדור כאשר כתבנו כמה פעמים ואמר אל מקום טהור פי' שהשלכת העבירות הוא במקום טהור כי נעשה מהם אח"כ זכיות להב"ת ונעשה בבחינת ישימו צניף הטהור על ראשו כאשר פרשנו (בענף א') האש על המזבח תוקד בו לא תכבה פי' אחר לקיחת המדה לעשות עמה טובות גם יהי' אש המזבח אש הלב בוער בו כבראשונה שהי' אש קדחה באפו ותיקד עד שאול תחתית בחי' העבירות. ועתה יבער לתורת ה' למצותיו יחפוץ ויתלהב מאוד בחשיקת לבו ממש כקודם וע"כ לא תכבה כלומר אינו די להכבות אש התבערה שלא יחשוק עוד לעבירה. וכדרך הראשון שכתבנו בשם הרמב"ם רק שעוד יוקד בו כמאז ולמצוה והנה איתא בזוה"ק (נשא קכ"ג ע"א) אית ב"נ לבתר דייתוב מחטאוי ומתכפר ליה איהו אזיל בדרך מצוה ומתעסק בכל כוחו בדחילו ורחימו דקב"ה דא זכי לתשובה תתאה דאתקרי ה' ודא איהי תשובה תתא' ואית ב"נ דלבתר דמתחרט מחובוי ויעביד תשוב' ויתעסק באורייתא בדחילו ורחימו דקב"ה ולא ע"מ לקבל פרס דא זכי לאות ו' וכו' עד ודא איהי תשובה גמורה דגרים לאהדרא בינה דאיהו יה' ו' לגבי ה' דאיהו מלכות דאזלא מנדדא מן קנהא ושם מיד אתהדר ביה שם הויה וירפא מאינון נשיכין דיצה"ר ונשיכין דיסורין הה"ד ושב ורפא לו ע"כ הרי שעוד צריך הב"ת לעסוק בתור' בדחילו ורחימו כדי לזכות לתשובה עלאה וכן אמרו חז"ל בתנא דבי אליהו אם חטא אדם מה יעשה ויתכפר לו אם היה רגיל ללמוד דף א' ילמוד שני דפים וע"כ אמר הכתוב ובער עליה הכהן עצים בבוקר בבוקר כי התורה נקראת עץ חיים כלומר שעוד יתעסק בתורה וערך עלי' העולה שיערוך מזה עלייתו בכל עת ועת יותר והקטיר עליה חלבי השלמים כי הב"ת צריך להיות נכנע לפני כל בריה בעולם כאשר כתב הרמב"ם ז"ל (בהלכות תשובה פ"ז הלכה ח') בעלי תשובה דרכן להיות שפלים וענוים ביותר אם חרפו אותן הכסילים במעשיהם הראשונים ואמרו להן אמש היית עושה כך וכך וכו' אל ירגישו להן אלא שומעין ושמחים ויודעין שזו זכות להם שכל זמן שהם בושים ממעשיהם שעברו ונכלמים מהן זכותם מרובה ומעלתן מתגדלות ע"כ ואז הוא השלום בתחתונים ובעליונים ומקשר ומקטר השלום בכל העולמות ונקרא שלמים אש תמיד תוקד על המזבח לא תכבה כלומר לא תאמר אם כן הוא גדול כח עסק התורה שהוא תשובה עילאה לא יצטרך שוב בזה להעברת האש בהתורה ע"כ אמר לא כן הוא כי איך יהיו במה שחוטאין בו מתרצין ואף בעסק התורה צריך הוא להיות אש תמיד תוקד על המזבח ללמד את התורה על צד השלימות באור התורה כאשר נבאר אי"ה (בשורש השביעי) בכמה פנים ולא תכבה כנ"ל שלא די בבחי' תכבה לכבות האש של העביר' כנא' גם יאמר אש תמיד תוקד ע"ד וחטאתי נגדי תמיד שתמיד יהיה נגדו החט' כדי לזכור בהבערת האש אל העבירה לעסוק בכמו כן מצות ותורה אף אמנם יודע שנמחל לו עונותיו בחסד אל אעפ"כ לא ישכח מאתו עשיות העביר' ולא תכב' כנ"ל הכל כאשר בארנו היטב למעלה. נחזור לענינו לדברינו הנאמרים למעלה אשר נעשה מכלי העונש שמחה וחדוה ונחת ושמחה והוא דוגמת בחי' זו שמאש העבירה והעבירה עצמה נעשה ממנה מצות ה' וע"ז רמז ונטר לחדוותא דמלכא פי' לא זה שהסנטר הלז אינו עושה דין בכליו להעניש את המתחייב רק אדרבא שגם הוא יוסיף שמחה וחדוה לכל ולהמלך ונטר לחדוותא דמלכא. ואחר כל זה נבא לביאור המזמור שיר חדש שהתחלנו בו בשורש הזה ונבאר כוונתו ליום השבת וכבר נתבאר כוונתו בימי החול ועתה בשבת נשתנה שבחו למעליותא. ואמר מזמור שירו לה' שיר חדש פי' שעתה ראוי לשיר לפניו בבחינת השיר שהוא לשון זכר וגם חדש שנתקן בו צרופי הויה בבחינת חדש הנזכר. ושעי"ז נעשה בחינת חדש ושבת ולא אוכל און ועצרה וע"כ נתגרש מן האדם כל בחינת הס"א ועל זה ראוי להודות לו. ולזמר לשמו להגיד חסדו על דבר הזה. ותהלתו בקהל חסידים ע"ד מאמר רז"ל (סנהדרי' מ"ז ע"א) ומובא (ברש"י על פסוק חסידך) כיון שקבלו דינם נעשו חסידים וגם עתה כיון שנמחלו כל העונות ע"י הארת שבת נעשו כולם חסידים. וכל תהלתו הוא עתה בקהל חסידים. וגם רומז כי ק"ל הוא ה' פעמי' הויה כדלעיל וב' ה' הוא שבעה לרמז על שבעה פעמים הויה ובין הכל י"ב פעמים הויה. שהמה הצרופים הנ"ל ומהכל נעשה חסדים שנכללו כולם בחסד הגדול. וזה בקהל חסדים שמה שמרומז בקהל נעשה חסידים וע"כ ישמח ישראל בעושיו במה שעושה להם הקב"ה להסיר מהם הבגדים הצואים. ובני ציון יגילו במלכם במה שמלכם שורה בהם אף שאינו ראוי לפי מעשיהם ועוד ירמז שישמח ישראל בעושיו. במה שעשה בזה עטרה וזר תפארה לראש המלך כנ"ל בשם הזוהר: ובני ציון יגילו במלכם כלומר לא כמו בימי החול שהשמחה הזה עבור המתקת הדינים כי עתה חיוב השמחה הוא במה שהוא שמחת המלך כדברי הזוהר דכולכון מתערין בחדוות' דילי' וזה יגילו במלכ"ם דייקא. יהללו שמו במחול. במה שמחל להם הקב"ה ע"כ חטאם. וע"כ באותו העת שהי' נקי מהכל בתוף וכנור יזמרו לו. כראוי לבוא לפני המלך ולזמר לפניו. ועוד ירמז בזה לדברי הזוהר ונטר חדוותא דמלכא שפרשנו דבריו שמכל כלי העונש עושין בהם שמחה לפני המלך. והנה כתבנו לעיל (בשורש השלישי ענף ב') דברי האר"י מה שפי' על המתפלל צריך שיחזור פניו אל הכותל. שהוא שצריך לשום פניו להמתקת החמשה אלהים שבמ"ב העולים מספר ת"ל. והמתקתן הוא ע"י שם הויה מספר כ"ו ונעשה מהכל בחי' כותל שהוא כ"ו ת"ל ע"ש. וגם כאן רומז לזה כי במחול הוא מספר פ"ו גי' אלהים הרי אלהים א' בתף הוא ג"כ אלהים כי שין מתף הוא גי' אלהים ביודין כידוע ונשאר קפ"ב מספר יעקב שהוא שני פעמים אלהים עם עשרה אותיות שלהם כידוע וכנור הוא כ"ו נ"כ כידוע ונ"ר הו' רומז לג' יחודים שבארנו בשורש השני. וא' מהם הוא שם אלהים הרי בין הכל הוא חמשה פעמים אלהים והמתקתן הוא ע"י כ"ו שבכנור שהו' מספר הוי' ב"ה. ואך לכאורה מה רבותא דשבת בכך ובכל יום יש המתקת אלו כנ"ל. ולכן אמר יהללו שמו במחול בתף וכנור יזמרו לו פי' שבאלו הכלים עצמן שהם כלי העונש בהם תעשה שמחה וחדוה לפני המקום ומשניהם יעל' קילוסו והילולו של הקב"ה אף מבחי' הדינים כי נעשה הכל כדוגמת השושנ' והדין נטר לחדוותא דמלכא ואמר כי רוצה ה' בעמו יפאר ענוים בישועה פי' שהכל הוא מפני שרוצה ה' בעמו ולקדש אותם בקדושתו ובעבור זה מעביר מהם כל שמץ וכתמה להיותן ישרים לפניו ולכן יפאר ענוים בישועה הלז או שרוצה ה' בעמו: והבדילם לחלקו חלק ה' ולכן יפארם בישועה הלז להתמזג הכל בבחי' שלימות הרחמים הרומז בשם הוי"ה כסדר שמו ית'. ולכן יעלזו חסידים בכבוד ירננו על משכבותם פי' ממה שאנו מרננים עתה בעת הגלות והרבצת הצאן בחי' משכבותם. ואעפ"כ אנו רואין מעלות גדולות ונפלאות ביום השבת שהוא מעין דוגמת עוה"ב. ורז"ל אמרו (ברכות נ"ז ע"ב) שהוא א' מששים בעולם הבא מה יעשה עוד אתנו אז בעוה"ב שהוא כפול ומכופל בששים פעמים יותר בודאי שנפשות חסידים יעלזו אז בכבוד גדול. כי אז יהי' רוממת אל בגרונם וחרב פיפיות בידם כי אז כתיב ואת רוח הטומא' אעביר מן הארץ אז בודאי לא יהי' עלינו שום שמץ ופגם כל דהו ולא יהי' אז הס"א בעולם. וגם שוחרב שגי' גבור' בידם לחול על ראש שונא ישראל לעשות נקמה בגוים עד לאסור מלכיהם בזיקים כמבואר למעל' בדברינו. לעשות בהם משפט כתוב. הוא משפט דכתוב בתורה ושב ה' אלהיך את שבותך כנ"ל. או שקאי על הגאולה וכפרש"י ונתתי את נקמתי באדום והטוב וההדר הזה הוא לכל חסידיו כשנעשו כולם חסדים גמורים ורבים רחמיו ועל הכל הללו י"ה שכל יכול וכוללם יחד כמבואר היטב בכל דברינו הנאמרים למעלה:
וכל אמרינו וביאורינו בשורש הזה רמז לנו מלך עולמים ב"ה וב"ש בקריאת השם שבת שהוא נוטריקון שי"ר ב"ו ת"חדש ושי"ר ב"ו ת"גמר לרמז שהחיוב לזמר לזמן ולהלל בו לה' על האור הגדול המתחדש בו להיות מעין בחי' שיר חדש שיהי' לעתיד ושי"ר ב"ו ת"כיר שתכיר מזה בחי' השיר שיהי' לעתיד ששים פעמים יותר: והיה השם הזה לך לזכרון לכוון כן. והי' אם כן תעשה הקב"ה יעורר על נפשך ורוחך ושורש חלקך בהעולמות קדושת השבת אשר נרמז בו כנ"ל ושבת בו תדבקון שתזכ' עי"ז לדביקות הנפש בה' להתאחד עם צור העולמים ב"ה אמן. ובזה נשלם מה שרצינו לבאר בשורש הזה:
סליק שורש הששי. בעזר ה' כבודי ומרים ראשי. אחלה אל אלהי קדושי. כמנטיף ומשחיל ירצה לחשי:

שורש השביעי



Chapter 1

<b>גל עיני ואביטה נפלאות מתורתיך</b>
<b>שורש השביעי</b> זה שמו. נאה לו <b>ש</b>בת <b>ב</b>בית <b>ת</b>עלה
יבואר בו ענין התעסקות התורה ועשיות המצוה שיהי' על אופן שלימותן הנאות להם. ואז יהי' עשייתן רצויה לפני מי שאמר והיה העולם. ויתבאר בו הפלגת מעלת גודל האור' ששורש נשמת ישראל עולה לשם בעת תפלת שחרית ביום השבת ומתוכו יבואר קצת ענין סיפור יצ"מ: ובו שני ענפים
ידבר בביאור חיות הנשמה שבכל מצוה. והחיוב עלינו לעשות כל המצות בגוף ונשמה שבו: ויבואר בו ענין אוריאן תליתאי שאמרו חז"ל (שבת פ"ח ע"א) לפרש איך שלימוד התורה נחלקת לשלשה פנים. ובו יג עלים:
א. אתה הראת לדעת בכל דברינו בשורש הקודם. בגדולת מעלת השבת שמחמת גודל אור המאיר בו ניצול האדם מכל רשימות הס"א. והוא הדרך שארז"ל כיון שהאיר היום ניצול מכולן כי תיכף בהאיר ויפוח היום הלא נסו הצללים כל אותן החופין על השמש להיותן צל. והוא רמז אל קדושת השבת הנקרא יום כדרך וביום השבת שמחמ' תוקף אור היום הכל בורחין ונס יגון ואנחה וכל חיתו ארץ כאשר תזרח השמש דשבת יאספון ואל מעונתם ירבצון ועל אור כזה רמז דוד המלך ואמר ה' אורי וישעי פי' שהאור בעצמו הוא הישע שלי מחמת שמצד פחד האור נסתלקו כל המריעין לאדם וכיון שנסתלק המריע אז מורא לא יעבור על ראשו ועבר היראה והפחד וע"כ ממי אירא. משא"כ בהצלת הנר שאמרו רז"ל נזדמן לו נר ניצול מן הפחתים ומן הברקנים. וזה הוא ע"י הבטת האדם עם נר במקום שהולך ורואה הפחתים וברקנים ושומר עצמו מהם וצריך להנר ג"כ שמירת האדם שישמו' עצמו מהפח שלא יפול בו ע"י אור הנר שבידו. אבל מעלת אור היום שעל ידו ניצול מחיות רעות ומליסטי' האור עצמו הוא שמכלה ומסיר את ההיזק מן העולם וא"צ כלל לשמירת האדם כי מהמאור עצמו נעשה השמירה כי בהאיר היום כל חיתו ארץ אל מעונתם ירבצון ממילא מחמת הארת היום וזה שאמר הכתוב אך את שבתותי תשמורו וגומר עד לדעת כי אני מקדשכם שאני ה' היא המקדש ומעביר עליכם כח אורי המתנוצץ עליכם בזה ומעביר מכם כל כתם ושמצה ומקדש אתכם ע"י תוקף אור המאיר לכם:
ב. ועתה באנו לדבר במעלה על מעלה בבחי' זו בפסוק לדעת כי אני ה' מקדשכם והוא כי הנה ידוע שתכלית ועיקר לימוד התורה ועשיות כל המצות להיות עושה אותן בשלימות בגוף ונשמה כאשר הזכרתי מזה (בשורש הג' ענף א') ועתה באתי לפרש ולבאר ענין בחי' הזו מה הוא ואופן הכוונה ודביקות ה' אשר בה ותחלה נבאר בנתינת טעם הטוב על מה שרק אנכי ולא יהיה לך מפי הגבורה שמענו. ושאר תורה תרי"א מצות צוה לנו משה מה נשתנה אלו השני מצות מכל מצות התורה להשמיעם לנו בכבודו ובעצמו משא"כ בשארי המצות כמאמרם ז"ל (מכות כ"ג ע"ב) והנה על דרך הפשטו' וטעם הנגלה הוא עבור כי אין בשום מצוה ממצות התורה שיצא מכלל הזה שהטעם שבה וכוונה הפשוטה על עשייתה הוא עבור אותן השתי מצות אנכי ולא יהיה לך כמשל מצות סוכה הנה טעם הפשוט שבה להכניס עצמו ראשו ורובו בתוך צל הסוכה לישב להסתיר ולחסות עצמו תחת צל שמו הגדול הויה ואדני מספר סוכה. לקבל עליו בזה אדנותו ואלהותו י"ש לעשות רצונו בכל אשר צוהו. ושלא לצאת החוצה לישב בצל דפנות הרומז לשרי האומות בל יקרב אל אהליהם ומשכנותם ומצות לולב מורה על שיש בו ארבעה מינים נגד ארבע אותיות שמו יתברך הויה ומנענע לארבע רוחות העולם ולמעלה ולמטה כדי להמליכו ליחדו במעלה ומטה ובארבע רוחות להעריך ולהרביץ קדושתו בעולמו ולהכניע עי"ז כל הרע והס"א הסובבין בעוה"ז ומצות תפילין מורי' ע"ש שיש בהם יחוד שמו שהוציאנו ממצרים ויכלתו בכל העולמות ויש לו כח בעליונים ובתחתונים לכן ראוי לקבל עליו עול מלכותו וארבע ציצית על כנפי כסותו רומזים כל אחד לה' אחד כידוע ומנין הכריכות להיות נזכר בה' בכל רוח שיפנה וכן בכל מצוה ומצוה ממ"ע כולם באו למען הודיע לאדם ממשלת הבורא עליו לחסות תחת כל כנפי השכינה להמשיך עליו מקדושתו ויחודו לקבל עול מלכותו באהבה ע"כ הנשמה של כל המ"ע הוא המאמר של אנכי ה' אלהיך שהוא קבלת עול מלכותו ולחפוץ בעבודתו כדי שבצל שדי נתלונן ולעבדו בפחד על כי הוא לבדו הוא אפס זולתו ואין בלתו ולית את' פנוי מניה וטעם שמירת כל הל"ת שבתורה הכל הוא להיות נזהר ומפורש ומובדל מהמשכת הס"א עליו כמו להתרחק ממאכלות אסורות כי עליהם שורה הס"א ואסור לו להכניס אל זר בקרבו שהוא שליטת הס"א וטומאת הארץ וכן כל שאר מצות ל"ת הכל הנשמה שבהן הוא בחינת לא יהיה לך אלהים אחרים. ולכן מאחר שאלו השני מצות הם הטעמים והחיות הפנימיות של כל מצו' התורה לכן מפי הבורא ית"ש בעצמו השמיענו זאת לידע גודל העיק' הזה שהוא כללות כל התורה כלה בחיות ונשמה שבה ומלך עולמי' ב"ה וב"ש הנה הוא הנשמה והחיות של כל העולמות כולם עליונים ותחתונים הוא קדשנו במצותיו דייקא מה שהוא בעצמו צוה לנו וצונו נשמה וחיות של כל התורה:
ג. ולזה הזהיר הקב"ה על כל המצות ואמר למען תזכרו ועשיתם את כל מצותי כלומר כשתעשה את המצוה תעשנה כולה בגוף ונשמה שבה והנשמה הוא מצותי מה שאני בעצמי צויתי דהיינו אנכי ולא יהיה לך ומאחר שפנימיות המצות. הוא בזכירה בעת עשיית המצו' לכן אמר למען תזכרו שתתנו בלבבכ' הזכר' בשעת עשיית המצו' על קבלת אלהותו שמרומז בהמצו' ואז ועשיתם את כל מצותי כאמור והיית' קדושים לאלהיכם שתכוונו בכל המצוה לקבל מלכותי שאני ה' אלהיכם:
ד. ואולם ע"ד האמת עוד נבאר שלימות גדול והיותר נאו' בענין הזה שאנכי ה' אלהיך הוא הנשמה והחיות של כל המצות והוא בהקדם לפרש מאמר חז"ל (מ"ר ויקרא פ' מ') אמר ר' חייא בר אבא מהו הן יראת ה' וגו'. אמר האלהים את היה לך מעשים טובים אני נותן לך שכר ומה שכר תורה שנאמר ויאמר לאדם הן יראת ה' וגו' עד כאן ומבואר מזה שהמעשים טובים קודמין לתור' ולכאורה סותר למה שאמרו בגמרא דידן (בבא קמא י"ז ע"א) גדול למוד תורה שהלימוד מביא לידי מעשה ומשמע מזה שהתורה צריך ליקדם למעשים טובים וכמו שכתבו (התוספות שם) דאי לא שלמד האיך יקיימו. ואמתיות הענין הוא ע"פ אשר אמרתי פי' נוסח ברכ' התורה אשר בחר בנו ונתן לנו וכו'. עד נותן התורה ולכאורה היה לומר אשר נתן התורה כי מה דהוי הוי ואנו מאמינים שהתור' לא תהיה מוחלפת ולא יהיה תורה אחרת מהבורא ית' כי לא יחליף האל ולא ימיר דתו. ומה הוא לשון נותן התורה שמשמע שנותן עתה לנו עוד תורה והנראה בפירושו הוא:
ה. כי הנה כבר כתבנו (בשורש החמישי ענף ב') שהחמש' חלקי הנשמה אשר באדם שהם נפש רוח נשמה חיה יחיד' כמ"ש (במ"ר בראשית פ' י"ד) כל חלק וחלק שבה נכללת מכל החמשה חלקים האלו למשל כמו בנפש יש בחינת נפש שבנפש ורוח שבנפש וכן כולם וכן בחלק הרוח והנשמה ח"י ובארנו שם ע"י מה יוכל האדם לזכות לחמשה חלקי הנפש ויעדנו שם לבאר הנה באופן שע"י יוכל לבא לה' חלקי הרוח ע"ש ואנו עתה בביאורו כי חלק הרוח הנה קבלתי שיזכה האדם אליו הוא רק ע"י עסק התורה כידוע מתקנת עזרה שהיו קורים בתורה בב' וה' על שבימים האלו מקבל האדם חלק הרוח מהנשמה יתירה של שבת כמ"ש בכתבים. והנה ארז"ל (שבת פ"ה ע"א) דרש האי גלילאה עליה דרב חסדא בריך רחמנא דיהיב אוריאן תליתאי וכו':
ו. ולהבין דברי חכמים וחידותם במה שקראו לתורתינו הקדושה תורה משולשת. כי הנה תורתינו הקדושה הניתנה לנו בסיני כללותי' ופרטותי' ותרי"ג מצות התלוית בה נחלקת לשלשה ענינים ועל שלשה פנים אנו עושין התורה ענין א' הוא פשטות התורה לקיים ולשמור כל מצותיו באמת כאשר צונו בוראינו יתברך ובטעם כל מצוה ומצוה המבוארין בדברי רז"ל כל אחת במקומ' והכל באמת ובתמים ולהגות באמרי תורתו יומם ולילה לא ימוש ספר התורה מפיו והכל לקיים מצות בוראו שצוהו בזה והנה הוא עוסק בתורה בפשטותיה לקיים מצות עשה של לימוד התורה ויצא מגדר אלו השונין הלכות שלא לשם ה' כי אם להיות להם תפארת מן האדם להקרא רבי או ח"ו לקנטר שע"ז אמרו חז"ל (שבת שם ע"ב) שמעו כי נגידים אדבר למה נמשלו דברי תורה כנגיד לומר לך מה נגיד זה יש בו להמית ולהחיות אף דברי תורה יש בו להמית ולהחיות והיינו דאמר רבא למיימינים בה סמא דחייא למשמאילים בה סמא דמותא. ואמרו (ביומא ע"ב ע"ב) מאי דכתיב וזאת התורה אשר שם משה זכה נעשית לו סם חיים לא זכה נעשית לו סם מיתה ופירש"י זכה ללמוד לשמה. וידוע מדברי הזוה"ק אשר לימוד התורה כזו הוא מזון הקליפות וכל דיבור ודיבור שמוציא מפיו תיכף חוטפין אותו כל מיני כתות הרעות והסטרא אחרא ונברא מזה מזיקין בעולם כידוע בזמנינו לכל. וכאשר אדם יצא מכל בחינת גדר הרע הזה וכשלומד אין במחשבתו שום דבר אחר רק בשביל מצות ה' הנה הוא זוכה לבחי' נפש שברוח בשלימות גמור. אמנם לא זו הדרך ישכון אור כי לא ראו מימיהם אור בהיר הוא בשחקים להשיג תענוג ומתיקות התורה כאשר נבאר להלן. והמה אשר נקראו בבחי' עבדים שאמרו רז"ל (בבא בתרא י' ע"א) אתם קרויין בנים שנאמר בנים אתם לה' אלהיכם וקרויין עבדים שנאמר כי לי בני ישראל עבדים בזמן שאת' עושין רצונו של מקום אתם קרויין בנים ובזמן שאין אתם עושין רצונו של מקום אתם קרויין עבדים:
ז'. ולכאורה יפלא וכי כך דרכו של עבד לעבור על רצון אדוניו וכשאין עושין רצונו של מקום במה עובדין אותו לקרותן עבדים וירצה לפי דרך הזה כי כאשר המה בבחינה זו שלא יערב למו עשיות המצות ולימוד התור' באהבה ורק שהוא מוכרח לעשותו מצד שנברא יהודי וחסדי הבורא ב"ה וב"ש עליו להשלימו בכל אשר יחסר לו מקטנותו ועד גדולתו להאכילו ולהשקותו ולכסותו ולהלבישו וכדומה מצרכי בני אדם אותו ואת כל אשר לו וטפלי דתלי ביה ועבור זה מחויב לעבדו עבודת עבד לעשות עבודתו בהכר' אף אם אין רצון לבו בכך:
ח. ועל אלו רמזה התורה כמה פעמים אשר הוצאתיך מארץ מצרי' מבית עבדים ואמרו רז"ל ראוים לעשות מצותי על שהוצאתים מארץ מצרים כי מאחר שאין בהם טוב טעם ודעת להשיג האור הטוב ונעימת התורה והמצות אין עשיית' כי אם מצד העול שהטיל עליהם הקב"ה עבור שהוציא' מבית עבדים מעבדות לחירות ומשם קנה אותן לעבדים כמאמר הקרא כי לי בני ישראל עבדים ועל זה רמז (בתקוני זוהר) שהתפילין הוא עליהם כשור לעול וכחמו' למשאוי כי לטורח ולמשאוי נחשב אצליהם כל עבודתם ממש כמעשה העבד שעושה הכל בעל כרחו מפני שרעב הוא ללחם וצמא למים וכן הם לפי שיודעים שכל מחסורם על הקב"ה והוא הממלא להם מחסורם וע"כ מחויב לעבדו עבור זה ולכן נקראים אין עושין רצונו של מקום כי רצון היא אהבה ודביקות בה' ולאלו אין עסק בדביקה וחשוקה כלל ורק לקבלת בחינת נפש שברוח הנה די בזה מאחר שעוסק בתורה תמיד ולשם ה' ומתגבר עצמו על היצה"ר והוא בחינ' אוי לי מיצרי כו' כמו שהזכרתי (בשורש השני ענף ב') ואך לאשר שלא ניתן הממשלה עליו כמאמר חז"ל (קידושין ל' ע"ב) אם אתה רוצה אתה מושל בו שנאמר ואליך תשוקתו הוא מתגבר עליו ולומד התורה ועושה המצות אף אם אין לבו שלם עליו לחפוץ לזה באהב' ואך שאין בו שום תערובות חוץ להעשות ח"ו בבחינת פיגול לא ירצה ורק בשביל ה' בזה מקבל עליו בחינת נפש שברוח בשלימות:
ט. והענין השני הוא ע"ד מאמר הכתוב גל עיני ואביטה נפלאות מתורתך והוא כי הזוכה לכתרה של תורה זוכה לראות ולהביט בנפלאותיה ודרך חיים והאור הגנוז בה ע"ד טעמו וראו כי טוב ה' לידע ולהבין בטוב טעם אור תענוג התורה ולהשיג באור הבהיר אור צח ומצוחצח אשר נעלם בתורתינו הקדושה ומתגלה לדורשיה ומבקשים ומחפשי' אותה ככסף וזהב וכמטמונים ורוצים שיאיר עינם בהתורה להיותן טועמין טעם מתיקת התורה להם מתגלה אור הזה עד שע"י לימוד התור' הקדוש' יתלהב לבו ורעיון מחשבתו לעלות נר תמיד ולהיות עולה עמה במחשבתו הקדוש' עד שנעשה בבחי' סולם מוצב וראשו מגיע השמימ' וכ"כ יומתק למו הטעם מתיקת התורה באהבת ה' ורצון א"ס ב"ה הנעלם בתורתו הקדושה עד שיכסוף וירצה ויחשק לדבק נפשו לה' תמיד. ותמיד יחפוץ לעשות ביותר מיכלתו ולא להיות לו מנוחה לא בעוה"ז ולא בעוה"ב רק ללכת מחיל אל חיל לחזות בנועם ה' בכל יום ויום יותר עד שידמה בעיניו כל עשיותיו עד הנה למה והכל קטן בעיניו מגודל אור האהבה והחשיקה בתורה והתור' מוספת לו אהבה בכל יום ויום: להיות מדליק והולך בהנר מצוה והתור' אור עד שלצדקה נחשב לו מה שבחר בו ה' מכל העמים ונתן לו את התורה כמו שאמר הכתוב וצדקה תהיה לנו כי נשמור לעשות וגומר וכאילו מתחייב בנפשו להודות ולהלל ולשבח את בוראו ית' על מה שזיכה אותו בזה כאשר נאריך מזה הבחי' אי"ה (בשורש שאח"ז ע"ש) ונתקיים בו מעלת התורה אילת אהבים ויעלת חן דדי' ירווך בכל עת שהתורה מעלת חן לפניו ומרוה עצמו באור התורה. ונבחן אצלו דברי המשורר אדונינו דוד המלך ע"ה שאמר ומתוקים מדבש ונופת צופים ודברי שלמה המלך ע"ה מה יפית ומה נעמת אהבה בתענוגים וכל מיני אהבת עוה"ז מקטן ועד גדול הכל כאין יחשב אצלו אהבת' ומתיקתם נגד אהבת ומתיקות התורה והמצות. ובזה הענין אין יד כל אדם שוה בו כי לא כל האדם זוכה לראות וליהנות מאור הגדול הזה כי אם כדרך שבא לראות כך בא ליראות ואין שתי ידים זוכות כאחת כי לכל שורש נשמתו כשזוכה לקבל חלקו בתורה הקדושה אז לכל צדיק וצדיק מדור בפ"ע. ואלו הלומדים את התורה ומקיימין מצותיה מרוב האהבה והאור והנעימ' שבה מרצון א"ס ב"ה המלובש בתורה הקדושה. אליהם אין צורך לדבר על לבם ולקחת אותו לעבד שיהיה מוכרח לקיים את התורה. כי לא לעול נחשב אצלו ואדרבה הוא להם במתנה:
י. ומברכין בכל יום נותן התורה כי בכל יום אור התור' נוספ' אצלם בגודל חביבות וחשקת נפשם ולהיות ממהדרין מן המהדרין וששין בעשיות המצות כעל כל הון יקר נמצא. וכשמגיע שזוכה לקיים מצות ה' בערה נפשי בו וחושק שיהיה עומד כך כל ימיו בעסיקות מצוה הלז למשל מצות לולב הנה לצאת ידי המצות היה די בנטילה אחת ובנענוע כל דהוא ואך לזה שערב לו עשיית המצות אפילו נענוע של כל היום אין מספיק לו ועכ"פ משהה בעשיית מצותי' שעה או יותר לגודל ידידות נפשו אל המצו' וכדומ' ממצות התפילין. אינו נעשה ח"ו כשור לעול תחתיה כנ"ל. אך הוא אליו כתר מלוכה ועטרה בראשו ובדעתו להשהותן עליו כל מה שאפש' ואין הסרתו כי אם עבור ליתן כבוד ויקר להמצוה שלא יסיח דעתו מהם ולא יהיו בעת שאין גופו נקי אבל בעודן עליו שמח בהם כעל שמחת כתר הכבוד וכן במצות השבת ק'. הנה אנשי כת הראשונ' די להם בהשבתה לבד במה ששובת ממלאכתו ונח מעבדותו של כל ימי השבוע: אבל אין בו השבת הנפש באור ותענוג הרוחני להיות עי"ז מאחר לצאת מן השבת וממהר לבוא: לא כן נפש הצדיק שכיון ששב' ווי אבד נפש שנתבטל נפשו בו מחמת רוב התקבלותו באור החיים והרוחני ובכל עת ובכל רגע מחשבתו ולבו הולך ומתרבה בנחת ותענוג והאור המאיר עליו מקדושת שבת ושש ושמח על שזכה להסתופף בקדושת שבת שהוא שמיה דקוב"ה וכבוד ה' נגלה עליו בכל שעה. כי שבת הוא מספר כ"ז פעמים שם הוי' הרומ' לכ"ד שעות היום והתוס' שבת בתחילה ובסוף כאשר כתבנו (בשורש הראשון ענף ג') ואל הזוכה לזה רמז הקרא ויקחו אליו שמן זית זך נגד כ"ז פעמי' שם הויה הנ"ל. ששמן על ראשו לא יחסר רק נתוסף בכל רגע ורגע כחפצו ורצונו:
יא. וזה הוא השמועה החדשה אשר אמרז"ל (סוכה מ"ו ע"ב) ע"פ והיה אם שמוע תשמע אם שמעת בישן תשמע בחדש שמתחדש עליו אור ותענוג בכל רגע להיות מוסיף והולך בשמיעה ובכוונת הלב והכל מחמת שיד ה' עליו השכיל להאיר עליו מאור הגנוז בתורה ובמצות. וכשיושלם האדם בשלימות בבחי' זו הנה הוא זוכה לבחי' רוח ונשמה שבחלק הרוח על נכון:
יב. אמנם עוד יש מעלה מעלה ודרגא על דרגא בעסק התורה כי אחר שיושלם האדם בבחי' זו בשלימות גדול שיהיה אור התורה מאיר בו באופן היותר נאות כאשר בארנו. אם עוד לזה הבחי' וגם זיכהו ית' ונתן לו חלק וידיעה בסודות הפנימיות ורזי התורה והמצות מה שהתורה מרמז על שמותיו ומדותיו של הקב"ה וכי הוא מורה אל צורת הקדושה העליונות ושמות המלאכים ושארי דברים עליונים אשר המה הם פנימיות התורה כי הכל נכלל בהתור' כי הוא כלי אומנתו של הקב"ה ובה הביט הקב"ה וברא את כל העולמו' הנה הוא מיחד בגודל כח נשמתו הקדושה ובאור המאיר עליו אותיות התורה ושמותיה הרמוזים בה זה בזה עד שהתורה נעשית שם א' לקוב"ה והסודות והיחודים אלו המה בחי' אור המתלהב ומאיר עד אשר נקשרין המראות ומדות הנוראות והצורת עליונות אחד אל אחד כמ"ש בזוה"ק שלשה הגוונים של שלהבת מתדבקין זה בזה וגוף הנר הוא ארבעה נגד ארבעה עולמות המתקשרין זה בזה והכל בכח הסודות והשמות ויחודי התורה:
יג. והוא ענין מעשה מרכבה שאמרו רז"ל (סוכה כ"ח ע"א) דבר גדול מעשי מרכבה כי בכח מעשי מרכבה נעשה דבר גדול מאוד שמתיחדין כל העולמות זה בזה כדוגמת הנר. ורמזו בלשונם שמתכוונים לזה היחוד הנר כי דבר גדול ע"ה הוא מספר נר וזה דבר גדול מעש' מרכב' כי בכח מעשי מרכבה נעשה דבר גדול בחי' היחוד של הנר שהם ארבעה עולמות הקדושים הכוללים את כל הבריאה כידוע וכמה יגדל נא כוחם בזה כי מרבין אור גדול מאוד בכל העולמו' עד שמחמת גודל הבהקת זיו האור יתמשך עד למט' ותתלהט אש סביב' ויקיף אותם אש מן השמים ותלהט מוסדי הרי' בכח אור תורתן כדאיתא בירושלמי (הובא בתוספות חגיגה ט"ו ע"א) בר"א ורבי יהושע שהיו מסובין על שמחת ברית מילה הם וכל גדולי ירושלים עמם. וקודם שאכלו ושתו התחילו שאר העם לזמר ולרקד אמרי ר"א ור"י עד דאילן עסקן בדידהו אנן נעסוק בדידן ישבו ונתעסקו בדברי תורה ירדה אש מן השמים והקיפה אותן אמר להון בעל השמחה מה באתם לשרוף את ביתי אמרו לו ח"ו אלא יושבין היינו וחוזרין דברי תורה מתורה לנביאים ומנביאים לכתובים והיו הדברים שמחים כנתינתן מסיני שנתנו באש ע"כ. וכן אמרו חז"ל (שם י"ד ע"ב) כשדרש ר"א בן ערך במעשי מרכבה ירדה אש מן השמים וסיכסכה כל האילנות שבשדה ע"כ. וכל מלאכי מעלה מתקבצין סביביו באין לשמוע דברי תורה מפיו כמאמר חז"ל [סוכה כ"ח ע"א] אמרו עליו על יונתן בן עוזיאל בשעה שיושב ועוסק בתורה כל עוף הפורח עליו מיד נשרף ופרש"י לפי שהיו מלאכי השרת מתקבצין סביביו לשמוע תורה מפיו: ואמרו (בחגיגה שם) כשנאמרו הדברים לפני רבי יהושע היה הוא ורבי יוסי הכהן מהלכין בדרך אמרו אף אנו נדרש במעשי מרכבה. פתח ר"י ודרש ואותו היום תקופת תמוז היה נתקשרו שמים בעבים ונראה כמין קשת בענן והיו מלאכי השרת מתקבצין לשמוע כבני אדם שמתקבצין ובאין לראות במזמוטי. חתן וכלה. הלך ר"י הכהן וסיפר דברים לפני ריב"ז ואמר אשריכם ואשרי יולדתכם אשרי עיני שכך ראו. ואף אני ואתם מסובין היינו על הר סיני וכו' עד אתם ותלמידיכם ותלמידי תלמידיכם מזומנים לכת שלישית ע"כ:
יד. וענין מזומנים לכת שלישית אין לו פי' ומהרש"א ז"ל נדחק שם בפירושו ורש"י פי' כת שלישית של כתות היושבות לפני השכינה ולכאורה למה דוקא כת שלישית ולא שניה או רביעית. אכן לפי דברינו הנאמרים מה מאוד נכונים דברים אלה כי בחי' ודרגא זו של מעשה מרכבה הוא כת שלישית מעוסקי בתורת ה' כאמור וכך הם ביושבים לפני השכינה שיושבים לפני דרגתם זה למעלה מזה וע"כ אמרה שאתם מזומנים לכת השלישי' מיושבים לפני השכינה כי הגעתם לשלימות בחי' השלישית מעוסקי בתורה שהוא הסודות ורזי התורה בחי' מעשה מרכבה כמדובר:
טו. ועל זה אמרו רז"ל (עירובין י"ג ע"ב) לא רבי מאיר שמו אלא ר' נהוראי שמו ולמה נקרא שמו ר' מאיר שהיה מאיר עיני חכמים בהלכה פי' שבכל הלכה והלכה שלמד עם תלמידיו גילה להם את האור שבו והסודות והיחודים עד שהגיעו ג"כ לקבל את האור הגדול הגנוז בתורה והיו מתדבקין עצמו אל אור העליון בדביקות נפלא עד שהיו ממשיכין את האור הגדול עד למטה והיה האש מן השמים מלהטת סביבות' עד שהיו רואין בעיניה' ממש את מרא' ה' הגדול אשר עשה כדרך מאמר ר"י הכהן הנ"ל אשרי עיני שכך ראו וזה פעל ר"מ בכל תלמידיו אשר בעת שהתעסקו עמו בדבר הלכה רמז להם הסודות הנפלאים והנוראים ואור היחודים שבתורה עד שזכה להיות מאיר עיניהם שראו בעיניהם אור הנפלא הלזה ע"י ההלכה וזה שהיה מאיר עיני חכמים בהלכה:
טז. וע"כ בתורתו של ר"מ מצאו כתוב כתנות אור באל"ף כמ"ש (מ"ר בראשית פ' ב') כי מצאו בתורתו של ר' מאיר כשהיו לומדים אתו כתנות אור הגדול הוא לבוש האורה ותענוג הרוחני משלימות אור התורה לכן אפשר גם בדרך הפשוט היה כתוב כתנות אור כי אפשר מאת ה' נסבה שהסיב הקב"ה להיות נכתב באלף להראות שהי' מאיר בתורתו כל האפשרי בקבלת האור ועי"ז הבחי' נשלם באדם גם החי' יחידה שבחלק הרוח והנה נשלם חלק הזה בכל בחינותיה ועל זה אמר אוריאן תליתאי על אלו השלש' בחי' שיש בעסק התורה בפשטות התורה ובאור התורה ובסודות ויחודי התורה והנה ע"י הבחי' זו יוכל האדם לבוא להיות מתדבק נפשו אל בוראו בכל עוז עד שתחשק ותתלהב לצאת מהגוף לידבק בשורשה ולישאר שם עד אשר יתפשט האדם הלז מגשמיותו ויבוטל ממציאותו ונשמתו תהיה משוטטות במחשבות העליונות וקשור' בקשר אמיץ בהעולמות עליונים והנה הוא צופה בהיכ' של מעלה ובמשמורות של מלאכי מרום במעמדן ונכנס בהיכל לפנים מהיכל והוא דוגמת ארבע שנכנסו לפרדס כדאיתא (בחגיג' שם) וקרוב למעלת הנבואה שכשהוא רואה המראות הנוראות שמראין לו בעת הנבואה כל אבריו מזדעזעין וכח הגוף כשל ועשתנותיו מתטרפו' ותשאר הדעת פני' להבין מה שתראה כמו שאמר דניאל [דניאל י] והודי נהפך עלי למשחית ולא עצרתי כח ונקשרה דעתו אל צור העולמים כמבואר ברמב"ם [פ"ז מהלכות יסודי התורה הלכה ב'] ומה מאוד תגדל חשקת הנפש לישאר שם שלא לחזור אל תוך הגוף העכור. אך על זה נאמר אם רץ לבך שוב לאחור ובעל כרחך אתה חי. ועל ענין הדביקות הלז אמרה התורה ואהבת את ה' אלהיך וידוע קושיות הרמב"ם על זה איך שייך להזהיר לאדם על בחי' אהבה והלא ענין אהב' הוא טבעת הטבע המתאוה לדבר האהוב לו מצד מזגו בתולדתו ומי שאוהב להקב"ה מצד מזגו וחשקת נפשו לאהבה ממילא מתנהג באהבה ואם אין מזגו בכך לאהבו בטבעו מה מועיל אזהרה לזה. ותורף תירוצו הוא כי הנה ידוע שנפשות ישראל כל בחי' נפשם ורוחם ונשמתם הם חלק אלוה ממעל ממש והם עמוסים מני בטן והיא כמשל הנר הקטן הנדלק מהמדורה הגדולה שבתחלה קופץ חלק מהמדורה על הנר והמדורה נשארת כמו שהית' ולא יחסר אורה בהדלקתה אל הנר ואם תעמיד הנר אצל המדורה הנה יקפוץ אור הנר אל המדורה ונכלל ויבוטל בהמדורה ויכבה הנר. וכמו כן הוא נשמת ישראל נאצל מאור אין סוף ב"ה וידוע אשר טבע כל דבר למשוך בטבע אחר שורשו ומקורו כמו האש שטבעו לעלות למעלה כי שורשו הוא למעלה מכל היסודות וטבע האבן ליפול לארץ כי נמשך אחר יסוד העפר כי רבה בו יסוד עפר ונתמשך ליסודו שהוא למטה מכל היסודות. ולכן מהראוי היה שנשמת אדם מישראל יכסוף ויחשוק לדבק תמיד בצור העולמי' ב"ה ובאהבתו יהי' שוגה תמיד עד שיבוטל ממציאתו באהבתו אותו כדמיון התקרבות הנר אצל המדורה ואל זה רמז המדרש נובלות חכמה תורה ופירושו כי בעת האהבה והדביקת והחשוקה באמת בבורא ית' אז נתבטל מציא' האנושי מכל וכל בבחי' חכמה שהוא כח מה ולא שייך אז אפילו לקיים התורה מרוב החשוקה ודביקות בבוראו ית' כדרך האב ובנו יחידו החביב עליו למאוד כשלא היו בהתראות פנים יחד שנים רבות ואח"כ תיכף בעת ראיית פנים זה לזה נעשה החיבוק והנשיקה בעזה כמות אהב' בכלות נפשם זה לזה וכל שאר החושים נתבטל אז מהם כבעת מיתה. ואהבה זו ראוי להיות לעם ב"י בחשיקה וחפיצה הזאת בהבורא ב"ה וב"ש מאחר שהוא חלק מחלקיו ואך כשיהיה תמיד בבחי' זו אין תורה. כי לא יוכל לקיים אז שום מצוה או לימוד התורה כי יצא מגדר אדם. וע"כ הטביע הוא ית' להיות האדם נפסק ונופל מרוב אהב' זו ואז יוכל לקיים את התורה. וזה נובלות חכמה תורה פי' כשנובל ונופל מבחי' החכמ' כח מה שהוא ביטול המציאות כי נובלות הוא מל' נובלות התמרה (ברכות מ"ם ע"ב) שפירושו תמרים הנובלין ונופלין מהאילן לארץ. אז יוכל לקיים את התורה וכשהאדם הוא בבחי' זו אז נק' ה' אלהיו עמו כי אלקיו עמו ממש בדביקו' ובהתקשרו' אליו ואתדבקת רוחא ברוחא כמ"ש בזוה"ק. וע"ד זה נקרא אלהי אברהם יצחק ויעקב כי המה היו בבחי' זו בשלימות גדול ונתדבקו בה' אלהיהם בנעימות רב וכן אלהי ישראל לפי שיש בכללות עם ישראל אנשים המגיעים לדרגה זו. והנה המניעה לזה מה שלאו כל אדם זוכה לזה כבר כתבנו שנשמת כל ישראל הם חלק אלוה ממעל הוא ע"ד משל למי שמחלק עץ אחד לשנים ואם שניהם הם נקיים כאשר בעת התפרדם ולא ילוכלך אחד מהם בטיט או בעפר כשחוזר ומחברם יחד נעשה עץ אחד והיו לאחדים בידו כבראשונה ולא כן אם יתלוה לאחד מהם דבר מה מליכלוכי הטיט והעפר ושאר דברים אז אין זווגם עולה יפה להיות אחד כמאז. וכן כאן כשהנשמ' נתלכלך בתאות והרהורי הלב וגשמיות הגוף אז כפי גודל הליכלוך כן תתפרד משורשה שלא תוכל לקרב אליו (כמ"ש ברמב"ם הנ"ל) וזה שהזכיר לנו הקרא ואהבת את ה' אלהיך כלומר הוי זהיר שלא תסור מאהבת ואחדות ה' אלהיך כי אהב' גי' אחד ותראה תמיד שתהא נפשך צלולה וזכה ונקי' מכל ליכלוך כדי שתוכל לחזור לשרשך ולהדבק אליו בגודל דביקות הנקרא אהבה רבה עד שתהי' בבחי' שיהי' נקרא שמו עליך ה' אלהיך כמו אלהי ישראל והכל ע"י בחי' זו שיהי' אלהיך עמך בדביקו' ממש. ובזה הענין הוא ג"כ דרך הזה שאנכי ה' אלהיך הוא הנשמה והחיות של כל התורה והמצות כי עיקר התעסקות התורה ועשיות המצות הוא רק על אופן זה שיבא מהם הדביקו' הנפלא הלז עד אשר יבוטל כל כוחותיו וחושיו הגשמיים. ונפשו תהיה קשורה אל צור העולמים ב"ה מקום מחצבתה שורש אשר לוקחה משם והוא בחי' ה' אלהיך שה' אלהיו עמו בדביקו' ממש כנ"ל. וע"כ אמר אשר הוצאתיך מארץ מצרים מבית עבדים ר"ל שהוצאתיך מדרגא זו להיות עשייתך התורה והמצות בבחינת עבודת עבד בשכר שהוצאתיך מארץ מצרים רק בבחי' השלימה ואמתיות להיות ע"י התורה והמצות יקוים בך שובה ישראל עד ה' אלהיך שתשוב להתדבק בו בקשר אמיץ עד בחינת ה' אלהיך והוא השלימות האמיתי והאושר הנצחי שאין למעלה מזה. הנה התעסקות בתורה על אופן הזה אין אדם זוכה כי אם ע"י מעשים טובים שעושה תמיד בשלימות ואמתיו' לבבו ובזה מזכך ומטהר את לבו ומחשבתו הקדוש' תמיד בדיעות הטובים ושומר פיו ועיניו מלהסתכל ברע מתנהג עצמו בכל עסקיו על צד הטוב והשלימות אז בין יבין בתורה הקדוש' לאור באור החיים וליהנות מזיו אורו אור בהיר הוא בשחקים. ובזה נכון מאמר המדרש שהתחלנו בו. אם היה לך מעשים טובים אני נותן לך שכר ומה שכר תורה כלומר אם תרצה לזכות לכתרה של תורה על אופן היותר נכון בשלימות צריך אתה ליקדם לעשות מעשים טובים ורצוים לפני מי שאמר והיה העולם אז תתענג על ה' בהתורה הקדושה ויומתק לך מתיקת ה' בהתור' בתענוג גדול ובנעימת רב. וגמרא דידן שאמרה תלמוד גדול שהלימו' מביא לידי מעשה מיירי בפשטו' לימוד התורה ועשיות המצות ודאי שהתורה צריך ליקדם. דאי לא שלמד האיך יקיים כפי' התוס' כנ"ל:
 יח. ועם דברינו אלה אפשר לתת טעם עוד על מה שבת במרה נצטוו חוץ מן הטעם שכתבתי (בשורש הראשון ענף ב') כי הנה כבר כתבנו שלקבלת אור התורה צריך ליקדם עשיית מעשים טובים ואז נזכה לאורה:
יט. וזה שאמרו ישראל נעשה ונשמע כלומ' לא בלבד שנקבל פשטיות התורה לעשותה כולה להגות באמרותיה לקיים תרי"ג מצות התלויות בה. אף גם נעשה עוד מע"ט שעי"ז נזכה להיות נשמע בחדש חידושי אור התור' המתחדשין בכל עת בדרך נותן התורה שהוא בחי' האור ודרך החיים הגנוז בה ואף במלאכים נאמר כן עושה דברו שבתחילה עושין דברו בבחי' עשיית מעשה הטוב כדי שאח"כ יכלו לשמוע בקול דברו כלומר לשמוע ולהבין מה שבתוך הקול והפנימיות שבדברו. והנה ידוע מדברי רז"ל (מ"ר שמות פ' כ"ה) ששב' הוא שקולה כנגד כל מצות התורה כמאמרם שם א"ר אלעזר בר אבינא מצינו בתורה ובנביאים ובכתובים ששקולה שבת נגד כל המצות שבתורה מניין וכו' עד אמר להם הקב"ה לישראל אם תזכו לשמור שבת מעלה אני עליכם כאילו שמרתם כל המצות שבתורה וכו' ע"כ. וכן היא בזוה"ק יתרו (פ"ט ע"א) בגין כך שקיל שבתא לקבל אורייתא וכל דנטיר שבתא כאלו נטר אוריית' כולא כי הוא מצוה חשובה וגדלה מעלתה מאוד עד שהמקיימה על אמיתתה נחשב לו כאלו מקיים את כל התורה:
כ. ואני אמרתי טעם ע"ז כי הנה התור' ניתנה בכ"ז אותיות שהוא כ"ב אותיות הא"ב וה' אותיות מנצפ"ך ועל כל אות ואות שורה שם הויה ב"ה המהו' את כל ונמצא בין הכל כללות התורה הוא כ"ז פעמים שם הוי' וכיון ששבת היא בעצמה מספר כ"ז פעמי' הויה כמובא בדברינו כמה פעמים על כן תחשב עשייתה וקיומה כאילו מקיים את כל התורה וממילא ודאי כאשר ישמר אדם את השבת בשלימות אז יזכה לתורה להיות מתגלה לו אהבת אור התורה ונועם ה' מאור א"ס ב"ה הנעלם ומתלבש בהתורה כי הוא שקולה כנגד כל המעשים טובים שבתורה. ועל זה אמר הקב"ה להתורה שבת הוא בן זוגך כמ"ש בחיבורנו זה (בשורש הראשון ענף ג') כי ע"י מעשה הטוב של שמירת השבת יזכ' לדבק עצמו בתענוג אור ה' הנשפע בהתורה כדברי המדרש הנ"ל אם זכית למ"ט זכית לתורה. ומכש"כ השבת ששקול כנגד כל המ"ט ע"י ודאי בין יבין בתור' הקדוש' והוא בן זוג של התורה וע"כ כשרצה הקב"ה ליתן תורה לעמו ישראל ורצה שיהגו בה על צד השלימות עם אור התורה נתן להם מקודם מצות שבת במרה כדי לזכות בו שע"י יבינו האור החיים שבכל התור':
כא. וזה שאמר הקב"ה למשה ואתה דבר אל ב"י פי' שתדבר על לבם מעלת השבת לומר שאך את שבתותי תשמורו לבד די בזו המצוה שתזכו לדעת כי אני ה' מקדשכם שהוא לדעת ולהבין בתורה קדושת אור ה' המתגלה ללומדיה. ואמר והראיה והסמך לזה כי אות הי' ביני וביניכם שאף בתחילת קבלת התורה הי' הדבר הזה נתונה ביני וביניהם כדי להכין לבבם אלי להטעימ' בטעם מתיקות אור התורה המתיק' מדבש ונופת צופים לכן גם עתה די בזה שאך את שבתותי תשמורו תזכו בזה לדעת תמיד יותר ויותר כי אני ה' מקדשכם בעת התעסקותיכם בתורה כמו ע"י כל המ"ט יחד כי שקולה כנגד כולם. היוצא מכל דברינו הנאמרים שהתורה ותרי"ג מצות התלויות בה הכל המה בבחינת אוריאן תליתאי שהמה משולשים בג' בחינות א' גוף לימוד התורה בפשוטותיה ועשיות גופי המצות כמו הנחת התפילין על היד ולבישת הציצית וכדומה ב' אור התורה שהיא השגת הנועם ה' ומתיקות ותענוגי התורה למי שזוכה לטעום תענוג אור הזה שהוא אור אין סוף ברוך הוא הנעלם בתורתו וכנגדה במצות היא הזכירה בחיות הנשמה שבתוכם אשר אלהי עולם ה' וכל יכול וממשלתו בכל העולמות בחי' אנכי ולא יהיה לך שהוא הנשמה של כל המצות כאשר כתבנו למעלה השלישי הוא הדביקות הנפלא בה' בביטול המציאות ובהתפשטות הגשמיות הבא ע"י סודות ורזי התורה והמצות כנ"ל וכל זה הוא בכלל מצות התורה לבד ממצו' שבת ק':
כב. אכן גדלה מעלת השבת בזה שגוף המצות שבו הוא כדמיון הזכירה וחיות הנשמה שבכל המצות כידוע שהשבת הוא מורה על החידוש העולם שהקדוש ברוך הוא ברא את העולם וחדשו יש מאין ממש וחידש את עולמו בששת ימי המעשה ואחר כך פסק ונח ביום השביעי ואלו לא נח ופסק והיה מחדש ומהווה תמיד ולא היתה בריאה פוסקת אז היו סוברין שהעולם קדמון ולא סר ולא יסור אמנם מאחר שפסק לבראות חדשות רק הכל נוהג כפי מה שעשה בששת ימים וחוזר חלילה ומה שהיה הוא שיהיה וכל שבוע ושבוע הוא דוגמת שבוע שהיה ובאמת הקב"ה מחדש בכל יום תמיד אבל אינו אלא מעשה בראשית שהשגחתו אינה פוסקת מלהיו' מעשה בראשית חוזרין חלילה אבל הבריא' לא היה רק בששת ימים הראשונים ועל כן מבואר בענין שבת חידוש העולם כי ששת ימים עשה ה' את השמים ואת הארץ וביום השביעי שבת וינפש ואנחנו מעידין על זה בשביתתינו בשבת. ונמצא שהשביתה בשבת היא בעצמה הזכירה שבששת ימים ברא את כל העולמות וביום השביעי שבת. וע"ז אמר הקרא זכור את יום השבת לקדשו שענין הזכיר' שאצל מצוה אחרת נקרא פנימיו' אבל במצות השבת הוא בעצמו עצמותו של יום לכן זכריהו לקדשו תיכף בבחי' הנשמה שהוא הקדושה והאור ע"י חיות הנשמה הלז כי הוא גוף עצמותו של יום השבת ונמצא מבואר כי בשבת אין בו כי אם שתי בחי' מהשלשה שזכרו בשאר כל המצות:
כג. ולזה אמר הכתוב ואתה דבר אל ב"י אך את שבתותי תשמורו פי' ששמירת השבת הוא רק בשתי הבחי' וזה שבתותי מיעוט רבים שנים שני בחינת שבת שהוא הגוף והנשמ' שהוא הדרגא עליונה ולא יותר וזה לדעת כי אני ה' מקדשכם שתדעו מזה שאני המקדש אתכם בהשבתתו אף בחינת הגוף שבו הוא בבחינת קדושה שהיא הנשמה בשאר המצות ועל כרחך לא נשאר כי בחינת שבתותי שנים ולא יותר:

Chapter 2

ידבר איך שישראל עולין בעת תפלת העמידה בשבת למקום הנקרא בית המלך ומקבלין משם שלימת האור נשמות קדושו' בהילו נרו על ראשם וקצת ביאור בענין סיפור יציאת מצרים והעשיו' שאנו עושין בלילי פסחים ובו כ"ד עלים:
א. והנה ככל אשר בארנו בזה בפשטות הדברים כן גם הוא ע"ד האמתי כי בשחרית שבת בעת אמירת יוצר נפתחין היכלי דרחימותא היכלות עולם הבריא' מדת הבינ' והיכלי ז"א נכללו בהיכלו' הבינה וע"כ אומרין שבחים הכל יודוך ואל אדון ולאל אשר שבת כי המה רומזין להיכלו' ההם מה שאין כן בחול שאין נפתחין היכלות אלו אין אומרין השבחים האלו ובחול אומרין הא"ב בשבח אל ברוך גדול דעה ועושין מכל אות תיבה אחת ובשב' אומרין במקום זה השבח אל אדון המסודר ע"פ א"ב ועושין מכל אות שיטה אחת בחינת אתוון רברבין הרומזי' למדת הבינה והכל היא הכנה לתפלת העמידה שאז הוא העליה השלימה שעולה ז"א שהוא ישראל למקום הבינ' ונכלל במדה זו הכל כידוע מכוונת האר"י וידוע שמדה זו הוא דרגת הנשמ' וכיון שישראל עולין למדה הזו מקבלים תיכף בחינת הנשמ' ע"כ אתה תראה שמכוון לדברינו הנאמרים למעלה שגוף השבת הוא בחינת הנשמה ודברים אחדי' הן ודי למבין והנה הבינה היא כוללת את שם י"ה ברמז כל הנשמה תהלל יה ועל זה אנו אומרין בשחרית שבת שיר המעלות וגו' שמחתי באומרים לי בית ה' נלך כי ידוע שמד' הבינה נקראת בית כי הוא בית למלך מלכו של עולם כמבואר (בזוה"ק לך לך צ"ד ע"ב) ע"פ אשרי תבחר ותקרב ישכון חצריך נשבעה בטוב ביתך וז"ל בקדמיתא חצריך לבתר ביתך ולבתר היכלך דא פנימאה מן דא ודא לעילא מן דא כו' עד נשבעה בטוב ביתך לבתר כד"א בחכמ' יבנה בית החכמה יבנה בית לא כתיב דאי כתיב הכי הוי משמע דחכמה בית אקרי אלא כתיב בחכמה יבנה בית היינו דכתיב ונהר יוצא מעדן להשקות את הגן והוא מדה זו בחינת עדן העליון כנודע והוא לנו שמחה גדולה לאין קץ שזכינו לגשת אל הקודש פנימה והביאנו המלך חדריו בית היכלו הטהור ומרומם ומנושא בלתי שיעור וערך והנה דרך המשבח את המלך על דבר מה שעשה המלך עמו בטובה להזכיר תחילה מהותו שהיה מקודם קודם הגיעו אל טובתו בכדי שיהי' ניכר יתרון האור והטובה שעשה עמו המלך:
ב. ובדרך שאמרתי על ענין סיפור יציאת מצרים ועשיות שאנו עושין בלילי פסחים. והכל ע"ד שני הפכים כי הסוכות והטיבולים מורים על חירות הגדול והמרור והחרוסת מורה על גודל השיעבוד וכן בסיפו' מספר תחילה גודל השיעבוד שהוא עבדים היינו ואלו לא הוציא הרי אנו ובנינו משועבדי' היינו ולכאורה למה לו להזכיר השיעבוד בלילה הזו והי' די לו לספר ולעשות מעשים שיורו על הגאולה והחירות להורות שהוציאנו ממצרים ולמה לו להראות ענין השיעבוד גם ענין שאלת הבן מה נשתנה הלילה הזה. ולכאורה לפי דקדוק הלשון הי' לו לומר למה נשתנה ששואל הטעם למה נשתנה מכל הלילות ותיבות מה נשתנה אין לו פי' אמנם הנה ידוע כי גודל קושי השיעבוד והחשך הקשה שהי' במצרים לגופות ישראל שנשתעבדו בחומר ובלבנים בכל עבודתם אשר עבדו בהן בפרך. הכל היה עבור התגברות כוחות הטומאה והקליפ' הקשה ערות מצרים על שורש נשמתן של ישראל. וישראל היו נכנסין אז במ"ט שערי טומאה והתגבר כח הקליפה הנגדיות על בחי' הקדושה ולא היו מניחים להתפשט האור הדעת להאיר בששת ימי הבנין. ולכן הי' נקרא גלות פרעה בחי' ערף המכוון נגד הדעת הקדושה והיה יונק ממדה זו ולא הניח להתפשט האור למטה כידוע מדברי האר"י ז"ל. וכאשר היה בשורש נשמתן כן נעשה למטה פרעה הרשע נשתעבד בגופות ישראל ולא הניחן בכל ששת ימי המעשה מלעבוד עמם הכל ע"י ערפו הקשה. והמעיין שם יראה שלטעם זה נעשה הגאולה בחצי הלילה במהירות רב ובפתע פתאום וכאשר הי' הצווי באכילת הפסח ככה תאכלו אותו מתניכם חגורים ומקלכם בידכם ואכלתם אותו בחפזון וגו'. משא"כ בגאולה לעתיד כתיב כי לא בחפזון תצאו ובמנוסה לא תלכון כלו כלומ' לא כגאולת מצרים שהי' בחפזון רב ובמהירו' גדול והוצרך הקב"ה לעבור במצרים בכבודו ובעצמו כי כל כך הגדיל החושך שם והקליפה הקשה שלא הי' כח בשום מלאך או שרף להגביר עצמו על הקליפה ההיא ולכן הוצרך בכבודו ובעצמו להאיר באורו הרב והנור' פתאום על שורש נשמת ישראל כדי להוציא את הנשמו' ההם מתחת יד הטומאה החזקה ונעשה בהשתנות גדול מכל העתים והזמנים כי בכל הישועות שנעשה לישראל הכל צריך להיות ע"י החזרת ישראל בתשובה שלימה לפני המקום ויפנו לבבם אליו בכל עוז ותעצומת ועי"כ מתרבה אור הקדושה על כח הקליפה וזאת במעט מעט בהדרגה אחר הדרגה עד אשר תתגבר כח הקדושה לגמרי עליו ותוכנע הקליפה תחת הקדושה. ועי"כ נעשה ישוע' לישראל מיד מבקשי נפשיהם בישועת ה' עליהם. ולהיפוך מזה היה הגאולה במצרים כי ישראל לא היו ראוין אז ליגאל כמאמר רז"ל (ילקוט רמז רל"ד) שהי' השטן מקטרג על הים הללו עובדין ע"ז והללו וכו' ועוד שהאיר האורה פתאום באור גדול שלא כסדר הדרגות ממטה למעלה והכל הי' כי אלו נתעכבו שם ישראל אף רגע כמימרא לא היו יכולין ח"ו לצאת משם לעולם כי היו נכנסין בשער הנון של הטומאה ולא היתה תקומה למפלת שונאי ישראל. והקב"ה ברוב חסדיו ורוב האהב' שאוהב לישראל ולמען הקים את דברו הטוב אשר נשבע לאבותינו. האיר אור גדול בפתע פתאום ובמהירות גדול על שורש נשמת ישראל להוציאם מתחת יד הקליפ' הקשה. וממילא יצאו גם גופות ישראל מתחת יד פרעה:
ג. וזה רמז בקרא יתרון אור מן החושך. כלומר לכן היה במצרים יתרון אור גדול כזה לפי שהי' צריך להוציאם מן החושך הגדול וישראל לא היו ראוים לזה וע"כ הי' צריך ליתרון אור כדי שיצאו מן החושך. וע"כ תיכף אחר יום הראשון של פסח אחר שהוציאם ממצרים טומאת ערות הארץ ולא הי' ירא עוד שלא ישקעו עוד בטומאה. צוה להם שיספרו להם שבעה שבועות שלימות כדי שאח"כ יזכו לקבלת התורה. וידוע מדברי הזוה"ק שספירות השבעה שבועות היה על כי כטומאת הנדה היו דרכם לפניו ולא היה ראוים לקבלת התורה. וע"כ צוה להם לספור ז' שבועות דוגמת שבעה נקיים שצריכה האשה לספור כדי שתטהר מטומאתה. והם היו סופרין שבעה שבועות מספר מ"ט ימים כדי שיוציאו עצמם מהמ"ט שערי טומאה אשר היו נשקעין בתוכם במצרים ולהכניס עצמם במ"ט שערי קדוש' כי ספירה הוא לשון הארה וזיכוך. וגם עתה מה שאנו מצווין לספור ספירת העומר לאו בספיר' באמיר' בפה בלבד תלי' מילתא והעיקר הוא בלב לספר ולזכך ולטהר את לבבו מכל מיני טומאות והרע והס"א השולט בו ע"י התאו' החזקו' והרהורי הלב. והוא כעין ההכנה שכתבנו (בשורש הראשון ענף ג') ע"ש שכאשר יכין עצמו בנקיות וטהרת הלב ע"י שבירת התאוה וכחות היצה"ר אז לפי ערך הכנתו כן תתרבה בו אור הקדושה ושכינת ה' יוכל לשכון בקרבו. אבל אם לא ינקה את גופו מקודם משורש תאות הרעים שבו לא תוכל השכינה לשכון בתוכו כאשר הארכנו שם ולכן קודם בא חג הקדוש חג השבועות המעותד לקבלת התורה ובכל שנה חוזר למציאת הראשון כידוע ממאמר הקרא והימים האלה נזכרים ונעשים צריך אדם מישראל לספור שבע שבועות תמימות והוא לנקות ולזכך ולטה' ולספר את גופו בהאר' נפלא לצאת מכל שורש הרע והקליפ' בחי' מ"ט שערי טומאה ועי"ז גם שורש חלק נשמתו יבורר ויצא מבחי' הקליפות השולטין עליו ויהי בהגיע דבר המלך ודתו ביום החמשים לספירה שאז התגלות אור גדול רב ויקר מבחי' החמשים שהוא החירות והיובל הגדול יאיר האורה על שורש חלק נשמתו שיצא מת"י רשות הס"א ומשם יאיר על נשמתו למטה שבתוך גופו כי גם גופו נקי ומזוכך לקבלת קדושת ה' והכל נמשך מבחי' הראשונים בצאת ישראל ממצרים והיו נפשותם משוקעים בין הקליפות מ"ט שערי טומאה לכן הוצרכו לספור מ"ט ימי' לזכך עצמם ממדותיהם ותאותיהם הרעים וכפי אשר אדם מזכך ומברר עצמו ממיני הרעות כן גם שורש נשמתו של מעלה מתבררת ויוצאת מבחי' הקליפות ומעט מעט במ"ט ימים הוציאו עצמם ממ"ט שערים וכן נתברר דוגמתם למעלה מעט מעט עד שנעשו נכונים לכללות קבלת התור' ביום החמשים וכל זה היה ממחרת הפסח אבל בליל ויום הראשון של פסח האיר האורה פתאום אל תוך הקליפות וכהו עיניהם מראות באור הגדול ההוא ויצאו כל הנשמות מהם בפעם אחד וגם ישראל יצאו ממצרים עי"ז. ולכן ביום הראשון של פסח גומרין את ההלל ולא בשאר הימים כי ביום הראשון היתה הישוע' בתכלית השלימות והגדלות כמו אח"כ ביום הנ' לספירה ולכן בשניהם גומרין את ההלל ואח"כ חזר הדבר לכמות שהיה והוצרכו לזכך עצמם לקבלת התור' כנ"ל:
ד. וזה רמז בעל המסדר הגדה בהסי' של סדר פסח קדש ורחץ פי' שזהו מעלת לילה זו הראשונ' של חג הפסח כי בכל קבלת הקדוש' צריך מקודם לרחוץ ולטהר את לבו מכל וכל כדי שיוכל לקבל הקדושה וע"כ חייב אדם לטהר עצמו ברגל פי' קודם הרגל כדי שיוכל לקבל אל תוכו קדוש' אור ה' המאיר בכל רגל ורגל לפי ערכו ולא כן היה ברגל חג המצות שהקדושה היה מוכרח להאיר פתאום אל תוך הרע וכל הרע היה נדחה ונתבטל ממראות אור הגדול ואח"כ הי' הצווי לרחוץ ולטהר להכין עצמו לקבלת התורה וזה קדש ורחץ שתחילה האיר אור הקדוש' וקידש את ישראל בקדושתו ואח"כ ורחץ שצוום לרחוץ ולטהר עצמם כנ"ל:
אשר על כן אנחנו עם בני ישראל אשר רצונינו לגלות ולספר תוקף הנס אשר עשה עמנו שמו יתברך והוציאנו ממצרים מאפלה לאור גדול אנו מכוונין לעשות ולספר אף בחי' החושך הגדול ושיעבוד הקשה שהי' לנו במצרים כדי להסיר יתרון אור מהחשך אשר לפי ערך החושך הי' צריך להיות יתרון אור גדול מאוד וע"כ אנו עושין בלילה הזה שני הפכים בנושא א' כידוע אשר הארבע כוסות מורין על ד' לשונות של גאולה והוא נגד ד' מוחי אמא מדת הבינה ואכילת המצה מורה על מוחי אבא מדת החכמה ואכילת המרור מורה על גודל מרירות השיעבוד ומרור גי' מות שהי' להם אז מר ממות והחרוסת מורים זכר לטיט גם כן על קושי השיעבוד שנשתעבדו בחומר ולבני' ושני הטיבולים שאנו עושין רומזים על חוזק גודל תוקף האור שמאיר בלילה הזו ומגיע אף לעולם העשי' לפעול פעולת היחודים והזיווגים גם שם. משא"כ בכל לילות השנה אפי' לילי שבתות ויו"ט אין בחי' זו כי אם בליל פסח לבד ואתה תחזה שהטיבול הוא ע"י המרור והחרוסת שהמה מורים על תוקף החושך והשיעבוד ובהטיבול מורה על גודל היחוד הכל להורות שהאיר האור אל תוך החושך שבעולם העשי' כדי להוציא את בני ישראל הכל כמ"ש בכוונת האר"י ז"ל בכוונתן והבן החכם המבין בעשייתן על מה כל אחד ואחד רומז בשורשו שואל את אביו מה נשתנה ולא אמר למה נשתנה הלילה הזה כי בדרך הפשטות ידוע לו ניסים שנעשו לאבותינו ולנו בהוציאנו ממצרים בלילה הזה אך שואל את אביו לפרש לו מה ענין השתנות הלז ומתמה על המראה הגדול הזה מה שאנו עושין שני הפכים ואומר לו ראה מה גודל השתנות הלילה הזה שהלילה הזה כולו מצה וכן אנו מטבילין ב' פעמי' לרמז על גודל הבהקת האור הגדול מוחין הגדולי' ממקום הקודש עד שעי"ז נעשה הזיווג אף בעולם העשי' ב' פעמים ואח"כ אנו אוכלין מרור שמור' על גודל המרירות מר ממות קושי' השיעבוד שהיה לנו במצרים ועם שאנו צריכין להזכיר יציאת מצרים בלילות אבל לא שיעבוד מצרים מה שמררו את חיינו וע"ז משיב לו האב עבדים היינו לפרעה במצרים פי' שהעבדות לא הי' בדרך הפשוט כ"א לפרעה שהיה יונק ממקום העורף הנ"ל והי' מעכב את האור לירד למטה והי' בדמיון דבר הנדחף ונתחב במיצר הגרון שכל הגוף נחלק עי"ז וזה לפרע' במצרים בחי' מיצר הגרון וע"כ ולגדל החושך הלז הוצרך להיות ההוצאה בבחי' הוי' אלהינו שהוא מורה על יחוד העליון בחי' י"ה מקום הבינ' ומשם בא הגדלות האור העליון ויחזק האור הזה על החושך ביד חזקה ובזרוע נטויה כדי להוציאנו משם ומה שהוצרך שם ליד החזקה ולרבות מופתי גבורתו שם לא מפני תוקף מצרים שלמטה מה שהי' המדינ' קשה ואין עבד יכול לברוח כי הן לא קצרה ידו מלהושיע ובדבר ה' הכל נעש' אך מפני גודל המרירות ותוקף הדינים שנכנסו במ"ט שערי טומאה ובאנו עד בחי' מרור גי' מות וכדי להוציאנו מתוך מרירת הזה היה צריך שיהיה הלילה הזה כיום יאיר כיום של שבת לעת תפלת שחרית בגודל אור כדי להסיר המות הרע הזה מעלינו:
ה. ועל זה רמזו רז"ל (מ"ר שמות פ' ט"ו) א"ר שמעון גדולה חיבתן של ישראל שנגלה הקב"ה במקום ע"ז במקום טנופ' ובמקום טומאה בשביל לגאלן משל לכהן שנפל' תרומתו בבית הקברות וכו' והוא לרמז כי באו ישראל עד בחי' מר כמות הוצרך להוציאם משם. ולזה הכוונה כתב האר"י ז"ל שיצ"מ הוא דוגמת בריאות העולם:
ו. כי כן היה בעת הבריאה שהארץ היתה תהו ובוהו וחושך על פני תהום ולגודל החשכ' הלז נמשך משורש הדין החזק. ע"כ ויאמר אלהים יהי אור שהוצרך להאי' פתאום באור שברא הקב"ה ביום הראשון שהיה אדם צופה ומביט בו מסוף העולם ועד סופו כדי להאיר אל תוך החושך הלזה ואח"כ חזר וגנזו לצדיקים שיהיה אדם עובד את ה' ולבקש זה האור ע"י עבודתו ואז ישיג את האור וכמו זה ממש היה במצרים שהאיר אור הגדול פתאום על נפשות ישראל ואח"כ נעשה כבראשונה וצוה להם לספו' שבעה שבועו' ולזכך עצמם כדי שיוכלו לקבל זה האור על נכון ביום החמשים. וידוע אשר יצ"מ היה בכח מדת הבינה כנ"ל שהוא יובל הגדול הרומזת לחמשים וע"כ נזכ' נ"פ בתורה יצ"מ להודיע בכח מ"י יצאו. וע"כ כדי לחזור להשיג זאת השלימות אחרי אשר עבר ביום הראשון הוצרכו להמתין נ' יום כדי שיקבלו קדושת זאת המד' על נכון וע"י עובדת' ומעשיהם כנ"ל:
ז. ועל זה כתוב בכ"מ אשר הוצאתיך מארץ מצרים ולכאורה היה לומר שהוצאתיך ממצרים. כי הוצאתם היה מהמדינה לא מהארץ ורמז לזה לומר ראה מאיזה מקום הוצאתיך מעומקא דבורא ארץ מצרים וארץ רומז לארץ הנזכר במעשה בראשית שהיה תוהו ובהו וחשך כמו כן הי' היציאה ממצרים וזה שאמרו המצריים ועלה מן הארץ הנה פיהם הכשילם וניבאו ולא ידעו מה לומר שאף אם יהי' בבחי' הארץ ג"כ יעלו והכל על ידי הופע' אור החירות והיובל ובז' נכון מאמר חז"ל (מ"ר שמות ג׳:י׳) ע"פ ועתה לכה ואשלחך אל פרעה אמר ר' אליעזר לכה ודאי הה"א שבסוף התיבה לומר אם אין אתה גואלם אין אחר גואלם כי ידוע מעלת משה רבינו ע"ה שעלה עד הדרגא הזו כמאמר חז"ל (ר"ה כ"א ע"ב) נו"ן שערי בינה נבראו בעולם וכולן ניתנו למשה וכו' וזה ענין מה שאמר בעל המסד' הגדה לא ע"י מלאך ולא ע"י שרף אלא הקב"ה בכבודו ובעצמו רומז על התגלות אור גדול הזה וזה אני הוא ולא אחר אני הוא לשון נסתר רומז על מדה הזו שהוא עולם הנסתר וע"כ האב אומר לו ויוציאנו ה' אלהינו משם ה' אלהינו מורה על יחוד העליון שם י"ה אור הבינה שרומז ע"ז ברמז כל הנשמה תהלל יה כנזכר למעלה ולגודל הארת אור הלז נתחז' האור הזה על החושך שהיינו שם בו להוציאנו משם וזה ביד חזקה ובזרוע נטויה כי הוצרך שם לבוא ביד חזקה גדולה להעלותינו מארץ הלז:
ח. ואומר לו הנה לא תקשי לך על מה הוצרך לבוא שם ביד חזקה והלא כל הגוים כאין נגדו כאפס ותהו נחשבו לו כי אלו לא הוציא הקב"ה את אבותינו ממצרים הרי אנו ובנינו ובני בנינו משועבדים היינו כו' כלומר המניעה היתה מאתנו שכ"כ נכנסנו בטומאת זוהמת וקליפת מצרים עד שאלו לא הוציאנו משם באותו רגע כמימר' היינו נשארי' ח"ו תחת יד קליפ' הקש' שער הנו"ן של הטומא' שלא לצאת משם לעולם וע"כ הוצרך הקב"ה לבוא בכבודו ובעצמו לגאלינו וזה לא הוציא הקב"ה. הקב"ה דייקא הוא בכבודו ובעצמו את אבותינו אלו ממצרים כלומר אם לא גאל את אבותינו באותו רגע שוב לא היתה תקומה למפלתן ח"ו ואף הדור האחרון מבנים אשר ילדו להם שמה לא יכלו לצאת משם וע"כ הוצרך לבוא עליהם ביד חזקה גדולה לשבר כח הקליפ' הקשה להאיר בעצמו אור גדול אל תוך הקליפה להיות אש מלפניו תלך ותלהט סביב צריו וראת' ותחל הארץ חושך של הארץ כנ"ל והאלילים כליל יחלוף והוציאנו משם ביד חזקה: וע"כ לא תקשי לך על שינוי מעשינו שאנו עושין בלילה הזה כי בתחילה אנו מראין בהכוסות ובאכילת המצה ובהטיבול גודל הבהק' אור הנסתר אור החירות היובל הגדול שהוצרך להיות בעת צאת ישראל ממצרים עד שחזקה אור הזה על החושך של ארץ מצרים וגאל את אבותינו משם ולמען לא תקשי על מה הוצרך להיות שם יתרון אור הגדול הלז וביד חזקה ואין מעצור לה' להושיע ברב או במעט וכשהיו במחנה אשור מאה ושמונים וחמשה אלף ראשי גייסו' כולן מלכים קשורי' כתרי' בראשיהם וקטן שבכול' הי' שר על שני אלפי' כמאמר חז"ל (מוב' ברש"י שם) שלח מלאכו אליהם בשעה אחת וישכימו בבוקר והנה כולם פגרים מתי' הם וגייסות כדברי הכתוב (ישעיהו ל״ז:ל״ו) ויצא מלאך ה' ויכה במחנה אשור וכו' עד והנה כולם פגרים מתים ועל מה הוצרך כאן להתגלו' אור גדול הלז ולבא בכבודו ובעצמו אליהם. וע"כ אנו אוכלין מרור להורו' שהגיע השיעבוד לבחי' וימררו את חייה' כלומר שעיק' המרירות הי' לחייה' של ישראל שהוא נפשם ורוחם ונשמת' והמה באו עד מות מספ' מרור בחי' קליפ' הקשה הנקרא מת מנא תבירא ומטבילין אותו בחרוס' זכר לטיט בחי' חמר הכתוב בתורה בחומר ובלבנים להורו' שהגיע החומריות לכל רמ"ח אברי הנשמה אותיות חמר. וע"כ הוצרך להיות יתרון אור גדול להאי' אל תוך הקליפה הקשה כדי להוציאם מן החושך הלז ועל זה מורה הטבול כי טבול עם ד' אותיות והכולל מספ' שם ב"ן שהוא בעולם העשי' מדור הקליפות להור' שעד כאן הי' צריך להגיע האור הלז וכן הי' ע"י הארת אור הנפל' הלז הי' גם בעולם העשי' בחי' היחוד והזיווג משא"כ בכל הלילות כנ"ל בשם הכוונת:
ט. והגם שעל זה תגדל שבח הבורא ב"ה שהוציאנו מתוך החושך והרע הזה עמקי הקליפות מבירא עמיקתא לאיגרא רמא והכל ברוב חסדיו ורחמיו הגדולים לא בזכותינו וע"כ אנו עושין זכר לשני הדברים הגאול' והצר' כדי להיות ניכר יתרון אור מן החשך כמבואר:
י. ועוד ירצה באומר הרי אנו ובנינו ובני בנינו משועבדי' היינו וכו'. ע"ד שאמרתי טעם למה שקבעו שירת הים לומר אותה בכל יום בתפילת שחרית והוא כי הנה כתיב ויושע ה' ביום ההוא את ישראל וגו'. וידוע שכ"מ שכתוב במקרא עד היום הזה הוא עד כל ימי עולם ובכל עת שקוראין הפסוק עד היום הזה הוא עד אותו היום ולא עד זמן הראשון שנכתב בו עד היום ומהראוי לומר גם כאן כן שבכל יום הקריאה יהי' קאי על היום ההו' לומר שבאותו היום היתה הישוע' ולכאורה אין שייך זה כאן כי פעם אחד נקרע הים לפנינו ולא בכל יום:
יא. והענין הוא כעין מה שכתבנו (בשורש הרביעי ענף ב') בענין תפלת אברהם על אנשי סדום שאמר אולי ימצאון שם ארבעים וחמשה וגו' כלומ' אולי בדרך מציאה ראיה שתראה שעתיד לעמוד מהם צדיקים כ"כ ובזכותם ינצלו המה ואם לא תעשה כך אז והיה כצדיק כרשע ע"ש והאמת הוא כן כי הנה הכל גלוי וידוע לפניו ית' מביט לסוף דבר בקדמותו וצופה ומביט עד סוף כל הדורות ואין מוקדם ומאוח' לפניו ית' וזה חסדו וטובו עמנו ועם כל בריותיו שדן את האדם לזכות ומזכי' לו כל צדקותיו שעשה ושיעשה עוד הוא וזרעו וזרע זרעו עד עולם ואם ימצא לו בכל הדורות שיעמדו מאתו אשר יהי' עובד את ה' בשלימות ינצל הוא בזכות זה כמאמר חז"ל (מ"ר ויקרא פ' ל') ר' ברכיה ור' לוי בשם ר' שמואל בר נחמן אמר אברהם לא ניצול מכבשן האש אלא בזכות יעקב משל לאחד וכו' עד כך אברהם יצא דינו מלפני נמרוד לישרף וצפה הקב"ה שיעקב עתיד לצאת ממנו אמר כדאי להנצל בזכות יעקב הה"ד כה אמר ה' אל בית יעקב אשר פדה את אברהם ואך לחובה אין דנין את האדם אלא לפי שעתו כמאמר רז"ל ע"פ באשר היא שם עכשיו צדיק הוא וכו' והובא בדברינו שם ומכש"כ בכללות ישראל שכשרצה הקב"ה לעשות עמהם להעבירם בתוך הים בחרב' כדי לקבלם להיות לו לעם ודאי שהי' מצטרף זכותם וזכות כל הדורות שיעמדו מהם וראה כל העבדות ותורה ומצות שיקוים מאת עם ב"י בכל יום ויום שיהי' מאז ועד עולם גם דברי השיר' מה שיאמרו ב"י בכל יום להודות לשמו על מה שגז' את הים סוף לגזרים וקמו כמו נד נוזלים וזכות כולם עמדה להם להושיעם אז בעת ההיא וע"כ אנו אומרין בכל יום ויושע ה' ביום ההוא וקאי ע"כ יום ויום שגם זכות היום הזה היה אז לפניו מה שיקיים ע"י התורה והמצות ולומר שירת הים לפניו להללו ולשבחו ולספר הודו וגם ע"י היתה הישועה וע"כ ויושע ה' ביום ההוא עם יום הזה ממש היתה הישועה ואומרין השיר' כי כל זה הי' לפניו בעת ההוא מה שעתידין אנו לומר השיר' בכל יום ולכוונה זו סידר כאן בעל ההגד' ואילו לא הוציא הקב"ה את אבותינו ממצרים א"כ הי' מוכח שאף בהצטרפות זכות כל העומדים מאת' עד סוף כל הדורו' עם זכותם לא הי' כדאי להוציא' ממצרים וכש"כ זכות עצמינו לבד בלא הצטרפות זכותם ובודאי הרי אנו ובנינו וכו' משועבדים היינו לפרעה במצרים ואמר ואפי' כולנו חכמים כולנו נבונים כולנו יודעים את התור' כלומר שזכינו לבא לבחי' החכמה והמדע ומבינ' אנו בגודל אור המאי' עת' בליל הפסח ולכאור' היינו מחוייבים לספר הכל בשבח גודל אור המאי' הזה ולעשו' כל העשיות בלילה זה רק לרמז על אור הגדול הלז כדמיון שאנו עושין הכוסות והמצו' והטיבול אעפ"כ מצוה עלינו לספר גם ביציאת מצרים מצר ים מה שהי' בחי' ים הרומז על זו"נ בדוחק מצר הגרון כמ"ש בכונת וגם על זה ראוי להיות עינינו פקוח' לספר בגודל המצר הלז ולעשות דברים הרומזים על גודל המרירות והחושך ושהוציאנו משם כדי לידע על שהי' נצרך ליתרון אור הגדול הלז ועוד שיגדל שבח הבורא בזה כשנספ' גודל הצרה והצוקה שהיינו משוקעי' בתוכו וזה שמרמז על שני הטעמים אלו א' שמצוה עלינו לספר ביצ"מ לידע על מה שהיה צריך ליתרון אור כנ"ל ועוד שכל המרבה לספר ביצ"מ את גודל החושך שהוציאנו ממנו ה"ז משובח זה רומז על הקב"ה ע"ד זה אלי ואנוהו וכדרך הכתוב ואמר ביום ההוא הנה אלהינו זה ה' וע"כ ה"ז משובח שהקב"ה משובח יותר לפי רבוי הסיפור של יצ"מ שכל מה שהחושך גדל' שם לו נאה לשבח יותר אשר גאלנו וגאל את אבותינו משם מאפילה לאור גדול ולבחי' זו אנו אוכלין המרור להראות אשר הפליא חסדו עמנו לתת עלינו אורו הגדול להמתיק את המר כמות הקשה שהיה עלינו ובזה נתרבה שבח וגדולה להבורא ית' ומתורץ קושיות הבן השואל על נכון:
יב. ולזה הביא מעשה ברבי אליעזר ורבי יהושע וכו' והיו מספרין ביציאת מצרים כל אותו הלילה עד שבא תלמידיהם ואמרו להם רבותינו הגיע זמן קריאת שמע של שחרית פי' שכ"כ הבינו והמשיכו עליה' את גודל האור הגנוז הנפלא שמאיר בליל הפסח עד שאפי' תלמידיה' הרגישו במוחין של אור הגדול הלז ואמרו רבותינו שהגיע עתה בליל זו זמן קריאת שמע של שחרית כי הבהקת זה האור אינו רק בשחרית שבת כאשר בארנו למעלה ותמהו עצמן על מה שנשתנה הליל' הזו מכל הלילות והאור מאיר בה כמו בזמן שחרית שבת שהוא מדת הבינה מקום החירות והיובל הגדול ורמזו בדבריה' שכוונה על זו הבחי' בלשונם כי שמ"ע של שחרי"ת עם האותיות היא מספר השו"ה עם תפל"ת יו"ם שב"ת חושבנא דדין כחושבנא דדין כי התגלות עיקרית זאת המדה אינו מתגל' כי אם לעת תפלת העמידה של שחרית שבת ואף שהזכירו בדבריהם זמן ק"ש הוא לפי שבעת הק"ש נפתחין ההיכלין דרחימותא ממדה זו כאשר הבאנו לעיל ואך עיקר הדרגא אינו מתגלה כי אם בעת תפלת העמיד' וע"כ רמזו בלשונ' למספר תפלת יום שבת ואם זה הי' בתלמידיהם מכש"כ הם בעצמם שודאי הבינו והשכילו בהופעת האור גדול הלז אעפ"כ היו מספרים ביציאת מצרים פי' ביציא' של מצרי' כנ"ל ועוד כל אותו הלילה שספרו בכל העשוי באותו הלילה אף אכילה המרור והחרוסת בהכל ספרו ונתנו זמירות שירות ותשבחות וברכות והודאות למלך אל חי וקיים מכל הבחינ' שעשו בלילה הזה והכל להורות על הצטרכות האורה הלז ושיעלה קילוסו של הקב"ה מזה במה שהוציאם מאפילה לאור גדול מבירא עמיקתא לאגרא רמא הכל כנאמר בדברינו:
יג. וזה רמז הגיענו הלילה הזה לאכול בו מצה ומרור כלומר מה מעלות גדולות הלילה הזה לאכול בו מצה ומרור שני הפכים ואך להורות כי הגיע האור הגדול עד המרור בחינת מות אף שם האיר האור בלילה הזה ומשניהם יעלה שבחו של הקב"ה לשבח אותו בבחי' המרור כמו בבחינת המצה. וכן עשה הילל בזמן שבית המקדש הי' קיים היה כורך פסח מצה ומרור ואוכל ביחד הכל לרמז על הגדלות אף במדריגות התחתונות ואשר משניהם יתגדל שמו של מלך מלכי המלכים הקב"ה בעולמו שברא:
יד. וגם רמז הגיענו הלילה הזה כי ידוע מדברי הזוהר שלילה בה"א מורה על בחי' כשהיא מקבל' השפע' מדכר כי ליל בלא ה"א הוא מבחי' נוקבא לבד וזה הגיענו הלילה הזה שזאת הלילה מאיר בה מאור הקדושה אשר הוא מבחי' היום שהוא דכר ונעש' לילה הזה לילה בה"א וזה לשון זכר לרמז שהוא מקבלה עתה מבחי' אור המאיר ביום וזה שאמר ראב"ע הרי אני כבן שבעים שנה ולא זכיתי שתאמר יציאת מצרים בלילות עד שדרשה בן זומא כי אמרו שאין אנו משיגים האור בלילות מבחינת אור דכורא הנקרא יום ודרשה בן זומא למען תזכור את יום צאתך וגו' כל ימי חייך וכל לרבות הלילות שאף בלילות מאיר אור הדכורא מבחינת היום וחכמים אומרין פי' שחכמים מוסיפין בדבריהם לומר שאף לעתיד לא יבוטל האור המאיר בלילה הזה נגד אור הגדול שיהי' אז וזה להביא לימות המשיח שגם אז יאיר אור הזה מצד מעלת גדולתו ומאחר שאור זה גדול כ"כ ע"כ ליל' כיום יאיר להשיג בה השגת הקדושה של יום ע"נ למען תזכור את יום צאתך מארץ מצרים כי כיום יחשב:
טו. ועם דרך זה יובן מקרא כתוב במגילת אסתר. על כן קראו לימים האלה פורים על שם הפור ומלשונו משמע דבא לתרץ איזה קושי' מה שהיה קשה על קריאת השם פורים ואמר כי ע"כ נקרא שמו פורים ומה היה קשה לכאורה על שמו. אמנם הנה כ' האר"י זלה"ה על ענין פור שהפיל המן הרשע וזה תמצית לשונו וא"ו הוא הז"א ופר רמז על בחינת הגבורת הנמשכין מפ"ר דינים הידועים והוא ברשעו גרם שיסבבו הגבורת האלו את הז"א ונעשה פור ולכך חשב לתלות את מרדכי וכו' עד ואותיו' מ"י שבבינה השתתפו לז"א להפך קללה לברכה ונעשה פורים ע"כ וזה שהי' קש' על קריאת שם הפורים. כי מאחר שכבר נמתקו דיני ז"א ע"י ההשתתפו' עם מ"י שבבינ' ויצא הוא"ו מביניהם למה יקר' עוד בלשון שהיינו בו בצר' אחר שהית' לה' הישוע' ופור המן נהפך לפורינו על מה נזכר שם הפור שהי' רוצה המן הרשע להרע לנו. ואך הטעם היא כאשר כתבנו שבעת הישועה אנו צריכים להזכיר גודל החושך וצרה וצוקה שהיינו בו ומכל זה גאלנו הקב"ה ויגדל שבחו בזה כנאמר. וזה שאמר ע"כ קראו לימים האלה פורים ע"ש הפור ע"כ על כל דברי האגרת הזאת וגו' ואשר קימו וקבלו היהודים עליהם להיות עושין את שני ימים האלו וגומר כלומר כיון שאנו רוצים להזכיר בכל שנה דברי האגרת הזאת ולשבחו ולפארו על כל הנסים והנפלאות שעשה לנו. אנו צריכים להזכיר גם הצרה שהיינו בו וע"כ קראו פורים להזכיר גם הפור שהפיל המן וכ"כ היינו בצרה ואעפ"כ פור המן נהפך לפורינו והכל בחסדי אל וברוב גדלו:
טז. ומכל זה שבארנו לך עד הנה תראה ותבין גודל הפלאת מעל' זו. מה שאנו זוכים שמתגלה עלינו מדה הזאת דרגת הבינה בעת התפלה שחרית של שבת הנקראת בית כמבואר בדברינו למעלה והוא לנו שמחה גדולה לאין קץ. וכשאנו רוצים לשבחו ולהללו על זה בפינו. אנו צריכין להזכיר תחלה מהות שהיינו בו מקודם. בכדי שיהיה ניכר יתרון אור הטוב' הלז כנאמר בכל דברינו לכן אחר אמירתינו שמחתי באומרים לי בית ה' נלך להורות שיש לנו שמח' גדולה במה שהביאנו המלך חדריו בית המלך. אנו אומרין לפניו אף שבאמת עומדות היו רגלינו בשעריך ירושלים ירושלים הבנויה כעיר שחובר' לה יחדיו כלומר הן שם הקב"ה חלקינו ושורש נשמותינו בירושלים. והמקום ההוא משובח מאוד כי ירושלים הבנוי' בעת שירושלים היא בבנינה. מעלתה גדלה שהיא כעיר שחובר' לה יחדיו שמכוונת נגד ירושלים של מעלה ונמצא כשהיו רגלינו עומדת בירושלים של מטה גם שם ראינו אור גדול אור בהיר בשחקים מבחינ' ירושלים של מעלה שהוא מדת הבינה כידוע. ולכאור' לא גדל' מאוד מעלת השבת במה שבית ה' נלך. אך לא כן הוא כי שם עלו השבטים שבטי יה כלומר בעת שעלו השבטים שם לבית ה' אז נקראים שבטי יה ששם זוכין להשקאת מים מימי המקור המתוקים ונפלאים בבחינת יה שהוא המקור מים חיים המחלק לכל הצנורות שתחתיו. משא"כ כשאנו עומדין בירושלים אנו נעשים בבחי' מרכבה למרכבה כידוע שהי"ב שבטים שבמלכות הם מרכבה לי"ב גבולי אלכסון שבת"ת והי"ב גבולי אלכסון שבת"ת נעשין מרכבה לאו"א שהם אותיות י"ה משא"כ בשבת מפורש בכוונת אל אדון וז"ל אך כשבוטשין א"ב בש"ת יוצאין י"ב תיבות נגד י"ב שבטים נגד ו"ו קצוות דבינה לכן אותיות ש"ת שיט' א' מן ו' תיבות הרי י"ב וסך כולם דא"ב וש"ת הם כ"ב והם כללות כ"ב אתוון דבינה. הרי לפניך שהי"ב שבטים זוכין לעלות אל מדת הבינה ונקראים שבטי י"ה וזה עדות לישראל להודות לשם ה' על זה שהחיינו והגיענו למקום הקודש הלז:
יז. ומאחר שהתחיל לדבר בשבח ירושלים שלמט' הולך ומסיים ג"כ בשבחה. והוא ע"ד המשל שאמר הרמב"ן ז"ל בעת שבא לשערי ירושלים וראה שגם עתה בחורבנה יש בו השפעה רב' ועשירות מופלג לאומות העולם היושבים בה וסוחריה שרי' כנעניה נכבדי ארץ ותגדל צערו למאוד ונפשו בחלה בו על ראותו שנותנת ברכתה והשפעתה לבחי' החיצונים וזר יערב בשמחתה. נפל על פניו וצעק בקול מר ואמר ירושלים ירושלים הן אמשול משליך לאשה המניקה את בנה יחידה החביב עליה למאוד מחלב שבדדיה ולפעמים חלה הבן החביב הלז ולא הי' יכול להניק מטוב החלב שבדדי אמו. והיתה אמו יראה פן תיבש חלבה חלילה בימים האלו של חליות בנה ולא יהיה לה במה להניקו בעת שיתרפא מחליו ויבריא כי יבשה וגם צמקה דדיה בימים האלו. מה עשתה לקח' תינוק נכרי לבית' על ימים האלו והית' מניקתו בכדי שלא תיבש חלבה ויהיה לה במה להניק בנה בעת שיבריא ולפעמים כשלא תשכח ילד נכרי להניק לוקחת כלב ומניקה אותו בזמן הזה כדי שלא תיבש החלב ולא כן תעשה אם ח"ו ימות בנה לא תתן חלבה לילד הנכרי ומכש"כ לכלב רק תניח שתיבש חלבה ותצמק דדי' וכך אתה ירושלים עיר הקודש כשהיו בניך אלו ישראל עומדים על טוב בריאותם חיות הנפשות היית מניק להם מטוב השפעתך ועתה כאשר נחלו בניך ואינם יכולים לקבל רוב טוב מאתך כמאז אתה מוכרח לתת אתה ברכתך והשפעתך לאומ"הע ולבחי' הקליפות כלבא בישא כמבואר בזוה"ק תרומה מובא בדברינו למעלה (בשורש החמישי ענף ד') שעתה עביד סעודתא לכלבא ע"ש כדי שתהי' ההשפעה שלימה בעת שיחזרו בניך על בריאותן ויבואו בניך לדביר ביתך ויוכלו לקבל ההשפעה מאתך תשפיע להם מטובך ומברכתיך יבורך עמך בית ישראל כדמיון האשה הנ"ל:
יח. וזה שהיה מקונן ירמיה רבתי בגוים שרתי במדינות היתה למס כלומר שגם עתה היא רבתי בגוים שיש בה רבתי עם ושרתי במדינות שהוא כשר לכל המדינות וזה הכל כי היתה למס שמוכרחת ליתן החלב אף לכלב כי למס הוא כלב כמאמר רז"ל (שבת ס"ג ע"ב) ע"פ למס מרעהו חסד שכן בלשון יוונית קורין לכלב למס והכל כדמיון שלא תיבש החלב כדי שיהיה לה להניק בעת שישובו ישראל על אדמתן:
יט. ולזה אמר דוד המלך ע"ה נתת שמחה בלבי מעת דגנם ותירושם רבו כלומר שאני שומח מאוד כשאני רואה עתה בעת הגלות שדגנם ותירושם רבו. שמזה ידענו בבירור שבעזרתו ית' יחזור עוד לנו וירפא אותנו מנגע העונות ונקבל הענקתו והשפעתו לטובה ולברכה שאל"כ היה כלה ונפסק ח"ו ההשפעה וברכה בדמיון האש' כשח"ו מת התינוק תצמוק דדיה ותיבש חלבה וכשאנו רואין שדגנם רבו ודאי שהוא למענינו כדי שאנחנו נקבל טוב השפעה בעת בריאותינו וע"ז אמרו חז"ל (מובא למעלה שם) אין טובה בא לעולם אלא בשביל ישראל כי כל הטובות שבאין לעולם הכל בשביל ישראל כלומר שהוא דרך ושביל לישראל לקבל כל טוב בשובו אל נוהו וזה שאמר הכתוב (ירמיהו א׳:י״א) ויהי דבר ד' אלי לאמר מה אתה רואה ירמיה ואומר מקל שקד אני רואה ויאמר ד' אלי הטבת לראות כי שוקד אני על דברי לעשותו ויהי דבר ה' אלי שנית לאמר מה אתה רואה וגו' עד כי הנני קורא לכל משפחות ממלכות צפונה נאום ה' ובאו ונתנו איש כסאו פתח שערי ירושלי' וגו' ולשון הטבת לראות אין לו פי' כי לא הי' רוא' כ"א מה שנראה לו מאת המקום ומהו הטבה שלו גם ענין ונתנו איש כסאו אין לו שחר ומה ענין כסאות המלוכה לשעת המלחמה והי' לו לומר שיצורו עליה האויבים וכדומה ויתכן לפי הנזכר כי מה שאמר לו הטבת לראות פי' שטובה ראה כלומר הנה ראית הטובה לישראל. והוא ע"פ מחז"ל (גיטין פ"ח ע"א) דרש מרימר מאי דכתיב וישקד ה' על הרעה ויביאה עלינו כי צדיק ה' אלהינו משום דצדיק ה' אלהינו וישקוד ה' על הרעה אלא צדקה עשה הקב"ה עם ישראל שהגלה גלות צדקיהו ועדיין גלות יכניה קיימת דכתיב בי' בגלות יכני' החרש והמסגר אלף. חרש שבשע' שפותחין נעשו הכל כחרשין מסגר כיון שסוגרין אינן פותחין וכמה אלף עולא אמר שהקדים ב' שנים לונושנתם ופרש"י גלות צדקיהו חרבות ירושלים שגלו כולם גלות יכניהו הוא יהויכין קדמה לגלות צדקיהו י"א שנה וזו היה צדקה שמיהר והחריב ביתו כדי להגלות דורו של צדקיהו לבבל בעוד שחכמי גלות יכני' קיימין שילמדו תורה לאלו הגולים אחריהם לפי שרוב חכמי התורה גלו עם יכניה דכתיב בהו החרש והמסגר אלף עולא אמר היינו צדקה שמיהר להביא הרעה לסוף ח' מאות וחמישים דהיינו ב' שנים קודם ונושנתם דהוא בגי' ח' מאות וחמישים ושתים ואם שהו עד ונושנתם הי' מתקיים בהם כי אבד תאבדון הרי שמה ששקד ה' על הרעה להביאה קודם היה טובה וצדקה גדולה מאת האל ב"ה וע"ז אמר לו הטבת לראות כי שוקד אני על דברי כי מה שאני ממהר להביא עליהן הוא טובה גדולה להם ולזה אמר ויהי דבר ה' אלי שנית לאמר כלומר עוד נבואה כמו כן כי שנית הוא ששוה להקודם ואמר לו ונתנו איש כסאו פתח שערי ירושלים פי' שיהיו בה כסאו' המלוכה והוא עבור שיהי' בה השפעת כל טוב לאומה"ע וזה היא טובה גדולה לישראל כי נתת שמח' בלבי מעת דגנם ותירושם רבו שמז' נדע שקרנינו ירום ונשא למאוד וזה שאמר כאן בשבח ירושלים כי שמה ישבו כסאות למשפט פי' אפילו בעת המשפט נתנו איש כסאו פתח שערי ירושלים ומזה מוכח שיהי' כסאות לבית דוד שתתגדל המלוכה ודוד עבדי מלך עליהם שאל"כ לא הי' שם כסאות למלוכה עתה ואמר שאלו שלום ירושלים כלומר אף עתה בעת החורבן ושלות האומות תשאלי ותדרוש בשלומה כי מזה נראה שישליו אוהביך שיהי' בה שלוה לאוהבי ה' יהי שלום פי' שבודאי יהי' שלום לישראל ואימתי בחילך בעת שתהי' בכחך שתוכל להניק חלב השפעה ושלום יהי' לך בארמנותיך בעת בריאתך וחזקך כי ארמון הוא לשון חוזק וכח כמו בוחן וארמון והקב"ה אומר למען אחי ורעי אלו ישראל שנקראו אחי ורעי' למענ' אדבר' נא גם עתה שלום בך שיהי' גם עתה בך שלום לאומה"ע והכל לטובת ישראל כדי שלמען בית אלהינו אבקשה טוב לך שאוכל לתת הטוב אור הגדול לך בעת שיבנה בה בית אלהינו הכל כאשר בארנו:
כ. נחזור לענינינו ששורש נשמת ישראל עלה למעלה עד בית ה' להיות נקראים שבטי יה שאנו נעשין מרכבה לשם י"ה ועי"ז אנו מקבלין נשמות חדשות בבחי' כל הנשמה תהלל י"ה:
כא. ובזה יובנו עוד דברי הגמרא שהבאנו למעלה (בשורש החמישי ענף ג') מה שאמרו שבת ניתן בצנעא לישראל וכו' עד נשמה יתירה לא אודעינהו וחוץ מה שכתבנו למעל' בפירושו. גם בזה יובן כי ידוע אשר אור גנוז אור נוגה אור מופלא הלזה נקרא יין המשומר בענביו מששת ימי בראשית כי הוא משומר מכל מגע נכרי. ולא שזפתו עין רואה מכל בחי' הרע והס"א וזר לא יקרב אלי' כי קודש הוא להם. ועל המדה זו נאמר עין לא ראת' אלהים זולתך והיא מקום החירות והיובל וחירות מיצ"ה ומכל כתות הרעים וכולם מתפחדין ומתחבאין ובורחין ומחשיך עיניהם מראות באור הגדול ההוא וקדושת אור מדה הזו אי אפשר כלל בשום אופן לשרות על אומה"ע אף אם היו שומרין השבת וכל המצות כי עיקר חיותם הוא מבחי' הרע וחיית הארץ שהיתה בבחי' תהו ובהו וחשך כמ"ש בדברינו כמה פעמים ולא היה יוכל לשכון אור הקדוש הזה בתוכם כלל. ומעולם לא היה זוכה שורש חיותם לבוא לעלו' למעל' עד בחי' הזו כי זר לא יקרב אליה. משא"כ נשמת ישראל חלק אלוה ממעל להם ראוי וראוי לעלות לגבוה כזו ושיוכל אור הזה להופיע עליהם ואין לאחר חלק בזה. וע"כ נשמה יתיר' דרג' נשמ' שהוא מבחי' מדה הזו זה לא אודעינהו לאומה"ע כי לך לך אמרין לחזיר"א סחור סחור לכרמא כרם י"י צבאות לא תקרב כי אם לישראל עמו נתנו באהבה לזרע יעקב אשר בם בחר והבדיל' לחלקו חלק י"י עמו ישראל חבל נחלתו ובזה החבל הם עולין מדרגא לדרגא עד מקו' מדה זו בעת תפלת העמידה של שחרית שבת קודש:
כב. וזה שאנו אומרין בתפלתינו ולא נתתו ה' אלהינו לגויי הארצות. ולשון ולא נתתו אין לו פי' כי הקב"ה הופיע מהר פארן וחזר על כל אומה ולשון ורצה ליתן להם והם לא רצו לקבלה ואיך שייך לומר בכזה ולא נתתו אכן ירצה לפי דברינו הנאמרים למעלה. וע"פ מה שמבואר בפרדס (שער הכנויים כינוי שבת) ששלשה שבתות הן כי ליל שבת הוא יחוד יסוד ומלכות ונקרא שבת וביום שבת הוא יחוד ת"ת ומלכות ובו נכלל כל הששה קצוות וגם זה נקרא שבת. ובהיותן שניהם ביחוד עולין להתעטר במדה הבינה והוא שבת הגדול וזה מרומז בתיבת שבתון כי שבת מורה על מלכות כשמתיחד' ביסוד והו' ו' שבשבתון מורה על התיחד' עם ת"ת ונכלל בו ו' קצוות. ונ' שבשבתון מורה על יחודם עם בחי' הבינה שהוא מקום החירות והיובל בחי' נ' שערי בינה ולזה אומרין ולא נתתו פי' בחי' השבת הזה שאנו עתה בו בתפלה זו לא ניתן כלל לגויי הארצו' כי כבודי לאחר לא אתן ולא הנחלתו כלל לע"א אף בעת שחזרת על כל אומה ולשון להנחילם התורה ובכללה גם מצות שבת כמאמר רז"ל שם לא נתן להם בחינה הזו ונשמה יתירה לא אודיענהו כלל כי אם לישראל עמך נתתו באהבה בחינת י"ה מספר באהבה לזרע יעקב אשר בם בחרת שבחרת בם בבחי' אשר הרומז לבינה המאשרתנו כידוע מכתבי המקובלים גם בם הוא נוטרקון מדת בינה ורק לעמך ישראל נתת בחי' מדה זו בכל אשר נאמר ומבואר היטיב בכל דברינו למעלה:
כג. ועוד אמר ובמנוחתו לא ישכנו ערלים דהנה אמרו רז"ל (סנהדרין נ"ח ע"ב) אמר ר"ל עכו"ם ששבת חייב מיתה שנאמ' יום ולילה לא ישבותו ואמר מר אזהרה שלהן זו היא מיתתן אמר רבינא אפי' שני בשבת ופירש"י לא תימא שביתה דקאמר ריש לקיש לשם חובה קאמר שלא יכוון לשבות בשבת אלא מנוחה בעלמא קא אסר להו שלא יבטלו ממלאכה ואפילו יום אחר אם עשהו לעצמו כמו שבת ולהבין טעם התורה בזה לאסור להם אפי' שביתת יום אחד כי הנה גבי שבת כתיב ושמרו בני ישראל את וגו' לעשות את השבת לדורותם. (ורז"ל ילקוט רמז תש"ן בשם תנא דבי אליהו) אמרו נאמר ועשו להם ציצית לדרותם אין לדרותם אלא לדור תם תם מגזל תם מגילוי עריות תם משפיכות דמים והמ"א בסימן כ' ס"ק ג' הפליא על מאמרם זה מאי בעי הכא לגבי ציצית לומר שהם תמימים מג' עבירות הללו. ועיין שם מה שכתב בישובו. וגם אנו נאמר בזה הלדורתם שכתב גבי שבת שיהי' שייך לומר בו לדור תם מג' עבירות אלו כי הנה אמרו (אבות פ"ב משנה ב') שיפה תלמוד תורה עם דרך ארץ שיגיעת שניהם משכחת עון פירוש כשעוסק בתורה משכח לעשות עון וגם כשיגע בדרך ארץ מחמת הטורח שעליו נשכח ממנו לעשות רע משא"כ הבטילה מביאה לידי זימה כמאמר רז"ל (כתובת נ"ט ע"ב) והנה הקב"ה צוה לישראל שישבתו ביום השבת ויהי' להם יום מנוחה בכל שבוע ולא חשש להם שהבטלה יביא אותם לידי עבירות לזימה או כדומה אך בטח ה' במדת התמימות שבהם שלא יעשה כן בישראל לבוא ח"ו בשבת קודש לידי עבירות שהבטילה מביא' משא"כ באומות העולם אם הי' להם מנוח' היו באים לידי עבירות וזה חומס ממון וזה חומס נפשות מעריות. וע"כ אמר הכתוב לעשות את השבת לדרותם לדור שהוא תם מן הגזל ועריות ושפיכות דמים להם נאה ויאה ליתן להם מנוח' ביום השבת ולא כן באומות העולם. וע"כ הזהירם יום ולילה לא ישבותו שלא יהי' להם מנוח' לעולם ואף בימות החול אסר להם שיעשו למו מנוחה כמו בשבת כי מתוך זה ודאי שהבטילה יביא אותם לעבור על אלו שלש עבירות שנצטוו גם בני נח עליהם כמ"ש (ברמב"ם פ"ט מהלכות מלכים הלכה א'). זה שאנו אומרין ובמנוחתו לא ישכנו ערלים שאף בפשטות המנוח' שבו אסור לגוי' לעשות דוגמתו אפי' בימות החול כי יום ולילה לא ישבותו ואולי ע"י הטורח והיגיעה יהיו נזהרים בז' המצות שלהם. והנה אמרו חז"ל (ספרי מובא בילקוט רמז תתק"ח) בענין בן סורר ומורה. ד"א בשביל שאכל זה ממון אביו יהרג. אמרת בן סורר ומורה נידון ע"ש סופו הגיעה תורה לסוף דעתו סוף שמכל' ממון אביו ומבקש לימודו ואינו מוציא ועומד בפרשת דרכים ומלסטם את הבריות אמרה תורה ימות זכאי ואל ימו' חייב ע"כ וע"כ גם כאן גבי גוי ששבת כיון דסופו להיות עובר על שלש עבירות החמורות שהי' חייב מיתה עליהם לכן חייב מיתה תיכף ונידון ע"ש סופו כבן סורר ומורה:
כד. ובזה אפשר לבאר דברי הרמב"ם ז"ל (שם פרק ט' הל' ט') שכתב וכן עכו"ם ששבת אפי' ביום מימות החול אם עשאהו לעצמו כמו שבת חייב מיתה וכו' ואם עבר ושבת מכין אותו ועונשין אותו ומודיעין אותו שהוא חייב מיתה על זה אבל אינו נהרג ולא די שדבריו סותרים את דברי הגמ' שאמרו בפירוש חייב מיתה ונדמה לכל החייבי מיתות אף סותרין לדברי עצמו כי קודם כתב שהוא חייב מיתה ואח"כ כתב שאינו נהרג ואם אינו נהרג האיך הוא חייב מית' ואם לומר מיתה בידי שמים היה לו לפרש כן ולא לסתום וכבר תמה על זה בעל הכסף משנה עיין שם ולדברינו אפשר שנכונים דבריו כי מאחר שטעם חיוב מיתה הוא כי נידון על שם סופו כבן סורר ומורה ושם עיקר הטעם הוא אמרה תורה ימות זכאי ואל ימות חייב. והוא כי חס הקב"ה על נפשות ישראל שהם חלקו חלק אלוה ממעל שלא יטמאו עצמם בזוהמת העבירות וכיון שגלוי וידוע לפניו ית' שבודאי יבא לזה ויהיה נהרג אח"כ ע"כ מוטב שימות זכאי בעוד שלא נטמא נפשו כ"כ. וזה הכל הוא בישראל ולא באומות העולם כי משגיא לגוים ויאבדם כאשר כתבנו (בשורש הששי ענף א') וע"כ למה ימיתו עתה נמתין עד שימות חייב ולא זכאי וע"כ אמרו חייב מיתה כלומ' שהוא בזה חייב מיתה כי בודאי יבא מזה לחיוב מיתה אבי אינו נהרג תיכף כי אין בו זה הטעם של ימות זכאי וגם למה ימות זכאי מוטב ימות חייב כן יאבדו כל אויביך ה' ובאבוד רשעים רנה. וזה הכל הוא אחר שחזר הקב"ה עם התורה ולא רצו לקבלה חייבין מיתה על שמירת השבת ולא כן אם היו מקבלין את התורה גם השבת הי' בכלל ואך נשמ' יתירה הוא מעלת אור הבינה מקום החירות זה לא אודעינהו ורק לישראל עמו ניתן גם עתה בכל שבת לעת תפלת שחרית כאשר בארנו בכל דברינו הנאמרים למעלה:
וכל דברינו הנאמרים ומבוארים בשורש הזה רמז לנו המלך ה' בקריא' השם שבת שהוא נוטריקון שב"ת ב"בית ת"עלה גם ש"תים ב"ו ת"עלה גם בהיפך אתוון ב"זכות ש"בת ת"ורה ת"מצא הכל להורות על הנאמר שבשבת אנו עולין אל בית המלך מלכו של עולם ואנו נקראים שבטי י"ה ואין לנו כ"א שתי מדרגו' ולא כבחול שאנו נעשין מרכבה למרכבה וגם כי בזכות השבת יזכה אדם לאור תורה כנא' בדברינו. אשר על כן קראנו השורש הזה בשמו הנרמז עליו למען יהיה לך לאות ולסימן לזכרון דברים שבכל השורש הזה. והי' אם כן תעשה הקב"ה ברוב רחמיו וחסדיו אור יאיר לך על נפשך ורוחך ונשמתך ושורש חלקך בעולמות עליונים מקדושת שבת הגדול אשר נרמז בו כנ"ל וש"מחת ב"ית ת"מצא שתמצא בלבך גודל שמחה ונחת במה שזכית עלות לבית ה' ובזה נשלם מה שהיה רצונינו לבאר לזה בשורש הזה:
סליק שורש השביעי. באור תורה נשאתי דעי. מקום החירות והיובל לעם ה' בהשמיעי. אל ה' אתחנן. ישלח את פודינו אך לא בעי:

שורש השמיני



Chapter 1

<b>ראשית חכמה יראת יי שכל טוב לכל עושיהם</b>
<b>שורש השמיני</b> זה שמו. נאה לו <b>ש</b>מך <b>ב</b>ו <b>ת</b>תעלה
<small>יבואר בו מעלת גדולת מדת הענוה החביבה לפני מלך יוצר כל. ויתבאר בו אמתיות דרך עובדי ה' שכאשר עושין מצוה אחת ממצות ה' או מעט עסק תורה ותפלה נותנין שבח והודיה לשמו הגדול יתברך על שזכו לעשות שליחתו ורצונו להיות לנחת רוח לפניו ית"ש. ואם היו יכולים ליתן את נפשם לה' עבור זה הזכיה שזכו לעשות מצותיו. היו נותנים אותה בכל לבבם אל ה' בעבור זה: מתוכו יבואר מעלת מקום הגבוה שאנו עולין אליו בעת תפלת המוסף שבת ושהוא בבחינת תיקון כתר המלכות: ובו שני ענפים</small>
ידבר בגדולת מעלת מדת הענוה השלימה וברורה לאמתתה שעל ידיה אדם זוכה להתקרב לפני מלך עולמים יותר מכל המדות וטעם על זה מפני מה חשובה מדה זו לפניו יותר מכל המדות: ובו שלשה עלים
א. אחרי דברינו בשורש הקודם חיות שאנחנו זוכים בשבת לעת תפלת שחרית להיותינו נמצאים בדרגת מעלת מבוא בית המלך. והנה קניות המעלה הזאת לבוא לפני המלך ה' לביתו נאוה קודש. אין אדם זוכה אליה כ"א כשיושלם בנפשו מעלת מדת הענוה השלימ' באמתיו' אופן שלימו'. ועליה אמרו חז"ל (ע"ז ב' ע"ב) ענוה גדולה מכולן כלומר מכל המעלות. שחשיב שם פרישות וטהרה ויראת חטא ורוח הקוד' וחסידות וכו' שנאמר רוח ה' אלהי' עלי יען משח ה' אותי לבשר ענוים חסידים לא נאמר אלא ענוים הא למדת שענוה גדול' מכולן. ואמרו (ילקוט תהלים קי"א) מה שעשתה חכמה עטרה לראשה עשתה ענוה סילותה לרגלה שנאמר ראשית חכמה יראת ה' וכתיב עקב ענוה וגו' וכשמגיע אדם לשלימות מעלה זו. עליו אמר הכתוב (ישעיהו נ״ז:ט״ו) מרום וקדוש אשכון. ואת דכא ושפל רוח וגו' ופליגי בה רב הונא ורב חסדא (סוטה ה' ע"א) חד אמר אתי דכא וחד אמר אני את דכא. ופירש"י אתי דכא אני מגביהו עד ששוכן אצלי והיינו אשכון את דכא. וחד אמר אני את דכא אני מרכין שכינתי אצלו. ולהשוות דיעותיהם ולומר דמר אמר חדא ומר אמר חדא ולא פליגי נאמר כי הנה טעם חביבות וחשיבות המדה הזאת לפני הקב"ה יותר מכל המדו' הטובות להיות עי"ז מתגדל ומתקרב לבוא עד לפני המלך ה' הוא מחמת שכך היא מדותיו של הקב"ה שכל הבא לטהר מסייע' לו כמרז"ל ואמרו (יומא ל"ט ע"א) אדם מקדש עצמו מעטו הקב"ה מקדש אותו הרב' ובכל מדה ומדה שאד' מתקדש עצמו בו ורוצה להגיע אל שלימות המדה שיהי' באמתיות לבבו. הקב"ה מסייעו ומחזקו משפיע לו מאורו כדי שיוכל לבוא אל שלימותה ע"כ גם במדת הענוה הקב"ה מסייעו לבוא אל מדה הזאת באמת והוא ע"י שמקרב אותו יותר אל הקודש ומגביהו למעלה למעלה ועי"ז נופל עליו יראה ופחד והכנעת לבו באמת לפני בוראו ית'. כאשר נבאר אי"ה הענין הלז על נכון להלן בשורש הזה ובדרך הפשוט הוא כמשל המלך החכם בראותו ומבין בדעתו באיש א' מעבדיו שהוא ירא ונכנע מאוד לפניו בהבנתו גדולת מלכו ובחכמתו הגדול' לאין קץ אומר המלך הנה האיש הזה החריד לפני כל החרדה הזאת. ובושתו והכנעתו גדל' מאוד מלפני. ועדיין לא בא לביתי ולפני חצר היכל לראות בקצת גדולתי. כש"כ דכש"כ אלו היה זוכה ורואה בכבוד ויקר זיו הדרת יופי ביתי והיכלי היכל לפנים מהיכל וחדר לפנים מחדר. כולם מצויירים ומכויירים בכל מיני ציור וכיור הראוי להיכלי המלך. וכל היכל היותר פנימי משתנ' יותר לעלויי'. ביותר מיני יפויים וציורים. מהם בכסף מהם בזהב מהם בכל מיני אבני יקר. וזיו יופיים וחין הדרת אורם מבהיק ומאיר למאוד. עד אשר ימס לב האדם ותחשך עין הרואה מהביט בהמראה הגדול ההוא. ובכל מיני שירות וזמירות בנבלים וכנורות. וקול כלי זמר ישמע בכל היכל היות' פנימי ביתר שאת. מה מאוד יפול פחדו עליו ויירא וירתת ויתחלחל ויזיע בראותו בזיו יקר קרני הוד תפארתי ואחרי רואי שרצון האיש הזה להיות שפל ונכנע באמת לפני להגיע לדרגת ענוה השלימה הגדולה מדרגות היראה כמאמר הכתוב עקב ענוה יראת ה'. אעשה לו כזאת וכן רצוני שיושלמו אנשי במד' זו להיותן נכנעים לפני וצו' לא' מהעומדים לפניו להביאו לתוך היכלו. והנ' איש המסכן הלז בבואו אל חצר המלך. ורא' את העומדים בחצר כולם כאחד נבהלו כן תמהו ורעדה אחזתם מפחד יראת גדולת המלך מיד הגיע אליו היראה והפחד וזיווהי משתנ' וארכבתי' דא לדא נקשן וכמעט נופל על פניו מפחד המלך ומהדר גאון עוז עבדיו העומדים לפניו. ומחמת שלבו נכון ורוצה תמיד בהכנעת דעתו ובשברון לבבו לפני המלך: אומר בלבו מי יתן והי' זה כל הימים והלואי שאזכה להיות נשאר עומד חצר הזה תמיד כדי להיות תמיד נכנע לפני המלך. ודי לי בזה שתהי' שכונתי בחדר הזה. ואך הנה צווי המלך להביאו מחדר אל חדר. ובבואו אל החדרים הפנימי ורוא' בגודל הדרת כבודו כנ"ל והכלי זמר המפוארים שבהם ניתן שבח וגדול' להמלך בבי' שלפני בי' מקום כבודו כדרך המלך שמזמרין לפניו בההיכל והחדר שקודם חדר המלך כי בחדר המלך עצמו קול דממה דקה ישמע ואין כח בהמזמרין לפניו לעמוד בהיכלו ולעסוק במלאכת מחשבת להנהיג הכלי ולהנעים הקול כדת הנכון להמזמר אז הנה מגיע אליו ביותר ויותר מאימת וירא' מלכו ואומר אשרי המלך שמקלסין אותו בביתו כך ואשרי אלו העומדים לפניו להיות זוכים לגדול' כזו והלואי ואולי היה חלקי עמהם מה מאוד הייתי עושה זאת בכל כחי ולבבי בגודל תענוג ונחת והייתי משביע כל רצוני ונפשי בזה וכראות המלך רצון האיש הזה שנפשו חשקה למאוד לישאר בירא' מלכו ובהכנעתו לפניו. מצוה עוד להכניסו אל היכל המלך בעצמו אשר אין די באר לפרש ולבאר יופי זיו הדר גדולת ההיכל הזה. והאיש הזה בבואו לתוך ההיכל לא מספיק לראות בתפארת גדולת מלכו עד שנופל על פניו ארצה. והמס ימס לבבו ולא קמה עוד רוחו ואין כח בו לעמוד על רגליו מפני האימה והפחד. ואומר מה נורא המקום הזה ואין זה כי אם מיראת מקום ההיכל לבד אין כח בי להביט אל מראהו מה יהיה כוחי עוד בראותי את כסא המלך המפוארה והשלימה וזיווה מבהיק ומחשיך עפעפי עין הרואה ומכש"כ דכש"כ המלך עצמו ועל כן לא נשמע בפיהו כי אם שבח ההיכל הכבוד. ולא משבחי כסא המלך והמלך עצמו כי נעלם מעין כל ומי יוכל להביט אל מראהו ויופי הדר זיו יקרו. ואחר כל זה הנה ידוע שא"א לו לעמוד תמיד בהיכל המלך כי בעת עומדו שם הנה הוא מופשט ומורם מכל עשיות ודיבורים הנצרכים לצרכי עצמו ופשיטא שאי אפשר לו לאכול ולשתות שם וכדומה משארי צרכיו המוכרחים בהם. ומוכרח הוא ללכת אל ביתו ודירתו. ובעבור שגדל' אהבתו בעיני המלך ורצונו שגם שם לא יסור מאתו יראת המלך וכניעתו לפניו. הנה לגודל ענותנותו כי רבה הוא הולך הוא אל בית האיש הלז בכבודו ובעצמו. וכראות האיש הזה הדרת פני המלך בביתו תיכף נכנע לפניו ויראתו מוטל על פניו גם שם. וגם בעשות מעשהו מצרכי הגוף ירא וחרד הוא וממולא חלחלה ורתת בראותו מי אשר עומד לפניו:
והנמשל מבואר מאליו למי שעיני שכל לו וטעם בנפשו עבודת שמו ית' קצת באמת כי האיש הירא וחרד אל דבר ה' מיד כשיתחיל לחשוב בגדול' בוראו ומתחיל ליכנס בשער המלך הנה אימה חשיכה גדולה נופלת עליו ובושתו ממנו תמיד מפני אימת ויראת מלך מלכי המלכים הקב"ה: ורוצה שיהיה תמיד נכנע באמת לפני בוראו ויעמוד תמיד בהכנעת ושברון לבבו ויופיע עליו אימת וירא' בוראו. וה' הרואה ללבב של זה שרצונו בהכנעת לבו לפניו ואך עתה אין הכנעתו כי אם מצד אמונת הבורא ית' במה שהוא מאמין שהוא ממלא כל עלמין וסובל כל עלמין ולית אתר פנוי מניה. והוא ברוב רחמיו רוצה להעלותו אל דרגא הגדולה שתהא יראתו והכנעתו בבחי' ראיי' חושיות בדרך אתם ראיתם כי מן השמים דברתי עמכם ואמרו רז"ל שפתח להם ז' רקיעים וראו בעיניהם שהוא יחיד בעולמו ע"כ מגביהו ומעלהו מעלה על מעלה ודרגא על דרגא לבוא בחדריו. לראות בגנזי מטמוניו ובכל מעלה ומעלה שמשיג איש הלז כמעט נשמתו יוצאת ויראתו גדולה מהכיל ונכנע באמתיות לבבו לפני בוראו ואינו מרגיש כלל אם הוא עוד במציאת אנושי. ואינו יודע אם הוא בגוף או לא מפני יראת הבורא אשר עליו. ועל שהוא נעשה בעצמו כך וזבחי אלהים רוח נשברה שזה ההקרב' שאדם מקרב עצמו אליו ע"י הרוח נשבר' שבו חשוב לפניו מכל הקרבנו' שבעולם מעלהו עוד למקום היותר גבוה והנה הוא צופ' בהיכלות עליונים ובמלאכי מרום והולך שם במחשבתו מהיכל אל היכל. היכל לפנים מהיכל וחדר לפנים מחדר. ונעשה מופשט מגשמיותו ויוכל להיות שם כמה ימים בלא אכילה ושתיה ושאר צרכי הגוף כי כל כוחי הגוף בטלין ומבוטלין אז מפני פחד הגדול והאימה והיראה אשר נופל עליו בעת ההוא ובז' נעשה שלם במדה זו הוא מדת ענוה והשלימה ששיבח' התורה את משה רבינו ע"ה שהיה בשלימית דרגא זו והי' עניו מאוד מכל האד' אשר על פני האדמה כי הוא מקורב להקב"ה יותר מכל. וע"כ עניו מכל ולזה גדולה גדלת מעלת מדה זו להתקרב על ידיה אל ה' הטוב יות' מכל המדות הטובות כי הקב"ה מסייעו לבא לשלימות מדה זו והכל ע"י בחי' ההתקרבות יותר לפני מלך עולמים ואך אי אפשר לעמוד תמיד למעלה בבחי' זו כי אי אפשר לעשות שום עשיי' ודיבור קל בהיותו בבחי' זו. ופשיטא מצרכי הגוף המוכרחים להיות בהן כדמיון אכילה ושתיה ושאר צרכיו וע"כ הוא מוכרח לירד ממדריגה זו כדי לתת חיות לשמור נשמתו בקרבו. ובורא כל עולמים ב"ה וב"ש הנכבד והנורא לגודל חפצו בהתקרבות בניו ובאמתיו' הכנעת' ושברון לבבם לפניו. אומר אולי בעת עוסקו בדברים קטנים האלו יפול ממדריגה זו שלא להיות לבו נשבר ונכנע באמת לפני. ועי"כ פן ח"ו יושכח שמי הגדול מאתו כמאמר הקרא פן תאכל ושבע' ורם לבבך ושכחת וגו' ע"כ לרוב גודל ענותנותו יורד אליו למט' ומרכין שכינתו אצלו. כדי שיהיה תמיד יראת ה' על פניו והכנעתו וביטלו באמת לפני בוראו. כמאמר הכתוב אצל משה רבינו ע"ה והיה כבוא משה האהלה ירד עמוד הענן ועמד פתח האהל וגו'. כי הוא זכה לבחי' זו. אף שעלה לשמים וירד הי' בא אל אהלו של עצמו הרכין הקב"ה שכינתו אצלו וירד אליו בכדי שלא יסור מאתו יראתו תמיד וע"כ הי' עניו מכל האדם כי ענותנותו הי' תמידיות אצלו כשהיה במעלה ובמטה ואמרו חז"ל (ילקוט רמז ש"ב) ומשה נגש אל הערפל מי גרם לו ענותנותו שנא' והאיש משה מגיד הכתוב שכל מי שהיא עניו סופו להשרות שכינה עם האדם בארץ שנאמר כה אמר רם ונשא וגו'. והכל מטעם זה:
ב'. וזה מרומז בתורה וכל העם רואים את הקולות ואת הלפידי' וגו' וירא העם וינועו ויעמדו מרחוק. ויאמרו אל משה דבר אתה עמנו ונשמעה ואל ידבר עמנו אלהים פן נמות ויאמר משה אל העם אל תיראו וגו' עד ובעבור תהיה יראתו על פניכם לבלתי תחטאו. כי כשראו ישראל שהקב"ה בכבודו ובעצמו נגלה עליהם והרכין שכינתו עליהם עד שבאו למדרגת היראה הגדולה והיו נרתעין לאחוריהן י"ב מיל. ולא הבינו הדרגא הזו שיהי' נגל' ה' אל האדם למטה כדי שירא מפניו. והיו סבורים שבחי' היראה אינה כי אם מצד האמונה שמאמין בה' שהוא כל יכול ותבל ומלוא' שלו ומלכותו בכל משלה. וירא מלפניו לעבור על רצונו ולחטוא נגדו. פן יעניש אותו ובעוה"ז בעוה"ב אז יראה הפניומת מזה. אבל לא שיתגלה ה' על האדם עד שירתע ויזיע מלפניו בעת עמדו למטה. וע"כ אמרו דבר אתה עמנו ונשמעה כי לא היה מבינים מהות היראה הלז על מה יהיו מתפחדים בחנם. עד שיגיעו לבחי' מיתה באמרם פן נמות וע"כ אמר להם משה אל תיראו. כי רצונו בעבור תהיה יראתו על פניכם. לבלתי תחטאו פי' אף בלתי החטא שתיראו מפניו שלא תחטאו אף בלא זה רצונו שתהא יראתו על פניכם ותכנעו באמת מלפניו וע"כ ראיתם אותו יראוי ומאוים כדי שתיראו מפניו כפי' רש"י. אף לבלתי תחטאו כאמור:
ג'. ובזה ישוו דעת רב הונא ורב חסדא לדבר א'. כי מקוד' הוא בבחי' אתי דכא שהקב"ה מגביהו למעלה למעלה כדי שיבין קצת וקצת לפי ערכו בגדולת יוצר כל ועי"כ יירא מלפניו ויוכנע לבבו. ואח"כ גם כשיורד למטה לעסוק בצרכי גופו: נעשה בחי' אני את דכא שהקב"ה מרכין שכינתו אצלו וגם שם יראתו על פניו ופחדו ובשתו ממנו תמיד כנ"ל:

Chapter 2

ידבר בבחי' העבודה השלימה בעשיית המצות ועסק התורה ותפלה. לידע שמהכל נעשה כתרי כתרים להיות עולה ויושב בראש ועי"ז נזהר בשלימות עשייתן ובהודאה לשמו על שזכה לעבודה החשובה הזו. ובו י"ח עלים:
א. אכן עוד יגדל נא מעלת האיש הנכנע הלז בעיני הקב"ה עד שעליה אמר הכתוב וחנותי את אשר אחן למי שאני מבקש לחון כמאמר רז"ל שנביאנו למטה ולהבינך בטוב ענין זה אקדים לך כמה מקראי קודש וכמה מאמרי רז"ל שיובנו דבריהם בענין זה ואלה הם א' כתוב בתורה כי תשא את ראש בני ישראל לפקודיה' ונתנו איש כופר נפשו לה' בפקוד אותם ולא יהיה בהם נגף בפקוד אותם והוא קושי ההבנ' א' אומרו כי תשא ולא אמר כי תפקוד כאומרו במטה בני לוי וכבר עמד על זה הרב הקדוש בעל אור החיים. ב' את ראש ב"י וכי דוקא הראשים נמנו ולא הגופים ג' אומרו כופר נפשו. ולא כופר עצמו. עוד מקרא כתוב ויצונו ה' לעשות את כל החוקים האלה ליראה את ה' אלהינו וגו' וצדקה תהי' לנו כי נשמור לעשות וגו' ולא נדע פירוש אומרו וצדקה תהי' מה ענין הצדקה הלז. ויש לדקדק בפסוקים אלו ולא נאריך בהם. ב' דברי הנביא (יהושע א׳:א׳) ויהי אחרי מות משה עבד ה' וגו'. עד משה עבדי מת וגו' וידוע אשר דרגת העבד הוא דרגא הקטנה שבישראל ולא נאוה להכתב כן על אדון הנביאים שהי' שקול כנגד כל ישראל ג' מאמר אדונינו דוד המלך ע"ה אנא ה' כי אני עבדך אני עבדך בן אמתך וגומר. ואין לו שחר כי מה היה מבקש קודם אומרו שהוא עבדו ואמר אנא ה' גם בן אמתך אין לו פי' מה נ"מ אם הוא בן האמה או לא ועוד מקראות רבות יתבארו עמהם ונביאם למטה. ד' מאמר חז"ל (שבת ל"א ע"א) אמר ריש לקיש מאי דכתיב והיה אמונת עתך חוסן ישועות חכמה ודעת אמונת זה סדר זרעים עתך זה סדר מועד וכו'. עד ודעת זה סדר טהרות ואפי' הכי אי יראת ה' היא אוצרו אין אי לא לא ע"כ ולהבין דברי חכמים באיזה ענין היראה מדברים שיירא אדם אחר קיום כל התורה ובודאי לא כיוונו על הלימוד וקיום שלא לשמה חס ושלום וכבר אמרו בזה נוח לו שנהפכה שלייתו על פניו ונוח לו שלא נברא. ובודאי מיירי שעוסק לשמה ובעוסק לשמה ודאי אית בי' אמונה ויראה כמאמרם אם אין יראה אין תורה ואיך אמרו שאף כשקיים כל התורה צריך ליראה וגם לדקדק לפי פי' רז"ל מה לשון אוצרו: והוא העיקר הוי ליה למימר. עוד אמרו (אבות פ"א משנה ג') אנטיגנוס איש סוכו כו' היה אומר אל תהיו כעבדים המשמשין את הרב ע"מ לקבל פרס אלא היו כעבדים וכו' עד ויהי מורא שמים עליכם ולכאורה הלשון מיותר דכיון שאמר ברישא אל תהיו כו' ע"מ לקבל פרס ממילא נשמע שצריך לעבוד שלא ע"מ לקבל פרס. כי בוודאי לא יאמר שלא יעבוד לא כך ולא כך ובוודאי מכוון שיעבדו מאהבה שלא על מנת לקבל פרס ולמה כפל לאומרו ועוד קשה במה שמסיים ויהי מורא שמים עליכם אין לו חיבור עם מה שלמעלה כי קודם אמר שיעבוד מאהבה ואחר כך מצוה שיעבוד מיראה. עוד אמרו חז"ל (מ"ר שמות פ' מ"ה) ע"פ וחנותי את אשר אחן באותו שעה הראה הקב"ה למשה את כל האוצרות של מתן שכר שהם מתוקנים לצדיקים והוא אומר האוצר הזה של מי הוא והוא אומר של עושי מצות. והאוצר הזה של מי הוא של מגדלי יתומים וכן כל אוצר ואוצר ואח"כ ראה אוצר גדול אמר האוצר הזה של מי הוא. אמר לו מי שיש לו אני נותן לו משכרו ומי שאין לו אני עושה לו חנם ונותן לו מזה שנאמר וחנותי את אשר אחון למי שאני מבקש לחון וכו' והוא פלאי אחת הנה ידוע שכל האומר הקב"ה ותרן הוא יוותרו מעוהי ועוד וכי אתגורי אתגר זה שאין לו ורז"ל אמרו מי שטרח בע"ש יאכל בשבת ולדבריהם נהפוך שטוב שלא לטרוח ולהכין לו ויהנה מאוצר הגדול ועוד זה שאין לו ובודאי לא עבד את בוראו יאמר עליו הקב"ה למי שאני מבקש לחון וכל אלה באחת יבוארו והוא ע"ד בחי' הענוה השלימה הטהורה שכתבנו למעלה והוא הדרך הטוב והמובחר ואך לא כל אדם שוה בזה ויש בענין זה שלשה סוגי אנשים עד"מ למלך שמצוה לעבדיו לתקן לו כתר מלוכה להכתיר עצמו בכתר מלכות כדת המלך יש מהם אלו הפחותים בדעת שזה נחשב אצליהם לעבודה ולמשא כבד. עם שיודע בנפשו שעתיד זה הכתר להיות עולה ויושב בראש המלך וכל הרואים את המלך כולם יפחדון ויחרדון מאימת כתר המלוכה כי הוא מורה גדלותו וכבודו כי רבה הוא ונורא בגוים עכ"ז גם ממלך עצמו נבזה בעיניו וכלא נחשב אצלו כבוד המלך וכתרו כי לגודל חסרון דעתו וטפשות לבו אינו רוצה לשום לב על זה. ונחשב אצלו עבודה זו כשאר עבודת הפחיתות שעושה להמלך ונדמה לו כאלו מוציא זבל מתחת סוסיו ובהמותיו. וע"כ אינו רוצה לעשותו כי אם עבור שיודע שבודאי ישלם המלך בעד טרחתו ועושה זאת למענו למען יקבל שכרו משלם ומצפה לתשלום גמול. והמלך החכם המבין לכל זה הנה אותו העבד הבזוי נבזה בעיניו למסור לו איזה גדולה ולהעלותו בקצת מעלות יתירות על שארי עבדיו ואך אין דרכו של מלך לקפח שכר של בריה ודאי הנה שכרו אתו ומשלם לו כפי ערך העבודה אף שהוא כיד המלך הטובה ונוטל שכר גדול למאוד עבור גודל טוב המלך ע"כ השכר קצוב לפי ערך העבודה והסוג השני המה בעלי שכל יודעים רבונם מבינים במקצת דבר המלך ודתו. ויודעים עד היכן מגיע הדברים אשר העבודה החשובה הזאת נשתנה משאר עבודת למעליותא. וכל כבוד המלכות תלוי בזה ונחשב בעיניהם עבודה הזאת עד שמתענגים בעבודה הזו. ומבינים אשר אף אם המלך לא היה נותן להם שום שכר על זה היו עושין עבודה כזו. ואך גבה לבם בזה ואומרין בלבם כי על כן בא להם עובדא הזו כי הם לבדם ראוים לכך לא זולתם. ולמי יחפוץ המלך לעשות יקר הזה יותר מהם ורק המה ראוים להכבוד הזה והכתר הולמתם כי להם נאה כי להם יאה ולא אחר ואף מהם אין המלך נוחה דעתו במעשיהם כי כמעט השוו כבודם לכבוד המלכות שסוברים שראוים לכך וע"כ לא נפל פחד' עליהם להתפחד ולהתיירא מנגיעת כתר הכבוד הזך והנקי שח"ו לא ילוכלך ולא יטונף מזוהמת הידים ולהיות נחרד בזוכרו כי זה הוא שמוכן ליתן על ראש המלך ועל כן נזהר מכל מיני לכלוכים אף ליכלוך כל דהוא רק לפי ערך הראשון הוא מובחר בזה שיודע שכבוד לאיש בזה שהמלך נותן עבודה זו החשובה לו. ולא יחפוץ לעשותה בשביל קבלת פרס. אכן אף בזה לא בחר המלך להיות בלבו:
והמעלה הנבחרת מכולן הוא. כשיהיה בא' מעבדיו שיושלם בנפשו מדת הטובה הזו שהזכרנו למעלה. היא מדה הענוה השלימה. והנה הוא תמיד נכנע לפני המלך ויראתו על פניו תמיד ושבח המלך וכתרו ירצה תמיד בפיהו ולא יוכל לשכוח בגדולות מלכו אף רגע ותמיד כמעט נפשו יוצאת אל המלך כי חפץ תמיד לישאר בחצר המלך להיות מעבדיו המשמשין לפניו כנ"ל. ואם אליו יהיה צווי מפי המלך לשרת אותו בדבר מה ולעשות לו עבודה קטנה או גדול' מה מאוד ילהב לבבו ויכסוף נפשו ויחפוץ גופו וכל אבריו לעשות צווי המלך מה ששמע מפיו אף אם יהי' ממש עבודת הוצאת זבלים מתחת פרדותיו מאוד מאוד יומתק לו ויערב למו עשייה זו יותר מכל מחמדי ותענוגי עולם כי לא יביט אל פחיתת העבודה רק לגדולת מי שצוהו ובזכרו שהוא עושה רצון המלך בזה כל חפציו לא ישוו בעיניו לגדול' עשיי' זו ושש על עשיי' זו כעל כל הון יקר נמצ' וכל שכן דכש"כ על אחת כמה וכמה אם יצוהו המלך לתקן את כתרו שיהיה מוכן להיו' עולה ויכתיר את המלך כמה יחרד וירתת ויזוע ולבו מתפחד ומתיר' ומרעיד קודם מנגיעת הכתר בידו. ליתנו אל המלך כדי להלבישו על ראשו באומרו מי אנכי חסר דעה איש נבזה לגשת ולקרב לדבר וחפץ יקר וכבוד כזה אשר השרים ויועצי המלך העומדים לפניו. לאו כל אדם זוכה לזה הכבוד ומי אני לבא אל הכבוד הגדול הזה ומכש"כ איך קרבה ומלאה לבי לקחת הכתר פז בידי פן אולי בנגעי בו אשים בו איזה כתם כל דהוא. ומה אעשה ודבר המלך נחוץ עלי שיהיה זה הכבוד נעשה ע"י וחלילה לי לעבור מרצונו. ועל כן אני מוכרח ליטול הכתר הנורא בידי אבל על כל פנים ארחץ בנקיון כפי עד אשר יטהרו מכל זיהמא וליכלוך מה. ואף אחר הרחיצה לא אקחו בידי כי אם אחר שאכרוך ידי בבגדי משי זך ולבן ונקי מכל כדי שלא יתהוה כתם כל דהוא. ואחר המעשה שעושה בידו כשמגיע אל הכתר מתפחד מחשיבות כתר עצמה ליטלה בידו ובא בגודל הפחד ומורא וחלחלה עם הכתר הנפלא אשר תיקן ליתנו אל המלך וידיו מרתתין וכל גופו יחרד מחמת אימה וירא' שנפל עליו הן מצד מור' המלך והן מצד מגודל העבודה שעושה ומה גם אחר תשלו' העבודה פוסע לאחריו עומד ומרעיד והמלך שואל אותו מה זה אתה מרעי' עוד הלא שלמת מעשיך בטוב והוא משיב למלך ואיך לא אפחד וארעד ששמתי לבי במה אשלם למלך על הכבוד הגדול שכבדני שאעשה לו שירות נכבד וחשוב כזה אשר אין הכל זוכים אליה ואלו הייתי עוש' צווי המלך בכל הדברים מה מאוד גדלה שמחתי ותערב לנפשי שזכיתי לעשו' רצונו ומכש"כ עבודה החשובה הגדולה והמעולה כזו: אין די לשלם להמלך בעד זה כי אם בנפשו ממש למסור נפשו על כבודו ויודע אני אף אם אתן את נפשי למלך לא יהי' שקול על אחד מני אלף תשלום גמולו: כי אתה הוא מלך גדול על כל העמים תחת כל פני השמים. והפלאת חכמתך וגבורתך והתנהגות מלכותיך גדל' בלתי שיעור וערך. ותחלק מכבודך לאיש נבזה אשר תחת הרחיים לכבדו בכבוד גדול כזה אין תמורה בנפשו בזה. ולזה אני מרעיד ומפחד במה לשלם גמול להמלך על זאת וכראות המלך מעשי האיש הזה והבין דעתו ואמתיות לבבו איך שגדלה בעיניו מעלת המלך ואימתו ומעלת כתרו החשובה היקרה עד שנפשו לא נחשב בעיניו מול ערך תשלום גמול הלז במה שזכה לעשות רצונו ורוצה לתת נפשו על כבוד המלך. הנה מה מאוד נכבד בעיני איש הלז ושם כסאו מעל כל השרים ומשליט אותו על עמו וכל אשר יש לו נותן בידו וכשהמלך גוזר איזה גזירה בבקשתו מבטל הכל כי המלך אוהבו אהבת עולם ואהבה רבה ותיקר נפשו למאוד בעיניו ואין דומה לו בכל עבדיו וכל טוב אדוניו בידו ואין מחסור לו. וכן הוא ממש בדרך ה' ועשיית מצותיו כי בכל מצות התורה ולימוד התורה ותפלת ישראל הם כולם כתרים ועטרות לקונו כמאמר הקרא ישראל אשר בך אתפא' שמעשיך נעשים פאר ועטרה להיות עולה ויושב בראש אלהי עולם מלך מלכי המלכים הקדוש ברוך הוא (והוזכרנו בזה בשורש החמישי (ענף א') ואמרו רז"ל (חגיגה י"ג ע"ב) במתניתא תנא סנדלפון שמו הגבוה מחבירו מהלך חמש מאות שנה ועומד אחורי המרכבה וקושר כתרים לקונו ופי' התוספות שם מתפלתן של צדיקים הוא עושה עטרות וכן הוא בזוה"ק (בשלח נ"ח ע"א) תאנא סנדלפון עלאה הוא על כל שאר חברוי חמש מאה שנין והוא קאים בתר פרגודא דמאריה וקשר ליה כתרין מבעותהון דצלותא דישראל ובשעתא דמטי האי כתר לרישי' דמלכא קדישא הוא מקבל צלותהון דישראל וכולה חיילין ואוכלסין מזדעזעין וכו'. וזה על ישראל גאותו ועוזו בשחקים נורא אלהים ממקדשיך וגומר. פי' כשישראל עושין מצות ומ"ט אז נכתר המלך בכתר מלכות ועי"ז גאותו גדלה עולם מהכיל. כי הכל יראים ומתפחדים בעת שהוא נכתר בכתר המלוכה וחיל ורעדה יאחזון אז מפחד ה' ומהדר גאונו ואז נורא אלהים ממקדשיך פי' אף אותן שמוקדשים לשמשו ע"ד שרפים עומדים ממעל לו לשמשו ובעת שהוא נכתר בכתר המלוכה אז נורא הוא עליהם ובאימה יעריצו. כדרך המלך בשר ודם שבעת שאינו משתמש בכתר המלוכה עבדיו ומשרתיו הנצרכים לשמשו משיגים אליו ומדברים עמו כל הדברים כמעט כרצון לבם. וגם הוא מראה להם פנים שוחקות ומדבר עמהם כאשר ידבר איש אל רעהו ולא כן בשעה שיושב על כסא המלוכה וכתר מלכות בראשו אז בדילין ממנו אף כל עבדיו ומשרתיו המשמשין אותו והצריכים לבא לפניו אז לשמשו באים באימה ובפחד ורועדים וחלים מאימת מלכם אחר שמשתמש עתה בהתנהגות המלוכה גם עליהם אימה ופחד המלך כי לבישת הכתר מורה על גדולת המלוכה האמתיות וממשלתו בכל ובעבור זה הענין גורמין ישראל קדושה גדולה ומורא בכל העולמות כי המה עושים להיות ממהקב"ה מוכתר בכתר המלוכה ואז מוראו ופחדו על הכל יראת הרוממות והאמתיות שהיא במלאכי מעלה אף בשרפים העומדים ממעל לו כנ"ל ואך אין הכל מבינים בגדולת עבודה זו שהיא תיקון הכתר להיות עולה ויושב בראש אלוה על ידי התורה והמצות ויש בינינו ג' סוגי אנשים האלו הנזכרים והכת הראשונה עושים עצמ' כאלו לא ידעו כלל מגדולה הזו ואינם מכירים במעלת גדולת בוראינו ואבינו שבשמים ואת גודל מעלת המצות והתורה והתפלה שהן כתרי כתרים למלך עולמים ב"ה. ועל כן המצות בזויות בעיניהם ובע"כ הם עובדים בעבודת משא כמאמר הבן הרשע מה העבודה הזאת לכם שלעבודה ומשא כבד נחשב בעיניו קיום התורה והמצות. ואחר קיום מצוה כל דהוא גבה לבו על ה' לומר שהיא עובדו עבודת עבד וראוי הוא לכל תשלום שכר טוב ועבור זה כאשר יפגע בו איזה רעה מפגעי הזמן ומקרותיו קורא תגר על ה' לומר מדוע הוא עושה לי ככה. כי כל הטובות שעושה לזולתו ראוים יותר אלי ולא די שאין משלם לי כגמולי אף רעה עושה לי וכאילו עובר עליו את הדין וחוטא בלבו נגד ה' והכל עבור שאין הכרתו חזקה בגדולת העבודה וכוונתו רק לעצמו שישולם גמולו ממי שצוהו בזה. הכת השניה יודעים ומבינים קצת בגדולת יוצר בראשית ויודעים בנפשם שהוא עבודה החשוב' והמפואר' שאין כמוהו בכל ממתקי ומחמדי עולם כולו. וחושקים לעשותו בלי שום קבלת פרס: אך גדלה בעיניהם עבודתם לומר אשר המה ראוי' לאותו איצטלא לתקן כתר מלוכה לממ"ה הקב"ה ואינם מחויבים לירא עוד מעבודה זו ולהודות לשמו ע"ז להיות לזכות וצדקה נחשב להם במה שזכו לעשות רצונו ואך טובים השנים מן הא' במה שנחשב אצלו זאת העבודה לכבוד גדול ולעבודה החשובה כאמור:
אולם מעלה הנבחרת מכל אלה ימצא באיש המשובח במדת הענוה השלימה וירא ובוש עד מאוד בבושה וענוה גדול' אף לכנות עצמו בשם עבד מקטני עבדי המלך ונדמה בעיניו למלך גדול אדיר שעומד בין עבדיו ושריו ויועציו הגדולי' וחשובים ומחוכמים בכל חכמה ומדע. ובא איש א' נבזה חסר דעה לא דעת ולא תבונה בו ועב השכל פחות ערך קרוע בגדים מטולאים טלאי על גבי טלאי והתחיל לדבר אל המלך אני עבדך ואתה מלך עלי ודאי לצחוק ולחוכא ואיטלולא נחשב בעיני המלך והשרים:
ב. וזה שאמר דוד המלך ע"ה אנא ה' כי אני עבדך פי' הנני מבקש מאתך ומפיל תחינתי לפניך לפייסך כמה וכמה פעמים לכנות עצמי בשם עבד מלך כמותך. אך מה אעשה ועל כרחי אני עבדך לפי שאני בן אמתך ויליד ביתך ועבד שנולד מאמ' ע"כ הוא עבד אף שאין ראוי להיות עבד בבית הזה מ"מ הוא עבד מצד אמו. כן אני יליד ביתך בית ישראל. ועבור זה כח בי לכנו' עצמי לעבדך. אבל הנה לך אזבח זבח תודה ע"ז ובשם ה' אקרא שאזבח זבחים ואוד' את שמך על זה שזכיתי לגדולת כבוד הרב והמעלה הגדולה להיות עבד לאלהי עולם ה' בורא קצות הארץ כו':
ג. גם יעקב אבינו אמר בזאת קטנתי מכל החסדים ומכל האמת אשר עשית את עבדך פי' קטן אני ואיני ראוי לגודל חסד ואמת שזכיתי לגדולה הזו שעשית אתי. לעבדך ולעשות רצונך ואמר בלשון אשר עשיתי את עבדך ע"ד הכתוב [רות ב'] שם האיש אשר עשיתי עמו היום בועז ואמרו חז"ל (מ"ר רות ע"פ זה) תני בשם ר' יהושע יותר ממה שבעה"ב עושה עם העני העני עושה עם הבעה"ב שכן אמרה רות לנעמי שם האיש אשר עשיתי עמו אשר עשה עמי אין כתיב כאן אלא עשיתי עמו הרבה פעולות והרב' טובו' עשיתי עמו בשביל שהאכילני פריסה אחת ע"כ. וע"כ גם כאן אמר אשר עשית את עבדך אתה עשית עמי במה שאני עבדך ולא אני העושה עמך:
ד. וזה שאמרז"ל ע"פ בן יכבד אב ועבד אדוניו זה אליעזר שאמר עבד אברהם אנכי ולא רחימא דאברהם אנכי ולכאורה מה זה כבוד שלא רצה לשקר ולומר על עצמו מה שאין בו כי האמת שעבד אברהם הוא. ויבואר ע"פ מאמר רז"ל. כל הנביאים נתנבאו בזה הדבר הוסיף עליהם משה שנתנבא בכה אמר. וביאור דבריהם יובן ע"פ מה שאמרו חז"ל על ענין שכתב משה במלאכת המשכן ע"כ דבר כאש' צוה ה' משל למלך שצוה לאומן לבנות וכו' וכתב ע"כ דבר ודבר שם המלך והוא המורה על גדול הענוה של העושה והוא כדמיון הבונה שהי' מצווה מפי המלך לבנות לו פלטין מפוא' בתבני' כזה וכזה וכאן יהיה חדר מרובע וכאן חדר עגול. והנה לפעמים הבונה מוסיף בדעתו בהבנותו ומכוון שיהיה הכל בגודל ורב הדר בזיו יופי ולעלות חן כראוי לפלטין המלך. ואחר שמשלי' מלאכתו והבנין נשל' במלואו וטובו אז הו' מיח' הכל על שם המלך והטע' הוא כי מאוד חבי' בעיניו וגדול אצלו שם אשר יקר' לו עבד המלך וזוכה להיות עבדו ולעשות פקודתו וחשוב בעיניו לשבח עצמו בזה יותר מכל מיני שבח שיש בו במהותו. כי גדול בעיניו לקרוא עצמו עבד מלך גדול כזה מלהקר' שם וחכם בחכמה עצמו. וכזאת היה במלאכת המשכן. היות שידוע שכל מעשי הבנין הוא מעשי תיקון עולמות עליונים להיות משכן שלמטה מכוון נגד משכן של מעלה ומשה השיג כל סוד הבנין ותיקוני העולמות על נכון בבחי' שנתנהו לו במתנה וכאשר צוה ה' אותו לעשות שלחן ומנורה ומזבח ושאר מלאכת המשכן השיג בדעתו כל דבר על מכונו. וכוון בדעתו היפה על כל דבר ודבר מקום מקור שורשו בעולמות עליונים. ונמצא ששלימות המלאכ' נעשה גם ע"י משה ואף עפ"כ כתב בכל דבר כאשר צוה ה' כי היה חשוב וגדול וחביב בעיניו לכתוב בו שעשה ציווי ה' יותר מכל מעלות וחשיבות שבעולם:
ה. וע"כ כתב בו בכל מקום משה עבד ה' משה עבדי כי גלוי וידוע לפני שהוא החשיבות והמעלה הגדולה אצל משה רבינו ע"ה לכתוב בו שהוא עבד ה' וממונה לעבוד את ה' יותר מכל הגדולות והמעלות שבעולם. וזו היה מעלתו יותר מכל האדם אשר על פני האדמה שלא היה חפץ וחשוב אצלו שום דבר כ"א להיות עבד ה' וע"כ כתב שבחו זה בכ"מ משה עבד ה' כאמור. ואפשר לרמז בקרא לא כן עבדי משה בכל ביתי נאמן הוא פי' שזכה להיות נקרא עבדי משה ממה שבכל ביתי נאמן הוא שהיה נאמן בבנין המשכן לכתוב ע"כ דבר ודבר כאשר צוה ה' והי' מראה שרק חפץ ליקרא עבדי. וכן אקרא לו עבדי משה וזה ענין אליעזר עבד אברהם שחביב היה בעיניו לקרוא את עצמו עבד אברהם יותר מכל הגדולה והכבוד שבעולם. ואף שהיה לקרותו בשם רחימ' דאברהם ולא בשם עבד. כי ענין העבד הפשוט הוא שאינו עושה רצון אדוניו באהבה גמורה רק עבודת עבד בע"כ שלא בטובתו וגם אינו עושה רק כאשר שומע מפי אדוניו ואינו יודע להוסיף מדעתו שום דבר לכוין שיהי' נעשה רצון אדוניו בשלמות ובתמימות. אבל אליעזר שהיה עושה כל דברי אברהם באהבה ובחיבה גמורה ויתרון דעת שכלו להפיק רצון אדוניו אברהם על נכון. ובא למקום אשר לא ידעו אותו ושרי ליה וכו' לאודעי נפשיה באתרא דלא ידעי'. והיה לומר רחימא דאברהם אני כי היה באמת רחימו וידידו באהב' גמורה. ואך שכבוד אברהם היה גדול כ"כ בעיניו. שהיה אצלו חשיבות גדול וכבוד רב לכנו' עצמו בשם עבד אברהם יותר מכל המעלות שבו. וע"כ אמרו בן יכבד אב ועבד אדוניו זה אברהם. שהוא כבוד גדול לאברהם כמדובר. וזה אמרו כל הנביאים נתנבאו בזה הדבר. ואך משה רבינו חשש אולי יהיה נשמע מלשון זה הוספת הדעת בו בדבר ה' ליפותו ולהבינו אל העם וע"כ אמר הוא כה אמר ה' שהוא הוא אמירת ה' בעצמו ואין משלי כלום בזה כי זה היה כבודו לכנות עצמו בשם עבד ה'. וכן יעקב ודוד גדלה בעיניהם מעלה הזו להיות עבד לה'. עד שהיו מחזיקים זאת לחסד גדול מאתו ית' להקרא עבדו. וזה הכל על שהיה הכרתם שלימה בעבודת הבורא והיו יודעי' גודל חיוב היראה והפחד וברכות והודאות לשמו הגדול והקדוש על אשר זיכנו לעבוד עבודתו ולשרתו ולברך בשמו. כעין שכתבו תלמידי רבינו יונה והרא"ש (ברכות פרק ג') פ' נוסח ברכת מודים דרבנן שאנו אומרין על שאנו מודים לך ברוך אל ההודאות. שהוא על מה שאתה זכיתנו ונתת לנו זאת שנזכה להודות לך. על זה ברוך אל ההודאות שאנו מברכין אותך ומהללין ומשבחין לשמך הגדול על החן וחסד והטוב' הגדול' שעשית עמנו בזה שאנחנו מודים לך ומברכין לשמך ולכן על כל אלה האיש הנכנע באמת לפני בוראו הנ"ל בהגיע לעשות אחת ממצו' ה' משים על לבו כל זאת וירא ומתפחד לעשות תיכף המצו' בלתי ישוב דעתו ומקודם רוחץ ומטהר ומקדש את עצמו. כדי להסיר מאתו טפשות הלב ושורש הרע שבקרבו מהרהורים ותאות רעות שבלב ולהרהר בתשובה שלימה על כל טנופת העבירה הדבוק' בנפשו כמ"ש כמה פעמים ובפרט (בשורש הראשון ענף ג') על דברי המדרש אתה פתחת בתשובה תחילה שקודם שרצה להציל את יוסף לעשות מצוה רבה כיבוד אב והצלת נפש. עסק בשקו ובתעניתו לעשות תשובה שלימה כדי לטהר ולקדש את לבו וכל איבריו שיהיו ראוין לעשות עמהן מצות ה'. כי כשאדם עושה המצוה וכל איבריו ולבו ונפשו לא מטוהרין. ואדרבה מטונפין בטנופי התאות רעות ועבירות רעות ובפרט בטומאת קרי ר"ל שהוא מטמא את כל הגוף כי בא מכח כל הגוף כידוע. דומה ממש למוליך מנחה חשובה למלך ומשים את המנחה על קער' מלוכלכת בצואה וטינוף וממילא גם המנח' נעשה מטונף ומלוכלך. ובודאי המלך כועס ביותר והלואי לא קרב כלל המנחה אלי כן הדבר הזה ממש. וכן בעסק התורה והתפלה אדם לומד ומתפלל בפיו ואם פיו מתועב ומשוקץ ומטונף בכל מיני לה"ר ורכילות ליצנות ומלשינות ומסירות ושארי דיבורי איסור. ומכ"ש ח"ו פה דובר נבלה ומנבל פיו שמעמיקין לו גיהנם ואפילו נגזר עליו גזר דין של שבעים שנה לטובה נקרע לו כמאמר רז"ל (כתובו' ח' ע"ב) וכמה מגונה פיו המבוזה הזה לפני הבורא ית' והוא מניח עליו את המנחה השלוחה לממהקב"ה והקב"ה אומר הקריבהו נא לפחתך הירצך או הישא פניך אמר ה' צבאות ובודאי אל מנחתו לא שעה ושתיקותו יפה מדיבורו וע"כ קודם כל עשיות המצוה והתעסקות התורה ותפלה. צריך קודם לשוב בתשובה שלימה בלב נשבר ונדכה ובזה רוחץ את גופו ולבו מהרהורי תאות הרעות. ואח"כ נאה לו לעשות מצוה ה'. וע"כ אמר לו הקב"ה עתיד אני להעמיד מבניך שיפתח בתשובה תחילה ואיזה זה הושע שנאמר שובה ישראל עד ה' אלהיך. כי גם הוא לימד דעת את העם בזה שיפתח בתשובה תחילה פי' קודם ואח"כ יקבל עליו עול מלכות שמים בעשיות מצות ותור' ותפל'. וזה שובה ישראל עד ה' אלהיך קודם שתקבל עליך עול מלכו' שמי' בעשיו' מצותיו להיות ה' אלהיך תשוב ותרחץ מקוד' טנופת וליכלוך שעליך. וכדרך שכתבתי שמה כל מי שאינו יודע בטוב גיטין וקדושין ע"ש ואחר כל טהרות גופו ונפשו. עכ"פ בהרהור תשובה אם אי אפשר לו לעשות עתה תשובה שלימה במעשה ראובן שעסק בשקו ובתעניתו. הנה הוא מפחד מעשיות המצוה גופה. ואומר מי אנכי איש נבזה בשר ודם עפר ואפר טיפה סרוחה רימה ותולעה איש חוטא. לתקן כתר מלכות להיות עולה ויושב בראש ממ"ה הקב"ה ואחר כונת הלב הן הן הדברים ושכן הוא באמתיות לבבו וירא לגשת לעבוד עבודה אשר לא כדת לפי ערך פחיתותו ושפלותו עומד לפני תמים דעות מלך יחיד ומיוחד לו דומיה תהלה. ובפרט בעת התפלה שנקרא מדבר לפני המלך ממש כמאמר רז"ל. ועבור זה תקנו רז"ל לומר קודם התפלה אדני שפתי תפתח שמורה בעצמו איך שירא ומתפחד מאוד בזוכרו לפני מי הוא עומד ומפני היראה והאימה והבושה אין כח לדבר רק אתה אדני שפתי שאוכל לדבר לפניך. וכן בכל מצוה ומצוה מורא שמים עליו כ"כ. עד שירא למאוד ובוש להתקרב עד שאלמלא הקב"ה עוזרו לא יוכל לעשותם מרוב היראה והפחד אז מה' בקרבתו לפני ה' בעשייתה. וכעין שנאמר באהרן קרב אל המזבח ואמרו חז"ל שהיה אהרן בוש וירא לגשת אמר לו משה וכו': ועל זה אמר דוד טוב עשית עם עבדך. פי' טוב הוא המצוה. וכל מצוה ומצוה שעשיתי לא יכלתי לעשות בעצמי מפני מוראך אשר עלי רק אתה עשית ג"כ עמדי והיית בעזרי ע"ד אדני שפתי תפתח ואחר כל הפחד והמורא ובסיועת הקב"ה שעושה המצוה. הנה הוא מרבה דאגה בלבו ומפחד וירא לאמר במה אקדם ואכף לאלהי מרום ובמה אוכל לשל' לו על כל הגמול הטוב הזה שעש' עמי וזיכני במצות שהם כתרי כתרים להכתיר את המלך עליון בכתר הכבוד לכבדני בכבוד כזה שאין כמוה בשרפים וחיות הקודש כי הם עושין כתרים ממצותינו ותפלתינו אבל לא שיעש' הם בעצמם הכתרים ואם הי' ביכולתי ליתן את נפשי לה' עבור זה בכל לבבי באמת הייתי נותן את נפשי לו על הזכי' הלז ואף זה קטן הוא על אחת מאלף אלפי אלפים ורבי רבבות ואך כי זה הדבר הגדול שבכל מה שיש לי כי כל אשר לאיש יתן בעד נפשו והנני מוסר את נפשי ורוחי ונשמתי על קדושת שמו ית' בשביל הזכו' הגדול שזיכני כזה ועל זה רמזו חז"ל (מ"ר שמות פ' ל"ח) אמר לו הקב"ה למשה חייבין לי ישראל וגו' ופי' שהם חייבין לי תמיד לשלם לי בעד גמול הטובות שאני עושה עמהם לזכות' במצותי והאיש שהוא במדריג' הלז נתרצה ה' במעשיו ונחת רוח לפניו שאמר ונעשה רצונו ואז ויגזר אומר ויקם שהוא גוזר והקב"ה מקיים כי כל אוצרות המלך בידו והקב"ה גוזר והוא מבטלה כי חשוב לפניו לענות לו בתפלתו:
ו. ועל זה אמר שלמה המלך עליו השלום (קהלת א׳:ג׳) מה יתרון לאדם בכל עמלו שיעמול תחת השמש ואין לו פי' ורז"ל (שבת למ"ד ע"ב) פרשוהו בחילוף התורה שנקרא שמש ואנחנו נאמר תחת השמש ממש כי הנה זו היא דרגת עבדות השמש שמודה ומשבח' ליוצרה על שזכתה לעשות שליחתו כמאמר רז"ל (סנהדרין צ"א ע"ב) אמר ליה אנטונינוס לרבי מפני מה חמה יצאת ממזרח ושוקעת במערב א"ר כדי ליתן שלום לקונה שנאמר וצבא השמים לך משתחוים ותיתי עד פלגא דרקיע ותתן שלום משום פועלים ומשום עוברי דרכים ופרש"י מפני מה שוקעת במערב תסובב את כל העולם עד שתחזור למקו' זריחתה למזרח ותשקע וכו' עד כדי ליתן שלום לקונה להקדוש ברוך שהשכינ' במערב וכיון שמגעת עד מערב הולכת ומשתחות לפני בוראה ואמרו (ילקוט רמז ת"ו) ע"פ ויהי שם עם ה' ארבעים יום וארבעים לילה מניין הי' משה יודע אימתי יום ואימתי לילה כשהיה רואה גלגל חמה בא וכורע לפני המקום הי' יודע שהוא לילה וכו' ופרשו ענין השתחויה שהוא לתת שבח והודיה לשכינ' על שזכתה לעשות שליחות המקום היום:
ז. ועל ענין זה אמרו פני משה כפני חמה כי זה הי' דרגת משה שכתוב בו עבד ה' שהי' חשוב עליו למאוד עבודת שמו ית' עד שהיה מוכן למסור נפשו לה' על שזכה לעשו' שליחתו והואיל שהשמש מכיר עבודה הזאת השלימה השוה פני משה כפני חמה בדרגא אחת וזה אמרו מה יתרון לאדם בכל עמלו שיעמול תחת השמש כי אדם המכיר דרגת השמש איך שראוי לכבדו ולהודות ולהשתחות לפניו בעד העבוד' שנותן על עבדיו ועוש' כמעשי' אז מה יתרון לו שנעל' במעלות רבות עד מאוד להיות ויגזר אומר ויקם וצדיק מושל כנ"ל אבל אדם שאינו מכיר את זאת ובפרט ח"ו העושה בהיפוך וחילוף השמש שחושב בדעתו שראוי הוא לקבלת שכר ונדמ' לו זאת כשאר עבדות שעובד לבשר ודם בשכר אף שהקב"ה משלם לו ונותן לו שכרו משלם כפי עבודתו אבל מה יתרון לו לקחת יותר מעבודתו וגם שאין דעת הקב"ה נוח' ממנו וכל חסד דעבדין לגרמייהו הוא דעבדין ומה יתרון לו בכל שכרו אם אינו עושה נחת לפני מי שאמר והי' העולם ועל כן מה יתרון לאדם בכל עמלו שיעמול בתורה ויעשה מצות כי עמל הוא בתורה כמ"ש בזוהר אם עושה זאת תחת השמש בחילוף השמש ומכוין לקבלת פרס בלבד ועבודתו אינה נחשב' לפני מקומו של עולם:
ח. ובזה נבוא לביאור הפסוקים והמאמרים שהתחלנו בביאורם וכולם על דרך זה ואמר כי תשא את ראש בנ"י לפקודיהם כלומר כשתשא ותקבל בדעתך ולבבך את החשבון הלז כתרגומו גודל ורב המרחק מה שבין ראש ב"י כשעושין מצות ומ"ט מגיע פעולותיה' עד למעלה לראש להיות כתר לראשי ע"ד הנזכר ישראל אשר בך אתפאר לפקודיהם לגודל חסרונם ופחות ערך ערכם קרוץ מחומר אבק פורח כי פקודי הוא לשון חסרון ע"ד ולא נפקד ממנו איש וכשתלמד להם זאת וידעו ויבינו שהוא זכות גדול להם ואינם ראוים לזאת אם לא חסדי אל אז ונתנו איש כופר נפשו לה' שירצה ליתן נפשו לה' בפקוד אותם בעד זה הזכות שפקד ה' אותם לתת להם עבודה זו עבודת המלך מלכו של עולם להכתיר אותו בכתר מלכות כי מה יוכל ליתן לה' מכל אשר לו בעד זה אם לא נפשו בדרך שכ' הרב האלשיך בפסוק אליך ה' נפשי אשא וז"ל הנה אם ישלח איש דורן לגדול הימנו וראוי שישוער איכות הדורן לפי המשלח ולפי המקבל ע"כ אמר דוד במה אקדם לפניך לתת לך משאת ודורן: כי הלא לפניך איני מעריך עצמי למלך כי אם לדוד משולל מתואר מלכות ואתה ה' אין ערוך אליך וא"כ איזה דורן יהי' ראוי לך ממני אין לי נכבד מנפשי ראוי להיות משאת אליך ע"כ וממנו ילמוד כל אדם שאינו בבחי' דוד המלך מה יאמר עוד ליתן משאת לה' על אשר בחר בו מהכל ונתן לו תורתו ומצותיו ומכתיר עצמו בהן בכתר מלכות:
ט. ולזה רמז הכתוב ויקחו לי תרומה כלל בזה שני דברים כי ידוע שהנותן מתנה לאדם חשוב נחשב להנותן כאלו מקבל ממנו כמ"ש לענין קידושין (בא"ע סי' כ"ז ס"ט) ונמצא שכשנתנו ישראל מתנה לבורא כל עולמי' ודאי שהיה נחשב אצלם לקוחה גמורה וכאילו קיבלו כל טוב בזה שזכו שמלך עולמים קיבל מהם מתנה וע"כ אמר ויקחו לי תרומ' שבשתי' נחשב להם זה הנדבה לקיחה כאלו לקחו הם כל טוב א' שהוא לי ומה שזוכה לתת לי ודאי לקיחה יחשב אצלו שנית שהוא תרומה שנתרומם להיות נעשה מזה כתר מלוכה בראשי ואינו דומה נועל מנעל להמלך להמתקן כתר על ראשו וזה לי תרומה שגם אצלי הדבר מתרומם עד מאוד וזה שאמר המדרש הה"ד כי לקח טוב נתתי לכם תורתי אל תעזובו שיהיה נחשב בעיניכם כאילו לכם נתתי ובמה יהיה אצליכם כך אם תורתי אל תעזובו שאל יושכח מאתכם שהיא תורתי כמי שמתרגם על עזב תעזוב שבק מה דבלבך עלוהי וכשלא יושכח מאתכם שהוא תורתי ובחרתי בכם מכל העמים ליתן לכם תורתי שאני משתעשע בה בכל יום ומענד' עטרה לראשי אז ודאי יחשב אצליכם לזכות גדול ולקיחה גמורה:
י. וזה שאמר הקרא וצדקה תהיה לנו כי נשמור לעשות את כל המצוה הזאת לפני אלהינו כאשר צונו פי' שצדקה גדולה מאתו ולזכות וחשיבות גדול נחשב אצלינו כשנשמור לעשות את כל המצוה והטעם מחמת שהמצוה הוא לפני ה' אלהינו שעולה למקום גבוה להעשות כתר על ראשו של הקב"ה שהוא לפני ה' פי' קודם ה' כידוע ליודעי חן ועוד אף בל"ז זכו' גדול הוא לנו כי הוא אשר צונו בזה ומה מאוד יצמא נפש אדם ויכמה בשרו ויתאו לעשות שליחות ציווית מלך גדול ונורא כזה אשר משרתיו אש לוהט וחיל אלף אלפין ורבוא רבבות כתות כתות של מלאכי השרת משרפי' וחיות ואופני הקודש חיים וקימים וכול' אהובים וברורים קדושים עומדים לפניו ומיום בריאתן אין להם עסק אחר כי אם שמחכים ומצפים ומיחלים אולי ואולי צוה להם המלך הקדוש לעשות שליחתו והוא עוזב את כל אלה ורצה בשליחות בני אדם מעוטי ימים נשויי טובה גלומי גוש שביעי רוגז עגומי נפש ודאי ראוי וראוי להיות רץ בשליחתו בכל כוחי גופו מה שיש לו עד דכדוכא של נפש בלא ימצא מרגוע לנפשו וכעוף השמים יעוף אחר שבחר בו ובשליחתו ולהודות לו בכל לבבו על אשר זיכהו בזה:
יא. ובבחינה זו היה משה רבינו עניו מכל האדם אשר על פני האדמה כי לכאורה לא יובן ענותנותו לאמתיות בזה ובמה היה יוכל להיות שפל באמת בלבו מכל האדם אם בתורה ובחכמ' ודאי שלא הי' יוכל לומר שיש אדם גדול ממנו בזה כי הוא שמע מפי הקב"ה ולמד לאחרים והאיך יוכל אחר להיות גדול מאתו ואם בחסידות ופרישות וקדושה נראה מי עלה אל אלהים ומי נגש אל הערפל הכל משה לבד ולא אחר ואם בעשירות כבר אמרו חז"ל (נדרים ל"ח ע"א) לא העשיר משה אלא מפסולתן של לוחות שנאמר פסל לך פסולתן יהיה שלך ואמרו שם אין הקב"ה משרה שכינתו אלא על גבור ועשיר וחכם וכלן למדנו ממשה וכו' וכשנכתב עליו בתורה כך והאיש משה עניו מאוד מכל האדם ודאי שהי' כך באמתיות מעמקי לבבו שהפחות שבישראל היה גדול מאתו ובמה הי' יוכל להיות כזאת בלבו ולדברינו יובן כי משה אמר בדעתו שכל העולם גדולים מאתו בעבודתם את ה' כי מאחר שאין הכרתם כ"כ חזקה בגדולת ממהקב"ה כמוני ובגודל מעלת התורה והמצוה שעיני ראו ולא זר שכולם כתרים לצור העולמים ב"ה וב"ש כמאמר חז"ל (מנחות ק"ט ע"ב) וגם לא ראו כמוני כמה וכמה אלפי אלפים כתות מ"ה עומדים ומצפים מתי יגע עתם להיות נשלחין בשליחות ה' אף פעם א' בשמטה או ביובל ומאחר שאינם יודעים כ"כ בגדולת יוצ' בראשית המה נקראים עובדי ה' כי המה עובדים לעשות רצון בוראם ומעבירין על מדותיהם אף שאין נפשם חשקה כ"כ לעבודה מכריחין עצמן לעבודת ה' ומה מאוד ראוי וראוי להיות יקרה נפשם בעיני ה' אינם יודעין רבונם כמוני ועובדין אותו בכל לבבם ולא כן עמדי שאני היודע ומכיר בהכרה שלימה שכמ' וכמה עלי לשלם בגמול והחסד בנפשי ממש אם אזכה פעם א' לעובדו. ואינני נכנס בגדר העובד והכל אני עושה למעני מה שאני יודע שכן מחויב להיות ועוד זכות גדול הוא לנפשי במה שאזכה לעשות פעם א' מצות ה' וע"כ הי' חשוב בעיניו לגודל ענותנותו כל אדם יותר ממנו כי אמר כל אדם עובד ה' משא"כ הוא כאמור וזה שאמר משה לקרח המעט מכם כי הבדיל אלהי ישראל אתכם ולכאורה היה לו לומר המעט לכם. ומה הוא לשון מכם יתכן לדברינו. ע"פ מאמר רז"ל ע"פ כי לא דבר רק הוא מכם וז"ל כי לא דבר רק הוא ואם רק הוא מכם כלומר מכם הוא רק שאין אתם יודעין לדורשו כראוי אבל באמת לא רק הוא וגם כאן אמר המעט מכם כי הבדיל כלומר אם מעט הוא מכם שאין אתם במעלת עבודה זו ולעבודה נחשב לכם עבוד' הקודש אשר עליכם לכן אינו נחשב לכם עבודה זו ומעט הוא מכם אבל לאמתיות הדבר כמו שאני יודע מהות מעלה הזו רב לכם בני לוי. כי גם עבודה הזאת היא רבה וגדולה ואהרן מה הוא פי' ולא כן אהרן כי הוא בעצמו למה ותהו נחשב אצלו בגודל ביטול מציאתו ונפשו ורוחו ונשמתו אליו יאסוף אל הקב"ה לתת כופר נפשו לה' על עבודה הקטנה שבמצות ה' ומגודל ענותנותו בו בחר האל ושם המשרה על שכמו כי זה אהוב לפניו יותר מכל. וזה אהרן מה היא כי תלינו עליו שמבקש גדולה לעצמו. ובאמת גדולתו הוא ענותנותו השלימה עד דרגת כח מה וביטול מציאתו ממש. והיה ירא ובוש מלגשת אל העבוד' כאשר הבאנו למעלה:
יב. ולזה אמר אנטיגנוס אל תהיו כעבדים המשמשין את הרב ע"מ לקבל פרס כוון על הכת הראשונ' שהזכרנו בדברינו שעבודתם אינה רק בשביל תשלום גמולו כי מאחר שאינו מכיר מה הוא עוש' וסובר שעוש' עובדה קשה לה' אינו נכנס כלל בגדר עובד ה' ע"כ הזהיר שלא להכניס אדם עצמו בזה הענין הרע ואמר עוד אף אם תרצה להיות עבודתך כענין הכת השניה שיודעין שראוי לעשות עבודה חשובה כזה בלתי קבלת פרס כי נחשב אצלו לכבוד ולמעלה גדולה במה שעושה כזאת לתקן כתר עליון ואך כי די לו במה שהוא עושה כזאת ואומר בלבו שראוי לעבודה זו גם בזה לא בחר ה' להיות חשוב לפניו עשייה זו כראוי למלך הכבוד אלא הוו כמשמשין את הרב שלא ע"מ לקבל פרס ויהי מורא שמים עליכם שתהיו עוד יריאים ומתפחדים אחר כל עשיית המצוה במה נודה ונעבוד את ה' אלהינו על שעשה עמנו הזכות הגדול הלז לכבד אותנו בכבוד הגדול הזה להכתיר את מלך מלכי המלכים בכתר המלוכה מה שלא זכו לזה כל מלאכי מעלה ושרפי קודש כנאמר למעלה בבחי' הכת השלישית.
יג. ובזה יבואר דברי המדרש מי שיש לו אני נותן לו משכרו ומי שאין לו אני עושה לו חנם ונותן לו מזה כו' למי שאני מבקש לחון שהבאנו למעלה כי זה שחושב בדעתו שראוי הוא לקבל פרס בעבודת העבד שעושה כדי לקבל שכר זה נקרא יש לו כי סבור בדעתו שמגיע לו שכר בעד עבודתו ועליו אמר הקב"ה מי שיש לו משכרו אני נותן לו כי איני מקפח שכר כל בריה ומשכרו המגיע לו לפי ערך עבודתו אם מעט ואם הרבה אשלם לו כידי הטובה ועל האוצר הגדול אמר ומי שאין לו כלומר מי שעשה מצות ומע"ט לרוב ואעפ"כ אין לו כלום כי יודע בנפשו שאינו מגיע לו שכר עבודתו. ואדרבה אם הי' יכול ליתן את נפשו לה' בשכר עבודתו הי' נותנה בכל לבבו: ומכש"כ שיגיע לו עוד שכר על עבודתו מהתימה הוא אצלו: ובדברי המדרש תנחומא הנזכר חייבין לי ישראל וע"כ צדיקים אין מבקשים מהקב"ה כי אם מתנת חנם אע"פ שיש להם לתלות במעשיהם הטובים וכיון שדעתו יפה בזה ומכיר עבודתו השלימה ויקר אני בעיניו ויודע שחייב הוא לי עוד עבור עבודתו שעבד אותי: ע"כ הנה מכבדי אכבד: וחונן אני אותו ונותן לו מאוצר הגדול הזה שנאמר וחנותי את אשר אחון למי שאני מבקש לחון: כי אם אין לו בבחי' זו הקב"ה מבקש לחון אותו וחונן אותו מאוצר הגדול הזה ואפשר עבור זה כ' הרמב"ם ז"ל בפי' המשניות במשנה הנ"ל ויהיה מורא שמים עליכם כדי שיהיה שכרכם כפול ומכופל לעוה"ב מכוון לדברינו כי בהיות שמורא שמים עליו בדרך הנזכר ואין לו משלו כלום ודאי שהקב"ה יחוננו לתת לו מאוצר הגדול הזה ויהא שכרו כפול ומכופל:
יד. ועם דברינו אלה יבואר דברי הגמרא שהבאנו למעלה והיה אמונת זה סדר זרעים עד ודעת זה סדר טהרות ואפילו הכי אי יראת ה' היא אוצרו אין וכו'. כי למדו אותנו חז"ל את הדרך האמיתי הזה ואחר שקיימת כל התורה כולה ובעסק לשמה באהבה ויראה עוד צריך להיות בך יראת הרוממות שהוא לירא וליפחד לומר במה אודה לאל גומר עלי שזיכני לעסוק בתורתו ומצותיו. ומה שכרו בזה מפורש כבר שנוטל מאוצר הגדול. וזה יראת ה' שאחר קיום כל התורה היא אוצרו שזוכה בזה ליטול מאוצר ה' שבו חונן ונותן למי שרוצה לחון כאמור:
טו. וזה מאמר הקרא ויצונו ה' לעשות את כל החוקי' האלה ליראה את ה' אלהינו לטוב לנו כל הימים וגומר. פי' שאף אחר עשיות כל החוקים האלה נהיה יראים את ה' אלהינו לומר מה גמול נשלם לו עבור עשיות חוקותיו. ואז יהיה טוב לנו שנטול מאוצר הגדול וע"כ מסיים וצדקה תהיה לנו כי נשמור לעשות כלומר כי זכות גדול הוא לנו כאשר פרשנו למעלה. וע"כ נהיה יראים במה נודה לשמו ונהללו בפינו על זה:
טז. וזה שאמר הכתוב יראו את ה' קדושיו כי אין מחסור ליראיו פי' אף קדושיו שמקודשים ומטוהרים מכל חטא ועון אפילו הכי אית בהו בחי' ירא' ה' היראה הנזכרת כי אין מחסור ליראיו פי' שאין היראה חסירה באלו ההולכים לפני ה' וביראתו לקיים מצות ה' כי אדרבה כל מה שיזכה יותר להכיר בגדולת ה' יתוסף אצלו בחי' היראה הנ"ל ע"כ גם הקדושים אשר בארץ יראת ה' על פניהם תמיד כעין שכתבנו למעלה ע"פ למען תהיה יראתו על פניכם לבלתי תחטאו אף בלא חטא צריך להיות היראה על פניכם כמבואר:
ומעתה נתנה ראש נשובה אל התחלת דברינו בענין מעלות מדת הענוה השלימה. שזוכה הוא לבוא אל היכל לפנים מהיכל עד שבא להיכל מלך עצמו אשר אין די באר לפרש ולבאר יופי זיו הדר גדולת ההיכל הזה והאיש הזה בבואו לתוך ההיכל הנורא הלזה לא מספיק לראות בתפארת גדולת מלכו עד שנופל על פניו ארצה והמס ימס לבבו ולא קמה עוד רוחו ואין כח בו לעמוד על רגליו מפני האימה והפחד. ואומר מה נורא המקום הזה ואין זה כי אם מיראת מקום ההיכל לבד אין כח בי להביט אל מראהו. מה יהיה כחי עוד בראותי את כסא המלך המפוארה השלימה בכל השלימות וזיווה מבהיק ומחשיך עפעפי עין הרואה ומכש"כ דכ"ש המלך עצמו. ועל כן לא נשמע בפיהו כי אם שבח ההיכל הכבוד ולא משבח כסא המלך והמלך עצמו. כי נעלם מעין כל ומי יוכל להביט אל מראהו ויופי הדר זיו יקרו. וגם עוד יגדל כח האיש הלז כי הוא הראוי השלם להשתמש בכתר מלכות. שהוא יהיה המתקן ועושה את כתר המלוכה להנתן בראש המלך כי הנה הוא עושהו על צד היותר טוב בטהרת ורחיצת וזיכוך הידים קודם נגיעתו בו שלא יהי' בו שום כתם כל דהוא וגם מאוד מאוד יחשב בעיניו עשייתו ורוצה ליתן נפשו למלך עבור מה שכיבדהו בעשייתו בכל דברינו הנאמרים ומבוארים למעלה. וכענין הזה נעשה עמנו ביום שבת קודש. שבתחילה בעת אמירת פסוקי דזמרה שורשי נשמתינו עולין לחצרות ה' ואח"כ בעת תפלת שחרית עולין לבית ה' כמבואר בדברינו בשורש הקודם. ועתה בעת תפלת המוסף אנו עולין אל היכל ה' המכונה להיכל המלך עצמו:
יז. ועל זה רמז הכתוב אשרי תבחר ותקרב ישכון חצריך נשבעה בטוב ביתך קדוש היכלך. מורה על שלשה דרגות אלו שאנו עולין ביום שבת בתחילה בעת פסוקי דזמרה אנו עולין לחצרות ה' וזה ישכון חצריך. אח"כ נשבעה בטוב ביתך בתפלת שחרית שאנו עולין אל בית ה' כאשר בארנו בשורש הקודם ואמר נשבעה כי הזוכה לחזות בנועם אור הזה. לגודל הנאתו מזיו אור הזה נעשה בשבע כאיש אכל ושתה ומה מאוד רצונו של אדם לישאר שם בגודל התענוג אור הזה המאיר ומופיע עליו למי שזוכה ליהנות מאורו. ואך קדושת היום גורם לעלות אל היכל הגבוה משכן ה'. ושם גדלה היראה והאימה והפחד למאוד מראיית ההיכל לבד בלא יוכלו שוב להסתכל על כסא המלך ומכש"כ על המלך וזה קדוש היכלך שאנו משבחין ומפארין רק בקדושת שבחי ההיכל לא משבח כסא המלך והמלך וע"כ נקרא תפלת מוסף. שראוי להיות כוונת דעתינו בתפלה זו שיותר ויותר ראוי להוסיף במקום הזה משבחי המלך: ואך אין כח בנו לדבר עוד מפני האימה והפחד שבמקום הגבוה כזה. ואך הקב"ה ברוב רחמיו וחסדיו מצרף מחשבתינו הטובה למעשה. במה שאנו יודעין שראוי להוסיף בשבח הלז בכפלי כפליים לאין קץ ואך שאין כח בנו לדבר לפניו. ע"כ הוא מן השמים בעזרתינו. ורצוי ומקובל וחשוב לפניו כאילו עשינו הוספה הזאת בלבבינו ובפינו. וזה תפלת מוסף שעיקר תפילתינו שיהא הוא מוסיף על דברינו כאילו היינו אנחנו מוסיפין. ואפשר לרמז בפסוק הלז שיורה על עליית שבת כי הר"ת והס"ת מהפסוק הזה אשרי תבחר וגומר עם הכוללים מעשרה תיבותיו עולה למספר עליית שבת ע"ה. ומרמז שכזה הוא העליה בשבת אל החצר והבית וההיכל:
יח. עוד ירצה לקרוא לה שם תפלת מוסף כי ענין התפלה זו הוא תיקון כתר המלכות להיות נתונה בראש ממ"ה הקב"ה. וע"כ אומרין בקדושה כתר יתנו לך כידוע מכוונת האר"י. ואנו יודעין שזכות וגדולה זו נוספת לנו שאין אנו כדאי לזה הגדולה לתקן כתר המלוכה. ומאת ה' היתה זאת ברוב חסדיו. וע"כ נקרא מוסף שאנו יודעין שהוא במוסף ונוסף לפי מדרגתינו שוכני ארץ ויושבי חושך לתקן תיקון נורא מאוד במקום גבוה כזה ואנחנו לא נדע במה נודה ונעשה לאלהי מרום עבור הגדולה הזאת הנוספת לנו עתה: וע"כ צריך לשים מחשבותינו והכנעת לבנו באמת לפניו ית"ש ובשברון לבב שהוא זבח המרוצה לפניו: ושם תודה נזבח על הרמת נפשינו לבוא עד הלום למקום גבוה כזו ולתקן כתר מלוכה להיות עולה ויושב בראש אלוה: כאשר בארנו עד כה:
וכל דברינו בשורש הזה רמז לנו מלך עליון ב"ה וב"ש בקריאת השם שבת שהוא נוטריקון שמך בו תתעלה ששמינו בו תתעלה לעלות למקום גבוה נורא מאוד: וגם שבת בו תוסיף שצריכין אנחנו להוסיף על הודאתינו לומר שיש עוד שבח לשבח ואין כח לדבר והי' השם הזה לך לזכרון לעשות כן כמצו' עלינו מפי בוראינו והי' אם כן תעשה הקב"ה יעורר על נפשך רוחך ונשמתך ונשמ' לנשמתך קדושת שבת אשר נרמז בו כנ"ל ושבת בהיכל תעלה שתזכ' לבוא אל היכל ה' ועי"ז תזכה למדת ההכנעה והענוה השלימה ותזכה להבטחת וחנותי את אשר אחון אמן ואמן: ובזה נשלם מה שרצינו לבאר בשורש הזה:
סליק שורש השמיני בעזר אל גומר עלי וחכמתו הודיעני על כן נודה לשמו ונהללו בפינו אין קדוש כה' אמרנו וענינו:

שורש התשיעי



Chapter 1

<b>תהי ידך לעזרני כי פקודיך בחרתי</b>
<b>שורש התשיעי</b> זה שמו. נאה לו <b>ש</b>תיקה <b>ב</b>ו <b>ת</b>הלה
<small>יבואר בו ענין עליותינו לעת תפלת המנחה של שבת שהוא מקום גבוה נורא מאוד וע"כ אנו מתפללין תפלה קצרה כי קשה כח הסבל מלדבר עוד לגודל האימה ורב הפחד מאור הגדול המבהיק ומופיע אז: ובו ענף אחד</small>
ידבר ענין הנזכר ובו י"ב עלים:
א. אחרי דרך שבארנו בשורש הקודם. אשר שמש ידע מבואו לתת שבח ויקר וגדולה אחר עשיית שליחתו כל היום להשתחוות ולהודות לשמו הגדול ית' אשר זיכה אותה לעשות שליחתו ובבחי' הלז אנו יודעין לשמו הגדל ית' בעת שמקדש עלינו את השבת לעת תפלת המוסף שאנו מקבלין קדושתו ויראתו בגודל פחד ויראה על שזכינו לעלות במקום קדוש היכלו לתקן כתר מלוכה הכל כמבואר שם. אכן בתת ה' לנו לקדש את שורש חלקנו בגודל הוספות קדושתו בעת תפלת המנחה הנה הוא בדמיון לא' שקרא אותו המלך וכיבד אותו להשים הכתר מלכות בראשו. ואם האיש הלז חכם ומבין מדעתו ומשים על לבו הדבר הגדול והנורא אשר הוא מצוה לו לעשות. וחוץ מן כל העשיות שעושה טרם נגיעתו בכתר המלוכה מרחיצת ונקיות הידים והכרכתן במטפחת משי ולבן שלא יעשה בו ח"ו כעורות כל דהוא כנאמר שם בדברינו הן בעת בואו לפני המלך להשים אותו בראשו כל אבריו נרתתין ולבו וכל גופו ימולא בחלחל' ורתת וזיע מגודל האימה והרבות הפחד והיראה עד גשתו אליו וירא מגשת. ובפרט העשיה עצמה שימת הכתר בראש המלך. מחמת גודל החרדה ורעדה והאימ' הנופל עליו בעת ההוא: אי אפשר לו להשימו בראש המלך. בענין המעולה והטובה רק המלך הטוב. כשרואה אשר גדלה אימתו ופחדו למאוד והמס ימס לבו ולא קמה עוד רוחו בקרבו. ואי אפשר לו בשום אופן לעשות עשייתו על נכון מגודל האימה הנופלת עליו בעת ההוא. הוא בעצמו מסייע לו בלבושתו ויותר מה שהאדם עושה המלך עושה בעצמו:
ב. וכזה שמעתי מפי אדומ"ר הרב הקדוש בוצינא דנהורא איש אלהים נזר הקודש המנוח מוהר"ר יחיאל מיכל זללה"ה מגיד מישרים מק' זלאטשוב על פסוק טוב עשית עם עבדך. בדרך מארז"ל (קידושין ל' ע"ב) אלמלא הקב"ה עוזרו וכו' וכל העשיות המצות ודרכי בני אדם הכל נעשים בעזר אלוה יותר ממה שעושה האדם. וזה טוב עשית כל הטוב שנעשה הכל אתה לבדך עשית ורק עם עבדך שאני עבדך נטפל לך בעשייתם ומכש"כ דכש"כ עתה בעת תפלת המנחה שאנו עומדין במקום גבוה ונורא מאד ומעטרין את המלך מלכי המלכים כביכול ב"ה בעטרות וכתרי' גדולים בתפלה ובקדושה של התפלה. כלום אנחנו יכולין לעשות דבר לדבר אף דיבור קל מרוב יראת הקדושה אם לא מאת ה' היתה זאת היא נפלאת בעינינו וכמו שמסיים באגדת בראשית על ענין סנדלפון קושר קשרים לקונו. בא וראה כמה גדולתו ושבחו של הקב"ה שבשעה שהגיע הכתר לראשו מחזיק עצמו לקבל הכתר מעבדיו וכו' ע"כ ושמו הגדול ית' נחשב לפניו כאלו אנחנו היינו עושים כל הדבר בשלימות לכן הטוב עשית אתה בעצמך ואנו טפילין ונטפלין להדבר ההוא. ולכן אנו מקצרין בתפלה הזאת יותר מכל התפלות של שבת קודש. כי הוא בבחי' לך דומיה תהלה. כשאנו באין לבחי' לך בעצמך שהוא להשים הכתר בראשך אז דומיה תהלה כי אין בנו כח לדבר אף זה המעט אם לא בעזרתך. ויראים ובושים אנחנו אף להסתכן במקום הנורא הזה אשר לא שזפתו עין רואה והיא היא תכלית הידיעה אשר לא נדע שאין לנו לשבח במקום הזה כי אם בשבח הזה. שאנו משבחין מלך גדול אשר לא נודע לנו איכות מהותו וגדולתו כעין המשל שכ' החובת הלבבות בתינוק שנולד בבור בית האסורים ומיום הולדו לא ראה אור כי יהל ולא היה אף פסיעה אחת חוץ מהבור הזה. ומאת המלך היה נשלח אליו מאכל ומשתה ובגדים לכסותו והתחיל התנוק הלז לשבח את המלך בפני עבד המלך המביא לו כל זאת. ואמר מה גדלה גדולת המלך שכל הבור הזה הוא שלו והתחיל העבד לצחוק בפניו ואמר לו הלא שבחך הוא גנות גדול להמלך לשבח אותו בבור ד' על ד'. ואשכילך בינה איך תשבח את המלך והוא כי אף שאין אתה יודע מגדולת המלך וממשלתו בכל המדינות. אבל ע"כ אתה יודע שאין אתה יודע מגדולת המלך כי אינך רואה בעיניך. אף אפס קצהו מגדול' מלכותו. וע"כ שבחו בפיך תרצה לומר אני משבח למלך גדול שאין אני יודע מגדולתו כלל וכן אנו בשבחינו ידוע מאמר רז"ל (ברכות ל"ג ע"ב) משל למלך שהיה לו אלף אלפי דנרי זהב והיו מקלסין אותו בשל כסף והלא גנאי הוא לו ואך מי שעיני שכל לו ויודע כל זאת אומר בשבחו שאני משבח להקב"ה שאין אני יודע אף אפס קצהו מרוב גדולתו וזיו הדרת קדשו:
ג. וזה שאמרו מלאכי השרת לפני הקב"ה ה' אדונינו מה אדיר שמך בכל הארץ אשר תנה הודך על השמים כמ"ש (שבת פ"ח ע"ב) פי' שאמרו אף אם ישראל יודוך ויהללו את שמך בשבח כל גדולת הארץ מה אדיר שמך בזה וכנ"ל והלא גנאי הוא לו. וע"כ תנה הודך על השמים שאנחנו מכירין גדולתך ביותר ויותר מאת האדם אשר על הארץ. ואך ישראל המה היודעים לרצות את בוראם לשבחו בשבח אשר לא נדע. ועיקר שבחם הוא שאומרים שיודעים ומבינים שהכל לאפס ותהו וכאין נחשב נגדו ושבחי נפלאות גדולתו המה בלתי שיעור ואין אנו מכירין במעלות הגדולות ההם:
ד. ועל זה רמז נעים זמירות בהלל הגדול שאמר הכל בשבח הבורא ית' ואמר לבסוף הודו לאל השמים ולכאורה יתמה הלא כבר אמר לעושה השמים בתבונה: ומה חזר להודות לאל השמים. ויובן לדברינו. כי אחר סיפורו מנפלאות ה' בארץ מיצ"מ וקריעת הים ומלחמה בסיחון ועוג ומושיע אותנו בכל עת צרה וצוקה ויפרקנו מצרינו ונותן לחם לכל בשר. וכל השבח אינו כי אם מנפלאות הנגלים שאנו רואים מה שעשה לנו על הארץ הוקשה בעיניו שלא יהא שבחו גנות ח"ו למלך הכבוד אחר שניתן קצבה לגדולתו ולנפלאותיו ונראה שרק בתשבחות אלו אנו מודים לפניו: ובאמת גדולתו גדלה עולם מהכיל ועזוזו לספר כח מי יכיל שאין כח אפילו ביד כל מלאכי מעלה לספר גדולתו ועזוזו. ומי ימלל גבורת ה' ישמיע כל תהלתו וע"כ מסיים הודו לאל השמים פי' שאנחנו שוכני ארץ אין אנו רואים כ"א נפלאות אשר עשה בארץ אבל אנו יודעין שגדולתו בשמי' אין לו שיעור וערך ומספר ואין שכל משיגו ואנחנו מודי' לו ומשבחין אותו בכל גדולתו אשר בשמים אף שאין אנו מכירים בו. מודים אנחנו לשמו בגדולה זו שאנחנו לא נדע ואין אנו מכירים בו. וזה הוא שבח ע"כ הנעלם מאתו עד אין סוף ואין חקר ואין מספר:
ה. וביותר מוכרחין אנו לענין הלז בעת תפלת המנחה של שבת קודש כי שם כל שבחינו הוא בבחי' לך דומיה תהלה כנ"ל. כי כשמגיעים אנחנו לשבח מלך הכבוד בעצמו אחר כל כניס' ההיכלות הקדושים והנוראים אז הדומיה והשתיקה היא התהלה. ושבחינו בכלל להיות שהוא מרומם ומנושא ע"כ ברכה ותהלה אשר בפי כל חי וכולם כאין נגדו כי אנו מכנין הקדושה הלז בשם אין על שם גודל המעלה שהוא מורם ומנושא לעילא מן כל ברכתא ושירתא ותשבחתא דאמירן בעלמא וכל תפיסת המחשבה שלנו וכל השיעורין שאנו יכולין לשער מגדולת רוממותו הכל לאין ואפס נחשב ואין למחשבה תפיסה כלל באור הקדושה שמאיר עתה בעת הזו מאת מלך הכבוד בעצמו והוא נכתר ומעוטר בכתרי מלכות הנוראים ונפלאים שאינן מתגלין כי אם בעת הזאת ולכן מקצרין בהתפלה ואין אומרין רק ההכרח גדול וזאת בדיבורים מועטי' מעוטי הכמות ורבי האיכות באתה א' ושמך א' הידוע למביני מדע. ותיכף אנו שבין דרך רצוא ושוב להתחיל לדבר מדברים של מטה ומי כעמך ישראל וכו' ומסיימין ועל מנוחתם יקדישו את שמך כי אין לנו כח כי אם לקדש ומהות הקדושה נעלם מאתנו:
ו. וזה שמקדימין ואומרין ואני תפלתי לך ה' עת רצון פי' כשאני רוצה להתפלל תפלתי שתהיה מיוחדת ומכונה לך ה' לבד אין בי כח לשבח ולומר כי אם דיבור קל הלז שהוא עת רצון שעתה עת רצון גדול ורעוא דרעוין משתכח ותיכף אנו יורדין במחשבותינו למטה אלהים ברב חסדך ענני באמת ישעך בהאמת ורוב הישע המאיר עתה ואין לנו ידיע' והכרה בו כלל רק בזה האמת של ישעך הידוע לך ולא לנו מזה תושיע לנו כגודל חסדך:
ז. ועל העת הלז רמז הקרא ואמר יראוך עם שמש פי' שעתה גדלה כ"כ בחי' היראה שיראים אנחנו לשבח אותך בעת הלז אף עם שמש אף לעשות עבודותינו כעבודת השמש שבארנו בשורש הקוד' ובתחילת שורש זה שאחר עבודתה משתחוה לקונה על שזכת' לעשות שליחותו אף בדרך הזה יראים אנו עתה לעשות ורק בדרך קצר' מאוד ובדומיה תהלה מפני גודל היראה והאימה כאמור ומרומז בקרא שמדבר בעת הזאת. כי שמש הוא נוטריקון מנחה של שבת. ועל זה רמז דהמע"ה ואמר אך טוב לישראל. אלהים לברי לבב:
ח. כי הנה אמרתי טעם על מה שארז"ל (אכין ורקין מעוטין הן) כי הנה מבואר בדברי הקדמת הזוה"ק (ב' ע"ב) וז"ל עאלת אות שי"ן קמיה ניחא לך למברי בי עלמא כו'. עד הואיל ואתוין דזיופא נטלי' לך למהוי עמהון לא בעינא דלא אתקיים שקרא אלא אי יטלון לך ק"ר כו' דהא אות שין אות קשוט הוא אות קשוט דאבהתן דאתייחד' בה. ק"ר אתווין דאתחזיאו על סטרא בישא אינון וכו' ע"כ. ולכן כל מקום שנ' רק מורה לנו על דבר הנתמעט ומועטין המה מאתנו להיות אנחנו מובדלין ומופרשין מבחינת' בדרך ולמעט תמעיט נחלתו:
ט. ולזה רמז הכתוב אלה תולדות יצחק בן אברהם אברהם הוליד את יצחק ואמרו חז"ל (בבא מציעא פ"ז ע"א) שהיו ליצני הדור אומרין מאבימלך נתעברה שרה וכו' עד פתחו כולם ואמרו אברהם הוליד את יצחק כי עד שלא נולד יעקב היה התגברת השקר בעולם ע"י חיבור השי"ן בק"ר וע"כ היו אומרין מאבימלך נתעברה שרה ואחר שהוליד יצחק את יעקב ונשלמו שלשה אבות אברהם יצחק ויעקב המרומזים בשלשה ראשים של השי"ן ועל ידי זה נתחזקה השי"ן לעלות מאותיו' ק"ר ועי"ז נתמעט השקר ונתגבר האמת. ועבור זה אמר ואלה תולדות יצחק בן אברהם שיצחק העמיד תולדות ונול' יעקב בעולם פתחו כולם ואמרו אברהם הוליד את יצחק כי נתגב' האמת ואמרו האמת ולזה אמר הכתוב תתן אמת ליעקב שמשע' שנולד יעקב נתגב' האמ' בעולם כנאמר:
י. ולזה אמרז"ל (סנהדרין ק"ט ע"ב) ויקח קרח א"ר לקיש שלקח מקח רע לעצמו וע"ד רבי מאיר דייקא בשמא כי שם קרח רומז על ב' אותיות ק"ר שבשקר שאין אף בתחילתו אמת מאח' שאין השי"ן בתחילת' וגם ידוע שאין בין חמץ שהוא בחי' היצה"ר והרע ובין מצה שהיא בחי' הטהרה והקדושה אלא משהו שהיא הנקודה הנוספת באות הח' על הה' והח' הוא הגורם להפך ממצה לחמץ ולכן שמו מורה עליו שהוא נמשך מבחי' הרעים ואך כבר כתבנו (בשורש הששי ענף ג') בענין מעביר על מדותיו אשר ברצו' ה' דרכי איש גם אויביו ישלים אתו ויכול אדם להפך כל מדותיו הרעי' לטובה כאשר בארנו שם. וגם קרח היה יכול להפך אותיו' אלו להיותן בבחי' צדיק כתמר יפרח ס"ת קרח. ופי' הכתוב הוא כך. כי אמרז"ל (מ"ר בראשי' פ' מ"א) ע"פ וינגע ה' את פרעה נגעים גדולים כתיב צדיק כתמר יפרח וכו' עד מה תמרה זו כל מי שהוא עולה לראשו ואינו משמר עצמו הוא נופל ומת כך כל מי שהו' בא להזדווג לישראל סוף שהוא נוטל את שלו מתחת ידיהם ע"כ והו' בחי' את אשר שלט האדם באדם אדם הבליעל באדם דקדושה והו' לרע לו שנופל ומת לכן מסיים. תדע לך שהוא כן שהרי שרה על שמשכה פרעה לילה אחת לקה הוא וביתו בנגעים הה"ד וינגע ה' את פרעה נגעים גדולים וגו' ותיבת וגו' מורה על סוף הפסוק על דבר שרי אשת אברם. שס"ת דבר שרי אשת אברם הם אותיות תמרי ולכן נענש כאדם העולה על ראש תמר. ומורה מזה שהצדיק נקרא תמר והוא כתמ' הזה שמריע לכל אויביו להיות נופלין ומתין וע"כ אמר צדיק כתמר יפרח אף שבס"ת אלו נרמז אותיות קרח שהוא אותיות המורין על המיעוט והרע אך מאחר שהצדיק הוא כתמר. כל הרע נהפך אצלו לטובה אם ירצה. להיות הכל בחצרות אלהינו יפריחו ויתוקן אצלו אף אותיות אלו הרמוזים בקרח. וידוע שהצדיק הוא בחינת אות יו"ד ומצטרף היו"ד לק"ר ונעשה יקר בעיני ה'. והח' נעשה בדרך מאמר רז"ל (שבת ק"ד ע"א) שהקב"ה זן אותך וחן אותך ואך קרח שנחלק עם משה הנה כשמו כן הוא ונכנס בדרך הרע ויצא מן העולם בדרך הרע. ולכן אמר שלקח מקח רע לעצמו המקח הרע שנרמז בשמו לקח לעצמו להיות הוא כשמו לגנאי וזה הוא בחי' מיעוט הרק שהוא מיעוט אור עליון של הקדושה וקרוב לבחי' הרעים. כמדובר:
יא. ולא כן הוא בחי' האך שבא למעט כי ענין בחי' מיעוט האך הוא בהיפוך ממש מזה בדרך שכתב האר"י ז"ל בכוונת יוצר אור ובורא חושך. כי עולם היצירה לפי שהוא רחוק מהמאציל ויכולין אנחנו ליהנות מאורה נקרא אור. ועולם הבריאה שקרוב יותר אל המאציל ואורה גדול ואין אנו יכולין לראות וליהנות מאור' נקראת חושך כי מחשיך עיני הראות מלהסתכל בה וזה הוא מיעוט האך כי א"ך מורה על גודל אור עליון והאלף מורה על פלא העליון שהוא דבר המופלא ומכוסה מבאי עולם ברוב האור שאין יכולין להביט בהבהקת האור כי רוב האורה מכהה את הראיה והכ' הנה הוא מורה על בחי' כתר עליון הרומז בתורה בחי' אנכי ה' אלהיך שהוא אני כ' המור' על בחי' זו. וע"כ נקראת לפעמים בשם חושך בבחי' שם המושאל ע"ד הקרא ישת חושך סתרו. והכל מורה על גודל האור המחשיך לתחתונים. מצד פחיתת מהותם. ובזה אך הוא מיעוט כי מתמעט הוא מאתנו:
יב. ולזה אמר אך טוב לישראל. שזאת הוא טוב' לישראל שהם מתמעטין עצמם לפני בוראם בבחי' האך שיודעין שאורו גנוז ונפלא מהם ואינם יכולין להשיגו ולהכירו בשכל אנושי. וע"כ מסיים אלהים לברי לבב ע"פ דברי הזוה"ק ע"פ והיה ה' לי לאלהים אפילו רחמי כד איתוב בשלם אשרי לקבלא לדינא בגין דאפלח קמיה תדיר. וזה אלהים לברי לבב. שהברי לבב מגיע אליהם יראה ופחד כלפני בחי' אלהים שיראים מעונש הדין כן יראים מלעמוד ומלדבר במקום גבוה כזה וכשמגיעים אל הקדושה הזאת נעשה בעיניהם אך ומיעוט מלהסתכל בגודל האור וטוב להם לישראל בזה כאשר בארנו ועל העת הלז נאמר בלום פיך מלדבר ולבך מלהרהר והמשכיל ביום ההוא ידום וכבוד אלהים הסתר דבר ועל זה אמר הקרא את שבתותי תשמרו ומקדשי תיראו פירוש שבשתי בחי' תשמרו את השבת אחד שמקדשין אותו בשירות ותשבחות ותהלה לאל ואחד שמקדשין אותו בבחי' הדומיה תהלה שמרוב אור הקדוש' נאמר בו בלום פיך ואנו מונעין מלהרבות בו בתפלה ולבא בו בדרך קצרה והכל ח"ו לא מצד קצירת אמרים הראוי להרבות ולספר בעת הזאת רק עבור משום דחריפ' מיא מי המקור ויראים להצליל לשוט בימים עזים האדירים האלה וטוב הוא לישראל כי שתיקתן בזה יפה מדבורם ומקבלין שכר על הפרישה כמו על הדריש' כי יראים לגשת אל הקודש מקום אור הנעל' הלז וזה ומקדשי תיראי שתבואו למעלה מזו להיות יראים מלגשת אל הקוד' באמת עד שלא יהיה כח לדבר מפני גודל היראה וזה רמז בזמר בני היכלא דכסיפין למחזי וכו' כי לשון דכסיפין יורה על שני פירושים א' שמתאוין לחזות וגם פי' דכסיפין שבושין לראות ולמחזי זיו הגדול והנור' אשר מאיר בעת הזאת:
וכל דברינו הנאמרים בשורש הזה רמז לנו עילת כל העילות ב"ה וב"ש בקריאת השם שבת שהוא נוטריקון "שתיקה "בו "תהלה ו"שבת "בו "תדום להורות על זה ענין הדומיה תהל' והשתיקה בו תהל' כי תכלית הידיע' שלא נדע ובה' יהי' שבחינו לצור העולמים ב"ה אשר על כן קראנו השורש הלזה בשמו הנרמז עליו למען יהיה לך לאות ולסימן לכל דברינו בשורש הזה והיה השם הזה לך לזכרון לעשות ולכוין כן והיה אם כן תעשה הקב"ה אור יאיר על נפשך ורוחך ונשמתך ונשמה לנשמתך ושורש חלקך בעולמות עליונים קדושת השבת אשר נרמז בו כנ"ל וש"בחו ב"ו תת"ידע שהוא שבחו של הקב"ה האמיתי שאין כל בריה יודעת מגדולתו. ובזה תזכה לעלות למעלה לראש לבוא בחדריו אל יקרי פניניו וגנזי מטמוניו לישב בסתר עליון: ובצל שדי תתלונן. והוא באברתו יסך לך. ותחת כנפיו תחסה. ותזכה לחסות תחת צל כנפי השכינ' על כי עליון שמת מעוניך אמן ואמן. ובזה נשלם מה שהיה רצונינו לבאר בשורש הלזה:
סליק שורש התשיעי במעלות השבת וחלק הראשון. השומרו ישמרנו השם כאישון. איחל אל אלקי הרחמן. בחסדיו הגדולים למצוא רציון. לגמור גם את החלק השני. בזכות השבת ששקולה ככל עוז חביון. ונשלם בר"ח אדר השני. לבלום פיך מכתר העליון לפ"ק:
והנני כורע ומשתחוה ואחוי קידה לפני בורא כל עולמים ב"ה וב"ש הנכבד והנורא. ואומר מודה אני לפניך ה' אלהי ואלהי אבותי על כל החסד אשר גמלתני ולו אתן שבח יקר וגדולה וכבוד. וישתבח ויתפאר ויתגדל ויתהלל שמו של ממ"ה הקב"ה. החונן לאיש דעת. וחונן דל ודלי דלים. ומעט דמעט השפיע אלי בחנוניו וברחמיו ובמדת החנון חונן דעת לדלי דלים כמוני היום ובטובו השפיע אף לשאינו כדאי וזיכני לסדר שבחו ושבח השבת זעיר שם כטפה מים הגדול. ואפרוש כפי אל ה' יהא רעוא שמנחת דל כמוני יעלה לריח ניחוח ולרצון לפני הש"י יתפאר שמו הגדול מעתה ועד עולם ויזכה אותי ואת זרעי ודורות הבאים אחרי בלי הפסק לחסות בצל כנפיו עד ביאת מורה ודאין. והשם הטוב יכפר בעד שגיוני בכל הדברים שכתבתי שלא יהי' חלילה מכת מגלי פנים בתור' כו'. כי כל כוונתי לכבוד השבת ע"כ באתי עד הלום וע"ד משל ששמעתי ממלך אחד שכתב לבני מדינ' שיכינו לו מקום כבוד. והנה בני המדינ' מחמת שלא הבינו כתבו ולשונו היה להם כדברי ספר החתום ויום יום נותנין וחוזרין ונותנין למי שנראה לדעתם מכיר ויודע קצת לפרש להם אגרת המלך וכל א' מפרש משמעות הצווי לפ"ד זה אמר בכה כו'. והעם החרידים לדבר המלך ודתו להעשות ומתאוים למלאות מצות המלך עשו את כל הכבוד הזה לצאת ידי כולם. וכראות המלך כן שאל אותם למה חרדתם את כל החרד' הזאת השיבו כדי לצאת ידי חובתם לפי דעת כל הפותרים. ובראותו שהכל נעשה לכבודו שמח לקראתם וחשב להם כאלו קבלו וקיימו כל הכתוב כו'. כן לפ"ד בנמשל התרומה חתומה נתנ' והמגלה טפח אחת לכבודו ית' ועם ב"י השומעים וחרדים למצותו ומתאוים ועושים עפ"י כוונת המדבר לשמו ית' ויתעלה עושין באהבה ושמחין לקראתו. עליהם הוא אומר ואוהביו כצאת בגבורתו. ובטוחים בשמו י"ת שיעלה לפניו לריח ניחוח. ולא יקצוף אלהים על קול אשר השמיע לעם ה' לבא לכבודו. וע"פ המשל הזה נשאני לבי לבוא עד הלום להעלות דברי לזכרון ולחוק בספר אולי יזכני הש"י שיגולגל זכות ע"י תוך יחידי עם ב"י לדבק לבם באחד מהדברים אשר כתבתי. וכל העם הזה על מקומו יבוא בשלום. יהי שמו הגדול מבורך מן העולם ועד העולם. אמן אמן אמן נצח סלה ועד.

חלק ב

הקדמה

אמר המחבר הנה אמרו רז"ל (אבות פ"ג משנה י"ד) חביבין ישראל שניתן להם כלי חמדה חיבה יתירה נודעת להם וכו'. ופי' הרמב"ם ז"ל שם. חיבה יתירה הראה הקב"ה להם שהודיעם ואמר להם ראו שנתתי להם כלי חמדה ע"ש. הרי שדרך בורא כל עולמים ב"ה וב"ש הנכבד והנורא. להודיע ולגלות אזני עמו בני ישראל נועם חין דבר החמדה שנותן להם. אשר על כן מצאנו ראינו במקראי קודש הכתובים בתורה (שמות ל"א) הנכפל שם ענין שמירת השבת קודש בארבעה מקראות זה אחר זה. ולא חזרו ונשנו אלא בשביל דבר שנתחדש בכל אחד ואחד מעלה בפ"ע ממעלת השבת קודש. אשר בעבורם נקראת מתנה טובה שנתן להם הקדוש ברוך הוא כמאמר רז"ל (ביצה י"ו ע"א) מתנה טובה יש לי בבית גנזי ושבת שמה וכו' ואען ואומר:
הנה יוצר האורה ונותן התורה. הזהירנו על יד משה נביאו נאמן ביתו ואמר לו ואתה דבר אל בני ישראל לאמר אך את שבתתי תשמרו כי אות הוא ביני וביניכם לדורתיכם לדעת כי אני ה' מקדשכם. ושמרתם את השבת כי קדש הוא לכם מחלליה מות יומת כי כל העושה בה מלאכה ונכרתה הנפש ההוא מקרב עמיה. ששת ימים יעשה מלאכה וביום השביעי שבת שבתון קודש לה' כל העושה מלאכה ביום השבת מות יומת ושמרו בני ישראל את השבת לעשות את השבת וגו'. ורבו כמו רבו הדקדוקים בפסוקים האלה כמו שדקדקו בהם מפרשי התורה ג"כ. א' יתור הלשון של דבר ולאמר. ב' לשון שבתותי הנאמר בלשון רבים. ג' ענין כי אות היא ביני וביניכם הוכפל בפסוקים. ד' שנוי לשון לדעת כי אני ה' מקדשכם שלפי דרך לשון הקרא היה לכתוב וידעתם כי אני ה' כו' ע"ד הנאמר וידעתם כי אני ה' אלהיכם המוציא אתכם וגו' וכאלה רבות. כי הלשון לדעת משמע שלא ניתן המצוה כ"א לדעת ובאמת עיקר המצוה היא כדי לקיים מצות הבורא ב"ה וב"ש וממילא נתמשך לנו לידע ממנו אשר קדשנו במצותיו. גם הלשון לדעת כי אני ה' מקדשכם משמע היות שהקדושה כבר ידוע רק זאת מגלה השם שהוא הוא המקדש ובאמת ידיעת הקדושה הוא רק המצוה. ה' כפל אזהרת שמירת השבת בפסוק השני ושמרתם את השבת הלא גם בפסוק הראשו' הזהיר בשמירת שבת. ו' תיבת לכם הוא מיותר כי לא בא הכתוב לדבר אלא במעלת השבת כי קודש הוא ומה שייכות תיבת לכם לכאן. ז' כפל אומרו מחלליה מות יומת כי כל העושה מלאכה ונכרתה. ועוד הוכפל בפסוק השלישי כל העושה מלאכה ביום השבת מות יומת ומה זה בא ללמדנו. גם בפסוק הרביעי הכפיל ושמרו בני ישראל את השבת ולכאורה אין צורך בחזרת אזהרתו. וגם הלשון ושמרו משמע על לשעבר והלשון לעשות את השבת לדורותם. משמע להבא ואינו מובן. ח' מה שאמר כי ששת ימים עשה ה' את השמים ואת הארץ אינו נתינת טעם כלל על אות היא ביני ובין בני ישראל כי אדרבא מטעם שזה האות לבריאת שמים וארץ היה שייך לכל העולם כולו וכאלה דקדוקים רבים. אשר על פיהם נראה שהמקראות הללו אומרים דרשונו ולבא אל ביאור כל הענין הפסוקים האלו נאמר שהמקראות האלו סדורים והולכים על מעלות כבוד השבת ובכל פסוק הוא מעלה בפ"ע. כי הנה לפי מאמר רז"ל (ביצה י"ו ע"א) על פסוק לדעת כי אני ה' מקדשכם שאמר הקב"ה למשה מתנה טובה יש לי בבית גנזי ושבת שמה ומבקש אני ליתנה לישראל לך והודיעם ומסיק הגמרא שמתן שכרה לא עבידא לאגלויא. ולכאורה לפי מאמר ר' יוחנן הנזכר שם שמסיק הגמרא ששבת ושכרה ניתן בפרהסיא רק נשמה יתירה בלבד לא הודיע כי אם לישראל ולא לאומות קשה במה שאמר מתנה טובה וכו' ושבת שמה לך והודיעם כיון שניתנה בפרהסיא למה צריך להודיעם. וצריך לתרץ לפי המסקנא זו שמה שאמר הקב"ה למשה לך והודיעם קאי על מעלת הנשמה יתירה להודיע להם. כי מה שניתן בפרהסיא לא היה צריך להודיע כנאמר שם מילתא דעבידא לאגלוייא אין צריך להודיע וע"כ הפסוק לדעת כי אני ה' מקדשכם קאי על הנשמה יתירה ועל פי הדברים האלה דקדק היטב הקרא וכתב לדעת ולא וידעתם כי זה הוא ציווי בתוך ציווי. כי הנה ענין של הנשמה יתירה המכונה למצות שבת הוא על זה המכוון כי ידוע שכל מצות התורה לא ניתנה לישראל אלא לזכות אותם כמאמר ר"ח בן עקשיא רצה הקב"ה לזכות את ישראל ופי' לזכות הוא. להיות נשמתם וקדושה שבהם זך ובהיר ע"כ הרבה להם תורה ומצות. שבעשיית המצוה יקנה כל אדם לפי מדרגתו בחלק נר"ן שבו מעלה יתירה בתוספות אור אמנם שאר המצות שאינם נמשלים כ"א לנ"ר כמאמר הכתוב כי נר מצוה ע"כ לא גדלה כוחם כ"כ להאיר בנפש אדם אור חזק וגדול להיות נדחה ממנו בחי' הרע שבו להיות נכר בנפשו קדושת ה' ואור המצוה כי רז"ל (סוטה כ"א ע"א) המשילו הצלת המצוה רק להצלת הנר להנצל מן הקוצים והברקנים אבל עדיין מתיירא מלסטים ומחיו' רעות. לכן ברוב המון עם אין אור המצוה עושה בהם רושם בתוספות אור עבור כח היצה"ר וכח דיליה החזקים התקועים בלבותם ברוב תאות הרהורי מחשבת הזמן וח"ו הרהורי עברות רח"ל ושאר הירהורין בישין שנמשלו לליסטים ולחיות רעות בלב האדם כמאמר רז"ל (שם) עבירה מכבה מצוה ואור המעט אשר נתעורר מחמת עשיית המצוה ברוב הפסולת שבקרבו. ואף גם בעם הבינוני רובא דרובא נכשלים בזה. אם לא יראי השם וחושבי שמו נתקיים בהם אשרי איש ירא את ה' במצותיו חפץ מאוד כלומר על שהם יראים את ה' ונקיים מכל סיג ופגם ונטהרו לבבם מתאוות והרהורי הלב ע"כ במצותו חפץ מאוד שכל חשקם וחפצם באהבת המצוה שלשון חפץ הוא לשון אהבה. כמו שכתב הר"ח על פסוק כי חפץ בבת יעקב ואין לשון אהבה שייך כ"א באהבת הדבר בלב. ע"כ ליראי ה' ולחושבי שמו המוטהרין מכל בחי' התאות הרעות הנ' הם מכירים ונגלה להם טוב האור שנתחדש להם בכל מצוה ומצוה ואצליהם עושה המצוה רושם אור גדול בלבבם להאיר בלבבם אור הקדושה ולא כן בשארי ב"א כאמור. משא"כ במעלת השבת שרז"ל (מ"ר שמות פ' כ"ה) העריכו בשיקולה כנגד כל התורה כלה ע"כ היא כתורה אור שאמרו ר"זל (סוטה שם) על פסוק ותורה אור כיון שהאיר היום ניצול מכולם היינו אף מליסטים וחיות רעות והטעם שהליסטים והחיות רעות המה בורחים למעונתם בעת שהאיר יום כמאמר הקרא (תהילים ק״ד:כ״ב) תזרח השמש יאספון וגו' ע"כ במצות השבת מצד רוב קדושתה וגודל ההארה שנתוסף בנשמת האדם כ"א לפי מדרגתו בבחינת נר"ן. בע"כ נכנעים כחות הרעים ונסתלקו מלבבות בני אדם הפסולת שבקרבם ולכן כמעט רובם ככולם מעמינו ב"י מאיר בלבבם אור השבת להיות להם רוחב לב למנוחה ושמחה ואין נפשו קצה עליו להיות יודעים ומכירים בתוספות אור הנשפע עליהם וזה הוא הנקרא נשמה יתירה שהרבה הקב"ה כל כך האור של שבת אשר כח במצוה זו להיות נראה וניכר בלבבות בני ישראל מחמת שנגרע ונכנע כח הפסולת ע"ד בחי' בריחת הליסטים וחיות רעות. וע"ד שכתבתי לעיל פסוק לדוד ה' אורי וישעי פי' שהאור בעצמו הוא הישע שלו שהוא דמיון האור היום שהאור הוא המושיע בעצמו עבור שבעבורו נסתלק הרע והמדע והישע ממילא בא וזהו מאמר הקרא ראו כי ה' נתן לכם את השבת פי' ראו בעיני השכל ע"ד טעמו וראו כי טוב ה' וזהו ראו בהכרה שלימה כי ה' נתן לכם השבת. ע"כ הדבר הזה הודיע רק לבני ישראל שהמה זוכים להיות נהנים מאור הבהיר הלז ביום השבת. אבל כבודי לאחר לא אתן ע"כ זה הענין שהוא לדעת בחינת הנשמה יתירה הוא רק ביני ובין בני ישראל. ולזה פי' הקרא ביני ובין בני ישראל לדעת שהתיבה לדעת היא נדרש לפניו שבחינת לדעת הוא הנשמה יתירה הוא רק ביני ובין בני ישראל כאמור ואך מה שעינינו רואים באותן הטפשים שאינם חפצים בתבונה ועושים שבתותיהם חול ואין היום מהיומים עושה רושם בהם כלל. אין זה כ"א עבור ערלי לב המה ורחוקים המה מהשם ותורתו והחושך עליהם יכסה במכסה עור תחת ועבירות מכסה העב אשר נמנע הזריחת השמש והאור מלבא לנגוע אל תוך לבבם כלל וכלל ואינם מתעוררים מלבם אפילו במקצת מצות קבלת שבת מהאתערותא דלתתא מתעורר נגדם האור שלמעלה כמאמר הקרא והתקדשתם והייתם קדושים ואמרו חז"ל (יומא ל"ט ע"א) אדם מקדש א"ע מלמטה מעט הקב"ה מקדש אותו מלמעלה הרבה. הרי שעכ"פ צריך האדם לקדש א"ע מעט. והנה אבירי לב הרחוקים מהצדקה אפילו מעט דמעט לא נמצא בהם. ולכן טח עיניהם מראות ולבם מלהבין אור השבת. ולכן על סיג אישי ישראלים האלו הזהיר הקב"ה באזהרה בפני עצמן צווי בקרא ואמר כי אות היא ביני ובין בני ישראל כלומר אות שהיא ביני ובין בני ישראל עליכם בני ישראל המצוה הזאת. שתתכשרו מעשיכם בכדי שתוכלו אתם לבוא למדריגה הזאת אשר גורם לבוא אל הבחינה זו שעל ידי האתערותא דלתתא והקבלה שלכם תבואו לדעת וטוב הכרח במתנה הגדולה והאור הטוב אשר אני נותן לכם ביום השבת:
עוד יובן אומרו לדעת כי אני ה' מקדשכם ע"פ אשר היתה דברינו בהקדמת חלק הראשון ע"פ ולקחת מראשית כל פרי האדמה ושמת בטנא והלכת אל המקום אשר יבחר ה' אלהיך בו כי מטוב נועם מצות שבת הנקרא ראשית כמאמר הזוהר בראשית תמן שבת נוכל לידע ולשער מזה רב גודל הטובה והשמחה העמוסה המתוקנת לנו לעוה"ב הגדולה בערך ששים פעמים יותר כמאמר רז"ל (ברכות נ"ז ע"ב) שבת א' מששים בעוה"ב ע"ש. וידוע כי מלת אני הנאמר בקרא פי' נאמן לשלם שכר. ולכן מלת לדעת נדרש ג"כ לאחריו. שהמצוה זו הוא תועלת לכם לעשות גם בזה רצוני לדעת כי אני ה' נאמן לשלם לכם שכר ולקדש אתכם בקדושה יתירה לעתיד לבוא ליום שכולו שבת בששים פעמים ככה. וזהו ג"כ נחת רוח לפני שתראו ותכירו את גודל הקדושה שרצוני לקדש אתכם וכן יהיה לעתיד. ויותר נראה לומר שתיבת מקדשכם שהיא תיבת מקדש וכ"ם יתירים מורה על מספר ששים הוא פי' שתדעו שששים פעמים ככה אני רוצה לקדש אתכם:
ולזה רמז הקרא ואמר לשון רבים את שבתותי תשמרו היינו הכרת גודל הקדושה של שבת בעוה"ז וג"כ תזכרו ותשמרו הדבר הזה שתהיו נזכרים בו היום שכלו שבת ותצפו לישועתי ותשמרו הוא לשון המתנה כמו ואביו שמר את הדבר וזהו למצוה יחשב ע"ד ומצפים לישועה כמאמר ר"ל (שבת ל"א ע"א) ששואלין לאדם צפית לישועה והכל פי' הענין שתשמרו את השבת על אופן זה שתהיה הכרתך שלימה שתכיר ותצפה בה את הישועה הוא האור הגדול. ובזה בא הפסוק הראשון על מכונו:
ועתה נבואה לביאור פסוק השני: ואומר כי הנה תיכף אחר שגילה לנו הקרא שאור השבת נקרא קדושה כמו שמסיים הקרא אני ה' מקדשכם. וכנזכר שנאמן אני לקדש אתכם ביתר קדושה. ע"כ בא הקרא השני לעורר לבבות בני ישראל ביתר שאת ועוז על שמירת המצוה זו ואמר ושמרתם את השבת במחשבה ובכוונה זו קודש היא לכם. ע"ד שכתב הזוהר בפרשת בלק מאמר הינוקא וז"ל שבתא עלאה דלא אתמסר למלאכי עלאי בלחודייהו אלא לישראל ומאן הוא איהו קדושה. ברכה אתמסר לון בלחודייהו כמה דאתמסר לישראל אבל קדושה לא אתמסר לון בלחודייהו אלא בהדיא ישראל דלא מקדשי קדושה אלא בהדי ישראל וזהו אמר הקרא (ירמיה ב) קודש ישראל לה' וגומ' כו' הדבר של קודש הוא רק ישראל לה' ולא למלאכים בלחוד ולכן מצות שבת הנקרא קודש עבור שנתמשך ממקום המחשבה אשר הוא מקום הקודש ונקרא ג"כ קדוש לכן שייך המצוה הלז דוקא לישראל ובזה העיר הקב"ה את לב בני ישראל ואמר להם ראו חיבתכם. כי לזה אני מצוה אתכם על מצות שמירת שבת אשר הוא רק לכם ואף לא למלאכי השרת שהמה אינם יכולים לעשות המצוה אלא בהדייכו וכאשר כתבנו בחלק הראשון (שורש הה') בשבחי שבת אשר המה לו סיגנין שבחים של חול וכתבנו שם שכל הענין שאנו אומרין בשבת הללו את ה' מן השמים הללוהו כל מלאכיו. כי אנחנו מעוררים את מדרגתם להביאם בשבת אל שולחן המלך. וזהו פי' הקרא ושמרתם את השבת אתם תשמרו את השבת בדיעה ובכוונה זו כי קודש הוא עבור שהוא קודש ולכן לכם הוא דווקא ולא למלאכי השרת בלחוד. ולזה בהפסוק הנ"ל קודש ישראל לה' כמו שכתבנו שדבר של קודש הוא רק לישראל לזה הסמיך הקרא אחר כן ראשית תבואתה שאף השבת הנקראת ראשית כנזכר לעיל הוא ג"כ לישראל ולא למלאכי השרת בלחוד כ"א בהדי ישראל וזה נמי רמז בקרא הנזכר לעיל ראו כי ה' נתן לכם השבת פי' ראו והבינו במעלת השבת שמעלתה גדלה ובאה למעלת קודש שבעבור זה רק לכם נתן ולא למלאכי השרת בלחודיוהו. והנה נרא' בזה לומר טוב טעם על מה שסיים הקרא שבו איש תחתיו מאחר דהקרא מדבר במעלת הקדושת שבת והנה ידוע שהמלאכים אומרים קדוש בישיבה ולא בעמידה עבור יראתם וגודל פחדם עליהם שאין בהם כח לעמוד והנה אף באמת שישראל זוכים לומר קדוש גם בעמידה אך גודל מעלת הקדושת שבת אשר כל כך קדושתם מרובה עד שראוי גם לכם להיות מקדש אותה בבחינה בדרך קריאת ישיבה וז"ש הקרא מאחר שמכח רוב הקדושה נתתי לכם השבת. ראוי שתהיה יראתי על פניכם יראה כזו עד שיתננה לכם בדרך ישיבה מגודל היראה והפחד וזה שבו איש תחתיו שתגדל היראה והאימה מקדושתי עד שתהיה עבודתכם בבחינת הישיבה וזה רמז הקרא לא קמו איש מתחתיו ולכל בנ"י היה אור במושבותם שהנה ידוע שישראל קיימו את השבת עודם במצרים ולכן אמר הקרא היפוך המצרים שניתן עליהם החושך עד שלא קמו איש מתחתיו. ואמר הקרא אבל לבני ישראל הגיע אליהם ככה שמחמת גודל האור והפחד שקבלו עליהם בקדושת שבת עד שקיימו שבו איש תחתיו. ולא היה ח"ו מצד החושך כ"א מצד גודל האור שהופיע עליהם ישבו כל איש תחתיו וזה ולכל בני ישראל היה אור במושבותם פי' בישיבתם ומחמת זה ישבו ולא כמצרים הרעים האלו שע"י החושך ישבו כ"א תחתיו:
ואחר ששיבח הקרא את הצדיק השומר שבת לשבח שזוכה לנפש גדול בזה וגם להכניס את עצמו בתוך עם קדוש כי לזה נקראים בני ישראל עם קדוש כי כל דבר הנמשך ממקום קדוש אליהם יגיע ובהם נתקדש שמו יתברך. כן גינה את הרשעים לגנאי בדברים האלו. ולכן המחלל את השבת הכריח את נפשו מלקבל גודל האור והקדוש' העליונה וגם מפריש ומבדיל עצמו מן קהל ישראל הנקראים גוי קדוש. ע"כ עונשו חמור. ולזה אמר הכתוב מחלליה מות יומת כי כל העושה בה מלאכה גורם לשתים רעות האחת ונכרתה הנפש ההוא שנפשו נכרתה מן האור הבהיר והקדושה. וגם מקרב עמיה שמפריש ומבדיל א"ע מלהכניס את עצמו בגדר מחיצת עם קדוש ולזה דקדק הכתוב וכתב מות יומת כי המיתה החמורה שבמיתות פסק הרמב"ם (בהלכות סנהדרין פ' י"ד הלכה ד') שסקילה חמורה משריפה והמחלל את השבת נידון בסקילה שהיא החמורה שבמיתות. והכל מטעם הנ"ל כי הנה טעם הד' מיתות ב"ד החמורה זו מזו הוא מטעם לפי גודל פגמו כן גודל עונשו לפום גמלא שיחנא כי כל א' לפי הפגם שפגם באיזה עולם מן ארבע עולמות אבי"ע ונתרחק מן התענוג העולם ההוא שפגם בו דהיינו דרך משל הנכנס בהיכל המלך ובכל היכל לפנים מהיכל מתרבה יותר תענוג ונחת מגודל הציורים והכיורים הנאים ומגודל מיני נעימות מיני כלי זמר הנשמע בכל היכל והיכל ביותר ויותר מחבירו. ודעת האיש הזה מתאחד ומתקשר בגודל התענוג הלז עד שנתפרד מחשבתו מאוד מעצמותו עד שאינו מרגיש אף אם נוגף א"ע בא' מאבריו באיזה דבר בקוץ או בסילון ממאיר אך מגודל התענוג והכיסופין של אותן ההיכלות אינו מרגיש בשום צער וכן בכל מה שהתענוג יותר מתרב' מתמעט הרגשתו בצער הגם שהוא יותר גדול. והנה מלך מלכי המלכים הקב"ה השוקל והסופר וחותך קצבה לכל דבר קצוב אצלו כל תענוג של כל עולם ועולם דרך משל תענוג של עולם אצילות גדול כל כך עד שמשתכח מהמסתכל והכוסף בזה העולם אף צער גדול כסקילה. לכן הפוגם בזה העולם ומאבד מנפשו ונשמתו ומחלק הקדושה גודל התענוג הלז אשר גדול כך שנשתכח ממנו הצער לזה לכן עונשו בזה הצער היינו סקילה. וכן הוא דרך של כל הארבע מיתות ב"ד כל א' וא' נגד עולם א' מאבי"ע וע"כ הביא הקרא בזה שפגמו גדול כנ"ל להיות עונשו במיתה החמורה שבמיתות וזה שאמר מות יומת היינו מות החמורה שבמיתות. ע"כ הכפיל הכתוב בטעם כי כל העושה מאחר שפגם בשתי פגמים הנ"ל שהכרית את נפשו מן הגודל התענוג והאור וגם שהבדיל את עצמו מקרב עמיה לכן ראוי ליענש במות יומת. ובזה בא פסוק השני על נכון:
ונבא אל ביאור פסוק השלישי ששת ימים יעשה מלאכה וגו' עד ביום השבת מות ימות הכתוב הזה בא כמתרץ כי בפ' ויקהל נכתב בפסוק אלה הדברים אשר צוה ה' לעשות אותם ששת ימים תעשה מלאכה וגו' והנה משמעות הלשון דקרא מורה כאלו הקב"ה מצוה לעשות דוקא מלאכה בימי החול והוא תמוה ועוד יפלא אומרו אשר צוה ה' לעשות אותם שלא לעשות היה לומר כיון שהצווי היא על שביתת שבת מה היא הצווי לעשות שלא לעשות הוא הצווי. ונזכיר מזה אי"ה בח"ז (דרוש השביעי פ"א) וכאן אקצר ואומר אשר באמת כן הוא שהנה ידוע שהל"ט מלאכות שנאסרו בשבת והותרו בימי החול המה כנגד ל"ט קללות שנתקלקל הארץ הלזו בחטא אדם הראשון ואז נתערב בכל מקום רע בטוב ועתה צריכין בני ישראל עד עת התיקון השלם לעבוד עבודת הארץ ועבודת משא בטורח ל"ט מלאכות בכדי שעל ידי יגיעתם יתברר ויתלבן כל ניצוצות הקדושים שנפלו ונתערבו ברע והדבר הזה הוא עמוק מאוד אשר אין להעלות על הכתב כ"א קצת והכלל בזה שאנשי הפעולה ואנשי המעשה שהם בחי' ידים מתקנים הכל ע"י מעשיהם ומלאכתם ואנשי המילולא הנקראי' אנשי הפה שבישראל הנמשלים לפה שבגוף מתקנים בהבל פיהם ע"י תורה ותפלה. כי כללות ישראל נמשלו לגוף א' שלם ולכן רמז ג"כ הקרא בצחצחצות לשונו ואמר אלה הדברים שאמרו רז"ל (בשבת ע' ע"א) אלה הדברים אלו ל"ט מלאכות ע"כ כתב הקרא אלה הדברים מה שצוה ה' שיתעסקו בהם הוא לעשות אותם ולתקנם כי לעשות פירושו לתקן ע"ד ובן הבקר אשר עשה ולכן ששת ימים תעשה מלאכ' ראוי לאנשי המעשה לעשות מלאכתם. והנ' בבחינה זו אם היו עם בני ישראל משימין את לבם לעשות לשם מצוה לשם פרנסת ביתם שהוא ג"כ נחשב למצוה כמבואר (בש"ע א"ח סימן רמ"ח סעיף ד' וסי' תקל"א סעיף ד') אפשר שכבר היה נתברר כדי הצורך להתברר ע"י העשיות המלאכה והגאולה היתה באה כי זה הוא העיקר הזמן הקצוב להגאולה עד אשר יאספו כל העדרים פי' כל מי שנעדר ונפל מהקדושה ונתערב בהרע שיעלה ויתאסף אל הקדושה אך בעו"ה נשכח מלבבות בני ישראל כל אלה הדברים בעשיות מלאכתם ואין עשייתם כ"א לצורך עצמם ולמלא את תאות נפשם ויגיעם לריק כ"א לבנות להם בתים טובים לישב בהם ולעשות בגדים נאים להתנאות בהם ותכשיטי נשים לתת עיניהם בהם. ולכן עד עתה יגלו בראש גולים לכן אמר המדרש על חנוך שהיה תופר מנעלים שעל כל תפירה ותפירה היה מיחד שמו של הקב"ה. פי' שכיון בתפירתו להיו' הניצוצי הקדושה עולים ומתחברים קדושה אל קדוש' וזה נקרא יחוד שמו. ונראה לומר שלזה דקדק המדרש בלשונו וכתב תפירה ותפיר' מחמת ששתי תפירות המה מלאכה שלימה כמאמר רז"ל התופר שתי תפירות לכן בכל שתי תפירות שנגמר מלאכה כוונתו היה לברר הניצוץ הקדוש בטורח המלאכה ולהתייחד הקדושה יחד וזהו ששת ימים תעשה מלאכה שבענין הזה עשיית המלאכה למצוה ולעסק התורה יחשב. ואך אל תדמי בנפשך מאחר שמצינו שצוה הקב"ה עלינו על עשיית המלאכה ורצונו בכך לתקנות העולמות ע"ד בחי' אשר ברא אלקים לעשות שהכל צריך תיקון אפשר לומר מה שצוה הקב"ה שלא לעשות מלאכה ביום השבת הוא ע"ד המשל למלך ביום שמחתו מוותר לכל עושי המלאכה להיות בטלין ממלאכתן. ולא יצטרכו להתייגע במלאכתו רק שיהא היום הזה לבטל' ממלאכתו בכדי שיקבלו נחת מיום שמחת המלך. אבל מי שיעשה מנפשו איזה מלאכה אין בזה אשמה כי יאמר שהברירה בידי לעשות מלאכה הואיל שרצון המלך להתבטל ממלאכתי הוא רק לתקנתי ואי אפשי בתקנתי מה שנתן המלך לטובתי. והנה באמת כך היא ראוי להיות אך לא כן עם בני ישראל שהמה נמשלים לבני היכלא דמלכא אשר ביום שמחתו כבודו ושמחתו הוא מה שבני היכלא מתאספים יחד וישבו לפניו והוא ביניהם וברוב עם הדרך מלך. וכל אחד ואחד ירבה שמחתו ויכבד את המלך לתת לו יקר וגדולה ועטרת מלכות מאהבה רבה ועזה וזהו כבודו. לכן המונע א"ע מזה ואינו בא אל שולחן המלך לעשות לו היקר הזה מראה בעצמו שאין כבוד המלך ושמחתו עליו באהבה רבה ומטוב אדוניו לא טוב לו. לכן מהראוי להיות ענוש יענש בן היכל המלך הזה כפי אשר יושת עליו אשר מנע את עצמו מלהיות נמנה בין מכבדי המלך ומעושי תענוג ונחת רוח למלך והנה הארכתי בזה בפנים מהספר (חה"ר שם) ולכן מסיים הכתוב בפרשה ויקהל בפסוק ששת ימים תעשה מלאכה פירוש אף על פי שעשיית מלאכה הוא על פי ציווי שלי לא תעלה על דעתך שלטובתך נתתי לך את השבת. ושתוכל לומר אי אפשי בתקנתי לכן אמר הקרא לא כן הוא וביום השביעי יהיה לכם דייקא כמו שכתבתי לעיל שלכם שייך השבת עבור הקודש ששייך לישראל כמבואר לעיל. ואתם המיוחדים אצלי לבני היכלי אתם צריכים להיות עושים לי יום חדוה ויום תענוג ותרבו שמחתי וזהו שבת שבתון לה' לכבודי בראתיו יצרתיו אף עשיתיו מאחר שמדבר בתענוג וקודש בשבת בשביל כבוד ה' לכן קרא אותו שבת שבתון השבת המובחר שבשבתות אשר לה' הוא ובזה נחזור אל הפסוק שבפרשה כי תשא ששת ימים יעשה מלאכה פירוש אף שמצותי שבששת ימים יעשה מלאכה כמבואר לעיל לא תסיק אדעתך שלא תענש על תקנתך אם תעשה מלאכה אינו כן עבור שהיום השביעי נקרא שבת שבתון מטעם שהוא קודש לה' ואני צריך לכבודכם בדרך שאמרתי להשוות פלוגתא חז"ל (מ"ר בראשית פ' צ"ז) ויברך את יוסף ויאמר האלהים אשר התהלכו אבותי לפניו רבי ברכיה ואמרי לה בשם ר' יוחנן וריש לקיש רבי יוחנן אמר לרועה שהוא עומד ומביט בצאנו ריש לקיש אמר לנשיא מהלך והזקנים לפניו על דעתיה דרבי יוחנן אנו צריכין לכבודו על דעתיה דריש לקיש הוא צריך לכבודינו ומר אמר חדא ומר אמר חדא אלו ואלו דברי אלהים חיים כי בימי החול הוא הרועה שלנו ואנחנו הצאן ואין הוא צריך לכבודינו כלל כדברי רבי יוחנן אבל ביום השבת הוא אתייקורי דמתייקרי בנו להיות יושבים לפניו כזקנים מלפני הנשיא. וברוב עם הדרת מלך כדברי ריש לקיש ע"כ המונע את עצמו מזה ויצא לחוץ ויבא הביתה לעשות מלאכתו ע"כ כל העושה מלאכה ביום השבת אשר הוא זמן האסיפה לכל בני היכלא ומונע את התענוג וכבוד המלך עונשו נגדו מות יומת במיתה החמורה כנזכר לעיל כדוגמת אשר החליף והמיר כבוד המלך ותענוגיו ובזה בא על נכון פסוק השלישי:
ונבא לביאור פסוק הרביעי ושמרו כי הנה בפסוקים האלו עד כאן דיבר הכתוב במעלת השבת שהוא קודש ולמעלת ישראל אשר עליהם נכתב בפסוק ושמרתם כי קודש הוא והנה תיבת הוא האמור בפסוק זה כי קודש הוא חזר הכתוב ופירש מעלתו מה הוא הרמז של הוא הנכתב בפסוק ראשון להורות על מה שכתבו היודעי חן והובא בפנים (בחה"ר שורש הראשון) ששבת הוא קדוש מעצמו בלא שום סיוע ונדרש מתיבת קודש הוא משמע ושמעצמו הוא קדוש ושם הארכתי בענין זה ולא הבאתי כאן אלא לפרש ומאחר שמצינו בקרא המעלה זו ששבת הוא קדוש מעצמו וממילא לכן אף המקיים את השבת שלא על פי צויות קונו ע"ד כמו שקיימו ישראל במצרים שמבואר במדרש (שמות פרשה א') שמשה בחר להם יום א' למנוחה ע"פ עצתו לפרעה עיין שם והנה מצאנו שעל ידי זה זכו ישראל ליתן להם השבת כמו שכתבנו בחה"ר (שורש החמישי ענף ג') על מאמר מתנה טוב' יש לי בבית גנזי שאמר הקב"ה שאני קבלתי מישראל מתנ' קוד' שנתתי להם ובעבור זכות זה אני רוצה ליתן להם ואם לא היה שבת בעצמו קודש כ"א כמו שהשיב ר"ע לטורנוסרופס הובא במדרש בראשי' שהשיב לו מה גבר בגוברין עד שרצ' המלך לכבדו א"כ לפי זה קודם שבחר בו המלך אין הפרש בין גבר לגוברין והוה אמינא שגם שבת אם קידש אדם אותה קודם נתינתה אין בזה לו זכות ואמנם שרבי עקיבא דחפו לזה רק בקנה וכדברי המשורר בזמירת שבת סמבטיון הנהר שיוכיח בו המנוח הוא רק תשיב למין אשר שואל אבל באמת הוא כדת תורתינו הקדושה שמעצמה הוא קדוש וכמ"ש בשערי ג"ע שמיום השביעי יבא האור אל הטיהרו ואז מתרבה השפע אל האצילות ומשם יורד האור דרך המשכה לכל העולמות לכן יום השביעי הוא קדוש מעצמו בלי שום סיוע מהתחתונים וע"כ זכו בני ישראל בשמרם את השבת אף קודם שניתן להם וזהו שמשבח הכתוב ואמר ושמרו בני ישראל את השבת אף קודם שניתן להם ועלו בידם לזכות בזה לעשות את השבת לדורותם ליתן להם השבת לדורות עולם ולא לאומות ומפרש הקרא הטעם כי ברית עולם כי הברית שבת מעולם הוא אף קודם הנתינה מאחר שהוא מעצמו נתקדש ע"י מעשה ופעולת הבורא ית' מעת בריאת העולם וגם יאמר שברית עולם היא נדרש לאחריו על פסוק ביני ובין בני ישראל ופירוש ברית עולם הוא על העתיד על יום שכולו שבת שאמרו רז"ל עתידין ישראל להיות מחיצתן לפנים ממלאכי השרת והשבת מעיד על זה כנזכר לעיל שמטעם זה עונש של עושה מלאכה מרובה שישראל דומין בשבת כיושבין לפני המלך וזהו ברית עולם הברית הזה אף לעתיד ביני ובין בני ישראל אות היא לעולם להורות שאין הפסק המלאכים ביני ובין בני ישראל וכדברי השל"ה ז"ל שמפרש דברי חז"ל מה לילוד אשה בינינו פי' כי כשעשה הקב"ה ורמם קרנם של ישראל להיות מדרגתם למעלה ממלאכי השרת ולכן אמרו מה ליליד אשה בינינו להיות מפסיק בין מחיצותיה למחיצת הקודש ולזה אמר הקרא ששבת היא ברית אות לעולם שאין ביני ובין ישראל שום הפסק כי מצות השבת הוא ממוצע בינינו שהוא קודש לה' וקודש לכם ולזה רמזו רז"ל אלמלא שמרו ישראל שתי שבתות שישמרו את השני מדרגות הללו שבת לכם הן שיזכה לקבל הקדושה והן לידע שקודש לה' הוא ולא יתפרדו בכל יום השבת מחשבתם מה' רק יקיימו ובשמו נגיל כל היום מיד הן נגאלים ולבא אל תכלית בריאת העולם ונחזיר אל הקודם שהברית של שבת ברית הוא מעולם מעת הבריאה מטעם שבא וחוזר האור אל הטיהרא וזהו הכל מטעם שכל מפרשי התורה מפרשים שלא נברא העולם לעמוד רק על ששת ימים אך שברכת שבת שבכל שבת ושבת חדש הבריאה ע"י החזרת הטהירו והמשכ' האורה הנ"ל ולזה ברכו וקדשו את יום השבת ומני' כל שיתא יומא מתברכין וקדושתו גדול עד למאוד לכן סיום הפסוק הלז חוזר אל כל הפרשה כי ששת ימים עשה ה' את השמים ואת הארץ וביום השביעי שבת ואחר כך וי אבד נפש שראוי להיות נאבד ונפסד נפשות העולם הזה אך שברכה וקדושת השבת מחזרת העטרה ליושנה ומתברך העולם ונשאר הכל בקיום ובזה מתורצים היטב כל הדקדוקים שדקדקנו וגם שאר הדקדוקים שהיה לנו בזה הפרשה (שבח לאל יתברך ויתרומם זכרו לעד) והדקדוק הכפל של דבר ולאמר כי מאחר שצריך לזה הבנת הלב שכל אדם יבין בדיעו ושכלו וישכיל על דרך השם להיות נשפע אליו רוח הקודש של שבת ולידע פעולתה ולירא ממצות השבת בבחי' ירא שבת אחר שישים אל לבו שהיום הזה קדוש הוא לה' שהוא חפץ ביום הזה בקדושת ובקרבת עמו בני ישראל אליו ובזה נמי מופרש השבח שאנו משבחין בשבת לבני ישראל עם קרובו מהשבח של חול שבשבת השבח שא"א שעתה באותו עת ורגע חפץ ומשתוקק בקורבת ישראל שיהיו סביב לשולחנו ע"ד משל הנ"ל וגם בחי' כללות של שבחי הללויה אף שגם בשבחי דחול מורים על היחוד דהיינו הלל הוא דרגא התחתונה שהוא ה"א אחרונה ויה"ו שבו מורה על שם שלשה אותיות ראשונות אבל שבח הללויה שאנו אומרים בשבת מורים על יחוד העולמות ביותר דהיינו שמורה בזה שי"ה מתייחדים ומאירים בו"ה ועל ידי הארתה הו"ה גם כן מתייחדים יחד ועל ידי זה נמתקים כל הדינים של האלקים אשר הוא בגמטריא הללויה ומאחר שהחיוב על המשכיל להשכיל בכל אלה לכן הזהיר התורה בכפל בדיבור ולאמר שכל דבר התלוי בהבנה בא הזירוז בלשון לאמר כי לאמר הוא משמעות להבין כי אמירה הוא בלב ומאחר שחנני השם לתת לבי ודעתי ולחקור בהמצוה זו ביותר ויותר אמרתי לא אמנע את עצמי מלבא ולהסדי' לפני אחיי בית ישראל הסד' סידורי התנהגו' של קדושת שבת עוד בזה החלק השני בדרך עולה ויורד דרך מדותיו הקדושים ובזכות זה הקדוש ברוך הוא ישפיע ויריק וימשוך על כל העולמות הקדושים בכלל ובפרט ועל כנסת ישראל ובניהן עם ישראל רוב ברכה וחיים ואור ה' וקדושתו ומלאה הארץ דעה את ה' כמים לים מכסים וכל העולמות עליונים ותחתונים ועם קרובו ישראל יתאחדו ויתקרבו אל ה' וישמחו בו כל חוסיו והוא ישמח בהם ויתקים יהי כבוד ה' לעולם ישמח ה' במעשיו בעגלה ובזמן קריב אמן אמן אמן סלה סלה סל' נצח ועד:
אלה דברי זעירא דמן חבריא מתאוה ומשתוקק ומוכן לשרת בקודש בעזר האל. הקטן חיים במהור"ש זלה"ה חונה במאהלוב ובאטשאן וטו"ב:
הן יעדתי בהקדמת חלק הראשון להציג פה מחדושי בגפ"ת ולהיות שידוע שעתה אני טרוד מאוד ודרכי בקדש ה' יזכני להגיעני למחוז חפצי לחיים ולשלום על כן מהנמנע היה להציג הרבה מחדושי ואף גם זאת המעט אי אפשר לי לירד לעומקה של הלכה לעיין בהם אם נכונים דברי לכן הצגתים כמו שהוא בכתובין אצלי מכבר מימי חורפי שנים ושלשה משו"ת שלי שנשאתי בהם בדבר הלכה ועל כן כל דברי בזה להלכה ולא למעשה עד אשר יבוא לפני גאוני הזמן הסמוכים להורות להלכה ולמעשה וזהו החלי
שאלה. נשאלתי מק"ק אוסטי באשה אחת שמת בעלה והניחה מעוברת עם ולד הראשון וכמו ד' שבועות טרם ילדה קרה לה כאב קדול בשני דדי' והולך וחזק כל יום עד שברבות הימים הוכבד חלי' עלי' שנפלה למשכב ונמשך הענין ערך רבע שנה גם נעשה לה בדדי' פצעים גדולים ולסבות הללו לא התחילו כלל להניק הולד והתנוק הי' עתיק משדים. מבלי אפשר לקחת אל פיו מרוב הפצעים והחבורות ואחר רוב התחבולו' ברופאי' ושאר רפואות. לא מצאה עזר ותעלה. להסיר מאתה המחלה. רק קצת בשר מדדי' חסרה ונפלה. ואינה ראוי כלל להנקה וממילא נצמקו דדי' ונתנה הולד למינקת וכעת עבר ערך י"ז חדשים ללידתו באתה האשה לשאול להיות נזדמן לה אלמן אחד מארץ מרחק בן תורה. ומענה בפי' שחפצה ורצונה לדבק בטובים ולאו בכל עידן מיתרח' כזה עוד הוסיפ' אמה של האשה הנ"ל לספר בדרך מעשה סיפורי הדברים שבמקר' הלזו קרה ג"כ לשני בנותי' הראשונו' עד שלא יכלו להניק בניהם אמנם הבת הלזו חליה כבדה למאוד והרופאים מסופקים אם תהי' ראוי' להנקה לעולם. עכ"ד השאלה.
והנה אם מעולם דרכי למשוך ידי מדברים כאלו אמנם עצור במילין לא יכולתי מקול הבוכים באזני וצעקת האלמנה באמרה רק אתכם ידעתי. והעיר הלז היתה מהסרי למשמעתי ע"כ אמרתי נפתח בקטנים כמוני ונסיי' בגדולים וע"פ אופנים שיתבררו יוכל להיות שריותא דהאי איתתא בב' וג' פנים ועיקר הספק באשה זאת נראה כי סעיפי ההיתר מחמת צימוק שדים ובצימוק שדים מוסכם מכל הפוסקי' שצריך להיות דווקא בחיי בעלה וכן משמע בלשון הרא"ש והטור שכתבו ואינה מניקה לעולם. משמע בלידות שעברו עלי' בחיי בעלה. כי לא להבא ידברו והגאון מהר"ם פאדווא בונה דיק על הגאון מ' נתן איגרא שרצה להתיר צימוק גם אחר מיתת בעלה ואם מתשוב' הגאון ח"צ סי' ס"ד משמע שא"צ להיות בחיי בעלה. אמנם באמת אין הפי' כך רק דבריו המה שלידה זו היתה אחר מיתת בעלה אך כבר הוחזקה בחייו. ובנידון דידן לא הוחזקה האשה בחסרון זה כי היא מבכרת. ע"כ לא הי' מקום להתיר לה להנשא. אמנם שריותא דידה נראה להמציא ממקום אחר דאיתא ביבמות דף ס"ד ע"ב. אמר רבא השתא דאמרת אחיות מוחזקות הן לא ישא אדם אשה ממשפחת ניכפין וכו'. וכן הוא באה"ע סי' ב' ס"ז וביו"ד סי' רמ"ג לענין מילה דבני האחיות ע"ש. א"כ נעשה האשה הנ"ל מוחזקת שתהי' מוסרת מהנקה על ידי פצעי'. מחמת האחיות ויצאת מכלל מינקת חבירו: כמו מוחזקת בצימוק שדים מחמת עצמם וזה דבר פשוט שבפעם השלישי הוחזקת בצימוק שדים ה"נ בנ"ד. כאשר היא שלישי' לאחיותי'. הוי חזקה גמורה. ועיין ח"מ בסי' הנ"ל ס"ק יו"ד ובפרט שמשמעו' כל הפוסקים שבצימוק שדים א"צ לחזקה גמור'. שלא היו שותקים מלפרש רק בריעותא בעלמא סגי להוציאה מגזירת מינקת חבירו. ורק הח"צ סובר דצריך ג' פעמים אך אולי דווקא באשה שכבר הניקה צריך ג"פ להוציאה מחזקת מינקת אבל בצימוק דמעיקרא סגי בריעותא לבד אך וודאי עכ"פ הפעם הג'. עולה להחזקה שלא תהיה בכלל הגזירה של מינקת חבירו. וכ"מ בתוספות ב"ק דף כ"ג ע"ב בד"ה ולא ישמרנו וע"כ בנ"ד באשה זו שמכתה ופצעיה מעידין עליה שנכנסה לכלל אחיותיה ואין חילוק בין הוחזקה מחמת עצמה ובין מחמת אחיותיה. רק ההפרש שנוכל לומר ביניהם. דבחזקה מחמת עצמה באיסור כזה שעדיין לא בא האיסור יכולה לומר קים לי כרבי כי מצינו פלוגתא בין הט"ז והב"ח בי"ד ס' ק' בדיני תולעים ע"ש אמנם בנידון דידן א"צ לכ"ז כי הוי חזקה בג"פ. ועוד אחרת. דיש לחלק בין דין הצימוק הנזכר בפוסקים לנ"ד. דהנה הטעם דלא מהני אחר מיתת הבעל. אין לפרש כמ"ש הרא"ש בנשבעה דגזרינן אטו לא נשבעה ה"נ גזרי' אטו לא צמקה דהרא"ש גופיה כתב דלא גזרינן מת אטו לא מת. וע"כ צ"ל ההפרש דבדבר שגוף ההיתר תלוי בו דבמה יצאה מכלל מניקת אם לא במיתת הבן ואז אין לטעות. אך באשה בעלמא שנתנה בנה דחיישינן שמא תחזור וטעמא דחזרה לא כולי עלמא יודעים. ע"כ גזרינן נשבעה אטו לא נשבעה. ובדברים אלו נסתלקה קושיות המהרש"א על התוספות בד"ה. ואר"נ ע"ש היטיב. וא"כ בצמקה שאין דבר אחד להוציאה מכלל מניקת כי חכמים לא תקנו לאשה שצמקה שתצטרך לתת בנה למניקת במוקדם. כי לא מצאנו בכל הפוסקים לומר שתתן בנה למניקת תחילה כי אין החיוב מוטל עליה כ"א על היורשים והיא מותרת בצמקה לבד שאינה בכלל מינקת חבירו. וזהו הטעם ג"כ שלא הצריכו גבי צימוק שתתן בנה למניקת שאם יהיה שתי תקנות בדבר יאמרו דההיתר הוא משום נתינת התינוק ושייך למגזר אטו לא צמקה כמו גבי שבועה וא"כ לפ"ז דצימוק לבד הוא ההיתר ולא שייך למגזר אטו לא צמקה מאחר שאין היתר אחר לתלות בו ולכאורה קשה מ"ט צמקה אחר מיתת בעלה לא מהני הלא אינה בכלל מניקת ולמגזר אטו לא צמקה לא שייך. כמו אטו לא מת אך צ"ל דהנה האמת דיש שני מיני צימוק כמו שכתוב הח"מ בא"הע סי' י"ג האחד שנעשה ע"י האשה עצמה מחמת שלא ינקה זמן רב נעשו דדי' צמוקים כמו שמוזכר בב"י. ועל צימוק כזה יש לגזור אם הוא אחר מיתת בעלה שכל אשה תעשה כך בכדי שתצמטק ותנשא ותתבטל גזירות חכמים כמ"ש הגאון מוהר"ם פאדווא. והצימוק השני הנעשה בידי שמים וכמ"ש הגאון הנ"ל אליבא דהרא"ש: וע"ז אין לומר שכל אשה תעשה כן. ולזאת צ"ע מ"ט דאם צמקה אחר מות בעלה לא תנשא דב' הטעמי' לא שייכי שמא לגזור אטו לא צמקה א"ל כמו דלא גזרינן אטו לא מת וגם אולי גם כל אשה תעשה כן לא שייך אלא ע"כ צ"ל דצימוק בצימוק מיחלף. ואסרי' בידי שמים אטו בידי אדם. ומש"ה י"ל הטעם דלא הזכירו הרא"ש ושארי פוסקים גם שאר אונסי' הבאים בידי שמים לדברי המפרשים דצמיקו ופסיקת החלב בידי שמים הוי להו למימר גם שאר אונסין בידי שמים המעכבי' את ההנקה א"ו דצמיקה ופסיקת החלב אינו אסור אלא משום אחלופי בשאר צמיקה בידי אדם ודוקא זהו דשייך אחלופי ולא שאר אונסי'. יצא לנו בשאר אונסי' גם אחר מיתת בעלה מתירים. א"כ בנידון הלז שנתהוה לה ע"י חולי ומכאיב חסרון בשר הדדים. הדבר הלז ידוע ומפורסם. ומחמת זה יצאת מכלל מניקת והשני חששות לא שייך בזה לא משום אחלופי דהוא דבר הניכר ההיתר לעין כל ולא שכל אשה תעשה כן ע"כ אין מקום למשדי עלה כבלי העיגון וראוי להתירה ולא לבדות עוד גזירה חדשה להחמיר עליה: ועוד בה שלישי' הנה ראיתי בתשובה מוהר"ם מרוטינבורג סי' ל"א תקע יתדותיו להתיר אשה שחלב שלה ארסי וז"ל אבל מ"מ נראה דאיתתא דא שרי להתנסבא. גם אם נאמר דאינו דומה לצימוק דדי' דהיא ודאי נקראת מניקת חבירו כיון שיש לה חלב אפ"ה היא מותרת. והוא מטעם כיון דנתנה בנה למניקה משום הכי אין נקראת מניקת חבירו. וכבר הפקיעה את עצמ' מגזירת חכמים שאמרו לא ישא מניקת חבירו ורק דיש לאסור שמא תחזור המניקת ומשום תקנת הולד ובאיסור זה ודאי לא גזרי' משום אחלופי ולא משום הא אטו הא. כי דוקא מה שהוא גזירת חכמים עצמה גזרינן כבשל תורה או עשו חיזוק יותר מבשל תורה אבל היכי דהאיסו' הוא רק מחמת החשש והיא אינה יכולה להניק מחמת שחלב שלה ארסי לא שייך בזה אחלופי ואין מקום לחשש שמא תיהדר המניקה. כי מה יפסיד או מה ירויח אם תיהדר עכ"ל מרט"ב. והנה תורף דברי מוהר"ם דדוקא מפני התקנה חשו אף דלא שייך באשה זו משום אחלופי אבל מה שחששו חכמים שלא יבא תקלה לולד אז דוקא באשה שיכול הולד ליהנות ממנה גזרינן אבל לא באשה שאין הולד יכול ליהנות ממנה. ע"כ בעצה אמר לאשה שאינה יכולה להניק שתוציא א"ע מכלל מניקת במה שתתן הולד למניקת. ולא תשאר עליה כ"א החשש משום תקנת הולד. ובה ליכא תקנת הולד ולכאורה דבריו סותרים כל הפוסקים המצריכים צימוק בחיי הבעל ולדבריו אף באחר מיתת הבעל שייך תקנה שתתן בנה למניקת. ושוב לא יחושו לתקנת הולד כיון דאינה יכולה להניק אך בצמקה בידי אדם איכא למיחש שכל אשה תעשה כן להצמיק דדיה וליתן בנה למניקת. אבל בצמקה בידי שמים שהחשש הוא משום צימוק בצימוק מיחלף וזה אין שייך בנתנה בנה למינקת לפי"ד. אך באמת מקור החילוק בדין צמקה בידי אדם לצמקה בידי שמים. תלוי' בהגירס' שבהרא"ש דלהגורסים או ששכרה אז הפי' שפסק חלב' ע"פ סיבה או ששכרה מניקת ובזה נעשה צמקה בידי שמים לא איירי בשכרה מניקת ע"כ בעינן דווקא בחיי בעלה ושכרה מניקת דאיירי בצימוק בידי אדם בזה לא מהני אחר מות בעלה משום שכל אשה תעשה כן. אבל להגורסים ושכרה לו מניקת אזי אין מקור לחלק בשתי צמיקו' ורק בצמקה בידי אדם לבד מיירי הרא"ש ורבותא קאמר הרא"ש אף ששכרה לו מניקת אינו כ"א בחיי בעלה אבל בצמקה בידי שמים אז מותר בשכרה מניקת אפילו אחר מיתת בעלה. וא"כ ממ"נ דינו נכון לב' הגירסאות: שצמקה בידי שמים מאחר דליכא גזירה שכל אשה תעשה כן מותר' בשכרה לו מניקת דלא אמרי' שמא תחזור משום דליכא בה תקנת הולד. וע"כ עצה היעוצה ממוהר"ם שתתן בנה למינקת קאי אצמקה בידי שמים ג"כ. וכ"ש בנ"ד שאין שום נידנוד אחלופי ותקנ' הולד ליכא מכ"ש תוכל לשית עצה בנפשה שתתן בנה למניקת והמניקת תקבל עליה בקבלה גמורה להניק ואז שרי' ע"פ ההיתר של מוהר"ם גם נראה לפ"ד מוהר"ם הוא צריך לפרש מ"ש הרא"ש דגזרינן נשבעה אטו לא נשבעה דווקא באשה הראויה להניק בעצמה כשתחזור המניק' ולכך חששו בה משום אחלופי מאחר שראוי לבא לולד תקנה בחשש זה אבל באשה שאינה ראוי' להניק כלל ולא יוכל לבא תקנ' לולד ודאי לא דיבר הרא"ש כלל דדילמא תחזור לא גזרינן בנשבעה אטו לא נשבעה וע"כ באשה הזאת שאינה ראו' כלל להניק יש לעשות גבה עוד תקנה המועיל עפ"י הדין להוציאה מכלל מניקת חבירו. היינו תקנת שבועה המוזכר בהרא"ש המועיל במקום הזה מה שאינו מועיל באשה אחרת. ע"כ כשתעשה האשה הזאת שתי תקנות אלו שתתן בנה למניקת והמניקת תקבל על עצמה בקבלה גמורה שלא תחזור בה וגם תשבע המניקת ע"ד ב"ד שלא תחזור עד כ"ד חודש נראה לפענ"ד שמותרת האשה להנשא בזה. ואך שתשובות בזה הענין רחבה מני ים. אין רצוני לעמוד ע"ד אם לא שיסכים עמדי עוד א' מרבנים מובהקים אשר הוראתם בקדושה ואז האשה מאוסטי' מותרת להנשא לכל גבר די דצביין ושלום לכל ישראל שלא יבואו בנותיהן לשאלות כאלו הכ"ד הק' חיים במוהר"ש זלה"ה חונה במו"ב ובאטשאן וכתבתי לק"ק אוסטי שיחקרו הב"ד העסק אם כדברי השואלין ולקבל עדות מהרופאים שעסקו ברפואתה: ואח"כ ישלחו דברי לאחד מגדולי הוראה וכשיסכימו ע"ז ימסרו התרה לאשה העלובה:
שאלה. נשאלתי מלומדי תורה דק"ק הארידענקי על מה שאירע בקהלת' שאחד מתושבי עירם בנ' בית וכנס מגבול שהי' מוחזק מימי' ימימ' לבה"ק לא יוד' בשל מי עשה ומי התיר לו הדבר אך עתה דעתו למכור ביתו והקונה ממאן לקנותו עד יבואו דברי אם נעשה בהיתר:
וזאת תשובתי הנה לפי דברי האגרת נרא' שהבונה לא פינה משם העצמות המתים ולא בדק המקום רק הלך בזרוע ועבר ע"ד חכמים והשיג גבול עולם. שבנה על בה"ק ממש ולענין כזה אין מקום מבוא להבית להיות מוכשר לישראל הן מחמת שכהנים אסורים לבוא הביתה והן מצד גזל המיצר שהוחזק לרבים וצד איסור הנוגע לכבוד המתים. והשיטה מפורשת בסנהדרין דף מ"ז ע"ב שלשה קברים הן קבר הנמצא קבר הידוע קבר המזיק לרבים. וכמ"ש בש"ע סימן שס"ד סעיף ב' וחלופי הגרסאות בין הרמב"ם ושא"פ בזה ודברי כולם קבר הנמצא הוא הנקבר שלא מדעת בעלי' ובדעתו לפנותו. קבר הידוע הוא שהונח שם מדעת בעלים ואסור לכ"ע לפנותו כי לא על דעת כן הונח שם ומ"ש הש"ך סק"ט ועבר שם שלא מדעת בעל השדה לאו פירושה דקבר הידוע אלא הוא דין אחר שכשידוע שאין שם אלא אותו קבר ושנעשה שלא מדעת בעלים אז מותר לפנותו. ובש"ע מיירי שנעשה מדעת בעלים לכך אסור לפנותו וכן הוא ברש"י ובעניננו שידוע שמדעת נקברו שם בלי מחשבה לפנותם וגם אין לצדד ולומר שיהיה נקרא קבר המזיק שמותר לפנותו כאשר יבואר לקמן דיש מקום לפנותו לקבר המזיק עכ"ז שיהיה רשות ליחיד לפנותו קשה לומר כן דכל ההרחקות המוזכר בסימן קנ"ה ובכללם הרחקות בה"ק מבואר בש"ע שאם מחל לו הוי מחילה וכיון שרבים מחלו ע"ז אין לו דין קבר המזיק בפרט בדבר שנראה רבים עשו סיוע בבנין הגדר ע"כ הוי מחילה מיד. ע"כ לא היה שום היתר לבודקו ולפנות המתים וחזר הדין שאין מפנין כ"א לכבודו וכ"ז שלא פינוהו הוו הדין שאף שקרקע עולם אינו נאסר מן הדין עכ"ז לכבוד המתים אסור להנות מהם כמבואר בש"ע סימן שס"ח ס"א ואף שהמביא אגרת מענה בפיו ששתים עשה האחד שעשה הדבר חקירה מאנשים שבמקום שכנס לביתו לא היה שום קבר שלא כנס כ"א ב' אמות אמה מעובי הכותל ואמה שניה ידוע גם כן שלא נקבר שם אדם. כי האנשים שבאו לחפור את הארץ באמה סמוך לכותל ליקח טיט לבנין לא מצאו שם עצם אדם. וגם הבית בהבנותו קרא להרב וב"ד. ובפניהם בדק עד מקום שיש להסתפק לקבורה ולא מצא רק בעת שחפר ליסוד התנור מצא גלגולת אחת הראוי להסתפק אם לא מעלמא אתא כי עפר תיחוח היה שמה ותחת העפר היה העצם ופינהו והנה אף לפי דבריו שלא מצא כ"א האחת יש ג"כ לצדד לאיסור כי רוב וקרוב דהולכין אחר הרוב רובא דעלמא כתב ע"ז הרמב"ן והט"ז ביו"ד סימן רצ"ד דדווקא היכ' שמוכרחין לומר או מרובא דעלמא או ממקום קרוב אז רובא עדיף אכן אם הספק אי מעלמא או מאותו מקום עצמו אז אמרינן כאן נמצא כאן היה וזה שאמרו בב"ב דף ק"ה גנבי עינבי וטמנו בפרדיסא תלינן באותו פרדס. ובנ"ד יש לומר כאן נמצא וכו'. ואף שפינה משם ובדק שאר מקומות לפי דבריו ולא נשאר שם מתים וא"כ יהיה הדין כקבר שפינוהו ואין שם מתים אחרים שמבואר בש"ע שאז אין קרקע עולם נאסר דמה שאמרו בקבר הידוע אם פינוהו אסור בהנאה כבר פירשו כל הפוסקים דמיירי בקבר של בנין אבל קרקע עולם אינה נאסרת מ"מ לדברי שארי פוסקים חוץ מהרמב"ם שגורסין קבר הידוע מקומו טמא ואסור בהנאה והטעם הוא דרבנן גזרו טומאה לעולם כדי שלא יפנוהו וכמ"ש הש"ך בסימן ק"ה וכן פירשו א"כ נשאר עכ"פ מקומו טמא אך לפי דבריו ואך אחר הדברים שכתבתי לעיל דלכאורה היה נראה לדונו כקבר המזיק וענין קבר המזיק הוא במשנה מפורשת מרחיקין הקברות מן העיר נו"ן אמה וכן הוא בח"מ סימן קנ"ח וברמב"ם נזקי שכינים ובתוספתא פ"ב מבבא בתרא איתא בזה"ל קבר שהקיפתו העיר בארבעה רוחות או בג' או אפילו בב' רוחות זה כנגד זה פחות מחמישים אמה מן העיר מפנין אותו וסיים כל הקברים מפנין חוץ מקבר המלך וקרובים דברי התוספתא לדברי הירושלמי שמביא הב"י סימן שס"ד וז"ל קבר שהקיפתו העיר מג' רוחותיו מפנין אותו ומב' רוחו' אית תני' מפנין וכו' עד מפנין אותו בעשוי כמין גם הרי שניהם מסכימים לפנות הקבר בהקיפתו עיר. והנה בש"ע לא זכר הירושלמי ותוספא הנ"ל ונראה דזהו בכלל קבר המזיק המוזכר בש"ע לכל אחד כדינו לדברי התוספתא בזו כנגד זו ולהירושלמי בכמין גם וגם לדברי התוספתא שיעורו בחמשים אמה ולהירושלמי בשבעים אמה ושיריים כמ"ש ויסוד הבנין הוא על המשנה הנ"ל מרחיקין את הקברות מן העיר חמשים אמה. וכל אלו הרחקות הוא מטעם מזיק לכן פי' התוספתא דהשיעור חמשים אמה שנזכר לא קאי כ"א בהיקף שתי רוחות. כמו שסיים חמשים אמה מכאן וחמשים אמה מכאן אבל בג' או בד' רוחות אין שיעור להרחיק וכן הוא בירושלמי שבג' רוחות לא נותן שיעור כ"א בשתי רוחות ומפרש בפחו' משבעים אמה ושיריים מפנין וביותר אין מפנין וא"כ בנידון דידן שהקבר הוא בתוך העיר הוי דינו כקבר המזיק שמותר לפנותו לכ"ע הגם שבארתי שאין אחד רשאי לפנותו מאחר שרבים מחלו על ההיזק דהרחקה עכ"פ לענין זה מהני מה דהוי מזיק שלא גזרו חכמים טומאה על מקומו כיון שיש רשות לפנותו ע"כ גם עתה בשגם שיחיד פינהו ורבים מחלו מ"מ אחר שכבר עשוי נשאר מקומו טהור כמאמרם ז"ל קבר המזיק מקומו טהור. ולא נשאר כ"א האיסור דאוריית' היינו בבנין הקבר אבל קרקע עולם לא נאסר וגזירת חכמים לא היה היכי דמזיק. ואך לפי שמחזיקינן הגלגולת לכאן נמצא וכ"ה ורגיל המת ליקבר שלם. אנן תולין במצוי ורגיל ובמקום הראש נקבר כל הגוף. ועתה שלא בדקו אחריו בדיקה שלימה עד קרקע בתולה היו הדין כשדה שנאבד בה קבר המוזכר במס' אהלות שדינו כדין בה"ק ממש והחמירו בו ביותר שלא ירגילו בו בני אדם לבוא. אך דבר זה אפשר בבדיקה ונחזור לענין הזה הכל לפי דברינו אבל לפי משמעות האגרת שנתחזק המקום לבה"ק ועדיין לא פינוהו מתוכו אז אין תקנה כ"א אם יבדוק ולא ימצא בכל הבי' ואם המצא ימצא חלילה משם לפנות' מטעם הנ"ל ובמקום התנור אף לפי דבריו צריך בדיקה אז באופן שיאהל על כל מקום היסוד שראוי להסתלק עליו ע"כ על דייני העיר לעיין היט' על כל המבואר שיהיה בתנאים המבוארים אך לאלו העצמות מן הגוף אם ימצאו בבדיקה יש תקנה בדבר לפנותו משם ומטעם כדי לקוברם עם הראש שזה בודאי ניחא יותר ממה דכתב הטור וש"ע סימן ב'. ומכ"ש לקרב עצם על עצם דניחא בזה וכן מלשון הירושלמי שכתב לקוברו בתוך ומפרשים שזה נקרא תוך שלו מה שהוא מונח אצל אבותיו. כ"ש שנקרא כן מה שמונח אצל עצמו ומה גם שקרוב הדבר שהגוף כבר כלה ונרקב והגאון מוהר"ם הובא בתשו' נודע ביהודה בי"ד סימן פ"ט והגאון נודע ביהודה הסכים עמו שאחר שנרקב אין איסור לפנות שאז אין חשש בלבול למתים. אך לסמוך ע"ז להתיר אף לכתחילה בשאר מתים. אין דעתי נוחה כי הגאונים לא כתבו זה כי אם לחומרא וע"פ מעש' שהיה שם שבתחילה שכרו הקברות על מאה וחמשים שנה ובתוך המשך רצו לפנות משם באמרם אחר שעומד לפנות מה לנו עתה מה לנו אז. וכתבו הגאונים שאין לעשות כן כי אז יהיה אחר שירקבו ואין חשש בלבול הרי דלחומרא גם הראיה שהביא בתשובת נודע ביהודה מהרמב"ן סיים על מנהג שהיו נוהגים לפנות אחר עיכול הבשר דעתו לומר לחומר' שעכ"פ קוד' עיכול לא יעשו כן ושאסו' לפתוח הקב' שהוא איסור אחר בפ"ע כדאיתא בש"ע סימן שס"ג ס"ז הלכך אין לסמוך ע"ז בשארי מתים אבל בגוף הלז שבלא זה נראה להתיר לפתוח ולפנות משם בכדי להוליך הגוף אל הראש מועיל גם זה להיות סנוף להתיר מאחר שהקברת הוא מימים קדמונים אשר אין זוכרים כ"א בקבלה איש מפי איש ודאי כבר כלו ונרקבו ובשעת הדחק לפי ראות עיני הדיינים אפשר לסמוך בכה"ג אדברי הגאונים להכשיר כל הבית כולו ע"י בדיקה ולהוציא הרקבון ואך שלא להניח בגומא אחת רק כ"א בפני עצמו במקום מיוחד כמבואר בטור ושלום על דייני ישראל:
הקטן חיים במהור"ש זלה"ה ח' בטו"ב ובאטשאן
אשה אחת צעקה אלי לאמר אהה אדוני הנה זה כמה שנים שבעלה יצא מהעיר ויצא עליו קול שנהרג והיא יושבת שכולה וגלמודה וטפלי תלויא בה והנה עד עתה שהיה המדינ' תחת ממשלת ישמעאל היו מוכרחים להסתיר מעשה ההריגה כאשר ידוע נימוסוהם כי ימצא חלל לא נודע מי הרגו מחוייבים יושבי המדינה הקרובים אל החלל ליתן קנס סך עצום על כן כל מוצאו דרכו להשליכו למים כי ירא פן יבולע הדבר למלך אמנם עתה כאשר הוסר החשש הלז כי ניתנה הארץ ההוא לקיסר רומי התחילו הערלים לספר מעניינים ומקרים שהיו אז ובין סיפורי הדברים היה גם מעסק בעל האשה העלוב' כאשר יבואר הכל בגב"ע שנגבה אז הרימ' קולה בבכי ובתחנונים הושיעה נא בחסדיך הנאמנים לחפוש ולחתר בגנזי הפוסקים ומטמונים אולי ימצא לי עזר ותרופה יראה פנים להתירני מחרצובי וכבלי העיגונים אשר גודל המצוה אין לשער ולמעלה מכוונים ואם אין דרכי לתקוע א"ע באיסור חמור כזה אמנם לאשר נכמרו ניחומי על האשה העלובה לא יכלתי ריקם להשיבה ואמרתי לגבות עדות בפני שלשה ואח"כ אראה לבאר דעתי הקלושה ע"פ חיפוש בספרי הפוסקים עד מקום שידי מגעת ודעתי מכרעת. ולקרב הדברי' אל פני המנורה שר התורה. אספקלריאה המאירה הגאון האמיתי רשכב"ה מ' משולם איגרא אב"ד דק"ק טיסמניץ ואתו המדע והחכמ' על אמתתן להקימה: וזה דבר הגביית עדות במותב תלתא ב"ד כחדא הוינא כד אתא קדמנא ה"ה המרומם כהר"ר יהודא ליב במוה' יצחק אחי אם של האשה הנ"ל ואמר לנו בזה הלשון. איך האב גיהערט מפי ערל אחד ער איז גיקומן צו מיר אין כפר אריין האט ער מיך גיפרעגט ווארום דו אשה קיין מאן ניכט האב איך אום משיב גיוועזין זיא טאר קיין מאן ניט נעמן ביז עדות וועלן זאגין וויא ער איז נהרג גיווארין: האט דר ערל משיב גוועזין ווען איך זאל קיין מורא ניט האבן גם האט איך דיר דער ציילט ווי דוא זאך האט זיך גיפירט ער האט זיך גיזיכט איין ארט ווי ער זאל דאש וואשיר פרוט אריבר אזו האבן גזלנים בגעגינט און האבן אוועק געפירט און חאשטש אריין און האבן איין מאהל אויס גשאסין האבן זייא גשריגין בקול יללה. האבן זייא נאך איין מאל אוס גשאסין אין זייא אריין אין איך האב גזעהן אין דער נאך בין איך אוועק גגאנגאן אין בין ווידר גקומין אוף דעם אורט וויא מען האט זייא ממית גוועזן האב איך זייא ניט דר ווישט דער נאך בין איך גזעסין אין איין כפר דאס אנדרי יאר איז צו מיר גקומן אין קרעטשמע אריין דער גזלן ואס יענער ערל האט מיר אוף איהם גזאגט וואס ער האט איהם בעצמו ממית גוועזן האט ער מיר גזאגט בזה הלשון ווייל איך וועל לעבן וועל איך אלס זארגן אויף דער זאך וואס איך האב גיטאן האב איך איהם גפרעגט וואס איז דיא זאך. האט ער מיר משיב גוועזן פון ועגין חתן ר' בער האב איך איהם גזאגט ר' בער איז דיך מיין ברודר האט ער מיר משיב גוועזין וואס פרעג איך נאך דיר וואס קענסטו מיר דען טאן. האט ער מיר דער ציילט איך האב זייא גפינין אוף דעם בארג פון וואסר פרוט טויט אין איך האב זייא דער קאנט איינר האט גהייסן ר' פייטיל דאס איז גוועזין דער חתן ר' בער. אין דער אנדרר איז גוועזין הבחור דיב האב איך זייא גשטופט אוף דעם וואסר זיא זאלין אוועק שווימן האבן זייא זיך ניט גלאזט הערשט צים דריטן מאל האב איך זייא אוועק גשטיפט זענן זייא אוועק גשווימען. כל הנ"ל העיד בפנינו הח"מ ה"ה מוהר"ר יהודא ליב במוה' יצחק הנ"ל היום יום ג' כ"א אלול תק"ן לפ"ק הקטן ישראל במוהר"ר יעקב. מנחם נחום בהתורני מוה"ר ישראל. שמואל במוהר"ר אברהם.
עוד הגיד לפנינו ב"ד הח"מ ה"ה הר"ר דוב בער כהר"ר יצחק אבי האשה איך שתיכף אחר ששה ימים מיום השמועה בא אליו אגרת מכפר א' מיטאק מאיש א' ששמו ר' זכריהו איז גשטאנין אין דעם בריבל בזה הלשון איר ר' בער זלאט קומן צופארן להכפר שלי ווארים ערלים פין מיין כפר האבן גפונן אייער איידים פייטיל שווימען אוף דעם וואסר מיט נאך איינם אין בין גפארין אין דעם כפר הנ"ל חוקר צו זיין רעכט האב איך די ערלים ניט דר ווישט זי זענן אנטלופן גווארן פין דעם כפר נאר דר יהודי ר' זכריהו הט מיר גזאגט אז די ערלים האבן איהם דר ציילט מיר האבן גפינן פייטל דעם איידם פון ר' בער ביליוואניצער גהארגט אין דעם וואסר פרייט ווארין די ערלים האבן איהם גקאנט פון לאנג ער פלעגט ג'ין אוף די דערפר מיט סחורה קרעמריי די ערלים הבן מיר דר ציילט מיר האבן גיפינן גאר פריש גלייך ער וואלט ערשט נהרג גי ווארן ער איז גיווארן גישאסין אונ האט גיהאט איין שטאך אין הארץ אויך אזו האט מיר דער ר' זכריהו דער ציילט וואש דיא ערלים האבן אים דאס אלטץ גיזאגט אונ דער ציילט גם דער ר' זכריהו האט מיר דער ציילט אז דוא ערלים האבן אים מקבר גוועזן כל הנ"ל הגיד לפנינו הח"מ. ולראיה באנו עה"ח יום ד' ד' דר"ח טבת תקנ"א לפ"ק: נאום דוב בער בן דוד זצ"ל. ונאום אפרים במהור"ר ישכר בער זצ"ל: ונאום הקטן יוסף שלמה במהורר יהודא ליב מווילקאטש:
כ"ז הועתק אות באות מגוף הג"ע אשר ת"י והנה מכח הערל הראשון שאמר להר"י הנ"ל דבר פשוט שאין ממש בדבריו מג' טעמים א' שאין עיקרו מסל"ת מאחר שר"י הנ"ל הקדים לו שצריך עדות בדבר וגם זה מוסכם מכל הפוסקים היכי דהזכיר הנכרי שם אשת פ' לא הוי מסל"ת דדוקא גבי מי איכא בי' חוזאי דלא מזכיר שם אשת המת והכא מתחלה שאל על האשה למה לא תנשא ומה גם שלא סיים הדבר לידע מה הי' בסופו כי לא ראה רק התחלה שהכניסו הגזלנים לתוכו קנה השריפ' ואולי נתרפאו שזהו בנמצא. אך בהערל השני הגזלן הלז לפי דברי העד התחיל בעצמו להגיד ואמר אוי לו מה שעשה עם חתן ר' בער רק אחר שנתוודע לו שר' בער הוא אחיו התחיל לקצר ולא הזכיר המיתה רק דיבור מסוף המעש' והנה בתחלה הי' מקום לפקפק אם זהו נקרא מסל"ת מאחר שאמר לו שהוא אחיו כמבואר בקונטרס עגונות בשם מהריב"ל בסוף ח"א כיון שאמר לו שהוא אחיו הוי כאלו שאל אותו אם יודע ממיתתו מ"מ הכא שהגוי התחיל לדבר מעצמו לא גרע מהמבואר בסעיף ט"ו במסיח לפ"ת אפילו שאלו אותו אחר כך נקרא מסל"ת ומהריב"ל איירי שאמר לו שהוא אחיו בתחלה ואם י"ל בדברי הפוסקים שלא נקרא התחלה כ"א התחיל מעשה המיתה וכ"נ ממה שסיים בש"ע אח"כ בדקוהו עד שיפרש כל המאורע. וגם מהרא"ש סוף יבמות משמע כן וז"ל שמעינן מיניה דהיכי דהתחיל מסל"ת אף על גב דמהדרינן ומגלינין למילתא שפיר נקרא מסל"ת ולישנא דמהדרינין מורה שכבר אמר רק שרוצים שיגיד עוד כדי לידע בטוב ודברי רש"י בגמרא כיון דחזיתנהו בכי' א"ל איה חבירו כתב רש"י בזה"ל והיינו במסל"ת דקודם ששאלוהו התחילה לומר משמע התחילה בעלמא ולא מגוף המיתה אבל הש"ע הכריע כמשמעות מדברי הרא"ש אבל בנ"ד שלא הזכיר הנכרי גוף המיתה קודם שנתוודע לו שהוא אחיו אפשר שכה"ג לא הוו מסל"ת לפי פסק מהריב"ל אמנם לפ"ד הקלושה נראה דחילוק גדול ביניהם דשם בענין דמהריב"ל איירי שהלכו שניהם יחד ותיכף אמר היהודי שהוא אחיו בזה נתן הנכרי בדעתו לאיזה ענין הודיעם שהוא אחיו אם לא לחקור הענין והתחלה לא מצד האחוה כ"א מצד הזכרה שם פלוני דאולי הזכיר לו שם פלוני באופן שמשמעות שחוקר על הדבר וודאי דל"מ אך בנידון שבכאן ששם האחוה לא היה מקום להחקירה אדרבה העכו"ם נתן דעתו שמיירא אותו והשיב כי אינו ירא ממנו באמת כך היה במדינה זו שגם אם היהודי הי' יודע בטוב שהוא הרגו לא היה בכחו עשו' לו מאומה ויותר שנראה שהעכו"ם סבר שהוא מבין מדבריו ענין ההריגה ותדע שאמר מה אתה יכול לעשות לי בשביל זה א"כ אין מקום לומר שהעכו"ם גלה אח"כ המיתה כמעיד בדבר מחמת חקירתו כיון שהיה בדעתו שיהודי יודע מזה ואפשר שזהו טעם הדין שכשהתחיל מסל"ת גם ששאלו אותו אח"כ הוי מסל"ת הגם שבוודאי מוסיף על דבריו הראשונים דאל"כ למה לנו שוב דבריו שאחר השאלה משום שהנכרי אינו משים על לבו מכח המת מחמת שבדעתו שכבר יודעים בזה: וא"כ בדעת הנכרי תלוי וכל היכא שבדעתו שכבר גילה הענין דגם שלפי הדין אינו מועיל עוד מ"מ הוא לא יהיב דעתו להעיד כ"א לסיי' דבריו הראשוני' במסל"ת הראשון והרא"ש דכ' מהדרינן ומגלינין דמשמעות דווקא כשהדר ואמר אבל אם עדיין לא הוזכר המיתה לא מהני היינו דידע דנכרי דלא אמר אבל לא היכי דמצי סבר שכבר אמר מכל הנ"ל נראה דאמירת העכו"ם השני הוי מסיח לפי תומו ואף שלכאורה יש לפקפק עוד בדברי הערל הנ"ל שלכאור' הוי דבריו האחרונים כסותרי' לראשוני' שבתחילה הי' כמגלה שהוא עשה הרציחה ואח"ז אומר שמצא אותו מת ואף שאין בזה קפידא לכאורה דלא גרע מאחד אומר מת וא' אומר נהרג שהגם שמכחישין זא"ז אפי' הכי כיון ששניהם מעידין שאינו קיים האשה מותרת לפ"ד שניהם אמנם בכאן אין מקום לזה כיון דשמע מהנכרי שהוא ההורג ואחר כך חזר בדיבורו א"כ ע"כ יש איזה טעם וכוונה לדבר וכשיש לנכרי טעם וכוונה לדבר תו לא מהימן כמבואר בסעיף י"ד בד"א שלא הי' אמתלא לדבריו כהאי דאמר לישראל קטול אספסתא וכו' ואם כן דבריו האחרונים אין בהם לסמוך מאחר שמתכוין לאיזה טעם שיהי' דכוונתו מוכח מתוך דבריו. ואף שהב"ח בתשובה סי' נ"ז כתב שמספיקא לא תלינין שלדבר אחר מתכוין מ"מ בכאן מוכח מדבריו שיש איזה כוונה במה שחזר א"כ בערמה דבר דבריו האחרונים ואין לסמוך עליהם. ודבריו הראשונים באמת לפי הדין אינם מועילים. מאחר שלא הזכיר בפירוש מה נעשה בחתן ר' בער ע"כ נשאר מקום לפקפק על אמירת הנכרי הלזה אם יחשב להיות נאמן בדבר אם לאו. אך באמת לפי הכלל שכל היכי דנוכל לתרץ דברי העדים שלא יהיה כסותרים זא"ז נוכל לתרץ גם בדבר רחוק קצת וכאן יש מקום קרוב לתרץ דבריו דבאמת אין דרך הנהרגים מקנה השריפה ליפול במקומם ורק רצים והולכי' כ"א לפי כחו ולפי רוב המעשה ושם ימיתו ואפשר בכאן אירע ג"כ המעשה כך שלא מת ת"י של הרוצח כ"א בא עד שפת המים ואפס כחו ונפל ומת ומצא לגזלן הלז שיצא אחריו ועשה בו מעשה האחרונה שסיפר והמעשה האחרונה הוא אמת אך אם נאמר כך יש מקום לפקפק מצד אחר הנה התה"ד מביא בשם הא"ז שפסק כהר"ן ור' שמחה דכשהנכרי אומר שמצאו מת לא מהימן בטביעות עין לחוד כי הגם שטב"ע עדיף מסימנין כמבואר בחולין בפ' ג"ה מ"מ האי לא יהיב דעתיה כי לא מתכווין להעיד ואף שהאחרוני' חלקו עליו וכתבו שנתפשט המנהג בישראל בלי שום פיקפוק לסמוך על נכרי בטב"ע כמבואר בתשוב' מהר"ם פאדווע ותשובות רא"ם ובקנטרס עגונות בשם מהריב"ל והכל יעידון שכך נהגו מ"מ בנ"ד שאנו רוצים לתרץ דבריו שהנכרי בעצמו ההורג והו' המוצאו גרע טפי ודמי למה שמביא הרמ"א בסעיף כ"ה דמי שראה הטביע' אינו נאמן במסל"ת שהוא זה שמאחר שרא' הטביע' סבר שזה הוא והכי נמי שהוא הורגו נראה שלא להאמינו בט"ע ויכול להיות שסבר שזה הוא ואינו כן ואף לפי דברי רא"מ כשישראל היה אוהבו של הנכרי והנכרי קבר אותו אמרינן דודאי דקדק יפה בטביעות עין לידע שזה אוהבו כדי לקבר אותו ולא אמרינן דטעה. וה"נ כיון שהנכרי הטריח את עצמו להשליכו למים לכסות מעשיו הרעים שהרג נפש בכדי שלא יודע הדבר נימה ביה נמי שדקדק להכירו כי דיו של הסברא שלא לעמוד בשיטת הא"ז שכתב שאין ט"ע מועיל בעכו"ם אבל סברת התה"ד שמחמת ראות הטביעה יוכל לטעות שזהו גם בישראל אין סברתו כדאי לדחות שנאמר בו שלא יבוא לידי טעו' עי"ז ע"כ לפי הנראה אין בדברי הערל הזה די להתיר' אם לא בהצטרף עוד דברי הערלים שאמרו בפני מ' זכריה הנ"ל ואף לכאורה היו נראה שמכח הגדת ערלים אלו לבד יספיק למצוא היתר באמרם שהכירו אותו במים והזכירו אותו ואמרו שהוא חתן ר' בער וקברו אותו ובודאי עשייתם לטובות ר' בער וזהו ממש סברת רא"ם שגבי אוהבו וודאי דקדק בשביל טרחתו וגם עבור חשש ג' ימים אין כאן כי במים מצאוהו ולא חיישינן שמא מקודם אשתנה כי לא היה נחבל בפניו וגופו וצורתו הי' שלם כמו שאמרו הערלים שהיה (פריש) בזה ודאי כל הפוסקים מסכימים לדעת ר"ת ואין להאריך בדבר הפשוט לכל ע"כ אפש' שהיה די בעדות אלו הערלים לבד: אך ראיתי בכמה תשובות שלא רצו לסתור דברי הא"ז דלא מהני בנכרי ט"ע אם לא לעשותו סניף להיתר אחר גלל כן אמרתי שיש כאן עוד צדדים להתיר ע"י צירוף ב' ערלים המגידים הנ"ל כי הובא בק"ע דאף במקום דלא מהני הט"ע כגון היכי שראו הטביעה משני עדים מהני ט"ע ומדברי מהריב"ל הובא בקונטרס עגונות סי' רל"א משמע דאף בשני עדים מהני ט"ע במקום דלא מהני בא' ואף שדברי מהר"א ששון הובאו דל"מ באופן זה אמנם לפי דבריו אינם מובנים. שאין תשובה זו בידי ואען ואומר הטעם דמהני בשנים טב"ע גם במקום דלא מהני בא' כגון בראות הטביעה הלא אין זה מחסרון אמנה רק מחמת ט"ע. ואולי שנים טעו אע"כ שאין כח בהדמיון לדמות לשניהם בשוה וכאשר מכוונים דבריהם שזה הוא אמרינן וודאי לא טעו וע"כ מה לי יהודים או ערלים אלא וודאי דסברא כך הוא דבשלמא ביהודים אמרינן אם לא דק לא היה אומר שזה הוא ולא היה סומך על חבירו אבל בערלים אמרי' שלא דקדק יפה רק סמך על ששמע מחבירו ואולי טעה חבירו ולפי סברא זו היינו דוקא שהערלים ראו אותם יחד שייך לומר שבא כח הדמיון לא'. ואמר שזה הוא הנמצא ושמע חבירו ואמר אף הוא כמוהו ולעולם לא דקדק כלל אבל בנ"ד שא' לא ידע מחבירו ושניהם הכירוהו ואמרו שזהו חתן ר' בער אז הוי כמו בישראלים אף במקום דל"מ טב"ע בשנים מהני. וא"כ גם לאותם החוששים לסברות הא"ז בזה מודים שבשנים מהני: כשהכירו זה שלא בפני זה. ואף שהבית שמואל בסי' קנ"ה כתב דוקא שני עדים וכן משמע בהרא"ש דהביא ראיה מסוגי' דמא' נשים כחדא חשיבי' משמע אי הוה כשנים לא אמר' בדדמי אך לפענ"ד אדרבא משם נראה להיפוך והנה קשה מאי מייתי הרא"ש ראי' מסוגיא הלז הלא שם אפילו אמרו קברתיו לא מהימני אך צ"ל דהרא"ש סב' דהש"ס מיירי דלא אמרו קברתיו וכפי לשון הש"ס דלא ראו כ"א הספינה שטבעה ונדמה להם שטבעו אנשים אשר היו בה אך לפ"ז קשה מה היה סברת המקשה להאמין להנשים הגם אם נאמר מלתא דעבידא לגלוי' וכו' צריך עכ"פ לומר או קברתיו או שלא אמר בדדמי והכא אין כך אלא וודאי אף פסולין לענין בדדמי דלא תלוי' בנאמנות שוין הם. ומכש"כ דנ"ד לא דמי לדהתם די"ל דנוגע לענין נאמנות אבל בכאן לא תלוי כ"א בכח הדמיון וטעו' ברירא מילתא דבשנים לא אמרי' שטעו בכח הדמיון ובהצטרפו' ג"כ הסברא הנ"ל שהם קברו אותו לטובת ר"ב ושיחזיק להם ר"ב טוב' ודאי לא עשו כ"א אחר הכרה גמורה בלי דמיון ואפשר שלזה גם הא"ז מודה שיש לסמוך על הטב"ע. עוד יש סברא לומר בכאן דעדיף הטב"ע כיון שהיו שני אנשים והם הכירו אותם אין סברא שיטעו שנים על שני אנשים ודומה למה שכתבו הפוסקים שסומכים על ב' או ג' סימנים שאינם מובהקים וגם יש להצטרף הגדת מנין שני האנשים שהיו ביחד הנאהבים בחייהם ובמותם לא נפרדו וכל הערלים אמרו מנין השנים. כן נ"ל להלכה ולא למעשה עד כי יבואו דברי הגאון מוהר"ם להסכים עמדי. ואם יסכים שלא לחוש לדעת הא"ז יצליח לי לשאל' אחרת אשר לפני במים שאין להם סוף. והנה הגיעני דברי הגאון להסכים על ההיתר ומה שפקפק על כמה סברות שלי כבר השבתי אליו שת"ל דברי בנוים על קו האמת ולא נעלמו ממני המקומות בפוסקים שהביא לסתור דברי אמנם בלשוני מלה לחסות מזרם הקשיות שלו והגאון לרוב חריפתו לא חש לדקדק היטיב בדברי ועתה העתקתי התשובה באריכות יותר למען יהיו הדברים מפורשים. לבל ישיבני אדם שוב באותן הסתירות:
שאלה. בדבר שיש לו מתירין שנתערב ואח"כ פירש א' מהם אי אמרינן ביה כל דפריש מרובא קפריש או לא אמרינן כלל בדבר שיל"מ אזלינן בתר רובא אפי' בכה"ג כיון דסופו בל"ז להיות מותר:
תשובה מדברי רש"י פ"ק די"ט דף ג' ע"ב משמע דבכה"ג אין עליו דין דשיל"מ ואף על גב דמדאורייתא חד בחד בטל אחמור רבנן הואיל שיל"מ לאחר זמן לא יאכלנו באיסור ע"י ביטול ע"כ משמע דוקא היכא דנתבטל האיסור ברוב וכשיאכל את כולם יאכל גם האיסור ע"כ אמרינן מוטב שימתין עד אחר יו"ט ואז לא יוצרך לביטול אבל הכא דאי אמרינן רוב אין כאן איסור כלל דאמרינן כל דפריש מרובה קפריש ל"ש כלל לומר מוטב שיאכלנו אחר י"ט בהיתר ממה שיאכל עתה באיסור ע"י רוב דהא אנן מחזיקינין דאין כאן איסור כלל וכלל אבל מדברי צ"צ שאלה ס"ט לא משמע כן שכ' וז"ל ועי"כ הוקשה לכם דהרי ממ"נ מותרת ע"י תערובות לאו הכי הוא אלא האמת אפילו אם תמצ' התרנגולת כשרה אח"כ מ"מ האי דאכיל ביצתה בעוד שהיתה בספק איסור קודם שנודע היתרא עביד איסורא ולא פקע האי איסור מינה וע"ש שהאריך בדבר זה ומתוך דבריו נראה דעיקר איסור דבר שיל"מ מכח דלא אמרינן דנאכל מכח רוב היכא דאיכא לברר איסורא ולומר דאח"כ יאכל בודאי היתר וא"כ בכה"ג דלעיל נמי אסור ואפשר דמשום זה דקדקו הפוסקי' ובפרט הש"ך וכתבו בסי' ק"י סעיף מ' ב"ח ושאר דברים החשובים אבל דשיל"מ לא משום חשיבות איסור אין שייך בה הדין כל דפריש דכתוב התם בסעיף זה וגם הש"ך פי' יותר וכתב כגון חה"ל ודבר שבמנין וברי' וכה"ג ולא כלל דשיל"מ עמהם משמע דבדשיל"מ לא אמרינן כלל ביטול ברוב הואיל ואפשר להמתין אחר זמן האסור ולא יצטרך כלל לביטול הרוב ומכח זה נכנס ספק בלבנו בדבר זה אך לכאורה היה נראה לומר דיש דיוק מהגמ' דבכה"ג דלא יהיה איסור כלל לא אמרינן דשיל"מ דהנה פליגי ר"מ ורבנן בקטן וקטנה ר"מ סבר קטן וקטנה לא חולצין ולא מיבמין ומפרש בגמ' הטעם דר"מ חייש למיעוט' ורבנן לא חיישי למיעוטא ורוב קטנים אינם סריסים ואי אמרינן אף בכה"ג דלא יהיה איסור כלל דשיל"מ א"כ היכי אמרי רבנן דאזלינן בתר רובא היכא דאיכא לברר האיסור ע"י שיגדלו והוי דשיל"מ אלא ודאי בכה"ג דלא יהיה איסור כלל לא אמרינן דשיל"מ אך אין ראיה משם דלכאורה דין זה שוה לספק טריפה שנתבאר בסי' ק"ב ס"ב דלא מיקרי דשיל"מ מחמת דאין ההיתר עתיד לבא בודאי דדילמא יהי' טריפה לבסוף ה"נ בכה"ג הוא דאין ההיתר עתיד לבא בודאי ומש"ה אמרינן ביה רוב אך דזה ל"ד לדהתם דבשלמא התם דנתער' האיסור ברוב ומן הדין הוא בטל כנ"ל בדברי רש"י ז"ל בפ"ק די"ט רק דרבנן אסרוהו מכח דשיל"מ ובדבר דאין ההיתר עתיד לבא בודאי אז הדין כאלו אין לו מתירין וכמו דבאל"מ בטל ברוב ה"נ גם עתה בטל ברוב אבל גבי קטן דאין היתר רק מחמת דאזלינן בתר רובא ודשיל"מ לא אזלינן בתר רובא וא"ל כאן דאין היתר עתיד לבא בודאי ומש"ה יהיה מותר קשה א"כ ממ"נ אסור אם יהיה מותר הוי דשיל"מ ואם יהיה אסור פשיטא דאסור הכא דאין כאן לומר דבטל ברוב דהכא לא משום ביטול ברוב נגע בו אלא משום דאמרינן דקטן זה מהרוב הוא בא ואם לאו שאינו מן הרוב גם הוא אסור. אך שבאמת אין מזה שום דיוק די"ל באמת דזה נחשב שפיר דשיל"מ והכא הטעם דאין ההיתר עתיד לבא וא"ל הממ"נ דבאמת הרוב הוא דאורייתא רק דרבנן אמרו בדשיל"מ שאינו מועיל רובא והם אמרו בדבר דאין ההיתר עתיד לבא בודאי לא אמרינן דשיל"מ דאמרינן הרוב ואף שבאמת יהי' מותר מ"מ לא מקרי דשיל"מ שבעת שאתה דן עלי' אין ההיתר עתיד לבא בודאי לא נכנס לגדר דשיל"מ אשר אסרו חכמים ומותר מטעם דאמרינן שבאמת מותר הו' ויהיה מותר לבסוף ואעפ"כ לא נכנס לגדר דשיל"מ וא"כ מהגמ' זו ראיה די"ל באמת דפריש הנ"ל מיקרי דשיל"מ ובקטן משו' דאין עתיד לבא ולא נכנס לגדר דשיל"מ מכח דאין ההיתר ע"ל בודאי אך לפ"ז ולכאורה קשה כמו שהקשה הש"ך בסי' ק"ב ס"ב על המחבר שכ' הדין בשם יש מי שאומר הלא גמ' ערוכה הוא הדין הזה הקטן וקטנה. דלפי הנ"ל כך הוא הטעם משום דאין עתיד לבא בודאי אך י"ל דזיל הכא קמדחי ליה וזיל הכא קמדחי ליה גם זה אין לדייק מגמ' זו די"ל הטעם מכח דפריש הנ"ל אין חשוב קטן דשיל"מ וליכא למידק שום דין משתי' הנ"ל כ"ז נעל"ד. אך יש להוכיח מדברי הרא"ש דאף דהיכא דאמרינן רובא ליכא איסור כלל אפ"ה אי דשיל"מ הוא לא אמרינן ביה כלל רובא רק ימתין על היתר הברור כדמשמע מדברי הצ"צ הנ"ל. ובזה יסולק ממנו תמיה רבה אשר תמה עליו הט"ז בסי' ט"ו בענין ריסוק איברים בשם גדולי הפוסקי' ה"ה רי"ו ומהר"י חביב ומהרי"ל וגם הביא הב"י בא"ח קושי' זו על מ"ש הרא"ש בפ"ק די"ט על עגל שנולד בי"ט מותר לשחטה בי"ט דאין זה נולד דמן המוכן הוא מחמת אמו וכ' הרא"ש דמיירי שידוע שכלו לו חדשיו שאז אין צריך להמתין שבעה ימים כדי לצאת מידי ספק נפל וגם צריך שיפריס ע"ג קרקע כדי להוציא מידי ספק ריסוק אברים והקשו הם הא גמ' ערוכה דבית הרחם אין בו משום ריסוק איברים והט"ז הרב' להקשות על תירוץ של מהר"י חביב דכתב דלענין יו"ט החמיר הרא"ש תמיה הוא לענין בהמה או עוף שנדרסה לכותל דצריך בדיקה אף בחול אפ"ה מותר לשוחטו בי"ט מכ"ש בית הרחם דאפי' בחול כה"ג א"צ בדיקה כלל כ"ש שהי' מותר לשחטו בי"ט והקושיא במקומה עומדת ועלה בסוף שודאי ט"ס יש בהרא"ש ולע"ד נראה דהאשר"י סבר הטעם הנ"ל דאף במקום דמכח רוב ליכא השתא אפי' תערובות איסור הוי דשיל"מ דהנה כ' הר"ן על הא דאמר ר"ג בית הרחם אין בו משום ריסוק איברים דס"ל לר"ג דלא הוה מיעוט דשכיח דאל"כ קשה מה קמ"ל ר"נ אטו רוב בהמות מתות והלא אינן מתות א"כ ודאי אין בה משום ריסוק איברים אלא דקמ"ל דלא חייש למיעוט דשכיח ועיין בחיבורו על הרי"ף וגם בחידושו בגמ' דכתב הדברים אלה וא"כ מדבריו נשמע די"ל בית הרחם הוי מיעוט דשכיח הריסוק האברים רק דהוא כ' דר"נ לא סבר דהוי מיעוט דשכיח. אבל לא ידעתי מי דחקו לכך לומר דר"נ סבר ואין זה מיעוט דשכיח די"ל דאף דסבר דהוי מד"ש מ"מ אין בה משום ריסוק איברים דאי' בבנות כותי' דקאמרה הגמ' ה"מ ר"מ הוא דחייש למיעוטא ופריך הגמרא אימר דחייש ר"מ למיעוטי למיעוט' דשכיח אבל דלא שכיח לא ומשני הגמרא הא נמי כמיעוט' דשכיח וכן הוא מסקנת הגמ' באמת דר"מ דוקא למיעוט דשכיח חייש וע"כ רבנן סברי דאף למיעוט דשכיח לא חיישינן ואנן סברינן כרבנן בקטן וקטנ' ובכ"מ פסקי' כרבנן ודוק' גבי ריא' אמרי' דצריך בדיק' מטעם דאפשר לברר תיכף ובדבר דאפשר לברר תיכף אף רבנן מודו א"כ אף אי הוה כאן מיעוט דשכיח הוי מותר לרבנן רק דב' דלא הוי מד"ש אז לכ"ע אף לר"מ לא חיישינן אבל הרא"ש איכא למימר דסבר זה לאמ' דעיקר ההיתר הוא כאן מכח דהוי רק מיעוט אף דשכיח מ"מ אנן כרבנן סברינן דהכא אין ההיתר תיכף רק לאחר מעל"ע והוי כמו קטן וקטנה דאזלינן בתר רובא וא"כ ההיתר הוא מכח רובא קשה לכאורה דהוי דשימ"ל דיכול לשהות מעל"ע אך ז"א דאחר מעל"ע נמי אינו בודאי דכשרה דהא צריכה בדיקה רק דבהלכ' א"צ בדיקה והלכ' אינו דבר העתיד לבא ממילא דדלמא לא תהלך ובדשיל"מ אינו כ"א בדבר שאינו תלוי רק בזמן כשיגיע זה הזמן יהיה מותר והכא אינו תלוי רק בהליכ' ולא בזמן ואין זה כלל בכלל דשיל"מ. אבל אי נימא דהיכא דאיכא השתא רוב שלא יהי' כאן כלל איסור כגון היכא דפירש א' מהן ואז אי אמרינן כל דפריש מרובא פריש ליכא כאן איסור כלל אפ"ה אסרינן מטעם דאסור לעשות דבר שאפשר לעשות בלא ספק לעשות בספק ע"י הרוב א"כ ה"נ איך ישחו' אותו בי"ט מטעם דאין בו משום ריסוק איברים ע"פ הרוב והא הכא אחר יו"ט ודאי אין איסור בשחיטה אף אם טריפה היא ובדבר שיכול לבא לידי ודאי היתר לא אמרינן בו דיעשה בספק מכח רוב לכך פסק שפיר בי"ט דצריך לפרוס ע"ג קרקע לצאת מידי ריסוק אברי' דאל"כ אסור לשחטו בי"ט מטעם דיהיה מותר בוודאי אבל גבי עוף שנדרס' לכותל דאז אין לומר לעמוד על רוב ורוב אינם טריפה וגם זה אינו טריפה דאטו רוב בהמות נדרסו לכותל ולא מטעם רוב הוא וא"כ אין חילוק בין י"ט לחול דדוקא אדרב' שההיתר מחמת רוב אז גזרו רבנן בדשיל"מ ולא אזלינן בתר רוב אבל במקום אחר לא מצאנו גזיר' דרבנן ואין אומרים בגזיר' דרבנן זו דומ' לזו. וזהו אי אמרינן דאף בדבר הזה דאזלינן השתא בתר רוב לא מחמת תערובות אפ"ה הוי דשלי"מ א"כ ה"נ נכנס לגדר דשיל"מ דהואיל ומחמ' רוב הוא א"כ שמעינן מדברי הרא"ש דאף בכה"ג דפריש אחד מהם לא אמרינן בי' כל דפריש מרובא פריש ומדברי המחבר שכ' הדין דאי' ההיתר עתיד לבא בשם יש מי שאומר נמי לא שמעינן דסבר הכי מכח דאל"כ אין תירוץ אחר בגמ' כנ"ל דא"ל זיל הכא ומדברי הב"י שדקדק בסי' ק"י וכ' ב"ח ודברים החשובים נתכוין ג"כ להוציא דשיל"מ דלא אמרינן זה דכל דפריש מרובא קפריש דשיל"מ אינו בכלל דבר חשוב דלא מכח חשיבות אלא דדשיל"מ וגם הש"ך חשב כל הדברים בפי' ולא דשיל"מ והכל מסברת הצ"צ הנ"ל דאיסור יש בזה כשעושה הדבר מכח רוב או ביטול בדבר שאפשר להתברר וע"כ בכ"מ דאיכא כה"ג יש לאסור מכח סברת הצ"צ דעיקר כוותיה והא דכתב רש"י ז"ל שלא יאכלנו ע"י ביטול משמע דוקא כשודאי אוכל איסור ג"כ מכח הביטול אבל כאן שמכח הרוב אפשר לומר שאין בו איסור כלל י"ל שרש"י כתב כך לפי ראיות הגמרא בס' טרפה שנתערב' אבל באמת אף רש"י מודה בכה"ג. אחר זה ראיתי שכתב הרא"ש וז"ל ואע"ג דאיכא ריעותא שאינה יכולה לעמוד משמע שמפרש דר"נ אתי לאשמעינן אע"ג דאינה עומדת ולא משום רוב יש לומר דבאמת אפשר לומר כך דהיכי דאיכא ריעותא דאינה יכולה לעמוד הוי מיעוט דשכיח רק לא חייש דקיימ"ל כרבנן במיעוט כזה לכך ביו"ט צריך לפרוס לצאת מן הריעותא שלא יהיה מותר מכח רוב דאי לאו הכי הדר להנ"ל דהיכא דאיכא היתר אח"כ לא אזלינן בתר רובא כ"ז נלפע"ד ברור:

דרוש הראשון



Chapter 1

<b>יהי רצון שתשרה שכינה במעשי ידי כי ה' יאיר נירי בהילו נרו עלי ראשי</b>
<b>דרוש הראשון</b> זה שמו. נאה לו <b>ש</b>לשה <b>ב</b>ו <b>ת</b>איר
<b>יבואר בו לפרש הזמר שאנו מזמרין בסעודה שלישית של שבת קודש: שהוא בני היכלא דכסיפין למחזי וגומר. המיוסד מפי הקדוש האר"י זללה"ה אשר לאו כל מוחא סביל דא להבין עניניו על נכון ואנחנו נפרשהו כולו בדרך הנכון למבינים:</b>
והנה עתה באתי בגודל כריעה והשתחוי'. ובושת אנפין וברוח שפלה ונכאה לבב ונדכה לדבר עוד לאלוה מילין. ואבוא היום על העיין. לעיין עוד קצת בדברי תורה בדרך חלק דרוש שבארבע חלקי פירוש תורתינו הקדושה הנקראים בפי חכמי אמת "פ"ר"ד"ס וכמאמר הקרא דרשו את ה' בהמצאו להיות בהדברים הנמצאים בפי תלמדון לדרוש את ה' והכל בדרך החונן דלים שחנני ה' אלהי לעשות בקרב הארץ לתת לי חלק מה ומה בתורתו הקדושה להיות עולה ויורד דרך עשר מדותיו הקדושים בזה החלק השני ואלך אחורנית ופני אל הקודש. ומה' אשאלה ה' שפתי תפתח ופי יגיד תהלתך ויהיו לרצון אמרי פי וגו' ובמקום שסיימתי בו אתחיל. ואפרש ענין השיר והשבח של בני היכלא דכסיפין שאנו מזמרין בסעודה שלישית של שבת קודש. שסיימנו בו בכלות החלק הראשון. ונפרש כל הזמר בעזר האל. ונאמר אשר הוא על דרך הדמיון יופי החתן בעת חופתו כשהוא מתלבש בבגדיו היקרים היפים ונאים למאוד בכל לבושי תקוני החופה. וגודל החן והפאר נמשך אז על פני החתן עד בלי שיעור וערך כחתן יכהן פאר ואז אף הבני בית כולם אביו ואמו ואחיו ואחיותיו וכל משרתי הבית כולם רצים ודוחפים עצמם לראות ולהביט ביקר זיו קלסתר פניו ורוב הדרת תפארתו והבהקת חן פני כבודו הגם שהם מכירים אותו בטיב מאז ומנעוריו נתגדל עמהם אעפ"כ מתאוים ורצים לראותו בעת חתונתו. וכ"ש דכ"ש חתן המלך המתלבש בעת החופה בבגדי כבודו. ולבושי יקר הראוין לבן המלך. ומתעטר בכל מיני כתרים היקרים ועטרות פז המאירין ומבהיקין עד אין ערך וזיו אורם וגודל יפים נמשך על פני החתן עד שמכל אור ואור נתמלא זיו הדרת פניו באור פני מלך חיים וכולם עולין ודוחקין עצמן מאוד להיות זוכים לקבל פניו ולראות ביקר הדרת זיו כבודו כמאמר הקרא צאינה וראנה בנות ציון במלך שלמה בעטרה שעטרה לו אמו ביום חתונתו וביום שמחת לבו כלומר אף בנות ציון הגדילים בהיכל המלך ומכירים במלך שלמה בנעוריהם. כולם יצאו וירצו לראותו בעת חתונתו ושמחת לבו כשמתעטר בעטרה שעטרה לו אמו לקבל אז אור פני מלך ולהביט ביפי תפארתו וכענין הזה כן הוא בקדושת שבת קודש בעת סעודה השלישית שאז מתעטר המלך הקדוש ז"א בכל מיני עטרות ועולה ומתנשא עד מקום גבוה למאוד מקום שאין הפה י"ל והלב לחשוב בו כי הוא נורא ונשגב ואז גם בני היכלא עצמם אף שהם הם תמיד בהיכל המלך ומכירים במלכם ויודעים אותו מאז מתאוין ונכספין וחושקים לראות ולהביט בזיו תוארו יופי מראהו: וזהו שאמר בני היכלא דכסיפין למחזי וכו' פי' גם הבני היכלא נכספין ומתאוין למחזי הזיו והזוהר של המלך הקדוש ז"א בעת שמתעטר ומתקשט בקשוטין וכתר המלכות על ראשו ליום שמחתו ולבאר עוד מה שאמר יהון הכא וכו' נקדים ביאור מקראי קודש הכתובים בתורה (שמות ל״א:י״ג) ואתה דבר אל ב"י אך את שבתתי תשמורו כי אות הוא וגו'. ושמרתם את השבת כי קודש הוא לכם וגו'. וביום השביעי שבת שבתון קודש לה' וגו'. ושמרו ב"י את השבת עד וביום השביעי שבת וינפש. ולא נודע על מה כפל לצוות על שמירת השבת בשלשה פעמים זה אח"ז ובכל פעם תפס לשון אחר. שבתותי. השבת. שבת שבתון. גם מה שאמר בתחילתו אך את שבתותי וידוע שאך הוא לשון מיעוט ומה זה בא למעט וכבר נתעורר רש"י ז"ל ע"ז וכבר פרשנו את הפסוקים האלה בהקדמת חלק זה ע"ש. ועתה נבארם לפי דרכינו זה כי הנה דרך המלך בעת שעושה יום משתה ושמחה לחופת בנו. רצונו למאוד שיתקבצו כל עמו וכל בני מדינתו הקרובים והרחוקים ויבואו כולם לשמוח בשמחתו ובהקבץ עמים יחד והולכים לראות בעת שמוליך בנו לתוך חופתו והכל הולכים לגדל כבודו בכדי להיות עטרת תפארת ברוב עם הדרת מלך. אז המלך אבי החתן בראותו את קיבוץ האנשים האלה קורא הוא אליהם ומבקש מהם אחי ורעי בואו נא לשמחת סעודתי שאעשה היום ובכם אני משמח את עצמי להתעלס באהבים אתכם. ובהבאים אליו על הסעודה יש ארבעה כתות בני אדם כת האחת הם הבאים למלא רצון המלך שרצונו בזה ונחת רוח וחדוה ותענוג לפניו דבמה שהשפיע טובה ונותן ומרבה לכל איש ואיש כרצונו כיד המלך ובזה נתגדל ונתרבה שמחה בלבב המלך והחתן ואם החתן היא מטרוניתא דמלכא כשרבת עם אוכלין ושותין לפניו: ועל כן הם באים כדי שישמחו בהם למלאות רצונם בזה כת הב' הם קרובי החתן והכלה אשר המה שמחים בלבבם בעצמן ומחמת רוב השמחה שבלבם עושין מיני שמחה לפני החתן ומתחילין לזמר ולרקד בפני החתן והכלה: והנה מפיהם יצא לפאר ולרומם ולשבח בשבח החתן והכלה ועי"ז מעוררים יותר חדוה ושמחה בבית החתונה ונכנס ונתרבה יותר שמחה בלב אבי החתן ואמו במה שהם רואים שאלו הקרובים משמחין עצמם בשמחה יתירה בשמחת עצמן מחדות לבם. כת הג' הם ריעים האהובין ביותר כמו אחי החתן ואחיותיו וכל המשפחה המקורבין ביותר הנה רוב השמחה שלהם הוא וגילה ורנה וחדוה ושמחה נשמע בבתיהם ביום הזה. אף כשאינם כלל לפני החתן וקול ישמע בביתם קול ששון וקול שמחה קול חתן וקול כלה. ותגדל שמחתן שמחה עצמיות במאוד מאוד. כת הד' הם המלך והמטרוניתא בעצמם אבי החתן ואמו: הנה רוב שמחתם ועוצם חדותם וגודל רינתם אין לשער ולכתוב בספר כי גדלה שמחתם בלי שיעור בעת שזכו לראות ביום שקיוהו להיות בניהם נכנס לחופה וע"י משל הזה יובן עוד משל אחר דומה לזה והוא שמחת המלך שעושה משתה לכל שריו ועבדיו בעת שעלה למלוכה. וכל בני המדינה קבלו אותו למלך עליהם ונתנו כתר מלכות בראשו. הנה שמחת המלך עצמו ודאי שאין להאמר ואין להספר ואין רעיון ומחשבת אדם יוכל לתופסו ואך באנשים הבאים אל הסעודה והשמחה. יש בהם עוד אלו הג' מדות הנזכרים ויש מהם אשר באים לקבל פני המלך המאיר ומבהיק לאין קץ בעת ההוא מרוב השמחה והכתרים והעטרות ולבושי יקר שהולך בהם אז ולמלאו' רצון המלך בזה כי מגודל החדוה רצונו במאוד שיתעדנו מתפנוקי מעדני מלך כי זה הוא כבודו במה שהם יושבין לפניו ומטיבין לעצמן ומרבין להראות פנים של חדו' ושמחה כי מראים בזה שניחא להם בשמח' וגדולת המלך ורצונם שיתגדל שמחתו. ועל כן עיקר ביאתם ומאכלם ומשתם הכל למלאות רצון המלך שרצונו בזה כאמור ויש מקרובי המלך שמרגישין שמחה עצמיות בלבם ופותחין בדברי שירה וזמרה לשבח ולפאר את המלך מתוך תכונת לבבם ועי"ז המה מעוררין יותר שמחה וחדוה ונחת רוח אל המלך ויש אלו הקרובים ביותר כמו אחי המלך וכל משפחתו הנצמדים אליו באהבה הם עושין ומרבין שמחתן אף בבתיהם שלא בפני המלך מרוב החדוה וגילה ורינה שמרגישין בעצמם בעת ההוא ותגדל שמחת עצמם שנתחדש להם לעצמותם אור חדש שנעשו שושביני וקרובי המלך וכן הוא ממש בעת ב"י בעת התקבצותם יחד בעת הסעודה השלישית של שבת קודש והמה נקראים בני היכלא דמלכא ומתקבצין ובאין לכבוד עטרתא דמלכא. והמלך הקדוש ז"א נתעטר ונתפאר בפאר המלוכה וברוב כבודו הנ"ל. לענד עטרה על ראשו להשים כתר מלוכה עליו ורעוא דרעוין אשתכח הוא שמחה ממהקב"ה עצמו אשר אין די באר לפרש ענין השמחה וערך השמחה הלזו ואין רעיון אדם יכול לתופסו ורק לשמע אוזן להשמיע את אוזן הגשמי שנוכל קצת להשיג דמיונו מוכרח להמשילו במשל שמחת המלך ביום שימת כתר מלכות בראשו ואנחנו עם ב"י המתקבצין ליום שמחתו יש בינינו אלו השלשה כתות הנזכרים כת הא' המה פחותי ערך המון עם ב"י אשר מעט מזעיר מרגישים בנפשם בשמחת הש"י וכל הרגשתם אינה כי אם שעל ידיהם יתאוה לאכול ולשתות בשבת ואין נפשו קצה עליו כאשר כתבנו בחה"ר (שורש החמישי ענף ג') ועתה כשמתאספין יחד נדמו לאלו הבאים לאכול לחם לפני המלך ולעשות רצונו בזה במה שידוע שעתה העת ששמחה גדולה וחדוה עמוסה לפני מלכינו ובוראינו ב"ה וב"ש הנכבד והנורא עד אין קץ וסוף ומתעטר בכל מיני עטרין וכתרים נוראים ונפלאים ורעותא דיליה משתכח להיות שמח עתה ע"י רוב עם הדרת מלך ונחת רוח לפניו במה שאנו מתאספין ומתקבצין להרבות השמחה והחדוה עתה בעת רעותא דמלכא. והעת רצון מתרבה עי"ז שאנחנו עם ב"י באין לישב לפניו בפני' של שמחה ובתענוג ונחת ואלו שלא באו אלא לדבר זה די להם גם בזה המעט. ולזכות גדול יחשב להם במה שעושין רצון ממהקב"ה בזה ונהנין מסעודת המלך ומקבלין השפעתו. ובעין יפה נותן להם המלך הקדוש גודל טובו ורוב חסדו כנ"ל במשל. כת השניה המה אשר מרגישין בנפשם בשמחת עצמיות ומתעוררים בעצמם בשמחה וחדוה גדולה כי נפשותיהם קרובים אל אור מאציל העליון והשמחה נוגע בלבבם ומחמת התעוררות השמחה בלבם מתחילין לזמר ולשיר לפניו בשירות ותשבחות ברוב טוב ונחת והכל עבור שגדולת המלך חביב עליהם עד מאוד כדרך קרובי המלך הנזכרים ולעומתם יתרבה ויתגדל ויתרומם רעותא וחדות המלך מ"ה הקב"ה בהעדפה יתירה ברעוא דרעוין. וזה פי' רעוא דרעוין אשתכח שבעת הלז רצון הקב"ה שיתרב' ביותר השמחה ע"י פעולת ישראל שלמטה. וזה רעוא דרעוין אשתכח שרצונו ורעותו להיות חדוא ורעוא משתכח ומתעורר ומתרבה למעלה ע"י רעוא ושמחת ישראל של מטה וכן הוא באמת עתה כך שנתעורר השמחה הגדולה ורעוא ע"י בחי' כת הזו. הכת השלישית הוא שנתגדל השמחה בלבבם כ"כ שלא לבד ששמחתם בזה שזוכים לעורר חדוה ושמחה ולהתעורר רעותא דמלכא אל' אף עצמו של יום בעצמו גדול וחשוב בעיניהם למאוד לומר הנה זה היום שקוינהו מצאנו ראינו. והיום בעצמו משמח אותם עד מאוד בבחי' זה היום עשה ה' נגילה ונשמחה בו. והוא דוגמת הקרובים מאוד אל המלך כמו אחיו ומשפחתו הקרובים אליו שיום טוב שלהם הוא יום רנה יום דיצה וחדוה על שזכו ליום זה. ומהותם נשתנה למעליותא להיות נקראים אוהבי וקרובי המלך והשמחה בעצמה מתגדל במקור לבבם עם היום הזה למאוד: עד אשר יבואו לביטול המציאות וגשמיותם מכל וכל כי אור השמחה ההוא בעור בלבבם ברשפי אש ואינם מרגישין כלל אם הם בגוף הגשמי או לא. והכל מחמת שנתעלה אורם במה שנשתנה להם יום זה מיומים להיות נעשין אוהבי וקרובי המלך. ועל פי זה יבוארו המקראות שהבאנו למעלה. ובתחילה אמר אך את שבתתי למעט אתא לו' שהוא מדבר בבחי' הראשונים שהוא הפחות' בשלש כתות הנאמרים שהוא רק את שבתותי תשמרו שתשמרו אותם עבור שהמה שבתותי ר"ל שבתים שלי יום שביתא וניחא וחדוה ושמחה שלי ורצוני בזה במה שאתה מתקבצים ומתאספין יחד להיות בעת שמחתי וריח ניחוח לפני בזה מצד רוב עם הדרת מלך: ולכן אמר שבתותי לשון רבים לרמז על שתי שמחות האלו. אחת שמחת המלך יום גדולות והשנית שהוא שמח בהם בישראל אשר המה ישמחו בו ומגלים דעתם שניחא להם וחפיצים לשמחת המלך. וכבר כתבנו (בחה"ר שם) שהתעוררת השמחה הלזו בא לו מאדם מבחי' הנשמה יתירה הניתן לכל אדם בשבת אף לפחותי ב"י ע"ש. וזה כי אות הוא ביני וביניכם לדעת כי אני ה' מקדשכם שדרשו רז"ל מזה שישראל יורשין בשבת בחי' הנשמה יתירה הזו כמ"ש שם. וזה הכל נמצא ומתעורר אף בבחי' כת הזו ואח"כ אמר הכתוב ושמרתם את השבת כי קודש הוא לכם מורה נגד בחי' הכת השניה. אשר מצד קורבתם אל המלך המה באין לעורר עוד חדוה ושמחה ביותר לפניו ע"י מה שפותחין בדברי שיר' ועושין מעשה זמרה נאה ותגדל שמחתי וחדותי על ידיכם בבחי' רעוא דרעוין אשתכח כנזכר. ומרגישין שמחה עצמיות בלבם לעורר חדוה בכנור וקול זמרה לפני המלך ה' למול' מראה הכתוב כאילו כביכול הקב"ה מדבר עם ישראל ואמר ושמרתם את השבת בבחי' זו עבור כי קודש היא לכם שהקדושה נוגע בתוך פנימיות לבבכם לאשר היות' בבחי' ריעי וקרובי המלך. ועוד אמר בבחי' כת הזו כי קודש הוא לכם כלומ' שקדושתי בשבת שייך הוא לכם כי על ידיכם מתעורר יותר הקדושה והחדוה כאמור וכענין זה שמעתי מפה קדוש אדומ"ר הרב החסיד האלהי המפורסם קדוש עליון מוהר"ר יחיאל מיכל זצוק"ל זי"ע ועל כל ישראל שפי' מאמר חז"ל במדרש (ויקרא כ״ד:ט׳) ע"פ כי קדוש אני ה' קדושתי למעלה מקדושתכ' ודבריו נפלאו כי מה זה בא ללמדינו שקדוש' ה' גדול מקדוש' ילוד אשה אשר מעפר יסודו ומי היא אשר לא ידע את זאת ואמר בפירושו. קדושתי למעלה. כלומר הקדוש' שלי למעלה הוא רק מקדושתכם כפי שאתם מקדישין אותי למטה כך שמי מתגדל ומתקד' בשמי מרו' כדרך הכתוב תנו עוז לאלהי' ודפח"ח. ואפשר שהי' כוונתו על בחי' עת ושעה הזו ובבחי' כת הזו. ויתר הפסוקים מחלליה וגומר פרשנו בהקדמת חלק זה עיין שם כי דברים הנזכרים שמה שייכים כולם לבחי' זו וכל אשר נאמר ונתבאר שמה שייך גם כן לפירושינו זה. ולא נכפול הדברים ומשם תלמוד לכאן לבד פסוק ושמרו ב"י את השבת לא מתפרש כאן כאשר פרשנוהו שמה. אכן בא הקרא לדבר נגד בחי' כת השלישית. אשר על ידי מעלתם ודרגתם הרמתה להיותם בבחי' קרובים וריעים שושביני דמלכא נתעלים במהות עצמם ומהותם נתגדל ונגבה גבוה מעל גבוה כדרך אח המלך שנתעלה שמו בין שרי המלוכה ומהותו נתכבד ונתנש' ועלה למעלה. ואור השמחה מתרבה עד שמגיעין לבחי' ביטול המציאות והגשמיות מכל וכל וזה שאמר ושמרו ב"י את השבת לעשות את השבת לדורותם לדור תם בחי' יעקב אבינו שנקרא איש תם כי הפשיט את עצמו מכל הדברים המעורבין מגשמיות העולם והיפך את גופו כולו לרוחניות בבחי' הנשמה ונעשה תם ותמים מכל צד כנשמתו כן גופו לצאת מכל בחי' הגשמיות כאשר כתבנו (בחה"ר שורש הששי ענף ג') ע"ש וכן גדולי ישראל הקב"ה ינטלם וינשאם למעלה בעת ההוא של סעודה שלישית של שבת קודש. ועולי' ויורשי' נחלת יעקב אבינו כמ' הקרא והאכלתיך נחלת יעקב אביך ואמרו רז"ל (שבת קי"ח ע"א) נחלה בלי מצרים כי ערך המציאות נקרא מיצר וגבול עד פה תבא. ואך כי הוא יצוא יצא מכל בחי' הגבול והנה היא מתרחבת והולכת כל צד ופינה באין מיצר לאורם וקדושתם ועליהם יזרח אור הבהיר עד כי חדל לספור כי אין מספר. וכח המדע והחכמ' נתרבה עליהם בבחי' כח מה עד ששמחת עצמם וחדות מהותם ממילא צומח ומתרבה אף בלא שימת פניהם על מעלת גדולת שמחת כי שמחה עצמיות נתהוה בהם שמחת עולם כולו ומלואו: ואז מגיע מעלת יותר ממלאכי השרת כמו שבארנו שם. ועל בחי' זו מפרש השל"ה הקדוש מאמר רז"ל (שבת פ"ח ע"ב) מה לילוד אשה בינינו כלומר מה זה שילוד אשה יהיה מפסיק בין מחיצת המלאכים ובין מחיצת הקודש קדושת שמו ית' לכן אמר הקרא תיכף כי אות היא ביני ובין בנ"י ולא בין המלאכים כאשר פרשנו בהקדמה שם:
ושלשה בחי' אלו מרומזים בזמר של בני היכלא שאנו מזמרין בסעודה זו. ותחיל' אמר בני היכלא דכסיפין למחזי זיו זעיר אנפין כלומר שנכספין ומתאוין לראות בזיו הזוהר של מלך ז"א בעת הזאת כמ"ש למעל' ואחר שמתאספין אליו כל בני היכלא לבוא לשמחת המלך ולראות בעטרה שעטרה לו אמו אז המלך מהקב"ה קורא אליהם ואומר להם. יהון הכא בהאי תכא דבי' מלכא בגילופין כלומר כולכם תבואו ותהיו מיושבי שולחני ליהנות משולחן המלך מאחר שעתה מלכא בגילופין שגם המל' עצמו נרשם ונחקק להזדמן שם על הסעודה לכן באזהרה שתבואו כולכם לשמוח בשמחתי בכדי שיהא ישיבתי ברוב עם הדרת מלך וזה היא התכללו' לכל עם ב"י הקרובי' והרחוקים אף להפחות שבפחותי עם ישראל מבחי' כת הנ' כי על כולם מוטל מורא וכבוד מלכינו. לכבדו לאשר רצונו ובפרט לכבדו במה שמקבלין טובתו ואח"כ אמר צבו לחדא בהאי ועדא פי' שתהי' רצונכם להרבות שמחה וחדוה לפניו כדרך בחי' כת השניה שמצד קורבת' וקורבת לבם אל מלך עולמים ב"ה וב"ש. מנשאי' את קולם ברנה וחדוה בנעים זמירות כדרך שמלאכי השרת עושין ולפתוח פיהם בשירה וזמרה וגורמין שהמלך מתרבה בשמחתו ע"י וחלק להם בשמחת המלך. וזה צבו פי' שתרצו אתם. לחדא. לעורר חדוה ושמחה בהאי ועדא פי' עם זה האסיפה שלכם תרצו שתתעורר על ידיה חדוה ושמחה למעלה והו' ע"י שתתעוררו למטה בגילה ורינה ובשירו' ותשבחות כנאמר בבחי' רעוא דרעוין. ושמחת ודרגת כת השני' הלז עודם בדרגת המלאכים לבד ולא יותר מבחינתם ככת השלישית ע"כ אמר בגו עירין וכל גדפין שבחי' זו הוא גם בגו עירין קדישין וכנפי החיות. ואח"כ אמר המשורר אשר עוד המלך הקדוש מכריז ומדבר לישראל חדו השתא וכו' כלומר הנה יש עוד בחי' השלישית גבוה מעל גבוה אשר הוא רק לישראל לבד. וזה חדו אתם בעצמכם אתם לבד אף לא מל"הש בכללכם. ושמחה כפולה יש לכם לשמוח וזה השתא בהאי שעתא ולכאורה שניהם אחד ועל מה כפל לאומרו. אכן יאמר שעליכם לשמוח השמחה כפולה עבור מה שמאיר עליכם בהאי שעתא קדישא הוא בחי' נחלת יעקב אביכם נחלה בלא מצרים שתצא מכל בחינת מצר וגבול וכל כך תאיר בכם הארת והתלהבות הקדוש' להיותכם מתהפכים לגוון אחר בביטול המציאו' והרחקות הגשמיות ונתהוה במהות עצמותיכם אור חדש אור הגנוז המאיר ובא ממקו' עליון מקור הרחמי' הפשוטים אשר אין בהם שום תערובות דין כלל וכלל וזה דביה רעוא ולית זעפין כלומר כי עתה הוא העת שאין בעולם כי אם בחינות השמחה השלימה והחדוה העמוסה לאין קץ כי כבר נתבטל כל בחי' המסכים המבדילים המונעים רבות אור השמח' והתענוג הגדול בבחי' ביטול המציאות הבא מבחי' דין וקימוץ כי לא בזה חלק יעקב שהוא נחלה בלא מצרים ולית זעפין לא מהם ולא מקצתם לכן חדו עתה ביתר שאת מן השמחה הנאמר לפניו שהוא בגו עירין וכל גדפין רק שמח' למעלה מן הטבע אשר שם לית בחי' זעפין המעכבין ומקמצין את הופיעת האור כלל וכלל:
והנה עד עתה היה דברינו כסדר כבוד המלך איך שהעם רצו לראות פני המלך לעשות לו כבוד ויקר ואופן הנהגתם ביום שמחת המלך השייך לקדוש' שעה זו של מנחת שבת וסעודה שלישית. ועתה אמר המשורר קריבו לי חזו חילי וכו' כלומר הנה המלך הקדוש בראותו את קיבוץ האנשים האלה שבאו לכבודו: ולראות בעטרה שעטרה לו אמו ביום שמחת לבו ברוב חסדו וטובו כדרך שבאו המה לראות כך הוא בא ליראות אליהם בפנים שוחקות ויפה למאוד ודבריו דפח"ח מדבר ואומר קריבו לי חזו חילי כלומר קרבו עתה אלי ותראו ביותר ויותר מה כוחי ותוקפי וחילי עתה בעת הזאת כי הנה לית דינין דתקיפין כלומר שבעת שמחתי כל דיני המלך בטילין ומבוטלין ודרור יקרא אף לכל חייבי המלך וכל חייבי גיהנם נייחין והדין אין מתעורר כלל כמאמר הזוה"ק (יתרו פ"ח ע"ב) בגין למנדע דלאו בדינא אסתלק והכל מגודל השמח' שלי שנעשה עתה והנה אף שהמעל' זו שחייבי גיהנם נייחין בו הוא בכל יום השבת לאו דוקא בהאי שעתא אך תוקף מעלת העת הלז בקודש הוא מחמת שבעת הלז בחול דינא תקיפא שלטא בעלמא וכל הדינים מתעוררין אז ח"ו ונשתנה ביום השבת קודש שאף עת הלז שמחה וחדוה גדולה ורחמים גמורים מתעוררין אז כמ"ש (בזוה' הקדוש שם) תא חזי בכל שיתא יומא דשבתא כד מטא שעת' דצלותא דמנחה דינא תקיפא שלטא וכל דינין מתערין אבל ביומא דשבתא כד מטא עדן דצלותא דמנח' רעוא דרעוין אשתכח ועתיקא קדישא גליא רצון דיליה וכל דינין מתכפיין ומשתכח רעותא וחדו בכולא ועוד נתעלה מעלת' על הלז אשר כל זמן שאנחנו ממש יכין המשכת השמח' והחדוה הלז אף שכבר כלה היום בכ"ד שעות לא ימיש עמוד האורה ומאיר ובא לחשכת הליל'. לא מבעיא בתוספות שבת המחויב להתוסף במוצאי שבת כמו שכתב בחה"ר (שורש א' ענף ג' ד') ששבת הוא כ"ז פעמים שם הוי"ה לרמז על כ"ז שעות של שבת עם התוספות שבת מלפניו ולאחריו ע"ש בעת השעה הזו וודאי אשר לא יבא השולט לשלוט על נשמת בית ישראל אף על אלו היושבים בחושך וצלמות חשכת הגיהנם כי האור' של שם הוי' הנכלל במספר השבת מציל ומגין עליהם להצילם מכל צרה וצוקה אלא אף אם יתמשך יהי' יושב בשבת תחכמוני עד ג' שעות בלילה נגד ג' אותיות של שבת ונגד ג' תיבות של וקראתם דרור בארץ להיות האור של שבת מאיר ומופיע על ב"י עד ג' שעות בלילה אם ישבו בסעודה השלישית בהמשכת קדושת שבת עליו על כן משבח את העת הלז בבחי' זו שכל חייבי גיהנם נייחין כי לא יוכל לשלוט עד אחר אמירת ב"י המבדיל בין קודש לחול והכל לגודל השמח' והחדו' שמתעורר אז: ואמר עוד לבר נטלין ולא עאלין הני כלבין דחציפין יבוארו דבריו ע"פ אשר אמרתי להבין ענין החוז' יד הנכתב אצל יציאת מצרים וכבר כתבנו פירושו בחה"ר (שורש השביעי ענף ב.) ועתה נפרשהו בדרך אחר ועיקרו הנה נכתוב ונבאר בארוכ' בזה תחל' (דרוש הרביעי פרק ב') וכאן נציג בקצר' מה שצריך לענינינו פה. והוא בדרך משל למלך בשר ודם כשרוא' ומבין ויודע שרוצה מקטרג אחד לבא לפניו לקטרג על בנו יחידו החביב עליו למאוד וידוע שמדרך נעימות המלך לעשות משפט אף על בנו כי מלך במשפט יעמיד ארץ וכונן במשפט כסאו ומה עושה המלך החכם שרוצ' בתקנת בנו הנה הוא עושה בחכמתו ומצוה לעבדיו ומשרתיו שיהיו מוכנים לעת הלז אשר מבין בדעתו שרוצה המקטרג לבוא לפניו לעשות לו אז חדוה ושמחה גדולה ולשיר לפניו בכלי שירות בנעימ' וזמר' עד אשר יתמלא כל הבית אורה ושמחה. ואז יראת החדו' הגדול' הלז על המקטרג הזה ולא יוכל לבוא לפני המלך בדברים כאלו. ודבריו לא תזכרנה מחמת קול השמח' שנשמע בבית המלך ונשמט והולך לו וכזה הענין הי' בעת יצ"מ שידוע שנשתנה בזאת הלילה כל סדרי המוחין והאורות עליונים מלהכנ' כפעם בפעם כסדרן הראוי רק שעלה הגדלות קודם לקטנות כאשר מבואר היטב בכונת האר"י בסדר אכילת המצ' ושתיית הכוסות: והכל הי' לטעם זה כי בעת שרצה הקב"ה להוציא את אבותינו ולעשות במצרים שפטים ידע שבפי המקטרג לומר מה נשתנה אלו מאלו כמו שאמר על הים. אך בים כבר הי' להם זכות האמונ' מה שהאמינו בה' והלכו אחריו במדבר בארץ לא זרועה כמאמ' הקרא לכתך אחרי במדבר וגו' לכן נתבטל אז דבריו נגד הזכות הלז אמנם בתחילת גאולתם ממצרים שכב' היו בירידה בדיוטא התחתונ' מ"ט שערי טומאה כאשר ערכנו בח"הר שם. ואלו היה אז דבר המקטרג לקטרג עליהם לא היה מקום להשיב נגדו. ומה עשה הקב"ה האיר האור הרב פתאום בגודל כח הורדת אור הקדושה והמוחין דגדלות ונתמלאו כל העולמות הקדושים שמחה וחדוה עד שהגיע האור אף לעולם העשי' שהוא מדור הקליפות כידוע משני הטיבולים שאנו טובלים בלילי פסחים וממיל' בראות המקטרג גודל האור ההוא נסתם פיהו גם ידיו רפו ורגליו תמעדנ' מלבוא לפני המלך ה' בעת שאור פני מלך חיים וזה הוא ענין החוז' יד של יצ"מ כי חזקה האור שלא בסדר הראוי בכדי להשבית שטן ומקטרג וכל השבחים שאנו אומרים בליל' הזו הכל סובב הולך על בחינת האור הזה שנתגדל פתאום בכדי שלא יוכל לקטרג על אדם מישראל. ולכן גם עבור זה כל הדינים בטילין ומבוטלין וכל חייבי גיהנם נייחין גם בשעה זו אף שבשאר הלילות דינא תקיפ' שלט' כמבואר בז"הק הנזכ' אך כיון שנתגדל האור' כ"כ אין פתחון פה לקטרג וכיון שאין פה למקטרג ודאי שנייחא לכולם יהי'. כי הקב"ה חפץ בטובת בריותיו ולא בעונשם וגומל אף לחייבים טובות א"ל כשעומד השטן ומסטין עליהם אז מלך במשפט יעמיד ארץ במקום שאין מקטרג ודאי שאין הדיני' שולטין אז וע"כ אמר לבר נטלין ולא עאלין כלומר הנה הם מושלכין לבר ולחוץ מחצירות בית המלך ואין להם כח לבוא בחצר בית להסטין על ישראל הני כלבין דחציפין ויודעי' רבונם שאין רצונו הטהור בקטרוגים והם מעיזים ומחציפין פניהם לקטרג על הבריות. לא כן עתה בעת רבות השמח' המה נטלין לבר ולא עאלין כלל. גם יאמר קריבו לי חזו חילי דלית דינין דתקיפן לבר נטלין וכו' על פי מה שאמרתי על מאמ' חז"ל (ספרי פ' וזאת הברכה) וז"ל דבר אחר ויאמר ה' מסיני בא וזרח משעי' למו וגו' כשנגלה המקום ליתן תורה לישראל לא על ישראל בלבד נגלה אלא על כל האומו' בתחילה הלך אצל בני עשו ואמ' להם מקבלים אתם את התורה אמרו לו מה כתוב בה אמר להם לא תרצח אמרו לפניו רבש"ע כל עצמו של אותו אביהם רוצח היא שנאמר והידים ידי עשו ועל כך הבטיחו אביו שנאמר ועל חרבך תחיה הלך לו אצל בני עמון ומואב ואמר להם מקבלים את' את התורה אמרו לו מה כתוב בה אמר להם לא תנאף. אמרו לפניו רבש"ע כל עצמו של אותו אביהם של ערוה וכו' הלך ומצא בני ישמעאל וכו' ע"כ. וכבר עמדו בזה כמה מהמפרשים כי הלא ידוע שאין הקב"ה בא בטרוניא וכו' ומפני מה השיב להם דוקא בדבר שלא יוכל לעמוד בו אכן יבוא' על פי מה שכתוב בזוה"ק על פסוק מלך אלהים על גוים שמצד בחי' אלהים דקדוש' נתמשך עד למטה להיות נתגב' כח הדינים מהחיצונים בחי' אלהים אחרים להיות בידם שבט אפו של הקדוש ברוך הוא ח"ו כדרך אשור שבט אפו ועל חרבך תחיה הנאמ' גבי עשו להביא ע"י עונשין על בני האדם העוב' על פקודי התורה ושורה עליו בחי' הדינים מצד אלהים דקדוש' ועבור שאדם הוא בעל בחירה לכן כח בידם לענוש וליסר אדם מצד בחירה עצמם שלא מצד גזירת אלהים דקדוש'. ולכן אמר הנביא הוי אשור שבט אפי כי מאחר שהשבט לא ניתן בידו כי אם מצד בחי' אלהים דקדושה ואם היו ישראל מטיבין מעשיהן להפך הדין לרחמים שיהי' נכלל הדין בחסד הי' נתבטלין כל הדינים של החיצונים והס"א הנאחזין בקדושה והיו נופלין לעומקא דתהומא רבא לכן יש לצעו' הוי ווי על זה שאשור שבט אפי שיש כח ביד אשור להכות בשבט הנתמשך מבחי' אלהים דקדושה והוא נברא רק כדי שלא תביאו לעונש כמו שהארכנו בחה"ר (שורש הששי ענף א') ואתם מהפכין הקער' על פיה ח"ו והנ' ידוע מדברי הזוה"ק (יתרו צ"ג ע"ב) שענין הדינים שיהי' רציחה בעולם להרוג את האדם בחרב ובחנית או שאר רציחות נתהו' מהפסי' טעמא שיש בין לא לתרצח כי אם לא הוי פסיק טעמא והי' כתוב לא תרצח בחבורא מאין הי' נמשך בחי' הרציח'. וידוע שבאורייתא ברא קוב"ה עלמא ואם אינו מרומז בתורה מהיכן יתקיים הדבר ההוא אך עבור זה הוא פסיק טעמא לומר שלפעמים תרצח ומרמז על ארבע מיתות בית דין שנעניש את האדם העוב' עליהן במיני רציחות אלו ומזה נתמשך כל בחי' הריג' ביד האומות שיהרגו לאחרים ובמקום זה בתורה הוא אחיזת שורש חיות עשו הרשע שנאמר בו על חרבך תחיה ממקום זה מושך חיותו להתקיים ברכתו ממה שפסיק טעמא בין לא תרצח וכן בענין הניאוף אם לא הי' פסיק טעמא בין לא תנאף מאין הי' נמשך בחי' הניאוף כיון שכתוב בתורה לא תנאף והתור' הוא קיום העולם ואיך הי' בעולם היפוך התורה אך כיון שפסיק טעמא ומורה למחדי באתתא חדוה דמצו' וכדומה כמ"ש בז"הק שם ולפעמים תנאף לבד ומזה נתמשך בחי' הניאוף בעולם ובמקום זה היא אחיזה בני עמון ומואב שורש היותם נמשך ממקום זה כמו גבי עשו. והנ' כשאמר הקב"ה לעשו ועמון ומואב שיקבלו את התורה לא הית' דברו עם זה הגוי הגשמי ההולך בארץ לדבר אתו אלא מן השמים הי' מראה בדברים אלו אל שורש חיותם ונשמתם וכיון שמקום אחיזת חיותם הוא במקום זה בתורה והיה אמר להם שיקבלו את כל התורה הנה באותו רגע כמימרא נגלל ונעלם ונאסף כל התורה כול' בהדיבורים אלו לכל א' בבחי' לשורש עשו בדיבו' לא תרצח ולשורש עמון ומואב בדיבו' לא תנאף מקום אחיזת חיות' לומר הנני כל התורה קבלו אותי ולכן כששאלו מה כתיב בה תשובתם בצידם הי' לא תרצח ולא תנאף כיון שבמקום זה היו עומדין וכל התורה הי' נאסף שמה היה הדיבור עצמו משיב לחיותם כזה ראה וקדש. והם לא היו יכולים לעמוד בזה ומאנו לקבל את התורה ולכן ישרים דרכי ה' במה שהשיב לכל א' בבחינתו ולא עולתה ובזה נבוא לביאור שאר הזמ' כי הנה עד כאן דיבר המשורר בכבוד ב"י שעושים אסיפה יחד לכבוד המלך הקדוש ואיך שהמלך זימן אותם ומבקש אותם לשמחתו וסעודתו ומראה להם פנים שרוצה בכבודם ואח"כ מתחיל לסדר בדיבורי המלך כאלו המלך הקדוש מדב' עמנו בדברי פיוס ורצוי בדברים המתקבלים על הלב לומר אף שעשה כבוד מלכותי מוגדל ומרומם ומנושא לעילא ולעילא ונורא הוא ע"כ סביביו ומי יוכל לגשת עתה מגודל האימ' והפחד אעפ"כ אחיי ורעיי קריבו לי חזו חילי דלית דינין דתקיפין כלומר גשו נא אלי ותראו מה עתה כוחי וחילי וכי כל הדינים אפי' של הקוש' לא תקיפין כי נתכללו בכללות גמור בתוך החסדים ונעשה כדוגמת יופי השושנ' שקצת האדום שבה הוא רק כדי ליפות ולהדר זיו תוארה כאש' כתבנו בחה"ר (שורש הששי ענף ב') ומאחר שהדינים דקדוש' אינם כ"א לרבות החסד אין מקום לדינם של החיצונים לתפוס ולאחוז כי אלהים שבקדושה נמתק ונכלל בחסד גמור עד שלא ישא' בו מקום לאחוזת הדינים. ולכן הם נשברין ונופלין לעומקא דתהומא רבא והפח נשבר וזה לבר נטלין ולא עאלין הני כלבין דחציפין כי אין להם מקום לאחוז ונשברין ונופלין ועתה מתחיל לספר בשבחי עת הלז בדרך אחר והוא ע"ד מאמ' הכתוב ויעש אברהם משתה גדול ואמרו רז"ל משתה גדולים כל גדולי הדור היו שם וכך אמר ראה כמה גדול כח סעודה שהרי מזומנים בה אורחים גדולים ונוראים שהוא והא אזמין עתיק יומין שהוא עתיקא קדישא כידוע ליודעי חן ובהתגלות אור הגדול הגנוז והצפון ההוא הנה למצחא עדי יהון חלפין כלומ' בהתגלות רצונו המכונה ע"ש המצחה כל הקליפות והחיצונים בטלין ומבוטלין וי"ג למנחה והכל אחד כלומר בעת המנחה שהוא שעת התגלות ע"ק הכל מתבטלין ומתגרשין ובורחין מפני אור הגדול ורעו דילי' דגלי' ליה לבטלא לכל קליפין כלומר שרצונו שיבטלו כל הקליפות וישוי לון בנקביהון וכו' וזה הכל השתא במנחתא בחדוותא דזעיר אנפין שהוא שמחת המלך הכל כמבואר:
וכל דברינו הנאמרים ומבוארים בדרוש הלזה רמז לנו צור ישראל ב"ה וב"ש בקריאת השם שבת שהוא נוטריקון שמו בו תתעלה ושלשה בו תאיר הכל להורות על עליות שמו ית' דרגא התחתונה עד למעלה לראש ועל השלשה בחינות שבארנו עד כה בדרוש הזה והיה השם הזה לך לזכרון לעשות ולכוין כן כמצוה עלינו מפי מלך עליון ב"ה והיה אם כן תעשה הקב"ה אור יאיר על נפשך ורוחך ונשמתך ונשמה לנשמתך מקדושת השבת אשר בו כנ"ל ושבחך בזה תהיה במה שאתה מן הקוראים אל שולחן המלך ובזה נזכה כולנו לשבוע מזיו שכינתו לעוה"ב ולהתענג בתענוגי טלולא דלויתן ותור טור רמותא וחמר מרת דמבראשית נטיר ביה נעוותא הידוע למביני מדע אור תענוג ההוא אשר אין ערך לה ואפס בלתה אשרי הזוכה לזה ובזה נשלם מה שהיה רצונינו לבאר בדרוש הלזה:
נשלם דרוש הראשון. ברוב חסדי אל וברחמיו דנפישין. ואשאלה מאתו מענה לשון. יעזרינו להפיק רצוני להוציא אל הפועל רעיוני אשר עם לבבי לבאר בדרוש השני:

דרוש השני



Chapter 1

<b>טובה חכמה מפנינים וכל חפצים לא ישוו בה</b>
<b>דרוש השני</b> זה שמו. נאה לו <b>ש</b>בת <b>ב</b>ו <b>ת</b>תברך
<small>יבואר בו ענין מעלת משה רבינו ע"ה על כל שאר נמצאי עולם שהיו ושעתיד להיות. כי היה כדוגמה הממוצע בין אלהים ואנשים והיה נקרא אדם וחי כלומר שיש בו שתי בחי' בחי' אדם ובחי' חי. ועבור זה עומד בין ה' ובין ישראל ממש כי הוא הי' הממוצע ביניהם בכדי שע"י יתיחדו ישראל לאביהם שבשמים לקבל התורה ומתוכו יתבאר ענין מעלת אב בחכמה ששיבח בו פרעה את יוסף וגם יתבאר בו קצת ענין מצות הצדקה איך שיהא באופן הנאות להתברך ע"י בשש ברכות או באחד עשר כמאמר רז"ל (בבתרא ט' ע"ב) ויתחלק לשני פרקים:</small>
ידבר בביאור הששה דברים שמנו חז"ל (חגיג' ט"ז ע"א) שיש בבני אדם שלשה כמלאכי השרת ושלשה כבהמה לאיזה צורך השמיעוני חז"ל את זאת ומה נוכל להוציא מדבריהם אלה צורך עבודת גבו' איך נעבוד את ה' במדות אלו ויתבאר בו פליאה עצומה בענין שכל האנושי: ותירוץ נכון עליו ובו ט"ז מאמרים קטנים.
במדרש א'. (בראשית רבה פרשה א') דרש ר' יהודה בן פזי במעשה בראשית בהדי' דבר קפרא למה נברא העולם בב' וכו' עד ד"א למה בב' מה ב' יש לה שני עוקצין א' מלמעלה ואחד מלמטה מאחוריו. אומרים לב' מי בראך והוא מרא' בעוקצו מלמעלה ואומר זה שלמעלה בוראנו ומה שמו והוא מראה להן בעוקצו של אחריו ואומר ה' שמו:
טרם נבוא לביאו' דברי המדרש הלז נקדים לבאר קצת פסוקי תורה נביאים וכתובים ומאמרי חז"ל. ומתוכם יתבאר דברי המדרש הלז על נכון ואלה הם. א' כתוב בתורה וה' ברך את אברהם בכל להבין מה זה ענין הברכה של בכל ורז"ל (בבא בתרא י"ו ע"ב) אמרו בת היה לו לאברהם ובכל שמה ובילקוט (רמז כ"ו בשם התנחומא) אמר בכל עולה בגי' בן וכו' ולדברי שניהם אינו מובן מה היה מקרא חסר לכתוב בפירוש בתורה בן או בת ולמה כללו בלשון בכל. ב' אומרו בתורה ויקרא פרעה ליוסף אברך להבין מה ענין הפלאת שם מעלה הזו אברך. ורז"ל (מ"ר בראשית פ' צ') אמרו אב בחכמה רך בשנים וגם זה אינו מובן מה לשון אב בחכמה והיה לומר ראש או גדול בחכמה ומה לשון אב ג' מאמ' הכתוב (קהלת ב׳:י״ג-י״ד) החכם עיניו בראשו וידוע קושיות רז"ל (מ"ר עפ"ז) וכי הכסיל עיניו ברגליו ד' לפרש מאמ' חז"ל (יבמו' כ"ה ע"ב) ר' חייא ור' שמעון בר' הווי יתבי פתח חד מנייהו ואמר המתפלל צריך שיתן עיניו למטה שנא' והיו עיני ולבי שם וגו' וחד אמר עיניו למעלה שנאמר נשא לבבנו אל כפיים אדהכי אתא ר' ישמעאל בר"י אמר להו במאי עסקיתו וכו' עד כך אמר אבא המתפלל צריך שיתן עיניו למטה ולבו למעלה כדי שיתקיימו שני המקראות הללו. ולדקדק מה ענין חיבור זה לזה עיניו למטה ולבו למעלה. ה' דברי רש"י זל"ה בפ' וארא. שהקרא אומר וארא אל אברהם אל יצחק ואל יעקב ורש"י מוסיף וכתב וארא אל האבות ולא נודע מה חידש רש"י ז"ל בזה. וכל אלה באחת יבוארו על פי אשר אמרתי לפרש שני פסוקי' בתורה הכתובים זה אצל זה ורחוקים זה מזה כרחו' מזרח וכו' וסתרי אהדדי תכ"ד והם (בפ' ואתחנן) היוה הזה ראינו כי ידבר אלהים את האדם וחי ועתה למה נמות כי תאכלנו האש הגדולה הזאת אם יוספים אנחנו לשמוע את קול ה' אלקינו עוד ומתנו כי מי כל בשר אשר שמע קול אלהים חיים מדבר מתוך האש כמונו ויחי. הנה תחלה אמר שראו שיוכל להיות שידבר אלהים את האדם ויחי ותיכף חזר ואמר ועתה למה נמות וגו' אם יוספים אנחנו עוד ומתנו כי מי כל בשר אשר שמע וגו' עד ויחי משמע פירוש שלא יוכל להיות שידבר אלהים את האדם ויחי והנראה בביאורם על פי הקדמה אחת מה שמבואר בספר הקדוש עץ חיים בענין השתלשלות העולמות כי כל העולמות וכל הנבראים התחתונים הכל נשתלשלו בסדר הדרגא ממעל' למטה כפי ריחוק ערכם לקבלת אור המאציל העליון ולכל ענינים הנפרדים יש ממוצע אחד שקרוב לזה בבחי' אחת ולזה בבחי' אחת. והוא המחבר את הנפרדים להיות המשכן אחד על ידו וכמו בין העולמות העליוני' יש עמוד א' באמצע בכל עול' מוצב ארצה בעולם התחתון וראשו מגיע השמימה בעולם של מעלה ממנו והוא המחברת ומיחדת לאחד כידוע מכוונת האר"י ז"ל בענין הקדישים וכן בעולם התחתון יש מינים הממוצעים בין שני הנפרדים כמו עצי אלמוגים המה ממוצעים בין הדומם והצומח כי המה בעצמם בחי' הדומם כמו אבנים וגדלים על אילן בתוך עומקי הימים כמו שהוא (במסכת ר"ה כ"ג ע"א) נעשה בבחי' צומח ואבני השדה הנזכרים (במשנה ה' פ"ח דכלאים) שהוא חיה מחיות הארץ וקשור עם טיבורו אל הארץ ואם חותכין הטיבור מן הארץ מיד הוא נופל ומת ונמצא שהוא חיה וחיותו מן הארץ כבחי' הצומח והוא הממוצע בין הצומח והחי והקוף הוא הממוצע בין החי והמדבר כי הוא בעצם חיה ויש לו קצת תנועות מהמדבר ע"ש:
ב. וגם אנו נאמר בדוגמא זו כי זה היה מעלת משה רבינו ע"ה על כל שאר האנשים שהיו ושעתידים להיות ולא קם עוד נביא בישראל כמשה ואפילו משיח צדקנו שיבוא במהרה כתב בו הרמב"ם (בפ"ט מהלכות תשובה הלכה ב' נביא גדול יהיה קרוב למשה רבינו אבל לא כמשה כי לא קם בישראל כמשה. כי הוא היה כדוגמת הממוצע בין אלהים ואנשים כמ"ש רז"ל (מ"ר דברים פ' י"א) ע"פ איש אלהים. א"ר אבין מחציו ולמטה איש מחציו ולמעלה אלהים הרי שנשתנה ברייתו להיות מחציו ולמעלה בבחי' אלהים כדי שנוכל לחבר את האוהל להיות הוא הבריח התיכון בין אלהים ואנשים בעת קבלת התורה כדי שעל ידו ישתלשל התורה הקדושה הנתונה מאת אלהים אל בני אדם שוכני ארץ וזולת זה לא היתה יכולה התורה להשתלשל כ"כ לירד מאיגרא רמא לבירא עמיקתא. ועבור זה נקרא התורה על שמו תורת משה כי לא היתה יכולה להנתן לישראל כי אם על ידו:
ג. וזה שאמר הקרא ומשה עלה האלהים ויקרא אליו ה' וגו' כלומ' אחר שעלה אל אלהים להיות מחציו ולמעלה בחי' אלהים אז ויקרא אליו ה' וגו' וניתן התורה ע"י כאמור:
ד. וע"ז אמר הכתוב אנכי עומד בין ה' וביניכם בעת ההוא להגיד לכם את דבר ה' כלומר שעמדתי להיות ממוצע בין ה' פי' להמשיך אליכם דבר ה' היא התורה הקדושה ובאופן אחר לא היה הקב"ה נותן התורה כמדובר ולכן לא קם עוד נביא בישראל כמשה כי מאחר שלא יחליף האל ולא ימיר דתו ולא תהיה תורה אחרת מאתו י"ת אין צורך עוד לבחי' הגדולה הזו:
ה. והנה להבין מהות דרגא זו בילוד אשה להיות נקרא שם אלהים עליו לומר עליה מחצי ולמעלה אלהים וגם להעיר מה הוא לשון מחציו ומי מדד בשעלו להיות קולע אל השערה עד חציו ולא יותר ונראה בביאור ע"פ מאמר חז"ל (חגיגה ט"ז א') ששה דברים נאמרין בבני אדם שלשה כמלאכי השרת שלשה כבהמה שלשה כמלאכי השרת יש להם דעת ומהלכין בקומה זקופה ומספרין בלשון הקודש כמלאכי השרת: שלשה כבהמה אוכלין ושותין ופרין ורבין וכולה ולהבין דברי חכמים וחידותם מה שכוונו להשמיענו דברים אלו ללמוד מהם צורך עבודת גבוה הוא כאשר אומר כי הנה השלשה דברים שאדם דומה בהם למל"הש ע"כ צריך אתה לומר אשר הכל הוא סובב הולך על הנהגת אדם עם מדותיו האלו לעבוד בהם את ה' והא ראיה מדמדמה אותן למל"הש משרתי עליון ודאי כי בבחי' הגבוה מדבר ועוד מדנקט ומספרין בלשון הקודש כמל"ה ולא אמר סתם ומדבר כמל"ה כמו שהוא הלשון במדרש (ב"ר פ"ח) וגם שם במדרש פרש"י ומדבר בלשון הקודש ולכאורה למה נדחות לפרשו דוקא בלה"ק אך כי כן האמת שעיקר כוונת המעלות הוא רק לעלות להם אל ה' וע"כ נקטו דווקא ומספרין בלה"ק הוא לשון התורה לשון שיש בו כח להתיחד על ידי יחודים עליונים כמאמר הקרא ויהי כל הארץ שפה אחת ואמרו חז"ל (תנחומא ט"ז ע"ב) שהיו מדברים בלה"ק ובו בלשון נברא העולם ע"ש ע"כ אמר ודברים אחדים שהם הם הדברים שע"י מתייחד יחודים העליונים ולכן אמר ועתה לא יבצר מהם את כל אשר יזמו לעשות עבור כח הלה"ק שיש בו כח המשכת היחודים והמשפעה מלמעלה והיו רוצים להמשיך השפע להם מלמעלה בע"כ ע"י כח השמות הקדושים בדרך מאמר ז"ל (ע"ז נ"ד ע"ב) ולא עוד אלא שמטריחין אותי בעל כורחי ע"כ אמר הקב"ה הבה נרדה ונבל' שם שפתם בכדי שכל אחד ידבר בלשונו ולא בלה"ק ואז יבטל מהם כח היחודים והמשכות אשר יזמו לעשות וגם מעלה מהלכין בקומה זקופה הוא כדי להיות עומד ומשרת לפני ה' בדברים הנאמרים דייקא בעמידה כמו שארז"ל (סוטה ל"ח ע"א) כה תברכו בעמידה שירות בעמידה שנאמר לעמוד לשרת וכמ"ש האר"י ז"ל בכונת ויהי נועם שצריך לאומרו בעמידה כי כל מקום שהכונה בשלש ראשונות שהם סוד המוחין צריך עמידה ע"ש. וכן יש להם דעת כמלה"ש מורה לדע' את ה' כי בעת שאדם עולה לבוא לחפש לדעת את ה' הנ' הוא נתעלה במעלתו ויכול להגיע למדריגת מלאכי השרת ועוד יותר כאשר כתבנו בדרוש הקודם בשם השל"ה ע"ש והנה שלשה דברים הדומין לבהמה הם הם הדברים הנעשים מכח נפש הבהמיות כמו אכילה ושתי' ופרי' ורבי' וכמה יופרש ויובדל דעת בני אדם זה מזה בעת השתמשותם בדברים אלו כי האדם הזוכה להיות גם בעת השתמשותו בדבר הבהמיות יראת ה' על פניו וחישב מחשבות באופן שלא ימשוך עליו כח הבהמיות כדרך הבהמה כאשר כתבנו ובארנו היטב בחה"ר (שורש החמישי ענף א') ומסוה הבושה על פניו לומר איך אמשך עלי רוח הבהמה היורדת היא למטה ומה אעשה בעת שיעמוד לי השעה להיות עומד לפני ה' לעובדו ולשרתו ולברך בשמו שאז אצטרך אל רוח בני האדם העולה הוא למעל' ואיך אוכל למשוך עצמי למעלה אם זה ימשיכני למטה וע"כ ממעט בכח הבהמיות בכל מה דאפשר: ומעט המעט אשר עוסק בצרכיה' צרכי הגופניו' בכדי שלא יתגבר בו כח המגושם לבטל אותו בעת עבודתו עבודת הקודש וכפי אשר שמעתי אומרים בשם הרב הגאון המפורסם איש אלקים קדוש המנוח מוהר"ר שמואל שמעלקי זלל"ה האב"ד דק"ק ניקולשבארג ע"פ והי' בשבתך חוץ וחפרת וגו' פי' שבעת עוסקך בחוץ בדברים תחתונים המגושמים אז וחפרת פי' שתתבייש ותתיירא מלשון וחפרה הלבנה. ותגדל הבושה על פניך שלא תטנף עצמך בנופת טינופת צוף הבלי העוה"ז ותענוגיו וכל מחמדיו הכל המה אפס ואין וחיי שעה קראום רז"ל והעיקר בזכרך כי בעת עמדך לפני ה' בתורה ותפל' הנה אורבך טמון מקרבך הרהורי לבך החזקים בתוכך ומבלבל אותך בכל מיני מחשבות והבלי עולם והכל עבור כי לא נטהר לבך מכל התאות וחמדת דברים שלמטה ביותר מכדי ההכרחי לצרכי גופך:
ו. הכתוב אומר אף לא פעלו עולה בדרכיו הלכו. פי' שלא פעלו העולה אף בעת שבדרכיו של עולה הלכו הוא בחי' דברי' המגושמים הקרובים לבחי' הרעים אם אדם אינו נזהר בשמירתם לא פעלו בה פעולה שלימה רק ההכרח לבד ולא יותר וההולך בבחי' זו נקרא איש: ע"ד איש מלחמה שלוחם במלחמתו מלחמת מצו' נגד יצרו הקש' שמתעורר עליו בעת עוסקו בדברים אלו כמו שכתבנו שם. והוא נלחם נגדו למע' נחלתו בכל מיני מיעוט ומזרז א"ע כאיש הגבור הכובש את יצרו בשעה שהוא מתגבר עליו:
ז. וגם נקרא איש ע"ש פי' הקרא לא תאפה חמץ חלקם נתתי אותם מאשי שפרשנו שם. שהאדם צריך לתת לב שאף חלקם חלק הגופניו' שנתתי להם הכל הם נאצלים ונפרשים מדברים עליונים והכל ניתן להם מאת המקום ב"ה מאש הגדולה אש של מעלה ולכן נקרא איש אותיות אשי ע"ש שהוא משים לב שהכל נאצל מאישי ה'. וגם כי היו"ד מורה על מחשבה ע"ד שכתבו באז ישיר משה שהוא שנתן בלבו לומר שירה והאיש הנותן על לבו ומחשבתו שכל מה שהוא עוש' הכל נותן מאש של מעלה הרי אש ויוד ונעשה איש:
ח. וזה פי' הכתוב אשרי איש אשר לא הלך וגומר כלומר אשוריו ותהלותיו של אדם שיגיע למדרגה עד שיקרא איש שהוא הגדול מד' שמו' שנקרא אדם בו. איש אדם אנוש גבר כמו שפרש"י ע"פ וישח אדם וישפל איש (ישעיהו ב׳:ט׳) וישח אדם הקטנים וישפל איש הגדולים: הרי שהוא גדול משם אדם ומכש"כ משאר השמות כידוע: אשר לא הלך והתנכר בעצת רשעים. וגם לא עמד ולא ישב שניהם ל' עיכוב כלומר שלא עמד ועיכב עצמו כדר' שהרשעי' וחטאים עושין שמתגברין על עצמן בנפש הבהמיות במאוד מאוד ובכל עת ועונה מוסיפין והולכין ומתעכבין בעמיד' וישיבה וקשה להם לפרוש מהם. ואך הצנועי' מושכין את ידיהם בדרך משכו ידיכם מע"ז מעבודה שהיא זרה ומעט דמעט אשר הם עושין בהכרח גדול לצורך הגופניות כדרך הקרא ולא תתורו אחרי לבבכם ואחרי עיניכם בדבר אשר אתם זונים אחריהם ופי' זונים לשון מזון כמו שפירש"י ע"פ ויבאו בית אשה זונה פונדקת על שם הנותנת מזון להמתאכסן בביתה. וכן פירושו כאן אשר אתם זונים אחריהם כלומ' שניתן לכם למזון ותיקון הגוף: וע"כ אל תעשו בו כי אם למה שניתן לכם: ולא להתעדן ולהתענג במותרות מאכלי' ומשקים להיות חיך אוכל יטעם למו. רק לאכול בדרך הקצרה בכדי שלא להרבות את הטומאה כח הס"א: אשוריו ותהלותיו של זה להיות נקרא איש כנאמר. והנה פעולת איש הלז הוא. להיות בעת עשיותיו אלה השלש' דברים שהוא דומה בהם למלאכי השרת והוא בעת אשר נותן דעתו ושכלו לעמוד לשרת את פני ה' אלהיו עלה יעלה בבחי' מעלה ויפסיק מאתו כל בחי' הרהורין ומחשבות הטורדות ממעשיו הגופניות כי לא נהג בהם מנהג דרך ארץ ארציות העולם השפל הזה וע"כ לא יבואו אתו כבוא לראות את פני הקודש והנ' אך הוא יצוא יצא מכל בחי' הגשמות בעת עבודתו עבודת הקודש: ונפשו תחשק ותתלהב לדבק עצמו במקור עליון מקום אשר נלקה משם: ומחשבתו הטהורה משוטטות בעולמות עליונים ובהיכלות של מלאכי מרום ודומה אז למלאך השרת ממש ואף יותר כנ"ל: ולא יתערב זר אתו אז מכל בחי' ארצות העולם כי שמר עצמו מלהניח להתגבר בו בחי' אלו על צד היותר טוב ונמצא בעת העבוד' מתפשט עצמו מכל כחי גופו ועומ' ומשרת כמלאכי השרת וכמ"ש (בש"ע א"ח סי' צ"ח) וז"ל המתפלל צריך שיכוון בלבו וכו' עד ויסיר כל המחשבות הטורדת אותו עד שתשאר מחשבתו וכוונתו זכה בתפלתו ויחשוב שאילו הי' מדבר לפני מלך בשר ודם הי' מסדר דבריו ומכוין בהם יפה לבל יכשל ק"ו לפני ממה"מ הקב"ה שהוא חוקר כל המחשבו' וכך היו עושים חסידים ואנשי מעשה שהיו מתבודדי' ומכוונין בתפילתן עד שהיו מגיעין להתפשטות הגשמיות ולהתגברות כח השכל עד שהיו מגיעים קרוב למעלת הנבוא' וכו' ע"כ. לא כן באדם שמחזק עצמו בבחי' תאוות הגופניות לא ימלט מלהתערב בעת עבודתו לה' בהשלש' בחי' שדומה למלאכי השר' מהרהורי תאות מחשבות הגופניות. ונפש הבהמות שלה' מבטל ומבלבל את דעתם דעת הק': להיותן אף בגשת אל האלהים המה צועקין מן העבודה אשר המה עובדין כל היום בבחי' נפש הבהמיות מהרהורי הלב כאז כל היום בעבודה במעשה כן גם עתה בעת השירות להבורא יתבר' נתקשר בהם ובמחשבת' וברוח אשר בקרב' הרהורים האל' ותאותם לא יפרד בהם:
ט. וזה למדו לנו חז"ל במאמרם שלשה כמל"הש שלשה כבהמה. כלומר הנה מוחלקי' ומופרדים הם זה מזה וכאלו השלש' של מעלה צריך להיו' כמל"ה ממש בענין שלא יתערב מהרהורי נפש הבהמיות בעת עומדך ועשייתך באלו השלש' שאתה דומה למלאכי': ושלשה כבהמ' כלומר צריך אתה לדעת שהוא מעשי בהמ' ולא נאה לשבח ולפאר לקדוש בהתערבו' מחשבות מעשי בהמה: וע"כ תראה בחכמתך אשר נתן ה' אלהיך בך להיות מותר האדם מן הבהמ' שלא לעשות בכל תאות נפשו ולמלא כריסו בבהמה ממש: רק יעשה במעט מן המעט וזאת על הדרכים שהזכרנו (בחה"ר שם) ואז נאה לקדוש פאר מקדושים אשר בארץ שהוא הקדושה מתאוות הזמן וכשתעשה באלו הג' שאתה דומה למלה"ש תהיה דומה ממש להם הכל כנאמר:
י. ובזה יבוא על נכון מה שאמרו גבי משה מחציו ולמטה איש מחציו ולמעלה אלהים. כי זה כל האדם אלו השש' דברים שמנו חז"ל ושלשה מהם הוא החציו ממש וע"כ אמרו מחציו ולמטה כלו' באלו השלש' דברים באדם דומה לבהמ' היורדת היא למטה איש שהיה בבחינה המעול' והנפלא איש מלחמה דרגת גבור הכובש את יצרו: ועיין במה שכתבנו בחה"ר [שורש הששי ענף ג'] בענין דרג' משה שהיה נולד בטבע ומזג רע להתמשך אחר בחינ' הרעים ואך כי התגבר עצמו בגבורה גדולה עד מאד ונלחם במלחמה רבה ועצומה עד שהכניע ושיבר וביטל כל כוחי גופו ומזגי טבעו עד שנעשה כולו רוחניות והי' יכול להיות ארבעים יום בשמים ולא יצטר' לאכול ולשתות ע"ש: וע"כ ודאי לו נאה לקרותו איש מלחמה כי עשה מלחמ' רבה עד שהוציא עצמו מבחי' נפש הבהמיות וממילא מחציו ולמעלה אלהי' כלומר באלו השלשה דברים של מעלה בעת עשייתן ועומדו בהן נעש' כולו בחי' אלהים כלומר כולו רוחניות ומחשבתו טהור' וזכה ונכונה בלי שום התערבו' ומיזוג מכוחי מחשבת הגופניות אף על תנועה קלה שבקלות בשום אופן בעולם: כי התפשט עצמו מכל בחי' אחרות אשר לא לאלהים המה והי' מחשבתו ודעתו צלולה וזכה רק אלהים לבד בלי עירבוב כלל וכלל: והיה בזכות וציחצוח כ"כ עד שהי' נתפס הל' לקרותו בשם אלהים העול' מן הארץ מכל וכל ולכן היה נקרא איש אלהים ששתי בחי' האלו בשלימות רב היה בו וע"י כח הפעולה הלז והשתניתו מאיש לאלהים הוא היה הממוצע והמחבר בין מין האנושי לדרך הרוחניות ואלהו' ועומד בין ה' ובין ישראל להגיד להם את דבר ה' כי היה בו שני הבחי'. בחי' אלהים כשהיה בדברים של מעלה. ובחי' איש בדברים של מטה ועל דרך עליה הזו היה שמו של משה בחי' חי לבד והיה חי ברומו של עולם בשמי שמים בין המלאכים וחיות הקודש:
יא. ועם זה יבוארו המקראות הנזכרים היטב על נכון כי מתחלה אמר הכתוב היום הזה ראינו כי ידבר אלהים את האדם וחי פי' מי שיש בו שתי הבחי' בחי' אדם ובחי' חי כנ"ל יוכל להיו' שידבר אתו אלהים כי הוא הממוצע בין אלהים ואדם אבל אם יוספים אנחנו לשמוע עוד ומתנו כי מי כל בשר וגו' פי' מי שהוא כל בשר שאין בו בחי' חי רק כולו בשר אשר ישמע קול אלהים חיים מדבר מתוך האש כמונו ויחי זה אי אפשר להיות. והקב"ה הסכים על ידם ואמר הטיבו אשר דברו כי לא יכלו לראות במראה הגדול והנורא. ע"כ קרב אתה ושמע. וע"כ אמר להם משה אנכי עומד בין ה' וגומר כי יראתם מפני האש ולא עליתם בהר כלומר כי אתם יראתם מפני האש הגדולה כי מי כל בשר וגו' ולא כן עמדי כי הייתי עומד בין ה' וביניכם כנ"ל. וכן הוא בכל הדברים שבעול' בכל שני מהותים הנפרדי' המתחברי' יחד צריך להיות א' ממוצע ביניהם והוא המיחד אותן לאחד:
יב. ואתה תחזה פליאה גדולה מפלאות ה' שעשה בעולמו בענין שכל האנושי שאדם הולך בכל דרכיו ועושה כל מעשיו בכח החכמה והשכל שעליו השופע עליו תמיד בכל עת ובכל שעה ואם היה נחסר דעתו ושכלו אף לפי רגע כמימרא היה כמשתגע ויצא מגדר האדם. ונמצא שהשכל שורה במוחו תמיד ולא יחסר. אעפ"כ כשרוצה לפעמים לחדש איזה דבר ולהמציא בשכלו איזה המצא' חדשה המצטרך לו שאינו מרגיש עתה בשכלו אשר עליו הנה הוא יושב ומחשב ומעיין בשכלו ובא לו אל שכלו כל אדם לפי מה שהוא אם בתורה ועבודת ה'. אם בהתנהגות עניניו במעשה העולם שכל חדש מה שלא ידע עד עתה להתנהג עם הדעת והשכל ההוא כפי השגתו. והנ' השכל החדש הלז ודאי בא לו ממקור שורש חיותו של האדם הלז כי ענין החכמה והשכל שיש בבחי' המדבר יותר מבהמות וחיות הארץ הכל הוא מצד חיות הרוחניות שעליו וכפי ערך חיות הרוחניות שלו כן משפיע אליו חכמה ומדע והשג' יתירה מאשר הי' לפנים בו להבינו דברי' ושכלי' מחודשי' מה שלא ידע עד עתה כ"א לא תאמר כן תקשי לן מאין בא לו התחכמו' חדשות ודעת אחרות חוץ משכלו השור' עליו ומתנהג עצמו בכל עניניו אלא ודאי שבא לו ממקום שורש חיותו ששם הוא עיקר שורש חכמתו הנשפע לפי ערכו. ובנותן דעתו ושכלו ומעיין להבין איזה דבר נובע אליו חכמתו משורש חיותו להבין ע"י תוך ופנימיות הדבר ומראה לו האמת של הדבר ההוא אף שהוא לפעמים ההיפוך מהנרא' לעיני בשר. ולזה נקרא עיני השכל משני טעמים אחד שבו רואין אמיתות הדבר כמו בעינים הגשמיים ולפעמים אף יותר כי דבר הרוחניות הוא יותר גדול מהגשמיות בכ"מ כידוע והשני ע"ש לשון עיון עבור שהשכל ההוא בא לו אחר העיון שמעיין על הדבר ונותן דעתו ושכלו ע"ז אז ישיג שלימות הדבר כמו שכתבנו:
ואך גוף ענין הזה מה שאינו משיג השכל הלז כי אם אחר העיון ובלא עיון וחושב מחשבות לא יתוודע לו דעתו ושכלו אשר בשורש חיותו היא פליאה גדולה וממ"נ אם נאמר שהאדם הוא נקשר תמיד בכח שכלו עם מקור שורש חיות הרוחניות שלו שמושך דעתו משם והוא כדמיון עץ הדולק המונח על המדורה ותמיד הוא דולק ומושך אורו מהמדורה הנה היה ראוי להיות שכלו שופע עליו תמיד ולא יחסר לו כלל כל ערך חכמתו כיון ששכלו השור' במוחו נקשר שם ושמה בשורשו מונח כל חכמתו ודעתו ושכלו. ראוי להיות תמיד שכלו שופע בו באין מחסור ולא יצטרך לעיין עליו. ואם נאמר ששכלו השור' במוחו נפרד ונחלק משורשו והוא כדמיון הנר הנדלק ממדורה ונלקח משם ודולק בכח הדלקתו מן המדורה אף כשאינו אצל המדורה כלל. אם כן הוא היה ראוי להיות שאפי' אם ישכיל ויעיין כל היום לא יתחדש עליו חדשות והשגה יתירה שלא ידעם עתה כיון שנפרד משם מי יאמר ששורש חיותו ישפיע לו ולא על אדם אחר כיון שזה אין לו חלק שמה וזה אין לו חלק שמה כיון שנפרד משם והיה לשני ראשים. ויתכן בביאור דבר זה על פי מה שכתב הרב האלהי מוהרחי"ו זצוק"ל בספרו עץ חיים (שער קיצור אבי"ע פ"י) וז"ל אחר שמנה שם חלקי הנפשות שבאדם שהם נפש המורכבת ונפש הצומחת והמדמה כו'. כתב ועוד נוסף בו פנימיות מכולם והוא הנקרא נפש המדברת ויש שקראהו נפש השכליות ונחלקה לב' שכל מעשי ושכל עיוני וכו' אך השכל העיוני אינו אלא לדעת הדברי' כפי אמתתן לדעת הפרש האמת מן השקר וכו' עד נמצא כי כל הנפשות והכחות הנ"ל נקרא חומר בערך השכל העיוני כי הוא צורה לכולם ע"כ. ומאריך שם בשכל העיוני הלז ונראה שעבור זה נקרא שכל העיוני כי אינו בא לאדם אלא אחרי העיון בו בשכל המעשה וכשהוא מעיין ומחשב בשכל המעשה אז בא לו שכל חדש משכל העיוני הלז לדעת אמתת הדברים בפנימיותן ותוכן וגם עבור זה נקרא עיני השכל כי בא משכל עיוני הלז:
ונאמר כי עבור זה ברא הקב"ה כן בעולמו והמציא מציאת השכל העיוני הלז כדי שיהיה הוא הממוצע והמחבר את שני הנפרדים כי שכל המעשה שבאדם הוא נפרד ונבדל משורש חיות הרוחניות עד שבא לבחי' הגבול והצמצום במוח האנושי ושורש קדושת חיות הרוחניות שלו הוא בהיפך ממש שאינו נגלה ונגבל ונתפס במקום מידה והוא נעלם ונסתר במקורו וברא את השכל העיוני הלז ונתן בו כח שניהם שיהיה תמיד נעלם ונסתר במקור שורש חיות הרוחניות שלו ויהי' בבחי' נגלה שיתגלה לאד' אחר שיבקשו ויתן דעתו ומחשבתו לעיין בשכל המעשה יתגלה לו השכל העיוני הלז הנעלם ונשפע ממקור שורש חיותו ועי"ז יתוודע לו חדשו' ודעות אחרות ע"י השכל העיוני הלז והיה מוכרח להרבות דווקא באופן זה בבחי' נעלם ונגלה כדי שיהיה כח שניהם בו ויהיה הוא הממוצע שירד ע"י חכמת שורש מקורו אל שכל המעשה ששורה תמיד במוחו כדמיון המצעת משה רע"ה שינתן ע"י תורת ה' מן השמים לעם ישראל וכדמיון כל הממוצעים שבין דומם צומח חי מדבר כנזכר למעלה. ולכן הממוצע השכל העיוני הלז לפעמים נתגלה להשכל המעשה כשמתחיל שכלו להדבק בו ולהמשיכו אליו נעשה מחשבתו בהתגלותו ומתדבק לדבר הנגבל ואך בהניח אותו שכל המעשה ולא יעשה לו המשכה שיתמשך אליו הנה דרכו וטבעו לידבק אל שורשו המוסר מבחי' הגבול מלבוא אל תוך מוח אנושי שיגבלהו שכל אדם ותמיד רצונו להתדבק אל השורש ובע"כ אל השכל המעשה בהמשיכו אליו ואך כן עשה אלהים למען קיום העול' שיהיה כח בהשכל המעשה להמשיכו אף שלא בטבעו. ובזה ישרים דרכי ה' ולא יפלא כאשר תמהנו למעלה:
יג. והנראה שבעבור כל הנזכר אשר יש להחכמה שני מיני שכליות זו למעלה מזו כינו חכמי האמת למדת החכמה בבחי' הב' כמ"ש בדבריהם בראשית ב' ראשית שהוא החכמה שנקרא ראשית ע"ד אומרו ראשית חכמה וגו' ונקרא ב' ראשית ע"ש בדבריהם כי בחי' החכמה והמדע אשר בנגלה הוא הדרגא הב' לשכל העיוני שהוא בנעלם ונגלה. והנה עבור שהתחכמות בחכמה הלז אם ירצו לעיין בדברים הנפלאים ופלאי החכמ' לא יוכל עד אשר יתקשר חכמתו הנגלית שהוא בחי' הב' אל השכל העיוני הממוצע ומדובק בשורש חלקו והוא ראש וראשון להשכל הב'. ע"כ נקרא השכל העיוני הלז בשם אלף כי הוא שכל הראשון המשפיע לשכל הב':
יד. ולזה אמר אליהו בן ברכאל לאיוב (איוב ל״ג:ל״ג) החרש ואאלפך חכמה כלו' אכנס אתך ללמדך פלאות החכמה הבא משכל העיוני המכונ' בשם אלף והיינו ואאלפך חכמה כי אקשר החכמה המכונה בשם הב' אל השכל המכונ' בשם האלף ומשם אלמדך אמתיות הדברים ותראה כי חלילה לאל מרשע וגו'. כדבר האמור למעלה בשם ספר העץ חיים אשר פעולת העיוני הוא לדעת הדברים כפי אמתתן ולדעת הפרש האמת מן השקר והיא נקראת בחי' משכיל כי היא מלמד' ומשכל להשכל המעשי והשכל המעשי נקרא מושכל כי הוא מושכל ממה של מעלה ועל זה כוון דוד המלך כמה פעמים ואמר למנצח משכיל לדוד. כי השתמש עם זה השכל העיוני הנקראת משכיל כנאמר ולזה ימצא לפעמים איש משכיל שעושה כל מעשיו בהשכל' ובישוב נכון אחר העיון היטב על הדבר ומקשר חכמתו עם זה השכל העיוני וע"י שניהם עושה דברים המושכלים נעלמים ונפלאים אשר לא כן בשאר בני אדם הנבהלים ונמהרים ועושין כל מעשי ה' בכח חכמתם לבד בלי עיון היטב בעיני השכל לחפש אחר השכל עיוני הלז להשיג ממנו שכל נפלא ומכוסה. והמה לא ישיגו אורחות חיים כי כל פלאי החכמה ואמתיות כל הדברים משמ' יבואו וע"כ אישים המשכילים שעושים כל מעשיהם בהשכלת בהתחברות שני השכלים מה מאוד דבריהם נפלאים לעשותם ביותר חכמה ומדע ולהם נאה לקרותם ולכנותם בשם אב בחכמה כלומר כי הם עושים מעשיהם בב' בחי' החכמה בבחי' הא' ובחי' הב' שכל העיוני ושכל המעשה:
טו. ולכן פרעה שראה בו ביוסף דברים מוחכמים בשכל ומדע ונפלאים למאוד קרא שמו אברך אב בחכמה שעושה והולך בכל מעשיו בבחינה הא' וב' אף שהוא רך בשנים. ואנשים אחרים לא יגיעו לזאת המדה כי אם לעת זקנותם כמאמר רז"ל (שבת קנ"ב ע"א) זקני ת"ח כל זמן שמזקינין חכמה נתוספת בהם אבל זה נאה לקרות לפניו בשווקים וברחובות אברך אב בחכמה אף ע"פ שהוא רך בשנים ותדע שלא השכל בלבד הנשפע על האדם נעשה ע"י שכל העיוני הלז גם כל בחי' הקדושה הנמשך על האדם מקדושתו ית' נעשה על ידו. כי על קדושתו בא לו משורש חיותו חיות הרחניו' שלו ומשם בא לו אל השכל הלז להשפיע על האדם. והכל עבור כי הוא הממוצ' בינו ובין שורש חיותו ולכן נתמשך הכל על ידו:
טז. וזה שדקדק רש"י בציחצוח לשונו וכתב וארא אל האבות. ומתרץ בזה ל' הקרא שכ' אל אברהם אל יצחק ואל יעקב ולפי סידור לשון הקרא היה די לומר וארא לאברהם ליצחק ולמה מוסף הקרא א' בכל למ"ד אכן הוא הדבר אשר אמרנו כי כשהיה רוצה הקב"ה להתראות לאברהם וליצחק הי' מתראה במקור שורש חיות הרוחניות שלהם אל שכל העיוני שלהם המוכן להתגלות לבחי' המושכל שבמוח אברהם ולכן לא הי' יכול לכתוב לאברהם כי היה משמע שהתראות היה לאברהם ממש שהוא השכל המעשה ששורה באברהם. ובאמת לא כן הי' רק שהתגל' ונתראה אל שכל העיוני השייך לאברהם ומוכן להתחבר ולהתגלות אליו: וזה אל אברהם כלומר אל בחי' שכל עיוני השייך ומוכן להתוודע ולהתחבר לאברהם ולכן כתב רש"י זלה"ה וארא אל וקשה למה נכתב תיב' א' והי' די לכתוב ל' בלבד ותירץ האבות כלו' כי הי' ההתראות אל בחי' הא"ב שלהם הוא שכל העיוני המתחבר להשכל הב' כנ"ל וע"כ נכון לשון אל כנאמר:

Chapter 2

ידבר בביאור מאמר הדרדקי דאתי לבי מדרשא (שבת ק"ד ע"א). ויתבאר בו איך שהחכם עיניו בראשו לקבל הברכה מלמעלה ולהשפיע תיכף לתחתון ממנו הממתין ומתאוה להשפעתו. ומתוכו יבואר לחזק לב נותני הצדקה שיתנו צדקתם באהבה ובשמחה רבה שלא ירע לבבם כלל על מה שהם נותנים מעמל ידם לאחרים ויבוזו זרים יגיעם וגם שיהי' נתינתם באופן הנאות שלא יתבייש העני בכך אדרבא לדבר על לבו לנחמו עד שיתפייס העני שלא יתרעם על מה שנברא בדרגא זו שצריך לשאול מאחרים להשתנות פניו ככרום בכל עת. ובו י"ד מאמרים:
א'. ועל ענין זה רמזו הדרדקי דאתו לבי מדרשא (שבת ק"ד ע"א) אלף בית אלוף בינה ג"ד גמול דלים ה"ו זה שמו של הקב"ה כי הנה ידוע שכל העולמות בכלל המה בבחי' מקבלין דין מן דין וכל עולם ועולם הוא מקבל ומשפיע שהוא המקבל מעולם שלמעלה ממנו ומשפיע לעולם שלמט' ממנו וזה רמוז בכתיבת השם הוי"ה ב"ה וב"ש שמבואר בכוונת האר"י שצריך לכותבו בזה האופן שהקוצ' של היו"ד צריך לנטות קצת אל ה' הראשונה וה' הראשונה עושין בצידה הימנית כמין יו"ד קטנה והרגל השמאלי עושין אותה כמין וא"ו ובסופה נקודה משוך לצד הוא"ו שבשם והוא"ו נעשה בראשה עב ובסופה ברגלה נעשה כמין פרסה קטנה משוך אל ה' אחרונה ובתחילת ה' אחרונה נעשה כמין וא"ו כידוע להני ספרי דוקני. והוא רומז על ענין זה כי ארבע אותיות השם הם מורים על ארבע עולמות עליונים שהם אבי"ע. ואנו מראי' בכתיבתו ובקריאתו שכל עולם יתיחד עם עולם שלמעלה לקבל השפעתו ממנו. ומשפיע תיכף ומיד לעולם התחתון שלמטה ממנו. וע"כ כל אות ואות משוך לכאן ולכאן להראות התקשרותו והתיחדותו באות של מעלה ושל מטה להראות שהמה בבחי' מקבל ומשפיע ועיקר התיחדותן מורה שכשמקבל ממה שלמעלה ממנו תיכף ומיד מוריק ומשפיע ברכתו למה שלמטה ממנו כי כן דרך מדת החסד לרדוף בתר הדל ולבקשו כדי להשפיע לו ולהעניק אותו מטוב ברכותיו כמ"ש בחה"ר (שורש א' ענף ד') ועל דרך זה אמרז"ל (יומא פ"ח ע"ב) ע"פ דמשק אליעזר שהי' דולה ומשקה מתורת רבו לאחרי' לומר אשר תיכף שהיה דולה מתורת רבו היה משקה לאחרים מרוב טובו. וע"כ כללם הקרא בתיבה אחת דמשק דולה ומשקה. כי היה נעשה תיכף זה אחר זה וכמעט שנעשו בבת אחת:
ב. ובזה יבוא על נכון מאמר הקרא וה' ברך את אברהם בכל שברכו במדה טובה הלזו שבת הי' לו ובן הי' לו כמאמר רז"ל כי התקבלות ההשפעה מכונה ע"ש הבת אשה דלי' מה מגרמה כלום ובן הוא המכונה ע"ש הזכר המשפיע וכללם הקרא בתיבה אחת לומר שבת ובן היה לו בפעם אחד כי תיכף שקיבל ההשפעה הי' משפיע לכל כרוב חסדו וטובו שהיה רצונו להשפיע מטובו לבריות. ועל זה נתוסף לו ה' בשמו כי מקודם היה נקרא אברם שהיה רם ונשגב בבחי' הא"ב בחכמה ותמיד היה לבו למעלה לידבק במקור שורש חיות הרוחניות שלו לקבל משם כל קדושתו וחיותו והשפעתו. באופן שלא יפרד שכל המעשי שלו משכל העיוני המכונה בשם א"ב כנ"ל. ואח"כ נתוסף לו ה' וקראו אב המון כי ראה הקב"ה ובחן את לבבו שהגיע לאמתיו' דרגת החסד להשפיע להדל המכונה ע"ש ה' אחרונה שבשם בחי' נוקבא דלית לה מגרמה והי' תמיד עיניו למטה להביט ולהשפיע למטה ממנו כל טובו וחסדו כאשר יוכל. והיה נעשה אב המון גוים כי הי' בבחי' אב לקבל ממה שלמעלה ולהשפיע תיכף להמון גוים עולם שלמטה ממנו:
ג. וע"ז אמרו המתפלל צריך שיתן עיניו למטה ולבו למעלה כי ידוע שענין התפלה היא ענין חיבור ויחוד הצורת הקדושות והמדו' הטהורות והעולמות עליונים כאשר כתבנו בחה"ר (שורש החמישי ענף א') והכל המה בבחי' מקבל ומשפיע כנ"ל. וע"כ זה המתפלל והרוצה ליחדם אחד אל אחד צריך שיתן דעתו על זה הענין לבו למעל' ועיניו למטה שיהא כל אחד מתחבר ומתקשר עם מה שלמעלה וישפיע מטובו תיכף למטה ממנו ועש"ז היה נקרא אליעזר עבד אברהם ורומז על בחי' מט"ט הנקרא עבד שע"י מתחלק מזון וחיות להדרגא הנקרא בת בבחי' אליעזר שהיה דולה ומשקה ובבחי' בן ובת של אברהם הכל כמבואר:
ובזה יובן מאמר הדרדקי הנ"ל אלף בינה גמול דלים וכו' כי בחי' האב הלז כינוהו ע"ש אלף בינ' הנ' האד' צריך לקשר החכמ' והבינ' שלו אל השכל העיוני הנקרא אלף לקבל משם כל קדושתו וחכמתו ותיכף אח"ז גמול דלים תראה להשפיע ולהניק מטוב ברכותיך לאחרים בבחי' בן ובת הנזכר וע"כ אמרו מפני מה פשוטה כרעא דגימל לגבי דלת שכן דרכו של גומל חסדים לרוץ אחר דלי' מורה על האמור שתיכף אחר הא"ב גמול דלים ותרוץ אחר הדל להשפיע לו מטובך ולכן אמר ה"ו זה שמו של הקב"ה. כי בבחי' העשיה הלז נשלם שמו של הקב"ה בארבע אותיות הוי' שהא"ב הלז הוא דוגמת י"ה שבשם. שמימי המקור המכונה בשם יו"ד נתמשך למקום רחב בחי' ה' ומהם לומד האדם חכמה ובינה להיות עושה כל פעולותיו בחכמה העליונה. ואז הגוף הנקרא וא"ו עושה כל פעולותיו הטובים ע"י חכמת האמת שבק בו משכל העיוני והמעשה הטוב הנקרא ע"ש ה' אחרונה שבשם כידוע ובזה נגמר שמו של הקב"ה. וע"כ סמכו תיכף אחר ד' פעולת האלו ה"ו זה שמו של הקב"ה לומר כי בזה נשלם שמו של הקב"ה בארבע אותיות:
ד. ולחזק ענין הלז אציג לך מה ששמעתי כעין זה מפי אדומ"ר הרב הקדוש איש אלהים מופת הדור ופלאו מוהר"ר יחיאל מיכל. זצוק"ל זי"ע ועכ"י מ"מ דק"ק זלאטשוב. על מאמרם זה. ה"ו זה שמו של הקב"ה אשר מג' ד' בעצמם נעשה ה"ו. כי תמונת הג' הוא ארוך כמו וא"ו ורגל בסופה כעין יוד. ומורה על בחי' ההשפעה והמשכה כדוגמת הצינור הממשיך מים אל הבור הרחוק מהמקור וכשעוד המים בתוכו הוא ג'. כי היוד שבסופה מורה על מקוה המים שעודנה בתוכו ולא יצא לחוץ והמים האלו המה בקצהו כי רצים להיות מתאוים להשפיע להבור והבור מכונה אז ע"ש הדל"ת כי דל הוא וצמא למים וממתין על השפעת הגימל שהוא גומל וכשגומל חסד עם הדל אז נעשה מהד' ה' כי קיבלה המים שברגל הג' שהיא היו"ד ונעשה ה' והג' נעשה וא"ו כי פשטה רגלה אל הדל"ת ונעשה ה' ונמצא שנעשה מג' ד' וכשנעשה כך נשלם רצון ה' שרצה בזה ההשפעה שיתמשך מי"ה שבשמו שהמה מכונים למעיין מקוה המים ע"י הוא"ו שהוא הצינו' לה' אחרונ' דרגא התחתונה שממתנת על השפעת המים מימי החסד ונשלם שמו של הקדוש ב"ה בזה:
ובזה אמר טעם על מאמר רז"ל (בבא בתרא ט' ע"ב) אמר רבי יצחק כל הנותן פרוטה לעני מתברך בוא"ו ברכות דכתיב הלא פרוס לרעב לחמך וגו'. כי כאשר עשה ותיקן שישתנה הג' לתמונת וא"ו להשלים שמו של הקדוש ברוך הוא לעומתו ברוך יאמר לו להתברך בשש ברכות דוגמת הוי' שתיקן ע"כ שמעתי מפה קדוש ודפח"ח:
ה. ואנחנו נוסיף על דבריו לפרש סיום מאמרם שם והמפייסו בדברים מתברך באחד עשר ברכות שנאמר ותפק לרעב נפשך ונפש נענה תשביע וגו' וכתבו התוספות יש מגיהין והנותן פרוטה לעני והמפייסו משום דמשמע להו דקראי איירי בנותן צדקה דכתיב ונפש נענה תשביע ולאו מלתא הוא דנפש נענה תשביע היינו תשביע בדברים ועל כרחך לא גרסינן ליה דלההוא גירסא הול"ל מתברך בי"ז ברכות הנך ו' דלעיל והני י"א וכן גרס הרמב"ם ז"ל (בפ"י מהלכות מתנות עניים הלכה ה') ואנו נאמר לקיים גירסת היש מגיהין לפי דברי אדומ"ר הנזכרים והוא ע"פ מ"ש בזוהר חדש (ד"ס ע"ב) ע"פ או יחזק במעוזי יעשה שלום לי שלום יעשה לי שלום לעילא שלום לתתא כי עושה שלום בין העני והקדוש ברוך הוא שהעני עושה מריבה וקורא תגר על הקב"ה במה שבראו עני כזה שנצרך לבריות: וכשזה נותן לו צדקתו עושה שלום בין העני ובין קונו ע"ש וזה רק נעשה כשהוא נותן לו בעין יפה. ובסבר פנים יפות כמ"ש הרמב"ם ז"ל (שם הלכה ד') כל הנותן צדקה לעני בסבר פנים רעות ופניו כבושות בקרקע אפילו נתן לו אלף זהובים אבד זכותו והפסידה אלא נותן לו בסבר פנים יפות ובשמחה ומתאונן עמו על צרתו. ומדבר לו דברי תחנונים וניחומים וכו' ע"כ ואם כה יעשה לדבר על לב העני ולנחמו נתפייס העני עם הקדוש ברוך הוא ונעשה שלום לתתא ומתקיים ונפש נענה תשביע שמשביע נפש העני בזה הצדקה שמקבל בדברי פיוס ומסיר תרעומתו ממנו ואז נעשה מד' ה' שהדל נתרוה ונשבע ונעשה ה' ונעשה ה"ו זה שמו של הקב"ה. ולעומת ה"ו שתיקן נתברך בי"א ברכות מספר י"א וע"כ צריך להיות שניהם הנותן צדקה לעני והמפייסו כי בנתינת הצדקה עושה מהג' וא"ו שמושך המים ממנו וכשעוד הדל נתרוה בזה אז נעשה ה' במלואו וטובו ונעשה ה"ו ונגדם מתברך בי"א ברכות כדבר האמור והוא כגי' היש מגיהין כנ"ל:
ו. וע"ז אמרו רז"ל (שם יוד ע"א) אמר ר' אלעזר בר' יוסי כל צדקה וחסד שישראל עושין בעוה"ז שלו' גדול עושין בין ישראל לאביהן שבשמים כי גמול ידיו ישולם לו כשם שהוא עושה שלום בין העני והקב"ה שלא יתרעם עליו כן נעשה לו שלום בינו ובין הקב"ה לברכו בכל טוב ולזכות מזיו שכינתו עי"ז כמו שאמרו שם דרש רבי דוסתאי בר' ינאי בא וראה שלא כמדת הקב"ה מדת בו"ד מדת בו"ד אדם מביא דורן גדול למלך ספק מקבלין אותו הימנו ספק אין מקבלין אותו הימנו ואם תמצא לומר מקבלין אותו ממנו ספק רואה פני המלך ספק אין רואה פני המלך והקב"ה אינו כן אדם נותן פרוטה לעני זוכה ומקבל פני השכינה שנאמר בצדק אחזה פניך וגו' והכל הוא על אופן הנזכר כשנותן לו בסבר פנים יפות ומכוין לעשות שלום בין העני לקונו שלא יתרעם על מה שבראו עני כזה שצריך ליטול מאחרים עי"ז והיה מעשה הצדקה שלום שעוש' שלום בינו לבין קונו ואתה תרא' מ"ש הרמב"ם ז"ל שם ואסור לגעור בעני או להגביה קולו עליו בצעקה מפני שלבו נשבר ונדכה והרי הוא אומר לב נשבר ונדכה אלהי' לא תבזה ואומר להחיות רוח שפלים ולהחיות לב נדכאים ואוי למי שהכלים את העני אוי לו אלא יהיה לו כאב בין ברחמים בין בדברים שנאמר אב אני לאביונים. הרי שהעיקר הוא לדבר על לבו דברי פיוס ותנחומין למי שרוצה לקיים מצוה זו על תקונה ומה שאמר אוי למי שהכלים את העני וגומ' הוא ע"פ מ"ש הטור (בי"ד סימן רמ"ז) וז"ל ואל יעלה בלבו עצה לומר איך אחסר ממוני ליתנו לעניים כי יש לו לדעת שאין הממון שלו אלא פקדון לעשות בו רצונו שיחלק לעניים ממנו וזו הוא החלק הטובה שיהי' לו מכל העושה כדכתיב והלך לפנים צדקך וכבוד ה' וגו' ע"כ. ונמצא כשהוא מכלים את העני וישאר תרעומתו במה שבראו לבוא לידי נפקד אכזרי כזה שאינו מרחם עליו. ואפשר יבוא בעל הפקדון ויקח את פקדונו מידו כיון שאינו עושה רצון המפקיד אין רצונו שיהא פקדונו ביד זה לעשות בו שלא כרצונו כי רצון ודרך הקב"ה להיות אוהב גר לתת לו לחם ושמלה ולהחיות רוח שפלים ולהחיות לב נדכאים ובראו לזה עני כדי שיזכה העשיר בו כמו שאמרו שם תניא הי' רבי מאיר אומר אם אלהיכם אוהב עניים הוא מפני מה אינו מפרנסן אמר לו כדי שניצול אנו בהן מדינה של גיהנם וזה שגוער בו ומביישו בנתינתו ונקרא רחמי רשעים אכזרי אף שבעת שהוא מרחם עליו ונתן לו נעשה אכזרי עליו כי מראה לו פנים רעות וכובש פניו בקרקע דאינו מראה לו ספ"י אז הקב"ה לוקח לו פקדונו מה שהופקד ביד זה האכזר ונותנו לריעו הטוב ממנו ונמצא אוי לזה שהכלים את העני כאמור:
ז. וע"ז אמר הקרא נתון תתן ולא ירע לבבך בתתך לו כי בגלל הדבר הזה יברכך וגומר כי נתון פירושו לשון מתנה וידוע מאמר רז"ל (בבא בתרא ס"ה ע"א) נותן בעין יפה נותן וגם כאן הזהיר הקרא שתתן לו בדרך בעין יפה כאמור: וע"כ כפל הקרא נתון תתן שתתן לו כדרך הנתינה שהוא בעין יפה:
ח. ואח"כ בא הקרא ללמד לאדם דעת שיוכל ליתן בטוב עין יפה בלי שום הרהור הלב כי אפשר יאמר האדם הן אמת שאני מוכרח ליתן צדקה כי היא גדולה יותר מכל מצות עשה שבתורה והצדקה סימן לזרע אברהם ואין כסא ישראל מתכונן אלא בצדקה ואין ישראל נגאלין אלא בצדקה וגדולה צדקה יותר מכל הקרבנות וכל המרחם עליו מרחמין עליו מן השמים וכל מי שהוא אכזרי ואינו מרחם יש לחוש ליחוסו שאין האכזריות מצויה אלא בעכו"ם שנאמר אכזרים המה ולא ירחמו והמעלים עינו ממנה נקרא בליעל ועובד כו"מ ונקרא רשע חוטא הכל כמבואר (ברמב"ם ובטור וש"ע שם) וגם אני מחויב ליתנו לעני בספ"י ולהראות לו פנים שוחקות כדי שלא יתבייש הכל כנ"ל אבל איך יוכל להיות באמתיות שמחת לבבי שאהי' עוד משמח ע"ז כי לא טוב לי לתת מעמל ידי לאחרים ויבוזו זרים יגיעי ואף שאמת כי לעולם אין אדם נעשה עני מהצדקה ואין דבר רע ולא היזק נגלל בשביל הצדקה שנאמר והיה מעשה הצדקה שלום וכתוב בטח בה' ועשה טוב שבעת עשיית הטוב יהיה נכון לבו בטוח בה' שהמקום ימלא חסרונו ומן הסתם אשתכר עוד וארויח שלא יחסר המזג מ"מ מיצר אני על אבידתי כי אם לא הייתי נותן עתה היה עוד יותר אחר הריוח שארויח וחסרון זה לא אוכל להמנות זה שאני מחסר עתה מממוני מי ימנה לי על זה אף אם אשתכר אח"כ היה לי עם זה הממון עוד יותר אחת לאחת איך אוכל עשוהו בשמחה ובלב טוב ובכדי לבטל את המחשבה לא טובה הזאת אמר הכתוב לא ירע לבבך כי בגלל הדבר הזה וגו'. והוא על פי מה שאמרתי על מאמר הקרא (הושע יו"ד) זרעו לכם לצדקה וקצרו לפי חסד להבין למה המשיל הצדקה לזריעה דוקא לא לשאר הרווחת ממון גם מה שאמר קצרו לפי חסד אינו מובן ורז"ל (סוכה מ"ט ע"ב) אמרו אין צדקה משתלמת אלא לפי חסד שבה גם זה צריך להבי' מה הוא החסד שבצדקה ויובן לפי דברינו הנזכרים כי למשל אם יאבד א' מכיסו י' זהובים ואח"כ ישתכר ל' זהובים לא יושל' אבידתו בכך כי אם לא היה אובד היה לו ארבעים זהובים כי אין שייך לתלות הריוח אחר האבידה לומר שאם לא היה אובד קודם לא היה מרויח אח"כ כי מה ענין זה לזה ולא כן אם יזרע איש כור חיטין ויוציא אח"כ ממנו עשרה כורין לא יצר לו על הכור שזרע והולך לאיבוד כי אם לא היה זורע לא היה קוצר ואף בהעת הזריע' שמח הוא במה שמשליך כור חיטין לאיבוד וזורע באדמה כי נכון לבו בטוח בחסד אל שיוציא הרבה יותר מכדי אבידתו ואם לא יזרע לא יהיה לו כלל וכן הוא ממש בענין הצדקה שנקרא זריעה כי בשכר שנותן הצדקה בשכר זה ממש הוא משתכר ואם לא היה נותן לא היה מרויח ואינו שייך בכזה להיות מיצר על אבידתו: וע"כ אמר ולא ירע לבבך בתתך לו שתהיה מיצר על נתינתך לו מעמלך כי בגלל הדבר הזה יברכך שעבור הדבר הזה יברכך להתברך בכל מעשי ידיך והוא כמו הזריעה שנזרע בקרקע ואף בעת הנתינה תהיה לבבך שמח מה שאתה זורע עתה ובטח בה' ועשה טוב שבודאי תרויח הרבה יותר מזאת הנתינה בכפלי כפליים כעין הזורע בארץ. ואך שענין הברכה הוא לפי החסד והטוב לב בפיוס העני בעת הנתינה להתברך בוא"ו ברכות או בי"א כנ"ל וע"כ אמרו קצרו לפי חסד שהקצירה שהוא ענין קבלת השכר כמו הקוצר התבואה אחר הזריעה הוא לפי החסד ואמרו רז"ל לפי החסד שבה פי' כמו החסד ואהבה ושמחה הפיוס לעני בעת הנתינה כן תזכה להתברך בברכה כמדובר:
ט. ולזה אמרו רז"ל (ב"ב שם) רבי אליעזר הוה יהיב פרוטה לעני והדר מצלי שנאמר אני בצדק אחזה פניך וגומר וחוץ מטעם הפשוט שהוא כמ"ש הטור שם ויש לאדם ליתן אל לבו שכמו שהוא מבקש מהקב"ה שיזמין לו פרנסתו וישמע שועתו כך צריך שישמע שועת העניים וכו' ע"כ ובודאי נכון לזה מאוד ליתן צדקה קודם תפלתו להראות שהוא מרחם על הבריות וכל המרחם על עניים הקדוש ברוך הוא מרחם עליו ועי"ז יקובל תפלתו לרחמים ולרצון בעין בוראו ב"ה וב"ש גם לפי הנזכר יש ליתן טעם כי אמרו בתנא דבי אליהו [ח"ב פ"א] אשריהן ישראל בזמן שהם עוסקים בתורה ובגמילות חסדים אז יצרם מסור בידם ולא הם מסורים ביד יצרם שנאמר אשריכם זורעי ע"כ מים ואין זריעה אלא צדקה שנאמר זרעו לכם לצדקה וקצרו לפי חסד ואין מים אלא תורה שנאמר הוי כל צמא וגו' ופי' שם המפרש מפני שמסיים בפסוק משלחי רגל השור והחמור והם מרמזים על היצה"ר והס"א וכחות הטומא' ע"ש ולכן צוו רז"ל לעשות השני דברי' אלו קודם התפלה תורה אמר (בברכות ל"א ע"א) אין עומדין להתפלל אלא מתוך הלכה פסוקה. גמילות חסדים. אמרו כאן ר"א יהיב פרוטה לעני וכו' כדי שיהיה יצרם מסור בידם בעת התפלה. וישולח מעליהם כל בחינת היצה"ר וכחות הטומאה למען יהיה לבם תמיד בעת עומדם לפני ה' בתפלתן לכוין לבם כראוי למלך הכבוד שלא יבלבל אותם יצרם הרע. ואך כבר כתבנו שעיקר הצדקה הוא לפי החסד שבה. וע"כ נקט בתורה וגמילות חסדים. ולכאורה לפי הלימוד מזרעו לכם לצדקה הי' למינקט בתורה וצדקה ואך כי עיקר הוא החסד שבה וכמ"ש ברמב"ם הנ"ל אפילו נתן לו אלף זהובים אבד זכותו והפסידה. וע"כ נקט כל הפסוק קצרו לפי חסד כי העיקר לפי החסד שבה כמאמר:
ונחזור לענין אלף בינה שפרשנוהו בבחי' החכמה שנקרא ב' ועיקר מעלתה שתבין ותביט למה שלפניה הוא האלף לקבל משם כל ברכתה ותיכף אחר זה גמול דלים כנ"ל:
י. וכל ענין הזה שבחכמת אדם שבארנו עד כה. ושצריך להיות בבחי' בן ובת כמוזכר גבי אברהם הכל נלקח ונתמשך משורש מדת החכמה העליונה הידוע ליו"ח שיש בה בחי' האלו כמו שידוע ומפורש בס' חסד לאברהם (השקת כ"ד) וז"ל והנה אל החכמה ב' פנים הפן הא' העליון הפונה אל הכתר ואין אותם הפנים מסתכלין למטה אלא מקבלין מלמעלה. הפן הב' התחתון הפונה למטה להשגיח בספיר' שיהיה מתפשטת אליה בחכמתה כך יהיה אל האדם ב' פנים. הפן הא' הוא התבודדת בקונו כדי להוסיף חכמתו ולתקנה הפן הב' ללמד בני אדם מאותה חכמה שהקב"ה השפיע עליו וכמו שהחכמה משפיע לכל ספירה וספירה וכו' ועוד מדרכי החכמה להיות' משגחת ע"כ המציאות והחכמה מחיה את הכל כדכתיב והחכמה תחיה את בעליה והוא אב לכל יצורי הקב"ה כאמור מה רבו מעשיך ה' כולם בחכמה עשית והם חיים ומתקיימים משפעו כך הוא יהיה אב לכל יצוריו של הקב"ה וכו' ע"כ ועל זה רומז הכתוב מה רבו מעשיך ה' כולם בחכמה עשית מלאה הארץ קניניך אמר שתי שבחים אל מדת החכמה א' שכולם בחכמה עשית והחכמה הוא אב לכל יצורי הקב"ה כנ"ל. א"כ דייקא שמקבלת מבחי' הכתר עליון המכונה ע"ש האלף אלא העליון וגם שבח להקדוש ברוך הוא שהאציל את קדושתו עד בחי' החכמה לברוא את כל העולמות במדה זו כאומרו כולם בחכמה עשית ואומר ה' בחכמה יסד ארץ וגם התרגום יונתן בן עוזיאל פירש על בראשית ברא אלהים בחוכמתא בכדי שע"י יוכלו התחתונים קצת להשיג ולדעת להבין מאור ה' משא"כ אם הי' נברא העולם בבחי' הכתר עליון אשר נקרא אלף פלא שמופלא ומכוסה מעין כל מלדע' ולהבין באורו אור בהיר בשחקים ונקרא ע"ש אהיה שעתיד אני להתגלות במדת החכמה ולא היתה יכולת בתחתונים להשיגו וזה מה רבו מעשיך ה' במה שקדושתך בא מלמעלה עד בחי' החכמה לברוא העולמות בכדי שיכירו וידעו התחתונים אפס קצת טעימת אורך הרב ובזה מלאה הארץ קניניך שאל"כ הי' מופלא ומכוסה ונעלם מעין כל חי שיוכלו האחרונים להכיר בהילו נרו עלי ראשם ולזה כתבו המקובלים ששם הוי' הוא במדת החכמה כי שם הוי' רומז אל הי' הוה ויהיה כמ"ש (בש"ע א"ח סי' ה') והוא רמז אל מדה זו שמתיחדת לבחי' הכתר עליון בחי' היה והוא בעצמה נקראת הוה וכשנותנת פניה להשגיח לתחתונים נקראת יהיה כי עתידה להיות להתגלות לתחתונים ולכוונה זו אמר שלמה המלך ע"ה החכם עינו בראשו כלומר כי בחי' החכמה עיניה תמיד למעלה בבחי' הכתב עליון לקבל משם תוקף אורה אור גדול וחזק בכדי להשפיע להתחתונים:
יא. ועל זה אמר הכתוב גבי שלמה (מלכים ה') ויחכם מכל האדם מאיתן האזרחי וגומר. ואמרז"ל בפסיקתא מאיתן האזרחי זה אברהם כי הנה אברהם היה לו זה הבחי' החכמה לקבל מלמעלה ולהשפיע להתחתון בבחי' בן ובת כנ"ל ועי"ז היה מקשר ומקרב את כל המדות זה אל זה כי כל העולמות המה בבחי' זו כאשר אמרנו למעלה והכל נתמשך ממדת החכמה כי היא נקראת ראשית ובה הראשית והתחלה בבחי' זו ומה מאוד יצדק לפי זה מה שמבואר בדברינו בחה"ר (שורש השני ענף א') שמלת חכם מרמז על התיחדות והתקשרות העשרה מדות ע"ש כי עיקר בחי' זו נתמשך ונתהוה מבחי' החכמה כאומר ואם אמנם שהיה באברהם טוב בחינת מדה זו מכל מקום לא היתה בשלימות הגמור כמו בעת שלמה המלך ע"ה שהיתה הלבנה עומדת תמיד על מלואה ובהמ"ק נבנה בימיו וכל היחודים עליונים הכל היה נעשים פנים בפנים כאשר כתבנו שם. לכן חכמתו עמדה לו להשלים הדרגא של פעולת החכמה ביתר שאת מכל אשר לפניו. וזה ויחכם מכל האדם אף מאיתן האזרחי כלומר אף מאברהם שברכו ה' בכל כנ"ל נתחכם שלמה המלך ע"ה ביותר ויותר להיות עיניו בראשו ולקרב את הנפרדים ביחוד גמור כאשר בארנו:
יב. ובכל דברינו הנזכרים ממילא יבואר דברי המדרש שהתחלנו בו בתחילת דרוש הזה על נכון ובתחלה הקשה למה נברא העולם בב' וקושיתו זה אינו למה לא נברא באלף שהוא ראשון לאותיות רק שמקשה סתם למה דוקא בב' נברא ולא בא' משאר אותיות וכן הוא במפרשים שם ע"ש. וכבר כתבנו שבריאת העולמות ל"ה יכול להיות באות האלף שמורה על בחי' כתר העליון ונקרא אלף פלא שמופלא ומכוסה מעין כל חי להשיג לדעת באורו כי רב הוא והוצרך להכלל ולהתלבש את האור הגדול והחזק הלז במדת החכמה המכונה ע"ש דבר בכדי שעל ידו יוכלו התחתונים קצת להשיג אורו:
יג. וזה שאמרו רז"ל (מ"ר בראשית פ' ג') ר' שמעון בן יהוצדק שאל לרבי בר נחמן אמר ליה מפני ששמעתי עליך שאתה בעל אגדה מהיכן נבראת האורה א"ל מלמד שנתעטף הקב"ה בשלמה לבנה והבהיק זיו הדרו מסוף העולם ועד סופו וכו' עד מקרא מלא עוטה אור כשלמה ע"כ. כי ידוע מכתבי האר"י שענין העטיפ' בטלית לבנה רומז אל אור מדת החכמה כי הוצרך אור העליון להתעטף ולהתלבש בבחי' החכמה למען יוכלון להשיגו כאמור ואפשר לזה כיונו רז"ל באותיות דר' עקיבא (מובא בילקוט רמז א') בשעה שבקש הקב"ה לברוא את העולם ירדו ועמדו לפניו כל כ"ב אותיות זה אומר בי תברא העולם וכו' נכנס תי"ו וכו' עד נכנס אות בי"ת ואמר לפניו רבונו של עולם רצונך שתברא בי את העולם שבי אומרין בכל יום ברוך ה' וכו' השיב הקב"ה הן ברוך הבא בשם ה' מיד קבלו הקב"ה וברא בו את העולם ואלף כיון שראה את הקב"ה שקבל ממנו לברוא את העולם עמד לו לצד א' ושתק עד שקרא לו הקב"ה ואמר לו אלף מפני מה אתה שותק ואין אתה אומר לי כלום השיב אלף ואמר לו רבונו של עולם מפני שאין בי כח לומר לפניך כלום שכל האותיות נחשבין במנין מרובה ואני במנין מועט בית בשתים גימל בשלשה וכן כולם ע"כ. ולכאורה מה זו תשובה מפני שנחשבת במנין מועט לא יברא בה את העולם ולפי הנזכר יבוא על נכון כי הנה כתבנו בחה"ר (סוף שורש התשיעי) על מאמר רז"ל אכין ורקין מיעוטין הן שהפרש גדול בין מיעוט הרק למיעוט האך כי אותיות הר"ק המה אתווין דאתחזיאו על סטרא בישא כמ"ש בהקדמת הזוהר (ב' ע"ב) ע"ש לכן כל מקום שנאמר רק מורה לנו על דבר הנתמעט ומועטין המה מאתנו להיות אנחנו מובדלין ומופרשין מבחינתם בדרך ולמעט תמעיט נחלתו ולא כן הוא בחינת מיעוט האך כי הוא בהיפך ממש מזה בדרך שכתב האר"י זכרונו לברכה בכוונה יוצר אור ובורא חושך כי עולם היצירה לפי שהוא רחוק מהמאציל ויכולין אנחנו ליהנות מאור' נקרא אור ועולם הבריאה שקרוב יותר אל המאציל ואורה גדול ואין אנו יכולים לראות ולהנות מאורה נקראת חושך כי מחשיך עיני הראות מלהסתכל בה וזה הוא בחי' מועט הא"ך כי הוא מורה על גודל אור עליון והאלף מורה על פלא העליון שהוא אור נפלא ומכוס' וגם הכ' מודה על בחי' זו כאשר כתבנו שם וע"כ נקראת לפעמים בשם חושך בבחי' שם המושאל ע"ד הקרא ישת חושך סתרו והכל מורה על גדול האור המחשיך לתחתונים מצד פחיתת מהותם. ובזה אך הוא מיעוט כי מתמעט היא מאתנו ע"ש בדברינו ולזה אמר כאן מפני שכל האותיות נחשבין במנין מרובה ואני במנין מיעוט כלומר שאני מתמעט באורי הגדול מבאי עולם שאין יכולים להשיג את אורי וע"כ א"א לברוא העולם בי והוא כנאמר בדברינו למעלה ולכן לא מקשה כאן למה לא באלף רק מה מעליותא דב' משאר אותיות ולזה מתרץ מה ב' יש לו ב' עוקצין אומרים לב' מי בראך וכו' עד והוא מראה בעוקצו של אחרים ואומר ה' שמו והוא רומז אל האלף שהוא ה' אחד כמו שהוא ברש"י והמפרשים שם. והואיל שהיא מסתכלת תמיד אל האל"ף ואור הא"לף נרמז ונכלל בקוצו של אחריה ולכן נבר' העולם בה משא"כ בשאר האותיות שאין אור האלף בחי' כתר עליון מאיר בהם כ"א ע"י אמצעי במדת החכמה ובזה נשתנה אות הב'. שהוא כינוי למדת החכמה לברוא את העולם בה כי היא עיניו בראשו להסתכל להביט אל אור פלא העליון לקבל משם בעצם וראשונה כל שורש ברכה וקדושה ולהשפיע להתחתונים ולכן ה' בחכמה יסד ארץ הכל כנאמר בכל דברינו הנאמרים למעלה עד הנה:
יד. ובחינה זו הנזכרת במדת החכמה ישנה ממש בבחי' השבת קודש ורמז לזה ככלה בין רעותיה משובצה שהשבת משובץ וממוצע בין שתי רעותיה כאשר ידוע מכתבי האר"י ששלשה ימים קודם השבת המה שייכים להשבת פי' לעשות הכנה להשבת כדי שיאיר האורה בשבת על צד היותר טוב בהארה נפלאה ואח"כ היא מאירה ומשפיע אורה בשלשה ימים אחר השבת כעין בחי' החכמה הנזכר. אשר על כן רמז במלת שבת נוטריקון "שבת "באמצע "תאיר "ו"שבת "בו "תברך הכל להורות על ענין הלז שהוא מאיר בבחינת הממוצע לקבל ולהשפיע וממילא כל הברכות תלוים בו והיה השם הזה לך לאות ולסימן ולזכרון דברינו ככל הדרוש הלזה ו"שבת "בו "תמימות שהוא המיחד ומתמם את כל כן יקרב את לבן של כל ישראל לאביהם שבשמים אמן. ובזה נשלם מה שיהיה רצוננו לבאר בדרוש הלזה:
סליק דרוש השני. בעזרת האל הטוב ובחסדיו תאיר עיני. בחכמתו תמיד אשתעשע ועל דבר כבוד שמו יעזרני. ובימי יהושע יהודה וישראל וזה שמו אשר יקראו ה' צדקינו. ועין בעין בשובו אל נוהו יראני:

דרוש השלישי



Chapter 1

<b>לי עצה ותושיה אני בינה לי גבורה</b>
<b>דרוש השלישי</b> זה שמו. נאה לו <b>ש</b>בת <b>ב</b>ו <b>ת</b>דבקון
<small>יבואר בו אשר מפי עליון לא תצא הרעות. ולא קדמה המחשבה בבחי' הדינים והיסורים אף שהיתה קדימת המחשבה על גודל האורה והרפואה והישועה. וממילא נשמע מזה שיתהוה בחי' החושך כי אם אין חושך למי יאיר אך היתה המחשבה נכונה רק בבחי' היסורים שהם עצמם טובה גדולה כי יש ביסורים שתי בחי' שהן ארבע שכל א' מתחלק לב' והאחד הוא רק מצד החסד הגמור בלתי שום עון והשנית הוא כאשר הן באין מצד עונש העבירות ונעשים כדמיון הרפואה שבא מצד חולי הגוף כן אלו באין לחולי הנפשות וקדימת המחשבה היתה בבחי' הא' שהוא חסד גמור ויתבאר בו שלש דרכים בענין התשובה. ויתחלק לשלשה פרקים:</small>
ידבר בביאור מה שכתב הזוהר הק' ושאר חכמי אמת בבחי' מדת הבינה הידוע ליו"ח שהיא בעצמה רחמים גמורים ורק דיניו מתערין מנה לקרב דבריהם אל שכל אנושי להבין איך שרחמים גמורים יהיה דינין מתערין מהם: ובו ד' מאמרים:
א. במדרש (בראשית רבה פרשה ב') בתחלת בריותו של עולם צפה הקב"ה במעשיהן של צדיקים ומעשיהן של רשעים. הדא הוא דכתיב כי יודע ה' דרך צדיקים וגומר. והארץ היתה תהו ובהו אלו מעשיהן של רשעים ויאמר אלהים יהי אור אלו מעשיהן של צדיקים. אבל איני יודע באיזה מהם חפץ אם במעשה אלו ואם במעשה אלו. כיון דכתיב וירא אלהים את האור כי טוב הוי במעשי של צדיקים חפץ ואינו חפץ במעשיהם של רשעים:
לפרש דברי המדרש הלז בטוב טעם ודעת אשר אין לו פי' כלל לפי פשוטו כי מי פתי יסור הנה לחשוב שהקב"ה ח"ו יחפוץ במעשי רשע. וכי לכך צריך לברוא עולם כדי לעבור על רצונו. ולהכעיס לפניו. נקדים לבאר קצת פסוקי תורה נביאים וכתובים ומאמרי חז"ל ומביאורם יתבאר המדרש הזה על נכון ואלה הם. א' לבאר מקרא קודש נאמר בתורה כל המחלה אשר שמתי במצרים לא אשים עליך כי אני ה' רופאיך. ועוררו רז"ל (סנהד' ק"א ע"ב) וכי מאחר שלא שם חולי רפואה למה. ב' מאמר הקרא (שמואל א כ״ד:י״ד) כאשר יאמר משל הקדמוני מרשעים יצא רשע וידי לא תהיה בך. ונדחקו המפרשים בפירושם לפרש ענין משל הקדמוני מה הוא ועל מה נקרא קדמוני ג' להבין מאמר אדונינו דהמע"ה (תהילים קל״ט:ו׳-ז׳) פליאה דעת ממני נשגבה לא אוכל לה אנא אלך מרוחך ואנא מפניך אברח אם אסק שמים שם אתה ואציעה שאול הנך וגו' עד ונפשי יודעת מאוד. ודבריו נפלאו כי משמע מלשונו שיש עולם שכל כזה והוא שכל נפלא ואדם אחר יוכל לה. ואך הוא לא יוכל לה. וממני נשגבה והלא אין בעליוני' ובתחתונים שיוכל לעשות כזאת להיות בורח מלפני המקום וקין בן אדם הראשון עם שהיה נשרש משורש הרע אעפ"כ אמר הן גרשת אותי היום מעל פני האדמה ומפניך אסתר כלומר שמא מפניך אוכל להסתר כמאמר רז"ל (ילקוט בפ"ז) ואומר אם יסתר איש במסתרים ואני לא אראנו. ד' מאמר חז"ל (ברכות ד' ע"ב) מפני מה לא נאמרו נו"ן באשרי מפני שיש בה מפלתן של שונאי ישראל דכתיב נפלה ולא תוסיף וגו'. במערבא מתרצי ליה הכי נפלה ולא תוסיף לנפול עוד קום בתולת ישראל. א"ר נחמן בר יצחק אפילו הכי חזר דוד וסמכן ברוח הקודש שנא' סומך ה' לכל הנופלים. וכל הענין אינו מובן בפרט מה שאמר חזר וסמכן מה זו הסמיכה ברוח הקודש וכל אלה באחת יבוארו. ע"פ מה שיתפרש מאמר חז"ל (מ"ר בראשית פ' ה') רבי יוחנן פתח אחור וקדם צרתני ותשת עלי כפיך אמר ר' יוחנן אם זכה אדם אוכל ב' עולמות שנאמר אחור וקדם צרתני. ואם לאו הוא בא ליתן דין וחשבון שנאמר ותשת עלי כפיך והמשכיל יבין שהמדרש הלז אין לו שחר. וכי מה זה בא הכתוב ללמדנו שאם יזכה האדם יאכל ב' עולמות. וכי ח"ו הי' עולה על הדעת לומר שאף אם יזכה לא יאכל משתיהן. וכי לתהו וריק בראם שלא יתן בשכר המצות רק עוה"ב והעוה"ז ינתן ח"ו לעוברי רצונו בדרך העונש בכדי לטורדו מן העולם הבא על דרך הכתוב משלם לשונאיו אל פניו להאבידו כמאמר רז"ל [מסכת ד"א זוטא פ"ב והובא ברש"י עפ"ז] חלילה לומר כן שיברא הקב"ה דבר מוכן לפורעניות לבד. ומן הסתם כשברא שתיהן ודאי לעושי רצונו יתברך להיטב להם בזה ובבא ועוד מה זה ההיפוך של שכר ב' עולמות ליתן דין וחשבון ואם לא ינתן לטובים אלא א' לא יצטרכו חייבים ליתן דין וחשבון אתמהא. אכן יתבאר על פי אשר נשים לב להבין מה שכתוב בכתבי חכמי אמת ובזוהר הק' פעמים רבות. אשר עבור זאת לפעמים מנוקד שם הקדוש הוי"ה בנקודת אלהים. כי הוא מורה על מדת הבינה הידוע ליודעי חן. שהוא בעצמה רחמים גמורים בלי שום תערובת כוחות הדין. רק שמנה דינין מתערין ולכן עיקרא שם הוי"ה רחמים גמורים רק הנקודת הוא מאלהים על שם שמנה דינין מתערין ולהבין הענין על בוריו לקרבו אל שכל האנושי איך רחמים גמורים יהיו דינין מתערין מהם:
ב. נאמר שהוא עד"מ למלך הטוב והמטיב שרצונו מאוד לעשות טובה וחסד עם הבריות להשפיע להם מטוב חסדו ולהעניק להם מטוב ברכותיו ומה עשה עשה ממונה גזבר אחד ומסר בידו ד"מ חנות אחד גדולה מלא כל מיני רפואות היקרים החשיבים מאוד. ובית א' מלא מיני אורות המבהיקין ומאירין עד למאוד. וגם נתן בידו הון ממון רב להיות שמור אתו והממונה הלז שואל מאת המלך לאמור מה זה ועל מה זה מסר אדוני המלך זאת בידי והמלך משיבו ברפואות האלו תרפא את בני האדם מחולייהם מי שיצטרך להתרפאות ובמיני אורות האלו תאיר ותגיה להעם ההולכים בחושך. והם נכשלים בקוצים ופחתים וברקנים. יהיה אור נגה עליהם באורות הללו. ובהון ממון רב הלז תציל ותגאל ותפדה נפש כל חי מאת השונאים הנופלים עליהם ונוטלין אותם לשביה ומעבידין אותם עבודת פרך. בממון הלז תתן די ערכם וממצוקותיהם תצילם ומתוך כל מיני טובות האלו שביד הממונה הלז מאת המלך. הממונה הלז יושב ותוהה ואומר בלבו הרי אין לפני מכל הכתות הללו שיהיו נצרכים לכל זה: ואך הנה נפשו יודעת מאוד שבודאי המלך מביט לסוף דבר בקדמותו ויודע כמה מיני צער יש בעולם שעוברין על בני האדם עד שמוכרחין לכל הטובת האלו. ומקבל עליו באהבה רבה לעשות את דבר המלך ודתו. שבעת שיבוא לידו איש אשר יצטרך לטובתו יעשהו בגודל שלימות וחריצות אחרי ראותו רצון המלך ורחמיו המרובין שמקדים לבריותיו רפואה קודם למכה: ובעוד שלא קרה ולא אירע שום דבר כבר הכין רפואתם והצלתם וגאולתם למען רוב טובו וחסדו. ואח"כ כאשר יתהוה הדבר ויקרה לאחד מקרה רעה שבידו לרפאותו ולהצילו ודאי יעשה כגודל השתדלותו בשלימות רב עבור שיודע טוב דעת המלך ורחמיו דנפישין שרצונו בכך למאוד. וכעין ענין הזה הוא הוא בחי' מעלת מדת דרגת הבינה. כי הוא מורה על חירות הגדול ונקראת יובל בחי' החמשים חמשים שערי בינה. עבור שמדת הזו נרמזת בה' ראשונה של השם הקדוש הוי"ה. וכלולה מכל העשר ספירות הידועים וה' פעמים עשר הוא חמשים לכן נקראת יובל שהוא א' לחמשים שנה. וכל עבדים יוצאין בו לחירות. ובמקום מדה הזו מושרש ונקבע כל בחי' גאולת ישראל גאולות שהיו וגאולת אמת שעתיד להיות הכל ע"י בחי' מדה זו כמ"ש [בשערי אורה שער השמיני] ע"ש וממנה היה גאולת מצרים. ולכן נזכר גאולת מצרים חמשים פעמים בתורה הקדושה. להורות בכח מ"י יצאו ישראל ממצרים שיצאו בכח מדה הזו הנקראת חמשים כאמור. ואלמלי לא חטאו ישראל. והיה משה ודורו דור דעה נכנסים לארץ ישראל לא היה בית המקדש נחרב והיתה הגאולה ההוא גאולה שלימה ולא היו ישראל גולין עוד. אך עבור החטא חשך ונסתם עיניהם של ישראל הנקרא מ"ם סתומה כמאמר רז"ל (סנהדרין ס"ד ע"א) על מ"ם סתומה של למרבה המשרה. ונסתם אור הגאולה. עד עת בא יבוא העין יפה הנוטל אחד מארבעי' מהמ"ם סתומה הלז ונעשה ממנה מ"ם פתוחה לפתוח פתח לגאלנו גאולה שלימה ויגאלו ישראל. ואז יהא נעשה מהמ"ם סתומה שתי נונין כזה <img> והתחלקותן היא כזה <img> לרמז על בחי' הנו"ן הלז חמשים שערי בינה בחי' יובל הגדול ולפי שאחר התחלקות נעשה נו"ן אחת הפוכה נהגו הסופרים ע"פ הזוהר לכתוב בס"ת אצל ויהי בנסוע ובנוחה יאמר נוני"ן הפוכות. כי ובנוחה יאמר שובה ה' רבבות אלפי ישראל הוא המורה על גאולה השלימה שאז יהיה המנוחה בשלימות לפי שאז יעשה מהמ"ם סתומה כדוגמת נו"ן הפוכה ע"כ כותבין גם עתה נוני"ן הפוכות לרמז על הגאולה שיפתח המ"ם סתומה להעשות כב' נונין:
ג. ואפשר על זה רמז הכתוב (דניאל י״ב:י״ג) ואתה לך לקץ ותנוח ותעמוד לגורלך לקץ הימין ולקץ הימים היה לו לכתוב כמו שהוא ברש"י שם ואך לפי שהוא מורה על הגאולה ואז יעשה מהמ"ם סתומה נוני"ן לכן שינה הקרא וכתב נו"ן במקום מ"מ סתומה אך כותבין הספר תורה משנין בזה יש שעושין הנוני"ן בתוך הכתב ועושין הנו"ן של בנסוע ובנוחה הפוכות. ורבים חולקים עליהם באמרם שח"ו לשנות בתמונת אות בכל אותיות התורה שצריכין להיות כולן שוין במראה בקומה ואני אומר שבעיקר הנו"ן הפוכה אפשר לרמז שלעתיד שתורה חדשה מאתו תצא כמו שהוא במדרש חז"ל [ויקרא י"ג] א"ר אבין בר כהנא אמר הקב"ה תורה חדשה מאתי תצא חידוש תורה מאתי תצא וכו'. ואף שידוע שהאמת שלא יתחדש שום דבר עוד על התורה הנתונה עתה לנו ולא יחליף האל ולא ימיר דתו. אפשר שהנו"ן תהי' אז הפוכה כרמז הקרא ובנוחה יאמר שובה שישוב הנו"ן להתהפך מכאשר ישנה עתה ולרמז לנו שהמ"ם יתחלק ולא יסתתם עוד אבל בעת הגלות שעדיין סתימת עינינו במקומה עומדת חלילה וחלילה לשנות ולהפך אות אחת מתורתינו הקדושה. ויש אשר כותבין הנוני"ן ההם בריוח הפרש' של ויהי בנסוע מלפניה ומלאחריה וסומכין על מאמר הגמרא [שבת קט"ו ע"ב] ת"ר ויהי בנסוע הארון ויאמר משה פרשה זו עשה לה הקב"ה סימניות מלמעלה ולמטה לומר שאין זה מקומה וכו': וגם בזה שמעתי מפי איש אלקים קדוש בוצינא קדישא נר ישראל המפורסם המנוח מוהר"ר משולם פייוויש זלה"ה מ"מ מזבריזא. שהוא היה בקי בכל מקומות וחדרי מאמרי הפוסקים ושו"ת בענין זה והראה לפני ראיות שאף זאת ראוי לבטל שלא יהי' שום יתור בתורה במאמר הקרא לא תוסף עליו ולא תגרע ממנו כשם שהחסר הוא גרעון להתורה כך היתר כנטול דמי והוא גרעון לתורה הקדושה עכ"ד: וכבר צווחו בזה קמאי דקמאי הלא הם כתובים מבוארים ומפורשים (בשו"ת רש"ל סי' ע"ג) ובתשובת הגאון נודע ביהודה. ולא נאריך בזה אחרי שאינו מענינינו הנצרך פה:
ד. ונחזור לענין שאנו בו אשר במדה הזו מדת הבינה מושרש שורש כל גאולת ישראל לגאלם מאויביהם להצמיח פדות לעם ישראל. והוא כמשל אוצר הגדול והון רב שנמסר להממונה להציל ולגאול בני אדם משונאיהם הנופלים עליהם. מעלה השניה שמדה הזו היא. אשר בה ניתן רשות לרפאות כמאמר הכתוב מ"י ירפא לך שבחינה הרפואה הוא בבחי' מדה זו הנקראת מ"י גי' חמשים וכן הוא בכוונת רופא חולים ע"ש וכל מיני רפואה הם בה ונמשכין ממנה ע"י מדת הת"ת ליסוד ומלכות וזה כעין הנזכר במשל שמכר להממונה חנות לא כל מיני רפואות לרפאות חליות בני האדם ועוד בה שלישית הוא האור המאיר בה לקבל את כל האדם בתשובה שהוא חסד גדול ואמתי מאת האל יתעלה שאם האדם חטא לפניו ועבר על רצונו וודאי שהי' שורת הדין נותן שלא יקבל בתשובה כמאמר רז"ל שאלו לחכמה חוטא מה עונשו אמרה חטאים תרדף רעה שאלו לנבואה חוטא מה עונשו אמרה הנפש החוטאת תמות וכו' עד שאלו להקב"ה חוטא מה עונשו אמר יעשה תשובה ויתודה ואכפר לו הה"ד טוב וישר ה' ע"כ יורה חטאים בדרך ע"כ הנך. רואה בעיניך כי החכמה האנושיית והמדריגה הנבואיית לא גזרו בחוטא שום תיקון כלל וזאת אומרת חטאים תרדף רעה וזאת אומרת הנפש החוטאת תמות ולדברי שניהם יהי' החוטא חייב מיתה בידי שמים עכ"פ כי באמת התשובה אין לה מקום לפי שורת הדין והשכל והנביא אומר במה אקדם לה' אכף לאלהי מרום האקדמנו בעולת וגו' הירצ' באלפי אילים וגו' האתן בכורי פשעי פרי בטני חטאת נפשי כלומר מה יספיק לחוטא ליתן בעד מה שחטא על הנפש אם אלפי אילים או רבבות נחלי שמן או יתן בכורו שכר פשעיו או פרי בטנו בחטאת נפשו כל זה יורה שהשכל נותן שלא הי' ראוי שיספיק כופר אל החוטא בעד חטאו: כי אפילו מלך בשר ודם אם יצוה על א' מעבדיו עשה כך וכך או לא תעשה כך וכך והוא עובר על מצות המלך קטנה או גדולה האמור יאמר העבד אדוני המלך עברתי על מצותיך אעשה תשובה על זה כי בודאי כל תשובה שבעולם לא יועיל רק אחת דתו להמית כי חמת מלך שהמורד בו ועובר על ציויו להתחייב מיתה ק"ו בן בנו של ק"ו מי שעובר על מצות ממ"ה הקב"ה שהשכל נותן שלא יהיה לו תקנה בתשובה כי אם במיתה וכולו האי ואולי יכופר עון הזה. אבל הוא על דרך חסד הגדול וגודל החנינה והחמלה ונדבה הנמשך מאת בורא כל עולמים ב"ה וב"ש שיקבלנו בתשובה על כי חפץ חסד הוא ולא יחפוץ במות המת כי אם בשובו מדרכיו וחי' ותגדל חסדו עם האדם לפתוח לו שערי תשובה כרחמיו וכרוב חסדיו להנטותו לתחיה. הכל כידוע מספרים הקדושים ורוב החסד ואמיתיות הרחמים הלזה מקומו במדה זו היא מדת הבינה שאנו מדברים עתה בה כי הוא נקראת תשובה עילאה כמבואר (בשער אורה שער ח') ונקראת בכתוב ותורה אור כי התורה באורה המאיר בה שם שרשה ויסודה בכ"ב אתוון דאוריתא כידוע ליודעי' וכשאדם עושה תשובה בשלימו' עד שיגיע לבחי' תשובה זו תשובה עילאה נהפך החושך וצלמות של החוטא לאור גדול כמאמר הקרא העם ההולכי' בחושך ראו אור גדול יושבי בארץ צלמות אור נגה עליהם שאור הגדול מבחי' מדה הזו מאיר ומופיע עליהם עד שהם מגיעים עי"ז לדרגא גדולה ולשלימות נפלא כדרך מאמר חז"ל (סנהדרין צ"ט ע"א) מקום שבעלי תשובה עומדין אין צדיקים גמורים יכולין לעמוד ואיתא בזוה"ק (חיי שרה קכ"ט ע"א) ע"פ ואברהם זקן בא בימים וגו' רבי יהודה פתח אשרי תבחר ותקרב ישכון חצריך האי קרא אתמר וכו' תא חזי אברהם אתקרב לגבי' ותיובתא דיליה הוה כל יומוי בהאי ולא אתקרב אברהם ביומא חדא או בזמנא חדא אלא עובדוי קריבו ליה בכל יומוי מדרגא לדרגא עד דאסתלק בדרגוי כד הוי סיב ואעל בדרגין עילאין כדקא חזי דכתיב ואברהם זקן וכדין בא בימים באינון יומין עלאין באינון יומין ידיען ברזא דמהימנות' וה' ברך את אברהם בכל דמתמן נפקין כל ברכאין וכל טובי זכאין אינון מאריהון דתשוב' דהא בשעתא חדא ביומא חדא ברגעא חדא קריבין לגבי קוב"ה מה דלא הוה הכי אפי' לצדיקים גמורים דאתקריבו גבי קב"ה בכמה שנין אברהם אעל באינון יומין עלאין עד דהוי סיב כמה דאתמר וכן דוד דכתיב והמלך דוד זקן בא בימים אבל מאריה דתשובה מיד אעל ואתדבק ביה בקוב"ה והאריך שם מאוד במעלות בעלי התשובה ע"ש. וכל הגדולה והכבוד הזה הכל נמשך על בעלי התשובה ממקום מדת בחי' הזו שנקראת תשובה עילאה כאמור והו' דמיון מיני האורו' הנמסר להממונה להאיר לבני אדם ההולכין בחשך ובזה תבין על מה נקראת שמנה דינין מתערין כי כיון שניתן בתוכ' גודל האורות הללו וכל מיני רפואות והצלת מן החושך וכל שלימות הגאולה מונחין בה ובה הוא אוצר הגדול של כל מיני הישועה נשמע ממנה שיש בעולם בחי' החושך והצרות שיהי' נצרכים לכל מיני הצלות ורפואות אלו וזה דינין מתערין מינה. שנשמע ממנה שיש בחי' הדינים בעולם כיון שהיא עשויה לרפאות ולהציל מכל בחי' הדינים ואם אין חושך למי יאיר והיא בעצמה הנה היא רחמים גמורים וחסדים פשוטים בלי שום תערובת הדין לכן אין מרומז בה אלהים כי אם בניקוד שהוא דבר היוצא חוץ לגופה שהוא שמשמע ממנ' שיש בעולם דבר כזה אבל אין בה שום נידנוד דבר מדברי' הללו כנאמר:
ועל בחי' מדה הזו אמרו רז"ל (מגילה י"ג ע"ב) אמר ריש לקיש אין הקב"ה מכה את ישראל אלא אם כן בורא להם רפואה תחלה שנאמר כרפאי לישראל וגו' כי כל מיני רפואות של כל המכות נתונים ומונחים במדה זו שנקרא' תחלה כדרך סוף מעשה במחשבה תחלה והיא קדמה לכל העוה"ז שנתהוה בו החושך והצרה ובעת שהאציל הא"ס ב"ה את מדה הזו ורצה ליתן המדות טובות אלו במתנ' טובה למלך העול' לא נתהוה ולא נתגל' עדיין בחי' ההוד שנהפך ח"ו לפעמים לדוה וכן מיני הנצחון אשר מהם נצמח ונתגלגל ח"ו לפעמים ענין השבי והגלות וכן הולדות הארבע בנים אשר ע"י אחד חכם וא' רשע וכו' כל אלה לא נתהוו ולא נתגלו עדיין בעת אצילות מד' הזו כי הוא נקראת עולם המחשבה הקודמת לששת ימי הבנין המכוונים נגד ששת ימי המעשה ובזה ודאי כן הוא שבה קדמה רפואה למכה כאמור וזה פי' הקרא (דברים ל״ב:ל״ט) אני אמית ואחיה מחצתי ואני ארפא פי' בעת גזירת המיתה והמכה כבר בראתי דבר שבו אחי' וארפ' אותם וע"כ אמר ל' בור' אלא א"כ בורא להם פוא' תחיל' ללמד דעת מאיזה בחי' מדבר הוא בחי' זו שנקראת עולם הבריא' כידוע ועליה אמר ובורא חשך שהוא המכונה בשם בורא ומה שאמר ובורא חשך לא ח"ו שיתהוה ממנה בחי' החושך חלילה וחלילה כי הוא מושללת מכל תואר בחי' לא טוב והיא רק חסדים גמורים ופשוטים כאשר כתבנו ואך לאשר שגודל הבהקת זיו אורה כי רב הוא עד שמחשיך עפעפי עין הרואה מלהסתכל לאורה על הדמיון הזה אמר ובורא חושך כידוע מכוונת האר"י זלה"ה עיין בהם:

Chapter 2

ידבר לבאר אשר יש ארבעה בחי' בענין יסורי האדם. ושתים הנה בא מצד החסד האמתי להרבות שכרו בעולם הבא בלי שום עונות האדם. ושתים יבואו כדי שע"י ישוב האדם אל ה' כמא' הקרא נחפשה דרכינו ונחקורה ונשובה אל ה' ואם ח"ו אינו שב ע"י תגדל עונשו במאוד מאוד אף על גוף היסורין שהיה לו ונלקה בכפליים על מה שהאל הטוב ח"ו לשוא הכה את בניו ומוסר לא לקחו לשוב על ידיהם לה': ובו ח"י מאמרים
א. ואמנם לא זו בלבד שבחי' הדיני' המה רק שנשמעי' ממנה כאמור בדברינו. אלא אף שבחי' היסורים והדינים הנשמעין ממנה שיהיו בעולם ונתגלו אח"כ בששת ימי הבנין לגזירות קיום המחשבה הלז להיות הפעולת הטובות והחסדים הגדולים נתודע ונתגלה בעולם ולפאר בו למלך חי עולמי' שהוא גואל ורופא ומאיר ומטיב לכל. וכבר כתבנו שאם אין חושך למי יאור וכן אם אין גלות למי יגאל. אף אלו בחי' היסורים והדינים הכל קדימת המחשבה בהן והתהוותן אח"כ הי' ע"ד הטוב האמתי והחסד הגמור מאת בורא עולם יתעלה והמה נעשי' על שתי בחינות. האחד הוא על דרך מאמר רז"ל (ברכו' ה' ע"א) כל שהקב"ה חפץ בו מדכאו ביסורין שנאמר וה' חפץ דכאו החלי. ואמרו עוד שם פשפש ולא מצא בידוע שיסורין של אהבה הם שנאמר כי את אשר יאהב ה' יוכיח ופרש"י יסורים של אהבה הקב"ה מיסרו בעולם הזה בלא שום עון כדי להרבות שכרו בעולם הבא יותר מכדי זכיותיו. שנאמר כי את אשר יאהב ה' יוכיח שאין שום דבר אחר כי אם מצד האהבה שאוהב אותו הקב"ה ורוצה להרבות שכרו בעוה"ב מדכאהו ביסורין ונאמן הוא בעל מלאכתן שישלם שכרם משלם בעוה"ב להתעדן מתענוג נועם זיו שכינתו בעוה"ב. והוא על דרך שאמרו שם שלשה מתנות טובות נתן הקב"ה לישראל כולן לא נתנן אלא ע"י יסורין. אלו הן תורה. וארץ ישראל ועולם הבא. תורה מנין וכו' עד העולם הבא מניין דכתיב כי נר מצוה ותורה אור ודרך חיים תוכחות מוסר ופרש"י ודרך חיים חיי העולם הבא הויין לו תוכחות מוסר לאדם. הרי לפניך דרך אחד ביסורין שהוא למען רבות שכרו לעולם הבא ובדרך זה נכון הוא שהרפואה קדמה להם בבחי' מדת הבינה כנא' כי ידוע שהוא נקראת עוה"ב כמבואר (בשערי אורה) שם ושם שכרו כפול בבחי' הרחמים גמורים שנשרש בה ועליה רומז הכתוב כי נר מצוה וגו' כי כבר כתבנו למעלה שהיא נקראת תורה אור וגם נקראת דרך חיים כי הוא מכונה ע"ש חיי המלך כמ"ש האר"י ז"ל בפי' הגמר' כל הנודר נודר בחיי המלך ונדר הוא בבחי' זו שהוא נ' דר שדר בבחי' החמשים מדה זו שנקראת חמשים שערי בינה ויובל כנ"ל ולזכות ליהנות מאורה צריך להיות מקודם תוכחות מוסר כי לא ניתן אלא ע"י יסורין כאמור. והשני הוא גם כן על צד חסדי המקום ועל דרך מה שאמרו רז"ל (מנחות כ"ט ע"ב) שהשיב הקב"ה למשה רבינו שראה ששוקלין את בשר ר"ע במקולין ואמר לפניו רבש"ע זו תורה וזו שכרה א"ל שתוק כך עלה במחשבה לפני ולכאורה שתיקה זו אינו ידועה מה הוא ועל המחשבה גופה היה קשה למשה רבינו לחשוב כן על אדם כזה וכי זו תורה ושכרה ועוד יקשה אומרו כך עלה במחשבה לפני והיה לומר כן היתה מחשבתי כזה ומה הוא לשון לפני. וענינו הוא כי הנה הקדוש התנא ר"ע בכל יום ויום היה מקבל עליו גזירות המיתה וגודל היסורין לקיים מצות ואהבת את ה' אלהיך בכל לבבך ובכל נפשך אפילו נוטל את נפשך כמאמר חכמינו זכרונם לברכה שאמר ר"ע כל ימי הייתי מצטער ע"ז מתי יבא לידי ואקיימנו. וע"ד המבואר בספרי חכמי אמת אצל כוונת ק"ש. שכאשר אדם הוא מדביק נפשו באמת לבוראו ומקבל עליו ארבע מיתות בית דין על קדושת שמו ית' ויתעלה יעמיק כ"כ במחשבתו בציור כאלו עושין לו כל הארבע מיתות ב"ד עד שמרגיש בנפשו הצער של הד' מב"ד כאילו עושין לו זאת בפועל והקב"ה ברוב חסדיו ידע באמתיות לבבו שהאמת אתו כאשר מקבל עליו כן רוצה לעשותו בשלימות גמור בפועל ממש שיהיה נראה לעין כל ובעל הרחמים ברוב חסדיו היה רוצה מאוד להרבות שכרו על זה כאלו קיים בנפשו כן בפועל. ובכדי להשבית כח המקטרג שמקטרג על גודל השכר באמרו מי יודע שקבלתו היה באמת. ואפשר אלו באו עליו היסורין האלה בפועל לא היה יכול לעמוד בהן. אף שגלוי וידוע לפניו שבודאי היה עומד בהן. מענה בפיהו כלום יש אב שמעיד על בנו. לכן אמר הקב"ה הן אמת שלצדיק הזה שוה אצלו אם גם במעשה יעשה לו היסורין האלה באומרו כל ימי הייתי מצטער וסיבב הקב"ה שכן יעשה לו בפועל ממש. ויהיה מחשבתו ניכרת מתוך מעשיו שהי' בשלימות אמתיות לבבו ואתן לו שכר ע"כ יום ויום ושעה ושעה שהי' מחשבה הקדושה הזאת בלבו ומעלה אני עליו כאלו היה ממית עצמו עלי בכל שעה ויום שהי' המחשבה הזאת בלבבו. כי כן קיים בנפשו לאמור שחי ונעבורה למסור נפשו על קדושתו יתברך ולקדש שמו ברבים והכל יאמרו כי אין קדוש כה' והכל לגודל אהבה התקועה בלבו להיות אוהב שמו הגדול יתברך בכל לבבו ונפשו ומאודו יותר מכל חיי העוה"ז אף שבאמת בכל המחשבות טובות הקב"ה מצרפם למעשה כמאמר רז"ל כבר האריכו בזה המפרשים הקדמונים לתרץ איך יסתום פי המקטרג שלא יאמר כלום יש אב שמעיד על בנו כ"א לפי דרכו והצד השוה שבהם שצריך להיות באופן שניכר לכל שבודאי הי' עושה במעשה כאשר במחשבתו עיין בדבריהם ולכן סיבב הקב"ה ברוב רחמיו גבי ר"ע כן שיוציא מחשבתו אל הפועל ויהיה נראה ונגלה לעין כל אמתיות דביקות לבבו ומסירת נפשו לה' באהבה ושמחה רבה:
ב. וזה שהשיב הקב"ה למשה כן עלה במחשבה לפני פי' שכך עלה לפני מחשבת רבי עקיבא שהיה מקבל היסורין האלה עליו בכל לבבו לכן גליתי מצפוניו לחביבות עלי להיות כן נעשה כאשר עם לבבו. בכדי להשבית אויב ומתנקם שלא יוכל לקטרג עליו ויקבל שכרו משלם:
ג. ועל זה אמר דוד המלך עליו השלום כי הוא יודע תעלומות לב כי עליך הורגנו כל היום נחשבנו כצאן טבחה. פי' במה שהוא יודע בתעלומות לבנו הוא העולה לפניו להיות רצוי ומקובל בעיניך כאילו בכל שעה ויום היינו נהרגים על קדושת שמו וזה כי עליך הורגנו כל היום כאלו כל היום ממש היינו נהרגים על ק"ש כי נחשבנו בעינינו בכל יום כצאן המובל לטבח ומרגישין בנפשינו הצער של צאן טבחה כמאמר ר' עקיבא כל ימי הייתי וגו' ולכן היא העולה ליתן שכר כאילו כל היום ממש היינו נהרגים עליך וזה שאמר יעקב אמותה הפעם כי בוודאי גם הוא הלך בדרך הצדיקים האלו שמקבלין עליהן המיתה בכל עת ע"כ בעת שראה את יוסף והי' מקבל עליו מיתה ודאית בפועל ממש הי' נקרא אצלו מיתה זו מיתת הפעם שהפעם הזה ימות מיתה כזו שאינו אלא פ"א ולא מיתה שאחריה מיתה כמו עד עתה שהי' נחש' למו מיתה בכל יום ובכל שעה וזה יקר בעיני ה' המותה לחסידיו שיקרה בעיניו מיתה זו מה שהחסידים ממיתין עצמן בכל יום נגד אהבתם אליו באמת ועבור זה משה רבינו ע"ה לא רצה למות מיתה ודאית בפועל שהיה יקר בעיניו להיות מן המותה לחסידיו מה שהמה מקבלים עליהם למות וליהרג על קדושת שמו בכל עת ושעה:
ד. ואפשר שעל הדרג' זו רמזו רז"ל (בבא בתרא ט"ו ע"א) וימת שם משה עבד ה' אפשר משה מת וכתיב וימת שם משה וכו' אלא הקדוש ב"ה אומר ומשה כותב בדמע ולכאורה על התירוץ יותר קשה איך יאמר הקדוש ברוך הוא וימת משה אם עדיין לא מת והנה יש לזה תירוץ עמוק מאוד אשר אין כאן מקומו והוא כמוס עמדי. אך לפי הנזכר ג"כ אפשר לומר שמה שאמר הקב"ה וימת משה דעתו וכוונתו היה על מה שכבר היה מקבל גזירת המיתה והיה מרגיש צער מיתה בכל יום ויום בחייו בדרך כי עליך הורגנו כל היום. לכן אמר וימת שם משה עבד ה' פי' שמיתתו הי' בחייו בכל יום כי הי' עבד ה' באמת לאמיתו ורצה למסור נפשו תמיד על דבר עבודת ה' וכבוד שמו. ולמען תהיה תורה בשלימותה ולא יחסר שמנה פסוקים אמר לו הקב"ה לכתוב את זאת בהתורה הקדושה ומשה רבינו מרוב ענותנותו לא הי' ניחא לו להתגלות מחשבתו הטהורה בתורה הקדושה לעיני כל ישראל. כי לה' לבד היתה כוונתו באמתיות לבבו. ע"כ משה כתב בדמע כי לא היה רצונו בכך וממיתת ר' עקיבא נלמוד שכל מיני צער ויסורין שהצדיקים מקבלים עליהם באהבת בוראם. והקב"ה החפץ בשלום עבדו מגלה את מחשבתן שיקבלו היסורין עליהם במעשה באהבה. כאשר עם לבבם בעת קבלתן. בכדי לקבל שכר נגד כולם נגד כל המחשבות הטובות הצפונות אתו וגם בזה הרפואה קדמה למכה בבחי' מדת הבינה כנ"ל. כידוע שמדה הזו נקרא עולם המחשבה. והיא המשלמת לכל חושבי מחשבות טובות ובפרט מחשבת הריגה על קדושת השם כי בחינתה מורה על דרגת הקדושה כנודע. וע"כ בה קדמה הרפואה למכה להיות' חסדים ורחמים גמורים כנאמר. והנ' שני סוגי דינים האלה אינם משתנים מחסד הגדול וטובת הבורא אשר חישב בבחי' המחשבת הרומזת למדת הבינה להניח אוצר הגדול אור הישועות והרפואות. ונשתמ' מזה שיתהוה בחי' היסורים בעולם להיות צריכין לרפואתו וישועתו כי אלו היסורים בעצמם הם לזכות גדול ולטובה גדולה למען רבות שכרו בעולם הבא ולהשביעו מזיו שכינתו אז אשר כל יסורי ופגעי עולם הזה לא ישנו על אחת מאלף אלפי אלפים ורוב רבבי רבבות מאוד תענוג ההוא אשר אין ערך לה ואפס בלתה כידוע שעליה אמר הכתוב עין לא ראתה אלהים זולתך יעשה למחכה לו. וע"כ מה מאוד יפה כתבו חכמי האמת שהיא בעצמ' רחמים גמורים ורק דינין מתערין מינה. כי באמת אפילו הדינין שמתערין מינה המה רחמים גמורים כאמור ואך היא בעצמה להיותה רחמים פשוטים מכל וכל אף אלו בחי' היסורין אינם באין ממנה חס ושלום רק כיון שניתן בה הרפואה השלימה והאורות הגדולים נשמע ממנה שיהיה בחינת היסורין בעולם ולא שיהיה מאת' חס ושלום כדבר האמור ועל אלו שני הסוגים אמרו רז"ל צדיקים מהפכין מדת הדין לרחמים. פי' שהדין לא נעשה עליהם כי אם בשביל לרחם עליהם להתעדן אותם בתענוגי עולם הבא יותר מכדי זכיותן. ולא ח"ו להנקם מהם בדרך הדין והעונש:
ואולם עוד יש שני דרכים בענין יסורי האדם וגם המה יבואו על דרך הרפואה והטובה להם מצד חסדי המקום. אך לא כמעשה שתים הראשונות כי הראשונות הנה באו למען הרבות שכרו לעולם הבא יותר מכדי זכיותיו. ואלה אינם באים כי אם להציל נפשו מרדת שחת. עבור עונות שעשה בימיו. והיה סופו לירש גיהנם ועל כן הקב"ה מיסרהו למלט נפשו מיד שאול האחד הוא מה שאמרו חז"ל (קידושין ל"ט ע"ב) במשנה כל העוש' מצוה אחת מטיבין לו ומאריכין לו ימיו ונוחל את הארץ וכל שאינו עושה מצוה אחת אין מטיבין לו וכו' ופרש"י מטיבין לו משמע בהאי עלמא ונוחל את הארץ חיי עולם הבא ואוקמוהו בגמרא דהאי מצוה אחת הוא העושה מצוה אחת יתירה על זכיותיו דהוי רובא זכיות ובהאי הוא דאמרינן מטיבין לו וכו'. ומקשה שם וכל העושה מצוה אחת יתירה על זכיותיו מטיבין לו ורמינהו כל שזכיותיו מרובין מעונותיו מריעין לו ודומה כמי ששרף כל התורה כולה ולא שייר ממנה אפילו אות אחת. וכל שעונותיו מרובין מזכיותיו מטיבין לו ודמה כמי שקיים כל התורה כולה ולא חיסר אפילו אות אחת ממנה רש"י מריעין לו בעולם הזה לנקותו מעונותיו שיטול שכר שלם מטיבין לו לשלם לו שכר מצותיו בחייו כדי לטורדו מן העולם וקשיא אמתניתין דקאמר במצוה אחת יתירה על עונותיו מטיבין לו ומשמע בעוה"ז אמר אביי מתניתין דעבדין ליה יום טוב ויום ביש. רש"י. מתניתין דקתני מטיבין ומריעין לאו בעוה"ז קא מיירי שטוב לו בעוה"ז או רע לו אלא מי שעושה מצוה אחת יתירה על זכיותיו דהוה רובא זכיות מתקנין לו בעוה"ז יום טוב כלומר שנפרעים ממנו עונותיו בעוה"ז וזהו תיקון יום טוב לו לעול' הבא וכל שעונותיו מרובין דקתני מריעין לו היינו דעבדינן לו בעוה"ז הזמנת יום ביש שמשלמין לו שכר מצותיו כאן להיות מתוקן לו יום רע. הרי לפניך עוד דרך ביסורי עוה"ז שהוא מי שרובו זכיות נפרעין ממנו על מיעוט עונותיו בעולם הזה כדי שיהיה לו תיקון לעולם הבא להוציאו מעונשי גיהנם עבור העבירות שעשה ואמרו חז"ל (בספרי מובא בשל"ה בעשרה מאמרות מאמר ה') תניא רבי אליעזר בן יעקב אומר כל זמן שאדם שרוי בשלוה אין מתכפרים לו מעונותיו כלום וע"י יסורים הוא מתרצה לפני המקום שנאמר כי את אשר יאהב ה' יוכיח. ואמרו (ברכות ה' ע"א) נא' ברית במלח ונאמר ברי' ביסורין מה ברית האמור במלח מלח ממתקת את הבשר אף ברית האמור ביסורין יסורין ממרקין כל עונותיו של אדם וגם דרך הזה הוא קרוב אל החסד והוא דמיון הרופא שמרפא את האדם מחולי הגוף ונותן לו לשתות או לאכול סמים רעים ומרים למאוד עד אשר ילאה לב האדם לשתותם מפני מרירותיהם או שנוטל ושואב ממנו דמו מהיד או מהרגל בכדי לרפאותו מחליו ואלו היסורים שעושה לו הרופא בודאי לטובה גדולה וחסד גדול יחשב כי חיים הוא נותן לו בזה ורופא אומן יקרא לו ואגר אסיא יקבל וכן הוא בדרך הזה ביסורי בני חיי ומזונא שהוא יסורי עוה"ז הכל לרפאות נפש מחולי הנפשות למרק עונותיו עי"ז שיזכה לחיי העולם הבא. והשנית הוא כפי' התוספות שם על הא דעבדין ליה יום טב ויום ביש כי אוי לרשע רע שכל ימיו רעין הן אך לפעמים עושין לו יום טוב בעוה"ז כדי לקבל שכר מצותיו המועטין מעונותיו ובאותו יום יהי' דומה לו כמי שקיים כל התורה אבל רוב ימיו של רשע שרוי ברעה והיינו מרובין על זכיותיו ע"ש והטעם הוא שעונותיו מרובין כ"כ שאין די ביסורין למרק דוגמת גיהנם כלה והם אינם כלין ועבור זה כל ימיו כעס ומכאובות כי משלם לרשע רע כרשעתו ורק לפעמים עושין לו יו"ט לקבל שכר מצותיו המועטין ובחינ' אלו היסורין לכאורה הם יסורי עונש לבד ולא ע"ד הרפואה. כי לא טוב לו בעוה"ז וגם לעו"הב לא יבא על ידיהן כי אלו היסורין אין ממרקין אותו ואדרבה שעושין לו משמים יום טוב בעד שכר מצותיו לאבדו משני עולמות ואמנם אם תעיין היטב בזה תראה אשר לא כן הוא ולא נאות לבעל החסד האמתי לענשו בשתי עונשין וכרוב רחמיו הי' די בעונשי גיהנם לבד. וגם בהם צפון וטמון דרך החסד והרפואה מאת האל יתעלה והוא שחפץ חסד ב"ה וב"ש מיסרו למען זה כי אולי ע"י היסורים הרעים והקשים שיעברו עליו יחזור מדרכו הרעה וישיב עדיו בתשובה שלימה לפניו ויקבל עליו לעזוב פשעיו מעתה ויתחיל ללכת בדרכי השם ובמצותיו ויקבלנו בתשובה על דרך מאמר רז"ל (ברכות ה' ע"א) אם רואה אדם שיסורים באים עליו יפשפש במעשיו שנאמר נחפשה דרכינו ונחקורה ונשובה עד ה' ואמרנו (סנהדרין ק"א ע"א) נעשה רבי עקיבא ואמר חביבין יסורין מקרא אני דורש בן שתים עשרה שנה מנשה במלכו וחמשים וחמש שנה מלך בירושלים ויעש הרע בעיני ה' וכתיב גם אלה משלי שלמה אשר העתיקו אנשי חזקיה מלך יהודה וכי חזקיה מלך יהודה לכל העולם כולו לימד תורה ולמנשה בנו לא לימד תורה אלא מכל טורח שטרח בו ומכל עמל שעמל בו לא העלהו למוטב אלא יסורון שנאמר וילכדו את מנשה בחוחים ויאסרוהו בנחשתים ויוליכהו בבלה ובהצר לו חילה את פני ה' אלהיו ויכנע מאוד מלפני אלהי אבותיו ויתפלל אליו ויעתר לו וישמע תחינתו וישיבהו ירושלים למלכותו וידע מנשה כי ה' הוא האלהים הא למדת שחביבין יסורין ע"כ ואף שתשובה כזו שהיא מחמת היסורין אינה תשובה מעולה והוא דרגא החמישית שבתשובה כמ"ש הרב בעל מנורת המאור (מ"א נר חלק א' פ"ב) עיין עליו אע"פ כן הקב"ה ברוב חסדיו על ברואיו מקבלהו בתשובה כזו והבטיח כן בתורתו כמה שנאמר בצר לך ומצאוך וגומ' עד ושבת עד ה' אלהיך וגומר ועל זה אמר יחזקאל הנביא ובשוב רשע מרשעתו ועשה משפט וצדקה עליהם הוא יחי' פי' אפילו אם יהיה תשובת הרשע רק מרשעתו מחמת גודל הרעות והצרות שימצא אותו בדרך יתן לרשע רע כרשעתו עליהם הוא יחיה אף אם שב עליהם ע"י היסורין שבאו עליו יחיה ואף אם הרשע אינו שב אף על ידי היסורין הבאין עליו:
ה. עליו אמר הכתוב לשב הכתי את בניכם מוסר לא לקחו כי הכאת בניו היה מאת ה' כדי שיקח מוסר לעצמו לשוב אל ה' ועתה ששוטה הרשע הזה אינו מרגיש למה הביא עליו הקב"ה היסורין האלו אם לא למען לעשות תשובה לפניו הרי שח"ו לשוא הכה את בניו ומגלגלין עליו את הכל לקבל עונשו גם בעד מיתת בניו שבעבורו מתו ולא הועיל לו:
ו. וע"ז אמר הכתוב צור ילדך תשי ותשכח אל מחוללך וירא ה' וינאץ מכעס בניו ובנותיו ויאמר אסתירה פני וגומר כי דור תהפוכת המה וגומר פי' צור ילדך תשי שאתם מתישין כח של מעלה מלהיטיב לכם כמאמר רז"ל (מובא בילקוט רמז תתקמ"ה) וע"כ רעות מוצאות אתכם ורצון הקב"ה שתשובו עי"ז ואתם לא כן עשיתם ותשכח אל מחוללך שמוחל לך על כל עונותיך כמ"ש שם ולא רציתם לשוב אליו להיות מוחל לכם על עונותיכם ע"י זה ועבור זה וירא ה' וינאץ מכעס בניו ובנותיו וארז"ל [כתובות ח' ע"ב] דור שהאבות מנאצין בו הקב"ה כועס על בניהם ובנותיהם ושהם קטנים ולכאורה לשון מכעס אינו מדקדק לפי דבריהם ז"ל לפי הנזכר יאמר שהקב"ה היטב חרה לו ונואץ הוא מכעס בניו ובנותיו במה שהי' כועס על בניו ובנותיו והמיתם כשהם קטנים כדי שהאבות יחזרו בתשובה עי"ז ועתה שלא חזרו בתשובה מנאצין גם בזה להקב"ה במה שלשוא הכה את בניהם ע"כ ויאמר אסתירה פני מהם כלומר הריני מסלק שכינתי מביניהם כמ"ש רז"ל שם כיון שגם בזה אין נותנין לב לשוב אלי מה אעשה להם עוד ע"כ אראה מה אחריתם הריני מוסרם ביד ארבעה מלכיות שיהיו משעבדין אותן ואפשר שע"ז ישובו אלי כי דור תהפוכת המה שמהפכין רצוני לכעס שרצונם במה שאני מיסרם להגיע להם טובה על ידי זה בתשובה והם מהפכין אותו לכעס שאכעוס עוד מכעס בניו ובנותיו כאמור והכל הוא עבור שבנים לא אמון בם שאין בהם אמונה להאמין שהיסורים האלו בא לו בהשגחה פרטיות מאת הקב"ה כדי שיחזור בתשובה על ידיהם ואומרים שבאו עליהם במקרי העולם ופגעיו ופגע בהם מרעות המתרגשות לבוא לעולם:
ז. ועל זאת חרה אף ה' ובערה כאש ואמר אחר שמנה כמה וכמה מיני קללות שבתוכחה. ואם בזאת לא תשמעו לי והלכתם עמי בקרי כלומר אחר כל היסורין שיבואו עליכם לא תשמעו אלי להיות עושין תשובה לפני על ידיהם והלכתם עמי בקרי שתאמרו כי מקרה היא אשר קרה אתכם ממקרי העולם ולא היתה כזאת מאתי בהשגחה פרטיות לשוב אלי ע"י וזה הוא בחינת אומות העולם ופרעה הרשע כן היה בדעתו אחר כמה מכות שהכיתי אותו מוסר לא לקח לומר מבטן מי יצא הקרח הנורא הזה כל המכות שבאו עליו ולכן במכות הראשונות לא כתיב ויחזק ה' את לב פרעה כי בתחילה מאליו היה מתחזק בדעתו בלתי להאמין שמאת ה' היתה זאת והניח הדבר על הטבע לומר שכן קרה במקרה ומפני גודל רשעתו בדבר זה נתחייב להיות אח"כ ה' יחזק ויכבד לבו ולב עבדיו שלא יאמינו בכל האותות האלה כמ"ש הרמב"ם ז"ל [הלכות תשובה פ"ו ה' ג'] ע"ש וזה דוקא באו"ה הדין כן להתחייב למנוע ממנו התשובה כי משגיא לגוים ויאבדם מסיר לב ראשי עם הארץ ויתעם בתהו לא דרך ולא כן בכללות ישראל כי מתגלגל עמהם פעמים רבות אין מספר מכה עד אשר ישיב אליו כאשר יהיה באחרית הימים שמעמיד עליהם מלך כהמן כידוע ולכן אמר ויסרתי אתכם אף אני שבע על חטאתיכם ואכלתם בשר בניכם וגומר עד והבאתי אותם בארץ אויביהם או אז יכנע לבבם הערל כי זאת הוא קצה האחרון של יסורי כללות ישראל להיות גולין תחת רשות ד' מלכיות ואז ירצו את עונם בתשובה לפניו באומרו אראה מה אחריתם שאמסרם בשעבוד ד' מלכיות ושם בצר לך ומצאוך כל הדברים האלה באחרית הימים כמאמרם רז"ל שם וכנאמר למעלה. ויתכן לומר שעבור כן אמר ויסרתי אתכם אף אני שבע על חטאתיכם ולכאורה מפני מה מגיע להם כפול שבעה על חטאתיכם ואך לפי הנזכר שהקדוש ברוך הוא מביא עליהם היסורין כדי להיות שבין לפניו ע"י וכשיעשו תשובה אור יאיר להם מבחינת מקום התשובה הנקראת באר שבע כמו שכתוב (בשערי אורה שם) וכשלא עשו תשובה פגמו במדה זו ולכן מיסרם שבע על חטאתם לתקן הפגם במדת באר שבע והמ"י:
ח. וע"ז אמר הכתוב (ירמיהו ב׳:י״ג) כי שתים רעות עשה עמי אותי עזבו מקור מים חיים לחצוב להם בארות בארות נשברים וגו' כלומר בשתים חטאו א' שעזבו אותי שאני להם מקור מים חיים להשפיע להם טובות וברכות בכל עת והתישו כח של מעלה ועי"כ בא עליהם הרעות והצרות כדי שיחזרו בתשובה ע"י והמה חוצבים להם בארות נשברים כלומר שנפלו מיסוד האמונה להאמין כי הכל בא בהשגחה מאת האל לא במקרי העולם כי האמונה נקרא ע"ש הבאר כמ"ש בזוה"ק בענין הבארות שחפרו האבות אברהם יצחק ויעקב ע"ש והמה שברו הבארות הללו שלא להאמין כי בא להם בהשגחה פרטיות:
ט. ובזה מובן מאמר חז"ל [ילקוט איכה אלף ה'] רבי אומר לפי שכל מכות הללו שלקו כפולות היו שכן ירמיה או' שבר על שבר וכו' וכל כך למה לפי שחטאה בכפליים לפי שנא' כי שתים רעות עשה עמי וכיון שחטאו בכפלים לקו בכפליים שנאמר כי לקתה מיד ה' כפליים בכל חטאותיה. וכבר פרשנוהו בחה"ר (שורש החמישי ענף ד' עלה ו') מה ענין חטאו בכפליים ואם הרבו לפשוע לרבות החטא יכונה ומה לשון כפליים ולפי הנז' יאמר ע"ז חטאו בכפליים אחת מה שחטאו מקודם עד שהביא עליהן היסורין ועוד חטאו אח"ז במה שלא היו מאמינים שבאו בהשגחת האל ולכן אמר שנאמר כי שתים רעות כאשר פרשנו בפסוק זה. ע"כ אמר וכיון שחטאו וכו' לפי' בכפלים כי ניתנה מדת הדין והעונש עליהם גם עבור מה שלשוא הכה את בניהם שמגלגלין עליהם את הכל כנאמר למעלה:
י. והכתוב אומר [ירמיה מ"ז] לא הפנו אבות אל בנים מרפיון ידים ואמרו רז"ל (סנהדרין ק"ו ע"א) שריפו ידיהם מן התורה. כלומר כ"כ רפו ידיהם מן התורה עד שלא הפנו אבות אפילו אל בנים. במה שרואין שבניהם מתים בעונתיהם עכ"ז מוסר לא לקחו מזה לשוב עדיו בתשובה ועוזבין הכל על דרך הטבע באומרם כי מקרה קרה להם כאמור ועל זה אמר הכתוב על מה תכו עוד תוסיפו סרה כלומר על מה שאני מכה אתכם זאת בעצמו נחשב לכם לחטא כי אין רצוני להכות רק שתשובו עי"ז וכשאתם אין עושים כן לשוא אני מכה אתכם וכזאת עצמו תוסיפו סרה ונחשב לכם לחטא להיות עי"ז לחטא כפול כמדובר:
יא. ולזה כוון הנביא (ישעיהו מ״ב:כ״ד) ואמר מי נתן למשיסה יעקב וישראל לבוזזים הלא ה' זו חטאנו לו ולא אבו בדרכיו הלוך ולא שמעו בתורתו ולשון זו חטאנו לו אין לו פי' מה זו אכן ירצה לו' לפי הנ"ל מי נתן למשיסה יעקב וישראל לבוזזים כלומר על מה לקו בכפלים שבר על שבר ולא הי' די באחד והשיב הלא ה' זו חטאנו לו כלומר מה שמכה אותנו זו בעצמו נחשב לנו לחטא כי לא אבו בדרכיו הלוך מקודם וע"כ בא עליהם הצרות ואח"כ לא שמעו בתורתו מה שהוא מורה להם עם היסורים שישובו אליו גם לזה לא שמעו והיה חטאתם כפול למשנה ולכן לקו בכפליים:
יב. ובזה יובן מאמר הגמרא (גיטין נ"ח ע"א) ת"ר מעשה ברבי יהושע בן חנניה שהלך לכרך גדול שברומי אמרו לו תינוק א' יש בבית האסורים יפה עינים וטוב רואי וקווצותיו סדורות לו תלתלים הלך ועמד על פתח בית האסורים. אמר מי נתן למשיסה יעקב וישראל לבוזזים ענה אותו תינוק ואמר הלא ה' זו חטאנו לו לא אבו בדרכיו הלוך ולא שמעו בתורתו. אמר מובטחני בו שמורה הוראה בישראל ורבים תמהו וכי מפני שהשיב לו סוף פסוק מה שכל דרדקי דבי רב קורין אותו יהיה נשמע מזה שיורה הוראה בישראל גם התו' כתבו א"נ משום דמופלג בחכמה היה ולכאורה לא נדע מה היתה הפלגת חכמתו התשובה. אמנם לפי הנזכר יבוא על נכון כי הנה תראה שהיה משנה לו מלשון הפסוק שבפסוק נכתב ולא אבו וגו' והוא אמר לא אבו בלא וא"ו כך הוא הגי' בס"י ובעין יעקב ורמז לו פי' הפסוק כאמור בדברינו וע"כ אמר הלא ה' זו חטאנו לו כלומר זאת היתה החטא לפניו במה שלא אבו ולא שמעו שכפלו חטאם בזה. משא"כ ולא אבו בוי"ו המוסיף אדלעיל לכאורה לא שייך לומר כן וכיון שראה ר"י ב"ח הפלגת חכמתו בזה שפירש לו פי' הכתוב בכך אמר מובטחני בו וכו' ונכונים דברי התו' ולא כן החכם אשר עיניו בראשו ומסתכל על יתרון אור מן החושך וח"ו בעת אשר בא עליו החושך וצרה שלא תבא מפגעי הזמן ומקרותיו מכל יסורי עוה"ז גדול או קטן נותן עיניו ולבו לשמים. לומר הלא ידעתי כי אין דבר קל שיהיה נעשה בעולם בפרט עמו בית ישראל מקטן ועד גדול בלי השגחה והבטה פרטיות מאתו ית'. וזכר כל היצור לפניו בא ובפרט מעשי איש ופקודתו ועלילות מצעדי גבר אף שנסתר בתוך דרך הטבע עכ"ז ההשגחה אמתיות שופע בתוך דרך הטבע להעשות לכל איש ואיש כאשר יגזר הגוזר בהשגחה בכל יום ובכל עת ובכל שעה ובכל רגע ורגע. ואין דבר קל בעולם שיהיה נעשה במקרה כדרך שהעולם אומר ואמרו חז"ל אין אדם נוקף אצבעו מלמט' עד שמכריזין עליו מלמעלה וכיון שכן הוא על מה עשה ה' ככה לענוש אותי ביסורים האלו הלא טוב ה' לכל ורחמיו על כל מעשיו ותמיד חפץ בטוב בריותיו למלא כל משאלותם וחפצם בכל הטובות וברכות ומה חרי האף הגדול הזה להכאיבני ולשלוח עלי יסורין האלה אם לא כי הוא רוצה לרפאני רפואה שלמה רפואת הנפש שעל ידי היסורין האלו אשוב אליו בלבב שלם בנפש חפיצה בכל עוז ותעצומות ומהיום והלאה לא אשוב עוד לכסלה ולקבל עלי ברצון נפשי הטוב עבודתו בשלימות באהבה וחיבה וביראה יראת העונש או יראת חטא ויראת שמים כ"א לפי מדרגתו וזה נאה לבעל החסד האמתי בראותו החולי הרעה והגדולה שנפשי נחלה בו וברוב העוונות ח"ו לא אזכה לחיי העולם הבא ומה אני ומה חיי ואם יהיה לי כל טוב העוה"ז ואמלא פי בכל מיני תענוגים שבעולם ולהתעדן בכל תפנוקי מעדנים ואהי' לבוש רקמה ושארי בגדים היקרים מה זה לפני איש למי שרוצה להתענג מזיו שכינתו לעוה"ב והכל המה דברי הבל ותהו מעשה תיעתועי' למי שזוכה לטעו' בנפשו חשיק' זו וע"כ הקב"ה ברוב רחמיו וחסדיו המרובין שולח לי יסורין האלה להזכירני לשוב לפניו ע"י בלב שלם ובלב נשבר ונדכ' ע"כ עונותי וחטאי ופשעי שעברתי עד הנה כדי לזכני להביאני לחיי העולם הבא כמ"ש במאמרי חז"ל שהבאנו למעל' ומבואר בזוה"ק ויקרא (כ"ג ע"ב) ע"פ או הודע אליו חטאתו אשר חטא הודע אליו מסטרא דמאן או ידע חטא' מבעי ליה מהו הודע אליו אלא קוב"ה פקיד לכנסת ישראל לאודעא ליה לבר נש ההוא חובא דהוא חב ובמה אודע ליה בדינהא כד"א יגלו שמים עונו וארץ מתקוממה לו הודע אליו כמאן דפקיד לאחרא דתנינן בשעתא דבר נש חב קמיה קוב"ה ולא אשגח בחטאי' לאהדרא בתיובתא קמי מארי ואשדי ליה בתר כתפיה נשמתי' ממש סלקת ואסהיד קמיה קוב"ה כדין פקיד מלכא לכנסת ישראל ואמר או הודע אליו חטאתו אשר חטא אושיט דינך עליה ואודע ליה חובא כד"א הודע את ירושלי' אח תועבותיה בתר דמטי עליה דינא כדין אתער רוחיה למהדר בתיובתא קמיה מאריה ואתכנע וכו' ע"כ:
יג. וזה שאמר החכם שלמה ע"ה [קהלת ב] כי מה האדם שיבוא אחרי המלך את אשר כבר עשהו וראיתי אני שיש יתרון לחכמה מן הסכלות כיתרון האור מן החושך החכם עיניו בראשו והכסיל בחושך הולך וידעתי גם אני שמקרה אחד יקרה את כולם ואמרתי אני בלבי כמקר' הכסיל גם אני יקרני ולמה חכמתי אני יותר ודברתי בלבי שגם זה הבל כי אין זכרון לחכם עם הכסיל לעולם בשכבר הימים הבאים הכל נשכח ואיך ימות החכם עם הכסיל ע"כ. ואין מהצורך לדקדק בפסוקים אלו. כי בפשוטן אין להם פי'. ואחר הדרשה נדרשהו גם אנחנו ולפי דרכינו יאמר כי מה האדם שיבוא אחרי המלך להתחנן לו על גזירה שגזר עליו והיסורים שפגעהו וכבר עשהו למעשה הגזירה לגוזרה כמ"ש ברש"י שם טוב לו להתבונן במעשיו על מה קרה לו כאלה א"ל שה' שלחם אליו להודיע את אשר חטא על הנפש ויעשה תשובה ויתכפר לו. ואז ממילא יעברו היסורין מעליו לפי ערך תשובתו כיון שלא באו אלא בשביל זה עשו שליחותן והלכו להן. וראיתי שיש יתרון לחכמה וגו' כיתרון האור וגו' החכם עיניו בראשו והכסיל וגו' כלומר שהחכם עיניו בראשו להסתכל על ראש הדבר מאין באו לו ומאמין שהוא בא בהשגחה ועושה תשובה והכסיל בחושך הולך וטח עיניו מראות מקום מוצאם ומובאם ועוזב הכל על הטבע. ואז חושך לו ומקבל עונש על העונשים. וע"כ ראיתי שיש מרחק רב בין החכמה והסכלות כיתרון האור מן החושך שזה מתוך עומק החושך והרע אור לו לזכות על ידו לאור באור החיים ולזה שלח חושך ויחשוך ומוסיף חטא על חטא וחושך על חושך:
יד. ולזה כאשר היה החושך אפילה בארץ מצרים נאמר ולא קמו איש מתחתיו ולכל בני ישראל היה אור במושבותם כי המצרי' לא נתנו לב לקום מתוך החושך להביט אל יתרון אור הבא מן החושך. וע"כ נאמר בהם ולא קמו איש מתחתיו שלא קמו מתחת החושך לרא' אופן שיוכלו לצאת מאתו. אבל לא כן לבני ישראל כי היה להם אור במושבותם אפילו בישיבתם בתוך החושך ראו יתרון אור שראו להיות מן החושך והיה להם בחשיכה כאורה כי הביטו אל האורה אף במושבותם בתוך החושך. ואמר וידעתי גם אני שמקרה א' יקרה את כולם ואמרתי וגומר כמקרה הכסיל גם אני יקרני ולמה חכמתי וגומר כלומר שלפעמים אנו רואין שכל ימיו של זה ושל זה כעס ומכאובים וצרות רבות עברו עליו אף שזה עושה תשובה ומתחרט על עונותיו וזה אינו נמצא שמקרה אחד יקרה את כולם כחכם ככסיל. ולמה חכמתי אני אז יותר שאחכם לעשות תשובה ומה יתרוני בזה. ודברתי בלבי שגם זה הבל כי אין זכרון לחכם עם הכסיל לעולם שאין זכרונם שוין וכפרש"י שאחר מותן לא יזכרו שניהם יחד שזה זכרונו לטובה וזה זכרונו לרעה בשכבר הימים הבאים הכל נשכח כלומר שאלו מעט הימים ימי הבל החרוצים עלי ארץ הכל נשכח כלומר שאין בהם תועלת וטוב אם יהיו בכל טובת העוה"ז או בכל חסרון נופת צוף תענוגיו איך ימות החכם עם הכסיל. שהחכם ימות בתשובת אמת לפני הבוראו והלך לפניו צדקו וכבוד ה' יאספו ויזכה לחיי העולם הבא לחזות בנועם זיו אור פני השכינה והכסיל יהיה מובל לקבר וכל מלאכי חבלה והקליפות יסובבהו וישאר ביניהם להיות נזרק בתוך כף הקלע ולא יראה אור כי יבוא לעוה"ב כי גיהנם כלה והם אינם כלין כאשר נאמר בדברינו למעלה ובחינת היסורים האלו בדרך הטוב שבהם שהוא או למרק עונותיו למען פדעהו מרדת שחת או להתרפאות הנפשות ע"י בבחי' התשובה גם בהם קדמה הרפואה הזו בבחי' מדת הבינה כי הוא מיוחדת לכל מיני רפואת והצלת והארה לתוך החושך. אף שהיסורים האלו באים בדרך העונש על העבירות שעשה ובחי' מדה זו כבר כתבנו שהוא רחמים גמורים וזה אין בכלל דינין מתערין מינה שפרשנו לעיל כי מה שנשמע ממנה שיתהו' בחי' הדינים בעולה הוא רק כעין שתי סוגים הראשונים שהיסורים בעצמם באים לרוב חסד הגדול להרבות שכר וזה טובה הוא ולא יסורין ולא כן אלו היסורין שאינם באים לרבות שכרו רק להצילו מעונשי גיהנם כאשר כתבנו למעלה אך מ"מ בחי' הרפואה שבהם הכל נשרש וניתן באור בחי' מדה הזו כי הוא הממונה ע"כ הרפואת וקדימת המחשבה על היסורין היתה בבחי' שתי סוגים הראשונות וממילא היא מרפאת אף לאלו שתי סוגים האחרונות לפי שהוא אור גדול ומרפא את כל אבל לא קדמה בה מחשבת עון שיתהוה בחי' היסורים למרק עונות או לשוב מעונותיו. והבן זה היטב כי הדברים נכונים למבין ובזה נכון מאמר הכתוב כאשר יאמר משל הקדמוני מרשעים יצא רשע וידי לא תהיה בך ורומז על הנזכר. כי הנה חכמי האמת כינו בחי' מדה הזו בשם ים הקדמוני כמ"ש [בשערי ג"ע שער השמות] ואפשר לומר שעל שם זה קראוהו בשם הקדמוני לפי שבה קדמה הרפואה למכה על צד השלימות בכל הבחינות כאשר בארנו עד כה ולכן נקרא קדמוני ע"ש הקדמת הרפואה הלז וכבר כתבנו שאף שבה קדמה הרפואה לא תאמר שנשמע ממנה שיתהוה בחי' היסורים בעולם על מעשה רשע שיקבל עונש על עונותיו בעוה"ז כדי שלא יענישהו בעולם הבא. כי טוב וחסד היא ולא נשמע ממנה כזאת ולכן הנה הקדמוני מדת הבינה יאמר משל הלז מרשעים יצא רשע כלומר זו הבחי' והדינים שבאין על הרשעים אף שהוא בדרך הרפואה מ"מ כיון שרפואתם אינה רק כדי שלא לקבל עונש יותר חמור בעולם הבא וע"כ עונשין אותו בעולם הזה ועכ"פ דרך העונש הוא. הנה הוא יצא מרשעי' עצמם שממשיכין עליהם בעונותיהם עונש הגבורת החזקות והאל הטוב מעניש בעוה"ז את גופם שהוא בנקל למאוד ואינם אף על אחת מני אלף מעונשי גיהנם לנפשותיהם. וידי לא תהיה בך. פי' אבל לא מאתי הוא שנשמע ח"ו שיהיה יסורים כאלה לנפש אדם כי אני הוא חפץ חסד שחפצי רק בחסד ולא בדין כלל וכלל ומפי עליון לא תצא הרעות ורומז על המדה הזו שנקראת אל עליון כמ"ש (בשג"ע שם):
טו. ושתים שהן ארבע בחי' שביסורין שבארנו עד כה רמזה התורה ואמרה אם שמוע תשמע לקול ה' אלהיך והישר בעיניו תעשה והאזנת למצותיו ושמרת כל חוקיו כל המחלה אשר שמתי במצרים לא אשים עליך כי אני ה' רופאיך. כי מקודם דיבר בבחינת היסורין שבאין על בני אדם ואמר ויבואו מרתה ולא יכלו לשתות מים ממרה ואח"כ אמר שם שם לו חק ומשפט שהוא בחי' הדינין שיגיע לעובר על רצונו. וע"כ אמר אם שמוע תשמע לקול ה' אלהיך סובב על בחי' הרביעית כי זה שעושה תשובה ע"י היסורין. נדמו היסורין אליו לקול הקריאה שקוראין אליו לזכור במעשיו כי היסורין מכונין ע"ש הקריאה כאומרו ויקרא ה' לרעב וכאשר אמרתי על פסוק איננו שומע בקול אביו ובקול אמו ויסרו אותו ולא ישמע אליהם. פי' שקוב"ה ושכינתיה קוראין אותו ויסרו אותו במכות כמאמר רז"ל (כתובות מ"ו ע"א) ואעפ"כ ולא ישמע אליהם להיות עכ"פ אזנו ישמע לקול הקריאה ע"י היסורין כדברי הזוה"ק או הודע אליו חטאתו הנ"ל. וזה שאמר כאן אם שמוע תשמע עכ"פ לקול ה' אלהיך שאלהיך בחי' הדין קורא אליך להזכירך במעשיך הראשונות. והישר בעיניו תעשה כלומר שתקבל עליך יסורין למרק מיעוט עונותיך כדי שתהיה ישר והגון בעיני בלתי מום ופצע מעונות רעות לעולם הבא. ובבחי' השלישית שהזכרנו במי שרובו זכיות דעבדין ליה יום ביש בעוה"ז למרק עונותיו או שיבואו עליך היסורין ע"י והאזנת למצותיו שתאזין למצותיו מאד מאוד בכל לבבך ונפשך עד שתתקבל עליך ארבע מיתות ב"ד לקיימם. והקב"ה ברוב חסדיו יוציא מחשבתך מכח אל הפועל בכדי להשבית שטן ומקטרג מעליך. והוא בחי' השני' הנזכרת למעלה או ושמרת כל חוקיו שלא יהיה בך שום שמץ עון כל דהוא ואעפ"כ יבואו עליך יסורין והוא עבור בחי' הראשונה שרוצה להרבות שכרך בעדם לעוה"ב כנ"ל. ואז אחר שתקבל היסורין מאהבה הנני מבטיחך שקודם כל. כל המחלה אשר שמתי במצרים להכביד לב פרעה הוא ועבדיו שלא ישובו ע"י היסורין וע"כ הכיתי אותם מכה אחר מכה זה לא אשיך עליך. ועוד אמר שכרך אתך בב' בחי' א' כי אני ה' נאמן לשלם שכר כמשז"ל רומז על שתי בחי' הראשונות שהיסורין הם באין כדי להרבות שכרו לעוה"ב והב' רופאך רומז על שתי בחי' השניות שבאין בדמיון הרפואה שמרפאין לאדם בסמים המרים ובנטילת דמים כן היסורין משתלחין להיות ע"י יתרפא רפואת הנפש או ממילא במיעוט עונות או ברוב עונות וע"י תשובה הכל כנאמר בכל דברינו הנאמרים למעלה:
טז. ועל אלו שתי בחינות השניות רמזו חז"ל במדרש המובא לעיל אם זכה אדם אוכל ב' עולמות וכו'. כי הנה אמרו רז"ל (יומא פ"ו ע"ב) גדולה תשובה שזדונות נעשו להם כזכיות וכבר כתבנו בחה"ר (שורש הששי ענף ג') טעם נכון לזה כי הבעל תשובה צריך להפך מדותיו הרעים לעשות בהם מצות ה' וכשם שהוא מהפך את הרע לעשות ממנו טוב כך נעשה למעלה מן הזדונות זכיות ע"ש בדברינו. ועוד נוכל לומר טעם זה. כי בעת אשר יחטא האדם הנה נופל ממדרגתו ומקרב את נפשו לדברים התחתונים. עד"מ שיש בעולם ארבעה מינים דצח"מ וכשהמדבר חוטא נופל עד מקום להיות מדרגת נפשו בבחי' הבהמיות או נופל עד לבחי' הדומם ואח"ז כשקם וזוכה להיות נפשו יוצא משם ע"י התשובה הנה הוא מעלה אתו הרבה מהנצוצים הקדושות שיש בחי' שאינו מדבר הלז או בהדומם. כעין מה שהבטיח הקב"ה לאברהם ואח"כ יצאו ברכוש גדול והוא רומז אל ר"ב ניצוצות שהעלו עמהם כידוע מכתבי האר"י וכמאמר הקרא ויעל אברם ממצרי' ואברם כבד מאוד במקנה בכסף ובזהב הכל סובב הולך על טוב הארץ אשר בירר משם והעלה אתו. וכן בכל בעלי התשובה כשעולה ממיצר ים ממקום המיצר שלו עולה עמו גם רכב גם פרשים ומחנה כבוד מאוד כנודע. וזה שאמר הקדוש ב"ה לקין והיה אם תטיב שאת פי' אם תיטב מעשיך תזכה שתשב למעלה הנצוצות קדושות עמך. ומאחר שהתקרבות הרחוקים חשוב ונעלה מאוד בעיני המקום יתברך כמאמר רז"ל ע"פ שלום לרחוק ולקרוב לרחוק ברישא והדר לקרוב וכל מה שהנפילה ביותר ויותר לדרגת התחתונים כשזוכה להתקרב למעלה לשורשו חביב ואהוב למאוד. ומחמת שאז תענוג גדול ונחת רוח לפניו יתברך שמו כאשר איש וביתו באו אל גדר הקדושה להשתחות ולהודות לו הנה גם הריחוק שנתרחק זה לזכות נחשב לו כי גרם בזה תענוג גדול. והוא כדמיון איש המביא את בן המלך אשר נאבד מאביו כמה וכמה שנים והי' מתגורר בארץ מרחק ומצאהו א' והכירו והביאו אל אביו המלך מה מאוד יקר ונכבד איש הלז בעיני המלך וכפי גודל הריחוק כן גדלה חשיבות איש הלז ולכן העבירות גופה נעשה כזכיות ומאחר שאף החטא עצמו נשתנה להיות נחשב למצוה ולזכות. יפה אמר המדרש אחור וקדם צרתני אם זכה אדם אוכל ב' עולמות העולם הזה והעו"הב כי גם האחור שהוא עת הריחוק מאתו יתברך כמאמר הכתוב נזורו אחור נחשב לו כקדם והעולם הזה שהם ימי הטומאה והרע נחשב לו לטהרה ולזכות בבחינת העולם הבא מקום התשובה הנקרא עולם הבא אבל אם לאו הוא בא ליתן דין וחשבון שנאמר ותשת עלי וגו'. פי' אם לא שב מחמת היסורין על אלו היסורים עצמם הוא בא ליתן דין וחשבון במה שלשוא הכה את בניו ומוסר לא לקחו כאשר בארנו היטב למעלה ובזה נאבד משתי עולמות כי בעוה"ז קיבל היסורים ובעוה"ב נענש עליהם עצמם כי על מה תכו עוד תוסיפו סרה שזאת בעצמו נחשב לחטא ונלקה בכפליים כנאמר וע"כ הוא ההיפוך מן אחור וקדם שמורה להנחיל שתי עולמות ואם לאו הוא ההיפוך להיות חס ושלום נאבד משתי עולמות ובזה נכונים דברי המדרש:
יז. ואחרי שבארנו כל זאת יבוא על נכון מאמר הגמרא שהבאנו לעיל מפני מה לא נאמר נון באשרי וכו' ועיין במה שתמהנו בו. ונאמר בישובו כי הנ' מפשטות פי' הפסוק (עמוס ח') נפלה ולא תוסיף קום בתולת ישראל ובודאי לא הי' כוונתו כפשוטו שח"ו אין תקומה לשונאי ישראל. וכבר הבטיחנו בתורתו ע"י משה נאמן ביתו בצר לך ומצאוך כל הדברים האלה באחרית הימים ושבת עד ה' אלהיך וגומר עד ושב ה' אלהיך את שבותך וגו' אם יהיה נדחך בקצה השמים משם יקבצך והביאך ה' וגו'. אף בפרשת בלעם נאמר אראנו ולא עתה אשורנו ולא קרוב ואמרז"ל אראנו ולא עתה זה דוד אשורנו ולא קרוב זה מלך המשיח. גם בעקי מקלט הוא אומר אם ירחיב ה' אלהיך את גבולך ויספת לך עוד שלש ערים ומעולם לא היה דבר זה ולא צוה הקב"ה לתהו. כמ"ש ברמב"ם (פ"א מהלכות מלכים הלכה א') ועמוס בעצמו ניבא (בקפיטול ט') ביום ההוא אקים את סוכת דוד הנופלת וגומר ושבתי את שבות עמי ישראל ובניתיה כימי עולם ונטעתים על אדמתם ולא ינטשו עוד מעל אדמתם וגומר ולדברינו הנזכרים הי' כוונתו נפלה ולא תוסיף קום. פי' שנפילת' לא הי' בבחי' תוסיף קום בתולת ישראל כדרך שתי בחי' הראשונות מיסורין של אהבה שאין באין רק כדי להוסיף שכרם לעוה"ב בלתי זה אין מגיע להם שום יסורים כי המה נקי כפים ומנוקין מכל עון ומדובקין ביראה. ורק שהקב"ה חפץ להגדיל שכרם למאוד לעוה"ב ע"כ מיסרן בעוה"ז לשלם בעדם שכר כפול ומכופל מהתענגות השביע' מזיו שכינתו לעוה"ב. וזה לא הי' בנפילת ירושלים שלא יהי' נפילתם רק כדי להרבות שכרם:
יח. והמדרש אומר (מדרש רבה איכה) על פסוק כי ה' הוגה על רוב פשעי' וז"ל כי ה' הוגה יכול על מגן ת"ל על רוב פשעיה. וכבר נתחבטו כמה מהמפרשים בפירושו מה זה בא ללמדנו ומאין הי' ההו"א לומר שהאל הטוב יענישם על מגן ולדברינו יאמר יכול על מגן כלומר שאין מגיע להם שום יסורים ופורעניות כל דהוא. והוא מיסרם ומביא עליהם פורעניות האלו כדי להרבות שכרם. ת"ל על רוב פשעיה. כי היה נפילתם בבחי' הד' מארבע בחינות הנ"ל אשר בא מרוב עונות. והיסורין באו אליהם לגודל חטאם ורק כשישיבו עי"ז הם באין לבחי' קדם כנאמר למעלה: וע"כ אמר נפלה ולא תוסיף קום שלא היתה נפילתם בבחי' תוסיף קום להוסיף בקימתן ועל שכרן לעוה"ב רק בבחי' האחרונה. ואך בני מערבא לא רצו לפרש כך כיון שהנפילה מוזכרת בכתוב ולא הקימה ואין זה דרך הנביא לומר לישראל כך אפילו פעם א' כי ח"ו פן יתיאשו מן הגאולה ברגע זו כיון שמזכיר הנפילה ולא הקימה וידוע שמי שאינו מאמין בביאת גואל אין לו חלק לעולם הבא והוא נכרת ונאבד ונידון על גודל רשעו וחטאתו לעולם ולעולמי עולמים כמו שכתוב ברמב"ם (פרק ג' מהלכות תשובה הלכה ו'). ע"כ. פרשוהו בדרך אחר באופן שיהיה הקימה מוזכר בפסוק ואמרו בד"ז נפלה ולא תוסיף לנפול פי' שנפילתה הי' בדיוטא התחתונה בקצה האחרון שבכל הארבעה בחי' כדברי הפסוק על רוב פשעיה עד שלא יוכל להיות נפילה יתירה מזה כי הוא בא על אופן שאין כח ביסורין האלו למרק רק כדי שיחזרו ע"י בתשובה. וידוע אשר הבחיר' היא ביד האדם לשוב או לא לשוב ובפרט מי שנשתרש ונשתקע בחטא ימים רבים ורובו עונות בודאי קשה לו לחזור בתשובה א"ל בכח גדול. וע"כ מכונה נפילה זו לתכלית שלימות נפילה כי מצערים מאוד בעוה"ז ומי יודע אם יזכה לחיי העולם הבא אך זה הכל הוא בפרטיות אישי ישראל ובאיש יחידי וכדומה יכול למות בלא תשובה. אבל לא כן בכללות ישראל כי כבר הבטיחם הקדוש ב"ה שסופן לעשות תשובה בעת גלותם לארץ אויביהם כאומרו או אז יכנע לבבם הערל כנ"ל ואמר והיה כי יבואו עליך כל הדברים האלה וגומר ושבת עד ה' אלהיך ושב ה' וגומר הרי שסוף ישראל לעשות תשובה בסוף גלותן ומיד הן נגאלין כמ"ש ברמב"ם (שם פ"ז הלכה ה') אמרו חז"ל (סנהדרין צ"ט ע"א) ע"פ אני ה' בעתה אחישנה זכו אחישנה כלומר אם יזכו לעשות תשובה מאליהן אז היום אם בקולו תשמעו וכל יומא זמניה הוא ואם לא זכו שלא יתעוררו מעצמן לעשות תשובה ח"ו הקב"ה יעמיד עליהם מלך שגזירותיו קשה כהמן עד שיחזירן למוטב ולכן אמר הנביא קום בתולת ישראל כלומר שבוודאי יקומו יהיה כמו שיהיה או שיעשו תשובה מעצמן או שיוכרחו לעשות תשובה ועל כל פנים בודאי יקומו אף שהיה הנפילה בתכלית שלימותא עד שלא היתה יכולה ח"ו לנפול עוד אך מבטיחם האל ברוך הוא שבודאי יקומו וכוונו בני מערבא בפירושן כדי להיות קומת ישראל מפורש בפסוק כאמור ועבור שלשתי הפירושים אין כבוד לישראל במה שאמר הפסוק הלז וע"כ לא אמר דוד הנו"ן באשרי מפני שיש בה מפלתן וכו' כי מורה על נפילתם במדרגה התחתונה כנ"ל. ואך הנה בעת שירחם ה' עלינו ויוציאנו מצרה לרווחה ויגאלנו גאולה שלימה לא יאבדו אלו ימי הצרות והיסורים שהי' לנו בגלות המר והנמהר והכל יהיה בבחי' אחור וקדם הנזכר שגם ימי הגלות יעלה לנו לזכות כדרך הכתוב שמחינו כימות עניתנו שנות ראינו רעה. שהקב"ה ישמח אותנו כמספר ימי הגלות ועל זה אמר הכתוב עדותיך נאמנו מאוד לביתך נאוה קודש ה' לאורך ימים כי הנה מבואר בספר התמונה לר' ישמעאל בר' יוסי שמעט אשר נשאר בשנים מימות המשיח עד כלות אלף הששי יתארכו הימים אז למאוד ויהיו נעשין הכל על בחי' השביעית היינו שיום הראשון יהיה גדול כשבע ימים וכן יום שני ויום שלישי כל השבוע הראשונה יהיו כל הימים גדולים כשבעת הימים ואח"כ בשבוע שניה יהיה כל יום גדול כשבוע העברה והוא כמ"ט ימים ובשבוע השלישית יהיה כל יום כשבוע השניה וכן עד אלף השביעי למען יתמלאו בימים המועטין כל ימי משך הגלות וסמכו על דברי הקרא (ישעיה למ"ד) ואור החמה יהיו שבעתים כאור שבעת הימים ע"ש וזה שאמר עדותיך נאמנו מאוד מה שאתה העדותה בנו לאמר שתשמח אותנו כימות עניתנו נאמנים המה מאוד ולביתך נאוה קודש פי' בנין הבית האחרון יהיה ככל ימי הגלות ואך הנה תקשה הלא כבר עברו מה שעברו בעונותינו ממעט הנשאר בשנים עד מלואת אלף הששי וא"כ איך יוכל להיות השמחה כימי הגלות וע"כ אמר ה' לאורך ימים על ה' מוטל שיאריך הימים ימי הטובה עד אשר יהיו כימי הרעה ולא יחסר בטובה וע"כ אמרו כאן אפ"ה חזר וסמכן ברוח הקודש ואמר סומך ה' לכל הנופלים פירוש לכל מספר ימים הנופלים ימי הגלות ישמח אותן ה' להיותן בבחי' אחור וקדם לשמח אותנו נגדם ויתהפכו כולם לטובה ולברכה כאשר נגזר עליהם מימי קדם וע"ז אנו מבקשין חדש ימינו כקדם שימינו ימי האחור והגלות יתהפכו לבחי' הקדם והטו' גם אפשר לומר שבמערבא מתרצי ליה הכי שלדבריהם אין הכתוב מדבר כלל בגנות ישראל וכך פי' הכתוב נפלה ולא תוסיף לנפול עוד פי' שבודאי לא תוסיף עוד לנפול כי הקדוש ב"ה יאמר לה קום בתולת ישראל כמבואר בזוה"ק (בראשית ע"ב ע"ב) וז"ל וידבר קב"ה להאי ברית דאיהי בגלותא ויקים לה מעפרא הה"ד ועבדו את ה' אלהיהם ואת דוד מלכם אשר אקים להם אשר אקים מעפר כד"א אקים את סוכת דוד הנופלת וכיון שהקב"ה בעצמו ובכבודו יקום אותה ודאי שתהא קומה שלימה שלא תוסיף לנפול עוד ואך דוד המלך שלא דרש כך כוונת הפסוק והו' דורשו בגנות ישראל ועל כן לא אמר נון באשרי וחזר וסמכה ברוח הקודש וכדבר האמור למעלה:

Chapter 3

ידבר לבאר אשר יש שלשה דרכים בענין התשובה והשלישי הכי נכבד שזוכה לעשות תשובה מעולה בלי שום עון וריחוק מאתו ית' קודם אף על רגע ואעפ"כ יוכרח לשוב אל ה' בתשובה מצד גדולת נפלאות ה' שרואה בכל יום יותר ועל ידי כן מתחרט מה שלא עבד את ה' כראוי לפי ידיעתו עתה בגדלותו: ובו ח"י מאמרים
א. ועתה נבוא לביאור הפסוקים של אחור וקדם וגומר. ובכדי לבארם היטב נקדים לבאר עוד דבר אחד כזה והוא כי הנה כבר כתבנו למעלה ששלשה דברים נשרשו וניתנו במתנ' מא"ס ב"ה לבחי' מדה הזו שהיא הגאולה השלימה והרפואה ואור התשובה והנה בשתים אלו הגאולה והרפואה שהפוכם המה יסורי גופניות נכון הוא שקדימת המחשבה היתה בהן בשתי בחי' הראשונות של היסורים שהוא למען רוב חסד להרבות שכרו בעולם הבא כמבואר היטב למעלה אבל מה נאמר באור התשובה שנשרש בה וכי יכול להיות שקדמה המחשבה בבחי' הרחמים גמורים להיות לפעמים ח"ו אדם חוטא ויתרחק מאת המקום חלילה ודאי שזה אי אפשר לומר וישאר קושיתינו איך הוא רחמים גמורים אם דינין מתערין מינה כנ"ל בדברינו: ויתכן בישובו כמה שנאמר כי בענין התשובה להבורא יתברך נמצא שלשה בחינות הא' בפשטות בחי' התשובה שהחוטא שב אל ה' בכל לבבו ונפשו ועוזב החטא ומקבל עליו שלא לבא עוד לידי חטאים כאלה והוא ע"י מה שמשרש אחר החטא לראות שורש החטא על מה אדניו הטבעו מאיזה מדה רעה שבלב בא לו לעבור עבירה כזו ועיקר שורש מדה הרעה הזאת מלבבו כדרך הרוצה לעקור ע"ז מארצו ישרש אחריה כמאמר רז"ל (ע"ז מ"ה) וע"י זה ניקל לו שלא יחזור לסורו לחטוא עוד כאשר הארכנו בזה בחה"ר [שורש הששי ענף ג' עלה ט"ז] עיין שם וכשעושה התשובה הזאת מאהבה אמתיות לבוראו לא משום יראה וכשלון כח כי אם שחפץ בעבודת ה' הנה הוא זוכה לאותה בחינ' זו הנקראת תשובה עילאה הב' הוא מי שזוכה שיראת ה' על פניו לבלתי תחטאו: פי' אף שאין בידו חטא ועון לעבור על רצונו ח"ו. רק כשנתרחק ונשכח מלבו באיזה זמן ושעה דביקות הבורא ויראתו ואהבתו אליו להיות לבו בוער תמיד בלהבת אש לידבק נפשו בחי' עולמים ב"ה זה ג"כ נחשב לו לחטא וירא מאוד מזה וחוזר ע"ז בתשובה שלימה לפני בוראו על התרחקותו על שעה ובדרך שאמר איש אלקים קדוש בוצינא דנהורא רבא ויקירא אור הגנוז והנעלה הבעל שם טוב זצוק"ל זי"ע ועל כל ישראל על פסוק אשרי אדם לא יחשוב ה' לו עון פי' אשרי אדם הלז שהוא על דרגא כזו שכאשר לא יחשוב בה' על רגע כמימרא לו עון יחשב לו לחזור תיכף בתשובה עליו ולעלות למקום תשובה עילאה כימי קדם. ועליו אמר הכתוב אחור וקדם צרתני שמיד כשהוא בבחי' אחור וריחוק מהמקום על זמן קל תיכף חוזר לבחי' קדם מקום התשובה עילאה זה הוא גדול מהראשון בכמה מעלות טובות והכל בבחי' זו שיש בה חמשים שערים. ופותח שער לדופקי בתשובה לכל אחד ואחד כערך התשובה שהוא דופק לעומתו כן פותח לו שער מלמעלה או מלמטה:
ב. אולם לפעמים ימצא אדם הגדול בענקים ומעלתו גדלה למאוד ושורש נשמתו נלקח ממקום גבוה וכבר שיבר והכניע כל כוחי גופו ומורשי לבבו הגשמיים ונשא' כולו קרוב לרחניות כאשר ערכנו בחה"ר (שורש הששי ענף ג') והוא משתוקק ומתאוה תמיד לשורשו ומקורו אשר לא יוכל כלל בשום פעם ושעה קל' ורגע מכל ימיו להתרחק מאור מלך חיים ולבו בוער תמים לאהבת ה' ויראתו באין הפסק כמו שאמר דוד המלך ע"ה שויתי ה' לנגדי תמיד שתמיד ממש היה תמונת ה' נגד עיניו בל יוכל לשכוח ולהתרחק ח"ו אף רגע כמימרא וכמ"ש (בש"ע א"ח סי' א') שויתי ה' לנגדי תמיד זהו כלל גדול בתורה ובמעלת הצדיקים ההולכים תמיד בדרך ה' כי אין ישיבת האדם ותנועותיו כשהוא לבדו בביתו כו' ולא דיבורו והרחבת פיו כרצונו כשהוא במעמד המלך כש"כ כשישים האד' אל לבו שהמלך מלכי המלכים הקב"ה עומד עליו ורואה במעשיו מיד יגיע אליו היראה והפחד והכנעה מאת הש"י ובושתו ממנו תמיד וכו' ע"כ וכל מה שרואה בעיניו מקטן וגדול אל הכל נותן דעתו ולבו לומר מי ברא אלה ומאין נתהוה דבר זה בעולם הלא עושה כולם ה' ולכן לא יצוייר בנפשו שום ענין התרחקות אחרי שבכל מקום שהוא ובכל דבר שרואה רואה הכל התהוות הש"י ואומר מה רבו מעשיך ה' שהכל שלך הוא בראם יצרם אף עשאם וכולם בחכמה עשית שהוא מבין וחכם מחכמה ויודע לפי ערכו מעט מזעיר מחכמת הקב"ה בכל ברואי עולם מה שאין בכל הנמצאים כולם שני דברים שוין ואין דעתן דומה זה לזה ואין פרצופם דומה זה לזה והשתנו' והתחלקות כל מין ומין לכללותיהם ולפרטותיהם הכל הוא בחכמה נפלאה מאת האל יתעלה להיות זה המין דווק' בסגנון זה ולא בסגנון אחר וזה המין דוקא כזה והכל הוא לפי ערך התחלקות שורש חיותן ונשמתן אשר הטביע בהן יוצר כל ברוך הוא וב"ש כן הוא התחלקות דעתן ופרצופן. והאדם מבין בכל דבר ודבר אשר נתהוה מאת האל איה מקום מוצאו ומבואו ושורש חיותו בעולמות עליוני'. רואה לפי ערכו מעט מזעיר אף לא כטיפה מים הגדול מחכמת וגדולת יוצר בראשית שברא הכל בעולמו בחכמה נפלאה וקצובה לפי ערך כל מין כידוע משמות שקרא אדם הראשון לכל בהמה וחיה ועוף כי שמות כל הברואים הכל מורה על מקור שורש חיותם למעלה כמו שור הנה חיותו נמשך דוקא מאלו השלש אותיות ובצירוף זה דוקא וכן שאר כל הברואים ואדם אשר חכמת אלהים בקרבו ומכיר ויודע ומבין אפס קצהו מחכמת אלהיו בברואיו משבח ואומר מה רבו מעשיך ה' כולם בחכמה עשית שהכל המה בחכמה נפלאה עד בלי שיעור וערך ומזה לבו בוער בקרבו ונכסף בכלות נפשו לה' ולאהבתו וליראתו כמ"ש הרמב"ם ז"ל (פ"ב מהלכות יסודי התורה הלכה ב') וז"ל והאי' הוא הדרך לאהבתו וליראתו בשעה שיתבונן האדם במעשיו וברואיו הנפלאים הגדולים ויראה מהן חכמתו שאין לה ערך ולא קץ מיד הוא אוהב ומשבח ומפאר ומתאוה תאוה גדולה לידע השם הגדול כמו שאמר דוד צמאה נפשי לאלהים לאל חי. וכשמחשב בדברים האלו עצמן מיד הוא נרתע לאחוריו וירא ויפחד ויודע שהוא ברי' קטנה שפילה אפיל' עומדת בדעת קלה מעוטה לפני תמים דיעות כמו שאמר דוד כי אראה שמיך מעשי אצבעותיך מה אנוש כי תזכרנו ע"כ וכתב עוד שם [בפ"ד הלכה י"ב] בזמן שאדם מתבונן בדברים האלו ומכיר כל הברואי' ממלאך וגלגל ואדם וכיוצא בו ויראה חכמתו של הקב"ה בכל היצורי' וכל הברואים מוסיף אהבה למקום ותצמא נפשו ויכמה בשרו לאהוב המקום ב"ה ויירא ויפחד משפלותו ודלותו וקלותו כשיערוך עצמו לאחד מהגופות הקדושים הגדולים וכש"כ לא' מהצורות הטהורות הנפרדות מן הגולמים שלא נתחברו בגולם כלל וימצא עצמו שהוא ככלי מלא בושה וכלימה רק וחסר עד כאן לשונו הצח:
ג. וזה הי' חכמת שלמה שכתוב בו ויחכם מכל האדם וגו' עד וידבר על העצי' מן הארז אשר בלבנון ועד האזוב אשר יצא בקיר וידבר על הבהמה ועל העוף ועל הרמש ועל הדגים מורה על האמור שהגדיל' חכמתו בקרבו עד אשר ידע לפי ערכו שורש חיות של כל הנבראים מן הארז וכו' ועד הדגים. והבין בחכמה הנפלאה השייך לכל א' וא' בהבראו במתכונתו כזה וע"ז אמר שויתי ה' וגו' כלומר ששמתי לבי בכל מקום בואי ואת אשר הי' לנגד עיני לא נכחד עצמותך מאתי לידע שהכל נתהוה מאמיתיות שמך הגדול והקדוש הוי' וע"כ אתה לנגדי תמיד ממש באין הפסק רגע כי תמיד אתה עמדי בעמדי בישיבתי בכל מקום בואי ומה שאני רואה איני רואה כי אם שמך הגדול הוי' וחכמתך בהן וע"כ תמיד לבי ובשרי ירננו אל אל חי ותצמא נפשי ויכמה בשרי לאהבתך וליראתך ככל הנאמר: ואדם שהוא במדריגה זו ונמצא שלעולם לא יוכל כלל לבוא לבחי' אלהו' כדי לזכות אח"כ לקדם אור בחי' תשובה עילאה והוא כדמיון לא' שהיה לו שני בנים אהובים וחביבים לו למאוד ולפעמים בן הא' הלך לו למרחקים ונתרחק מאביו בזמן מה ובודאי היה אביו מצטער על פרידתו ואח"כ כשבא הבן מדרכו לבית אביו הנה אביו יצא לקראתו בתופים ומחולות ושמח נגדו שמחה גדולה ועצומה והי' אביו מתענג ומלא שמחה ונחת בראותו בבנו שבא אליו ובן השני שהיה אצל אביו תמיד ולא נתרחק מאתו כל ימיו אף רגע אחת בראותו השמחה הגדולה ותענוג האמתי שיש לאביו בחזרת אחיו אליו נתקנא במעשה אחיו שעשה לאביו תענוג ושמחה גדולה כזו מה שהוא לא עשה כן לאביו כל ימיו אף שיש לאביו שמחה גדולה תמיד מבנו היושב אצלו כי חביב הוא עליו למאוד אך ידוע שתענוג תמידי אינו תענוג ושמחה כזו שיש לאביו בעת בא אחיו אליו לא יוכל להיות כלל להיות הוא עושה כזאת בישיבתו אצלו. ונתאוה בלבבו להיות גם הוא מתרחק מאביו על זמן מה כדי שיעשה נחת רוח ותענוג גדול לאביו כשישוב אליו. והתחיל להתרחק וכאשר לא יצא עוד מפתח בית אביו הנה הוא שואף ומשתוקק לראות פני אביו ואי אפשר לו בשום אופן לזוז מקיר הבית ולחוץ. כי נפשו קשורה בנפשו ולא יוכל להיות בלא אביו אף רגע והתחיל לפייס את אביו ואומר הגם אמנם שידעתי מהתענוג והנחת שהיה לך בעת בוא אחי אליך. וגם אני מאוד הייתי חפץ לשמחך ולענגך בשמחה ותענוג גדול הזה אך אי אפשר לי בשום אופן להתפרד מאתך אף רגע ולזוז מקיר ביתך החוצה בשום פנים בעולם:
ד. וזה שאמר דוד המלך ע"ה אחור וקדם צרתני וגו' פליאה דעת וגו' כל הפסוקים כלו' אמת שאחור וקדם צרתני שיש לפעמי' בחי' אחור וריחוק מאתך כדי שיתהפך האחור לבחי' קדם ע"י מה שאשוב אליך בתשובה עילאה החשובה ביותר לפניך ובמקום שבעלי תשובה עומדין וכו' וכמ"ש בזוה"ק הנ"ל בפסוק ואברהם זקן בא בימים. והוא לפניך תענוג גדול דוגמת הבן שבא לאביו ממרחקי' והוא פליאה דעת כלו' שהוא שכל נפלא ודעת עליון בזה כיון שהניח וברא זאת הבחי' קדם מדת תשובה עילאה ולא יוכל להיות תשובה אם לא יהיה קודם בקצת בחי' אחור וריחוק לבוא אח"כ לקדם. אבל ממני נשגבה לא אוכל לה כלו' שאנכי לא אוכל עשהו כזאת כי אנה אלך מרוחך ואנה מפניך אברח אם אסק שמים שם אתה ואציעה שאול הנך אשא כנפי שחר אשכנה באחרית ים גם שם ידך תנחני ותאחזני ימינך כלו' שבכל מקום שאני בו וכל דבר שאני רואה איני רואה כי אם הויתך מה שאתה מהוה ומחיה את כל וחכמתך הנפלאה בכל הברואים כאשר מבואר למעלה שכזה הי' בחי' דוד באומרו שויתי ה' וגו' ונמצא שאני לא אוכל להיות כלל בבחי' אחור אף רגע ואומר אך חושך ישופני ולילה אור בעדני. כלומר שהייתי סבור אפשר שאוכל לבוא לזה בעת החושך באישון לילה ואפילה שאז הוא התגברות הדינים ובו תרמוש כל חיתו יער כידוע אבל באמת ולילה אור בעדני שגם הלילה אור בעדי ומאיר לי שאיני יכול להתרחק כי גם חושך לא יחשיך ממך ולילה כיום יאיר כחשיכה כאורה כי אתה קנית כליותי תסכני בבטן אמי פירוש אף בחושך שאיני רואה שום דבר מהויותך אבל כשאני מרגיש בבחי' עצמותי בגופי ואברי ונשמתי מיד אתה לנגדי שאתה מהוה את כל ומחיה את כולם ואתה קנית כליותי וגו' לכן אני תמיד לשמך ולזכרך תאות נפש ואין מקום כלל לומר להתרחק ולשוב כאמור:
ה. ולהיות שגדלה מאוד בעיני דוד בחי' אור מדת הבינה שהוא בחי' תשובה עילאה והיה מתאוה מאוד לזכות ליהנות מאורה כי רב הוא ע"כ אמר אחפש לי דרך אחר בענין התשובה הכל בדרך תיקון אחור וקדם והוא דרגא השלישית שבבחי' התשובה על דרך ששמעתי בשם רב סעדיה גאון שפעם א' בא אצלו א' מתלמידיו פתאום בלילה ומצא אותו שהיה מתגלגל בשלג והיה התלמיד עומד משתומ' ונחרד ונרתת ואמר לו רבי כלום ח"ו אתה צריכין לתשובה ביסורים וסיגופי' גדולים כאלו ואם הדרת כבודו שמעולם נשמר מכל ליכלוך והרהור עבירה מסגף עצמו כך מה נעשה עוד אנחנו איזובי קיר מלאים פשעים ועונות מנעורינו הלא לא יספיק לנו כל מיני צער ויסורים בסיגופים גדולים מרים כמות לפי ערך הדרת מעלת כ"ת שיהיה צריך לגילגול שלג והשיב לו תדע שמעולם לא עשיתי כזאת כי ידעתי בנפשי שלא עברתי על עבירה כזו ח"ו שאהיה צריך לכזה. ואך למדתי דרך הזה מבעה"ב אחד שבאתי לבית מלונו ונתאכסנתי אצלו. והוא לא היה מכיר בי אם אני בעל תורה או לא. וכבדני כערך הכבוד שעושין לכל אדם מהמוני עם ב"י. ואח"כ יצא הקול בעיר שאני באתי לשם ונתאספו כל בני העיר אנשים ונשים וטף ובאו כולם לכבודי כדרך אנשי ישראל שכבוד ת"ח יקר בעיניהם וכולם מכבדין אותי ומספרין בשבחי ומשמשין אותי למאוד. וכראו' הבע"הב שכן הוא התחי' גם הוא אח"כ לכבדני בכבוד גדול ונורא מאוד ולעשות לי כל מיני יקר וגדולה כפי השגת ידו ויותר. וכשרציתי לצאת משם לשום לדרך פעמי וכל בני הקהילה עומדים ללויני ויפול הבעה"ב לפני רגלי ויבך ויתחנן לי לאמור ימחול נא כ"ת לי על כבודו ואמרתי הלא כל הכבוד הזה עשית לי מאשר היה בידך ובכוחך לעשות. ומה היית יכול לעשות עוד בכבודי והשיבני אני מפייסו על השעה הראשונ' שלא הייתי יודע במעלות גדולות אדמו"ר. ולא כבדתו בכבוד הראוי לכבודו הרמתה רק כפי שמכבדין שארי אנשים ע"ז אני נופל לפני רגלי אדומ"ר ומבקש מלפניו יסלח אדוני לעבדו על מעט הכבוד שעשיתי לו שלא ידעתי אז בגדולת אדמו"ר ואלה הדברים נכנסו בתוך מעמקי לבי אם בכבוד בשר ודם נפל לפני בבכי ובתחנונים שאסלח לו על העבר מכש"כ דכש"כ בגדולת יוצר בראשית שידעתי בטוב אשר עתה נתרבה הדעת וההכרה אצלי ביותר ויותר מאשר ידעתי מאז. ועתה גדלה עבודתי ויראתי ואהבתי אליו ביתר שאת לפי ערך גדולת ההכרה בו ועל העבר אני מתחנן ומבקש מלפניו ומסגף עצמי בסיגופים האלה שימחול לי על מיעוט עבודתי וקטנות יראתי ואהבתי בימים שעברו כי מצער הוא מאוד לפי ערך העבודה שראוי לעבדו בפחד ובאימה כאשר עתה אני מכיר בו ולא זו בלבד שהוא בחינת הכלליות תשובה על העבר. אף גם בעזה"י בכל יום ויום אני מכיר יותר בגדולתו לפי שכלי ועבודה רבה נוספת אלי בכל עת. ובכל יום אני מתחרט ועושה תשובה שלימה על יום אתמול כי יעבור במיעוט הכבוד הראוי לפי אשר ידעתי ביום זה: ונמצא עתה למד מזה שיש עוד בחי' התשובה עילאה העולה על כולנה שלא יצטרך לבחי' ריחוק מאתו יתברך רק בכל יום תמיד כשיתוודע אצלו ביותר ויותר מגדולת יוצר כל וחיוב עבודתו אליו יעשה תשובה ויתחרט על ימים הראשונים שהלכו להם במעט עבודה מאשר עתה. ובזה יזכה לשלימות אור מדת הבינה יפיץ עליו ענן אורה יאור פניה אתו סלה. והיה לו כנוגה צדקה וישועתה כלפיד יבער באברתה יסך עליו ותחת כנפיה יחסה. ויקוים בו יפרוש כנפיו יקחהו ישאהו על אברתו ה' בדד ינחנו ואין עמו אל נכר כי לא התרחק אף רגע מאלהיו והיה תמיד ה' אלהיו עמו וז"ש דוד אחר שהתנצל עצמו לומר שהוא לא יכול לבוא לבחי' הריחוק בשום פנים כנ"ל אמר הנה מצאתי דרך אחר לזכות לתשובה עילאה ואודך על כי נוראות נפלאתי נפלאים מעשיך ונפשי יודעת מאוד כלומר שהרבה נוראות נפלאתי ממעשיך הנפלאים בכל יום ויום יותר. וכל הימים שלי הכל המה בבחי' אחור וקדם. כי על כל נורא ונורא שאתה מחדש עלי בכל יום תמיד. מה מאוד נפלאתי עליהם ואני עושה ומתקן את עבודתי ביותר אהבה ומורא ופחד ומכוון את עבודתי על הנוראות האלה לעבוד אותך כפי הבנתי בערך גדולתם. וע"כ אני עושה תשובה ומתחרט על מיעוט עבודתי שעבדתיך בימים שעברו שלא נפלאתי בנוראות הנפלאים כאשר עתה ובזה גם אני מוכרח לשוב לפניך בתשובה על ימים הראשונים שעברו ולא עוד אלא שנפשי יודעת מאוד כלומר שנפשי יודעת בכל יום ויום יותר מגדולתיך ורוממותיך. ועל כן חטאתי נגדי תמיד מה שחטאתי לפניך ביום אתמול במיעוט העבודה המחוייבת אליך לפי ידיעתי עתה ואני עושה תשובה על זה ומתחרט למאוד וידענו בנו שהימים שעברו היה בבחי' אחור נגד העבודה הראוי לעבוד לך אף לפי ההכרה של עתה ומכש"כ במה שנפשי יודעת שגם עתה נעלמה ממני רוב נפלאותיך ועוצם גדולתיך לכן בכל יום ויום בעמוד והשב קאי ובבושת אנפין על מיעוט ההכרה על העבר שהיתה שלימות עבודתך רחוקה מאתנו מעבוד אותך אף בסגנון יום הזה. אך אתה ברוב רחמיך וחסדיך מאחר שבא ע"י בחינת האחור חיבת ההכרה וגודל השעשועים של עתה כבן הרחוק מאביו. תעשה רפואה בקירוב אליך הימים הראשונים להיות נתעלה אורם למעלה לחדש ימינו כקדם ויתקיים בנו שלום שלום לרחוק ולקרוב אמר ה' ורפאתיו שהעבודה של הריחוק והאחור יתקרב עתה בעבודה זו שאני מתקרב אליך ביותר. בזה אתה מרפא אותם ונעשה אחור וקדם צרתני שהאחור נתרפא ונעשה כקדם ע"י שמחת ותענוג הקירוב. וגם יש לפרש לפי דרך זה אחור וקדם צרתני פי' שכל עבודות שלנו המה בעצמם בבחי' אחור וקדם אחור למעשה בראשית כמאמר רבותינו ז"ל (עירובין י"ח ע"א) כפי הראוי להודות את שמך על גודל מעשיך ונפלאותיך שאתה הוא בורא את כל. ואך קדם הוא להחסרון ההכרה שהיה בנו בימים שעברו. ואמר עוד האף אמנם שידעתי בטיב שגם עתה אין אני יוצא בחיוב העבודה הראוי למלך גדול ונורא כמותך ומה אעשה תשובה על העבר אם גם עתה לא אוכל כבדך כראוי לך. כי באמת לא כן הוא כי אני עושה מה שביכלתי לעשות אף שידעתי שיותר ויותר ראוי לך. אך לא אוכל לעשות כי אם מה שאוכל כערך בריאתי בשר ודם עפר ואפר וע"כ אמר הנה לא נכחד עצמי ממך אשר עשיתי בסתר רקמתי בתחתיות ארץ גלמי ראו עיניך ועל ספרך כולם יכתבו ימים יצרו ולא אחד בהם. כלומר לא נעלם ממך עצמות גופי ותכונתי אשר נעשיתי בסתר בבית הרחם ונרקמתי בתחתיות הארץ ר"ל במקום השפל במדור התחתון שבמעי אמי וגלמי ראו עיניך בעוד הייתי גולם א' בלא חיתוך אברים ולא נשלמה עדיין צורתי הנה אז ראו אותה עיניך ועל ספרך כולם יכתבו כל המקרים כולם ידועים לך כאלו כתובים לפניך בסתר ימים יצרו אף כי יהיו כימים אשר יצרו לאחר זמן לו א' בהם כי לפניו א' הוא בכל אלה כי אין לפניו הפרש אם כבר נעשה אם שיהיה לאחר זמן אשר על כל זאת שידעת מקודם כל זה ואף על פי כן בראתני על תכונה הזאת להודות את שמך אעשה מה שבכוחי והכל לפי ערך הכרתי ולכן אחר כל זאת ולי מה יקרו רעיך אל מה עצמו ראשיהם כלומר מה נכבדו בעיני הצדיקים שבכל דור ודור ומה עצמו ראשיהם חשבון ספירותיהם אספרם מחול ירבון אם באתי לספור את טוב מעשיה' מחול ירבון כיון שנולדו בבחי' הפחיתו' כאלה ואעפ"כ מטיבין מעשיהם לכן הם יקרים ונכבדים למאוד הקיצותי ועודי עמך. כלומר הנה באתי עתה לקץ הדורות אשר קצבת מאז עד היום ועד דור זה אני עמך וביראתך ולא נטיתי מאחריך אם תקטול אלוה רשע הלואי ותקטל את הרשע וגומר הכל כמו שפרשו רש"י והמפרשים שם עד חקרני אל ודע לבבי בחנני ודע שרעפי וראה אם דרך עצב בי כלומר שתרא' אמיתיות לבבי אשר אם דרך מעצב' וקולקו' בי שאוכל להתרחק מאתך אף על רגע בשום אופן בעולם ואעפ"כ ונחני בדרך עולם הוא אור מדת הבינה בחי' יובל שנקרא עולם כידוע והוא על ידי ונפשי יודעת מאוד כאשר בארנו היטב עד כה:
ו. ואחר שבארנו כל זה נאמר אשר וודאי עיקר שורש ענין התשובה אשר הטביע והניח בורא כל עולמים ב"ה וב"ש במדת הבינה כוונתו נכון היה לו התשובה המעולה בחי' השלישית תשובת דוד המע"ה וע"י יזכה אדם לאור בחי' זו. ולא ח"ו שהיה כוונתו בשתי בחי' הראשונות להיות קודם בבחי' הריחוק מאתו ית' כי לא יחפוץ במות המת אף על רגע כמימרא שנשכח ממנו יראת ואהבת הבורא בשלימות הראוי למה יחשב מנא תבירא שנשבר ונפסק ממקור שורשו כי ב"ה שאין לפניו שכחה כשאדם הוא לפניו לא יוכל בשום אופן להיות נשכח מלבו גדולת ה' ובעת אשר שוכח מגדולת יוצר כל אפילו רגע באותו רגע נשלך מלפני ה' ובודאי לא יחפוץ הש"י בזה להיות עומד מאחרי ה' אף רגע ובחי' התשובה שהשריש במדה זו הכל סובב הולך על בחי' השלישית כנאמר ואך כיון שהשריש בחי' התשוב' בה גם אם יהי' אדם בבחי' הריחוק בשתי בחי' הראשונות ועושה תשובה ודאי אור לו מאורה והקב"ה מקבלו באהבה וריח ניחוח ונקרא אהוב ונחמד קרוב וידיד כמ"ש ברמב"ם (פ"ז מהלכות תשובה הלכה ו') וכמ"ש בזוה"ק הנ"ל אבל לא יחפוץ הקב"ה להיות האדם בבחי' הריחוק בשום פנים:
ז. ומעתה יתבאר לך דברי המדרש שהתחלנו בו בדרוש הלז על נכון והוא כי בתחילת ברייתו של עולם צפה הקב"ה במעשה צדיקים ורשעים וכבר כתבנו שלעולם מרמז על בחי' מדה זו אור הבינה מקום כל הישועות וגם נקראת בחי' הבריאה כאמור למעלה וע"כ בתחילת ברייתו של עולם כלומר בעת אצילו' מדה הזו השריש בה בחי' אורות הללו הכוללי' להושיע כל מיני היסורים שבארנו למעלה ולקרב לכל בחי' הרחוקים שבארנו. ויש בהן מעשיהן של צדיקים כיסורי שתי סוגים הראשונים וכתשוב' דהע"ה: ומעשיהן של רשעים שתי סוגי יסורים השניים ושתי בחי' התשובה הראשונים ואיני יודע באיזה מהן חפץ כיון שזה הנופל ממדרגתו וזוכה לעלות אל ה'. שמחה עצומה ותענוג גדול לפני שמו ית'. א' בקרוב עצמו מה שהוא נתקרב אל ה'. והב' מה שמעלה אתו מחנה רב ומחנה כבד מנצוצות הקדושות שנתפזרו בין הקליפות והוא נדחים יקבץ להשיבם אל חיק אביהם וכבר כתבנו למעלה בשם הזוה"ק הפלגת מעלו' בעלי תשובה העולה על כולנה שברגע א' זוכה מה שלא זכה אברהם אבינו עד אחר היותו זקן בשנים. וע"כ איני יודע באיזה מהם חפץ כלומר באיזה מהבחי' אלו היתה קדימת המחשבה וע"כ אמר לשון צפה ולא ראה להורו' אשר לא הוא בדרך הראיה חושיות את הפעולה עצמה רק בדרך הצפיה שהיא הסתכלות בדבר מתוך דבר שמכח בריאת האור נשתמע שיהיה בחי' האחור והיסורין והיה ההו"א שעל זה היתה קדימת המחשבה בקירוב הרחוקים וע"כ אמר כיון דכתיב וירא אלהים את האור כי טוב שרק את הטובה ראה וגם בחי' היסורין והאחור שיתהוה רק בדרך הטוב האמיתי והחסד הגדול בדרך שתי סוגים הראשונים ובתשובת דוד המלך אשר אין בהם שום רע וריחוק מאתו יתברך רק הכל בדרך הטוב כנאמר היטב למעלה:
ח. ובסגנון מקום מדה הלז שדברנו בה בדרוש הלזה הוא מעל' השבת קודש כי הנה היא נקראת קדם. כמאמרינו בתפלת השבת מראש מקדם נסוכה וסוף מעשה במחשבה תחילה כלומר אעפ"י שהוא סוף מעשה בראשית הנה במחשב' תחילה היתה לכל ברואי עולם וששת ימי המעשה המה נמשכין אחריה להיות באין כולן ונדבקין להמלך בחי' שבת קודש שנקרא שבת המלכה ועל זה צונו בוראינו ואמר זכור את יום השבת לקדשו ואמרו רז"ל (ביצה י"ו ע"א) מחד בשבא לשבתא כדי להיות נזכר האדם בכל יום מימות החול שכלם רודפין ונמהרין להיות נדבקין ונופלין לקדושת שבת הבא אחריהם וזה היה כוונת הבורא ית' בתחילת בריאת העולם. וירח בריח הניחוח של שבת שעל' במחשבה תחילה כדברי התקוני זוהר בראשית תמן שבת וברא שית יומין להיות נדבקין לה ועל זה רמז הקרא כי ששת ימים עשה ה' את השמים ואת הארץ וינח ביום השביעי. פי' שכל נייחת דעתו בבריאת הששת ימים הכל מתענוג וקדושת שבת שיבא אחריהם. ואלה הרומז לששה פעמים ששה שהם ששת ימי המעשה כלולים זה בזה המה תולדות נח שכולם טפילים ונטפלים להנייחא שנח הקב"ה אחריה' ביום השבת קודש. ולכן חיוב הזכירה מחד בשבא לשבתא כי הנה ידוע לכל מספרי הקודש כאשר עושה אדם עבירה ביום מימיו היום ההוא חושך לו ולא אור והוא נדחה מלהמנות במספר השבוע שהיא בו. על זה שיבח הכתוב את אברהם אבינו ואמר ואברהם זקן בא בימי' כלומר שבא עם כל הימים מספר ימי חייו לפי שלא פגם בהם והיה מאיר אליו כל הימים שהיה חי בהם. ונמצא כשאיזה יום נדחה מהשבוע וחושך אפילה נמשך עליו ודאי אי אפשר לו לידבק באור השבת כיון שזה ארור וזה ברוך ואין ארור מדבק בברוך. ועל כן צוותה התורה זכור את יום השבת מחד בשבא שתזכור שהיום לא נבר' כי אם להיות נדבק להשבת ואם תקלקל מעשיך באחת מימי חייך ידח' אורו מלהתקרב אל קדוש' השבת וסחור סחור לכרמא כרם ה' צבאות לא יקרב וממילא כשלא יתקרב אל קדושת השבת יפול לתוך הקליפות והרע ותגדל עונך מנשוא להפך ח"ו הקערה על פיה מה שהיתה מחשבת הקדוש ברוך הוא בבריאתו שיתקרב ויתדבק אל הש"ק ועונותיך גורמין להיות משתלח חוץ להמחנה ועל כן זוכריהו מחד בשבא לראות שיתקרב ויתדבק כל יום ויום לקדושת השבת קודש. ואז נעשה כבחי' אחור וקדם צרתני שהאחור שהם ימי החול מתדבקים אל השבת הנקר' קדם מה שהיה כן בקדימות מחשבת הקדוש ברוך הוא קודם שברא העולם ועל זה רמז בצירוף שבת נוטריקון ששה בו תדבקון להורות על ענין הנזכר שכל ששת ימי השבוע יוכלו להתדבק בהשבת בבחי' אחור וקדם ע"י מעשים הטובים והיה השם הזה לך לאות ולסימן ולזכרון כל דברינו בדרוש הזה ושבת בחול תעיר שתעיר גם בחול בחי' השבת והיו לאחדים בידך ועי"כ תזכה גם אתה להתדבק במאור הקדוש ולהתאח' במקור שורש נשמתך: וה' ישלח עזרך מקודש אמן ובזה נשלם מה שרצינו לבאר בדרוש הזה:
סליק שורש השלישי. בעזר ה' אשר לו חכתה נפשי. הוא כבודי ומרים ראשי מקדש השבת ומברך שביעי. יעזרני להתחיל ולסיים דרוש הרביעי:

דרוש הרביעי



Chapter 1

<b>חסדי ה' אשירה לדור ודור אודיע אמונתך בפי</b>
<b>דרוש הרביעי</b> זה שמו. נאה לו <b>ש</b>בת <b>ב</b>חול <b>ת</b>זכור
<small>יבואר בו שני עקרים גדולים בעבודת ה' מאהבה. האחד שיהא תורת ומצות ה' עיקר בעיניו לעשותן וכאשר בבוקר יעמוד ידע כי צריך להיות עיקר עשיותו ביום הזה לעסוק בתורה ומצות ה' כי על זה נברא העולם. וע"כ יעשהו ברוב חביבות ובשלימות נפלא: כי זה העיקר בעיניו. וכל שאר עשיות השייכים לעוה"ז הכל יהא נחשב אצלו לטפל ועראי כי לא זאת היתה כוונת בוראו בבריאתו כדי להיות תמיד רודף אחרי תאות העוה"ז. וע"כ יעשהו בשעה קלה מהיום ואח"ז יחזור לעיקר עבודתו: והשני שיהא מצות ה' כ"כ חשובים בעיניו. עד שטרם הגיע זמנם יצמא נפשו ויכמה בשרו לו מתי יבוא לידי ואקיימנו: ויתחלק לשני פרקים:</small>
ידבר בביאור פסוק (איוב מ״א:ג׳) מי הקדמני ואשלם. שהוא כאשר אדם בונה בית או שאר עשיות כזה. צריך להיות עיקר כוונתו בתחילת בנינו כדי לקיים בו מצות ה' כמו מצות עשה של עשיית המזוזה או המעקה במקום שנוהג או בשביל להכניס בו אורחים וכדומה. וישיבתו ואפילו פרנסתו שיהיה לו מהבית הכל יהיה לטפל ועראי נחשב בעיניו כי כל דברי העוה"ז הם הבל ותהו ואינם כדאי לשום הבל כזה עיקר בעיניו ועיקר כוונתו נכון יהיה למען המצו'. כי רב הוא: ובו ט"ו מאמרים
א. במדרש (מ"ר ויקרא פרשה ט"ז) מעשה ברוכל אחד שהיה מחזיר בעיירות שהיו סמוכות לציפורי והיה מכריז ואומר מאן בעי למזבן סם חיים כנוף ואתו כולי עלמא לגביה אמרי ליה הב לנו חיי' וכו': עד הוציא ספר תהלים והראה פסוק מי האיש החפץ חיים וגו' מה כתוב בתריה נצור לשונך מרע סור מרע ועשה טוב ע"כ:
ולדקדק בו. כיון שסופו מוכיח על תחילתו שלא היה רוכל רק איש המוכיח את העם וכדי שישמעו לדבריו אמר להו בלשון הרוכל מאן בעי למזבן סם חיים שהוא דבר אשר יתאוה נפש כל חי. אבל באמת לא היה רוכל. וא"כ מה זו שנקטו חז"ל מעשה ברוכל אחד כיון שלא היה והיה למינקוט כעין מה שנקטו חז"ל בתלמודא דידן (ע"ז י"ט ע"ב) מכריז ר' אלכסנדרי מאן בעי חיי וכו' וגם לדקדק וכי סימנא בעי לפר' שהיו בעיירות הסמוכות לציפורי מאי נפקא מינה אם הי' סמוך לצפורי או לא וטרם נבוא אל ביאורו נקדים לבאר כמה פסוקי' מתנ"ך ומאמרי חז"ל ומתוכם יתבאר דברי המדרש הלזה על נכון. ואלה הם א' לבאר מאמר הקרא כי תבנה בית חדש ועשית מעקה לגגיך וגו' להבין על מה תלה מצוה זו בעת בנותו בית חדש וכי בית ישן אין צריך מעקה לגגו וסתם היה לו לומר כי יהיה לך בית ועשית וגו' ומה לן אם בנה בית חדש או קנה בית ישן מעכו"ם שלא היה לו מעקה. ב' לבאר ענין השני חסדים הנאמר בי"ג מדות א' ורב חסד והשני נוצר חסד וצריך ביאור עניניהם ועל מה נתחלקו לשתים. ג' לפרש מאמר הנביא (ישעי' נ"ח) דרשו ה' בהמצאו קראהו בהיותו קרוב וגו' כי כגבוה שמים על הארץ כן גבהו וגו' ועוררו רז"ל (יבמות ק"ה ע"א) מה בהמצאו ובהיותו קרוב ואימת הוא מצוי. גם להבין אומרו כגבוה שמים מעל הארץ מפני מה דווקא במדה הזו רחוק דרכינו מדרכיו ית' ולא פחות או יותר. ד' לבאר כתוב א' אומר (תהלים פ"ט) כי אמרתי עולם חסד יבנה. כבר הקשינו בחה"ר (שורש הששי ענף א') שלכאורה הוא סותר דברי רז"ל (מ"ר בראשית פ' י"ג) שאמרו ששיתף הקב"ה מדת הרחמים בדין ברא את העולם ה' ביאור מאמר רז"ל איזהו חסיד המתחסד עם קונו זה הוא ענין המתחסד עם קונו וכל אלה באחת יבוארו על פי הקדמה אחת מה שנפרש מאמר חז"ל (מ"ר ויקרא פ' כ"ז) על פסוק מי הקדמני אשלם מי עשה לי מזוזה עד שלא נתתי לו בית מי עשה לי מעקה עד שלא נתתי לו גג מי הפרי' לי תרומה עד שלא נתתי לו גורן מי הפריש לפני חלה עד שלא נתתי לו עיסה וכו' ע"כ ולכאורה יפלא דבריהם הלא ידוע שאין הקב"ה בא בטרוניא עם בריותיו כמאמר רז"ל (ע"ז ג' ע"א) ומה יש לו לעשות האם יעשה לו מזוזה בלא בית או מעקה בלא גג או לפרוש חלה בלא עיסה אתמהא כי אם אין בית אנה יקבע מזוזה ואם אין עיסה ממה יפרוש חלה: אכן יבואר בדרך אשר נפרש מאמר שלמה המלך ע"ה (משלי ג׳:ו׳) בכל דרכיך דעהו והוא יישר אורחותיך. ואמרו רז"ל (ברכות ס"ג ע"א) דרש בר קפרא איזהו פרשה קטנה שכל גופי תורה תלויין בה הוי אומר בכל דרכיך דעהו אומר. ונבאר איך הוא שורש ועמוד גדול לכל הנהגת בני אדם עם ה'. והוא בדרך שאמרו חז"ל [ברכות ל"ה ע"ב] אמר רבה בר בר חנה אמר רבי יוחנן משום רבי יהודה בר' אלעאי בא וראה שלא כדורות הראשונים דורות האחרונים דורות הראשונים שעשו תורתן קבע ומלאכתן עראי זה וזה נתקיים בידן דורות האחרונים שעשו מלאכתן קבע ותורתן עראי זה וזה לא נתקיים בידן ולשון קבע ועראי אין לו פי' ואם לומר שרוב ימיהם עסקו בתורה ומעטו בעסקי מלאכתן היה לו לומר שעסקו בתורה הרבה ובמלאכה מעט כאומרו הוה ממעט בעסק ועסוק בתורה ומה גם לאיזה ענין השמיעונו חז"ל זאת ואיזה דרך טובה מורין לנו בזה: וידוע לכל שראשונים למדו תורה הרבה ואנחנו ממעטין במיעוט אחר מיעוט בעסק התורה אמנם רבותינו ז"ל מעוררין אותנו ומלמדין לנו דרך זרוז אחר הכלולה והמעוטרה בדרך ה'. והוא ע"ד משל אל הסוחר שנוסע למדינה רחוקה לקנות שם סחורות ושאר דברים הידועים לו בכדי להביא לביתו להשתכר בהם כדרך הסוחרים והנה עיקר נסיעתו לשם וכל הוצאות הדרך וכל טרחותיו שנעשים ביגיע' גדולה בחום ובקור באין מעצור לו השלג והגשם ובנפשו יביא לחמו לעבור דרך גדודי חיות וליסטים. והכל לסיבת חיותו לקנות שם סחורה להשתכר בו. להיות מתפרנס ומחיה את עצמו ואת ביתו. וכל עשיותיו ומחשבותיו הכל עבור הסחורה שרצונו לקנות שם להחיות נפשו ונפש ביתו. אולם דרך הסוחר כשבא למקום הידוע הלז ובוודאי הוא הכל סובב הולך כל ימי היותו שמה אחרי קניות סחורתו אך יום או יומים יעמד קודם חזרתו אל ביתו וסובב בשווקים וברחובות בדרך עראי וטפל אולי המצא ימצא לו איזה דבר קטן הנצרך אל ביתו להשתמש בו כמו מטה ושלחן כסא ומנורה וכדומה מצרכי הבית המצוים שם בזול ושמחה אצלו שקונה הדבר בזול ושוה במדינתו ביותר ויותר כי זה המוליכו לשם בכדי למכרו שמה יש לו הוצאות רבות בדרך וע"כ מוכרו שם ביוקר והוא יביאנה לשם בלא הוצאה. כי כל ההוצאות נחשבות על הסחורה שמוליך כידוע ליודעי בטוב מו"מ. ובכל הדרך שהוא הולך בהליכתו ובחזירתו אם ישאלנה איש לאמור אנה אתה נוסע ולמה נסעת שם ודאי מענה בפיהו כי הנה הולך הוא למקום פלוני עבור סחורה זו וזו. וזה הכל הוא בדרך הטבע וממש הכל יעשו כזה בלי שינוי כל דהוא. אבל אם ימצא א' שוטה ופתי וחסר לב. וכאשר יבוא למדינה לקנות הסחורה יושכח בלבו העיקר הגדול הזה על מה נסע לשם והיה לו טרחות רבות ויגיעות גדולות האלו ותיכף יתחיל לסבב בשווקים ורחובות לשאול על אלו הדברים הקטנים והזמן הקצר הזה אשר הוא שם נותן דעתו ולבו לקנות החפצים האלו ובתוך כך יעבור היומא דשוקא משם וישאר בכל הוצאותיו הגדולים וטרחותיו הכל על סמך אלו החפצים אשר אין שוין אפילו אחד מני אלף כנגד ההוצאות. ועל כולם הנה יבוא לביתו רק וחסר ולא יהיה לו במה להשתכר להחיות נפשו ונפש ביתו. ופשיטא שאם ישאלנו איש על הדרך למה הוא נוסע וישיבו שהוא נוסע לקנות לביתו קצת מטלטלין וחפצים בודאים למשוגע ושוטה גדול יחשב והנמשל בזה הוא מובן וגדול מאוד בענין התנהגות האדם בעסק התורה והמצות שלו עם שאר צרכי בני אדם הצריכים לו למחייתו וצרכי גופו וידוע שהאדם הוא נשלח מעולם העליון לסחור בסחורתו לעסוק בתורה ומצות ה' ודעתו לחזור לבא לביתו ואהלו אשר נשלח משם ולהביא לשם הסחורה שקנה הוא התורה והמצות שפעל ועשה בעולם הזה אשר נקראת סחורה בדרך כי טוב סחרה מכל סחורה כי שם משתכרין בה הרבה למאוד וכל אות ואות מהתורה והמצות עולין לדוגמת האבן טוב והיקר השוה בלי שיעור וערך וזה הוא עיקר ביאתו לעולם הזה וכל שלימות תכליתו ועיקרו אף שבודאי הנה צריך גם למעט צרכי גופו ומחייתו אך הנה לטפל ועראי יחשב כי לא למען דברים שטותים כאלה בא לעולם לחשוב תמיד בעניניהם כי המה הבל ותהו דברים שאין בהם ממש ועיקרו הוא עסק התורה והמצות והמשכיל אשר יבין את זאת והוא כך בלבו בשלימות לעשות העיקר עיקר והטפל טפל כל עשיותיו ופעולותיו אשר עושה בארץ. עיקר כוונתו מתחילת העשיה ועד סופה. בכדי לקיים מצות ה' אשר בעשיה זו ואף שיש בה גם כן חפצי העולם הזה. זה רק ממילא בא לו בלתי כוונ' לזו ולטפל ועראי נחשב אצלו ועיקר כוונתו סובב הולך רק על המצוה כי זה עיקר עבודתו בעולם. וכמו על דרך משל אם אדם בונה בית יש בו שני דברים א' הוא לישב בה כדרך בני אדם ולפעמים גם ענין מחייתו שיש לו פרנסה מהבית ובה חיות נפשו וזרעו והשני היא קיום מצות מזוזה או מצות מעקה במקום הנהוג או להכניס אורחים שינוחו שם מיגיעתם והוא מצוה גדולה גמילות חסדים שעולה על כל המצות. או לכבד שבת בדירה נאה המרחבת דעתו של אדם לה'. ומה מאוד יתפרדו בני אדם בכל עסק ענין מחשבת הבנין כולו ועם שעשייתן שוה לכולם כא' זה בונה ועושה מזוזה ומעקה ויושב בה ומחיה עצמו בו וכמו כן זה שוה בשוה. ואך ישתנו מחשבותיהם למאוד. כי המשכיל וההולך בדרך אהבת אמת של הקדוש ברוך הוא ותורתו ונעשה אצלו תורתו קבע ועיקר בלבו וכל מחשבתו ודעתו סובב על זה רק לקיים מצות ה' ולעסוק בתורתו ורוצה בקיומן באמת. וכל מלאכתו ועסק פרנסתו וצרכיו צרכי מחייתו הכל המה בדעתו ולבו לעראי וטפל כענין קנית דברים הקטנים הנזכר. הנה בתחילת מחשבת בנין הבית עיקר ויקר בעיניו לקיים מצוה ה' ובונה הבית לשם כך כדי שיתקיים בו מצות מזוזה או מעקה וכדומה וכל יגיעותיו וטרחותיו הכל יעשה בשביל המצוה כי הוא אהובה לו וזה עיקר בעיניו ונותן כל מחשבתו ודעתו ע"ז. ויודע בנפשו אשר כל הוצאות בנין הבית הכל נתנם הקב"ה לו בכדי לקיים המצוה אשר צוהו. ועסק מחיותו וצרכיו שיהיה נעשה בהבית אח"כ הכל לטפל ועראי יחשב אצלו ונדמה לו למציא' שבא אליו שלא בהוצאה כי כל הוצאותיו הכל יחשב אצלו על המצוה שיקיים. וכן למשל אדם לש עיסה לאכילה. אם היה עיני שכל לו לעשות מן העיקר עיקר. היה משים תוכן כוונתו בתחילת הלישה כדי לקיים מצות בוראו להפריש ממנה חלה או ליתן ממנו לעניים שמצוה יותר בלחם ליתן לעני מבמעות כמאמר חז"ל (כתובות ס"ז ע"ב) במעשה דמר עוקבא ודביתהו שנפלו לכבשן האש והיו נשרפין רגלוהי דמר עוקבא אמרה ליה דביתהו שקול כרעיך איתיב אכרעי. חלש דעתיה אמרה ליה אנא שכיחנא בגו ביתא ומקרבי הנייתא ופרש"י הנאת מזומנת שאני מחלקת לחם ובשר ומלח אבל אתה נותן מעות לעניים והם טורחים וקונים סעודתם ע"כ. ומה שיאכל אח"כ ממנו הוא ואשתו ובניו הוא לטפל ועראי בעיניו כדבר הנעשה חוץ לעיקר הענין המצטרך לו העיסה הלז וכן בכל צרכי עסקי הנאת העוה"ז מאכילה ושתיה ומלבושי כבוד הכל בשביל עסק התורה והמצוה שיש בענין הזו כאשר בארנו בחה"ר (בשורש החמישי ענף א' ב' ג') וזה עיקר בעיניו מה שמקיים בזה מצות ה' וצרכי עצמו הכל לטפל בעיניו ולא כן באיש הפתי והסכל שנעשה צרכי עצמו עיקר וקבע בעיניו וכאילו לא בא לעולם כי אם בשביל עצמו למלאות תאותיו וצרכי גופו להיות אוכל ושותה מאכלות טובות ובועל צורות נאות ולובש בגדי שש ורקמה ושוכן באהלי שן ומשתמש בכלי כסף וזהב ודברים הדומה לאלו. וע"ז נותן כל ימיו עיניו ודעתו ולבו להתמלא בכל הדברים האלו ודרך ה' והתורה והמצות לטפל ועראי נחשב בעיניו ועושהו רק בכדי לצאת נגד המקום או נגד הבריות אבל לא שיהיו חשובים בעיניו אפילו כעסקי גופו. ואתה תראה באישי ישראלים רובם ככולם אשר נשתכח מהם בעו"ה העיקר הגדול הזה ובהגיע לו עת לעשות צרכיו לעסוק במשא ומתן וכדומה מעשיי' צרכיו עושה בזירוז אחר זירוז ובכל כח גופו ואיבריו ונותן כל כח דעתו ומחשבתו בעת עשיה לראות שיהיה הכל נשמע בעתו וברו' החן וגוד' יפוי מעשהו ומבל' כמעט כל ימיו ע"ז לחשוב מחשבות ולעשות עשיות רבות כעין הנסיעה לארץ מרחקים ומסכן את עצמו לעבור בימים ובנהרות ובין גדודי חיות וליסטים להביא ממרחק לחמו להחיות גופו וגופות בני ביתו. ולא כן בעשיות התורה ומצו' האם קרה לאד' בזמנינו מפשוטי המוני ישראל לנסוע נסיעה רבה אל ארץ מרחק לקיים שם מצוה אשר אי אפשר לו לקיימה כאן שראוי לעבור במקום סכנה בים או ביבשה בכדי לקיים מצות התורה כמו כיבוד אב וכדומה. ואפילו במצות שאנו מקיימין בכל יום כמה עקולי ופשורי יש בהם היתפאר אדם לומר שעושה אותם בזה השמחה והזירוז ודקדוק רב שיהיה הכל על צד היותר טוב ונאה. כאשר עושה דבר שידוע שירויח בזה ממון רב או שאר תאותיו וסימן לזה אם כנים דברינו. הוא פשוט כי בשאר תאותיו הגשמיית והרווחת ממון וכדומה הנה מצפה להם טרם בואם ומתאוה מתי יבוא לידי דבר זה ואעשנו כי נפשו של אדם מחמדתן וזריזין מקדימין בכל מה דאפשר יפה שעה אחת קודם כי רצונו תיכף להתמלא תאותו. אבל איני מרגיש שיעמוד אדם בבוקר ויהיה נפשו מתאוה ומתלהב לקיים תיכף מצות תפילין ולהתעטף בציצית כי הוא מצות הבורא וקוצה קטנה של מצוה אחת גדול יותר מאלף אלפי אלפים ורבבי רבבות דינרי זהב ומכש"כ שאר הבלי תאות העוה"ז. ולמה לא נודה על האמת בינינו לבין בוראינו יתברך אשר מאוד רחוק מאתנו מעבודתו יתברך כרחוק מזרח ממערב ויותר ותאוה קטנה מהבלי העולם נחשב אצלינו יותר ויותר ממצות ה' אף שידמה לאדם שאינו כן אך אם יראה באמתיות הלב ויציג לנגדם הסימן אשר כתבנו יראה שכן הוא:
ב. וזה אשר אנו מתודים בהוידוי ואומרין סרנו ממצותיך הטובים ולא שוה לנו וגומר ותיבת ולא שוה לנו אין לו פי' כלל וגם איוב אמר בזה (קפיטיל לא) חטאתי וישר העויתי ולא שוה לי ונדחקו המפרשים שם בפירושו ע"ש ולדברינו יאמר. סרנו ממצותיך וממשפטיך הטובים פי' הנה מצותיך ומשפטיך טובים הנה שעה אחת בהן מכל חיי העוה"ז והיה ראוי להיות עשיית המצות ועסק התורה גדול מאוד בעינינו בכפלי כפליים יותר מכל חיי העוה"ז לעשות עיקר בכל ימינו בעשיית מצות ותורת ה' וחיי עוה"ז לטפל וכמאמר רז"ל (אבות פ"ד משנה יו"ד) ר' מאיר אומר הוי ממעט בעסק ועסוק בתורה. וסרנו מזה הבחי' ועוד יותר שאפילו לא שוה לנו להיות עכ"פ שוה עסק התורה והמצו' להבלי העולם הזה אף לא שוים אצלינו וכל ימינו פנו במחמדי עולם הזה והבליו ומעט המעט הנלקח מהם לצורך עבודת גבוה כאמור. וגם איוב כוון לזה חטאתי וישר העויתי שהעויתי הישר מלהרבות עשיותו ואפילו לא שוה לי להשוות עשיות ידם:
ג. ובזה אמרנו פי' הפסוק פסל לך ואמרו ז"ל (נדרים ל"ח ע"א) הפסולת יהא שלך ע"פ מה שבארנו מאמר הקרא ואיש את קדשיו לו יהיה. ותוכן הדברים ע"פ המשל שכתב הח"ה [בשער הבחינה] וז"ל ומה נדמו בזה לשני אחים ירשו מאביהם אדמה שצריכה לעבדה וחלקו אותה לשנים ולא היה להם דבר זולתה והיה האחד מהם דעתן וזריז והשני היפוכו. הדעתן ראה כי עסקו באדמתו בלבד ימנע אותו מעסוק בפרנסתו ומהגיע אל טרפו. והשתכר עצמו לעבוד באדמת אחרים. כדי שיהיה נשכר מעמלו יום יום לטרף ביתו. וכשהיה נפטר מן העבודה לערב היה עושה באדמתו שעה אחת בהשתדלות וחריצות רב וכשהיה נותר לו משכירות ימים כדי מזון יום אחד על מזונותיו או יותר היה מניח מלעשות בשל אחרים ביום ההוא והיה עושה בשלו בתכלית השתדלותו וחריצתו. ולא סר לעשות כן עד שנגמר עבודת אדמתו כהוגן. ובהגיע עת פירותיה וזמן תבואתה קבצם ואספם והתפרנס בהם בשנה השנית ולא היה מצטרך עוד להשתכר לאחרים והיה עובד אדמתו כרצונו והולך ומוסיף בה אילנות עד שהיתה תבואתה מספקת לו לפרנסה והותירה לו מה שהוסיף בו אדמה על אדמתו והאח הכסיל כיון שידע שעבודתו באדמתו תמנעהו מהתעסק בענין מזונותיו עזבה לגמרי והיה משתכר לבני אדם בעבודת האדמה ולוקח שכרו ומתפרנס ממנו ולא היה מותיר כלום וכשהיה נשאר בידו מזון יום אחד היה עושה אותו יום מנוחה ובטלה ושעשוע. ולא היה חושב בענין אדמתו והעתות אשר היה נפטר מן העבודה בימי עבודתו היה הולך בהם אל המרחץ וכדומה ונשארה אדמתו שממה לא הצמיחה דבר ותעל כלה קמשונים ונהרס גדרה כסו פניה חרולים ונשא השטפון את אילניה כמו שאמר החכם [משלי כ"ד] על שדה איש עצל עברתי ועל כרם אדם חסר לב והנה עלה כלו קמשונים כסו פניו חרוליו וגדר אבניו נהרסה וכו' עכ"ל הצח. והנמשל מובן מאליו כי כל מה שאדם עושה בשלו בעניני עוה"ז ועסקי פרנסתו וצרכי גופו יהי' דומה בעיניו כאלו הוא נשכר בשדות של אחרים שאינו עושה כי אם מצד ההכרח ורק מה שהוא מוכרח בהכרח גדול עושה. ולא כן יעשה כשעוסק בתורה ומצות ועבודת ה' יהיה דומה בעיניו כאלו עוסק בשדה שלו שעושה אותו יפה ונאה בכל מיני השתדלות וחריצות ולא יעצור אותו הגשם והשלג ולא חושך אפילה ובוקר השכם לעבודתו ואין ממתין עד שיצא השמש על הארץ כדרך שאר פועלים הנשכרים לעבודת אחרים שאינם יוצאים לעבודתם כ"א אחר זריחת השמש כמו שהוא (במסכת בבא מציעא פ"ג ע"ב) ושאר מיני יופים והתאמצות בזירוז אחר זירוז כדי שיהיה שדהו נעשה יפה מאוד מאוד. וכה יעש' עסק התורה ומצות ה' כמו ציצית ותפילין ושארי מצות בגודל חריצות והשתדלות שיהיה נעשים בחשק ובאהבה רבה ולהתאות לקיומן תיכף בהגיע זמנן בתשוקה וחמדה גדולה. ובעת עשייתם להשליך מאתו כל בחי' מחשבות הטורדות מהבלי העולם ולדקדק בהם מאוד שיהיה על תכלית ההידור ותכלית הכשרות שלא יהיה שום שמץ פסול בהם ח"ו אפי' חומרא דחומרא. אבל בעניני העוה"ז ירפה ידו מעשותן ולא יעשה כי אם מצד ההכרח גדול לפרנסתו. ותיכף כשישיג פרנסתו יום ביומו יניח את של אחרים ויעבוד בשלו בתורה ומצות ואל יעכבו שום מניעה וחושך אפילה והשכם בבוקר בבוקר והכל מצד חשקות וחמדת לבו כאדם העושה בשלו החביב עליו מחמת ידיעתו נכונה שהשדה היא טובה למאוד לאכול ממנה פירות ותבואות טובים כל ימי חייו ובהכרח גדול אשר מניח שדהו לעסוק בשל אחרים לצורך טרפו עתה ומרפה ידו משדהו במקצת היום:
ד. וזה שאמר הקרא ואיש את קדשיו לו יהיו פי' מה שהוא עושה עסקי הקודש עסק התורה ומצות זו לו יהיה שידע שזה היא שלו ממש ויעסוק בהם כאדם העושה בשלו אבל עסקי חול אשר לא בקודש המה לשל אחרים יהיה נחשב בעיניו שלא לעסוק בהם כי אם על צד ההכרח כאמור וע"ז רמזו רז"ל (ראש השנה י"ז ע"ב) לשארית נחלתו ולא לכל נחלתו למי שעושה עצמו כשיריים פי' שעושה מה ששייך לעצמותו לגופו כשיריים רק לטפל נחשב בעיניו ולא לעיקר. וזה שרמזו רז"ל הפסולת יהיה שלך כלומר שלא תעשה דבר השייך לך לגופך כי אם כפסולת כטפל כאדם העושה דבר בע"כ שלא ברצונו:
ה. ולזה כונו רז"ל להשמיע לנו דרך הנפלא הטוב הזה ואמרו ראשונים עשו תורתן קבע ומלאכתן עראי פי' שתורתן ועשיות מצותיהן הוא היה העיקר והחביב בעיניהם ועליהן היו שמין פניהם בכל היום לעיין ולחפש בכל עת אולי יארע להם מצוה ממצו' ה' לקיים וכשלא אירע להם רוב ימיהם פנו לבבם אל האלהים לעסוק בתורה ותפלה ועבודת ה' ומלאכתן ועסקי פרנסתם לטפל ועראי נחשב להם לעסוק בהם על צד ההכרחי במעט מן היום להיות להם פת במלח ומים במשורה בכדי להחיות את הגוף וכשהיה להם על יום זה עזבו הטפל וההבל והלכו לעשות מה שהיה עיקר בעיניהם לעסוק בשלהם ברוב השתדלות בשלמות רב באהבה רבה כאדם העושה בשלו כדרך שהיה הלל הזקן עושה כמאמר חז"ל (יומא ל"ה ע"ב) ונביאנו להלן אי"ה וכשעלה בדעתם ורצונם לקיים מצות מזוזה או מעקה או הכנסת אורחים היו בונין לשם זה בית כדי שיקיימו מצות הבור' והיה זה עיקר הכוונה בהבנין כדי לקיים מצות ה' ולטפל ועראי היה נחשב בעיניהם מה שישבו בהבית או שיהיה להם פרנסתם מהבית כי כל אלה אצל המבינים הם דברי הבל והבאי. עם שהוא מן ההכרח לישב בבית. אבל צריך לעשות אותה כאדם העושה דבר בהכרח שאינו מדקדק בעשייתה ואינו מאריך בטיפולה ומקצר בבנינה לא כמו שאנו עושין שכאשר אדם בונה בית נשכח מלבבו העיקר הגדול מה שצריך לקיים בו מצות ה'. ונותן עיקר כוונתו ודעתו להיות לו מקום לשבת במנוחה או להתפרנס עצמו מהבית ואף שגם לזה קראו רז"ל דבר מצוה כמבואר בש"ע א"ח (סוף סי' רמ"ח בהג"ה) בשם יש אומרים שההולך לפרנסת ביתו מקרי דבר מצוה. מכל מקום רשות הוא לגבי מצוה מצות מזוזה או מעקה שהמה מ"ע דאורייתא ועוד שגם בזה אינו מכוין להיות לו פרנסה לשם מצוה כי אם היה עיקר כוונתו לשם המצות מפני מה אינו מכוין לשם שאר המצות התלוית בה שהמה ודאי מצוה לדעת כל הפוסקים. אם לא שהוא מכוין לחפצו ולהנאתו מעסקי עולם הזה לא לקיים מצות בוראו בזה ומכש"כ דכש"כ אותן הבונין אפדני שן למו לפלטרין גדולים מצויירין ומוכשרין בתכלית היופי. להיות לו כמושב המלך. ואין בו אפי' דרגא הקטנ' להתפרנ' מאתו וכונתו רק להיות מאנשי השם שיצא שמו וטבעו בעולם כי היכל ביתו נאה בנין מפואר מאוד. ובכדי שיהיה ביתו יפה להכניס בו שרי האומות ועליהם צווח הקרא הוי בונה ביתו בלא צדק שאין בה אפי' כוונה הקטנה של העושה צדקה בכל עת זה המפרנס אשתו ובניו כמאמר רז"ל (כתובות נו"ן ע"א) וע"כ יש לצעוק הוי על זה אשר טח עיניהם מראות ונדמה לו שזה הוא תכלית הכל ובזה יהיה מובל לקבר. וכל טרחותיו והוצאותיו ויגיעותיו המה להבל וריק מעשי תעתועי' ואין לקלקל הנייר להאריך בגנות האנשים האלה. ומי שעיני שכל לו ואינו מתועב ומשוקץ בטנופות הבל עוה"ז ותענוגיו. מעצמו יבין שכל אלה הם דברי הבל והבאי ואינן כדאי לשום מחשבת אדם אף על רגע. אמנם דברינו הוא באותן המוכרחין לבנות להחיות נפשו ונפש ביתו ואינו נותן לב לעשות העיקר עיקר. להשים עיקר כוונתו בתחילת בנינו לקיים ע"י מצות בוראו מזוזה ומעקה והכנסת אורחים או לכבד שבת בדירה נאה המרחבת דעתו של אדם וכמו כן בלישת העיסה אצל הכסיל נשכח מלבו העיקר הגדול בעשיית העיסה שהוא בכדי לקיים בה מצות בוראו להפריש חלה או צדקה לעניים כנ"ל וכוונתו רק בכדי למלאות כריסו ובטנו באכילה הגס שאחר כך בודאי יפריש ממנה חלה וגם יתן ממנה לעניים אבל זה אצלו לטפל בעלמא ולפעמים שוכח אף אחר הלישה ליתן ממנה לעניים. וכדומה בכל עניני עוה"ז ועסקי וחפצי הגוף כולם:
ו. ועל זה אמר הכתוב מי הקדמני ואשלם. כלומר הנה אמת שבסוף הבנין אתה עושה מזוזה ומעקה ובסוף הלישה אתה מפריש חלה. אבל נראה מה היה העיקר והחשוב בעיניך ואיזה הקדמת במחשבתך בתחילת הבנין והעשי' אם בנית מתחילה כדי שיהיה לך מקום לקבוע מזוזה או שארי מצות ואז בודאי אשלם לך לראותי שמצותי יקר וחשוב בעיניך להטריח עליו טרחא גדולה ורבה כזו ולהוציא הוצאות רבות. ורז"ל אמרו מי עשה לי מזוזה עד שלא נתתי לו בית. כלומר אחר שנתתי לו כבר הבית ובהשלמת בנינו עולה במחשבתו לעשות לי מזוזה לטפל ועראי בעלמא. וכל עיקר הטרחא והוצאותיו ויגיעותיו לכבוד עצמו היה דורש להנאתו וחפצו חפצי הגוף. וכמו כן במצות הפרשת חלה אח"כ כשכבר נתתי לו עיסה נזכר להפריש חלה ולא ללוש העיסה בשביל כך כדי לקיים עמה מצות ה'. וא"כ אם בשביל הנאה קלה כזו מהבלי העולם עשית ויגעת עצמך בכל הטרחא והוצאה הזאת בבנין כל הבית וכדומה מעשיית עוה"ז מה שכר יגיע לך בעד עשיית המזוזה שהטרחא וההוצאה קטנ' וקלה למאוד וע"כ מי הקדמני במחשבתו לזה ודאי אשלם לו שכרו משלם:
ז. וע"ז אמר הכתוב כי תבנה בית חדש ועשית מעקה לגגיך. כלומר בתחילת בניניך כשתתחיל לבנות בית חדש תיכף ועשית מעקה לגגיך. שתהיה כוונתך רצויה ונכונה להקדים העיקר במחשבתך בכדי לקיים מצותי מצות מעקה וכדומה. ולכן לא אמר כי יהיה לך כי עיקר זה תלוי דוקא בעת הבנותו. ומה שאמר ולא תשים דמים בביתך כי יפול הנופל וגו' יבואר אי"ה בדברינו [בדרוש הששי] ע"ש:
ח. ולזה כוון הנביא ואמר דרשו את ה' בהמצאו קראוהו בהיותו קרוב כלומר כאשר יש לפניך עשיה שיש בה מצות ה' והנאתך בה. הוי זהיר לעשות העיקר עיקר לדרוש את ה' בעת שהוא מצוה אליך ותקרא אותו לעיקר בהיותו קרוב אליך. יעזוב רשע דרכו דרך עקלקלות שלו שעושה רק למען השלמת תאותו להתפאר בהיכלי כבוד בלתי שום כוונת מצוה אפילו קטנה ואיש און מחשבותיו. האיש און שמחשבתו בשביל חיות נפשו וזרוע שנקרא דבר מצוה ואינו נקרא בשם רשע אך עיקר המחשבה שלו הוא שעושהו בשביל חיותו. וע"כ יעזוב מחשבותיו מה שמחשב למענו. ויקח לו מחשבת המצוה לעיקר. ומוכיח הקב"ה את ישראל ואומר להם כי אתם לא כן אתם עושים כי לא מחשבותי מחשבותיכם פי' מחשבותיכם שאתם מחשבים בעשייתה אינן מחשבותי שיחשב למעני. וע"כ לא דרכיה' דרכי. כי אם היית' נותנין דעתיכם ומחשבותיכ' מעת הנחת יסוד הבנין או שאר העשיות שאתם עושין שיש בה שתי דרכים אלו עד גמר העשיה על מחשבותי ודרך המצוה שבה. היה כל הבנין והעשיה כולה נטפלין למצוה והיו כל דרכיכם נקראים דרכי שלי המה נטפלין למצוה. אבל אם לא מחשבותי מחשבותיכם ע"כ לא דרכיכם דרכי וזה שאמר שלמה בכל דרכיך דעהו והיא יישר אורחותיך. כלומר כאשר תדע אותו בכל דרכיך לעשות הכל במחשבות כוונת העיקר למען מצות ה' אז הוא יישר אורחותיך שאר דרכים שלך מעסקי העולם יהיו נטפלין למצוה וע"כ אמרו שכל גופי תורה תלוי בזה כי העיקר הגדול בכל הדברים שבעולם כאשר בארנו ואם תאמר מה נפקא מינה להמקום ב"ה אם תקדם המחשב' בעשיית המצוה או לא כיון שסוף סוף נעשה המצוה. ע"כ אמר כי כגבוה השמים על הארץ כן גבהו מחשבותי וכו'. והוא ע"ד שאמרו ז"ל כתיב מעל השמים חסדך וכתיב עד השמים חסדך לא קשיא כאן מאהבה כאן מיראה: ונראה מזה שעכ"פ יופרש העושה מאהבה מהאינו עוש' מאהבה לא פחות מעוביה של רקיע ואפשר יותר ועכ"פ לא פחות וכבר כתבנו שבאדם אשר המצות אהוב וחביב עליו ודאי היא עיקרית בעיניו ונותן כל מחשבתו ודעתו בקיומן וע"כ עושה עשיות גדולות בשבילם כמו בנין בית וכדומה ונמצא כאשר אדם בדרגה זו שכתבנו שבתחילת יסוד הבנין והמעשה נותן דעתו ומחשבתו רק על המצוה. הוא הוא העושה מאהבה ותגדל שכרו לקבל חסד המקום מעל השמים ולא כן האיש הסכל שאינו עושה באהבה כזו אף שעושה לבסוף המצוה. יקבל שכרו וחסד המקום רק עד השמים ולא יותר וביניהם לא פחות מכעוביה של רקיע. והנה אמרו (בחגיגה י"ג ע"א) והלא מן הארץ לרקיע מהלך חמש מאות שנה ועוביה של רקיע מהלך חמש מאות שנה וכו'. הרי שעוביה של רקיע מדתה שוה כמו מן הארץ לרקיע. וע"כ אמר כי כגבוה השמים מעל הארץ כן גבהו דרכי מדרכיכם. כי לא פחות יובדל העושה הבנין והעשיה בדרכי המקום מהעושה בדרכי עצמו כגבוה השמים על הארץ שהוא שיעור עוביה של רקיע כאמור והבן:
ט. ובזה נראה לפרש מאמר חז"ל (ראש השנה י"ז ע"ב) אילפא רמי כתיב ורב חסד וכתיב ואמת בתחלה ואמת ולבסוף ורב חסד ויל"ד א' אם לבסוף הוא רב חסד על מה צריך בתחילה להתחיל במדת האמת כיון שלבסוף רב חסד יתחיל מתחלה בכך: ועוד אם בתחילה ואמת היה צריך לכתוב בתורה תחיל' ואמת קודם ורב חסד: ולמה כתוב ורב חסד קודם אם הוא נעשה לבסוף וכבר אמרנו בזה בדרך הנאות ע"פ מה שכתבנו [בח"ז בדרוש הראשון] להבין ענין החזוק יד שהיה צריך להיות במצרים וכמ' פעמים נכפל בתורה ענין יציאת מצרים ונכתב בכל מקום בחוזק יד הוציאנו ה' ממצרים. והקרא אומר כי אין מעצור לה' להושיע ברב או במעט וכי הואיל שהיה האומה קשה היה צריך הקדוש ברוך הוא לחוזק יד עבור זה חלילה וחלילה. והלא כל הגוים כאין נגדו כאפס ותהו נחשבו וגו':
והענין הוא כי לפעמים הקב"ה עושה נסים לאדם ומושיע לו אף שאינו ראוי בעת ההוא לנס רק עבור מה שהקב"ה מביט לסוף דבר בקדמותו. ויודע שעתיד אדם הזה לעשות סבה שע"י ראוי לנס אז הקב"ה ברוב חסדיו עושה לו הנס תיכף כי הכל גלוי לפניו. ויודע שאדם הזה ראוי לנס: וידוע שהקב"ה משולל מתואר הזמן לומר הלא עתה אינו ראוי כי לפניו כל העתים שוות באין מוקדם ומאוחר כידוע למביני מדע וכאשר היה במצרים שאמרו ז"ל ראה ראיתי שראה. שעתידין ישראל לעמוד לפני הר סיני ולקבל את התורה ונמצא שהגאולה היה עבור מה שיטיבו מעשיהם אח"כ. ואך במקום כזה יש פתחון פה להמקטרג לומר הלא לע"ע אינם ראוין לנס כזה: ואע"פ שאומר הקדוש ברוך הוא שגלוי וידוע לפניו שבודאי יעשו דבר שיהיו ראוין לנס על ידו. מענה בפיהו כלום יש אב שמעיד על בנו. ולדבר זה צריך לעשות הנס בחוזק יד. והוא שהאל הטוב ברוב רחמיו מאיר ומופיע אור גדול לפניו בעת ההוא למאוד: עד שמחמת רוב השמחה והאור שיש לפניו לא יוכל כלל המקטרג לבוא לפניו בעת ההוא בשום פנים ורעדה אחזתו שם חיל כיולדה מלהתקרב אל האור ההוא כי הוא נורא ונשגב ויודע אשר בעת התענוג הרב הזה ועוצם השמחה אינו נכון בעת הלז לפני המלך לקטרג אז וזה היה ביצ"מ שהאיר האורה ומוחין הגדלות בפתע פתאום בחצי הלילה של פסח ואז לא היה יכול המקטרג לבוא לפני המלך ה' והוציאנו עי"ז ממצרים לילה ובלתי זה לא היו ישראל נגאלין אז כי לא היו ראוין אז לנס כמאמר רז"ל (מ"ר שמות כ"א) גבי קריעת י"ס שהיה השטן מקטרג ואמר הללו עובדי ע"ז וכו' וזה נקרא חוזק יד כי הוצרך להשתנו' סדרי האורות והמוחין כדי שלא ליתן פתחון פה למקטרג לקטרג משא"כ כשהקב"ה מציל את ישראל ע"י מה שהם ראוים לנס כדוגמת חנוכה וכדומה שאנו אומרין מסרת טמאים ביד טהורים ורשעי' ביד צדיקים וזדים ביד עוסקי התורה. וא"כ היו ראוין להעשות להם נס אז אין צריך לחוזק יד הלז. וע"כ אנו אומרין הלל שלם בכל ימי חנוכה משא"כ בפסח כי בפסח לפי שהתרבו' האורה לא היתה אלא בלילה הראשונה מה שהי' נצרך אל החוזק יד ואח"כ חזר הדבר לקדמותו לכניסת המוחין כסדר לכן אין אומרים הלל שלם כי אם ביום הראשון. כידוע לכל אבל בחנוכה שהאורה היה מצד שלימות ישראל שגרמו להאיר עליהן בנסי המקום כי כל יום ויום שוין באורן לומר בכולם הלל שלם:
י. וזה הוא הטעם של בית הילל (שבת כ"א ע"ב) שסבר מוסיף והולך כדרך סדרי הדורות והמוחין שהולכין ומתרבין בכל עת יותר. כי לא היו צריכי' אז להשתנות המוחין כנאמר. ואך בית שמאי ידוע ששורשו משורש הדיני' והגבור' הוא סבר שגם אז לא היו ישראל ראוין ליגאל מצד הדין גם שם היה ברב. חסד אלוהיו צריכין לחוזק יד לכן נעשו כמו בפסח וע"כ פוחת והולך כי בתחילה נתגדל האורה ואח"כ נתמעט כנ"ל. ואך אנו סוברין כבית הילל ולכן אין פוחתין את ההלל וגומרין אותו כל שמונת הימים:
יא. ועם זה יבא על נכון דברי הגמרא בתחילה ואמת ולבסוף ורב חסד כלומר אשר עושה הקב"ה הנס מחמת שמביט בסוף דבר בקדמותו וזה ולבסוף שעוש' הנס מחמת שגלוי לפניו שבסופו יהיה ראוי לנס. אז צריך בבחי' ורב חסד שהק"בה מתרבה לפניו חסדו הגדול שיאיר הצורה כ"כ עד שיחשיך עיני המקטרג מלהסתכל לאורו שלא יהיה לו פ"פ כלל לקטרג. אבל כשהוא בתחילה כלומר שהנס נעשה בשלימותו מצד שהוא ראוי בתחילה לנס ולא יצטרך לראות בסופו רק מתחילתו ראוי לנס אז ואמת. שאין נעשה הדבר בבחי' ורב חסד להיות בחוזק יד רק באמת אף לפני המקטרג. ולזה לא מיירי הקרא איזו מדה בראשונה ואיזה באחרונה ולכן נקט תחילה ורב חסד להודיע שלימו' חסדי המקו' קוד' ואח"כ צדקת האד' שיהי' ראו' לנס:
ואך לפי ענינינו בדרש הלז. יתפרש ג"כ דברי הגמ' הזאת על נכון כי בתחילה פי' כשהאדם נותן דעתו ומחשבתו בתחילת הבנין והעשיה לשם מצות ה' להיותו יקר בעיניו לקיים מצות בוראו יותר מכל מחמדי עוה"ז אז ואמת כלומר אני משלם לו שכרו הטוב בדין האמת כאומרו ית' מי הקדמני ואשלם כלו' בודאי אשלם לו אחרי שעזב את כל אשר לו לעשות מחשבתי עיקר בעיניו אני ה' נאמן לשלם שכרו משלם אבל ולבסוף פי' שאינו מחש' בעשיות המצות כ"א לבסוף אחר שגמ' כל בנינו ועשייתו וממילא אין מגיע לו שכר לפי ערך עבודתו וטרחתו והוצאותיו בכל הבית למען הנאת גופו הבל מהבלי עוה"ז על חיי שעה מה יגיע לו בעד זו המזוזה קטנה שנתן בהבית ברגע קלה אבל הקב"ה ברוב חסדיו שאינו מקפח שכר כל בריה. ויגדל חסדו עד השמים לתת לו שכרו משלם כנ"ל וזה ולבסוף ורב חסד שינתן לו שכרו ברוב חסדי המקום לא בעד עבודתו:
ובזה יתפרש דברי המדרש בענין הרוכל שהתחלנו בו בדרוש כזה כפתור ופרח ונאמר אשר באמת היה רוכל המחזיר בעיירות למכור מיני רפואות המרפא את האדם מחיים למות. והכריז בפשטות מאן בעי למזבן סמא דחיי כלומר ליתן לו רפואות המועילין לחיות האדם ואך הנה דרך הרופא הנותן רפואות לאדם. קודם שנותן לו רפואה המועילין לרפאות את הגוף: נותן לו בתחילה מיני רפואות המסירים מן קיבת הגוף כל מיני פסולות וזוהמת הקיבה. בכדי שכשיבואו אח"כ הרפואות המועילין לרפואות לא יתבטלו ברוב הזוהמת שבקיבה ולא יוכלו לפעול פעולתן והנה דרכי בני אדם כשאחד רוצה לומר לחבירו דבר שאין לו ידיעה בו ורחוק מדעתו ואף אם יאמר לו דבר זה אלף פעמים. לבבו לא יבין את זאת כי לא מורגל בידיעה זו ע"כ ממשיל את הדבר ההוא בדבר הידוע וניכר לו. ומתוך המשל הלז יובן לו הדבר שאינו מורגל בו ע"י דבר שהוא רגיל בו כידוע אשר על כן בזמנינו היום אם יבוא אחד וירצה לומר לחבירו דברים ודרכים במילי דשמי' ורוצה להבינו דבר זה היטיב צריך להמשיל משלו בדבר מדברי העולם הזה כי ידיעתו נכונה ומורגל בדבר זה היטיב ומתוך זה יובן לו דרכי ה' אשר אין לו הכרה כ"כ בהן כי הוא אדם על הארץ. וה' בשמי שמים ומתוך דברי ארציות יובן לו דרכי שמים אמנם בימים הראשונים אשר היו טובים מאלה שהיה תורתן קבע ועיקר בעיניהם כנאמר למעלה וכל מגמת' וחפצ' ועשיות' כל הימים בעסקי שמים בתורה ומצות ה' ודרכי עבודתו וכל דברי העוה"ז היה הבל וריק וטפל בעיניהם. ולא היו בקיאין בישובה של ארץ ארציות העוה"ז ודרכו נשגבה מהם. כי כל ימיהם פנו לבבם אל אלהים בעבודה רבה. וכאשר היה אחד רוצה לומר להם דבר מדברי העוה"ז לא היו יודעים מה הוא סח ולא הבינו את דברו כי היו רחוקים מאוד מענינו. והיה האמור צריך להמשיל משלו בדב' מדרכי ה' בתורה ובמצות אשר היו קרובים אל זה. ומתוך דרכי שמים הבינו בתחתיות ארץ לידע בטוב הארץ ולכן זה הרוכל שרהטו כולי עלמא אבתריה למזבן סמא דחיי. רצה לומר להם שאין לשתות תיכף זה. כי אם בהסרת קודם כל פסולת הגוף וזוהמת הקיבה. ובאם לאו יגיע לריק כי יתבטל ברוב הזוהמ'. ולפי שהיה תורתן עיקר המשיל להם משלו בדרכי ה' ואמר מי האיש החפץ חיים וגו' עד סור מרע ועשה טוב כלומר כשם שבדרכי שמים הידוע לכם צריך להיות סור מרע תחל' ואח"כ ועשה טוב. שכאשר ירצה אדם להשרות עליו אור קדושת ה' שישרה בלבו ומוחו אור הקדושה צריך תחלה להסיר מלבו כל מיני הרהורין ותאות הלב המושרש ברע. עד שיהא גופו זך ונקי ואח"כ יוכל להמשיך אליו כל בחי' הקדושה כאשר הארכנו בזה בח"הר (דרוש הראשון ענף ג') כך צריכים אתם לנקות ולהסיר כל הפסולת וזוהמת הקיבה ואחר כך ליקח רפואות המחזיקין ומחיי את הגוף ע"כ נקט המדרש שהיה מחזיר בעיירות הסמוכין לציפורי. כי עבור שהיו מתגדלין שם תמיד גדולי עולם כמו רבינו הקדוש ור' ייסא דמן ציפורי וידוע מה שאמר רבינו הקדוש קודם מיתתו גלוי וידוע לפניך שלא נהניתי אפילו באצבע הקטנה כדאיתא (בכתובת כ"ג ע"ב) וכך למדו את בני דורם שלא יהנו מעוה"ז וע"כ היה תורתן עיקר בעיניהם ומלאכתן עראי לכן הוצרך להמשיל להם מדרכי ה' כאמור בארנו עד כה מדה הטובה של הקב"ה של ורב חסד אשר לפי התנהגותינו לא היה מגיע לנו שכר על המצות כי אם מעט מזעיר אך ברוב חסדי המקום מגדיל טובתינו ושכרינו עד השמים להעניקנו מטוב ברכותיו בחסד חנם:
יב. ואמנם ידוע מכתבי האר"י אשר עיקר כוונת בעל הרצון במה שבר' את העולם להטיב לבריותיו הגם שגם קודם הבריאה היו נשמותינו חצובות תחת כסא כבודו והיו ניזונין מזיו השכינה ונמצא גם שם מה מאוד היה מטיב אתנו במאוד מאוד אך שאין זו הטבה שלימ' כי מאן דאכיל דלאו דיליה בהיל לאסתכולי באפוהי ונקרא נהמא דכסופא וע"כ ברא העולם כדי שיעבוד אדם בעבודה בשלימות דראוי שינתן לו שכר רב מופלג מרב טוב הצפון בעד עבודתו. ואז יהיה הטובה שלימה שלא יהיה בדרך נהמא דכסופא ונמצא כאשר אדם אינו עושה בדרך הראוי להנתן לו שכרו כמאמר הקרא מי הקדמני ואשלם כנ"ל אף שהקב"ה עושה עמו חסד חנם ומשביעהו מזיו שכינתו לעוה"ב חוזר הדבר לקדמותו בבחי' נהמא דכסופא. ואינו משלי' רצון הקב"ה שעלה ברצונו שיהא טובתו שלימה מכל וכל למשפיע ולמקבל ומה אנו ומה חיינו בעסקי מצותינו אם אינו נעשה להשלמת בעל הרצון. אשר על כן כל אדם בערכו יחוש לעצמו ויעשה חשבון עם נפשו מה מעשהו כל היום וכל הלילה לשוטט בבתים ובחוצות בשווקים וברחובות ועל כל פינה יארוב. אולי יזדמן לו להרויח דבר מה ולטרוף טרף וזאת עשייתו בעודו בכל לבבו ונפשו ומאודו לחקור בסודו למען ירום קרני הודו ואת עיקרי מצות אלהינו נשכח מאתנו נתקו מוסרות בריתו מעלינו כל היום איש לדרכו פנו באין משים דרכי ה' לעינינו עזבנו אותו ח"ו בלבנו. גם בעת אשר נודה לשמו ונהללו בפינו ועושין מצות ה' אלהינו ורחוק הוא מכליותינו. ולא נתכנו אליו מחשבותינו. והמחשבה מהומה וטרודה בעסקינו ובכל מעשה ידינו מה שאנו עושים מידי יום בימינו זאת נעשה לנו ח"ו לעיקרי דתינו והיא תורתינו ומצותינו כאלו רק בשביל כך לעולם הזה באנו. ועל כוונה זו ברא ה' אותנו להיות נלך ונרוץ כל הימים אשר אנו חיים על האדמה אחרי הבלי הבליו ומותרי תענוגיו וחפצי מחמדיו להתעדן בנופת צוף טעמיו לחפש ולראות כל הימים שיהיה לו די ספוקו ממאכל ומשת' ובגדי כבוד ולהשיא בנים ובנות לפי כבודו וזאת היתה עיקר ביאתו לעולם הזה ולשם זה ברא אותו הקב"ה למלא פיו במאכל ומשתה ולהנאות לפני שארי בני אדם ולהיות לו כבוד מהכל שיכבדוהו אותו עשיר ורש וענין תורה מצות לטפל ועראי נחשב אצלו לעשותו במהירות רב ושלא לדקדק בענינו ואומר א' המרבה וא' הממעיט וכו'. כי צריך הוא לסבב בחוצות שיגיע על ידו לשלימות תכליתו ולא לתכלית כוונת הבורא בהבראו אהה על גודל המבוכ' הזאת כמה וכמה ירדנו עשר מעלות אחורני' ואיך נתגשם שכלינו כ"כ אשר ידמה בנפשינו שנכון דרכינו היתכן עשות כזאת למלך חי עולמים בוראנו יוצרנו אשר בידו נפש כל חי וכל איש מובטח על עסקי פרנסה כשירצה להיות פת במלח יאכל ומים במשורה וכו' כמאמר הכתוב נותן לחם לכל בשר לבל יצטרך להשתדל הרבה להגיע אל טרפו. וכבר אמרו רז"ל (מכילתא מובא בילקוט ח' שרמז רס"א) בשעה שאמר ירמיה לישראל מפני מה אין אדם עוסקין בתורה אמרו ליה אם אנו עוסקין בתורה במה נתפרנס באותה שעה הוציא להם ירמיה צנצנת המן אמר להם ראו אבותיכם שיהיו עוסקין בתורה במה נתפרנסו אף אתם עסקו בתורה והמקום מפרנס אתכם מזה ע"כ. ועתה בעו"ה מענה בפי רוב ההמון מעמינו ב"י אין לחם יורד מן השמים וטח עיניהם מראות ומהשכיל אשר כבר היה לעולמים כן שיהיה לחם יורד מן השמים. וגם עתה כן היה אם היו רוצים באמת לעסוק בתורה ולחיות חיי צער כמי שנפשו חשקה לדבר אחד ומתאוה מאוד לדבר ההוא אז כל מעדני עולם לא יונעם למו אף אם יאכלם ומכש"כ לחפש אחריהם ובודאי איך אוכל יטעם למו ליקח לחם וחמת מים בכדי להוציא מחשבתו מכח אל הפועל את הדבר שהוא מתאוה אליו ואם אדם רוצה באמת לעסוק בתורה ולידבק נפשו בה' ע"י התורה הקדושה כי אין אופן אחר שיזכה להתדבק אל אור א"ס ב"ה וב"ש הנעלם מעין כל חי אם לא ע"י התורה הקדושה באור א"ס ב"ה נעלם ונסתר בתוך התורה ואורייתא וקוב"ה חד שהוא רצון א"ס ב"ה הנתון בתורה ונעל' בתורתו וכשאדם רוצה להתדבק אליו באמת אין לו מקום כי אם בעת עוסקו בתורה שהוא רצון אלהות המתגל' לאדם המחפשו ומבקשו באמת לידבק אליו כמאמר הקרא אם תבקשנה ככסף וכמטמוני' תחפשנה אז תבין וגו' ומי שזוכה לטעום בנפשו חשוקה זו אהוב וחביב עליו שור' אחת לימוד בתורה יותר מכל חיי העה"ז ומחמדיו והכל אליו דברי תהו הבל ההבלים. ועל המובחר שבתענוגי עוה"ז אמרו חז"ל (שבת קנ"ב ע"א) תנא אשה חמת מלא צואה ופיה מלא דם והכל רצין אחריה ואם כזה במובחריו. מה יהיה בגרועתיו ובוודאי לחם צר ומים לחץ יערב עליו למאוד ולא יטרד תמיד בחפצי העולם. כדי שיוכל לעסוק בתורת ה' ולהתדבק אליו ואמרו חז"ל (יומא ל"ה ע"ב) הלל מחייב עניים אומרין לעני מפני מה לא עסקת בתורה אם אומר עני הייתי וטרוד במזנותי אומרין לו כלום עני היית יותר מהלל אמרו עליו על הלל הזקן שבכל יום ויום היה עושה ומשתכר חצי דינר חציו היה נותן לשומר בית המדרש וחציו לפרנסתו ולפרנסת אנשי ביתו פעם אחת לא מצא להשתכר ולא הניחו שומר בית המדרש להכנס. עלה וישב לו על הגג ונתלה על פי ארובה כדי שישמע דברי אלהים חיים מפי שמעיה ואבטליון אמרו אותו היום ערב שבת היה ותקופת טבת היתה וירד עליו שלג מן השמים כשעלה עמוד השחר אמר לו שמעיה לאבטליון אבטליון אחי בכל יום הבית מאיר והיום אפל שמא יום המעונן הוא הציצו עיניהן וראו דמות אדם בארובה עלו ומצאו עליו רום שלש אמות שלג פרקוהו והרחיצוהו וסיכוהו והושיבוהו כנגד המדורה וכו' ע"כ. ועל זאת ימס לב כל אדם להפטר מן הדין הזה ומכש"כ מי שאינו בדרגת עני כזה ויש לו מעט משלו ורודף תמיד אחרי מותרות עוה"ז. ומה יענה ליום פקידה ברדתו שחת. ועל זה אוי לנו מיום הדין אוי לנו מיום התוכחה:
אשר על כל זאת כל אדם ירא לנפשו מאימת הדין ובבקר בהקיצו משנתו. יקבע בלבו כי קודם כל צריך לעשות העיקר מה שבשבילו נברא בעולם ויעשה לו עבודתו בתשוקה גדולה ובמתונ' רב לראות שיהיה הכל על צד היותר טוב ובמחשבה טובה ונכונה ואהבה ויראה בכל השלימות. ובשעה זאת יושכח מאתו כל עיקר העוה"ז כי קודם כל צריך לעשות העיקר שהיא בתכלית השלימות וכשעושה כל חיובו בבקר. שהוא מצות ציצית ותפילין וקריאת שמע ותפלה הכל במחשבה טובה ונכונה ובלב טוב ביראה באהבה ובשמחה רבה כל אדם לפי ערך זכות נשמתו ובערך שהוציא עצמו מבחי' הרע והס"א. אח"ז יקבע לו שיעור ללימוד בכל יום לא יגרע כי גם זה מעקרי הדין ששואלין אותו אחר מיתתו קבעת עיתים לתורה כמו שהוא במסכת [שבת ל"א ע"א] וכשיעשה כל הנ"ל בשלימות ילך לו לעסוק קצת בצרכי גופו כמו אכילה ושתיה אבל יהא בעיניו כמשאוי כבד כמו מי שעושה דבר בע"כ שעושהו בעצלות ורוצה להפטר ממנה וזאת על הדרכים שבארנו בחה"ר [שורש החמישי ענף א' ב' ג'] ע"ש איך להתנהג במאכלך כל הימים: ואח"ז בהשתדלות עסקי פרנסתו וכל זה בע"כ ולטפל בעלמא יהיה נחשב אצלו. וכשיהיה נשכר על פרנסת יומו ילך לו למסעיו אל מקום אשר היה שם אהלו בתחלה לעסוק בתורה ותפלה ודביקות אל. ובכל היום תהיה מחשבתו מתאוה ומשתוקק אולי יזדמן לידו מצוה ממצות התורה דאורייתא או דרבנן כי זה העיקר לו כל ימי חייו לחפש לעשות רצון בוראו ב"ה וב"ש. ואז מעל השמים יגדל חסדו ושכרו יקבל משלם להתעדן מתפנוקי העולם הבא בהילו נרו על ראשו לזון עיניו מזיו השכינ' להתרבה נפשו באור א"ס ב"ה לאור באור החיים אשרי לו ואשרי חלקו כי השלים רצון בעה"ר שיקבל שכרו בעבודתו לא בדרך נהמא דכסופא:
יג. ועם הדרך הטוב שבארנו עד כה יובן מאמר הכתוב זכור את יום השבת לקדשו ואמרו רז"ל (ביצה י"ו ע"א) ב"ש אומרים מחד בשבא לשבת' תניא אמרו עליו על שמאי הזקן כל ימיו היה אוכל לכבוד שבת מצא בהמה נאה אומר זו לשבת מצא אחרת נאה הימנה מניח את השניה ואוכל את הראשונה אבל הילל הזקן מדה אחרת היתה לו שכל מעשיו לשם שמים שנאמר ברוך ה' יום יום ופרש"י ואוכל את הראשונה נמצא אוכלה לזו כדי שתהא היפה נאכלת בשבת דהויא לה אכילתה של הראשונה לכבוד שבת. ולהבין ענין פלוגתתן מה הוא וגם להבין לשון מדה אחרת היתה לו נאמר בזה ע"פ אשר אמרתי על פסוק (שופטים י״ג:ב׳) ויהי איש אחד מצרעה ממשפחת הדני ושמו מנוח. ולבאר על מה הוכרח לפרש בקרא שהיה ממשפחות הדני וגם לשון ושמו מנוח אין לו שחר אכן יבואר ע"פ מה שאמרו חז"ל (ברכות כ"ב ע"ב) על פסוק ויצא יצחק לשוח בשדה שתיקן תפלת המנחה:
יד. כי יצחק עבור שורשו בחי' שמאלא דקדושה פחד יצחק הוצרך לתקן תמיד בתיקון יפה מחמת אימת הקליפות העומדים באחוריים שהם נאחזים באותיות ק"ר שבאלף בית כמ"ש בהקדמת הזוה"ק [בית ע"ב העולה שין] וצריך תיקון תמיד שלא יטלו גם את השין שהוא בקדושה לעשות תיבת שקר. ע"כ הוצרך תמיד לתיקון שדה המבוא' בכתבי האר"י ז"ל בקבלת שבת בשדה שנעשה משקר שדה כי מרגל הקוף התחתון הימנו נעשה נקודה בראש הרי"ש בצידי הימנית לעשות כמין דל"ת. ומרגל הקוף השמאלי נעשה רגל בהדל"ת הלז להעשות ממנה ה' ומהקוף נשאר רק הדל"ת ונעשה בחי' שדה שהוא שדה חקל תפוחין המוכן לזריעה ולקבלת כל טוב. ויצחק למען שורשו שהיה בחי' נשמתו קרוב עליהם הוצרך לעשות תיקון בכל מנחת ערב שאז הוא התגברות הדינים בעולם ופחד ורעד אל ה' ואל קדושתו שלא יאחזו בו ח"ו מבחי' הרעים כלל וכלל. וע"ז צוה הקב"ה לאדם הראשון לעבדה ולשמרה כלומר שישמו' השין שלא יתדבק בק' וכשלא שמר כראוי נאחז בק' של קר ויצא ממנו שורש קין סטרא דרע כידוע. וכבר כתבנו בחה"ר (שורש החמישי ענף א') שמאוד צריך אדם ליזהר בשעת אכילתו לחם חול שלא יהיה נמשך אחר נפש הבהמות שבו ויצא ח"ו מגדר הקדוש' למקום אל אחר ח"ו וקרוב הוא אז להתמשך על נפשו בחי' הס"א והרע בדרך שארז"ל שעת אכילה שעת מלחמה. ואמרו במדרש (מובא בתוס' כתובת קי"ג ע"א) עד שאד' מתפלל שיכנסו דברי תורה לתוך גופו יתפלל שלא יכנסו מעדני' לתוך גופו כאשר הארכנו שם:
טו. ולכן מנוח שהיה גילגול יצחק אבינו כמו שהו' בדברי האר"י. שהוא מבחי' הדינים סטר' דשמאלא דקדושה יותר הי' צריך ליזהר להיות לחמו יאכל בטהרה ובשמירה מעולה על הדרך הראשון שבארנו שם שהוא כוונת האכילה הידוע ליודעי חן. וע"י כח כוונתו בשמות וכוונת האכילה היה אש מלפניו תלך ותלהט סביב צריו שלא יוכלו לנגוע בו מבחי' הרע כלל וזה שאמר הכתוב ויהי איש אחד מצרעה ממשפחת הדני. כלומר ששורשו היה מבחי' הדיני' וע"כ נקרא משפחת הדני אותיות דין. ולפי שהיה ממשפחה זו הוצרך להיות כוונת אכילתו באופן הנאות שלא יתדבק אליו מסט' דרע. וכאשר שמו מעיד עליו שכן עשה כידוע מכוונת האכילה בכתבי האר"י ז"ל שהוא ד' אלפין שעולים מ"ו ונ"ח. וע"כ ושמו מנוח. כלומר הנה שמו מעיד עליו שלחמו אכל בטהרה בכוונת אכילה בד' אלפין מספר מנוח ולפי שהיה גילגול יצחק אמר הכתוב ואשתו עקרה ולא ילדה פי' הנה היא עקרה מכבר ולא ילדה אז בזכותה כמאמר הקרא ויעתר לו ה' ע"כ עתה וירא מלאך ה' אל האשה וגו' לומר שעתה תלד בזכות עצמה כידוע מספרים הקדושים וזה היה ענין שמאי הזקן כי גם שורשו היה מבחי' שמאלא דקדושה כמו שאמרו קפדנותו של שמאי ולכן הוא המחמיר בכל מקום. ע"כ היה ירא לנפשו בעת האוכל למו שלא יתערב אותו ח"ו מבחי' תאות נפש הבהמיות וע"כ היה אוכל תמיד לכבוד שבת והוא בדרך אשר בארנו בדרוש הזה. כי בשעת אכילת הבהמה הביט אל המצוה שבה וקבע את העיקר בלבבו עיקר כוונתו באכילה ההוא כאשר העידו עליו חכמי הגמרא שכל ימיו היה אוכל לכבוד שבת כי זאת היה עיקר בלבבו באמת לאמיתו שאוכלה לכבוד שבת ומה שממילא הגיע לו הנאה למלאות נפשו כי ירעב זה היה לטפל ועראי נחשב בעיניו וע"כ היה מושך קדושת המצוה מצות שבת על האכילה ההו' ולא הי' יכולת ביד הס"א והרע לאחוז ע"י אכילה ההוא בשום אופן כי היתה מחשבתו נכונה באמת למען המצוה: לא למען הנאת אכילה ולדעתו על זאת הזהירה התורה זכור את יום השבת לקדשו שתזכור את יום השבת בכל ששת ימי המעשה מחד בשבת לשבתא. שתשים עיקר כוונתך באכילה או בשארי דברים הדומין לזו שיהא נעשה באמת רק לכבוד שבת כדי שיתמשך קדושת השבת על האכילה או שאר העשיה ועי"ז זר לא יקרב באהליך להתדבק בך ע"י האכילה כי קודש הוא וזה לקדשו כלומר עבור שהוא קודש ויתמשך הקדושה על המאכל ולא תאונה אליך רעה ע"י האכילה ובזה אמרו אבל הלל הזקן מדה אחרת היתה לו וכו' כלומר שבנפשו היה מדה אחרת בהיפוך ממדתו של שמאי כי שורשו היה מבחי' החסדים הגמורים והיה בבחי' צדיק וטוב לו שבארנו בחה"ר (שורש הששי ענף ג') שהוא שטוב ונוח לו ויפה לפניו לעבוד את ה' ואין לו מניעה מצד גשמיות גופו שהוא עפר מן האדמה ונוטה לחומריות ולהתאוות תאות דברים שלמטה כי גם גופו זך ונקי ואינו נוטה אחר עבות וחומריות גשמיות עוה"ז להיות מן המתאווין בעם ע"ש ואתה תראה מה שאמרו חז"ל (ויקרא רבה פ' ל"ד) ד"א גומל נפשו איש חסד זה הלל הזקן שבשעה שהיה נפטר מתלמידיו היה מהלך והולך עמם אמרו לו תלמידיו רבי להיכן אתה הולך אמר להם לגמול חסד עם הדין אכסניא בגו ביתא אמרו לו כל יום אית לך אכסניא אמר להם והדין נפשא עלובתא לאו אכסניא הוא בגו גופא יומא דין הוא הכא למחר לית הוא הכא ע"כ. הרי לפניך כי הוא יצא מכלל בחי' שיאכל להנאות גופו. רק לגמול חסד עם נפשו כמו אחר שגומל חסד עם אורחים אחרים והיה עושה זאת באמתיות לבבו שאכילתו לא הי' כ"א למען המצוה רבה גמילות חסדים ולא למען הנאת גופו וע"כ לא היה מפחד מקריבת החיצונים כיון שהוא רחוק מבחינתם מאוד ושורשו שורש החסדים גמורי' ואכילתו תמיד אף בחול הי' למען מצוה גדולה באמתיות לבבו כי לא התאוה תאוה בשום אופן ולכן אמרו שכל מעשיו לשם שמים מורה על האמור. שאף בלא כוונת שבת היו כל מעשיו מיוחדין רק למען המצו' וע"כ לא הי' צריך לזו הכוונ' והי' זאת הכוונ' שמור אותו לשב' גופה שיאכל בשב' לכב"ש לקיים מצות עונג שבת כי לא הי' צריך אליה בחול ולזה אמרו שנאמר ברוך ה' יום יום ואמרז"ל (ברכות מ"ד ע"א) בכל יום ויום תן לו מעין ברכותיו. כן גם הוא קיים בנפשו לשום כוונת כל יום ביומו השייך אליו ולא לכווין כוונת שבת בחול כאמור אך מי הוא עתה אשר יאמר זכיתי לבי טהרתי את גופי שלא ידמה אליו אכילה גופ' כ"א כנותן לחם לשאר אורחים שאין נהנה מהם רק הנאת המצוה כן באכילתו לא נהנה כ"א הנאת המצוה ולא הנאת גופו ולכן החיוב על כולנו לקיים זכור את יום השבת מחד בשבא שנאכל בחול על כוונת שבת ויהי כן באמתיות הלב שאוכל למען המצוה ובזה ישרה קדושת שבת על המאכל. וזר לא יקרב אליה כי קדוש הוא כנאמר:

Chapter 2

יחבר לבאר סוד בחי' נפלאה באהבת ה' שהוא אפילו במצות שיש להם זמן כמו אתרוג ושופר סוכה ולולב אם אדם אוהב את ה' כראוי מה מאוד ישתוקק ויתאוה ויחמוד בכלות הנפש ממש לומר מתי יבוא ויגיע הזמן הלז שאקיים מצות בורא כל עולמים ב"ה וב"ש. כמו אחד שמצפה לעושר מופלג ולהון רב שכל היום דוה עליו ונפשו עליו תאבל ויחפוץ שיפריח כל יום כרגע אחד כדי שיגיע היום שקויהו להתמלא בעושר מופלג הלז. כן יכמה בשרו עד בלי שיעור והימים שבנתיי' יהיו לו כתוחלת ממשכ' מחלת לב ויצפה מתי יגיע זה הזמן חמשה עשר יום לחודש תשרי שאוכל לקיים מצות בוראי לישב בסוכה וכדומה ובו יו"ד מאמרים:
א. ועתה נבוא לביאור מאמר רז"ל איזה חסיד המתחסד עם קונו ויתכן בביאורו כי הנה כתבנו בחה"ר (דרוש הראשון ענף ד') שענין מדת החסד הוא לרדוף אחר העני לבקשו בכדי לעשות עמו חסד כמאמר רז"ל (שבת ק"ד ע"א) שכן דרכו של גומלי חסדים לרדוף בתר דלים: ואינו ממתין עד שיבוא העני אליו לבקש טרפו כי נפשו משתוקקת ומתאות לעשות חסד וע"כ בבוקר יקום ורודף ומבקש למצוא מקום לחול חסדו ובחי' החסד הזה לאו דווקא הוא במצות הצדקה כאמור הלא גם בכל שארי המצות נכבד ויקר מדת החסד שבהן כשם שמדת החסד בהצדקה הוא להיות משתוקק שיזדמן לו עני כדי לעשות עמו חסד כן בכל המצות שבתורה לגודל אהבת חסד הנמצא בו להקב"ה ולמצותיו הנה משתוקק ומתאוה מאוד שיזדמן לקיים כל המצות שבתורה ברגע אחד אם היה יכול ולמשל במצות הקבועות להם זמן כמו סוכה ולולב אתרוג ושופר וכדומה כל השנ' הוא יושב ומשמר ומצפה מתי יגיע הזמן של מצוה זו שאקיימה ומה מאוד נפשו בחלה בו וחומדת למאוד לקיימה תיכף ואך גבול הוא שהגביל האל ב"ה להיות מצות סוכה אינה מתקיימת כי אם בחמשה עשר יום לחודש תשרי ושופר דווקא בר"ה ולא קודם. וכאלו בעבותת העגלה מעמידהו הגבול הלז שלא יקיימ' קודם אבל הוא לגודל רוב אהבתו לה' לקיים מצותיו באהבה עזה מתאוה מאוד לקיימה תיכף ותוחלת ממשכ' הוא לו כל אותן הימים שבנתיים כמו אדם המצפה לתענוג רב כמו עושר מופלג או להתראות בבן מופלג גדול בחכמה ומושלם במעלות והתרחק מאתו זה כמה שנים ופתאום הגידו לו שבעוד זמן מה יבוא לבית אביו הנה כל יום ויום לשנה ממש נחשב אצלו לגודל רוב התאותו ועוצם השתוקקתו לעושר הלז או להתראות עם בנו הלז וכמו כן הוא בעובדי ה' אלו האוהבים לקיים מצות ה' בכל לבבם ונפשם למאוד וכאשר זוכים לקיים מצותיו כל תשוקת ומחמדי כל העולם הזה לא ישוה אליהם על אחת מני אלף לתענוג הזה לכן קודם בא חג האסיף תקופות השנה או שאר מצות זמניות מה מאוד יום לשנה נחשב אצלם לרוב השתוקקות לקיים ציווי בוראם ודבר זה באבנתא דלבא תלוי ומי שלא זכה לאהבת ה' אף פעם אחת בשנה. לא יוכל כלל להבין אם יש כזאת בעולם. אבל אראנו מאמר הגמרא (ברכות ס"א ע"ב) בשעת שהוציאו את רבי עקיבא להריגה זמן קריאת שמע היה והיו סורקין את בשרו במסרקי' של ברזל והיה מקבל עליו עמ"ש א"ל תלמידיו רבינו עד כאן א"ל כל ימי הייתי מצטער על פסוק זה בכל נפשך אפי' נוטל את נשמתך אמרתי מתי יבוא לידי ואקיימנו ועכשיו שבא לידי לא אקיימנו היה מארי' באחד עד שיצתה נשמתו באחד וכו' ע"כ הראת לדעת שהיה משתוקק ומתאוה כל ימיו לקיים מצות בוראו עם שידע כי בנפשו הוא אהובה וחביבה היתה אליו להיותה מצות ה' ומכש"כ שארי מצות ה' שאינן במסירת נפש מה מאוד מחייב להיות יצמא לב אדם ויכמה בשרו להיות יושב ומשמר מתי יגיע לידו ויקיימנה וע"כ מברכין בכל מצוה זמניות שהחיינו וקיימנו כי אחרי שהיה משתוקק ומתאוה להזמן ההוא וכשהקב"ה עזרהו והגיעו לקיים מצותו בזמנו מה מאוד ראוי לברך ולהודות לו ע"ז במה שנתקיימה מחשבתו ואת אשר קותה נפשו עזרתה ה' הטוב להגיעו למחוז חפצו:
ב. ולזה אמר משה רבינו בעשרת הדברות שמור את יום השבת לקדשו פי' שתמתין ותצפה ליום השבת מתי יבוא יום שקוינהו לקיים מצות ה' בשמירת השבת כי שמור הוא מלשון המתנה כמו ובא א' ושמר לי אל הפתח [ברכות ג' ע"א] שפי' והמתין כפרש"י שם. וה"ה כן בכל המצות כולם ונקט שבת לפי שהיא שקולה ככל התורה ובכללה כל התורה כולה להיות כמוה:
ג. וזה רמז המשורר בזמירות שכ' משוך חסדך ליודעיך וגו' נוטרי ליום השביעי זכור ושמור להקם. כלומר לאלו הנוטרים ליום השביעי ששומרים ומצפים מתי יבוא יום השביעי בכדי להיות זכור ושמור להקם וכבר כתבנו שבחי' זו נקרא על שם החסד וע"כ אמר משוך להם חסדך עבור זה לשלם מדה כנגד מדה וחסד מול חסד:
ד. וע"ז אומר הכתוב אם בחקותי תלכו ואת מצותי תשמרו כלל ב' בחינו' א' אם בחקותי תלכו כלומר בעת הגיע לידכם חוקה בחקותי תלכו בהם לעשותה בשלימות ובהידור מצוה כראוי. ועוד יותר תעשה ואת מצותי תשמרו שיתגדל האהבה אלי בלבבכם להיותכם שומרין וממתינים ומצפי' על מצותי טרם ביא' מתי יבאו לידכם לקיימם ותעשו בזה בחי' אהבת חסד לאהבה אותו בכל לבבכם למול החסד הזה גם אני אעשה זאת לכם לברך אתכם בכל מיני ברכות ונתתי גשמיכם בעתם וגומר כל הברכות שמונה כי דרגת החסד הוא לתת עד בלי שיעור כאשר יוכל המקבל לקבל:
ה. ועל זה שיבח הקב"ה את אברהם אבינו וכתב וימל אברהם את יצחק בנו בן שמונת ימים כאשר צוה אותו אלהי' ולכאורה מיותר אומרו כאשר צוה אותו אלהים וכבר הצווי מפורשת בתורה קודם ומה בא עתה ללמדנו עוד לדקדק אומרו בן שמונת ימים וכפי לשון הקרא היה לומר בן שמונה ימים ומה הוא לשון שמונת אולם את זאת בא הקרא ללמדינו והוא כי תיכף שהוליד אברהם את יצחק וכבר היה מצווה מפי ה' אלהיו למולו בן שמונת ימים תיכף שראה את הנולד היה לבו מתאוה ומשתוקק ובערה כאש לקיים מצות מילה שנצטווה מאת המקום כי כן קרא לו הקב"ה אברהם אוהבי והיה אוהב את מצות ה' יותר מחייו: ולרוב האהבה הלז כל השמונה ימים מחלת לב היה לו מחמת חולת אהבה שהי' מתאוה לקיים המצוה ואך הגביל לו הקב"ה ומיום השמיני והלאה ימול את בשר ערלתו ולא היה יכול לעבור את פי ה' וה' הטוב הרוא' ללבב ומצרף מחשבה טובה למעשה והיה יודע באברהם שבכל רגע ורגע היה רצונו מאוד לעשות המצוה ולא השיג את תאותו כי אם עבור מצות ה' שצוהו להמתין על יום השמיני. העלה עליו כאילו קיים המצות מילה בכל השמונת ימים כולם בכל רגע ורגע כי רצונו וחפצו היה מאוד לזה א"ל בשביל גבול המקום ועל כן אמר הקר' וימל אברהם את יצחק בנו בן שמונת ימים ולא אמר בן שמונה ימים כי בן שמונ' ימים היה משמע שמל אותו ביום השמיני לבד כשיהי' יצחק בן שמונת ימים אבל הקרא העיד שמל את יצחק בן שמונת ימים הוא התכללות כל השמונה ימים ביחד ובלשונינו נקרא אכטיל טעג והעלה עליו הכתוב כאילו מל אותו כל השמונה ימים רצופים:
ו. ועל דרך הנפלא הלזה שם דוד המלך פניו ואמר כי אמרתי עולם חסד יבנה כי הנה ידוע שבאורייתא ברא קב"ה עלמא כמאמר רז"ל (מ"ר בראשית פ"א) ע"פ ואהיה אצלו אמון ד"א אמון אומן התורה אומרת אני הייתי כלי אומנתו של הקב"ה בנוהג שבעול' מלך ב"ו בונה פלטין ואינו בונה אותה מדעת עצמ' אלא מדעת אומן והאומן אינו בונה אותה מדעת עצמו אלא דיפתראות ופינקסאות יש לו לדעת האיך הוא עושה חדרים האיך הוא עושה פשפשין: כך היה הקב"ה מביט בתורה ובורא את העול' והתורה אמרה בראשית ברא בי ראשית ברא ואין ראשית אלא תורה שנא' ה' קנני ראשית דרכו ע"כ וידוע מדברי חז"ל ומזוה"ק שמעת הבריאה עד סוף עמידת העולמות כל חיותן וקיומן של כל העולמות של מעלה ושל מטה הכל ע"י אותיות התורה שישראל מקיימין למטה ועל כל אות ואות מהתורה הקדושה עומדין אלפי אלפים עולמות וחיותן וקיומן בקיום ישראל את האות הלז בתורה ע"ז יעמוד. וכמו שאמר הבעש"ט זי"ע ועל כל ישראל על פסוק לעולם ה' דברך נצב בשמים כי הנה אומן העוש' כלי אז אחר גמר פעולתו ועשיית הכלי על תכונתה אין להאומן בה עוד שום עשיה ושום מחשבה עליה והכלי עומדת תמיד על מעמדה בלתי ראות פני האומן אבל בריא' העולמות אינו כן. כי אלו אותיות התורה אשר בהם נברא כל דבר כמו למשל השמים הנה נברא במה שאמר יהי רקיע בתוך המים וגו' האותיות האלו הם הם חיותם וקיומם של השמים ואלמלי נסתלקו האותיו' השגחת האלו מן השמים רגע כמימר' היו כל השמים תיכף לאפס ואין והיו כלא היו. וזה שאמר הכתוב לעולם ה' דברך נצב בשמים מה שאתה דברת בבריאת השמים לעולם הוא נצב ועומד בשמים להיות ע"י קיום השמים ע"כ דפח"ח. ועיקר קיום אותיות התורה בשמים הוא כשישראל מקיימין אותיות האלו למטה בארץ כמאמר רז"ל (ע"ז נ' ע"א) ויהי ערב ויהי בוקר יום הששי מלמד שהתנ' הקב"ה עם מעשה בראשית ואמר אם ישראל מקבלין את התורה מוטב ואם לאו אחזיר אתכם לתהו ובהו ואם כן יקשה הלא כמה וכמה אלפים עולמות עומדין על מצות סוכה או לולב ושופר וכדומה ואלו המצות הם נעשים אחת בשנה ויפלא כל השנה מה תהא על העולמות אלו מאין ימשך להם חיותם וקיומם אם אין ישראל מקיימין את אלו האותיות התורה שעומדין על ידיהם. איך יוכלו לעמוד כל השנה כשאין נוהג מצות סוכה ולולב וכדומה. אכן לפי הנזכר נכון הוא כי הנה האדם הלז אשר במצותיו חפץ מאוד ואף באמצע השנה מה מאוד כלתה נפשו ולבו מתלהב ומתאוה לקיים תיכף מצות סוכה ולולב מאהבת בוראו ומי מעכבו אינו מעכבו כי אם הפסוק הלז בתורה בחמשה עשר יום לחודש השביעי תחוגו וגו' גבול גבלה התורה אז הוא מצוה ולא עתה ונמצא כל ימיו הוא מקיים הפסוק הלז בתורה של מצות סוכה כיון שהוא מתאוה מאוד לקיימה תכף ואין לו מניע' רק עבור הפסוק הלז בתורה נמצא הוא מקיים תמיד הפסוק ועל ידו הוא קיום של כל העולמות העומדין וקיימין על מצוה זו וכמו כן בכל המצות כולם וכבר אמרתי בזה על פסוק תורת ה' תמימה משיבת נפש ונקדוהו חכמי האמת בנקודת הסגול המורה על שם החסד כידוע. כי מי שהתורה אצלו משיבת נפש וכל חיותו תלוי בהתורה בבחי' הנזכרת. ודאי מתאוה ומשתוקק תמיד להשיב נפשו וכל ימיו מתאוה לקיים כל התורה בפעם אחד לרוב אהבתו לה' ונקרא אצלו תורת ה' תמימה שמקיים כל התורה כולה בתמימה ברגע א' לפי שהיא משיבת נפש וע"כ רצונו מאוד לקיימה בכל רגע ורגע להשיב נפשו וע"כ נקדוהו בשם המורה על החסד כי זאת היא מדת החסד הרודף ומתאוה לקיימה תיכף ונמצא על ידי אנשים כאלו יכולים להתקיים כל העולמו' כולם תמיד כי הם מקיימי' תמיד כל התורה כאמור וע"כ אמר דוד כי אמרתי עולם חסד יבנה כלומר שבנין העולמות וקיומן לא יכול להיות כי אם ע"י זה הדרגא מדת חסד היא האהבה הגדולה אשר רצונו תמיד לקיים כל מצות התורה ולבו רץ ומתאוה מאוד לזה ואך ישוב לאחור עבור פסוקי תורה שגבל' גבול לכל מצות התורה והקב"ה שרואה באמתיות לבבו שהוא באמת כן מעלה עליו כאילו מקיים כל מצותיה בכל רגע ורגע ומזה היא קיום כל העולמות וע"כ עולם חסד יבנה כאמור בדברינו. ועל זה אמרו איזהו חסיד המתחסד עם קונו כלומר שמתנהג עצמו עם קונו במדת החסד הלז שדברנו בה עד כה ולזה נכון שיקרא לו חסיד כי מתנהג עצמו תמיד בבחי' החסד וזה ענין וזכרתם את כל מצות ה' הנאמר גבי ציצית כי הציצית נקשרין בהטלית הרומז לאור החסד ויש בהם רמז תרי"ג מצות כי ציצית עם החוטין והקשרים עולה תרי"ג כידוע ומרמז שע"י אור החסד יוכל כל האדם לקיים כולם בקשר אחד ובפעם אחת התורה כול':
ז. וזה וראיתם אותו וזכרתם את כל מצות ה' שתזכור אשר בהם מרומז כל מצות ה' ועשיתם אותם פי' שתהיה במחשבתך ובאמתיות לבבך שאתה מתאוה וחומד לקיים את כולם תיכף ואז הקדוש ברוך הוא יצרף מחשבתך שיהא כאלו עשיתם אותם בפועל ממש:
והנה אמרו חז"ל (סוטה ל"א ע"א) תניא ר' שמעון בן אליעזר אומר גדול העושה מאהבה מהעושה מיראה שזה תלוי לאלף דור וזה תלוי לאלפים דור ואמרו (בתוספתא מובא בתו' סוטה י"א ע"א) מדה טובה מרובה ממדת פורעניות על אחת חמש מאות שהרי במדת פורעניות נאמר פוקד עון אבות על שלשים ועל רבעים ובמדת הטובה נאמר עושה חסד לאלפים הרי שהוא מרובה על אחת חמש מאות. ולהבין הטעם אלו החמש מאות מפני מה דוקא מרובה בחמש מאות וגם מפני מה דוקא בעושה מאהבה ובעושה מיראה הוא רק לאלף דור:
ח. נראה לומר בזה על שני דרכים ולפי האהב' הגדולה הזו שדברנו בה עד כה האח' הוא ע"ד האמת כי הנה גדולת האהבה הזו עיקר' על שם המחשבה שהוא מה שבמחשבתו מתאו' וחפץ במצותיו לקיימה תיכף. וכבר היתה דברינו (בדרוש הקודם ענף ב') אשר שכר המחשבו' הטובות ניתן במדת הבינה הידוע ליו"ח שהוא הנקראת עולם המחשבה והיא המשלמת לכל חושבי מחשבות טובות להפיץ עליהם ענן אורה וידוע מכוונת ק"ש בתיבת ישראל שמוחי פנימיות דאימה הם מילוי של שם שדי כזה שי"ן דל"ת יו"ד העולה ת"ק שהם ב' אותיות ש"ר מישראל ע"ש וכיון שהיא היא המשלמת משלמת כמדתה על אחת חמש מאות בפנימיו' המוחין שבה המכונין ע"ש המחשבה והשנית הוא על דרך הפשוט והרמז והוא כי הנה האהבה הזו נקראת על שם אהבת חסד שאהבתו הוא בבחי' החסד להתאו' תאוה לעשיית המצוה עד בלי שיעור. ואהבתו בו לקיים כל מצות התורה ברגע אחד וידוע שהמחשבה נקראת על שם היו"ד ואם תצטרף היו"ד לאהב"ת חס"ד שניהם מספר ת"ק לרמז אשר יגדל בחי' זו האהבה ת"ק פעמי' למעשי רשע וכבר כתבנו למעלה שהעושה מיראה יקטן מהעושה מאהבה על החצי בשוה כי זה מעל השמים וזה עד השמים ועוביה של רקיע הוא כגבוה שמים מארץ כנ"ל וע"כ כששכר העושה מהאהבה לאלפים דור נכון להיו' העושה מיראה על החצי בשוה לאלף דור:
ט. וזה הוא החסד השני של נוצר חסד לאלפי' שמתנהג עם זה האוהב חסד לשמור לו חסדו לאלפים דורות ע"ש אהבת חסד שהוא מתנהג עמו תמיד במחשבתו העולה מספר ת"ק וע"כ שומר לו חסדו על אחת חמש מאות פעמים שעולה עד לאלפים כאשר הוא עשה כן יעשה לו ולפיכך כתוב הנו"ן של נוצר נו"ן גדולה לרמז על טעם הראשון שכתבנו ששכרו הוא ממדת הבינה וידוע מזוה"ק שאתווין רברבין הוא באימא בחי' מדה זו נו"ן שערי בינה וגם נוצר הוא אותיות רצון כמ"ש (בלק"ת על פסוק זה) לרמז שחסד הלז בא על שלימות הרצון ומחשבת אמת וגם שכרו הוא מבחי' הרצון והמחשבה וידוע שעל ידי הרצון ומחשבות טובות נתקן בחי' כתר לאה היינו בחי' הדינים אשר אחורי מדת הבינה ונתקנין בסוד קשר של תפילין שאמ' הקב"ה למשה וראי' את אחורי ופני לא יראו ואמר' ז"ל שקשר תפילין הראה לעניו וניתן למעלה מהעורף הניתנה להכניע כל שרי החיצונים הנקראים פרעה היונקים מהעורף ונתקיים בנו והייתם רק למעלה ולא למטה כי ע"י הקשר של תפילין שהוא למעלה מן העורף נכנעי' ונשברין כל שרי הקליפות והחיצונים היונקים מהעורף ונקראים פרעה ע"ש עורף הלז והכל הוא בעת הרצון וחיות המחשבה כשמקבלת כל בחי' המוחין ניתן בה להקשר של תפילין שהוא כנגד המוח לשעבד בזה ולהכניע כל השרים שתחתיו בעורף. ע"י הדל"ת הנעשה בקשר הזה. ויש שעושין אותו תמונת ד' וקצת סומכין על הרצועות התלוין ממנו שנעשין כמין דל"ת. ובזה נשלם השם שדי בהתפילין כמ"ש וכיון ששם הזה מסוגל להכניע ולבער כל מיני הס"א להיות נסתלקין ובורחין ממנו. כידוע מכתיבת שם הזה במזוזה מבחוץ שהוא כדי להיות שומר דלתות ישראל להיות נגע לא יקרב באהלם מבחי' הרע והס"א ע"כ הקשר הזה מכניע את כל העורף:
י. ונתקיים ידך בעורף אויביך כי כ' פשוטה הוא מספר חמש מאות ועם י"ד הרי תקי"ד ורומז שהשם שדי הלז מכניע כל הדינים שבאלהים אשר ברבועו כזה א' אל אלהי אלהים עולה למספר רי"ש. תקח שי"ד מספר שדי ותצרף עם רי"ש הנכנע בשדי הלז עולה תקי"ד במספר ידך וזה יד"ך היא מכניע כל הדינים הנאחזים בעורף אויביך. וע"כ בימי יהושע כשמעל בחרם ונתגברו הדינים על ישראל אמר יהושע (יהושע ל') מה אומר אחרי אשר הפך ישראל עורף לפני אויביו וגם הקב"ה אמר לו כן ולא יכלו בני ישראל לקום לפני אויביהם עורף וגו' כי אחיזת הדינים הכל בעורף ואף בעשות ישראל מצות ה' ועיקר ברצון ובמחשבה טובה ובפרט במחשבה טובה הזו שדברנו בה הנקרא על שם אהבת חסד ע"י הרצון ומחשבות האלו באין מוחי אימא עד כתר דלאה ונתקן בחי' נוצר שהוא מדיני לאה ונעשה מהם חסדים גמורים וידוע שהתגברות ישראל על האומות הכל הוא ע"י הבטחת הקדוש ב"ה אהיה אשר אהיה והשם אהיה מכונ' ע"ש האל"ף כי ג' מלואיו מתחילין באל"ף וזה נוצר חסד לאלפים שע"י הרצון ומחשבות טובות של ב"י נעשה מנוצר כולו חסד המכוונה ע"ש ג' מלואי אהיה המתחילין באלפין וזה הוא החסד השני של נוצר חסד לאלפים הבא על ידי אהבת חסד להקדוש ברוך הוא ומצותיו כאשר בארנו היטב בכל דברינו הנאמרי' באמת:
ושני הדרכים שבארנו בדרוש הלז שתיהם נמצאים בבחי' השבת קודש שהם זכור ושמור כאשר אמרנו למעלה שדרך הראשון נרמז בזכור את יום השבת לקדשו והשני בשמור את יום השבת לקדשו. ועל זה רמז בקריאת השם שבת שהוא נוטריקון שבת בחול תזכור ושבת בחול תשמור להורות על שני דרכים האלו. והי' השם הזה לך לזכרון להיות לך לאות ולסימן ולזכרון דברינו אשר בכל הדרוש הזה. ושבת בו תחסה וגם שבת בחסד תתחסד. שתזכה על ידי זכירת השבת להיו' תמיד בו תחסה והוא באברתו יסך לך להצילך מפח יקוש מכל בחי' הרעים כאשר בארנו בדרך הראשון וגם תזכה על ידי שמירת השבת להיות נמשך עליך חסד המקום בבחי' נוצר חסד לאלפים כאמור בדרך השני ויתקיים בנו משוך חסדך ליודעיך וגומר הכל על ידי מה שנוטרים ליום השביעי כנאמר ובזה נשלם מה שהיה רצוננו לבאר בדרוש הלזה:
סליק דרוש הרביעי. בעזרת ה' אורי וישעי עוזי ומגיני עוזרי ומושיעי אתפללה אל אלהי קדושי יעזרני להתחיל לסיים דרוש.

דרוש החמישי



Chapter 1

<b>כי מוצאי מצא חיים ויפק רצון מה':</b>
<b>דרוש החמישי</b> זה שמו. נאה לו <b>ש</b>תים <b>ב</b>ו <b>ת</b>עשה
<small>יבואר בו אשר בשבת קודש נעשה שני תקונים נפלאים וע"כ אנו חוכין בו לתשלומי כפל נגד שני התקונים: ואך גם השכר הכפול ומכופל לגוף הקרן יחשב לקבל שכרו לעולם הבא אשר יפה שעה אחת בו מכל חיי העוה"ז להשביענו אז מזיו שכינתו. ולא יחשב שכרו הכפול לפירות לאכלו בעוה"ז רק הכל שמור אתו לענגינו ממקום עין לא ראתה אלהים זולתך יעשה למחכה לו ובו פרק אחד:</small>
ידבר ענין הנזכר ובו ח' מאמרים:
א. במדרש (מ"ר בראשית פרשה כ"ב) ויצא קין מלפני ה' מהיכן יצא ר' חמא בשם רבי חננא בר רבי יצחק אמר יצא שמח היך מה דאת אמר (שמות ד׳:י״ד) הנה הוא יוצא לקראתך וגומר. פגע בו אדם הראשון אמר ליה מה נעשה בדינך א"ל עשיתי תשוב' ונתפשרתי התחיל אדה"ר מטפח על פניו אמר כך הוא גדול כחה של תשובה ואני לא הייתי יודע מיד עמד אדם הראשון ואמר (תהילים צ״ב:א׳) מזמור שיר ליום השבת וגומר: אמר רבי לוי המזמור הזה אדם הראשון אמר ונשתכח מדורו ובא משה וחידשו על שמו:
אין צריך לדקדק במדרש הזה כי הוא פלאי בעין כל רואה וכי מה ענין מזמור שיר ליום השבת לגדולה כחה של תשובה גם להבין הלשון עשיתי תשובה ונתפשרתי ונמחל לי היה לו לומר מה זה ונתפשרתי וטרם נבוא בביאורו נקדים לבאר קצת פסוקים מתנ"ך ומאמרי חז"ל ומתוכם יתבאר גם דברי המדרש הלז על נכון ואלה הם. א' כתיב בתורה (שמות ל״א:י״ג) ואתה דבר אל בני ישראל לאמור אך את שבתותי תשמורו וגו'. וכבר דקדקנו בזה כמה פעמים על אומרו שבתותי לשון רבים מה בא לרבות ואך את השבת תשמורו היה לו לומר ב' מאמר הנביא (ישעיהו נ״ו:ד׳) כה אמר ה' לסריסים אשר ישמרו את שבתותי ובחרו באשר חפצתי ומחזיקים בבריתי וגומר להבין מה ענין סמיכת שמירת הברית אצל שבת. ג' להבין מקרא כתוב (תהילים צ״ב:א׳-ב׳) אחר מזמור שיר ליום השבת טוב להודות לה' וגומר וכי דווקא בשבת טוב להודות לה' ובחול לא אתמה' ד' מאמר חז"ל דברים (פרשה ג') בתחילת פרשת עקב מתחיל הלכה אדם מישראל שיש לו מנורה שעשויה פרקים פרקים מה לטלטלה בשבת וכו'. אמר רבי יוסי ברבי חנינא ומתי שמרו ישראל את השבת כשם שראוי לה תחילה כשניתנה להם באלוש מנין שנאמר וישבתו העם ביום השביעי ואת סבור שמא לרעתך נתתי לך אלא לטובתך כיצד אמר רבי חייא בר אבא את מקדש השבת במאכל ובמשתה ובכסות נקי' ומהנה את נפשך ואני נותן לך שכר מניין וקראת לשבת עונג מה כתיב אחריו אז תתענג על ה' ויתן לך משאלות לבך אמרו לו ישראל ואימתי אתה נותן לנו שכר המצות שאנו עושים אמר הקב"ה מצות שאתם עושים מפירותיהן אתם אוכלים עכשיו אבל שכרו בעקב אני נותן לכם מניין ממה שקרינו בעניינו והיה עקב תשמעון. ולכאורה יפלא מה שייכות מצות השבת לכאן שמה שישראל שואלין ואימתי אתה נותן לנו שכר המצות קאי על כל המצות שבתורה. גם מה שהביא כאן ואת סבור שמא לרעתך וכו' אינו ענין כלל למה שסיים לבסוף:
ב. ויתכן בביאורו ע"פ אשר נפרש מאמר חז"ל (מדרש תלים מובא בילקוט ח"ש רמז צ"ב) א"ר יצחק כל עסקה של שבת כפול עומר כפול שנאמר שני העומר לאחד קרבנה כפול שנאמר וביום השבת שני כבשים מתן שכרה כפול שנאמר וקראת לשבת עונג ולקדוש ה' מכובד אזהרותיה כפולות שנ' זכור את יום השבת שמור את יום השבת מזמורה כפול שנאמר מזמור שיר ליום השבת ולתת לב על גוף הענין הזה מפני מה יהיה עסקה דשבת כפול נראה על פי דברי הזוה"ק (בראשית נ"ו ע"א) על פסוק ויקרא את שמו שת וז"ל אלין אתוויין בתראי דהוי באוריית' בתר דעבר אדם על אורייתא כולן איתהפכו בסדר תשרק כו' ובגין כך קרא לההוא ברא דאתיליד ליה בדמותו בצלמו שת דאינון קיומא דאתוון ובגין כך קוב"ה מניה אשתיל לעלמא וכד קיימו ישראל על טורא דסיני עאל בין שתי אתוון אלין רזא דברית ואתעביד שבת ע"כ הרי ששבת לא נגמר ונעשה עד אחר שני תיקונים האלו תיקון סידור הא"ב שהוא קדימת השין להתיו בחינת שת וגם תיקון בני ישראל להיות נכנסין בברית השלום ואז נעשה שבת ונגד אלו שני התיקונים כפל הקב"ה כל עסקה דשבת להראות מעלת שני התיקונים בו ובכל אלו הכפולים אפשר לרמז אלו שני התיקונים כי שני העמר. הנה עמר כמו שהוא נכתב בתורה בלא וא"ו הוא מספר קרי ונתוסף בו ה"ה כי לכאורה היה די לכתוב שני עמר לאחד והוסיף ה' לרמז על ה' הראשונה שבשם הוא המתק' כל הדינים בשורשן כאשר כתבנו בחה"ר (שורש הששי ענף א') והוא הממתק' להעמר מספר קרי הנכתב אחריה להיות ניתקן ברית השלום על תיקונו והיה שני העומר לרמז על תיקון השי"ן שיתחזק ויהא קודמת לתיו ולכן היה שני אותיות ש"ין לרמז על תיקון משי"ן הלז והכל נעשה בשבת לכן היה בו שני העומר ושני כבשים ג"כ מרמזים על שני התיקונים כי הוצרך להיות כבשים תמימים וכבש תמים הוא מספר פג"ם הברי"ת ועוד יותר ע"כ לרמז שפגם הברית נתקן בשם ע"ב שהוא מספר חסד ונכלל כולו בחסד ונעשה ברית השלום על תיקונו והיה שני כבשים לרמז על תיקון השין הלז כנ"ל והכל נעשה בשבת לכן היה בו שני כבשים גם מתן שכרה כפול אפשר לרמז בו שני התיקונים כי לקדוש ה' מכובד אמרו חז"ל (שבת קי"ח ע"א) כבדהו בכסות נקיה וידוע דברי האר"י ז"ל בפסוק שמלתך לא בלתה מעליך ורגלך לא בצקה כי בעת שהילד הקטן נכנס בברית המילה עושין לו מלבוש אורה על נשמתו ולבוש הזה הוא חופף עליו להצילו מכל רע וכל זמן שלבוש הזה הוא על נשמת האדם רחוק הוא שיבא לידי חטא ואך כאשר נטמא ח"ו בעון קרי ר"ל אז פושטין אותו הלבוש מעליו ויכול ח"ו לבוא לכל רע וזה שמלתך לא בלתה מעליך כלומר זה הלבוש חופף עליך ואך באופן שרגליך לא בצקה כי החטא הזה מכונה ע"ש הרגלים ולזה רמז כבדהו בכסות נקיה שתהא הלבוש נקי עליך ולא יתטנף כי בו תיקון ברית השלום כאמור ובמה שאמר וקראת לשבת עונג מרומז תיקון השנ"י כי וקראת הנה הוא"ו אינה מהתיבה רק פעולה כידוע וק"ר הוא שי"ן ואח"כ התיו והוא רומז שבו קדמה השי"ן לתיו וכאשר נפרש בתיבת שאת שהקב"ה אמר לקין גם זכור ושמור מרמז על אלו שני התיקונים כי זכור הוא נגד ברית השלום שקבלו ישראל במעמד ה"ס הנאמר בו זכור את יום אשר עמדת לפני ה' אלהיך בחורב ושמור רומז על תיקון השני כי היפוך האתווין נעשה אחר חטא אדם הראשון כנאמר בזוה"ק שם שנצטוה מקודם ויניחהו ה' בגן לעבדה ולשמרה וע"כ תיקון הזה מכונה ע"ש השמיר' כי אם היה אדם הראשון שומרה לא היו נתהפכים ועתה בתיקונים ג"כ נקראו על שם השמירה גם מזמור שיר מרמ' (י)ב' התיקונים כי מזמור כשתכתבנו במלואיו כזה מם זיין מם וריש עולה במספר פגם הברית ועשרה יותר לרמז על היו"ד שהוא סוד הברית כידוע ששומרי הברית נקראים צדיקים מלאים ביודין ונתתקן ע"י היו"ד הלז להיות ברית השלום על תיקונו ושיר רומז על תיקון השני ונבארנו לקמן בבחי' תיקון קין:
ג. והנה עבור ששכר השבת כפול היה אפשר לומר שהוא בדרך אלו דברים שאדם אוכל פירותיהן בעו"ז והקרן קיימת לו לעול' הבא המבוארים (במשנה א' פ"א דפאה) וע"כ שכרו כפול לקבל א' בעוה"ז והשני לעוה"ב כענין פירות וקרן וע"ז שאלו ישראל ואימתי אתה נותן לנו שכר המצוה כי בוודאי לא טעו ישראל שינתן להם שכר המצות בעוה"ז:
ד. כי שכר המצות בהאי עלמא ליכא כלומר שאין בכל טובות העוה"ז לשלם שכר בעד מצוה אחת קטנה שבקטנות ומופת ע"ז נתתי משלש פסיעות שהלך נבוכדנצר בעבור כבוד ה' ניתן לו בעבור זה מלוכה על כל העולם כולו כמאמר רבותינו ז"ל ומה ינתן עוד לטורחין במצו' כמצות סוכה ולולב ומוציאין ממונם עליהן או להולכי בהמ"ד ומפסיעין שלש פעמים שלש איך ישולם שכרם בעוה"ז ודבר זה ידעו כל ישראל שבודאי שכר המצות שמור להם לעולם הבא אך במצות השבת הואיל ששכרו כפול אפשר שחלק אחד ינתן להם בעה"ז וע"כ אמר להם הקב"ה אשר לא כן הוא ושכרו אף הכפול ומכופל אין די בעוה"ז לשלמו ושמור אתו לשלם להם שכר כפול בעקב לעוה"ב ועוד יותר רבותא משמיע לנו המדרש חיבת השבת ואמר קודם את מקדש את השבת במאכל ובמשתה ומהנה את נפשך ואני נותן לך שכר והנה זה השכר בודאי קרוב הדבר לומר שהוא בעוה"ז כי זה דומה ממש לאלו שאוכלין פירותיהן בעוה"ז ששם הוא הטעם הואיל שנהג מנהג הטוב עם בני אדם ונקרא טוב לשמים וטוב לבריות שעל זה אמר הכתוב אמרו צדיק כי טוב כי פרי מעלליהם יאכלו בעוה"ז כאשר הארכנו בזה בחה"ר (שורש הששי ענף ב') וגם כאן כיון שבא על עסקי הגוף ודאי היה ההו"א שיהא כמו פירות לקבל שכרו בעוה"ז ואשמעינן חז"ל שאף זה הקיבול שכר שכרו בעקב כיון שאני מצוה אותך ע"ז נעשה מצותי לשלם לך מרב טוב הצפון:
ה. והנראה לתת טעם ורמז על מה שעניני שבת כפולין מן התורה כי הנה יום השבת כבר כתבנו בחה"ר (שורש השביעי ענף ב' בשם הפרד"ס) שהוא יחוד תפארת ומלכות ושבת נקרא ע"ש הת"ת ע"ש וידוע שמדת הת"ת מכונה על יום השלישי שנכפל בו בתור' כי טוב ועל שם כפילת כי טוב הלז במדה זו נעשה גם בשב' בחי' מדה זו כל עסקי' כפול כידו' אשר מדה זו נקרא תור' שבכתב ושם בחי' הא"ב כסדר וגם היא נקראת ברית התורה ועוד שהיא כלולה מכל הו' קצוות ונכלל בה גם בחי' ברית השלום וכידוע לכן נעשו בו שני התיקונים גם אפשר לרמוז בהכפלת כי טוב שני התקונים האלה כי אם תכתוב כי טוב במלואיו כזה כף יוד טית ויו בית עולה עם האותיות והכולל כמספר ברית שלום במספר השוה לרמז על תיקון ברית שלם שנעשה בו ועוד רומז כי טוב על בחי' השני' כי טוב במלואיו כזה כף יוד טית וו בית עולה כמספר השי"ן קדמ"ה לתי"ו עם השלשה כוללים במספר השוה והואיל שנכפל במד' זו כי טוב הרומז לשני התיקונים האלו לכן נעשה בו שני התיקונים אלו:
ו. ולכן עבור שני בחי' האלו שנתקנו בשבת קראו התורה בשם שבתותי לשון רבים מיעוט רבים שנים לרמז על שני בחי' אלו גם ע"ד הרמז כפי אשר כתבנו למעלה בשני כבשים שמרמז על שני התיקונים אלו ע"ש גם כאן יש לומר כן כי שבתתי עולה כמספר כבש תמים וש' יותר ורומז אל שני התיקונים האלו כדבר האמור שם:
ז. ולכן אמר הנביא אשר ישמרו את שבתותי ומחזיקים בבריתי כי תיקון הברית נעשה בשבת ולכן סומכן זה אצל זה. ולכן אמר דוד מזמור שיר ליום השבת דייקא ולא ליל שבת כי היא מכונה על שם הת"ת כמה שכתב בפרד"ס שם. ולכן בו טוב להודות לה' שראוי להודות אז לה' על הכפלת כי טוב הנמצא בו כנאמר:
ח. ובזה יתפרש דברי המדרש שהתחלנו בו על נכון כי הנה ענין תשובה היא להשיב דבר ההפוך למקומו והוא בחי' תיקון הראשון להיות השין קודמת להתיו. והוא בחי' התחתונה שבדרגת התשובה. ותשובה המעולה הוא לעשות מתשב צירוף שבת לתקן שני התיקונים להכניס ברית השלום בין השין תיו תיבת שבת ואך קין לא היתה תשובתו שלימה על אופן המעולה רק בבחי' התחתונה להיות גורם תיקון הא' בחי' ש"ת וע"ז רמז לו הקב"ה אם תיטב שאת פי' שתזכה לתקון א' להיות השין קודם לתיו ולא יותר ולכן אמרז"ל (ילקוט רמז תקי"ב) ע"פ וישב בארץ נד קדמת עדן שנתכפר לו מקצת הסרחון מן נע ונד שקללו ה' ונשאר לו נד בלבד לפי שתשובתו לא היתה כי אם על מחצה כשפגע אדם ושאלו מה נעשה בדינך אמר לו עשיתי תשובה ונתפשרתי כלשון מים פושרין לא חמימי ולא קרירי כך הוא נמחל לו במקצת ומקצת נשאר לו ועל כן אמר אדם כך הוא גדול כחה של תשובה ולא הייתי יודע כלומר שגדלה כוחה שכיון שנתהפך השין להיות קודם לתיו מוחלין על חצי עבירות כי אדם הראשון שהיה יציר כפיו של הקב"ה והיה יודע קצת מגדולת יוצר בראשית והיה סבור שלגודל המרי והעזות והחציפות שיוכל ילוד אשה לעבור את פי ה' אלהיו שמלא כל הארץ כבודו לא יועיל לו אפי' אם יזעק כל היום ואף אם גם יתקן מה שפגם באותיות התורה בתשוב' אבל לא שיהיה נמחל לו מה שעבר על ציווי בוראו אשר השמים ושמי השמים לא יכלכלוהו וכיון ששמע שכך גדול כחה של תשובה אף בתיקון א' להיות נמחל על מחצה עונות הבין בדעתו אשר מכש"כ בחי' השבת שיש בו שני התיקונים בודאי יהא נמחל לו ע"כ עונותיו וכמאמר רז"ל (שבת קי"ח ע"ב) אפילו עובד ע"ז כדור אנוש מוחלין ע"כ פתח ואמר מזמור שיר ליום השבת כלומר שליום כזה ראו לעשו' מזמוריו כפול לשבח בהם לה' על שני התיקונים הנפלאים הנעשים בו אשר על כן רמז בקריאת השם שבת שהוא נוטריקון. שתים בו תעשה ושכרו בשתים תקבל להורות על כפל התיקון הנעשה בו וגם שכרו כפול מאת המקום ב"ה וב"ש והיה השם הזה לך לאות ולסימן ולזכרון דברינו בדרוש הזה ושכרו בעקב תקבלו שנזכה לקבל גם שכרו הכפול בעקב לשבוע מזיו שכינתו לעולם הבא אמן. ובזה נשלמה מה שהיה רצונינו לבאר בדרוש הלזה:
סליק דרוש החמישי: בעזרת ה' צור מלכי וקדושי. נפשי לבורא מרום וקדוש בעתר אליו תדרשי. יושיעני להתחיל ולסיים דרוש הששי:

דרוש הששי



Chapter 1

<b>אני אהבי אהב ומשחרי ימצאנני עשר וכבוד אתי הון עתק וצדקה</b>
<b>דרוש הששי</b> זה שמו. נאה לו <b>ש</b>כרו <b>ב</b>דין <b>ת</b>שולם
<small>יבואר בו אשר בשני מיני הטובות מטיב הקב"ה לעולמו. א' בבחי' הנסים נגלים כמו קריעת ים סוף וכדומה. והשנית הוא שמסתיר לפעמים הנס בתוך דרך טבע העולם כמו נס מרדכי ואסתר והכל נמשך מהתנהגות ישראל למטה ולבאר שמה שמתברך אדם ביום השבת הוא לקיום עולם שלא לקחת ברכתו מאתו: ויתחלק לשני פרקים:</small>
ידבר בביאור שני מיני ניסים הנזכרים ובביאור פסוק כעת יאמר ליעקב וגו' שהוא אשר כזה היתה דבר בלעם אל בלק הנה הרעות במעשיך שגרמת שידעו שאל גדול ה' ומושיעם בעת צרתם ואז יחזק בטחונם בו ויפול אימתם על כל העמים: ובו י"ב מאמרים
א. במדרש (מ"ר בראשית פרק י"א) ויברך אלהים את יום השביעי ויקדש אותו כתיב (משלי י׳:כ״ב) ברכת ה' היא תעשיר ולא יוסיף עצב עמה. ברכת ה' תעשיר זו השבת שנא' ויברך אלהים את יום השביעי ולא יוסיף עצב עמה זו האבל האיך מה דאת אמר נעצב המלך על בנו:
ודרכו נפלאה מאתנו להבין פירושו. וחוץ לפירושו יתמה מה זה ההיפוך של ברכת ה' תעשיר שלא יהיה האבל עמה. וטרם נבוא בביאורו נקדים לבאר קצת פסוקי תנ"ך ומאמרי חז"ל ומתוכם יובנו דברי המדרש הלז על נכון. ואלה הם. א' כתוב בתורה (במדבר כ״ג:כ״ב-כ״ג) אל מוציאם ממצרים כתועפת ראם לו כי לא נחש ביעקב וגומר עד כעת יאמר ליעקב ולישראל מה פעל אל ונדחקו המפרשים בפירושו של כעת יאמר ליעקב מי יאמר ומתי יאמר וגם כפל לשון ליעקב ולישראל אין לו שחר. ב' מאמר הקרא (מיכה ה') עמי זכר נא מה יעץ בלק מלך מואב ומה ענה אותו בלעם בן בעור מן השטים ועד הגלגל למען דעת צדקות ה'. ולהבין לשון מה יעץ מה היה עצתו בזה. ומה רצה היה לו לומר. ויותר יפלא אומרו מן השטים עד הגלגל שאין לו פי' כלל. ג' כתוב א' אומר (משלי כ״ב:ט׳) טוב עין הוא יבורך ואמרז"ל אל תקרי יבורך אלא יברך. וכבר עוררנו. (בחה"ר שורש הששי ענף ב') להבין ענין אל תקרי כך אלא כך. כיון דבאמת כתיב בקרא יבורך וכי זה קרי וכתיב ובאמת אנו קורין ג"כ יבורך. ד' מאמר חז"ל (מכילתא מובא בילקוט רמז ר"מ) וז"ל ויאמינו בה' ובמשה עבדו אם במשה האמינו ק"ו בה' ומה תלמוד לומר במשה ללמדך וכו' והכל מתמיהין על המראה כי היה לומר ומה ת"ל בה' כיון שהק"ו הוא על האמנת ה' וא"כ בה' לא היה צריך לכתוב והוא מסיים ומה ת"ל במשה וכל אלה באחת יבוארו:
ב. ע"פ אשר נפרש מאמר הקרא (ישעיה כ"ח) ואמר ביום ההוא הנה אלהינו זה קוינו לו ויושיענו זה ה' קוינו לו נגיל' ונשמחה בישועתו להבין כפל אומרו קוינו לו. וגם השינוי לשון שאמר תחלה אלהינו ואח"כ ה' ויתכן בביאורו כי הנה בשני מיני טובות מטיב הקדוש ברוך הוא לעמו ישראל בכל עת ובכל שעה. האחד הוא מה שהקדוש ברוך הוא מושיע את ישראל בנסים נגלים ונפלאים ונוראים לעין כל בשידוד כל מערכ' ומשבר טבע העולם בפניהם כמו קריעת י"ס שהי' נס נגלה לעין כל להיות קמו נד נוזלים ועשר מכות שהכה לפרעה במצרים ושאר דרכי הפלאה מה שהפליא הקב"ה לעשות בישועתו לעמו ישראל מה שאין טבע העולם בכך וכמעשה דרבי חנינא בן דוסא (תענית כ"ה ע"א) שאמר מי שיאמר לשמן וידליק הוא יאמר לחומץ וידליק וכדומה והשנית הוא מה שהקב"ה הוא מסתיר את הנס בתוך דרך טבע העולם כאשר כתבנו בחה"ר (שורש השני ענף ב') כענין נס מרדכי ואסתר אף שהיה נס נפלא עכ"ז היה נגלל ונסתר בקצת דרך טבע העולם כמאמר רז"ל איקני בושתי וקטל' וכו' כאשר בארנו שם:
ג. וע"ש שני הנסים האלה שיבח אליהו את הקב"ה (בתיקוני זוהר ט"ז ע"ב) ואמר רבון עלמין אנת הוא עילת העילות וסיבת הסיבות פי' בשני דברים אתה ניכר בעולמך לפעמים בבחי' עילת העילות להראו' שאתה עילת על כולא ואדון על כולא ומרומם על כל טבע העולם ובידך לשדד כל מערכות ומזלות השמים ולפעמים בבחי' סיבת הסיבו' שאתה מגליל ומסתיר הדבר בתוך דרך טבע העולם ואתה מסובב סבה בטבע העולם שיושעו ישראל על ידו:
ד. ושתי בחי' הטובת האלו מופרשים ומובדלים זה מזה על שתי פנים א' כי אם ההטבה בבחי' עילת העילות שמו הגדול והקדוש מתגדל ומתהלל ומתקדש בפי כל והכל מפארין ומקלסין אותו עי"ז וכל החיים יודו לו בראותם נס נגלה נפלא כזה מה שאין ביכולת שום נברא לעשות כזאת והכל מתיראין ממנו עי"ז כמאמר התורה שמעו עמים ירגזון חיל אחז יושבי פלשת אז נבהלו אלופי אדום וגו' ורבים מעמי הארץ באין עי"ז לחסות תחת צל כנפי השכינה כמאמר הקרא על כן עולמות אהבוך ואמרו חז"ל [פסיקתא מובא בילקוט עפ"ז] בא יתרו ונתגייר בא' רחב ונתגיירה והכל עי"ז כאשר אמרה [יהושע ב'] כי שמענו את אשר הוביש ה' את מי ים סוף וגו' והשנית הוא מה שמראה בזה חיבת הצדיקים עובדי ה' ומגביה קרני הצדיקים אשר בימיהם ובזכותם נעשה הנס ומודיע חיבתן לבאי עולם להודיע לכל שרצונו וחפצו בהם ובוחר במעשיהם הטובים כמ' הקרא [ישעיה י"ג] אוקיר אנוש מפז וגו':
ה. וב' מעלות אלו נרמזים במאמרם הקרא ויושע ה' ביום ההוא וגו' כי הנה הנס הנעשה למעלה מטבע העולם נרמז בבחי' שם הוי"ה דייקא אשר בכוחו משדד כל מערכות ומזלות השמים כי בריאת העולם נעשה ע"י שני שמות אלו הויה ואלקים כמאמר הכתוב ביום עשות ה' אלהים ארץ ושמים והטעם מה שהי' נצרך לשני שמות אלו בעת הבריאה הוא עבור שתי בחינות שהיו בבריאת העולם הא' הוא אמר ויהי פי' שבאמירה אחת נתהוה כל דבר ודבר להעשות יש מאין ואך עדיין לא קיבל כל א' וא' משפטו וגבולו על מה שישתמש בעולם עד שחזר וקבע הקב"ה לכל א' מעמדו גבולו ומשפטו כידוע שכל מעשי בראשית נתהוו ביום ראשון ואך אח"כ בכל דבר ביומו קבע לו תחומו שיהיה השתמשותו על זה הדבר ועל זה הטבע שיהא כך מתנהג בטבעו ובחי' הראשונה שהוא התהוות כל דבר ודבר היה בשם הוי"ה ב"ה שהוא בחינת המהוה את כל ונתינת הגבול והטבע לכל אחד ואחד נעשה בשם אלהים ב"ה שהוא בחי' הצימצום וגו' הטבע כידוע ולזה כאשר הקב"ה רוצה לעשות נס לאדם בסתירת הטבע מוציא הדבר ההוא מטבעו שנגזר עליו למשל טבע המים הוא להתמשך לרדוף ולרוץ אבל כשהקב"ה נוטל מהם טבעם ונשארו רק בבחי' לבד אז נשתנה הדבר לטבע אחר להיות קפאו תהומות בלב ים וכן בכל ענין דברים הטבעים ולכן מכונה הנס ע"ש הוי"ה ב"ה כי בזה הוא מושיע במה שמשים הדבר על בחי' המהוה לבד ומסיר ממנו בחינת אלהים המטביעו על טבעו וע"כ אמר הקרא הנה אלהינו זה קוינו לו ויושיענו פי' כשהישועה בבחי' סיבת הסיבות בדרך טבע העולם המכונה לבחי' אלהים אז קוינו לו ויושיענו לבד ואין בו אף אחת משתי מעלות הנזכרים ואך זה ה' קוינו לו כשהישועה בא מבחי' השם הויה המהוה את כל בשידוד כל מערכת השמים אז נגילה ונשמחה בישועתו: כלל שתי בחינת אחד שאנחנו נגילה ונשמחה במה שמודיע שרצונו במעשינו ומודיע חיבותינו לעין כל יעוד בישועתו פירוש כביכול שנעשה ישועתו בדרך תנו עוז לאלהים כי שמו מתגדל על ידי זה ומתעלה ומתקלס בפי כל וידעו הכל כי לו הכח והממשלה בכל העולמות לעשות בהם כרצונו:
ו. וזה אמר הכתוב ויושע ה' ביום ההוא פי' שהישוע' ביום ההוא בבחי' הויה המהוה המוציא כל דבר מטבעו והיה נראה לעין כל גודל ישועות ה' ואך הנה כבר היתה דברינו [בחה"ר שורש השלישי ענף א'] כי בחי' זו שיעשה ה' נפלאות לאדם שלא בטבע הכל הוא כאשר האדם מתנהג עצמו בעבודת ה' למעלה מהטבע ולא יחיש על טבע גופו לומר עד פה תבוא שלא אחליש את גופי בעבודתו רק לפי ערך בריאתו וכדומה רק ימסור נפשו לה' יותר מטבעו עיין שם בדברינו וחוץ לזה אף אם יעשה לו הקב"ה נסים ונפלאות לא בזכותו כי אם בזכות הדורות הבאים אחריו ממנו והם יהיו ראוין לאותו הנס ובזכותם ינצל גם הוא ויעשה לו נס ע"י כאשר כתבנו בחה"ר [שורש השביעי ענף א'] מ"מ המה בבחי' לעושה נפלאות גדולות לבדו. כלומר כשעוש' נפלאות שהם גדולות מדרגת בעל הנס עושה אותם לבדו שאין בעל הנס מכיר בנסו כי אין ראוי למקבל הנס לראות במפלת שונאיו אשר הקדוש ב"ה מכניע לפניו כדרך שאמרו המלאכים אל לוט אל תביט אחריך ואמרו חז"ל אינך כדאי להיות רואה במפלתן ואתה ניצול. וע"כ לפ"ז יקשה הלא ידוע טענת השטן על הים הללו עובדין ע"ז וכו'. וא"כ בודאי שלא היו בדרגא עבודת הגבוה בלמעלה מהטבע ואיך בא להם הישועה מאת ה' בחי' המהוה ועוד יותר שגם זכו לראות במפלת שונאיהם כאומרו וירא ישראל את היד הגדולה ומאין בא לה' חסד גדול כזה:
ז. ונאמר שני טעמים א' לפי שאז היו ישראל מקטני אמנה ואותותיו לא ראו עדיין והוצרך הקדוש ברוך הוא להראות להם נס כזה למעלה מהטבע ובנגל' לעיניהם כדי שיאמינו בו כי היוצר והבורא ובידו הכל. והב'. לפי שמשה רבינו הי' שם ובזכותו זכה להיות נעשה לפניו נס מבחי' המהוה למעלה מהטב' ולראות במפלת שונאיו כי מי לנו גדול ממשה:
ח. וזה שסיים הכתוב וירא ישראל את היד הגדול"ה אשר עשה ה' במצרים אף שהיה גדולה מדרגתם לראות במפלת מצרים אעפ"כ ראו את הנס בעיניהם ולהפלא הוא אך הוא עבור שני טעמים א' כדי שיאמינו בה' כדי שתתגדל אמונתם זו במה שעיניהם יראו ולא זר מפלאות ה' שעשה בעולמו. והשנית הוא במשה עבדו כאומר על שמשה עבדו היה שם והוא היה ראוי לנס ולראות במפלת שונאיו לכן היה לפניו שתים אלו:
ט. ובזה נכונים דברי המכילת' שהבאנו לעיל ובתחילה מקשה אם תפרש הפסוק כפשוטו שהאמינו במשה אשר גדלה זכותו להיות על ידו יעשה ה' נפלאות בארץ וא"כ בכלל מאתים מנה וממילא יוכרח להאמין בה' כל יכול וע"כ אם במשה האמינו בה' לא כ"ש ועל כרחך אתה צריך לחלק הפסוק לשתים כאמור בדברינו למעלה שהמה שני טעמים על הישועה א' כדי שויאמינו בה' עי"ז. ב' על שמשה עבדו היה שם וא"כ היה צריך לכתוב ובמשה עבדו כלומר על שמשה היה שם היה ראוי להיות הישועה בנס נגלה ולפניו ומה ת"ל ובמשה לערבו עם למעל' כיון שהיא טעם אחד בפ"ע והבן:
י. ובזה נבוא לביאור הכתובים אל מוציאם ממצרים וגומ'. ויובן ע"ד משל לאחד שקנה אבן טוב לעצמו. ואמר המוכר תדע שסגולת האבן טוב הזה הוא לרפאות החולים והנה הקונה לא נכנס זאת כ"כ בלבבו להאמין שהאבן ירפא את החולי והיה מאמין ואינו מאמין וגם זאת אפשר בחולי כל דהוא ולא שיהיה לרפואה גמורה בחולה שיש בה ממש. והנה פעם אחת נזדמן לו שנחלה א' מבני ביתו והכבי' עליו החולי עד שנעשה מסוכן למות חלילה והיה כפשע בינו ובין המות. והתחילו בני ביתו לבקשו שיתן זה האבן הטוב ביד החולה אולי יוכל להרפא על ידו ולא היה רוצה כי לא היה מאמין שיוכל רפואה כזאת לבוא ע"י האבן הזה. ואך לרוב הפצרת בני ביתו לא היה יכול להשיב פניהם ריקם ונתן האבן הזה ביד החולה וכיון שבא האבן הזה ליד החולה מיד נתרפא מחליו ועמד והתהלך בחוץ כאשר קודם החולי כי היה גודל סגולת האבן הזה לאין ערך. וכשראה זה רב טוב האבן הזה אשר כמעט יש בו להחיות מתים מה מאוד גדלה שמחתו וימלא נחת בראותו שכ"כ יש לו בידו והיא לו כתריס בפני הפורעניות ולא יירא מחולאים רעים וממקרים רעים המתרגשות לבוא כי קדמה בידו הרפואה על כל אלה מה שעד עתה לא ידע מזה בגדולות כוחו והנה ידוע גודל תוקף כח בלע' בקליפות החזקות לאין ערך שהיה אפס זולתו בתוקף הרע והיה נגד משה רבינו ע"ה זה לעומת זה כאשר היה רב כח משה רבינו בקדושה לעומתו היה בלעם גדול כוחו בקליפה כמו שאמרו רז"ל (ילקוט רמז תתקס"ז) על פסוק ולא קם עוד נביא בישראל כמשה בישראל הוא דלא קם אבל באומה"ע קם ומנו בלעם. ובו היה ב"ל מן הבל והה' במשה כי זה לעומת זה היה. וע"כ אמרו זקני מואב אף אנו נבוא עליהן באיש שאין כוחו אלא בפה דוגמת משה רבינו כמ"ש (במ"ר במדבר פ' ב') ועוד נתחבר אתו בלק בן צפור שהוא היה ראש לכל הקוסמים כמאמר הקרא וילכו זקני מואב וקסמים ביד' כי בענין הקסמים היה גדול כחו משל בלעם וע"כ הוליכו הקסמים לבלעם כמ"ש בדברי הזוהר בפרשה זו וכן הוא במאמר חז"ל (ילקוט רמז תשס"ה) אשר ע"כ בצאת ישראל ממצרים וראו בגדולות ה' בשתי בחינות א' שאין להם לירא עוד מרבוי חיילות אם יבואו עליהם כמאמר חז"ל [ילקוט שם] שאמר בלעם לזקני מואב ומדין אפילו אתם מכניסין כל חיילות שבעולם אין אתם יכולין להם שמא אתם מרובין מן המצרים שכתוב בם ויקח שש מאות רכב בחור וכו' ע"כ והשנית שראו כי לא נחש ביעקב ואף שהיה מצרים מלא כשפים לא יכלו להם. ואך בזו הבחי' של תוקף הרע עליהם בכח הקוסמים והניחוש לא נדמו רק לחולה קטנ' שבקטנות נגד תוקף קליפ' בלעם ובלק בדרגת הנחש והקסם ונמצא שהיה להם עוד מקום להתפחד אחר יציאת מצרים אם יבוא אחד עליהם בתוקף הרע והקליפות. ואך כשראו בישועת ה' במעשה בלק ובלעם אז ידעו ביותר ויותר על אחת מאלף אלפים מגדול' ה' אשר לו הכח אף כנגד כל מיני קליפות הרעים אף שיהיו בתכלית החזקות כי מי גדול מבלעם שהיה בקליפה לעומת משה רבינו בקדושה כאמור למעלה ואז היה ידיעתם נכונה באמת לאמיתו שאין לה' לירא עוד בשום אופן מכל הבחינות הן מבחי' עם כבד הן מבחי' תוקף הרע וזה שאמר בלעם לבלק הנה אל מוציאם ממצרים כתועפות ראם לו כי לא נחש ביעקב ולא קסם בישראל כלומר שהוציאם ממצרים בגודל תוקף יד החזקה ובנגלה לעין כל וראו אז שאין להם לירא מעם כבד וגם לא מנחש ומקסם כי לא נחש ביעקב ולא קסם בישראל כי הנה מצרים היה מלא כשפים והצילם ה'. ואך עוד היה להתפחד מגודל תוקף הרע כשיהיה כמו בחי' אכן כעת יאמר ליעקב ולישראל מה פעל אל שאתה במעשיך גרמת שידעו נכון מה פעל אל אלים וכי אלהי עולם ה' ואין מעצור לו להושיע ברב או במעט אף אם יהי' רב תוקף הרע לאין ערך יצילם ה' והן עתה לא ייראו עוד משום בחי' בעולם וידעו בטוב האבן, טוב אשר על ראשיהם אשר אין ערך לו ואפס זולתו ואין בכל העליוני' ותחתוני' שיאמר לו מה תעשה ומה תפעל במה שבחר אותם לחלקו והגדילם על כל אומה ולשון. וע"כ יאמינו בו לעולם ונמצא שהרעות במעשיך כי לא תוכל לעשות להם רק בבחי' ופרעה הקריב שהקריב את לבן של ישראל לאביהם שבשמים כמ"ש בזוה"ק. וגם אתה כמוהו להיות על ידך ידעו הכל שיש אלהים בישראל גדול שמו וישימו תקותם בו ויבטחו בו עדי עד בלי להתפחד עוד משום בריה בעולם. יאמר ליעקב ולישראל. כלומר לא מבעי' אלו שהם בבחי' יעקב אשר בהם דרגא התחתונה ולא היתה אמונתם משורש כ"כ בה' אלהיהם כעת ודאי יאמר ליעקב דברי' הנפלאים האלה ותחזק אמונתם בו אלא אף לישראל המאמינים ודבוקים בו תמיד כעת ע"י יתגדל שם שמים עוד יותר אצליהם ויאמר אף לישראל מה פעל אל מה שיכול חסדו הגדול ב"ה מדת אל שיהיה בכל אותן הימים: רק בחי' אל שלא יזעום כלל וכלל בעת ההיא להפר עצת בלעם הרשע ויתגדל עתה אצלם אמונתם יותר מיציאת מצרים וקריעת הים כדבר האמור:
יא. ועל זה אמר הכתוב עמי זכור נא מה יעץ בלק מלך מואב וגו'. כי הנה גם בלק ירא לנפשו פן יתגברו עליו ויתגדל ש"ש ע"י זה וע"כ לא רצה לקרב עמם למלחמה עם גדודי חיילות פן יהיו גוברין במלחמתן ויתקדש ש"ש יותר והם יאמינו בו יותר. ותפל אימת' ופחד על כל העמים באופן שלא רצה שום אחד להזדקק להם כלל אשר לזה אמר הקרא ויגר מואב מפני העם מאוד כי רב הוא. ויקץ מפני בני ישראל. כלומר בשתים גדלה יראתו. אחת בפשטות שהיו רבתי עם והמלחמה זו כבידה עליו פן יתגברו עליו ויקחו את ארצו מידו וזה ויגר מפני העם כי רב הוא. והשנית ויקץ מפני בנ"י כלומר שנעשה לקוצים בעיניו מפני בחי' בני ישראל שיתגדל שמם על כל האומות וימוגו כל יושבי הארץ מפניהם בראותם שאין כל אומה ולשון יכולין להם ובכל צרתם ויצעקו אל ה' בצר להם וממצוקותיהם יצילם. ומה גם שעי"ז יתקרב לבן ביותר לאביהם שבשמים אחר שיושיעם ד' עד שיבואו לקדושת דרגו' גדולו' עד מקום החירות והיובל מדת חמשים שערי בינה שמשם הוא מקום הפלאת כל הנסים המכונה על שם ס"ג מספר ב"ני ע"ה וזה ויקץ מפני ב"ני ישראל שיבאו עי"ז לדרגת מקום החירות מקום הפלאת הנסים כי קודם אמר סתם וירא בלק את אשר עשה ישראל לאמורי וכאן ויקץ מפני בני ישראל מורה על האמור שהיה ירא שלא יבואו ע"י לדרגת ב"ני ישראל כאמור ע"כ עצתו היה שלא יערוך אתם מלחמה ויהא נראה ישועתם לעין כל ושלח אל בלעם לבוא לקללם בתוך ביתו ולכן אמר לכה ארה לי כלומר תאררם שלא יהיה בהתגלות רב ואז אף אם לא תוכל להזיק להם עכ"פ לא יתגדל שם ה' עליהם ולא יהיה נופל פחדם על כל העמים ולא יהיה הנס הזה בבחי' הנסים הנגלים כ"א בהסתר שלא יתגלה אף לעיניהם וע"כ זכור נא מה יעץ בלק מלך מואב שאף כשאעשה הנס יהיה בהסתר שלא יודע חיבתכם לעיני העמים ולא תפול אימתכם עליהם:
יב. ואך מה ענה אותו בלעם בן בעור מן השיטים ועד הגלגל למען דעת צדקות ה' פי' כי אמרו רז"ל (ילקוט רמז תשע"א) כשבירך בלעם את ישראל היה קולו נשמע בששים מיל ממחנה ישראל וכו'. וידוע שמעשה בלק ובלעם היה בשיטים כמאמר הקרא וישב ישראל בשיטים וגומר וקרוב היה משיטים לגלגל כמאמר הקרא (יהושע ג׳:א׳) וישכם יהושע בבוקר ויסעו מהשיטים ויבואו עד הירדן הוא וכל בני ישראל וילינו שם טרם יעבורו ואחר כך ביום שעברו הירדן באו לגלגל והקימו שם האבנים כמו שמפורש שם וא"כ לא היה בין הכל כי אם בערך יום ומחצה שהוא שיעור ששים מיל להילוך בינוני עשרה פרסאות ליום ואפשר כן היה ממש בשוה מהלך יום ומחצה שהוא ששים מיל וע"כ אמר הקב"ה ראה מה עשיתי לך ששמתי הדבר בפי אותו רשע להיות עונה אותו מן השיטים ועד הגלגל כלומר שעמד בשטים והיה קולו נשמע בגלגל מהלך ששים מיל והכל למען דעת צדקות ה' כלומר למען דעת כל עמי הארץ וגם אתם ישראל בנסים שאני עושה לכם כדי שתפול פחדכם ואימתכם על פני העמים תחת כל השמים בראות' אשר לא יתיצב איש בפניך בשום אופן בעולם ולבטל עצת בלק שיעץ שיעשה הנס בדרך הנסתר שמתי מלאכי בגרון בלעם כמאמר רז"ל (סנהדרין ק"ה) להיות קולו הולך משטים ועד הגלגל למען דעת צדקות ה' כנאמר וזה שאמר הכתוב טוב עין הוא יבורך א"ת יבורך אלא יברך כי אמרו חז"ל [ילקוט רמז תתקנ"א] וז"ל כשבא בלעם לברך את ישראל היה ראוי לברכן שבע ברכות כנגד שבע מזבחות שערך ולא ברכן אלא שלש שנאמר ברכת ברך זה שלש פעמים אמר לו הקב"ה רשע אתה עיניך צרה בברכתן של ישראל די שלש ברכות שברכן יבא משה שעינו יפה בברכתן של ישראל ויברך את ישראל ד' ברכות ועליו אמר שלמה טוב עין הוא יבורך א"ת יבורך אלא יברך ע"כ ולכאורה כיון שאמר הכתוב וישם ה' דבר בפי בלעם ואמרו רז"ל חכה או מלאך כאמור למעלה ונמצא שלא היה ברשותו ומאת ה' היתה והיה לו לכופו על שבע ברכות ומה עונשו של בלעם בזה אך לפי דברינו למעלה אמר עיניך צרה בברכתן של ישראל כלומר גם בהברכה שברכת אותן היתה עיניך צרה בהן ורצית שלא יודע לאיש וגם ישראל לא ישמעו כדי שלא יחזק לבם בה' עי"ז לכן אמר די שלש ברכות שברכן אינו רוצה עוד בברכותיך כיון שעיניך צרה בברכותיהן של ישראל כמו שאמרו חז"ל (ילקוט שם) א"ר אבין כל ימיו של משה היה מבקש לברך את ישראל ולא הניחו מלאך המות מה עשה נטלו וכפתו והניחו תחת רגליו וכו' וע"כ א"ת יבורך וכו' על דרך שאמרו רז"ל (שם רמז תתק"ן) אמר רב אחא מצינו שכל המלמד סנגוריא על ישראל הקב"ה מרוממו בעולם דכתיב ולכן ירום לרחמיכ' ממי אתה למד מאחימע' בן צדוק אמר אריצה נא ואבשרה וכו' עד ויסב ויעמ' מאי ויסב ויעמ' אמר רבי אבא בר כהנא אי הוה דוכוס אתעביד איפרכו וכו' ומה אחימעץ שלא דיבר על בנו של מלך לא טובה ולא רעה זכה לכל הכבוד הזה מי שמלמד סנגוריא על בניו על אחת כמה וכמה תדע לך שהוא כן שכל ימיו של משה לא נקרא איש האלהים עד שברכן שנאמר וזאת הברכה אשר ברך משה איש האלהים עד כאן: וזה שאמר על משה הנקרא טוב עין כנ"ל אל תקרא יבורך שלא תוכל לקרות אצלו יבורך להתברך מאת אלהים להיות נקרא איש אלהים אלא יברך כלומר אלא תקרי מקודם יברך שהוא יברך את ישראל ואחר ברכתו לישראל תוכל לקרות יבורך שהוא יבורך משמים להקרא איש אלהים כדבר האמור: 
ידבר בביאור פסוק ה' נתן וה' לקח לבאר איך שייך ברכה על הלקיחה שיהא באמתיות הלב שיברך אותו ע"ז ובו ג' מאמרים:
א'. ועתה נבואה לביאור דברי המדרש שהתחלנו בו ויתכן בפירושו אחר שנשים לב אל מה שאמר איוב (קפיטל א') ה' נתן וה' לקח יהי שם ה' מבורך ולכאורה לא יובן הדבר לאמתו לברך את ה' על אשר לקח מאתו ואם ה' נתן והוא בעצמו לקח יוכל לומר אשר על כן אין לי תרעומת בזה כי לקח את שלו ומה הייתי עושה אם לא היה נותנן לי כלל לכן גם עתה שלקח מאתי אין אני מתרעם ח"ו ע"ז אבל לומר שעוד אני מברך אותו על זה באיזה אופן נוכל לומר בזאת שיהא באמ' לאמתו ולא נכון לשבח למלך הכבוד אם אינו על תכלית אמתיות האמת בכל הצדדים ויתכן לומר ע"פ משל למלך שהיה מלוה לאנשיו מעותיו בכדי להשתכר בהם על זמן מוגבל ואחר הזמן יפרעו לו על נכון כדרך השרים גם עתה והיה ביניהם אחד שלקח המעות הלז בראותו שיש בידו מעות התחיל לאכול מעט מעדנים ולשתות יינות מבושמים ונתעצל מלטרוח בשוק להרויח עד שהפסיד המעות הלז ולא היה לו במה לשלם את חובת המלך וכשהבין המלך שאין ביד זה לצאת ידי חובתו הנה לרוב טובו וגודל חסדיו נחלט בדעתו שלא לתבוע ולנגוש את החוב הלז מאתו ואך ידוע אשר מלך במשפט יעמיד ארץ וצבאיו ופקודיו עומדים לפניו מימינו ומשמאלו לנגוש את החוב מאיש הלז ואם לא יהיה לו במה לשלם ייסרו אותו בלקיחת בנים או בעונש הגוף למען ששאר העם ישמעו וייראו לנפשם שלא להפסיד גיסי המלך. מה עושה המלך הטוב שרצונו בטובות אנשיו שלא יענישהו נוטל בידו צרור כסף מנין השוה כמספר החוב המגי' לו מאת האיש הלז. והולך לטייל עצמו לפני פתח הבית של האיש הזה. ומניחו שם על פתח בתורת אבידה. למען ימצא אותו איש הלז ואח"כ כשבא אל ביתו הנה הוא קורא לפקודיו וממוניו שילכו לנגוש את האיש הלז לתבוע מאתו החוב וכאשר הם באין אליו הנה הוא נותן להם ומשלם כל החוב ויודעין כל הממונים ששלם כל אשר היה מגיע מאתו. ולא ידחקו עוד למלך לקבל החוב מאתו. ובודאי הוא טוב וחסד גדול מאת המלך לעשות כזאת שיתן בעצמו ואח"כ יופרע בזה מה שמגיע לו. והנמשל מובן כי הנה אם האדם חוטא הנה הוא חייב להקב"ה לצאת ידי חובתו בעונשי הגוף בחייו או בגיהנם. וכשהקב"ה ברוב רחמיו חייס עליו ורוצה לוותר לו חובתו ואך הנה צבא השמי' עומדים עליו מימינו ומשמאלו ומבקשים דין על האדם לפרוע ממנו מה שחב. משפיע לו בחסדו ממון רב או בנים או שארי טובת עוה"ז ואח"כ מפקד לבית דינו הגדול לפרוע החוב מאיש הלז. והמה באין ונוטלין מה שניתן לו בחשאי בחסד אל ויוצא י"ח בזה וזה שאמר איוב ה' נתן וה' לקח כלומר הוא בעצמו נתן מתנה בתחילה כדי שיהיה לו ממה לגבות חובתו אח"כ ע"כ ודאי יהי שם ה' מבורך על זה כי הוא חסד גדול ורחמים מרובין בלי שיעור לגבות ממתנת עצמו:
ב. ומה מאוד יומתק לפי זה מאמר רז"ל (ילקוט רמז תתצ"ג) ז"ל א"ר יודן ה' נתן וה' לקח כיון שנתן ברחמים נתן וכיון שלקח ברחמים לקח ולא עוד אלא כשנתן לא נמלך בבריה וכשלקח נמלך בבית דינו א"ר לוי בכ"מ שנ' וה' הוא וב"ד וכו' ע"כ מורה על האמור בדברינו ממש כאשר במשל כי כשנותן נותן בחשאי שלא ידעו בית דינו מזה וכשלוקח מפקד לב"ד לגבות החוב כדי שלא יהיה להם מקום לקטרג עליו והכל עבור רוב חסדיו כנאמר. נמצא לפי רוב חסדי המקום לא שייך לקחת את הטוב אשר ביד האדם כי אם כשהוא על בחינה זו שניתן לו בחשאי בחסדי אל בכדי לגבות חובתו מזה אבל אם ניתן לאדם דבר מה שבדין הגמור ראוי היה להנתן לו זה וכל צבא השמי' מיימיני' ומשמאילי' הסכימו לברך את את האיש הלז בברכה זו לא שייך אחר כך לקחת מאתו כיון שבדין בא לו וגם אלקים בחי' הדין ענה את שלומו בזה שוב ל"ש בזה ה' נתן וה' לקח כאמור:
ג. והנה מעלות השבת הוא העולה על כולנה שאף בחי' אלהים שהוא העמדת כל דבר על טבעו בשבת הוא נמתק ונעשה בעצמו חסד גמור. כמאמר הזוה"ק ואשתכח רעותא וחדו בכולא פי' אפילו בהדין עצמו חדוותא משתכח ביה וע"ז אמר הכתוב ויכל אלקים ביום הז'. פי' שביום הז' כלה ונפסק בחי' אלקים. והדין מכל וכל נעשה כבחי' הויה רחמים גמורים וזה ויברך אלהים את יום השביעי שביום הז' נתברך אלהים בעצמו להעשות רחמים גמורים וכל מה שאדם מתברך ביום השבת כל בחי' אלהים והדינים מסכימים על זה כיון שנתהפכו לחסדים ורחמים גמורים:
ועל כן נכון אמרו חז"ל במדרש שהתחלנו בו ויברך אלהים את יום השביעי הדא הוא דכתיב ברכת ה' היא תעשיר זו ברכת שבת פי' שברכת שבת מה שאדם מתברך ע"י שמירת שבת קודש היא תעשיר כלומר שהוא דבר קיים ומתקיים שלא לקחת את הברכה הזאת מאדם זה כיון שויברך אלקים את יום השביעי וכל הדינים הסכימו לתת ברכה לאיש הזה לא שייך בו ה' נתן וה' לקח כנאמר וזה ולא יוסיף עצב עמה זה האבל פי' שזאת הברכה לא תוסיף עצב עמה לקחת את ברכתו מידו לברך עליה ברכת האבל ה' נתן וה' לקח כיון שבדין בא לו הכל כאשר בארנו. ועל זה רמז במלת שבת נוטריקון ש"כרו ב"דין ת"קבל גם ש"לא ב"עצב ת"היה להורות על האמור ששכר שבת אדם מקבל בהסכמת כל בעלי הדין כי כולם נעשו חסדים גמורים ולא יוקח מאתו ברכתו מה שמתברך בשבת והיה השם הזה לך לאות ולסימן ולזכרון כל דברינו בדרוש הלזה וש"בת ב"רכה ת"קבל להתברך ע"י בכל מעשה ידיך בלי הפסק אמן: ובזה נשלם מה שרצינו לבאר בדרוש הלזה:
סליק דרוש הששי. בעזרת ה' עלי בהילו נרו עלי ראשי. ולהבין במצוה זו אשר בו אמצא נופש לנפשי בו בטחתי ונעזרתי ונשאתי דעי. להתחיל לבאר דרוש השביעי:

דרוש השביעי



Chapter 1

<b>למען יזמרך כבוד ולא ידום ה' אלהי לעולם אודך</b>
<b>דרוש השביעי</b> זה שמו. נאה לו. <b>ש</b>בת <b>ב</b>ו <b>ת</b>תעטר
<small>יבואר בו שתי בחינות בענין נפיצת נציצות קדושת עלי דברי ארציות עולם הזה: א' מה שנתהוו ע"י אותיות התורה ונקראים אברי השכינה כי ממנה תוצאות חיים לכל אשר בארץ. והשנית מה שנתהוה בעת שבירת הכלים הידוע ליודעי חן שנפלו ניצוצי הקדושה וגם נשמות קדושות ונתע בו בתוך הקליפות הרעים. ובשתי הבחי' צריך אדם לרוממם ולהעלות ולברר במקום שצריך בירור ותיקון להשיבם אל חיק אביהם: ובו פרק א</small>
ידבר ענין הנזכר ובו י"ד מאמרים:
א'. במדרש (מ"ר בראשית פ' ס"ח) והנה סולם זה הכבש. מוצב ארצה זה מזבח שנאמר מזבח אדמה תעשה לי וראשו מגיע השמימה אלו הקרבנות שריחן עולה לשמים והנה מלאכי אלהים אלו כהנים גדולים עולין ויורדים בו שהם עולים בכבש והנה ה' נצב עליו ראיתי את ה' נצב על המזבח:
טרם נבוא לביאורו נקדים לבאר קצת פסוקי תנ"ך ומאמרי חז"ל ומתוכ' יתבאר מה שיש לדקדק על המדרש הלז ומה שנאמר בישובו ואלה הם א' כתיב בתורה (דברים י״ב:כ׳) כי ירחיב ה' אלהיך את גבולך כאשר דבר לך ואמרת אוכלה בשר כי תאוה נפשך לאכול בשר בכל אות נפשך תאכל בשר. והנה לכאורה מלשון מקראי קודש אלו נתנה התורה רשות לאכול בשר תאוה בכל אוות נפשו למלא כל תאוותו בבשר מה שידוע שהוא ראש לכל התדבקות הרע ואין יצה"ר מתרבה בגו מעוהי דבר נש אלא מגו אכילה ושתיה וכל שרשי ועיקרי העבירות באין מזה כידוע וכמה פעמים הזהירה התורה קדושים תהיו כלומר קדש עצמך במותר לך שלא למלא כל תאוותו כאשר הארכנו בחה"ר (שורש החמישי ענף א' ב' ג') וכאן אמרה בכל אות נפשך תאכל בשר ב' דברי הנביא (ישעיהו מ׳:כ״ו) שאו מרום עיניכם וראו מי ברא אלה המוציא במספר צבאם לכולם בשם יקרא מרוב אונים ואמיץ כח איש לא נעדר. ולהבין על מה צריך לישא עין למרום וכי אם נרצה להביט בארץ לא נבין אשר הכל הוא מרוב אונים ואמיץ כח והוא בראם יצרם אף עשאם: ג' כתוב א' אומר מה אנוש כי תזכרנו וגו' כל שתה תחת רגליו צונה ואלפים כולם וגו' עד ה' אדונינו מה אדיר שמך בכל הארץ להבין סיום אומרו ה' אדונינו מה אדיר שמך בכל הארץ מה שייכות לו למה שלמעלה לכל שתה תחת רגליו ד' מאמר חז"ל (מנחות צ"ז ע"א) כתיב המזבח עץ שלשה אמות גובהו ומסיים וידבר אלי זה השולחן אשר לפני ה' פתח במזבח וסיים בשלחן רבי יוחנן ור"א דאמרי תרווייהו בזמן שבית המקדש קיים מזבח מכפר על האדם ועכשיו שאין בהמ"ק קיים שולחנו של אדם מכפר עליו ע"כ לבאר את זאת איך יהיה שולחנו של אדם מכפר כמו בזמן הבית ומה ענין שולחן אדם למזבח: וכל אלה באחת יבוארו על פי אשר אמרתי פי' הפסוק כל נדיב לבו יביאה את תרומת ה' וגומר והוא כי הנה ידוע אשר בשתי פנים ניצוצית קדושת שמו ית' המה נפוצים על ההרים אשר בארץ הזה. האחד הוא ענין התהוות כל דבר ודבר אשר בעולם התחתון השפל הזה ובכולם הנה חצובים ונתונים בהם מניצוצי קדושה של מעלה שהוא החיות הקדוש הניתן בו מאת האל ב"ה בעת התהוותו בעולם והוא חיות. וקיומו תמיד על מצבו ומעמדו ובחי' החיות הקדושה הלז הוא כי הנה ידוע אשר התורה נקראת כלי אמונתו של הקב"ה שבה הביט הקב"ה וברא העולם כמאמר רז"ל (ילקוט רמז תתקמ"ב) והענין הוא כי הנה בדבר ה' הכל נעשה. שבה החמשה מוצאו' הפה שמהם תוצאות החיי' בכ"ב אתווין המה מצטרפי' ומתחברים זה עם זה ברל"א שערים אשר ישתנה צירוף ויחוד א' מחבירו פעמים רבות אין מספר ובכל פעם מצטרפים ומתיחדים אותיות אחרים וכל צירוף נעשה גוף אחר וענין אחר וגם כל אחד ואחד נעשה ונצטרף במילואו ומילוי דמילואו וגם בחילוק אותיות התורה עד שנעשה כל אחד בפ"ע גוף אחר וצירוף אחר והם הם העולמות הקדושים הזכים והברורים שיצא ונעשה בכל צירוף אחר וכל צירוף וצירוף מחיה עולמות רבות אין מספר לגדודיו והנה גדול שמו י"ת שלא חיסר בעולמו כלום ומוציא במספר צבאיו והוא שכל מספר ומספר בכל פרטי הצירופים מכל צירוף וצירוף לבד נעשה ונתהוה בארץ החיים כל מלואה שהיא נתמלאה במספר כולם להיות חיות וקדושת כל אחד נקבע בה בחיות רוחניות עליונים והן המה נשמת כל אשר בארץ למשל במספר וצירוף אותיות גימל פא נון נעש' ונתהוה גפן בארץ וכדומה כל דבר ודבר שבעולם מהארז אשר בלבנון עד איזובי קיר הכל נתהוה באותיות התורה וקיומו בעולם כל ימי עומדו הכל הוא מחיות אותיות אלו אשר נשרשו בארץ החיים הנקרא' שכינה תתאה כי ממנה תוצאות חיים לכל אשר בארץ וע"ז אמרו רז"ל [מ"ר בראשית פרשה יו"ד] א"ר סימון אין לך כל עשב ועשב שאין לו מזל ברקיע שמכה אותו ואומר לו גדל הה"ד (איוב ל״ח:ל״ג) הידעת חוקות השמים אם תשים משטרו בארץ והמזל הוא ענין החיות הקדושה אשר ע"י מספרו וצירופו נעשה ונתהוה עשב הלז בארץ ואפשר על זה רמזו רז"ל [מ"ר בראשית פ"ח] על פסוק נעשה אדם במי נמלך הקב"ה בנשמתן של צדיקים כלומר שנמלך בכל צירוף וצירוף אשר נשתנה לגוף אחר ולמספר אחר נמלך עמו לעשות ממנו זכרון בארץ. להיות מוציא במספרו דבר בארץ. ומחיותו הנשפע בו יתן מחלקו לשום דבר הזה שארית בארץ וכדרך שבארנו בחה"ר (שורש החמישי ענף ח') בפסוק לא תאפה חמץ חלקם נתתי אותה מאשי ע"ש. וכשאדם אוכל מאכלו או שאר מעשיו בכוונת הרצויין לפני מי שאמר והיה העולם על הדרכים שבארנו בחה"ר (שורש החמישי ענף א' ב' ג') מגביה ומנשא את חיות הקודש אותיות התורה למקום מחצבתם ושרשם היא ארץ החיים מקום שורש כל חיות אשר בארץ. ונשלם בזה כוונת בעה"ר שרצונו בחזרת כל הדברי' לשורשם ומקורם וכל הנפרדים יתאחדו לאחד מקום אשר נפרדו משם להתאחד עם יוצרם ב"ה וב"ש וזה נקרא תיקון אברי השכינה כי ממנה תוצא' חיים לכל אשר בארץ ובהעלות אותם לשמים להחזירם לשורשם אז שוש תשיש ותגל בקיבוץ בניה לתוכה בשמחה להתאחד עמהם לאחד. ועוד יגדל נא כח האיש הלז בזה. כי כל ניצוצות הקדוש' שהגבי' בטוב כוונתו אח"כ הנה נפשו ורוחו ונשמתו של האיש הלז אליהם יאספו כל בחי' הנ"ק האלו ונעשה מהם מוחין להאיש הלז להוסיף בו קדוש' ואהבת ה' ויראתו בכח ניצוצי' קדושת שמו ית' השורים עליו וזה אחד מהדרכי' אשר עבור זה מעשי ה' וניצוצות הקדושות המה נפוצים כצאן אשר אין להם רועה בארץ כי האדם יראה לעינים רק הגופניות והמגושם פרי עץ ופרי הארץ אשר להנאת גופו. וטח עיניו מראות ומהשכיל לבו לומר מאין נתהווה דבר הזה בארץ ומה דמות תערכו לו מצבא וחיל שמיא להפריד ולהבדיל בין כל מין ומין מה שהכל נעשה ע"י צירופי אותיות תורתו הקדושה וצרופי שמותיו ית' ויתעלה. ומהראוי להיות ירא וחרד לבו לקרבו אל הקודש פנימה ולשום אל לבו מי יודע במה נעבוד את ה' עתה ואיזה צירוף רוח הקדוש' אשר אני מקרב עתה אלי ואם ח"ו יפנה לבבי ומחשבתי לחשוב בהם מחשבות תאות הלב וגשמיות גופי אז יהיה קרבני פיגול לא ירצה להחזיר ניצוץ הקדוש אשר בו להיות מתדבק ומתחבר בשרשי אותיות הקדושים שמו הגדול ית' הנכלל בו כל צירופי שמותיו. וח"ו יפול ניצוץ הקדוש הזה שבתוך המאכל ההוא אל בחי' הקליפות והרע ומה מאוד יגדל עוני מנשוא שאפילו קדושת שמו יתב' בין הקליפות והרע להפך הקער' על פיה ח"ו להיות ח"ו בחינות עבד כי ימלוך ושפחה כי תירש גבירתה שהקליפות שולטים על הניצוץ הקדוש הזה ואוסרים אותו במאסר תחת ידם. וכמה יגדל צער הניצוץ הלז עד בלי שיעור וערך על שנתרחק מבית אביו מקור שורשו ונפל בין אויבי המלך ואי אפשר לו להביט בתמונת ה' בעודו תחת ידם היש עיגום נפש וצער גדול מזה אשר מסתימין עיניו מלראות את פני המלך ה' וכביכול כביכול שכינה מה אומרת קלני מראשי וכו' כלומר שגם היא בצער על התרחקות וצער הניצוץ הלז האוכל עשות כזאת אלהים חיים ומלך עולם. אשר על כן כל זאת אשים נגד עיני המור' הגדול הזה שלא אפגם ואחטא בא' מדברים אלו אדרב' אוסיף כח ואתאמץ בכל כח כוונתי בכדי להעלו' כל אחד לשורשו ומחצבו ליחד את הנפרדים לגרום שמחה ותענוג בשכינ' עוזינו בהתקרב אליה כל בחי' חיות הנאצל ממנה ולעשות בזה נחת רוח לפניו ית"ש להשלים כוונת בעה"ר בזה כאמור:
ב. ועל זה אמר הכתוב שאו מרום עיניכם וראו מי ברא אלה. כלומר תשאו עיניכם למרום להבין מאין נמשך התהות הדבר הזה ומאין נמשך קיומו ומצבו כל ימי היותו הלא הכל הוא מאותיות התורה המוצי' במספר צבאם שכל הדברים שבעולם נתהוו ממספרי וצירופי אותיות התורה ולכולם בשם יקרא שלכל דבר מתהוה צירוף ושם אחר והכל בשמותיו של הקב"ה וכל אלה מרוב אונים ואמיץ כח היא השכינה הקדושה שמשם נחצבו ובה חיות כל אלה כנאמר:
ג. ועל זה אמר דוד המלך ע"ה מה אנוש כי תזכרנו וגו' עד כל שתה תחת רגליו צונה ואלפים כולם וגו'. ומאין זכה האדם להיות מושל בכל מה שיש בעולם ואך ה' אדונינו מה אדיר שמך בכל הארץ שאין בכל הארץ כ"א צרופי שמותיך הקדושי' והטהורי' וצריכים להעלותם למרו' שבתן למעלה למעלה לכן ניתן הכל בידי האדם כדי שיהא הוא המעלה אותן למקומ' הרמת' וצריך לראות להחזירו למקורו ושורשו לגרום תענוג גדול עי"ז. וכל אבריו יחרדו וירעדו שלא יגרום ח"ו להשקיע הניצוץ הלז בתוך הקליפות שתגדל עונשו בזה למאוד ולראות בטוב עין שכלי שלא לצא' חוצה רק להגיע' למקומם הרמתה מקום מחצבת' אשר נחצבו משם. ואתה תחזה מסוד הקרבנות שגדלה כוחם עד בלי שיעור וערך וכל ביסוס העולמות נעשה על ידיהם ומכפרים על כל עונות האדם גדולים וקטנים כמרז"ל אלו הוה נח מקריב הקרבנות שקרב אחר המבול קודם הביאו את מי המבול לשחת כל בשר לא היה הקב"ה מביא המבול לעול' ועד עתה אין העולם עומד כי אם בזכות הקרבנות כמו שאמרז"ל (מגיל' ל"א ע"ב) א"ר אמי אלמלא מעמדו' לא נתקיימו שמים וארץ וכו' כתיב ויאמר ה' אלהים במה אדע כי אירשנה אמר אברהם לפני הקב"ה רבש"ע שמא ח"ו ישראל חוטאי' לפניך ואתה עושה להם כדור המבול וכדור הפלגה אמר לו לאו אמר לפניו רבש"ע במה אדע אמר לו קחה לי עגלה משולשת וגומר כלומר בזכות הקרבנות יהיה להם קיו' בעול' אמר לפניו רבש"ע תינח בזמן שבהמ"ק קיים בזמן שאין בהמ"ק קיים מה תהא עליהם אמר לו כבר תקנתי להם סדר קרבנות כל זמן שקוראין בהם מעלה אני עליהם כאילו מקריבין לפני קרבנותיהם ומוחל אני להם כל עונותיהם ע"כ וענין זה שיהא ע"י הקרבת הקרבן מחילת עונות האדם לכאורה אין להבין כי אם אדם חטא בהמה מה חטאה כידוע ושורש הדבר הוא כי הנה האדם בחטאו הנה נרגן מפריד אלוף אלופו של עולם וגורם ח"ו להפריד בין הדביקי' שיתרחק ויפרד חלילה וחלילה ו"ה שבשם הקדוש מי"ה והכל לפי גודל החטא כי בעוונות גדולות אף גם מכניס ח"ו בחי' ו"ה שבש' לתוך הרע ונעש' ערוה שהרע שולט על ו"ה ולפעמי' מפריד בין אותיות אלו גופייהו להיות הענן מכסה את הירח ומפסיק בינה לבין השמש ואז ח"ו הכוכבים אספו נגהם ולא יהל אור מספירות שלמעלה אליה ומזה נעשו כל הרעות שבעולם וכשמביא אדם קרבנו לפני ה' הנה קודם צריך לעשות תשובה שלימה על עונותיו כידוע וכאשר בארנו בחה"ר (שורש החמישי שם) ובתשובה הנה תשוב ה' שמשיב הה' אל הוא"ו שבשם ליחדם לאחד. ואח"כ ע"י הקרבן הנה ידוע מזוה"ק שרזא דקרבנ' עד אין סוף ופירושו כאשר כתב האר"י זלה"ה בפירוש אשה ריח ניחוח לה' וז"ל אשה רומז לעליית עולם העשיה אל היצירה ריח עליות היצירה אל הבריאה ניחוח רומז לעליית הבריאה אל האצילות לה' רומז לעליית האצילות אל הא"ס ע"כ נמצא שע"י הקרבן נעשה קרבן כשמו שמקרב את כל הארבע עולמות הנרמזים בארבע אותיות שם הוי' אל הא"ס ב"ה שמשם נאצלו ומשם המה מקבלין כל טוב ברכה וקדושה ושפע רב וכל טוב שבעולם ונעשה שמחה ותענוג גדול בכל העולמות עד בלי שיעור ומתבסם עלמא בשלימות הראוי והכל נעשה בכח הקרבן. כי כאשר הוא מקרב ומיחד את חיות הקדוש' שבתוך הבעל חי הזה לה' והחיות הלז שורשו בארץ החיים שכינתא תתאה. הרי היא ממש יחוד קוב"ה ושכינתא והבן זה היטב אם תזכה לדעת אותו כי הוא עמוק קצת למביני מדע ואך לפי שהיה בקרבנו' יחוד כל בחי' דצח"מ שהמה נשרשי' מד' אותיות הוי' כי המזבח היה האזהרה בו שיהא מזבח אדמה בחי' הדומ' ועשירי' האיפ' סול' למנח' הוא בחי' צומח והקרבן הוא בחי' חי וכהן העובד הוא בחי' מדב' ע"כ בהקרבתו היה מחבר ומיחד כל ארב' אותיות הוי' אל מאצילם בוראם יוצרם אף עשאם ב"ה וב"ש בחי' אין סוף. וע"כ רזא דקרבנא עד אין סוף כאמור. וכן הוא ממש כשאוכל אדם על כוונה הראוי הוא מקרב בזה הניצוץ חיות הקדושה למעלה וגורם בזה יחוד קוב"ה ושכינת' וכל העולמות נתבסמו ע"י וגורם שמחה וחדוה ותענוג גדול בכל העולמו' כי אין שמחה כשמחת קירוב הנפרדים למעלה דמיון תענוג שמחת אב ואם בראותם בניהם שנתרחק מאתם בכמה וכמה שנים. ובעת התראות פנים יחד מה גדלה שמחתם עד בלי שיעור ונעשה שמח ומטיב לכל ומרבה שמחה וחדוה כן ביותר אלף אלפי אלפים ורבי רבבות פעמים תענוג קוב"ה ושכינתא כשנתקרב אליהם חיות הקדושה מאת אשר בארץ ותגדל שמחתם להשפיע לכל העולמות ולהיטב לכל ולמחול כל עונות האדם ממש כמעשה הקרבן:
ד. וע"כ נכון אמרו רז"ל (שם) רבי יוחנן ור"א דאמרי תרווייהו בזמן שבית המקדש קיים מזבח מכפר על האדם ובזמן שאין בית המקדש קיים שולחנו של אדם מכפר עליו. והכל עבור כי נעשה ממש כדוגמת הקרבת הקרבן לגרום קירוב ויחוד כל העולמו' הקדושים עד אין סוף ב"ה וב"ש להשפיע שפע וברכה ורחמים וחיי' ושלום וכל טוב לכל עי"ז כי מאוד גדלה חשיבות עבודה זו בעיני הבורא ית' עד בלי שיעור וערך כאשר בארנו בחה"ר שם עיין שם. ואם תזכה ללמוד שם ולשמור ולעשות ככל אשר בארנו שם אור יאיר על נפשך ורוחך ונשמתך מבחי' חיות הקדושה שהגבהת אותם ושבין הם ללכת אל חיות נפשך להעשות מהם מוחין ואורת גדולים אשר ע"י תזכה לעבוד ה' באהבה ויראה ובענוה השלימה החביבה לפני יוצר בראשית במאוד מאוד כמאמר רז"ל (ע"ז ב' ע"ב) ענוה גדולה מכולן כלו' מכל המעלות שמנה שם חסידות ופרישות וטהרה וכו':
ה. וזה שאמר רבה בר חנה (בבא בתרא ע"ד ע"א) אחר שאמר שקלינא לסלתאי ואנחתי' בכוותיה דרקיע שפרשנו בו בחה"ר (שורש החמישי שם) שכוון בכל מעשי הגשמיות להיות עולה כוון נכון לה' ע"כ סיים נטרינא עד למחר כי השתא ואשכחיתי' כלומר שלמחר בעת התפלה מצא כל בחי' המוחין מכל מה שהעל' במחשבתו הקדושה ביום אתמול עם אכילתו ולאו דווקא באכילה נאמר כזא' גם בכל הדברים שבעולם כמבואר בדברינו שם וגם בהשתמשות כלי כסף וכלי זהב ולבושי יקר וכדומה אם תהיה אמתיות כוונתו לשם מצות בוראו בזה לכבוד שבת או לכבוד מצוה ה' אז נתרומם ונתנשא החיות של הקדושה של הכלי הלז למעלה למעלה מקום אשר נחצב משם ונעשה גם כן כהקרבת הקרבן ככל אשר בארנו בזה:
והפן השני בנפוצת הניצוצות הקדושה בחפצי עוה"ז הוא כאשר ידוע מכתבי האר"י ז"ל אשר בעת שבירת הכלים הידועים למביני נסתרי התורה ירדו ניצוצות קדושות אל הס"א וגם נשמות קדושות ירדו בעומקי הקליפות ונתערב האוכל עם הפסולת והענין נעשה לצורך תיקון העולם והיה צריך להתהות הרע בעולם כדי שיוכל להיות שכר ועונש עבור זה. ונתערב טוב ברע והנם שוכנים בכל הדברים אשר בארץ מדומם וצומח חי שאינו מדבר ומאז נפילתם אל הדברים ההמה הנם מצפים וממתינים עד אשר בא יבואו לאיש צדיק בארץ הזובח את יצרו בעת האכילה או שאר צרכי וחפצי הגוף הו' התאו' הקש' והחמד' לגשמיות הדבר למלאות תאות גופו ואוכל רק לשובע נפשו הכל כאשר בארנו בחה"ר שם היטיב בכל האופנים ועי"ז כאשר שהוא משבר ומכניע תאוות וחמדת לבבו בכל צרכי הגופניות ותאוותיו כן נשבר כח הקליפה והרע והפח נשבר. ובכח כוונתו הראויה מעלה את הניצוצו' ההם מדומם לצומח ומצומח לחי שאינו מדבר ומחי למדבר ועי"ז יתבררו הנצוצו' הקדושה ויעלו מתוך הקליפה אל הקדושה כל בחי' הניצוצו' השייכים לשורש נשמתו וחיות נפשו ועמהם יצאו עוד נ"ק מתוך הקליפה כמבואר שם וכן בעשות האד' מצוה ממצות ה' מדברי ארציות כמו ציצית ותפילין סוכה ולולב בנין בהכ"נ וכדומה ע"י הטרחא והיגיעה בהמצוה משבר ומכניע תוקף הרע והס"א הנאחז בדבר ההו' ובכח כוונתו כוונ' מצוה לשם מצות בוראו מוציא את הניצוץ הלז השייך לשורש נשמתו מתוך עמקי הקליפות ומקרבו ומיחדו לעלות לשמי מרום להתאחד במקורו מקור שורש נשמתו של האיש הלז וביותר נעשה זו הבחי' מבחי' הקדושים אשר בארץ הנהרגים על קדושת שמו ית' ע"י עכו"ם אומת העולם כמו עשרה הרוגי מלכות ושארי קדושי עליון ע"י יסורי מיתה שעושין בהם עושין שבירה גדולה בהקליפות וניצוצי הקדושה מתאחדי' עם שורש נשמתו ומעלין מ"ן למעלה למעלה כידוע וקירוב זה הניצוץ הקדוש יותר גדלה מעלתו מבחי' הראשונה כי אינו דומה התראות עם הבן שהלך למרחקי' לסחור שם להתראות עם הבן שהלך עם האויבים בשביה שנים רבות ועבד שם עבודת פרך. ואח"כ ברח משם ברכוש גדול ובא לבית אביו היש ערך או שיעור לשער רב התענוג הזה ועוצם גדולות השמחה השלימה אשר בלב אביו ואמו אז כשזוכים לראות פניו ולא די שבא לבדו אף גם רכוש גדול העלה אתו משם מאבנים יקרות וזהב אופיר אשר אין ערך לערכם. וכן בזה כשזוכה הניצוץ הקדוש השייך לנשמת אדם הלז המעלהו שהיה בתוך עומקי הקליפ' ונמלט מהם כצפור הנמלט מפח יוקשו אשר בעת המלטו הנה הוא פורח מאוד למעלה למעלה בכח רב עד השמים מפני גודל הצרה והצוקה שהיה לו בפחו כן זה הניצוץ עולה במאוד מאוד למעלה וזוכה לראות פני אביו בשמחה בפנים שוחקו' צוהבות ומסבירות ותענוג כנ"י אז הוא בלי שיעור וערך כראותה שנמלט מתוך שביה קשה כזה עמקי הקליפות ולא זו בלבד שהוא בא לראות פני אביו אף כל טוב אדוניו העלה בידו מרגניתא דלית ביה טומי המה הנ"ק שאינם שייכים לשורש נשמת אדם עולים עמו בסוד כאשר שלט האדם באדם לרע לו כידוע מכתבי האר"י:
ותדע שמי שדעתו יפה ככל הנזכר להעלות את ניצוצ' הקדושה מתוך דברי ארציו' לתקנם מבחי' הדומם והצומח והחי שיבאו לבחי' מדבר בכדי שע"י תשוב הרוח אל אלהי' אשר נתנה או בבחי' כוונתו עתה בשמו' וכוונת ויחודים השייכים לאכילה הזו שאחר כך בעת שיבואו לראות פני הקודש בתורה או בתפלת אמת לבוראו בכח אכילה הזו יתדבק הניצוץ הזה למקור שורשו. הנה כל ניצוצות הקדושה השייכים לשורש נשמתו וצריכים אליו לתיקון מצפים ומתאוי' מאוד להגיע אל אדם הלז שיתתקנו ע"י. כי מאן דכאיב ליה כאב אזיל לבי אסי' והם רודפין ונמשכין אחרי האיש הלז להגיע אליו אולי יוכלו להגיע על ידו לתיקון שלימותם:
ו. ושמעתי כזה מפי הצדיק איש אלהים המפורסים בישראל גדול בוצינ' רבא ויקירא מוהר"ר ישכר בער מ"מ דק"ק זלאטשוב מנוחתי כבוד באה"ק. שאמר על פסוק כל עמה נאנחים מבקשים לחם נתנו מחמדיהם באוכל להשיב נפש. כלו' שהמה מבקשי' הלחם ואין הלחם מבקש אותם והוא עבור שנתנו כל מחמדיהם באוכל להשיב נפשם כלו' בעת האוכל למו נתנו כל מחמדיהם ותאוותם רק להשיב נפשם ותאוותם ולא עלה על זכרונם לתקן את הנ"ק אשר בהם וע"כ אין הנ"ק מחזירים אחריה' שיבואו ע"י לתיקון כיון שאינן מתקנין והלואי שלא יפגום אשר על כן עתה גלו בראש גולים לקבץ משם כל הנ"ק אשר נפוצים שם כדרך האומן אם הוא אומן טוב הכל מחזירין ומשכימי' לפתחו ליתן לו בגדים לתקן. אבל אם אינו אומן יפה הנה הוא הולך ומסבב על פתחי נדיבים שיתנו לו מה לתקן וכן בזה בעת שישראל ישבו על אדמתן אם היו מתקנין את הניצוצות היו כל הדברים שבעולם מחוץ לארץ משכימים לפתחיהם ומחזירין אחר איש ישראלי שיבואו לתיקון ע"י אבל כשלא נתנו לב על התיקון ההוא הוצרכו לגלות לסבב על ההרים והגבעות ותחת כל עץ רענן לשאול אוכל למו לתקן הניצוצות אשר בהם. אבל גם עתה אם ימצא איש שכחו יפה בזה מזדמנין לו כל הדברים שבעולם השייכים לשורשו ומבקשים ממנו שיבואו ע"י לתיקון ובזה פי' הבעש"ט זצק"ל פי' הפסוק רעבים גם צמאים נפשם בהם תתעטף כי הרוחות והנשמות שבתוך המאכל ההוא מתעוררים נגדו לעוררו כאיש אשר יעור משנתו להיות לבו מתאוה להדבר שהחיות הלז נאחז בו כדי לאכלו ולברך עליו לתקנו על שלימות תיקונו. וזה רעבי' גם צמאי' שלה' נדמה שרעבי' גם צמאים למאכל ההוא וע"כ מתאוים לו אבל לא כן הוא כי זה התאוה הוא רק עבור שנפשם בהם תתעטף כלומר שנפש אדם הלז מה ששייך אל שורש נפשו נעטף ונאסף בתוך המאכל ההוא והוא המעוררו להתאות לזה לתיקון נפשו:
ז. וזה כל נדיב לבו יביאה את תרומת ה' כלו' הנה זה מה שמתנדב ומתאוה לבו לזה הדבר הוא כדי למען יביאה לתרומת ה' שיתרומם עד למעלה למעלה לבוא לפני המלך ה':
ח. ועל זה אמרה התורה כי ירחיב ה' אלהיך את גבולך וגו' כלומר שיהיה לך הרחבת הלב והרחבת הדעת לדעת את ה' וישר' עליך אור קדושה עליונה המוצאת ומופשטת מבחי' הגבול כי כל הדברים שבתורה הכל סובב על עבודת ה' קדושתו י"ת לא על עסקי העולם הזה. וע"כ אמרה כשיהיה לך הרחבת הדעת הלז להתאוות לה' ולמצותיו ואעפ"כ ואמרת אוכלה בשר כלו' שתחמוד לאכילת בשר. תדע שזאת היא כי תאוה נפשך לאכול בשר פי' שנפש שלך היא המתאות לאכילת בשר הזה כדי שתשלם בכל נצוצות הקדוש' השייכים אליה וע"כ אני אומר לך בכל אות נפשך תאכל בשר בבחי' צדיק אוכל לשובע נפשו עד כמה שהוא רק השבת וחמדת הנפש תאכל ולא יותר להתמלא בטנך כי אז יהיה קרבנך פיגול כנ"ל וזה רמז הקר' והאספסף אשר בקרבו התאוו תאו' לאמר מי יאכילנו בשר ולכאורה אך למותר כפל הלשון התאוו תאוה והיה לו לומר התאוו לאמר מי יאכילנו בשר. אכן ירצה לומר שהם התאוו תאו' הגשמיות הגופניות לאמר מי יאכילנו בשר ולא שהבשר נתאוה להם כי לא הי' להם במדבר בשר כלל:
ט. ועל בחי' תיקון ועליית הניצוצות הקדושות מתוך הקליפו' והרע הנאמר סובב הולך כל הקפיטיל של מזמור שיר חנוכת הבית לדוד וגו'. כי הניצוצות האלו כשיוצאים אומרים שירה בכל כוחם והנם משבחים ומפארי' למלך הכבוד על שניצולו מפח יוקשם. וע"כ כשנבנה הבית המקדש ונתבנה בכל טוב לכבוד ה' וקדושתו. אז נתבררו כל בחי' הניצוצות שהיו בבנין המקדש בעצים ובאבנים וביריעות האוהל להתאחד עם הקדושה כי נפל מהם כל בחי' הקליפו' והרע נתגרש ונתבטל בקירוב הדברים האלה למצות ה' ולא נשאר בדברים האלה כי אם בחי' הקדושות בבירור גמור ונתאחדו עם הקדושה כי נעשו טפילים למצות ה' וקדושתו אז ישיר דוד המלך השירה ששייך לשירת הניצוצות האלה ואמר מזמור שיר חנוכת הבית לדוד כלומר הנה הבית בעצמו גולמי האבנים והעצים שבו אומרים שירה והוא זה ארוממך ה' כי דליתני ולא שמחת אויבי לי כלומר שהוצאתני והעלתני מעומק' דתהומא רבא לאיגרא רמא ולא שמחת אויבי המה הקליפות הרעים שהם שמחים מאוד כאשר נאסר בידם ניצוצות הקדושה כאשר כתבנו בחה"ר (שורש החמישי ענף א') ה' אלהי שועתי אליך ותרפאני ה' העלית מן שאול נפשי חייתני מירדי בור הכל על בחי' זו על הצלתם מפח יוקשים כנאמר ולכן זמרו לה' חסידיו והודו לו על זה כי אף שהיה רגע באפו חיים ברצונו כי ניצולו עתה בערב ילין בכי הכל בדרך הלז. ואך עתה הפכת מספדי למחול לי כאמור למעלה בבחי' צפור הנמלט מפח שעולה עד למעלה למעלה וכן המה מה שהיו נאסרים עד עתה במאסר גרם להם לעלו'. למקום גבוה נורא מאוד ועל כל זה ה' אלהי לעולם אודך שעשית עמי חסד גדול כזה וכן בכל העשיות מדברי ארציות כשנעשה לשם מצוה נתקנין הניצוצות קדושה שבדבר ההוא ומפארין למלך חי עולמים:
י. וע"כ אמרה התורה אחר כי תבנה בית ועשית מעקה לגגך שפרשנוהו (בדרוש הרביעי פרק א') שבתחילת הבנין צריך לשום מחשבה נכונה באמת לבנות הבית הלז כדי לעשו' מעק' לגגו לקיים בזה מצות ה' כאמור שם סיימה התורה כי יפול הנופל ממנו כלומר אם לא תעשה כך שתשים מחשבתך באמת רק לשם מצוה אז ח"ו יפול הנופל מה שהוא נופל מכבר הוא הניצוץ הקדוש הנשקע בתוך האבן הזה יפול ח"ו עוד יותר לעומקי הקליפ' כשלא תשים מחשב' מצוה בבנינך:
יא. וזה ששלחו ישראל למלך אדום נעברה נא בארצך דרך המלך נלך וגו' כי שבירת הכלים ידוע שהוא נרמז במלכי אדום בבחי' וימלוך וימת הנאמר בהם וע"כ אמרו ישראל נעברה נא בארצך שצריכים הם לעבור בגבולו גם כל בחי' הרעים לפעמים כמו אכילה ושתיה ושאר דברי גשמיות המונחים ונאסרים ת"י הקליפות בכדי ללקט משם ניצוצות קדושת שמו ית' ואך רק דרך המלך מלכו של עולם נלך כי לא נתעכב בהם רק לעשות רצון המלך בזה ללקט הניצוצות משם ולא למלאות תאוותינו ח"ו רק דרך המלך נלך כאמור:
יב. ועל דרך זה אמרה התורה ויקם שדה עפרון וגו' לאברה' למקנה ואמרו רז"ל [מ"ר בראשית פ' נח] תקומה היתה לו שיצא מיד הדיוט ליד מלך ולכאורה לא שייך בעפר האדמה שנפקא מינה אליו אם הוא ביד הדיוט או ביד מלך אכן הוא אשר אמרנו שמיד בוא השדה לאברהם והיה משים בה מחשבת אמת מצות ה' וקדושתו אז תקומה היתה להשדה שעלו ונתרוממו הניצוצות הקדושו' שבשדה הלז אל קדושת ה' ותקומת אמת היתה להם מיד הקליפות הקשות אל קדושות המלך ה' צבאות:
ואחרי שבארנו כל זה יתבאר דברי המדרש שהתחלנו בו על נכון כי לכאורה יפלא על מה הוצרך הקב"ה אז להראו' לו המזבח שיהיה בבית עולמים עם הכבש וגדולות מעלות הקרבנות שריחן עול' עד לשמים הלא דבר הוא אכן יבואר לפי הנזכר כי הנה יעקב אבינו שמש בבה"מד של שם ועבר י"ד שנה רצופים והיה עוסק בתורה יום ולילה כמאמר רז"ל (ילקוט רמז קי"ט) על פסוק וישכב במקום ההוא רבי יהודה אומר כאן שכב הא כל י"ד שנה שהיה מוטמן בארץ ומשמש לשם ועבר לא שכב ע"כ והיה פורש עצמו מכל דברי גופניות עד שיצא מכל בחי' הגשמיות וע"כ הוא חי לעולם ולא מת כי נעשה כולו רוחניות כאשר בארנו בחה"ר (שורש הששי ענף ג') כי היה צריך לזה שיהא מעביר על מדותיו כאשר כתבנו שם. וע"כ לא הראה לו הקב"ה דרך עבודת ה' אז רק בעסק התורה ומצות ותפלה בדביקות ה' ואך כאשר הפשיט עצמו מכל בחי' הגשמיות ונעשה כוחו יפה שלא להתאות לדברי גופניות העולם הזה. אז הראה לו הקב"ה את דרך עבודתו בבחי' העלאת הניצוצות הקדושים מכל בחי' צרכי הגוף בתוקף כוונת אמת לה' כי אף שהדברים האלה גשמיות עולם הזה מוצבים ארצה ארציות העולם אעפ"כ ראשו מגיע השמימה בשמי מרום לתענוג ונחת רוח גדול לאלהים חיים ומלך עולם. וע"כ השקיע הקב"ה השמש שלא בעונת' כדי להיות שוכב במקום ההוא כמאמרם צדיק זה בא לבית מלוני ויפטר בלא לינה. והיתה כוונת הקב"ה להראות לו שאף בשינה שהוא צרכי הגוף וכן שארי דברי הגשמיות בכולם יש עבודת גבוה נורא מאוד ויחודים עליונים תלוין בהם כידוע מכוונת האר"י בענין השינ' שהכל נעשה כן למעלה וגורם יחודים גדולים עי"ז ואך יעקב אבינו לא הבין שיהיה נעשה מדברים אלה יחודים בשמים וע"כ הראה לו הקב"ה סולם מוצב ארצה וראשו מגיע השמימה ומלאכי אלהים עולים ויורדים בו והנה ה' נצב עליו ורמז לו שעבודה זו היא ממש כמעש' הקרבנו' שנעשין מדברי ארציות עולם הזה וריחן עולה עד לשמים עד שהנה ה' נצב עליו בבחי' אשה ריח ניחוח לה' שהוא התכללו' כל העולמות עד אין סוף. וכן הוא בכל דברי ארציות כאמור למעלה. וע"כ אמר הקרא ויקץ יעקב משנתו ויאמר אכן יש ה' במקום הזה ואנכי לא ידעתי כלומר שלא ידע עתה שגם בדברי ארציות יש בהם עבודת ה' בעבודה תמה והכי גדלה עבודתן לכן ויירא ויאמר מה נורא המקום הזה אין זה כי אם בית אלהים וזה שער השמים ידוע מקום בחי' מידה ז' שהיא הנקראת שכינה תתאה אשר ממנה תוצאת חיים לכל אשר בארץ ממנה יבואו ואליה ישובו ועל ידי מתייחדין כל העולמות. וע"כ אמרו רז"ל (שם רמז ק"ב) הסולם היה עומד בבאר שבע הוא בחי' מדה הזו כמ"ש (בשער אורה שער הא') ולמד הקב"ה הדרך הנפלא הזה ליעקב אבינו אשר גדלה כוחם ממש כמעש' הקרבנות כדבר האמור:
יג. ועל בחי' הבירור הזה שבארנו עד כה רמזו רז"ל חול מכין לשבת כי בחי' זו אינו נוהג רק בששת ימי המעשה לבררם ולהעלותם למעלה. אבל בשבת קודש אין בו בחי' בירור הניצוצו' כידוע מכתבי האר"י זלה"ה. וכל הל"ט מלאכות אסורין בו. כי ידוע שהל"ט מלאכות נתהוו מהל"ט קללות שנתקללו אדם וחוה והארץ ונתערב אז טוב ברע כמבואר (בזוה"ק בראשית ע' ע"ב) וז"ל אמר האי ינוקא שמענא בגין דכתיב ארורה האדמה בעבורך דהא בהאי שעתא דאתלטיא ארע' בחובי דאדם אתייהב רשו לשלטא' עלה ההוא חוייא בישא דאיהו מחבלא דעלמא וכו' ועל דא מקריבין ישראל קורבנא בגין לאנהרא אנפי ארעא ע"כ. ועבור קללת הארץ הלז לא יכלה הארץ להוציא גלוסקאות כאשר בזמן התיקון וניתן לדורות הבאים אחריו טורח הל"ט מלאכות קודם שיכין אדם צידה לביתו וצריך לחרוש ולזרוע וכן בתיקוני לבושי האדם עבור הקללה לא תוציא שום כלי מילת עד אחר התיקון וצריך קשירה ותפירה וכן כל הל"ט מלאכות נגד הל"ט קללות והיתה כוונת הקב"ה שע"י טורח הל"ט מלאכות והכל לדבר מצוה כי אפילו פרנסת ביתו לבד מיקרי דבר מצוה. מכש"כ שארי כוונת מצוה שבארנו [בדרוש הרביעי פ' א'] שיש בכל דברי ארציות ע"י הטורח והיגיעה הלז לשם מצוה עושין שבירה בהרע והקליפות אשר על הדבר ההוא וממתק הל"ט קללות ההם. וניצוצות הקדושות מתדבקים אל האדם הלז לעלות אתו אל הקדושה בעלותו לראות את פני ה' אלהיו בתורה ותפלה ודביקות ה' על כן בעת שצוה הקב"ה לישראל מלאכות המשכן והכל בשביל הקרבנות כדי לאנהרא אלפי ארעא צוה הקב"ה שיהא במשכן כל הל"ט מלאכות כמאמר רז"ל (שבת צ"ו ע"ב) כל מה דהוי במשכן חשיבא אב מלאכה כדי להסיר מקוד' כל בחי' הרע והקליפות ואח"כ להאיר אליה ע"י הקרבנות בבחי' סור מרע ועשה טוב שפרשנו בחה"ר (שורש א' ענף ג') הרי שהל"ט מלאכות הוא מבחי' בירור הניצוצו' אבל לא כן בשבת שאסור בכל מלאכ' כי אין בו בחי' בירור הניצוצות והטעם הוא ע"פ משל לא' ששלח אותו המלך לחוץ מבית מלכותו לעשות שם שליחתו המצטרך לו. וגם צוהו שיהא מוכן בבית המלכות ליום הכסא כשיגיע זמן המוגבל ליום שמחתו וחדותו יהיה גם הוא מן היושבים לפניו כדי לשמוח בשמחתו ולהתענג מטיב תענוג המלך לקבל תענוג משמחת המלך ואם איש משכיל הוא הנה הוא זהיר וזריז בימים שבנתיים לעשות שליחות החוץ כאשר יוכל עד זמן המוגבל ובבוא עת הזמן יום שמחת המלך הנה הוא מוכן להקרא אל המלך עם כל העמים והשרים לישב בבית המלכות להתעדן מתפנוקי המלך ואף אם לא כלה השליחות החוץ ועוד צריך להיות שם לעשות שליחתו הנה עוד חזון למועד לעשותו ביום שלאחריו אבל חלילה לעבור צווי המלך מלעמוד לפניו ביום שמחתו והנמשל מובן כי כל ענין בירור הניצוצות הוא ענין שליחות חוץ כי צריך להתקרב אל בחי' השייכ' לגשמיו' ארציות העולם הקרובים לבחי' הרע והקליפות כדי לברר משם הניצוץ הקדוש כאשר כתבנו בחה"ר (שורש החמישי ענף א') וזה הכל שייך בימות החול אבל בשבת קודש שכל נשמות ישראל באין לפני המלך ה' ברוב שמחה ונחת לחזות בנועם זיו הדרת קדושתו י"ת להתעלס באהבי' אתו חלילה וחלילה לצאת חוצה להתקרב אל בחינתם אף על רגע כמימר' וכל מאכלי שבת מחמת גודל תוקף קדושתו נעשים כולו קדש ועולה למקום הקודש ואין בו שום בחי' בירור כי אין בו מבחי' הרע כלל כאשר כתבנו (שם ענף ג') בדרך הכתוב וביום השביעי יהיה לכם קודש שאפילו הלכם שבשבת שהוא האכילה ושתיה הכל נמשך ממקום הקודש וזר לא יקרב אליהם כי קודש המה לה' וע"כ נאסר לנו אפי' ההילוך חוץ מאלפיי' אמה שמשם ואילך הוא בחי' חוץ ע"ד מאמר הקרא (יהושע ג׳:ד׳) אך רחוק יהיה ביניכם ובינו כאלפיים אמה במדה אל תקרבו אליו. הרי שבתוך אלפים נקרא קריבה ויתר מאלפים הוא בחי' הריחוק וממקום שקנה אדם השבית' שלו וקדושת השראת השבת שם עליו אין נכון לו להתרחק משם חוצה:
יד. ובזה בארנו מקראי קודש בתורה ויקהל משה וגו' אלה הדברים אשר צוה ה' לעשות אותם ששת ימים תעשה מלאכה ויום השביעי יהיה לכם קודש שבת שבתון וגו' לא תבערו אש בכל מושבותיכ' ביום השבת והרבה יש לדקדק בהם א' מה נשתנה מקום זה לכתוב כאן אלה הדברים וגומר ולא כמו בשארי מצות שכתוב סתם דבר אל בני ישראל ב' ששת ימים תעשה מלאכה וכי חיוב לעשות מלאכה וששת ימים הלא יוכל אדם לומר איני ניזונית ואיני עושה ג' אומרו ויום השביעי יהיה לכם קודש מה הוא לכם היה לומר ויום השביעי יהיה קודש ד' אומרו לא תבערו אש בכל מושבותיכם כבר עוררו רז"ל (שבת ע' ע"א) על מה יצאת מן הכלל כל העושה בו מלאכה שכתוב קודם ה' מה שאמרו רז"ל כאן (מכילתא פרשה זו) למה קדמה שבת למלאכת המשכן לומר לך שאין בנין בית המקדש דוחה שבת וכן הוא בתלמודא דידן (יבמות ו' ע"א) יכול יהא בנין בהמ"ק דוחה שבת ולכאורה מפני מה היה ההו"א שבנין בהמ"ק יהא דוחה וכי זו מצוה וזו אינה אכן יתפרשו לפי דברינו הנזכר בסדר נכון כי אמרו רז"ל (שבת צ"ז ע"ב) דברים הדברים האלה הדברים אלו ל"ט מלאכות וכו' ע"כ אמר הכתוב אלה הדברים אשר צוה ה' לעשות אותם פי' הנה הל"ט מלאכות אלו שנתהוו בעולם הוא עבור שצוה ה' לעשות אותם כלומר לתקן אתם כל הל"ט קללות שנתקללו בעת החטא אדם הראשון ובטורח הל"ט מלאכות מתקנין אותם כי לעשות הוא לשון תיקון ע"ד ובן הבקר אשר עשה כידוע וע"כ ששת ימים תעשה מלאכה כלומר החיוב עליך לעשות מלאכה בכדי לתקן המעוות וקילקול מה שגרם החטא אבל וביום השביעי יהיה לכם קודש שאפילו הלכם שהוא מה שאתם מתענגים נפשיכם בבשר ודגים גם זה הוא קודש ונמשך ממקום הקודש וכל הרע שבאוכל נתבטל ונתגרש והולך לו כי חיל ורעדה יאחזון והאלילים כליל יחליף מפני פחד קדושת ה' והדר גאונו ביום השבת ק' וע"כ תבשיל של שבת ריחו נודף כמאמר רז"ל (שבת קי"ט ע"א) כי ריח ידוע מכתבי האר"י שהוא מבחי' הדיני' שבאלהים שברבוע וי"ח אותיות באלהים פשוט ומלוי גי' ריח ובשבת שכל בחי' הרע בטלין ומבוטלין והדינים נמתקין ומתבסמין מאוד נעשה ריחו נודף והמ"י וכיון שהלכם הוא קודש אין בו בחי' בירור ניצוצות ע"כ כל העושה בו מלאכה יומת כי חלילה לו לשבת חוץ עתה לקרב נשמתו אל בחי' החיצונים והנה מצינו מכמה מצות שדוחין מצות שבת כמו קרבן התמיד וקצירת העומר שהמה קרבנות ציבור וכדומה ומזה היה ההו"א לומר שאף בנין בית המקדש יהא דוחה שבת כיון שגם היא עבודת הציבור ואך לפי שצוה הקב"ה שיהא במקדש כל הל"ט מלאכות כדי שיתקנו ע"י הל"ט קללות לשבר הכוחות ההם ע"י בנין המצוה וא"כ בהכרח היו צריכים להתקרב מול אהליהם לברר משם מה שצריך לברר ובשבת אסור זה הבחי' הבירור כאמור וע"כ נאסר להם גם מלאכת המשכן בשבת ולכן אחר שצוה על מעשי שבת וכלל בזה שדוחה אף בנין המשכן ולכאורה יפלא כיון שהיא עבודת הציבור היה ראוי להיות כמו קרבנות הציבור שדוחה שבת וע"כ אמר לא תבערו אש בכל מושבותיכם ביום השבת פי' שחלילה לכם לעורר כח אש החיצונים ביום השבת אף שהוא כדי לברר הטוב מאתם אסור בשבת וכיון שבמלאכת המשכן נצטוו דוקא שיבררו ויתקנו הל"ט קללות ע"כ נאסר להם הבנין בזה:
טו. וזה רמז הכתוב (מלכים א ו׳:ו׳) כי מגרעות נתן לבית סביב חוצה לבלתי אחוז בקירות הבית כלו' הנה מגרעות נתן לבנין הבית בית עולמים שלא לבנותו בשבת ואך הטעם הוא לפי שנצטוו בבנינו לגרש כל הרע אש סביב חוצה לבלתי אחוז בקירו' הבי' ובע"כ יהיו מוכרחים להתקרב מעט אליהם והתורה אמרה לא תבערו אש בכל מושבותיכ' ביו' השבת כאמור:
בארנו עד כה שכל בחי' התיקון ובירור הניצוצות נאסר בשבת ואך כבר היתה דברינו בחה"ר (שורש החמישי ענף ח') אשר מכל התגברות הקדושה והניצו' הקדושות שעלו כל ימי החול הקב"ה מתעטר בהם ביום השבת ק' ועושה אותם עטרה לראשו ואז עטרת תפארת בראשו אשר נאמר בו ישראל אשר בך אתפאר ורמז בו יום שבת כי בך אתפאר גי' בשבת במספר השוה כי בשבת מתעטר ומתפא' באלו הניצוצות שעלו בכל ימי החול ולעינינו מראה הקב"ה החדוה והשמחה ועטרה על ראשו אשר לפניו מכח מעשינו ובזה נתישר כוחינו על העבר ורוח חסד ורחמים ועוצם קדושה מוריד עלינו להיות עוד לעבוד עבודתו בשלימות כל ימי החול על זה רמזו חול מכין לשב' כי בחול הוא בחינ' הבירורין ובשבת נעשה מהם כתר ועטרה על ראש מלך חי עולמים ב"ה וב"ש והוא מוריד עלינו עי"ז קדושה והדרת זיו אורו לעבוד עבודתו בשלימות ועל זה רמז במלת שבת שהוא נוטריקון שבת בו תתעטר ושבת בחול תכין להורת על האמור בבחינ' חול מכין לשבת ובשבת הקב"ה מתעטר בהם וגם רמז שבת בו תיקון שכל הדברים מתוקנים בו בדרך יום השביעי יהיה לכם קדש שאף הלכם קודש הוא וכל בחי' הרוח נתהפך להוד והדר והיה השם הזה לך לאות ולזכרון לכל דברינו בדרוש הלז ושבת בו תתקדש שתקבל קדושה של מעלה לכל ימי השבוע ברוב חן וחסד מאת צור ישראל ב"ה וב"ש הנכבד והנורא אמן אמן אמן ובזה נשלם מה שהיה רצונינו לבאר בדרוש הזה:
סליק דרוש השביעי מעלת קדושת שבת לעם ה' בהשמיעי. אתפללה אל אלהי דבריו אשר שם בפי לא ימושו מפי ומפי זרעי. הוא יחננו יעזרני ויושיעני להתחיל ולסיים דרוש השמיני:

דרוש השמיני



Chapter 1

<b>כי חיים הם למוצאיהם ולכל בשרו מרפא</b>
<b>דרוש השמיני</b> זה שמו נאה לו. <b>ש</b>נת <b>ב</b>ו <b>ת</b>תרפא
<small>יבואר בו ענין מאמר רז"ל (ברכות נ"ד ע"א) חייב אדם לברך על הרעה כשם שמברך על הטוב' לבאר איך שיוכל היות זאת באמתיות מעמקי לבו לברך על הרעה כאשר מברך על הטובה. ויתבאר בו ענין צדיקים מהפכין מדת הדין לרחמים ועוד ענינים. ויתחלק לשני פרקים:</small>
ידבר בביאור בחי' שתי סוגי בני אדם בענין הודאת' לבוראם על נפלאות שעושה עמו ומצילו מיד הקמים עליו או מחולאים רעים וכדומ' כת הא' עיקר שבחיהם בפיהם במה שהם ניצולו מיד מבקשי נפשם וטוב היה להם אלו לא הגיע אליהם לא הצרה ולא הישוע' וכת הב' הנה הם מודים ומשבחים במה שעי"ז נתגדל שמו הקדוש בעולם וידעו הכל כי הוא האל העוש' פלא. ואצל זה חביב בעיניו הצרה כמו הישוע' כי אלו לא היה בצרה האיך היה נושע ומאין היה נתגדל שמו י"ת. ובו י"ב מאמרים:
א. במדרש (רבה במדבר פרשה ח') מאי דכתיב יודוך ה' כל מלכי ארץ כי שמעו אמרי פיך אמר ר' פנחס ב' דברים שמעו מלכי אומות העולם מפי הקב"ה ועמדו מכסאם והודו. בשעה שנתן הקב"ה תורה לישראל ואמר אנכי ה' אלהיך אמרו מלכי אומות העולם זה כמונו אומר. איזה מלך רוצה שיהא אחר מכחיש וכן הקב"ה. בשעה שאמר לא יהיה לך אמרו איזה מלך רוצה שיהיה לו שותף וכן הקב"ה. בשעה שאמר לא תשא אמרו איזה מלך רוצה שיהיו נשבעים בו ומשקרים וכן הקב"ה. וכו'. אבל בשעה שאמר כבד את אביך ואת אמך אמרו בנימוסות שלנו כל מי שכותב את עצמו סוגרין למלך הוא כופר באבותיו וזה מכריז ואומר כבד את אביך ואת אמך עמדו מכסאותם והודו לו:
טרם נבוא אל ביאורו נקדים לפרש קצת פסוקי תנ"ך ומאמרי חז"ל ומתוכם יתבאר מה שיש לדקדק במדרש הלז ומה שנראה בפירושו ואלה הם א' כתוב בתורה [בראשי' מ"ו] ויסע ישראל וכל אשר לו ויבוא בארה שבע ויזבח זבחים לאלהי אביו יצחק ועוררו רז"ל (ילקוט רמז קנ"ב) למה דוקא אלהי יצחק ולא אלהי אברהם ב' דברי הנביא (ישעיהו מ״ה:ז׳) יוצר אור ובורא חשך עושה שלום ובורא רע אני ה' עושה כל אלה ומהפלא שיהי' הקב"ה מתפאר עצמו בבריאת החושך והרע מה שלא נאות כזאת לבעלי החסד האמתי ג' כתוב א' אומר (תהילים קי״ח:כ״א) אודך כי עניתני ותהי לי לישועה ועין כל יבין ויראה שאין פירוש לדברים אלו ד' מאמר חז"ל (שבת י"ג ע"ב) ת"ר מי כתב מגילת תענית אמרו חנניה בן חזקי' וסיעת' שהיו מחבבין את הצרות ופרש"י מחבבין את הצרות שנגאלין מהם והנס חביב עליהן להזכירו לשבחו של הקב"ה וכותבין ימי הנס לעשותן יו"ט וכו' ולכאורה לפי פירושו היה לו לומר שהיו מחבבין את הגאולות או את הנסים ומה ענין מחבבין את הצרות וכל אלה באחת יבוארו ע"פ אשר אמרתי על מרז"ל (ברכות נ"ד ע"א) חייב אדם לברך על הרע' כשם שמברך על הטוב' והענין הוא כי הנה ב' מיני הודאו' על הטובות נמצא בין בנ"א כת הא' הוא כאשר יארע לו צרה שלא תבוא מחלאים רעים או גזירת המלכות הקשה ועלילות שקרים וכדומה וניצול ממנה ברוב חסדי אל. הנה משבח ומפאר להקב"ה על אודותיו על מה שניצל ממות נפשו ומתוך צרה המציאו אל פדות ורוחה ובזוכרו צרה הגדולה ויסורים הקשים שעברו עליו ועתה מכל אלה הצילו ה' על כן הוא משבח ומפאר למלך הכבוד שעשה לו טובה גדולה הזו והוציאו מתוך צרה וצוקה ונגע ומחלה וזיכהו להעשות כאשר קוד' מקרה הרעה עליו ונעשה בריא על כל אבריו או יצא מבית האסורים וכדומה ולפי דרכו דרך הזה יותר טוב היה לו אם לא היה קרה לו כלל ממקרי הרעו' האלה ולא היה יודע מצער מופלג הזה ומהישועה שאח"כ כי מה נפקא מינה אצלו בין עתה אחר הישועה ובין קודם מאורעת הצרה והלואי שלא היה מרגיש בצער הגדול הלז בימי הצרה:
והכת השני' המה האוהבין את ה' בכל מעמקי אמתיות לבב' ונפשם ומאודם לא יחושו לצורך עצמם ולא ירגיש כלום מדברי עצמיותו. רק בעת אשר יושיעו ה' מצרותיו ומיד שונאיו ומבקשי נפשו. תודה לאל יתן ושבחו בפיהו מה שעי"ז נתגדל ונתהלל ונתוודע שמו של מלך מלכי המלכים הקב"ה בעולמו העושה גדולות עד אין חקר נסים ונפלאות עד אין מספר. ולמען ספר שמו בכל הארץ כעין הצלות אברהם אבינו מאור כשדים ודניאל מגוב אריות שנתגדל שם ה' עי"ז בכל הארץ וה"ה בכל הטובות נסים ונפלאו' שהקב"ה עושה עם האדם קילוסו עולה מן הארץ עי"ז ויאמרו הכל אתה האל עושה פלא. וע"כ כל רמ"ח אבריו ושס"ה גידיו ורוחו ונשמתו יודו ויברכו וישבחו ויפארו וישוררו וירוממו ויעריצו ויקדישו וימליכו את שם ה' מה שהקב"ה ברוב חסדיו הושיעו דבר גדול כזה שע"י יתוודע ויתהלל שמו הגדול בעולם וכל לבו ועצמיותו מלא שמחה ונחת וברוב הודאות ותשבחות למלך עולמים שזיכהו במעלה הגדולה להיות יתפאר ויתרומם שמו הגדול הגבור והנורא בעולם. והוא מעלה גדולה ונפלאה כמאמר רז"ל (מ"ר בראשית פ' נ"ט) על פסוק ואשביעך בה' אלהי השמים ואלהי הארץ. א"ר פנחס עד שלא הודעתי אותו לבריותיו אלהי השמים וכיון שהודעתי אותו לבריותיו אלהי הארץ ועל כן בעיני האיש הלז מה מאוד אהוב וחביב ונחמד ונעים הדבר הזה אף זאת הצרה שעבר עליו אהובה אצלו למאוד עד בלי שיעור. כי אם לא היה בצרה תחילה איך היה נעשה לו נס וישועה והוא לגודל אהבה שרוצה בהתקדשות שמו של הקב"ה חביב בעיניו מאוד הצרה שהיה בו מה שע"י הצרה זו נתוודע ונתקדש שמו בעולם:
ב. ועל זה אמרו (מגילה ז' ע"ב) חייב אדם לבסומי בפוריא עד דלא ידע בין ארור המן לברוך מרדכי כלומר שהשמחה יהיה גדול בעיניו כ"כ מה שכבוד ה' נתגדל ע"י הנס הלז עד שלא יהא הפרש אצלו לשבחו על הצרה בחי' ארור המן או לשבחו על הגאולה בחינת ברוך מרדכי ויהא חביב בעיניו הצרה שהיינו בו מה שעי"ז נתגדל שם ה' ברוך הוא כי אם לא היה ארור המן גודל צרות הרע שחשב המן הרשע מאין היה ניכר הפלאות ה' על ידי ברוך מרדכי ושוי' אצלו שתי הבחי' ממש:
ג. ועל זה אמר בספר יצירה (טהרות פרק ו) טוב מבחין את הרע ורע מבחין את הטוב כלומר שלא יודע הטוב והגדולה מאת האל אם לא תוקדם מקודם הרע וזה הוא בחי' יתרון האור מן החושך שפי' בזוה"ק (ויקרא מ"ז ע"ב) וז"ל תועלת' דנהורא לא אתיא אלא מגו חשוכא פי' שלא מינכר טובות האור אלא אם הוא בא מן החושך אל האור ובעיניו יראה הפלאת מעלת האור' אבל כשהו' תמיד במעלות הגדולות והאורות אינו מכיר במעלתן וסובר שלא יצוייר שיהי' באופן אחר כי אם בזאת:
ד. ולכן אמרו חכמינו זכרונם לברכה (מ"ר בראשית פ' ס"ו) צדיקים תחילתן יסורין וסופן שלוה כי זאת עושה להם אלהים הטוב למען יכירו וידעו ברוב טובו וחסדו שעושה להם להיות הרע מבחין את הטוב הבא אחר כך להם ויודו את שמו על זה וברשעים הוא להיפוך כדי שיחזק עליהם החושך והרע שיבוא אחר הטוב בדרך הטוב מבחין את הרע:
ה. ובזה אמרתי פי' הכתוב ויקח מן הבא בידו מנחה לעשו אחיו ולשון מן הבא בידו אין לו פי' כלל והיה לומר וישלח מנחה לעשו ומה זה מן הבא בידו והנה חוץ מדרכינו זה אשר בדרוש הלז אמרנו בפירושו בדרך הנאות כי הנה לכאורה יפלא שיעקב יצטרך לשלוח מנחה לעשו אם היה כחו גדול להיות ישר אל מלאך ויוכל לו יתיירא מעשו עד שיצטרך לכפר פניו במנחה ולשלוח לו מיגיע כפו אשר יגע וטרח בצערים שונים כמאמר הקרא ביום אכלני חרב וקרח בלילה ותדד שנתי מעיני וכבר אמרו חז"ל (חולין צ"א ע"א) על פסוק ויותר יעקב לבדו א"ר אלעזר מלמד שנשתייר על פכין קטנים מכאן לצדיקים שחביב עליהן ממונם יותר מגופם וכל כך למה לפי שאין פושטין ידיהם בגזל ע"כ ועתה לקח הון רב כזה לשלוח לעשו ויתכן לומר ע"פ מה שאמרה אביגיל לדוד (שמואל א כ״ה:כ״ו) ועתה אדוני חי ה' וחי נפשך אשר מנעך ה' מבוא בדמים והושע ידך לך וגומר כלומ' הן אמת שנבל חייב מיתה מידך אבל לא נאוה לאיש כמותך להיות יושע ידך לך שאתה בעצמך תנקום נקמתך כי בוודאי ה' יריב ריבך וימות בידי שמים כאשר פירשו המפרשים שם וכן כאן גבי יעקב עם לבן במה שלקח לו מקל לבנה לח ולוז וערמון ויפצל בהם פצלות לבנות והציגם ברהטים בשקתת המים אשר תבאנה הצאן לשתות להיות יחם הצאן אל המקלות ותלדן עקודים נקודים וטלואים אף שהיה הדין עמו כי עביד אינש דינא לנפשיה במקום שאין יכול להציל במ"א כמבואר (בש"ע ח"מ סי' ד') וכאן שהיה לבן מחליף את משכרתו עשרת מונים עביד ליה דינא לנפשיה להציל את שלו מידו אך לפי צדקתו של יעקב כעון היה נחשב לו מה שהושע ידו לו ולא סמך עצמו על ישועת ה' שהוא יושיעו מיד העומדים עליו ובפרט אחרי ראותו שה' עשה לו דין בלבן כמאמר הקרא שא נא עיניך וראה כל העתודים העולים על הצאן עקודים נקודים וברודים כי ראיתי את כל אשר לבן עושה לך נתחרט בלבבו על מה שעשה דין לעצמו עם שהיה הדין עמו ועל כן נתן דעתו לשלוח המנחה לעשו שלא יהנה מה שהושע ידו לו. וזה ויקח מן הבא בידו כלו' על שממון הזה בא בידו מה שהושע ידו לו מנחה לעשו אחיו ראוים אלו לשלחם לעשו ואל אהנה ממעשה ידי:
ו. עוד פרשני בזה ע"פ מה שאמרו חז"ל (מובא בילקוט רמז רי"ד) גבי פרו של אליהו שפרו של אליהו היה ימשך אחריו והולך ואותו הפר שעלה לשם הבעל נתקבצו כל אות' נביאי הבעל ארבע מאות וחמשים ונביאי האשרה ארבע מאות וכולם לא יכלו להזיז רגליו מן הארץ עד שפתח אליהו פיו וא"ל לך עמהם השיב הפר ואמר לאליהו לעיני כל העם אני וחברי יצאנו מבטן אחד וגדלנו במרעה אחד והוא נולד לחלקו של הקב"ה ושמו של הקב"ה מתקדש עליו ואני עליתי לחלק הבעל להכעיס את בוראי אמר לו אליהו לך עמהם ואל ימצאו עלילה כשם ששמו של הקב"ה מתקדש ע"י זה שעמי כך מתקדש על ידיך אמר לו וכך אתה יועצני שבועה שלא אזיז מכאן עד שתמסרנו בידם מיד ויקחו את הפר אשר נתן להם מי נתן להם אליהו והיינו דכתיב מלפנו מבהמות הארץ למדנו מפרו של אליהו וכו' ע"כ ואפשר לזה אמר משה רבינו וגם מקנינו ילך עמנו לא תשאר פרסה כי ממנו נקח לעבוד את ה' כלומר שמקנינו בעצמם ילכו עמנו להיות נמשכין אחרינו כפרו של אליהו שהיה הולך ונמשך אחריו ועל כן ממנו נקח לעבוד את ה' כלומר מזה נקח ראיה לעצמינו לעבוד את ה' ע"ד מלפנו מבהמות ארץ כנא' וכמו כן נאמר כאן כי בעת שרצה יעקב לשלוח הבהמות לעשו בודאי לא רצו ללכת מחלק יעקב לחלק עשו והוצרך יעקב לקחת אותם בידיו למסר' שילכו אליו והבטיח' שיתקדש ש"ש על ידם בעת שמנח' ישיבו לימות המלך המשיח כמאמר רז"ל (מ"ר בראשית פ' ע"ח) כל אותן הדורנות שנתן יעקב אבינו לעשו עתידין אומות העולם להחזירם למלך המשיח לעתיד לבא מאי טעמיה מלכי תרשיש ואיים מנח' ישיבו יביאו אין כתיב כאן אלא ישיבו ע"כ ובזה לקח אותם ומסרם ללכ' לעשו שיתקדש ש"ש ע"י לעתיד במה שמנחה ישיבו וזה ויקח מן הבא בידו מנחה לעשו שהוצרך לקחת אותם להביאם בידו לשלחם מנחה לעשו והנראה לומר במה שאמרו כל אותן הדורנו' עתידין אומות העולם להחזירם לכאורה יפלא לומר שיאריכו ימים כ"כ וירצה ע"פ דברי הלק"ת בפרשה זו שמנחה ישיבו ר"ל שיתהפכו אותיות מנחה לנחמה וזה מנחה ישיבו שישוב ויתהפכו תיבת מנחה לנחמה וזה שאמרו כל אותן הדורנות יחזירום למלך המשיח לרמז ע"ז שהמנחה ששלח יתהפך לנחמה ולזה אמר ותעבור המנחה על פניו והוא לן בלילה ההוא במחנה כי תיכף נעשה מן המנחה מחנה שהוא לשון מנוחה והנחה ולעתיד יעשה ממנה נחמה כמדובר:
ז. ואפשר עוד לומר בפסוק זה בהיפוך שהוא לא לקח רק מהב' בידו בעצמ' כדרך הבאים אל נח ואמרז"ל שמעצמם באו. וכן כאן לא לקח רק מן אלו הבאים בידו מעצמם וידע כי הם הם הראוין לשלחם למנחה לעשו כמאמר רז"ל שם ע"פ קח נא את ברכתי אשר הובאת לך אמר לו כמה יגיעות יגעתי עד שתבוא לידי אבל אתה מאליה היא באה אצלך אשר הובאתה אין כתיב כאן אלא אשר הובאת מאלי' באה לידך וזה ויקח מן הבא בידו שלא לקח כ"א מהבאים בידו:
ח. ואך לפי דרכינו בדרוש הזה ג"כ יבוא על נכון כי הנה אמרו חז"ל (שבת ע"ז ע"ב) ר' זירא אשכח לרבי יהודה דהוה קאים אפתחא דבי חמוה וחזי' דהוה בדיחא דעתיה ואי בעי מיניה כל חללי עלמא הוה א"ל מאי טעמא עיזי מסגי ברישא והדר אימרי א"ל כברייתו של עולם ברישא חשוכא והדר נהורא ופרש"י ברישא חשוכא סתם עיזים שחורות סתם רחלות לבנות. ולהבין דברי חכמים וחידותם שעמודי עולם ויסודי עולם יתעסקו בדברים אלה. ונראה לפי הנזכר אשר מאליה היו באים בידו של יעקב והבין יעקב שאלו הראוין לשלחם לעשו. והיתה השאלה מפני מה עיזי מסגי ברישא והדר אימרי כלומר על מה נזדמן ליעקב אבינו עיזים קוד' רחלים כמאמר הקרא עיזים מאתים ותיישים עשרים רחלים מאתים וגו'. ועל מה היה דווקא באופן זה והשיב לו כברייתו של עולם ברישא חשוכא והדר נהורא כלומר כי הראה לו הקב"ה אף שעתה הוא מוכרח לשלוח מנחה לעשו הוא רק כדי להיות יתרון אור מן החושך להיות הרע מבחין את הטוב שיבוא אח"כ בעת שמנחה ישיבו ואומת העולם יחזירו כל אותן הדורנות למלך המשיח ואז יהיה ניכר יתרון האור. וע"כ הזמין הקדוש ב"ה לידו דוקא באופן זה שחורות קודם לבנות להראותו שהוא רק בבחי' צדיקין תחילתן יסורין וסופן שלוה שהיסורין אינן כ"א כדי להבחין את הטוב כנאמר למעלה וזה כבריאתו של עולם ברישא חשוכא והדר נהורא כי בתחילת הבריאה זאת היתה כוונת הבורא להיות הכל בדרך יתרון אור מן החושך ותחילתן יסורים וסופן שלוה. וזה ויקח מן הבא בידו מנחה לעשו אחיו שלקח דרך נחמה לעצמו במה שראה שבא לידו המנחה לעשו כסדר הזה עזים קודם רחלים וגם במה שבאו הבהמות מספר תק"ן שהיא תיקון והבין כי זה הכל תיקון להטוב שיבא אח"כ להיות תחילה יסורין וסופן שלוה:
ט. ונחזור לעניננו. אשר לא יוכל להתגדל שם ה' על הטובה אם לא תקדם הרעה ולכן באיש הנלבב חביב אליו מאוד הרעה ג"כ כיון שעל ידו נתגדל שם ה' בארץ אשר כל שכר עוה"ז והעוה"ב לא ישוה נגד מעלה זו למי שטעם קצת טעם אור ה' בנפשו ולכן אמרו חייב אדם לברך על הרעה כשם שמברך על הטובה כיון שעיקר הודאתו על הטובה מה שכבוד ה' נתגדל בארץ ולא היה יכול להיות בלתי הקדמת הרע ודאי שמברך על הרעה בשמחה ובלב טוב ממש כאשר מברך על הטובה:
י. וזה שאמר הקרא ויזבח זבחים לאלהי אביו יצחק כלומר אחר שהקב"ה עשה לו נסים האלה והראהו את יוסף בנו בעודנו חי וכי הוא מושל בכל ארץ מצרים ומה מאוד נתקדש שם ה' עי"ז בפתרון החלומו' ובנתינת המלוכה אליו לכן היה חביב בעיניו מאוד זה הצרה שעבר עליו כיון שנתגדל שם ה' עי"ז וע"כ ויזבח זבחים לאלהי אביו יצחק ידוע שיצחק מדתו מדת הדין והפחד והוד' מאוד לה' בזבח תודה על הדין והצרה הזה שהיה בו עד הנה להיות חביב בעיניו מה שנודע שם ה' עי"ז:
יא. ועל זה אמר דוד המלך אודך כי עניתני ותהי לי לישועה שבעת הישועה אני מודה ומשבח אותך אף על העינוי והצער שהיה לי כדי להיות שמך מתקדש על ידי הישועה הבא אחר העינוי:
יב. וזה שאמרז"ל שהיו מחבבין את הצרות כלומר אף הצרות בעצמן היו חביבין עליהם במאוד במה שע"י מתקדש שם ה' ומה מאוד יומתק לפי זה פרש"י מחבבין את הצרות שנגאלין מהם והנס חביב עליהן להזכיר לשבחו של הקב"ה וכו'. כלומר שעיקר חביבו' הנס בעיניהם לא היה מחמת עצמיותן במה שנגאלו מצרה מאפילה לאורה. רק העיקר החביבות היה אצלם במה שנתקדש שם ה' עי"ז לכך גם הצרות היו מאוד חביבין עליהם כאשר בארנו בכל דברינו הנאמרים עד כה:

Chapter 2

ידבר ללמד לאדם דעת איך יהי' בקשתו בתפלתו על הצרה שלא תבוא שיהי' עיקר בקשתו למען יתגדל שם ה' עי"ז ולא יחוש מצורך עצמו כ"א בעבור כבוד ה' ואז חפץ ה' בידו יצליח שבודאי יענה מאת ה' ויושע מצרתו: ובו י"ב מאמרים
א. עוד יש דרך יותר פנימיות מענין זה והוא כי חוץ מכל הטובות והחסדים הניתנין ביסורי האדם אשר בארנו בחלק זה (דרוש השלישי פרק ב') בארבעה פנים. עוד נמצא לפעמי' אשר אין הקב"ה שולח על אדם הזה יסורין רק למען יושיע לו מצרותיו ויתגדל שמו עי"ז ועל זה אמר הכתוב (ישעיהו נ״ג:י׳) וה' חפץ דכאו החלי אם תשים אשם נפשו יראה זרע יאריך ימים וחפץ ה' בידו יצליח. ולכאורה יתמה שהקב"ה יחפוץ להחלי אותו וכבר אמר הנביא (יחזקאל י״ח:ל״ב) כי לא אחפוץ במות המת וגם וחפץ ה' בידו יצליח אין להבין ולדברינו יאמר וה' חפץ כלומר בחי' המהו' מקו' כל הרחמים והנסים והישועות הוא חפץ להחלי אותו ואח"כ ישלח דברו וירפאהו ויודה לה' חסדו ע"ז ונפלאותיו לבני אדם ויתגדל שמו עי"ז והחכם אשר עיניו בראשו להסתכל על ראשי' דבר מאין בא לו זה החולי ומבין שהכל נשלח אליו רק עבור הישועה והרפואה שאח"כ למען דעת כל עמי הארץ כי ה' הוא האלהים פי' שבחי' אלהים הדין הנשלח אליו הוא ה' רחמים גמורים כי לא בא רק למען הרפואה אז מקבל אלו היסורין באהבה ועוד חביבין בעיניו כאמור בבחי' הראשונה וזה אם תשים אשם נפשו כלומר שמקבלן באהב' כמאמר חז"ל (ברכו' ה' ע"א) אז יראה זרע יאריך ימים וחפץ ה' בידו יצליח ונעשה לו בקרוב הישועה והרפואה ושם ה' נתגדל ונתקדש לעיני עמים רבים:
ב. וזה ענין צדיקים מהפכין מדת הדין לרחמים כלומר שמהפכין מדת הדין הנשלח עליהם להעשות בעיניהם רחמים גמורים שלא באו רק בשביל הטובה להיות ניכר יתרון אור מן החושך:
ג. וזה שאמר החכם שלמה המלך (קהלת ד') וראיתי אני שיש יתרון לחכמה מן הסכלות כיתרון האור מן החושך החכם עיניו בראשו והכסיל בחושך הולך מורה על האמור כי החכם עיניו בראשו ומביט על יתרון אור שיבו' מן החושך ומקבל עליו היסורין באהב' ולכן חפץ ה' בידו יצליח להיו' בא אליו יתרון האור אבל הכסיל שאינו מבין לכל זה ומבעט ביסוריו אינו זוכה גם ליתרון האו' הבא אח"כ ונשאר בחושך הולך ועל זה כוון נעים זמירות ישראל בארבעה הצריכין להודות שאמר בכל אחד ויצעקו אל ה' ותיב' אל הוא אך למותר ויצעקו לה' היה לו לומר:
ד. אכן יורה על האמור כי המשכיל והאוהב את ה' באמת ומברך לה' בשמחה ובנחת רוח על הרע כשם שמברך על הטוב' הנה איך שייך אצלו לצעוק אל ה' ולבקשו על הרע שעבר עליו כיון שמברכו בשמחה על זה ואיך יבקש להוציאו מזה והוא ב' הפכים והבן. אך בהיות האדם על מעלה ודרגא זו שבארנו ואוהב לה' יותר מגופו וכל הרעות שעוברים עליו לא יחוש מצורך עצמו כלום כי כל עסקי העוה"ז לתהו והבל נחשב בעיניו כיון שה' שלח אליו היסורים האלה מקבל באהבה ובנ"ר למען רצון הבורא. ואך עיקר בקשתו להיות שם ה' מתגדל עי"ז ויאמרו הכל כי אין קדוש כה' טוב לחסות בה' וע"ז הנה הוא צועק ומבקש באמתיות הלב אל הישועה והרפוא' למען יתקדש שמו הגדול בעולמו ואז בודאי חפץ ה' בידו יצליח שבודאי הקב"ה יעשה למען שמו הגדול ויצילו מרעותיו וזה ויצעקו אל ה' שענין הצעקה שלהם לא יהיה כי אם בבחי' אל ה' כלומר בדבר השייך לה' למען יתגדל ויתקדש שמו עי"ז ואז בודאי הקב"ה ממצוקותיהם יצילם כי יעשה זאת למען שמו הגדול וחפץ ה' בידו יצליח:
ה. וע"כ מסיים בכל ארבע אלה יודו לה' חסדו ונפלאותיו לבני אדם כי על החסד יודו לה' בחי' המהו' מקום הישועות והנסי' ונפלאותיו לשון רבים. פי' שתי נפלאות ה' יספר לבני אדם הצרה וההצלה כי גם הצרה נעשה לו לישוע' להיות ע"י יתגדל שמו הגדול ועל כן התחלת המזמור הודו לה' כי טוב כי לעולם חסדו כלומר הודו לה' כי כל הבחינות המה הכל רק טוב וחסד ואין רע נמצא בו כלל כי לעולם חסדו פי' אף בעת הצרה הוא רק חסד ולא דין:
ו. וזה אמר הכתוב אמרו צדיק כי טוב כי פרי מעלליהם יאכלו כלומר שהצדיק אומר תמיד כי טוב על כל הבחי' המוצאות אותו בדרך הודו לה' כי טוב וגו'. ועל כן פרי מעלליהם פירוש שתי פעולות שהוא השכר אשר יקבלו במה שמשבחין ומפארין על שני הבחי' הצרה וההצלה יאכלו כי הושוה בעיניהם הצרה וההצלה להודות לאל על שניהם:
ז. וזה פי' הכתוב [תלים צ"א] עמו אנכי בצרה אחלצהו ואכבדהו פי' כשעמו אנכי בצרה להיות כשהוא בצרה לא ירגיש ויבק' על צער עצמו רק כדי להתגדל אנכי ה' אלהיך וזאת עיקר בקשתו ע"כ ודאי אחלצהו ואכבדהו. ועל זה אמר דוד המלך ע"ה בקום עלינו אדם וגומר ברוך ה' שלא נתנני טרף לשניהם פי' אף בעת הצרה בעת קום עלינו אדם לא הקימו הקב"ה ח"ו להיות טרף לשניהם רק להיות נפשינו כצפור נמלט' מפח יוקשים והפח נשבר ואנחנו נמלטנו ואז יוודע שמו לעין כל בארץ והוא מושיענו ועזרנו בשם ה' עושה שמים וארץ:
ח. וזה שמשבח עצמו הקב"ה יוצר אור ובורא חושך עושה שלום ובורא רע אני ה' עושה כל אלה כלומר אף בבריאת החושך תחילת שליחתו הוא בבחי' יוצר אור להיות ניכר יתרון האור מן החושך ואעשה לו הישוע' ויתגדל שמי בעולם וכן עושה שלום ובורא רע והנה השלום קודם להרע כי זה הרע הבא אליך היתה קדימת המחשב' בו למען השלום להחיות ע"י לשארית לפליטה גדולה והכל אני ה' עושה כל אלה בחי' המהו' מקום הנסים כדי שיודע שמי בעולם:
ומעתה נבוא לביאור דברי המדרש שהתחלנו בו כי הנה ענין ההודא' הזו מה שאמר עמדו מכסאותם והודו פירושו שהודו לדברות הראשונות של אנכי ולא יהיה לך כדרך מה שאמרו בפירוש בתלמודא דידן (קידושין ל"א ע"א) כיון שאמר כבד את אביך ואת אמך חזרו והודו למאמרות הראשונות ולהבין מה הוא הראי' מן כבד את אביך להודות למאמרו' הראשונות ואם זה לא דרש לכבוד עצמו מה ראי' שגם הראשונות כן. אכן יבואר כי הנה יש לדקד' בשתי הפסוקים האלו א' במה שאמר אנכי ה' אלהיך אשר הוצאתיך מארץ מצרים והרבה מפרשים עמדו ע"ז מפני מה דוק' נקט אשר הוצאתיך מארץ מצרים ולא אלהי השמים והארץ או אשר בראתיך וכדומה וגם בפסוק כבד את אביך ואת אמך יש לדקדק במה שמסיים בפסוק זה למען יאריכון ימיך על האדמה ומה נשתנה מצוה זו מכל עשרת הדברות להיות על ידי זה מאריך ימים וחדא מתורץ בחברת':
ט. והוא על פי אשר אמרתי בפירוש מאמר חז"ל (מ"ר שמות פרש' ב') רבי שמעון בר יוחאי שאל את רבי אלעזר ברבי יוסי אפשר ששמעת מאביך מהו בעטרה שעטרה לו אמו אמר לו הן וכו' עד כך הקב"ה בתחילה קרא לישראל בת שנא' שמעי בת לא זז מחבבן עד שקראן אחותי שנאמר פתחו לי אחותי ולא זז מחבבן עד שקראן אמי שנאמר ולאמי אלי האזינו ולהבין הענין על מה זה מורה השתנות שמותן הלא אני ה' לא שניתי ולא בן אדם הוא ויתנחם לומר פעם כך ופעם כך ואם הבנים המה איך ישתנו שיקראו אחותי ונאמ' כי זה הכל לפי השתנו' עם ב"י לפי מדרגתם הרמת' ובערך המעל' אשר המה עולים בעבודתם את ה' כך הם נקראין וכמאמר רז"ל (ברכות ז' ע"ב) מאי רות א"ר יוחנן שזכת' ויצא ממנה דוד שריוהו להקב"ה בשירות ותשבחות ומנא לן דשמא גרם א"ר אלעזר דאמר קרא לכו חזו מפעלות ה' אשר שם שמות בארץ אל תקרי שמות אלא שמות ע"כ כי זו הוא ענין שמות לפי המדרג' שרואה ובוחן את תוכן לבב האדם ע"ד מונה במספר צבאיו לכולם בשם יקרא ופי' במספר הוא לשון ספיר' והאר' ע"ד ספיר גזרתם ולכולם בשם הנא' להן לפי רוב אורו כן נקרא בשמו:
י. ועל זה אמר הכתוב ואלה שמות בנ"י הבאים מצרים את יעקב כי בעת ביאתם למצרים כול' היו נטפלים ליעקב ונשרשים בשורש נשמתו ולכן לפי העת הלז היה שמותם בני ישראל כי היו נטפלים אליו וע"כ אמר הטעם הבאים את יעקב כלומר על שהיו נטפלים ליעקב כי את הוא מורה על דבר הטפל אליו כמאמר חז"ל (ב"ק מ"א ע"ב) את בשרו את הנטפל לבשרו וע"כ היה אז שמותם בני ישראל ולא כן אח"כ שאמר הכתוב (ישעיהו כ״ז:ו׳) הבאי' ישרש יעקב יציץ ופרח ישראל כלומר הנה בתחילת ביאתם למצרים לא היו נקראים רק בבחי' נשרשים ליעקב ונטפלים אליו אבל אחר כך יציץ ופרח ישראל כלומר כשנתגדלו ונזדככו בכור הברזל ועמדו בנסיונות המילה ולקיחת הפסח מבעשו' זכו להיות נשתנו שמם להקרא ישראל בעצמן ולא בני ישראל ונחזור לענין שהשמות הוא לפי המעלות והנה יש שלשה דרגות עבודה מה שאנחנו בני ישראל מחויבים לעבדו הראשונה היא הפחות שבכולן ע"ד שאמר הכתוב אם אב אני איה כבודי כי הכבוד אשר אדם מתחיי' לכבד לאביו ואמו כש"כ להקב"ה מאחר ששלשה שותפין יש באדם הקב"ה ואביו ואמו כמאמר חז"ל (נדה ל"א ע"א) וחלק המובחר שבו שהיא החיות והשכל הוא של הקב"ה ודאי שמחיוב לכבודו ולירא מפניו מגזיר' כיבוד אב ואם והנה חיוב כיבוד אב ואם ומורא הוא בשני דברים ענין הכיבוד הוא להשלים רצון אביו במה שחפץ בו והוא לו לתועלת דהיינו מאכילו ומשקיהו וכדומה כדאמרי' (בקידושין ל"א ע"ב) איזהו כיבו' מאכיל ומשק' מלביש מכס' מכני' ומוצי' ואף בבחי' הגדול' שבכיבוד אב ואם שאמרו שם עד היכן כיבוד אב ואם כדי שיזרוק ארנקי לים בפניו ואינו מכלימו כתבו התו' שם דוק' בענין שיש לאב קורת רוח בכך דאל"ה רשע מקרי ע"ש ואף שהרמב"ם ז"ל (בפ"ו מהלכו' ממרים) לא כתב חילוק בזה אפשר שסמך עצמו על הכלל שצריך להיות עוש' מעש' עמך וזה רשע מקרי כללא דמילתא בענין הכיבוד שהוא לעשות רצון אביו במה שהוא לו לתועלת וחלילה לו להכלימו אפי' אם זרק ארנקי לים בפניו והוא מתרעם ע"ז מאו' רק יקבל עליו גזירות ממהקב"ה שצוהו בזה לכב' את אביו כמ"ש הרמב"ם שם וענין היראה הוא דרג' פחותה מזה והוא מ"ש שם איזה מורא לא עומד במקומו ולא יוש' במקומו ולא סותר את דבריו ולא מכריעו והוא מטעם שלא יקניט דעת אביו בזה או שיחליש דעתו בזה ויהי' לו צער ממה שבנו עוש' לו דבר שלא בכבודו ואם אדם מקיים את אלה יצא ידי כיבוד אב ומוראו וכמו כן אם אדם עושה כדברים האלה לה' אלהיו האחד לעשות רצונו בכל מה שצונו בתורתו הקדושה בל יפול דבר לראות לקיים כל רמ"ח מצות עשה דאורייתא ודרבנן שזהו ג"כ רצונו וצונו בזה באמרו לא תסור מן הדבר אשר יאמרו לך כידוע ואף אם יקיים אותם רק בדרך גזירות המקום שמוכרח לעשות רצונו כי כך גזר עליו מקיי' בזה מצות כיבוד למקום כי השוה הכתוב כיבוד אב ואם לכבוד המקום כמארז"ל שם והרי זה בא ללמד ונמצא למד שענין הכיבוד הוא כמו כבוד אב שהוא רק הנחת דעת אביו ולא הנחת דעתו שיעשנו באהב' רק בגזירות המקום וכן בכבוד ה' הוא כמו כן לכבדו לעשות ככל אשר צוהו מפני גזירת הצווי וכן ביראת אלהים לראות שלא להקניטו ח"ו בעברות שס"ה ל"ת דאורייתא או דרבנן רק יקבל מוראו שלא יסרב נגדו לעבו' על צוויו וכשאנחנו עם ב"י על בחי' זו אין נכנסין כ"א לגדר כיבוד ומורא הבן אל האב כאמור ועל בחי' הזו קרא אותנו שמו ית' בתי שהוא הדבר המתחייב מהבת או הבן אל כיבוד האב דרג' השני' היא למעל' מזה דרג' אהב' אחי' ואחיו' להדדי שאינם חייבים זה לזה בכיבוד ומורא רק מצד אהבת אמת התקוע בלבו מאז הולדו רוצה לעשות נ"ר לאחיו בכל לבבו ונפשו ומאודו ולא זאת שרצונו למלאות רצון אחיו גם הוא מתאוה ומשתוקק להוסיף עוד על רצון אחיו ומבקש לו עוד לאכול ולשתות וכדומה וכמו כן נמצא בעבודת ה' אשר יש א' שרצונו ותאותו במאד מאוד לקיים כל מצו' ה' ברוב אהבה ותשוקה גדולה שלא מצד קיום גזירת המקו' רק באמת מצד אהבתו ועל כן לא זאת שמקיים כל מצות התורה אף גם מוסיף עלי' בכל מיני הדו' מצוה וזירוז אחר זירוז ואין מעכב אותו שום דבר מלעשותו וזה הבחי' נקראת ע"ש אהבת אחים כנ"ל ולפי שהאהבה ניכרת יותר בנשים אחיות להדדי כידוע ע"כ כשאנו ב"י על מעלה זו ברוב האהבה לה' יקרא אותנו אחותי שהוא ע"ש האהבה כאמור והדרג' השלישית הוא הדרגה שבארנו עד כה שחפצו ורצונו תמיד רק להתגדל ולהתקדש כבוד שם ה' על כל יושבי ארץ ומלואה וחביבין אליו כל היסורין והרעות ר"ל למען יתקדש שם ה' עליהם ככל אשר בארנו:
יא. ועל בחי' זו אמרו חז"ל (זוה"ק בחקותי קי"ג ע"א) מאי ועשיתם אותם אלא מאן דעביד פקודי אורייתא ואזיל באורחי' כביכול כאלו עביד ליה לעילא אמר קוב"ה כאלו עשאני ואוקמיה ולכאורה לא יובן מהות בחי' זו אף בדרך משל כי היעשה אדם אלהים אכן בבחי' הנזכרת שעבודתו תמיד רק להיות שם ה' נתגדל על ידו ועל כי הוא גורם להיות נודע שם ה' בארץ וידעו הכל כי יש אלהים גדול שמו שעלי' אמר אברהם עכשיו שהרגלתי בפי הבריות נעשה אלהי הארץ כי נתוודע שמו בעולם ולזה נקרא בדרך משל כאילו עשאני כי עושה אותו להיות ניכר שמו בעולם השפל הזה וכשאנו עם ב"י בדרגא זו יקרא לנו הקב"ה בבחי' אם כאומרו כאלו עשאני והבן והנה בהיות ישראל במצרים נאמר בה ויזעקו ותעל שועתם אל האלהים מן העבודה וכן אצל הים נאמר ויצעקו בני ישראל אל ה'. וכבר כתבנו בפירושו אל ה' שהוא הדבר הנוגע לה'. כלומר שבאו לבחי' השלישית שלא הרגישו מצרת עצמן כלום והיתה עיקר הצעק' שיתגדל שם ה' עי"ז למען דעת כל עמי הארץ כי ה' הוא אלהים אין עוד מלבדו ואפס זולתו וע"כ הנה חפץ ה' בידו הצליח והוציא' ממצרים וקרע להם את הים ושקע צריהם בתוכו כי היתה אמתיות בקשת' למען כבוד ה' ולזה פתח דברו האיר ואמר אנכי ה' אלהיך שהייתי אצלך בבחי' ה' אלהיך שאף בעת שהיית בצרה בחי' אלהים לא בקשת עבור צרת עצמך רק עבור שמי הגדול הוי' שיתגדל שמי בעולם ולכן בזה הוצאתיך מארץ מצרים כי חפץ ה' בידך הצליח כאמור. והיתה דברו זה לספר בשבח מעלת ישראל ולא לכבוד עצמו היה דורש וכן על זה ירמוז מה שאמר כבד את אביך ואת אמך ידוע שאת הוא לרבות ואפשר הוא לרבו' לומר שתתכב' ותהי' יקר בעיניך זו הבחי' אמי ותרא' שתהי' בבחי' או"א שיהי' כביכול עשאני ואז חפץ ה' בידך יצליח ככל הישועות ובודאי יאריכון ימיך עי"ז כנאמר ועוד כלל בזה לתרץ מה שפתח תחילה בשבחן של ישראל ולכאורה היה לומר אשר בראתי שמים וארץ כנ"ל וע"כ אמר כבד את אביך ואת אמך וכיון שאתם נקראים אמי ע"כ כבד אכבדכם לפתוח פי תחילה בסיפור שבחיכם והנה אומ"הע לא הבינו באומרו אנכי ה' אלהיך שכוון על בחי' זו בשבחן של ישראל והיו סבורין לכבוד עצמו דורש כיון ששמעו שאמר כבד את אביך ואת אמך ורמז בזה שישראל נקראין אמי כי על כן סיים למען יאריכון ימיך כנ"ל ונודע להם מזה מה שאמר תחילה אשר הוצאתיך מארץ מצרים הוא ג"כ על כוונ' זו ולכן פתח בשבחן של ישראל מפני שהוא בבחי' כיבוד אם וע"כ עמדו מכסאות' והודו לו אף על דברות הראשונות כדבר האמור בכל דברינו הנאמרים:
יב. ובחינה זו הנזכרת בפרק זה שהוא שאין הקב"ה שולח הצרה כי אם למען הישועה שאח"כ להיות ניכר יתרון האור ויתגדל שמו עי"ז אנו משבחין בשב' השבת קודש כשמתפללין בו על הצרה כחולה וכדומ' אומרין שבת הוא מלזעוק ורפוא' קרובה לבוא כי בשב' כל הדינים בטלין ומבוטלין ולא נשאר כי אם זה הצרה שאינה רק למען הרפואה וזה שבת הוא מלזעוק כלומר שבת הוא ונייח' דכולה ביה וכל הדינים בטלין בו ואין בו בחי' זו שיהא צריך לזעוק בו וכל הצרות המאורעות בו הוא רק בדרך ורפוא' קרוב' לבוא כדי שיתגדל שמו עי"ז וע"כ בכלות יום הששי ומתחיל לבוא יום הז' אנו אומרין זה המזמור של ארבעה צריכין להודות הודו לה' כי טוב להורו' שהכל נעשה בו בכי טוב והיתה גם הצרה לישוע' ולרווחה וע"ז רמז במל' שבת נוטריקון "שבת "בו "תתרפא ו"שבת "בו "תושע להורו' על האמור שכל הצרות בשבת הוא רק עבור הישוע' והרפואה והיה השם הזה לך לזכרון ולאות וסימן לכל דברינו בדרוש הזה וכל בית ישראל יזכו לקבל שבתות מתוך רוב שמחה ומתוך עושר וכבוד ונס יגון ואנחה ולא תהיה צרה ויגון ביום מנוחתינו ו"שמח' "בו "תהיה אמן אמן אמן ובזה נשלם מה שהי' רצונינו לבא' המדרש הלזה:
סליק דרוש השמיני. בעזרת אל גומר עלי ובחסדיו האיר עיני: ועתה תקרב רנתי לפניך ה' ובדבריך הבינני. תבענה שפתי תפלה ובתורתך תלמדני הערב נא ה' אלהינו להיות תורתך שעשעי להתחיל לבאר בדרוש התשיעי:

דרוש התשיעי



Chapter 1

<b>בי מלכים ימלוכו ורוזנים יחקקו צדק</b>
<b>דרוש התשיעי</b> זה שמו נאה לו <b>ש</b>לוה <b>ב</b>ארץ <b>ת</b>היה
<small>יבואר בו מעלת ארץ ישראל על כל שאר הארצות אשר לגודל הקדוש' הנמצא בה מאת האל אף בדברי ארציות שבה נצמח מזה באכול האדם את לחמה לחם הארץ יתוסף אליו חיות הקדושה אשר בלחם ההוא ויתאוה על ידי זה ממילא להודות לה' ולברך בשמו כי יתהפך לבבו לאהב' את ה' ע"י מאכלו ויתבאר בו מעלת השבת העולה על כולנה שאז עליי' כל העולמות וגם הארץ התחתונים מתעלה ביתר שאת ומתבסמת באור חיות הקדוש' ושבת' גם הארץ שבת לה' ובו פרק א'.</small>
ידבר ענין הנזכר. ובו ח' מאמרים
א'. במדרש (מ"ר בראשית פ' ה') ויאמר אלהים תדשא הארץ תניא בשם רבי נתן ג' נכנסו לדין וד' יצאו מחויבין ואלו הן אדם וחוה ונחש נכנסו לדין ונתקללה הארץ עמהן שנאמר ארור' האדמה בעבורך שתה' מעל' לך דברים ארורים כגון יתושים זבובים ופרעושין ולמה נתקלל' ר"י בר' שלום ורבי פנחס ברבי שלום אמרו שעבר' על הציווי שכך אמר לה הקב"ה תדשא הארץ דשא עץ פרי וגומר מה הפרי נאכל אף העץ נאכל והיא לא עשתה כן אלא ותוצא הארץ דשא עץ עושה פרי וגומר הפרי נאכל והעץ אינו נאכל.
ועמדו כל המפרשים בזה למה נתאחרה קללת האדמ' עד שנתקלקל אדם ונפקדה גם היא על עונה וטרם נבוא בביאורו נקדים לבאר קצת פסוקי תנ"ך ומאמרי חז"ל ומתוכם יתבא' דברי המדרש הלזה על נכון ואלה הם א' כתוב בתורה (דברים ח׳:ז׳) כי ה' אלהיך מביאך אל ארץ טובה וגו' ארץ חטה ושעורה וגומר עד ואכלת ושבעת וברכת את ה' אלהיך על הארץ הטובה אשר נתן לך להבין מה ענין מצות עשה זו של ואכלת ושבעת וברכת לשבחי א"י והלא הוא מ"ע בפ"ע לברך את ה' אחר אכילתו ומה זה שבח אל א"י ועוד להבין אומרו על הארץ הטובה אשר נתן לך וכי דוקא באה"ק מברכין אחר האכיל' והלא בכל מקום אשר ישראל מפוזרין החיוב עליהם לברך אחר האכילה ב' דברי הנביא (ישעיהו י״א:ט׳) כי מלאה הארץ דעה את ה' כמים לים מכסים ולכאורה היה לו לומר ומלאו יושבי הארץ דעה כי מה דעה שייך בעפר הארץ ג' מאמר נעים זמירות ישראל (תהילים קל״ב:י״ד-ט״ו) זאת מנוחתי עדי עד פה אשב וגומ' צידה ברך אברך אביוניה אשביע לחם וגו' להבין כפל לשונו ברך אברם וחזר לומר אביוניה אשביע לחם ד' מאמר חז"ל (אבות פ"ו) כך הוא דרכה של תורה פת במלח תאכל ומים במשורה תשתה ועל הארץ תישן וחיי צער תחיה ובתורה אתה עמל אם אתה עושה כן אשריך בעה"ז וטוב לך לעוה"ב וענין אומר לך אשריך בעוה"ז לכאורה לא יובן שיהא טובת העוה"ז בפת במלח והוא עצמו אמר קודם וחיי צער תחיה ואם הוא חיי צער איך אשרי לו בעוה"ז וכל אלה באחת יבואו ע"פ הקדמה אחת מה שאמרתי לפרש מאמר הקרא (במדבר ט״ו:י״ח-י״ט) דבר אל ב"י בבואכם אל הארץ אשר אני מביא אתכם שמה והיה באכלכם מלחם הארץ תרימו תרומה לה' וגומר ויתבאר ע"פ דברי הזוה"ק (לך לך צ"ה ע"ב) וז"ל פתח ואמר אשריך ארץ שמלכך בן חורין ושריך בעת יאכלו וכתיב אי לך ארץ שמלכך נער ושריך בבוקר יאכלו הנה קראין קשיין אהדדי ולא קשיין האי דכתיב אשריך ארץ דא ארץ דלעיל' דשלטא על כל אינון חיין דלעיל' ובג"כ איקרי ארץ החיים ועלה כתיב ארץ אשר ה' אלהיך דורש אותה תמיד וכתיב ארץ אשר לא במסכנו' תאכל בה לחם לא תחסר כל בה לא תחסר כל בה דיקא וכל כך למה משום דכתיב שמלכך בן חורין דא קודשא בריך הוא וגו' אי לך ארץ שמלכך נער האי ארץ דלתתא דתניא כל שאר ארעי דשאר עמין עכו"ם אתיהובו לרברבין תריסין דממנן עלייהו ועילא מכולהו האי דכתיב ביה נער הייתי וגם זקנתי ותאנא האי קרא שרו של עולם אמרו וע"ד כתיב אי לך ארץ שמלכך נער ווי לעלמא דמסטרא דא ינקי וכד ישראל בגלותא ינקין כמאן דיניק מרשותא אחרא וכו' ע"כ ושורש הענין כי הנה ידוע אשר עולם שנה נפש כולם המה בענין אחד להיות נמצא גם בעולם ושנה התחלקות והתפרדו' אברים כאשר בנפש וכדומה בשנה יום א' בתשרי נקרא ראש השנה שהוא בחי' הראש שבשנה ויוה"כ נקרא בחי' הלב בשנה וכן שאר כל האיברים וכן הוא בארץ אין מקום א' דומה לחבירו ומצרים הוא בחי' התחתונה שבארץ עד שנקרא ערות הארץ וארץ ישראל הוא המובחר שבארץ עד שנקרא לב הארץ שהוא כמו אבר הלב שבאדם שהוא החשוב בכל אבריו וכל אלה השתנות המקומות הכל הוא לפי ערך חיות הרוחניות שניתן בארץ מאת מקומו של עולם ב"ה וכפי רבות האורה והחיות הקדושה כן נשתנה שמו למעליותא: ולכן ארץ ישראל שהוא מקודשת מכל הארצות שמרובה בה חיות הקדוש' מאת האל יותר מכל הארצות ע"כ מביאין ממנה עומר וביכורים ושתי הלחם מה שאין מביאין כן מכל הארצות כמ"ש במשנה (טהרות פ"א) כי נאה לקדוש פאר מקדושים אשר בארץ מבחי' קדושות הארץ וזר לא יקרב להקריב את לחמה לחם אלהיו כי טמא טמא יקרא מחוץ למחנה מושבו ורבתה בה עב הגשמיות מבחי' הקליפות והרע לא יקרב אל המזבח כי קודש הוא וע"כ בהיות שהארץ הזאת מקודשת היא ע"כ אמר הכתוב ארץ אשר ה' אלהיך דורש אותה תמיד עיני ה' אלהיך בה מראשית השנה כי מאתו לא ימנע והשגחתו בכל ועיניו משוטטין בכל ואך במקום שרבת' בחי' הקליפות והרע הנה כבודו לאחר לא יתן ומסרה לשרי מעלה בבחי' הנה אנכי שולח מלאך לפניך וגו' כי לא אעלה בקרבך כי עם קשה עורף אתה ועל זה אמר הכתוב אי לך ארץ שמלכך נער כאמור בזוהר כי מן הסתם אם אין השגחת הקדוש ברוך הוא בעצמו עליה ודאי שרבתה בה בחי' הרע כ"כ עד שלא יוכל להיות השגחתו עליה בשום אופן כ"א היה איזה אופן בשום צד שיהיה עליה השגחתו ית' ודאי שהוא ית' מטיב לטובים ושורה על מקום זה כאשר בארנו בזה בחה"ר (שורש הראשון ענף ג') אבל לא כן ארץ הקדושה שמקודשת מכל הארציות רבתה בה בחי' חיות הקדושה וחיו' הרוחניות עד שיוכל האל הטוב ליתן השגחתו עליה ועל כן עיני ה' אלהיך בה מראשית השנה ועד אחרית השנה ודורש אותה תמיד כי רצונו בזה כנאמר והנה כבר כתבנו בחה"ר (שורש החמישי ענף א') ובחלק זה (דרוש השביעי פרק א') אשר מהנצוצות הקדושות והחיות הקדושה שבתוך המאכלים באין מוחין אל האדם האוכלן להיות מתאוה להודות לה' ולברך בשמו ולאהב' וליראה אותו כאשר בארנו שם ואך בקוש' ובגבור' גדולה צריך להתגבר עצמו על בחי' הקליפות והרע שבתוך גשמיות המאכל שלא ימשוך עצמו בשום אופן אחר מילוי תאוותו והנאת כריסו כי לא זהו שלא יועיל לו לקחת קדוש' לעצמו אף גם ימשיכנ' לכל בחי' הרעים לבוא עי"ז לעבור כל עבירות שבתורה כמו שכתבנו שם. ואחר כל התגברות הלז הנה המוחין אינם באים אליו עד למחר בעת התפלה בבחי' נטרנא עד למחר כי השתא ואשכחתי' שפרשנו שם וגם המוחין מצער הוא כי מעט מזעיר חיות הקדושה אשר במאכל כי רבתה בו בחי' המגוש' מעפר הארץ וכל זה הוא בארץ העמי' הנאחז הרבה בבחי' הקליפות והרע ולא כן בא"י ארץ הקדוש' המקודשת מכל הארצות ורבתה בו חיות הקדושה ומעט הנאחז בה מבחי' הרעים וע"כ כאשר אוכל אדם מאכל בא"י אם ישי' בה מעט כוונה לכבוד ה' תיכף ומיד יתלהב לבו ויחשק מאוד ויתאוה להודות ה' ולברך בשמו ולעבדו בלבב שלם כי יתדבקו בו הרבה מניצוצי הקדושה השוכנים בארץ הלזו ואין צריך להתגבר הרבה על הרע כי מעט הוא וע"כ אמרה התור' בבואכם אל הארץ אשר אני מביא אתכם שמה אני ולא אחר כי אני בעצמי השגחתי על הארץ ההוא זה לכם האות שהיא מקודש' מכל הארצות והשגחתי תמיד בה והיה באכלכם מלחם הארץ תרימו תרומה לה' כלומר ממילא כאשר תאכלו מלחם הארץ הלזו תרימו תרומה שיתרומם אצליכם להודות לה' ולעבדו מבחי' השגחתי הזאת ורבות חיות הקדושה שבה:
ג. ולזה סיימה התורה בשבחה של א"י אחרון אחרון חביב אחר שחבב שם כל מעלותי' ארץ חטה ושעורה גפן תאנה ורמון וגומר אמר הנה עוד מעלה יתירה בה ואכלת ושבעת וברכת את ה' אלהיך ר"ל מיד כשתאכל ותשבע ממילא וברכת את ד' אלקיך כי יתלהב ויחשוק לבך מאוד לברכו בכל לבבך ונפשך וזה הכל על הארץ הטובה אשר נתן לך מפני שהוא ארץ טובה ורבה בה הטובה מאת ה' ולכן תתדבק אליך חיות קדושות ארץ הלזו להתאוות לברך את ה':
ד. ולזה סידר דוד המלך בשבחו של ציון זאת מנוחתי עדי עד פה אשב כי אויתיה כלו' אפילו בזמן החורבן בחר ה' בציון אוה למושב לו לבלתי תת אותה לאחר להתענג ע"י שרי מעלה רק הוא מנוחתי עדי עד אף בזמן החורבן ולכן צידה ברך אברך שיהי' בה בחי' שתי ברכות א' בבחי' ארץ חטה ושעורה להתברך בכל טוב והשנית להיות ואכלת ושבעת וברכת שתחשוק ע"י אכילת לחמה לברך ה' ולעבדו באהבה אביוניה אשביע לחם פי' עם היות שיהיה בה לחם לרוב וכל טוב ואך עכ"ז הלא לא יחדל אביון מקרב הארץ ויהיה לו מעט לחם לחם צר הנה אשביעו לח' שיהיה אוכל קימעא ומתברך במעיו כמאמר רז"ל (ילקוט רמז תרע"ב) ע"פ ואכלתם לחמכם לשובע אין צריך לומר שיהיה אדם אוכל הרבה ושבע אלא אוכל קימעא ומתברך עליו כמה שנאמר להלן ובירך את לחמך ואת מימיך כהניה אלביש ישע פי' הכהנים אשר היו מקריבים קרבנות במזבח בזמן שביהמ"ק קיים לריח ניחוח גם עתה כאשר שריך בעת יאכלו בכוונה הראויה להעלות אלה כל חיות הקדושה שבארץ המקודשת הלזו הנה ויושע ידי להם לקבלם לריח ניחוח לפני כאילו מקריבים קרבנות במזבח כאשר בארנו שם וחסידיה רנן ירננו כי ע"י אכילה שאוכלין מפירות א"י חומדים ומתלהבים לרנן ולהודות לה' והכל הוא שבח א"י כדבר האמור:
ה. והנה כבר כתבנו בחלק זה (דרוש השביעי) שכל בחי' הקליפות והרע שבארץ הכל נתהוה מחטא אדם הראשון שעירב טוב ברע והארץ לפי שהוא גשמיות עפר וקרוב לבחי' הרעים ע"כ נאחזו בה הרבה מבחי' הרעים ולכן לעתיד לבוא בימות המלך המשי' שנא' בו ואת רוח הטומאה אעביר מן הארץ שיתבטלו כל בחי' הקליפות והרע ולא יבוא בך עוד ערל וטמא אז גם ארץ העמים יתוקן בתכלית שלימותה עד שלא ישאר בה רק חיות הקדושה ואור ה' ולא יאחזו בה שום בחינת הרעים אמר הקרא כי כי מלאה הארץ דעה את ה' שגם בחי' גשמיות כל שטח הארץ לא תדע כי אם את אור ה' וקדושתו וחיות הקודש אשר מאת האל כי יתפרדו כל פועלי און ממנה ותשאר קודש לה' ולכן נאמר אז (יואל ב׳:כ״ו) ואכלתם אכול ושבוע והללתם את שם ה' אלהיכם שכל הארץ יתוקן להיות ע"י אכילת לחמה יחשקו ויחמדו להלל את שם ה' ברוב עוז:
ואך הנה אעפ"י שגדלה קדושת א"י מ"מ לא הותר בשר לתיאבון שיאכל אדם למלאות בטנו ותאותו להתמשך אחר מעדני ותפנוקי הזמן ועל זה אמר הכתוב (דברים ל״א:כ׳) כי אביאנו אל האדמה אשר נשבעתי לאבותיו זבת חלב ודבש ואכל ושבע ודשן ופנ' אל אלהים אחרים וגו'. ונאמר פן תאכל ותשבע ורם לבבך כי כיון שהוא ממשיך עצמו אחר התאוה שבלבו מושך עליו בחי' הרע והיצה"ר והס"א ששם שורש כל התאות דברים שלמטה ובפרט מי שרוצה לזכות בכתר תורה אמרו חכמים כך דרכה של תורה פת במלח וכו' וכתב הרמב"ם ז"ל (בפ"ג מהלכות ת"ת הלכה י"ב) אין דברי תורה מתקיימין באלו שלומדין מתוך עידון ומתוך אכילה ושתיה אלא במי שממית עצמו עליהן ומצער גופו תמיד וכו' וע"כ אמרה התורה אחר שחשבה כל טובת העוה"ז הנמצא בה זית שמן ודבש ואך אעפ"כ אם תרצה לזכות לכתרה של תורה ודאי תוכרח להיות רק פת במלח תאכל ולא להתמשך אחרי מעדני עולם:
ו. וזה ארץ אשר לא במסכנות תאכל בה לחם לא תחסר כל בה כלו' שמה שלא תאכל רק לחם לבד לא מפני מסכנות שלא יהיה לך לחם כי לא תחסר כל בה ותהי' לך כל מעדני עולם אך כך דרכה של תורה כאמור וע"כ אמרו חז"ל כך היא דרכה של תורה פת במלח וכו' אם אתה עושה כן אשריך בעוה"ז כלו' כאשר יש לך כל טוב עוה"ז ואעפ"כ אתה פת במלח תאכל מפני אהבת התורה אז וטוב לך לעוה"ב כנאמר:
ומעתה נבוא לביאור המדרש שהתחלנו בו כי הנה כוונת הקב"ה נכון היה במה שאמר תוצא הארץ דשא עץ פרי שיהיה טעם עצו ופריו שוה כי הנה הטעם הטוב שבפרי הוא עבור חיות הרוחניות שיש בו ולפי ערך החיות כן טוב טעמה ורצה הקב"ה שיהי' גם העץ שוה לזה שיתגדל בו חיות הרוחניות להיות מוטעם בטעם היפה כדי שלא יתרבה בחי' ממגישים הקרוב לבחי' הרע בעולם ויהא הכל נתגדל ברבות חיות הקדושה והארץ שינתה מדבריו והוסיפה בגשמיות עבות הארץ להיות העץ בלא טעם כי נתרבה הגשמיות על הרוחניו' ולכן נשאר בלא טעם והנה אמרז"ל (חולין ק"ט ע"ב) כל מה דאסר לן רחמנא שרא לן כוותיה מנדה דם טוהר וכו' וכתבו המפרשים הטעם כדי שלא יאמר אדם בעינא למטעם טעמא דאיסורא וע"כ בכל דבר איסור שרא לן כנגדו למטעם מזה שלא לומר בעינא למטעם וכו' ונראה דזה טעם מי שסובר עץ הדעת אתרוג היה כמ"ש (במ"ר בראשית פ' ט"ו) כי לכאורה היה טענה לאדם הראשון לאמר בעינא למטעם טעמא דאיסורא אך הנה הקב"ה אמר לו מכל עץ הגן אכול תאכל ומפרי עץ הגן אשר בתוך הגן לא תאכל ממנו וגו' הנה הותר לו מכל העצים אף מעץ של עץ הדעת רק הפרי של עץ הדעת נאסר לו וזה כוון באומרו ומעץ הדעת וגו' כלומר מקצת מן העץ היינו הפרי לבד וכן אמרה האשה ומפרי העץ וגו' לא תאכלו וגו' ולכן הוא סובר שאתרוג היה ואתרוג טעם עצו ופריו שוה כמו שאמרו שם ונמצא כאשר הותר לו לאכול מן העץ שוב לא היה יכול לומר בעינא למטעם טעמא דאיסורא ואך בתחילת אכילת עץ הדעת נאמר ותרא האשה כי טוב העץ למאכל ותקח מפריו ותאכל כי הנחש הרע השיא את חוה בדברים האלה ואמר לה ראה בכל האילנות שאין טעם בעצו ופריו טוב וכמה מוטעם טעם הפרי מהעץ על אחת כמה וכמה בעץ הזה שטעם עצו כ"כ טוב ויפה מה יכול להיות עוד בפריו. ועתה תוכל לומר בעינא למטעם טעמא דאיסור' לכן אמר הקרא ותרא האשה כי טוב העץ למאכל שראת' טובת טעם העץ וע"כ ותקח גם מפריו ותאכל כי שיערה בנפשה כמה יוכל עוד להיות טעם הפרי ויכולה לומר בעינא למטעם טעמא דאסורא וזה הכל נצמח משינוי הארץ שהוציאה עץ עושה פרי להיות אין טעם עצו ופריו שוה אבל אם היו כל האילנות שוין בטעמן העץ והפרי לא היה מקום לטעות שתוכל לומר בעינא למטעם וכו' ולפיכך כשנתקלקל אדם נפקדה גם היא על עונה כי חטא האדם נצמח מעונה ונכונים דברי המדרש וכל דברינו בדרוש הזה הכל הכוונה בימות החול:
אמנם נשתנה יום השבת קודש למעליותא שהאכילה בו מצוה כשאר מצות התורה ולשמוח בו בתענוג אכול ושתו כל עדת ישראל יעשו אותו אף מי שאינו יודע לכוון בכוונת השמות והיחודים התלוין באכילה ואם תהיה כוונתו נכונה באמת רק למען המצוה די לו לקבל ע"י אכילה זו כל בחי' יחוד ברכה וקדושה ומוחין קדישין בכל השלימות ובפרט שבשבת נקרא עליית העולמות שהעולמות כולם עליונים ותחתונים עולים ממעלת אחורנית לדרגת ומעלת עליונים וכל הבחי' דצח"מ נתעלו ונתבסמו בביסום ריח ניחוח לה' בדרך ויום השביעי יהיה לכם קודש שכתבנו פירושו בחלק זה (דרוש השביעי) שאף הלכם שהוא המאכל הגשמי נתקדש בקדושה של מעלה להיות מוסר ממנו כל בחי' הקליפות והרע והכל מצד הארץ שבת בכל העולמות:
ח. ולכן אמר המשורר בזמירת שבת פוסעים בו פסיעה קטנה כלומר הנה מכוונין בו כונה קטנה בלתי כוונת שמות ויחודים רק לברך שלש פעמים כי לימוד השלש סעודות בשבת נלמד ממה שאמר במן אכלוהו היום והנה הרב הקדוש בעל אור החיים הקשה למה הוצרך לצוותם על אכילתו ע"ש ולדעתי אפשר לומר ע"פ מ"ש בזוה"ק (יתרו פ"ה ע"א) תאנא אמאי לא אשתכח מנא ביומא שביעאה משום דההוא יומא מתברכין מיני' כל שיתא יומין עילאין וכל חד וחד יהיב זוניה לתתא כל חדא ביומוי מההו' ברכה דמתברכין ביומא שביעא' ובגיני כך מאן דאיהו בדרגא דמהימנותא בעי לסדרא פתורא בגין דיתברך פתוריה כל אינון שיתא יומין דהא בההוא זמנא אזדמן ברכאן לאתברכא כל שיתא יומין דשבתא וברכתא לא אשתכח על פתורא ריקנא ע"כ ולזה אמר משה אכלוהו היום כלומר חיוב הוא עליכם לסדרא פתורא ולאכול היום כי ביום השביעי שבת לא יהיה בו והטעם הוא משום דמניה מתברכין כל שיתא יומין על כן בעי לסדרא פתורא ועל כן אמר אכלוהו היום משום דברכתא לא אשתכח על פתורא ריקנא ועל כן אמר כאן סועדים בו בשביל לברך שלש פעמים כדי שיתברכין כל שיתא יומין עילאין ולהראות בו מעלת השבת אשר מניה מתברכין הכל כאמור ובכוונה קטנה הזו הנה צדקתם תצהיר כאור שבעת הימים שיתוסף בו ע"י המאכל הזה כל יחיד ברכה וקדושה לאור באור החיים והכל עבור ביסום כל בחי' הדצח"ם שנתרחק הרע מעליהם ולגודל קדושת המצוה מצות שבת לכם ועל זה רמז במלת שבת שהוא נוטריקון שלוה בארץ תהיה וגם "שבו "במצוה "תאכל הכל להורות שאף בחי' הארציות נתהפך לטוב ונעשה בו שלום שלוה להיות מוסר ממנו בחי' הרע מכל וכל והאכילה שבו הוא מצוה בפ"ע ולכן מקבלין ממנה אור ה' וקדושתו והיה השם זה לך לזכרון דברינו בכל הדרוש הזה ויה"ר מלפני מלך עולמים ב"ה וב"ש הנכבד והנורא אשר במהרה בימינו יתרומם ויתנשא ויתגדל ויתפאר שמו על כל הנבראים והיצורים והנעשים ויקוים בקשתינו וידע כל פועל כי אתה פעלתו ויבין כל יצור כי אתה יצרתו ויאמר כל אשר נשמה באפו ה' אלהי ישראל מלך ומלכותו בכל משלה יהי כבוד ה' לעולם ישמח ה' במעשיו ומלאה הארץ דעה את ה' כמים לים מכסים ורוח הטומאה יעבור מן הארץ ואש מלפניו תלך ותלהט סביב צריו והאלילים כרות יכרתון לתקן עולם במלכות שדי וייראו אותו כל המעשים וישתחוו לו כל הברואים ויעשו כולם אגודה אחת לעשות רצונו בלבב שלם ומכנף הארץ זמירות ישמע לצדיק ותתעלה ותתנשא לעלות למעלה למעלה וכל העולמות יתיחדו ביחוד גמור אל מאצילם ב"ה וב"ש הגדול הגבור והנורא וכולם ישמחו בו והוא ישמח בהם וישראל עם קרובו יאמרו הנה אלהינו זה קוינו לו ויושיענו זה ה' קוינו לו נגילה ונשמחה בישועתו אמן אמן אמן סלה סלה סלה נצח ועד:
ובזה נשלם מה שהיה רצונינו לבאר בדרוש הלזה
סליק דרוש התשיעי. בעזר ה' רועי. מעלת השבת וטוב ארצינו ארץ הקדושה בהשמיעי. ישמע חכם ויוסף לקח במדעי:
ובזה נשלם ונגמר חלק השני תהלה ושבח לאל בורא עולם ומאיר עיני. אשר עד כה עזרני ותמך ימיני. בעצתו הנחני ואחר כבוד לקחני בימי תושע יהודה וירושלים וזה שמו אשר יקראו לו ה' צדקנו. ועין בעין בשובו אל נוהו יראיני.
עתה באתי בקידה על אפים. ובכריעה על ברכים. וחלחלה במתנים. פני חבוש בטמון. המו מעי כפעמון. רעדה אחזתני. בושת פני כסתני מעבור תשה אמרתי לקרן בן שמן: נגד אור הגדול קדושת שבת מלכתא: אשר מצאתי את ידי לשלוח משענתי לטבול ביערת הדבש. ופני שמתי כחלמיש. להקריב מנחת עני הפושט ידו לפנים לחפש בכלי הקודש לגרוע שיחה לפני אל בדברים עתיקים העומדים ברומו של עולם. יצא עתק מפי לדבר גבוה בגנזי המלך אוצר בלום: נבער כל אדם מדעת לבוא עד גבולם: נפלאים המה מעשי ידי יוצר הרים ובור' רוח: הדודאים נתנו ריח ואיך איש דל כמוני נמשל לאבק פורח יבוא לערוך המערכה לריח ניחוח: ליהנות ממטעמים או לאכול מלחמה לחם הפקה. באתר דזקוקין דנור ובעורין דאשא מאן מעייל בר נפחא. איהי בזקיפה ואנן בשיפול': זה דרכינו בקופ' דמחטא מעיילין פילא. לבי נעור וריק ומדעי קצר מהשיג ואני בער ולא אדע: רק ידיעתינו עומק המושג אשר תכלית ידיעתה שלא נדע. וכל דברי אלה אינם כי אם כסף סוגים מחופה על חרס מחרסי האדמה. נגד שבתי אמת מקדושת השבת המסולאים מפז מלאים זיו ומפיקים נוגה מזרחה וימה. ולבלתי אפשר לסיים שבחה פן אתן מגרעות ואין בידי מאומה: כמאמר רז"ל על המשבח בדינרי כסף למי שיש לו אלף אלפים דינרי זהב הלא גנאי הוא לו. ע"כ מהראוי היה לטמון ידי להיות מן הצנועים המושכים ידיהם במקלו ותרמילו. נחבא אל הכלים ירא לגשת אל הקודש שלא לקצר אמרי טוהר קדושת אמונים כנף רננים טובים וצפונים. וק"ו ב"ב של ק"ו לקטן ודל כמוני היום אשר אין שכלי מגעת לבאר מצפונים: ולפענח סודתי'. להשקות מנחל עדנים. דחליף אבי וירדא דג"ע מגדלות מרקחים לשומרי דתותיה ולגלות אף ענף קטן משריגי פארותיה. כי מכיר אני קוטן ערכי ושפלותי מנעורי. מלבו' אל שער המלך היכלא דמלכא מלך העולמים ולקדושת שבת המלכא ושתוקתי היה יפה מדיבורי ע"כ אני כובש פני בקרקע בקידה והשתחויה ומעפר אצפצף דברי ריצוף ופיוס דלו עיני למרום ואתנפל ואתחנן אל ה' בעת ההיא אנא ה' קבל נא מנחת דל מנחת האומר יהיה נא אמרי לרצון והגיון לבי לפניך ולא תבזה ענות עני כי יעטף וישפוך שיחו להיות כבוד השבת בגודל קדושתה וברוב כבודה במקומה עומדת. ובמעט שבח אמרי שפר אשר ספרתי הודה על זרועי מצומדת תהיה עולה עמי ואינה יורדת עמי מכבודה אשר לה מיוחדת כי דברי אלה המועטים אינם רק להתעור אתערותא דלתתא את לבב אנשי חיל יראי אלהים בעלי שכל ומדע ממנו יראו וכן יעשו עוד יותר ע"פ שכלם הזך ואורם הרב הצח והבהיר המאיר עליהם מקדושת אור השבת הגדול מאוד הוד והדר גדולה וכבוד יתנו לקדושת יום שבת קודש ואהי' אני עם דברי אלה טפל לאנשי לבב באתערות' דילי להיות להם כשורש מלמטה. והם בעזרת ה' עליהם ובחכמתם הנכב' יעשו פרי למעלה למפלא. יגדיל תורה ויאדיר לשאוב שמן ששון ומים זכים ממקור חכמה מעטה תהלה ומברכתם אתברך ברכת שמים מעל לשכון כבוד בארצינו אתן צדק באמרים אומר סלה: ויקוים בי בהתהלכך תנחה אותך בשכבך תשמור עליך והקיצות היא תשיחך לעולם הבא אמן סלה. 