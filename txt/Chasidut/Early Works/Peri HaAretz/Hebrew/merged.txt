Peri HaAretz
פרי הארץ
merged
https://www.sefaria.org/Peri_HaAretz
This file contains merged sections from the following text versions:
-Pri Haaretz, Kopyst 1814
-https://www.nli.org.il/he/books/NNL_ALEPH002007733 
-Pri Haaretz -- wikisource
-https://he.wikisource.org/wiki/%D7%A4%D7%A8%D7%99_%D7%94%D7%90%D7%A8%D7%A5

פרי הארץ

שער

ספר
<big><strong>פרי הארץ</strong></big>
מכבוד אדמ"ו גאון תפארת ישראל חסידא ופרישא בוצינא קדישא עמודא דנהורא אור המאיר לארץ וחוצות כבוד שם קדושתו מ' <big><strong>מנחם מענדל</strong></big> בהרב מוהרר <big><strong>משה</strong></big> זצוק"ל אשר מקום ישיבתו היה בעה"ק <big><strong>טבריא</strong></big> תוב"ב והמה דברי קדשו בכל שבת ושבת למסתופפים בצלו צל החכמה וקבצן הרב המופלג בתוי"ר החסיד כמהו' אלעזר זוסמן זלה"ה סו"ד דארעא קדישא תובב"א וממנו הגיע לידינו ומן המעט הזה אורו עינינו ובכדי שיהי' שמעתתי' מבדרין בעלמא כבקשת דהע"ה אגורה באהלך עולמים וכפי' רז"ל נתגלגל הדבר אשר ביום הלקח ארון הק' ונעלה האור לשרשו התחלנו להדפיס דבריו ה"ק אשר מגובלות אורו יאירו כל הארץ <big><strong>וצירפנו</strong></big> לזה מה שמצאנו ד"ק של הרב הקדוש המפורסם מ' אברהם בהרב הקדוש המפורסם רשכבה"ג מ' דוב בער ממעזריטש והוא מפר' בראשית עד כוונת המקוה כי איידי דזוטר מירכיס וזכות הרבנים הק' יגין עלינו ויעמוד לנו ויגלה לנו משיח צדקנו במהרה בימינו אמן

בראשית

ויעשׂ אלקים את שני המאורות הגדולים את המאור הגדול לממשלת היום ואת המאור הקטן לממשלת הלילה ואת הכוכבים. כי הנה ידוע שהשי"ת האציל העולמות וברא יש מאין ועיקר היה כדי שהצדיק יעשה מי"ש אי"ן ויכניע כל המדות להשי"ת כמ"ש ד"ה ע"ה לך ה' הגדולה ויעלה כל המדות לשרשם ואז יהיו נמתקים בשרשם וזהו שאמר דה"מ ע"ה כי אראה שמיך מעשה אצבעותיך ירח וכוכבים אשר כוננתה מה אנוש כי תזכרנו ובן אדם כי תפקדנו פי' כי אראה שמיך הם שני שמות הוי"ה אדנ"י כי הוי"ה מורה על עילת העילות קודם אצילת עולמות ואדני מורה על אחר אצילת העולמות כמש"ה אדון כל הארץ והשי"ת צמצם ממדריגה למדריגה עד שבא לד' גוונין ד' יסודות וזהו מעשה אצבעותיך לשון צבע גוונין ירח וכוכבים אשר כוננת כי השי"ת מיעט את הירח פי' צמצם ממדריגה למדריגה עד שבא לעולם העשיה עולם הגשמי וזהו מיעוט הירח כי קודם שבא למדות אז לא היה ניכר שוע לפני דל ולא היה קטן כלל רק היה הכל בגדלות וכשבא למדות נעשה גדול וקטן וכל כך למה כדי שהצדיק יעשה מי"ש אי"ן ויעלה המדות הגשמיים לשרשם כנז'. וזהו מה אנוש פי' יש כדי שהצדיק יבא למדריגות מ"ה ואז יעלה הכל ובהיות כן בא על ידו חיות לכל העולמות וזהו כי תזכרנו פי' כי אז יהיה במדריגת זכר ובן אדם פי' כיון שהוא במדריגת מ"ה אזי נקרא אדם מספר מ"ה ואז כי תפקדנו ראוי לפקוד אותו וזהו שאיתא בגמרא הביאו עלי כפרה על שמעטתי את הירח פי' הביאו עלי כל המדות למעלה מן הדבור לשרשם ואז יהיו נמתקים בשרשם ואז יהיה כפרה על מיעוט הירח כנ"ל כי עיקר אצילות העולמות היה בשביל זה וזהו ויעש אלהים את שני המאורות הגדולים פי' אותן המאורות שהיו גדולים קודם אצילות העולמות כי קודם צמצום לא היה קטנות כלל רק שני מאורות גדולים שהם חכמה ובינה וכאשר נתצמצם ובאו למדות כמ"ש בזוהר דמינה דינין מתערין בא לעשיה נעשה גדול וקטן וזהו ויעש אלקים שנתצמצם ובאו לעשיה אותן השני מאורות הגדולים וזהו המאורות הגדולים הידועים כנ"ל את המאור הגדול לממשלת היום ואת המאור הקטן לממשלת הלילה פי' עיקר הבריאה היה כדי שהצדיק ימשול על הלילה וזהו חצות לילה פי' שיחלוק וישבור הלילה ואז אקום להודות לך וכשמשבר את הלילה ומעלה המדות ובא למדריגה אז הוא מבין שמה שצמצם את העולמות הוא בחסדו הגדול מפני שהשי"ת ח"ס ד"ל וחס על מדריגות התחתונים כמש"ה כי לא ידח ממנו נדח וזהו כל העוסק בתורה בלילה הקב"ה מושך עליו חוט של חסד ביום פי' כשבא למדריג' י"ש אז מובן החסד בצמצום העולמות וזהו ויטע ה' אלקים גן בעדן מקדם פי' ויטע ה' אלקים שצמצם עולמות וזהו ה' אלקים שיתוף רחמים למדת הדין גן בעדן שמתחילה היה עדן תענוג שלא בהשגה ואח"כ נתצמצם למדות והיינו המשכה מבינה למדות כמ"ש בזוהר דמינה דינין מתערין וזהו ג"ן מבינה שהוא נ' נעשה המשכה שהוא גימל לשון גומל חסדים מפני שצמצום עולמות הוא בחסדו הגדול וזהו ואדם אין לעבוד את האדמה פי' שהיה עדיין במדריגת אי"ן ואח"כ כשבא למדות שהוא מלכות נעשה אדם ומתחילה היה א"ד וכשבא למדריגה התחתונה שהוא מלכות נעשה אדם וזהו ואד יעלה מן הארץ ונעשה אדם ואז והשקה את כל פני האדמה וזהו בראשית ברא פי' בראשית קודם צמצום ברא היה בבריאות כמו הבריא פלוני לשון שלימות והארץ היתה תוהו ובהו וזהו השבירה ואח"כ ויאמר אלהים יהי אור יהי ביו"ד לפי שלא היה רק נקודה ויהי אור ויהי בוא"ו שהוא לשון המשכה ועוד שמספר וא"ו הוא י"ג לפי שעיקר הבריאה היה שיתגלה י"ג מכילן דרחמי וזה היה תיקון העולמות והבן:

נח

ותבא אליו היונה לעת ערב והנה עלה זית טרף בפיה. כי הנה ידוע שהתפלה צריכה להיות מקירות הלב, פירוש -- שצריך להעלות הדיבור לשרשה, לבינה, דמינה דינין מתערין. וזהו "קירות הלב" - בינא ליבא. וזה נקרא 'בית הכנסת' ששם מתכנסים כל המדות. ואז תפלתו נשמעת, ואז נתעלו כל המדות.
וזהו "נכספה וגם כלתה נפשי לחצרות השם" -- פירוש, הדיבור נכסף לעלות לשרשם להמשכילים שהם חכמה ובינה שנקראים 'חצרות השם', שהשי"ת נישרה(?) בהם כמש"ה ה' בחכמה, ואז נתעלו כל המדות שבמדרגת התחתונים כמ"ש בזוהר הכל בחכמה אתברירו, פירוש -- כשבאין לשרשם לחכמה נתעלה הנצוצות קדושות שבה והרע נופל.   וזהו "לבי ובשרי ירננו אל אל חי" -- פירוש, אף בשרי שהיא מדרגות תחתונות; "ירננו אל אל חי" - פירוש, נתעלו.
וזהו ויעבר אלהים רוח על הארץ שנתעורר מדת רחמים שהוא רוח מדת יעקב, כמש"ה ותחי רוח יעקב, על מדרגות תחתונים שבארציות וזהו על הארץ כי לא ידח ממנו נדח. וישוכו המים, פי' דאיתא בגמרא דברותחין נדונו, פי' שהמים שהם החסדים שהיו דור המבול מקבלים מהם נתהפכו לגבורות וזהו רותחין, ואז לא היה להם ממי לקבל חיות וממילא הם כלים אבל אח"כ כשנתעורר רחמים ע"י נח, צדיק יסוד עולם שהעלה הכל לשרשה לחכמה שהוא כ"ח מ"ה פי' שהעלה על הכ"ח עתים לשרשם, ע"י שהיה במדריגות מ"ה דלית ליה מגרמיה כלום כמ"ש דהמע"ה, לך ה' הגדולה וכו' וכשמכניע כל המדות להשי"ת אזי מביא השגת אלהות בעולם ואז אש לפניו תלך וכו' וכל הנצוצות נתעלו ונמתקים בשרשם וזהו ויעבר אלהים פי' שנפלו כל הגבורות ע"י שהיה רוח שנתעורר רחמים על הארץ ע"י נח, והביא התגלות אלהות בעולם ואז אש לפניו תלך וכו' כנ"ל, וזהו עשרה דורות מאדם עד נח, פי' שדור המבול היו מהפכים כל הי' מדות לדין ע"י מעשיהם הרעים, לכך לא היה להם ממי לקבל חיות, ונח תיקן הכל וזהו עשה לך תיבת, פי' שתעלה הדבור לשרשה מתחתיים שניים ושלישים תעשיה, פי' בדבור יש שלשה מדרגות, דבורים שפלים של עבירה וזהו תחתים לזבל, דבורים של רשות זהו שניים לדור, פי' כל בני אדם מדברים כך ודבורים של מצוה בדחילו ורחימו שהם כנפים שבהם נתעלה הדבור לשרשה, זהו עליונים לאדם, פי' שיעלה הדבור ע"י הכנפים לחכמה שהוא כ"ח מ"ה מספר אדם, אך אף בדבורים השפלים צריך להיות שם איזה מדה מז' מדות הקדושות אך שנפל בקליפה והצדיק ע"י שמכניע כל המדות להש"י מעלה כל המדות שבמדרגות תחתונים להשי"ת ונח תיקן כאשר צוה ה' ונתעלה הדבור וזהו ותרם (התבה) מעל הארץ שנתעלה הדבור מארציות, וזהו אלה תולדות נח, לפי שעיקר תולדותיהם של צדיקים מעשים טובים, ומה היו התולדות נח, פי' שהיה מביא מנוחה ושלמות בעולם על ידי שהיה מעלה כל המדות לשרשם למקום מנוחה ושלימות, ששם אין דינין כלל, ואז נמתקים בשרשם והרע נופל והניצוצות נתעלו וזהו איש צדיק תמים, שהיה מקשר כל המדות לשלמות צדיק לשון התקשרות, תמים לשון שלמות ואז כל המדות שיהיו במדרגות שפילות בדינין נתהפכו לרחמים והיו יכולין לקבל חיות מכל המדות וזהו א"ת הצירופים שנקראים את, לפי שהוא מא' ועד תי"ו, האלהים שהיו בדינים נתהפך לרחמים ונעשה המשכה, וזהו התהלך לשון הליכה והמשכה, והכל היה ע"י שהיה מעלה כל המדות למנוחה, וזהו ותבא אליו היונה פי' שנתעלה הדבור ותבא הצדיק היה מביא הדבור שנק' יונה להשי"ת, ואיך היה מעלה הדבור ע"י שהיה מכניע כל המדות להשי"ת והיה משבר הקליפות ומעלה הניצוצות שהיה בקליפה, וזהו והנה עלה זית, כי איתא בגמ' שמן זית יפה לזכרון, פי' שמן נקרא חכמה שהוא למעלה מן הצירופים ושם אין דין כלל. וזהו יפה לזכרון ששם אין שכחה שהוא מסטרא דדינא, אבל הזית עצמה קשה לשכחה, פי' כשהחכמה עדיין בקליפות יש שם עדיין דין, לפיכך קשה לשכחה לפיכך צריך לחבוט את הזית, צריך לשבר הקליפה ולהוציא משם השמן שהם הנצוצות ולהעלות לשרשם ע"י שהיה מדבר דיבורים בתורה ותפלה ביראה ואהבה, וזהו בפיה, בפי בדבור ה' ע"י ה' מוצאות הפה, בזה היה מעלה הכל לשרשם, וזהו היה תיקון נח.

לך לך

והאמין בה' ויחשבה לו צדקה:    כי הנה ידוע מה שאמר שלמה המע"ה "כי שבע יפול צדיק וקם", פירוש - שהצדיק מכניע כל המדות שפלות, דלית ליה מגרמיה כלום, רק הכל לכבוד השי"ת. כמו שאמר דוד המלך ע"ה "לך ה' הגדולה וכולי", ועי"ז בא השגת אלהות בכל המדות. ואז "אש לפניו תלך" -- והניצוצות נתעלו.
וזהו "שבע יפול צדיק" כמו 'יפיל', פירוש - שכל ז' מדות השפלות משבר ומשפילם ע"י שמביא הזגות(?) אלהות במדות, ועי"ז -- "וקם" - נתעלו כל הניצוצות,. וכן היה עיקר הבריאה שהשי"ת ברא יש מאין כדי שהצדיק ישבר הגשמיות ויעלה הכל לשרשה כמ"ש בגמרא כל העולם לא נברא אלא לצוות לזה.
והכל הוא על ידי התורה שלומד ביראה ואהבה, כי בכל הדברים צריך להיות איזה מדה[?] וכשמדבר ביראה ואהבה מעלה המדה ההיא לשרשה. לפיכך היה תחלת הבריאה בשביל התורה שנקרא 'ראשית דרכו', כי הכל הוא ע"י התורה. וזהו "ה' קנני ראשית דרכו" פירוש - תחלת המשכה של בריאת עולמות היה בשביל התורה, 'דרך' הוא לשון המשכה; "קדם מפעליו מאז", פירוש - העיקר הבריאה היה בכדי שיעלה כל מפעליו של השי"ת שהמציא יש מאין לשרשרה, וזהו "קדם מפעליו" -- שיעלה מפעליו לקדם מאז.
פירש איך מעלה -- ע"י שמביא השגות אלהות בז' מדות, וזהו "אל גינת אגוז ירדתי לראות הפרחה הגפן", פירוש -- דאיתא בגמרא גימ"ל דלי"ת - גומל דלים, פירושו הצדיק נקרא 'גומל דלים', שמביא השגות אלהות במדריגות התחתונים בז' מדות הגשמים, ועי"ז נתעלו הניצוצות כנ"ל. וזהו "אל גינת אגוז", פירושו -- אלופו של עולם נישג בז' מדות הגשמים ע"י הצדיק הנקרא גימ"ל וזהו אגו"ז - אלופו של עולם גומל ז’ מדות, והכל הוא ע"י שהניצוצות יתעלו. וזהו "הפרחה הגפן" כדי שיתעלה הדבור שהוא מלכות שנקראת 'גפן' (כמ"ש בזוהר במאמר "ובגפן שלשה שריגים").
וזהו "ויחשבה לו צדקה", כי הצדיק הוא גומל -- פירוש שנקרא וא"ו דלית לית מגרמיה כלום, שמכניע כל המדות להש"י, ואינו רק וא"ו המשכה שע"י בא השגת אלהות במדות ואין השכינה יורדת למטה מיו"ד, נמצא יש התגלות החכמה שהוא יו"ד במדרגות התחתונים, לפיכך נקרא הצדיק גימל שהוא וא"ו יו"ד, וכשהוא גומל דלים מביא היו"ד חכמה למדרגות שהם בדלות ונעשה מן הד' ה' שהי' שהוא חכמה בא לתוכה, וזהו והאמין בה', כי צדיק באמונתו יחיה, פי' במה שהצדיק מאמין דלית אתר פנוי מיניה ע"י מביא השגות אלהות בעולם, וזהו באמונתו יחיה, כמו יחיה שמחיה וזהו והאמין בה' ועל ידי זה ויחשבה לו צדקה, שמתחלה היה צד, פי' הניצוצות שנקרא צדיק, צדיקו של עולם, חלק אולה ממעל היה בדלות וכשהצדיק מביא התגלות חכמה בעולם נעשה ה' שהיו"ד בא לשם, ואז נתעלו כל הניצוצות לשרשם, ואז נעשה מן היו"ד קו"ף, כי בתחלה כשהיה בדלית היה היו"ד מ"ק עשרה, וכשנתעלה הניצוצות בא לתענוג גדול, ונעשה מהיו"ד מספר גדול מאה, וזה צד ק"ה מה שהיה בתחלה צד נעשה צד ק"ה, ובהיות כן כשהצדיק מעלה הניצוצות בא עי"ז להשגה גדולה וגם תענוג גדול והניצוצות הם לצדיק לסוכה שמקבל תענוג מזה, וזה ברוך אברם לאל עליון קונה שמים וארץ, דאיתא בגמ' עד שבא אברהם וקרא להקדוש ברוך הוא אדון, שהוא היה מביא השגות אלוהות בעולם בארציות, וזהו מדת אדוני, כמש"ה אדון כל הארץ שהוא מדת מלכות וזהו קונה שמים וארץ, פי' בארציות ניכר אדנותו וברוך אל עליון אשר מגן צריך, פי' ע"י שהיה מביא השג' בארציו' היה משבר הקליפות וזהו וברוך לשון המשכה, אל עליון שנישג אלהות בארציות ואז נשבר הקליפות והצרים כמש"ה אש לפניו תלך ותלהט סביב צריו ונתעלו.
כשבא אל המקוה יכוין שהמקוה הוא שם קנ"א דהיינו <b>אהי"ה</b> במלוי <b>ההי"ן</b> כזה <b>אל"ף ה"ה יו"ד ה"ה</b> גימטריא קנ"א כמנין מקו"ה ועיקר יכוין שהמקוה התחתונה שאנו טובלים בו הוא בעצמו שם קנ"א ע"י השתלשלות ויטבול פעם א' ויכוין שם קנ"א כנ"ל בשעה שהוא תחת המים ואח"כ יכוין שם אגל"א שהוא שם הגבורות היוצא מר"ת הפסוק אתה גבור לעולם אדני ויטביל פעם ב' ויכוין שם הנ"ל ואח"כ יכוין שם אל"ד ויטבול פעם ג' ויכוין שם הנ"ל ואח"כ יטבול פעם ד' בשעה שיהא ראשו תחת המים ישלוב השני שמות אהי"ה ואל"ד כזה אלף א ה ה ל יוד ד ה ה ויכוין את הדבר שמתפללי' עבורו שהוא בתוך השם הזה, הוא נמתק שיעלה אותו כנז"ל ויטבול פעם ה' וישלב את השם אהי"ה פשוט עם השם אל"ד פשוט כזה א ה ל י ד ה ויכוין להעלות הדבר שמתפלל אל מדריגה עליונה של הבינה ואז נעשה הכל חסד ורחמים גמורי'.
ע"כ מצאנו דברי קדשו של הרב מהר"א הנ"ל.
<b>ארז"ל</b> מילה באותו מקום מנין שנאמר המול לכם כל זכר מקום שהוא זכר וכו' הענין הוא ע"ד הפסוק והאמין בה' ויחשבה לו צדקה. והוא ע"ד ארז"ל לעולם יסדר אדם שבחו של מקום ואח"כ יתפלל כי השכינה היא הנקראת תפלה שהוא הדבקות האמתי ברצון העליון ע"י האמונה בלי שום טעם. ודקות הענין יתבאר בהמשך הדברים כמאמר כל הנחלים הולכים אל הים והים איננו מלא אל מקום שהנחלים הולכים שם הם שבים ללכת. והוא כי השכינה לית לה מגרמה כלום כ"א הנמשך אליה דרך המדות שהם שבחו של מקום כידוע. לכן כשהאדם חפץ לדבקה בו ית' א"א כי אם ע"י תפלה שהיא השכינה שהיא היראה בזאת יבא אל הקדש אבל מדלית לה מגרמה כלום צריך תחלה לסדר שבחו של מקום כנז"ל בכדי לעורר אליה והשכינה אומרת חזי במאי ברא אתינא לקמך וכשמגיע אל הדביקות יבין את זאת באמונתו כי עדיין לא השיג לא טעם ולא הריח בהשגה שמץ מנהו ואפס קצהו ולא נכנס בה כלל וכבודו היא אמונתו לבד להתדבק בו ית' ע"י האמונה אחר כל העיונית והשכלים שהשיג שכל השגותיו אינם יכולים בו ית' שהרי הוא א"ס ב"ה. אבל כל השגותיו אינם רק פעולת התחזקות האמונה וחוזק האמונה מגדיל מנהיר ומזהיר סידור שבחו ית' יותר שהרי לית לה מגרמה כלום וגדולת סידור שבחו של מקום במופלא ממנו יותר מביאו אל הדביקות ותפלה יתירה והארץ לעולם עומדת שהיא אמונה בלי שום השגה בו ית' והאמין בה' כנז"ל וכן הוא לעולם וזהו לעולם יסדר אדם שבחו של מקום. וזהו כל הנחלים הולכים אל הים וכו' את מקום שהנחלים הולכים שם הם שבים ללכת כנז"ל. והנה איתא במדרש החילוק שבין נח לאברהם הוא עפ"י משל נח דומה לאוהבו של מלך שיושב באפילה והמלך בא ומאיר לו ואברהם דומה לאוהב שבא להאיר למלך ואמר המלך עד שאתה מאיר באפילה תלך ותאיר במקום אור ע"ש הלשון צח וזהו שאמר לך לך. והענין הוא כי נח הי' צדיק באמונתו בלי שום השגה עיונית והיה תמים במעשיו והש,י האיר לו. אבל אברהם בן שלש שנים הכיר את בוראו עפ"י עיון והתבוננות והיה הולך וגדל בדעה בינה והשכל ואחר כל זה היה תמים במעשיו שהיא האמונה לבד כמאמר התהלך לפני שהוא למעלה מן המדות והיה תמים אח"כ. כי ההשגה בו ית' הוא א"ס וההתקשרות והדביקות האמתי בו ית' הוא ע"י אמונה זו לבד. ע"ד משל התקשרות כל העולמות זה בזה המה ג"כ ע"י אמונה ואפי' בעולם השפל ד"מ אדם יש לו נחת רוח כשבנו הקטן מכיר שהוא אביו בטרם שידע הנער שום שכל אעפ"כ יש לו נחת. וכן עד"ז היתה בריאת העולמות כולם כמאמר בראשית ברא בשביל ישראל שנקראו ראשית שידעו לפאר ליוצרם יקראו לפניו אבינו מלכנו. וזהו כל שעשועיו ית' כמאמר יותר ממה שהעגל לרוצה לינק פרה רוצה להניק וזהו ההתקשרות שבין כל עולם לעולם שכל הגדול מחבירו רוצה להשפיע לשתחתיו ובהשפעתו מקבל תענוג יותר מהתחתון בקבלתו. אבל אין המשל דומה לנמשל כלל שהרי כל אלה נבראו באופן וסדר זה וטבע הבריאה היא התקשרות זה משא"כ הוא ית' עילת כל עילות א"ס ב"ה הבורא את הכל וגם טבע הבריאה הנ"ל אין שייך בו שום תענוג והתקשרות הנז"ל כלל שהרי הוא ברא הטבע ומקיים אותה בכל רגע כי בלתי חפץ קיומה בכל רגע ברצונו ית' כאילו לא היתה וממילא בטילה א"כ מה הוא ההתקשרות מאתו ית' להשפיע זה אינו כי אם חפץ ורצון פשוט כמאמר כשעלה ברצונו ית' המוזכר ברצונו ברא תחילה וברצונו מקיים ומשפיע תמיד ומתענג אבל אין שום השג' יכולה ההתקשרו' זה. והנה הרמב"ם ז"ל כתב טעם למצות מילה להתיש כח המתאו' והאמת כי הוא ז"ל הוציא מפיו קדוש דברי' אמתים העומדים ברומו של עולם אע"פ שלא כיון בהם. וכמו שהכוונה והטעם בחיתוך ערלת המילה כן הוא בכרם ערלה תחילה ומצות בכורים. והענין כמאמ' כבכורה בטרם קיץ כו' כי הראשית והתחילה הוא דבר חביב והחביבות הוא רק מפני היותו ראשית לבד שכן דרך לכל ראשית להיותו חביב ואהוב מאד שהוא התענוג וההתקשרות שבין עולם לעולם. מן הראשית אל של אחריו וממנו אל שלאחריו נק' הוא ראשית וכן לעולם. אבל עיקר העבודה וההתקשרות בו ית' להשיג הדביקות האמתי שאחר כל השגות שאין ההתקשרות השגה בו ית' שהרי הוא ית' חוץ מכל הנבראי' וחוץ מכל החביבות והאהבות וחוץ מטבע ההתקשרות הנז"ל שהרי הוא הבורא את הכל. אבל הדביקות בו הוא באמונה לבד בלי שום טעם אהבה חיבה ותאוה וזהו שאמר להתיש כח המתאוה, כי מצות מילה שאנו חתומים בה באבר המוליד ומוציא נשמות שהוא הדביקות צריכה להיות להתיש כח המתאוה כי אם ע"י האמונה לבד. ובמצות מיל' שהתיש כח המתאוה חותמי אמת ואמונה בו ית' לדבקה בו בלי שום השגת טועם כדרך ההתקשרות כל העולמות מעילה לעלול מחמת טבע תענוג ההשפעה כנז"ל שהרי א"ס הוא ית' אדון הטבע ולא שייך בו טבע תענוג הנז"ל. אבל הדביקות והתקשרות השפעתו ית' מאתו אינו כי אם האמונה ברצונו הפשוט להשפיע בלי שום טעם. וזהו החילוק שבינו ית' לכל הנבראים המשפיעים שהרי כל המשפיעים מקבלים בהשפעתם התענוג היותם משפיעים כטבע הבריאה. משא"כ הוא ית' אדון הטבע אינו מקבל כלל רק משפיע. וזהו שאמרו המול לכם כל זכר ממקום שהוא זכר רק משפיע ואינו מקבל כלל בהתיש כח המתאוה ותענוג ההשפעה כלל בלי שום טעם כלל ובזה הוא מתקשר בחכמה עליונה שהיא יו"ד. וכמאמר החכמה מאין תמצא שהוא מאין ואפס בלי שום טעם, ומילת זכרים כזה הם חותמו אמת ואמונה, וזהו שאמר והאמין בה' ויחשבה לו צדקה שכל האמונה שהשיג אחר כל העיונית והשכלים לא חשב לשום השגה כי אם למדריגה התחתונה שהוא אמונה צדקה. שהרי כל ההשגות בלים כנגדו ית'. ומה שהשיג אח"כ הוא שאמר ואנכי עפר ואפר. שהוא התקשרות בחכמה עליונה שהוא השפלות כאפס ואין כמאמר והחכמה מאין תמצא. והשגת אמונה גדולה כזו שאחר כל השכלים והעיונית והשגות הדביקות שמשיג יאמין באמת ואמונה מחמת שפלות עצמו להיותו בעיניו עפר ואפר בודאי כל השגותיו אין בו לא טעם ולא ריח ולא שום דביקות כלל, ובאמונתו יחיה לדבקה בו ית' אמונה זו היא הנקראת אמנה אחותי בת אבי היא אך לא בת אמי, כי אמונה זו אינה נשפעת כי אם מאתו ית' בעצמו בלי שום עולמות אמצעי' שמקבלי' תענוג בהשפעתם כמאמר יותר ממה שהעגל רוצה כנז"ל. והמבין יבין ולכן באמונה זו הוא הדביקות בו ית'. ולכן מוזכרים בתורה המדריגות כסדר תחילה פסוק ויחשבה לו צדקה. ואח"כ אנכי עפר ואפר, ואח"כ פסוק וגם אמנה אחותי בת אבי היא ע"ש.

וירא

במדרש פתח רבי יצחק נפחא כתיב "מזבח אדמה תעשה לי והעלית עליו וכו", אדם עושה מזבח וזובח עליו עולות ושלמים, נאמר עליו בכל המקום אשר אזכיר את שמי אבא אליך וברכתיך, אברהם אבינו שזבח את עצמו לא כל שכן, שנאמר "וירא אליו השם". ויתפרש הענין בהקדים תרין תמוהי דמדכר דכירי המפרשין, א' למה הוזכר נסיון העקדה על שם אברהם ולא הוזכר הנסיון על שם יצחק שמסר את נפשו אליו יתברך, וכפירוש רש"י ז"ל אחר הדברים, הם דבריו של ישמעאל עיין שם, והשיבו יצחק שימסור את עצמו על שמו. ב' למה לא הוזכר במקרא נסיון אברהם באור כשדים.
אבל הענין ידוע מאמרם ז"ל כל הגדול מחבירו, יצרו גדול ממנו, ואמרו יצרו של אדם מתגבר עליו בכל יום, אלמלא הקב"ה עוזרו לא היה יכול לו, שנאמר צופה רשע לצדיק ומבקש להמיתו ה' לא יעזבנו וכולי, והנה מאמר בעל עקידה על פסוק "אעשה לו עזר כנגדו", יש שההתנגדות הוא העזר, שאלמלא התנגדות את זה לעומת זה עשה אלהים, היה ביטול הבחירה שכר ועונש, או לפי דברינו במקום אחר, היה ביטול התענוג כידוע (להיות תענוג תמידי אינו תענוג). או שלא היה יכול לסבול תענוג של השגה אם לא ברצוא ושוב שהוא ההתנגדות, כללא דמילתא לפי ערך גודל ההשגה והעבדות, את זה לעומת זה עשה הביטול ומחשבת חוץ מהיפוך להיפוך, הקטן לפי קטנו והגדול לפי גדלו בכדי שיבא אל העזר הנ"ל.
אבל במה הוא נעזר מנפילתו בהתנגדות ח"ו, העיקר הוא על ידי האמונה הגדולה ופשוטה בלי שום טעם וסברות כלל, שהרי באותה השגה והעבדות שהשיג כבר נפל לשכנגדו. לכן יראה להתחזק באמונה הגדולה ופשוטה בחזקה. וזהו העזר שהקב"ה עוזר לכל אדם בכל יום נגד היצר הרע, בהשפעתו לאדם את האמונה זו להתחזק בו יתברך, ועל ידה יקום על משענתו.
ובזה יתורץ קושית צדיק וטוב לו צדיק ורע לו. שהרי בוחן לבות ה' יודע, לפעמים התנגדות את זה לעומת זה של השגה ועבדות א' שלא יוכל לעמוד בה ולא יוכל קום מנפילתו באותו התנגדות ולהתחזק באמונה כנ"ל, מקדים לו רפואה למכתו להרע או להטיב ועל ידי אותה סיבה תתחזק האמונה. או שההתנגדות עצמה לא תחול עליו בפרך כל כך מחמת היסורים או העוני שהם בעצמם סיבת יראת ה'. וביטול התאות ואמונות הכוזבות.
והנה אחר ידיעתינו באמת שהעבירה והתרחקות מאתו ית' הוא רע ומר ממות ויסורין, שהרי היסורין והמיתה ממרקין העבירות והמה רפואת המכה, ממילא ידוע שהמכה גרוע מיסורי הרפואה. ומעתה צדיק ורע לו, אפשר לומר שהרעה והיסורין המה חובתו ורפואת מכתו שהוא התנגדות עבדותו והשגתו את זה לעומת זה, אולי הוא באופן שלא היה יכול לעמוד נגדם ובנפלו לא יוסיף קום, אם לא על ידי היסורים והדלות שמתיש כח ההתנגדות כנ"ל, וצדיק וטוב לו הוא כי את זה לעומת זה, שכנגד שכלו ועבודתו ודרך הילוכו אינו צריך חיזוק היסורים ובלתם יכול לעמוד כנגדם.
וזהו דבר שאין שום בריה יכול לשער, שהרי כל אחד נכוה מחופתו של חבירו, אבל לפניו יתברך גלוי וידוע, היוצר יחד לבם המבין וכו', וכאמרם ז"ל על גודל העניות של רבי אלעזר בן פדת שהשיבו לו בספיקא קמי שמיא, אפילו על ידי חזרת בריאת עולמות מחדש אולי יתרמי בשעתא דמזוני, והענין הוא כדברינו, שכנגד השגת רבי אלעזר בן פדת שכלו ועבדותו ההתנגדות מזה, אשר את זה לעומת זה אם אפשר לעמוד כנגדה בלי יסורין, או אולי שאי אפשר להיות אם לא על ידי יסורי עוני.
והנה ניסיון העקידה, הובא במדרשים ורש"י ז"ל, שהיה לו לאברהם להרהר אחר מדותיו, והוא שאמר רבי אבא, אמר אברהם אפרש לפניך את שיחתי, אתמול אמרת לי כי ביצחק יקרא לך זרע וחזרת ואמרת קח נא את בנך ועכשיו אתה אומר לי אל תשלח ידך. שהוא שינוי רצון אצל הבורא יתברך ח"ו שהוא שורש הכפירה ח"ו, וכן כל הקושיות צדיק ורע לו, היפך מן הראוי והבטחת התורה או שאר קושיות ואמונות הכוזבות, אשר את זה לעומת זה עשה אלהים, נגד כל דביקות והשגת אמיתותו בחכמתו, וכמאמר רש"י ז"ל אצל הנחש היה ערום מכל, ארור מכל, לפי ערמתו וגדולתו היתה מפלתו, אבל אברהם אבינו ע"ה עמד בנסיון ולא הרהר אחר האמונה בהשגתו את דבריו יתברך שהמה מהופכים, והתחזק באמיתות האמונה הגדולה והחזקה מרצונו הפשוט יתברך, כי לא מחשבותיו מחשבת השם יתברך ולא דרכיו דרכו, ואינו מבין דבריו ית' והנהגתו כלל וכל הרעות המתדמים מאתו ית' הם טובות אמיתים כנ"ל, וכל דבריו הנראים מהופכים, הכל אל מקום א' הולך, והן המה בלי שום שינוי ותמורה ח"ו, ומה שאין מובן הדבר, רק הוא מכם. שאין שום השגה יכולה להשיג דבריו ית' ופירוש מילותיו, אומרים לרע טוב ולטוב רע וכל שכן שאינו מובן מחשבותיו וכל שכן רצונו הפשוט.
ובאמונה זו התחזק אברהם אבינו ע"ה ולא סמך על השגתו ועמד בנסיון שלא להרהר אחריו ית', כללא דמלתא עיקר הנסיונות הם באמונה, כמאמר לנסותך לדעת את אשר בלבבך, וכל הנסיונות שהיו לאברהם אבינו ע"ה היו על דרך זה, כמו הרעב שאמר בתחלה לך לך ואח"כ מתדמה שינוי רצון בהביאו רעב למקום זה, כפירוש רש"י ז"ל וכן כולם, אבל נסיון המסירת נפש עבורו יתברך אחרי הידיעה כי הוא הבורא, הוא אמר ויהי והוא צוה למסור נפשו ולזבוח עצמו עבורו ית', מי לא ישמע ומי לא יאבה לו ית', אם אמנם גם הוא נסיון, אבל לא לפי ערך אבותינו הקדושים.
וכן קושית העולם אפילו כל דהו, אם הש"י היה אומר לו בעצמו, שיזבח את עצמו עבורו והיה יודע שהם דברי השם יתברך בוודאי היה שומע לו. ולכן לא הוזכרו בתורה שני הנסיונות הנזכרים לעיל. כאמרם ז"ל שלא היה צריך להתחיל את התורה אלא מהחדש הזה לכם, אבל כח מעשיו הגיד לעמו, כי התורה לעולם עומדת ונוהג בכל דור ובכל אדם על ידי הסתכלותו והתבוננותו במעשה הכתוב בתורה, מדותיו ית' והנהגתו בעולם השפל בחכמה העליונה, ליתן טהור מטמא ומרע טוב, וכל הגבורות הם חסדים, והכל אל מקום אחד הולך, ושורש כולם רצונו הפשוט באמונתו הפשוטה הגדולה והחזקה, ובזה מתמתקים כל הגבורות בחסדים, שהרי באמונה זו נוקב עד התהום ומשלב כל המידות ליחד לאחד ומשם מתברך ונשפע אמונתו ית' החזקה ואחר כך מבין דבריו ית' בהתגלות שאינם מהופכים, כמו שהשיב הש"י לאברהם אבינו שם כפירוש רש"י ז"ל. וממקור הברכות ממילא מתברכים כל העולמות עד עולם השפל ושלשול קטן שבים, וזהו פתיחת רבי יצחק נפחא שאמר בכל המקום אשר אזכיר את שמי כידוע שמלת שם, הוא נוקבא ושכינה ומלת אזכיר הוא לשון זכר, ופירוש בכל המקום שמתייחדים השמות הנוקבא בזכר והגבורות בחסדים אבא אליך וברכתיך, ברכה והשפעה בהשגה והגשמיות ממילא מתברך, ומה שהזכיר לשון אברהם שזבח את עצמו, הוא פירוש נסיון האמונה כנזכר לעיל, הגרוע ומר ממות וזביחה וזהו שאמר וירא אליו ה', בהתגלות והבנת קצת דרכיו ית'.

חיי שרה

וה' ברך את אברהם בכל. במדרש בשביל המעשרות, שנאמר ויתן לו מעשר מכל.
והענין הוא לפי דברי הזוהר על ואברהם זקן בא בימים עיין שם, ולהסביר הענין על דרך צחות, כאמרם ז"ל על ברזילי הגלעדי שהיה בן שמנים שנה ואמר האדע בין טוב לרע אם יטעום אשר יאכל. ואמרו רז"ל שטוף בזמה היה וקפצה עליו זקנה.
והנה באמת שעל כל תאוות העולם נאמר שכן דרך איש מנאף, משביעו רעב.
וכן אמרו רז"ל על כל התאות אין אדם מת וחצי תאותו בידו, ולכן הם מזקינין דעתו של אדם, מהיות אין דעתו נחה תמיד ומתאוה, והכתוב אומר תאות עצל תמיתנו, וכן פסוק תוחלת ממושכה מחלת לב.
והנה על דרך זה אפשר למצוא בעבודת ה', להיות דבר ה' יקר למצוא, ואי אפשר להסתפק ממנו, שכל הגדול מחבירו משיג עומק רום הנעלם מאתו, וכל השגותיו מאין ואפס נחשב לו, כמאמר והחכמה מאין תמצא, כי הוא ית' אין סוף וכן כל השגותיו אין סוף, אבל עיקר העבודה הוא ההתקשרות אליו ית' בכל מדה ומדה ובכל אופן המתגבר על האדם, שהרי יצרו של אדם מתגבר עליו בכל יום, ואם אתמול הפילו והתגבר עליו ורוח ה' נחה עליו להתקשר בו ית' באותה מדה, אעפ"כ מתנקש עליו היצר למחר באופן אחר ויותר קשה, ואפילו אם ינצחהו בכל יום בצל שדי ובסתר עליון, אעפ"כ מתחזק עליו היצר להפילו ברשתו לעולם, אלא אם כן שהתחזק האדם כל כך עד שיצא לחירות מלהשתמש באותה מדה לעצמו כלל, ולא יהנה בה כי אם בהשתמשו בעבודת בוראו יתברך, כמאמר דוד המלך ע"ה ולבי חלל בקרבי, אז ינוח היצר מאתו, כי במה ילכדנו אם אין לו שום הנאה של כלל להשתמש בו לעצמו ואדרבא מצטער, כמאמר רז"ל טובתם של רשעים רעה היא אצל צדיקים.
ואופן זה נקרא בשם גאולה ובנין בית המקדש בימיו, כי הימים נקראים מדות כידוע, ועתה נגאל במדה זו מקושי עבודת היצר, וכל עוד שאין הגאולה, תהיה לו היצר מתחבט עליו, ואין שום חילוק בין פעם לשתים למאה פעמים, ואם ח"ו עונותיו ילכדונו אפי' בעשירי באחד ומאה, ממילא הימים הראשונים יפלו, פי' כל מה שנתגבר על היצר עד אותו פעם בשכל הנעלם ורוח הקדש, הכל הכניס בקליפה באותו פעם, ותקומה לא היתה לו באותו השכל ותגבורת הראשון, שבתחילה עמד כנגד היצר באותו התגברות ועצת ה', שהרי עכשיו אחרי ידיעתו גדול העצה ותושיה, והמשיל על עצמו את היצר הרע לשמוע אליו, הכניס נצוצי קדושה אלו גם כן בקליפה, ואיככה יוכל להעל משחת חיות הנזכר לעיל באותה עצה עצמה, כאמרם ז"ל כל דור שלא נבנה בית המקדש בימיו, כאילו נחרב בימיו, ופירוש לא נבנה בית המקדש כמבואר לעיל, וכיון שלא נבנה והיצר מפילו ממילא נחרב, שהרי מכניס ניצוצי הקדושה בקליפה, ר"ל בהתגבר היצר על חיות הקדש אשר נחה עליו תמול ושלשום להנצל ממנו.
וכיון שמתגבר עליו לעת כזאת, ממילא צריך לחפש ולהתחזק באופן אחר ובעצה וגבורה למלחמה, שהרי לא נשקט היצר בעצת ה' כתמול שלשום, אבל כללא דמילתא היא האמונה במה שאין עין רואה ואין האזן שומעת ואין שום שכל משיג ונשגב ה' לבדו, ואח"כ התחזקות היראה וממילא תחול אחר האמונה, כי שניהם דבר אחד ואחדות פשוט, וזהו המביא התקשרות בו ית' בכל מדה ומדה, כי דברים אלו המה העומדים ברומו של עולם ומשברים כל התאות וכל הקליפות, ובהתגבר אלו על עצמו יתפרדו כל פועלי און כהמס דונג מפני אש, ויהי מושל ברוחו מלכד.
וזהו ואברהם זקן בא בימים, פי' במדות בא אל הזקנה, ופירוש הזקנה הוא בטול הילדות והשחרות הבל כדרך העולם הגשמי, מרוב השתמשו בחושיו כל ימיו בזקנתו מתבטלים, וכל המשתמש יותר קופצת עליו זקנה יותר. כן דרך ה', אחרי התגברו במדותיו להשתמש לעבודתו ית' ולא לשום הנאת עצמו כלל, יוצא מן המדות ומתבטלים להתקשר בו ית' תמיד בלי שום הפסק רגע.
וזהו וה' בירך את אברהם בכל, כי ההתקשרות נקראת כל, שהוא כולל שנים לאחד, וכמאמר כי כל בשמים ובארץ כידוע. ואמר המדרש בשביל המעשרות שנאמר ויתן לו מעשר מכל, כי ידוע הוא שהיראה נקרא מעשר, שהיא ה' אחרונה והוא מעשר מכל, פי' מעשר מן ההתקשרות כידוע, ומן היראה והאמונה זכה אל ההתקשרות כנזכר לעיל.

תולדות

ואלה תולדות יצחק בן אברהם. פירש"י ז"ל יעקב ועשו האמורים בפרשה.
הענין הוא על דרך תשובת הילל להגר שבא להתגייר על מנת שילמדנו כל התורה על רגל אחת וקבלו ולימדו מה דסני לך לחברך לא תעביד. פירש רש"י ז"ל שהוא מצות "ואהבת לרעך כמוך". עיין שם במהרש"א שמקשה למה לא אמר לו בלשון שנצטוינו בתורה ואפילו בלשון תרגום, על כל פנים בלשון עשה ותרחם לחברך כוותך. ואמרה בלשון שלילה ובלשון לא תעשה: מה דסאני לך לחברך לא תעביד.
אבל הענין הוא אומרם זכרונם לברכה: בעשרה מאמרות נברא העולם והם כנגד עשרת הדברות כארז״ל שהסתכל בתורה וברא את העולם. והנה ענין בריאת העולם ידוע שהיה מתחיל׳ הוא ושמו אחד אחדות פשוט בלי שום תפיסה, השגה וגבול שהוא אין סוף. וכשעלה ברצונו הפשוט לברוא צמצם את עצמו כידוע. והנה ענין אחדות פשוט ואין סוף הוא דבור אנכי וכל המצות עשה והצמצום שהוא הגבורות הוא הלא תעשה ודבור לא יהיה לך עם כל פרטי הלא תעשה שבכל התורה כולה מעילה לעלול בפרטי פרטים. הנה כל השרשים והענפים כללים ופרטי׳ שיש להם שורש למעלה עשו פרי למטה במעשה המצות וזו היא תורתינו הקדושה עם כל מצותיה חקותיה ותורותיה.
והנה אמרו זכרונם לברכה עקב אשר שמע אברהם בקולי וישמור משמרתי וכו' מלמד שקיים אברהם אבינו עליו השלום אפילו ערובי תבשילין אשר לכאורה תמיה מנא ידע ואם נאמר שהשיג מעשה המצות והמשפטים שהשכל מחייב אף על פי כן יקשה האיך השיג החוקים שאין להם טעם ואין שום שכל מחייב כמו פרה אדומה ושארי חוקים. אבל לפי דברינו יובן כארז״ל [צ"ל מאמרם זכרונם לברכה] שאמר למשה לך אני מגלה טעמי פרה ולאחרים חוקה שכל החוקים יש להם טעם ושורש למעלה בסדר הבריאה כי הבריאה היתה על פי התורה רק כי לאו כל מוחא סביל דא . לכן לאחרים חוקה. אבל לא דברה תורה בגדולים כמשה ואברהם אבינו עליהם השלום שאין לך דבר עומד בפניהם להיות חוקה. אבל כל החוקים הם אצלם מצות לידיעתם והשגתם טעמם ושרשם.
אבל דבר זה אי אפשר להיות שיתהפכו החוקים למצות לפניו אם לא בהתבטל המצות מפניו ואינם נוהגים אצלו על דרך משל כל המצוות לא תעשה לא תרצח, לא תנאף לא תגנוב. שאין האזהרות אלו ראוים לפניו מחמת שבירת תאוותו עם כל המדות גשמיות שאינו משתמש עמם לצרכו כלל בלתי לה' לבדו. וכל עשיית צרכיו הם מאוסים אצלו כלכלוך הטיט וצואה שאינם צריכים להזהיר לשום אדם שירחק מהם כי בלאו הכי יעשה מפני המיאוס. ועל דרך זה אמר דוד המלך עליו השלום ולבי חלל בקרבי. הנה לאדם כזה שאין המצות נוהגים אצלו מגלים לו טעמי החוקים ונעשים לו החוקים למצות. וזהו אומרם זכרונם לברכה שיתבטלו המצות לימות המשיח כי מלאה הארץ דעה את ה' ויהיה להם תורה אחרת מן החוקים יהיו מצות. וכשהולך מחיל אל חיל והיה רק למעלה למעלה עד שיגיע אל שורש כל התורה והמצוה שהוא אנכי ה' אלקיך אחדות פשוט ואין סוף בעמדו שם תרפינה כנפי כל המצות והחוקים וכולם בטלים שהרי הוא ביטול היצר הרע להיותו עומד למעלה וקודם התחלת הבריאה והיצר הרע מנין והנה באמת שבתחילה וקודם הבריאה הוא העשה אנכי ה' אלהיך ואחר כך הלא תעשה. אבל בהשגת המצוה צריך להיות להיפך בתחילה סור מרע ואחר כך ועשה טוב שהרי האדם בתחילה פרא אדם יולד ומדרגתו למטה מטה וצריך להוסיף מחול על הקדש למעלה מעלה עד אנכי ה' אלקיך. וזהו שהגר שבא להתגייר רצה ללמוד כל התורה על רגל פירוש קיום והעמדה אחד. והנה באמת לימדו אם אמנם שורש הכל הוא אנכי ה' אלהיך כנזכר, אבל הגר לא היה יכול להבין השגת אנכי אם לא בדרך שלילה תחילה לא יהיה לך מפני היות מדריגתו תחילה מטה מטה. וזהו שאמר ואידך פירושא זיל גמור. כי מצות ואהבת. והשלילה מה דסני לך לחברך לא תעביד, הוא מצות אנכי ולא יהי׳ לך, וכהבנת פרש״י ז״ל. וזהו ואלה תולדות יצחק בן אברהם שהוא סדר הבריאה ופי' יצחק שהוא צמצום וגבורות בן אברהם שהוא חסדים ואחדות פשוט. ומאלה נפצה כל הארץ. זהו שפירש רש"י זכרונו לברכה תולדות הם יעקב ועשו האמורים בפרשה וכפירש"י ז"ל על עשו שנעשה ונגמר בשערותיו ביום הולדו. וכמאמר הזוהר על פסוק שור או כשב או עז כי יולד תיכף ביום הולדו נקרא שור בן יומו מפני היותו נגמר ביום הולדו מה שאין כן אדם. אבל באמת אדם במדותיו הגשמים ביום הולדו נגמר כמאמר לפתח חטאת רובץ מלך זקן וכסיל. ולכן ביום היוולדו נקרא עשו. ואחר כך יעקב ידו אוחזת בעקב עשו ופירוש ידו היא התפיסה שלו שהוא חכמה תתאה שהיא יו"ד וזהו ידו ואחר כך ממנה יגיע לחכמה עילאה ומצות אנכי שהוא אחדות פשוט והמבין יבין:

ויצא

במדרש ויקח מאבני המקום, בתחילה היו הרבה אבנים וע"י יעקב נעשו אבן א', זהו שנאמר ויקח את האבן עיין שם.
פתח הרב במדרש והנה סולם מוצב ארצה זה סיני, וראשו מגיע השמימה. והנה מלאכי אלהים אלו משה ואהרן.
גם אמרם ז"ל שלשה דברים צריך אדם לומר בתוך ביתו ע"ש כו'. גם מאמר דוד המלך ע"ה ואני עבדך בן אמתיך.
אבל כללא דמילתא אמרו רז"ל חייב אדם לומר בשבילי נברא העולם, וכן כל מאורעות העולם הכל בשבילו יחידו ממש, שהרי דיו לעולם בצדיק א' כמאמר צדיק יסוד עולם, וכמאמר רשב"י דיו לעולם אני ואתה, גם אמרו אנא סימנא בעלמא.
ואם עיקר בריאת העולם הוא בשביל א', כל שכן מאורעותיו של עולם אחר הבריאה אם טוב ואם רע, לכן צריך כל אדם לדעת בעצמו איך שהוא הגורם מאורעות העולם וחילופיהם לא על דרך האמונה והענוה בלי שום הבנה קרוב בפיו ורחוק מכליותיו, אבל צריך שיהא לבו רואה את הערות ארציות שלו איש אדמה. ואיך הוא רחוק מה' בכל דרכיו מגושם ומגשם חיות הקדש נרגן מפריד אלוף בינה אלוף חכמה מעולם המעשה, והכתוב אומר כולם בחכמה עשית, ואם חכמה אין כאן במה יתקיים.
וזהו סיבת מאורעות העולם ליסר את האדם לשוב עד ה' בכל לבבו, ומלאה הארץ דעה את ה', כל חד וחד לפום שיעורא דיליה, ואין חילוק בין אדם גדול לנקלה ועבד, הכל לפי מעשיו מגשם הוא את הרוחניות ומלביש צואים לחיות הקדש.
והנה לפי ערך דקות ואמתות האחדות פשוט, יחוד קודשא בריך הוא ושכינתיה בהפרידם בני אדם ח"ו בהתגשם עצמם, שהוא קצוץ נטיעות ח"ו קטן וגדול שם הוא וכולם שוים בזה בין קלות בין חמורות, כי הכל לפי מה שהוא אדם כך הם אופני רעתו ח"ו, אבל עכ"פ הכל אל מקום א' הולך וגורם לשכינה שתסתלק ומאורעות העולם לבא ח"ו ליסרם במשפט וללמד תועים בינה דעה את ה'.
ומעתה בכל מאורעות העולם חייב כל אדם לומר בשבילי, שכן הוא האמת. וביד כל אדם לתקן המאורע ע"י יחוד קוב"ה ושכינתיה בעצמו. וכדברי הזהר במעשה שבאו החברים לבקש מרשב"י על הגשמים ואמר שם תוכן דבריו הלא כי אין היחוד שלם פנים בפנים ולא זז משם עד שגרם יחוד שלם בדביקות תורתו, ע"ש צחות לשון הזהר.
והנה ענין יחוד קב"ה הביננו הכתוב באמרו קודם החטא אדם הראשון ויהיו שניהם ערומים האדם ואשתו ולא יתבוששו ואח"כ וידעו כי עירומים הם. ויעש ה' להם מלבושי' כתנות עור, הענין הוא מאמר ויהי האדם לנפש חי', ופרש"י ז"ל חי' שבכולן ע"ש, פי' כי החיות שבאדם הוא החיות שבכולן בכל סדר הבריאהמסוף המעשה עד המחשבה תחילה, שהוא כל התורה כולה ויחוד קוב"ה ושכינתיה, כאמרם ז"ל הסתכל בתורה וברא ואם כן הגופים של אדם הן הן גופי תורה, אם כל דרכיו יכונו הכין לקראת ה', ומעתה אין שום בושה בגוף ערום אחר שהוא גוף התורה, אם אמנם נאמר חמוקי יריכיך, מה ירך בסתר אף דברי תורה בסתר. הרי הגוף מסתיר את התורה להיותו בתוכו וחי בהם, מה שאין כן אחר החטא שהגוף היה נפרד וידעו כי עירומים הם. ויעש ה' להם כתנות עור, שהם לבושים להיות כל התורה היתה צריכה להתגשם על דרך הגוף במצות גשמיי' והיו צריכים עוד ללבושים, כמאמר כבשים ללבושיך, להיות התורה צריכה להיות בסתר כירך, אבל גופים שהן הן גופי תורה קולע אל השערה ולא יחטא, הנה זה הוא יחוד קב"ה ושכינתיה, גם בוש לא יבוש גם הכלם לא ידע.
והנה מעין המאורע בעולם, ידע איניש בנפשיה, איך הוא נגד ה', שהרי העולם הנה הוא בעצמו בשבילו נברא ומתקיים ומתנהג לפי דרכו, כדרך העבד שכל טוב אדוניו בידו ובורח מאדונו בכל מקומות ממשלתו, ובכל מדרך כף רגלו הרי בממשלת אדונו שם ובאמרו כי בורח הוא מיסרים אותו שם ושם שמים לו חוק ומשפט לנסותו לדעת את אשר בלבבו אולי יחזיר לסורו, אבל מדרך עבד בן שפחת אדונו, שהעבד הוא יליד בית אדונו, בוודאי לא יברח ממנו ועבדו לעולם, מחמת היותו עבדו מיום הולדו וגם מעשה אבותיו בידו, אמו שפחת אדוניו, הנה עבד כזה הבטוח שלא יברח אנו צריך לשום נסיונות ומשפטים. זהו מה שאמר דוד המלך ע"ה ואני עבדך בן אמתך, לכן פתחת למוסרי, שהרי המוסרות הם שלא יברח ואם הוא בטוח שלא יברח המוסרות למה.
והנה גוף הבטוח שלא יברח, הנה הוא גוף התורה ויחוד קוב"ה ושכינתיה ובמה ביראה ואהבה והתקשרות שהוא הדביקות התמידי, וזהו שאמרו ז"ל שלשה דברים צריך אדם לומר בתוך ביתו, פירוש בתוך גופו. ואמרם ערב שבת פי' הכנה לשבת שהוא שמא דקוב"ה יחוד קוב"ה ושכינתיה, ואמרם עם חשיכה פי' כשמגיע איזה חשכות השכל. ואמרם עשרתם פי' יראה הנקרא מעשר כידוע. ואמרם ערבתם פי' אהבה המערב שנים לאחד. ואמרם הדליקו את הנר, פי' התקשרות ודביקות כדרך האור המתקשר בפתילה על ידי השמן, כמאמר ושמן על ראשך אל יחסר, וזהו אמרם ז"ל וצריך לממרינהו בניחותא, פי' שצריך לפתות הגוף בנחת להגיעו למדות אלו שיעשה גוף התורה ויחוד קוב"ה ושכינתיה.
והנה האדם שאמר שבשבילו נברא העולם וכן הוא מתנהג, לפי דרך הנהגתו לפני ה' ומעין המאורע בעולם, מבין החסרון שבעצמו ורואה לשוב עד ה', להחזיר היחוד פנים בפנים, הוא הנקרא צדיק יסוד עולם שהוא המקשר כל העולמות ומתנהגים על ידו ונקרא בריח התיכון המבריח מקצה אל קצה, והוא הנקרא יעקב כמאמר תתן אמת ליעקב, כי אמת הוא המבריח כידוע, ומאמר אמת מארץ תצמח ומאמר ותשלך אמת ארצה, כי אפי' בכל הארציות האמת מבריח ומקשר אל השרש שהוא מדת יעקב.
וזהו אמרם ז"ל סולם מוצב ארצה וכו' וראשו וכו' זה סיני פי' התורה. ואמרם מלאכי אלהים אלו משה ואהרן פי' הצדיקים, כי הצדיקים גמורים על ידי התורה שהוא יחוד קוב"ה ושכינתיה, הנה גופם הן הן גופי תורה וסלם המבריח מן הארץ עד לרקיע, והנה ה' נצב עליו, ודאי ה' הוא ולא אחר, כי לאדם כיוצא בו אין לו בעולמו בלתי ה' לבדו הבורא והוא הנברא בעולם לבדו וכל העולם נברא בשבילו. ומאמר אני אלהי אברהם ואלהי יצחק ג"כ באדם כיוצא, כמאמר דוד אני עבדך בן אמתיך כנזכר. ומאמר הארץ אשר אתה שוכב עליה לך אתננה, שקיפל את כל הארץ תחתיו. ודאי כן הוא שהרי כל העולם מתנהג בדרך הנהגתו. (עד כאן חסר הסיום וחבל על דאבדין).

וישב

ממרז"ל על פסוק ויבוא יוסף הביתה לעשות מלאכתו שהיא לעשות צרכיו אלא שנראה לו דמות דיוקנו של אביו בחלון. שלכאורה תמיה מאמר רז"ל יוסף מחייב את הרשעים אחר שלא חטא. הלא מנע א"ע מחמת ראותו את דמות דיוקנו של אביו, ואולי כל הרשעים אם היתה נראת להם כמו כן היו נמנעים מלחטא. אבל הענין היא הבנת מאמר רז"ל בגדים שלבשה לו שחרית לא לבשה לו ערבית להתפאר א"ע לפני יוסף בכדי שתמצא חן בעיניו. והנה כדרך התפארות הגשמיות כן דרך פתויי היצה"ר לאדם תמיד בהאבקו עמו וירא כי לא יכול לו באופן זה מתלבש עצמו בענין אחר, אם לכוד לא ילדכנו גם בזה מלביש עצמו בענין אחר כל אשר תמצא ידו והפילו בשמחה או עצבות, אהבה או יראה' ועד"ז הוא ענין עבודת האדם את בוראו כל ימי חייו כי לא כל העתים שוות עת לאהוב ועת לשנוא כי זה כל האדם שהוא משנה בכל עת ובכל רגע חיותו כידוע שהוא ענין פושט צורה ולובש צורה שאינו יכול לעמוד הרבה על רגל אחת וזהו כי רגע באפו חיים ברצונו ולכן אם הזיד ולא התפלל עבר זמנו מעוות לא יוכל לתקון להיות אדם נברא לכבודו ית' ולפאר ליוצרו על שם כבוד מלכותו בכל משלה בכל העיתים לטובה בכל מידה ובכל מקום שהוא עומד ואם עבר תפלה אחת א"א להשלימה אח"כ בהתפללו שתיים שהרי מתפלל בדרך אחר שנשתנה למה שהוא, אם לא בשגגה ואונס רחמנא פטריה כי מאת ה' היתה זאת כל האונסים ורצונו ית' דווקא בשתי תפלות באותו דרך שהוא עכשיו משא"כ בהזיד, וענין השתנות האדם בעבודתו ית' ג"כ נקראו מלבושים בגדים דלובש שחרית אינו לובש ערבית אבל ענין כל המלבושים של קדושה או של קליפה, של רוחניות או גשמיות הוא ענין התפארות כידוע שדבר תמידי אינו מפואר כ"א ע"י השתנות וכל המרבה הרי זה משובח ולהיות כל העולמות הם לכבודו ית' כמאמר כל הנקרא בשמי ולכבודי וכו' ולכן מיום ברוא אלקים אדם עד סוף כל הדורות אין לך יום שוה לחבירו, ואין כל רגע נעשת שוה לחברתה בענין הנהגת כל העולמות מרום העליון עד סוף מדרגת השפל ומעולם לא היה ולא יהיה מששת ימי בראשית עד סוף שום שני רגעין שווין, ושני בני אדם שווים שא"כ השני למה, וכל ענין ההשתנות נקרא מלבוש כמו שמפורש, וזהו ה' מלך גאות לבש, כי ענין המלוכה הוא ענין הבריאה כי אין מלך בלא עם, ואחר שמלך גאות לבש להיות גדולתו ניכרת ע"י המלבושים אבל ענין היות ההשתנות נקראת מלבוש הוא כי באמת כל התפארות הגשמי ושל קליפה אין להם גם אהבתם גם יראתם אבל הכל מאתו ית' המאיר בתוכם ומחיה אותם על אותו הדרך שהוא והוא ענין מלכותו בכל משלה כידוע כי הנה עולם חסד יבנה, שהיא ענין התפשטותו ית' אבל להיות בלתי אפשרות שום בריאה כ"א ע"י צמצום עצמו להיותו א"ס ב"ה ממלא, מוכרח להיות הצמצום שהוא גבורות וע"י הגבורות לבד ג"כ אינו יכול העולם להתקיים שהרי היא השתלשלות ההעדר התפשטות כמאמר בתחילה עלה במחשבה לברוא את העולם במידת הדין וראה שאין העולם מתקיים ושיתף מידת הרחמים. כי שתוף שניהם נקרא רחמים אבל חסד נקרא התפשטות בלי גבול, שהוא חס דלת למלאות כל חסרון ואם יתמלאו כל חסרון הרי חוזר ביטול הבריאה אל אחדות הפשוט והשלם אבל הרחמים שהוא שיתוף שניהן ע"ד המכריע וממוצע היא עיקר הבריאה וקיומה והיא הנקרא תפארת כנ"ל, שסיבת היופי והתפארת הוא הרבוי וההשתנות וכן ענין הגוונים כי בהתרבות הם מפארים ולא בגוון אחד, וכן ענין הבריאה שהוא ע"י שיתוף דין ורחמים היא תפארת לעושיה ותפארת לו מן האדם המברך ברוך יוצרו ברוך שככה לו בעולמו אפי' כשראה גוי נאה נמצא כשהאדם מתלבש מן היצה"ר איזה מלבוש שיהיה, אהבה או יראה, כשחוזר ומתבונן, מהיכן ירק זה חי? הלא ה' הוא המאיר בתוכו ומתלבש בו לפאר ליוצרו על שם כבוד מלכותו בכל משלה אפי' בקליפה זו מחמת רחמנות ובהביטו אל צור חוצבו שם יתפרדו כל פועלי און כמאמר כהמנס דונג מפני אש יאבדו רשעים מפני אלקים ומתבטל היצה"ר מאתו, וזהו ענין יעקב וישראל להיות יעקב הוא י' עקב שהוא מאמר כולם בחכמה עשית. וחכמה עליונה הנקראת יוד היא בעקב ומדרגת השפלים ומתלבש בגשמים ואפילו קליפות . אבל כשמתבלש האדם בו צריך להיות ישראל כנ"ל, שהוא כמאמר ישראל אשר בך אתפאר שהוא הבנת הענין וחיותו שהיא החכמה מאין תמצא הלא ה' זו והיא מלת יעקב האוחז בשני הקצות כמאמר לולא אלוקי אברהם שהוא חסד ופחד יצחק שהוא גבורה כידוע וזהו שלא נעקר שם יעקב ממנו כ"א ישראל מעלת שם יעקב על ידי ההתפארות בהבינו כי ה' הוא אלהים שהוא שיתוף דין ורחמים שהוא ענין מלבושי שחרית וערבית הגשמים שנתלבשה הביט אל צור חוצבתו בעד החלון, שכלו והשגתו כמאמר משגיח מן תחלונות וראה דמות דיוקן אביו מהוא תפארת ישראל כנ"ל ולכן מנע עצמו ולכן בוודאי הוא מחייב הרשעים שאינם מתבוננים וראוים כבוד ה' עליהם, זרח יזרח אור לישרים:
סליק

ויגש

<b>והנה</b> עיניכם רואות ועיני אחי בנימן כי פי המדבר אליכם ופרש"י עיניכם הרואות שאני מהול ככם ועוד כי פי המדבר בלשון הקדש ועליו הקשה <b>הרא"ם</b> הרי נשבע יוסף לפרע' של' לגלו' לה"ק כדאי' במס' סוט' והמהרש"א תירץ אצל אחיו שאני ולדעתי יובנו באופן אחר בלי שום חילוק בין אחיו לאחרים והוא דהנה ידוע זכות גאולת מצרים על ד' דברים שלא שינו את שמן ואת לשונם וגדורים מעריות וכו' ובכדי להבין יתבאר מענין הרל"א שערים צרופי אותיות והמשכתן מלבד חלק ה' עמו יעקב חבל נחלתו שהוא פנימית הגלגל וחיותו נקודתו ומרכזו כידוע שמרכז הגלגל הוא חיותו וכן תנועתו בלתי אפשרי כ"א דרך המרכז לכן נקרא לה"ק וישראל עם קדוש בשם גופו של אילן שהוא הנקודה הפנימית וכל צבא השמים וכל הברואים כולם נק' בשם ענפים המסתעפים מן האילן ונקרא עולם התמורות וכן כל הע' לשונות והעכו"ם שרשם מעולם התמורות וסוף כל התמורות המה הקליפות אשר לכן אין שום שייכו' לאומה ולשון בתה"ק שהיא הנקוד' פנימית המחי' את הגלגל משא"כ העכו"ם הם חיצונית הגלגל ואין שום שייכות לפנימית. כי גבול נתן ה' להבדיל בין הקדש והחול ולכן עכו"ם שלמד תורה חייב מיתה. וכן קדש ישראל לה' ראשית תבואתו כל אוכליו יאשמו כדרך זר שאכל קדש, וכן כל הנקרא ראשית אסור לזרים כענין תרומה וחלה כידוע, שראשית הגלגל הוא נקודת המרכז וממנו מסתעף כל הגלגל לכן אין התורה מיוחדת כ"א לישראל ושניהם נק' ראשית וענין א' להם כמאמר אורייתא וקב"ה וישראל כולה חד. <b>והנה</b> רש"י פי' על מאמר לזאת יקרא אשה כי מאיש לוקחה זאת, מכאן שנברא העולם בלה"ק. ולהסבירו יפה נדרשת על מאמר חז"ל בראשית ברא אלהים מתחילה עלה במחשבה לברא במה"ד ואח"כ שיתף מדת הרחמים. <b>והענין</b> ידוע שתחילת הבריאה מא"ס הפשוט בלי גבול בהבראו להיותו מוגבל בלתי אפשר כ"א ע"י הצמצום הבלי גבול בעצמו אז יגביל הגבול והצמצום הוא שרש הדין. כידוע שכל המוגבלים יותר המה גופים הגשמיים וחומרים עבים כלים ונפסדים. שכל מה שהוא יותר רוחני הוא רחוק מן ההפסד, ועיקר שם הכליון וההפסד הוא ענין קליפה ורע ודינין. הרי שם הגבול והצמצום שרש הדין.
<b>והנה</b> כללות הצמצום המה האותיות ומבשרי אחזה אלוה כאשר יתבונן האדם בתחילת מחשבתו המשוטטת ואינה נחה כלל. והכיות רצוא ושוב פושט צורה ולובש צורה הכל המה צורת אותיות, כי בלתי אפשרות השגת מחשבה מבלי אותיות. כי בלי אותיות המחשבה פשוטה ואינ' מושגת כלל מגודל פשיטותה ואינה נק' מחשבה כ"א אחרי צמצום הפשיטות פושט צורה ולובש צורת אותיו' אחרים. כי מצרף לחכמה. אח"כ מבין דבר בבינ' ומתגלה הדעת שהי' בהעלם מכריע בין חכמה לבינה. ואחר התגלות הדעת יוצאים המדות אהוי"ר. ומתגלה יותר להכריע ביניהם בתפארת, וכן עד סוף כל המדות. שכל עיקר הדעת להיותו מכריע ומחבר שנים כאחד. לכן נק' הדעת לשון הקדש להיותו מכריע בין חכמה בנק' קדש כידוע, והמכריע נק' לשון כעין קנה המשקולת של מאזנים שמתבונן ההכרע מן הלשון היוצא מן הקנה ומכריע לאיזה צד. וכן נקרא בל"א מה  שיוצא למעלה מן הקנה בשם לשון. <b>והנה</b> ידוע מאמר באורייתא ברא קב"ה עלמא, וכן התרגום על בראשית ברא בחוכמתא ברא כי החכמה היא התורה והתורה היא האותיות.
<b>כללא</b> דמילתא שהעולם נברא באותיות שהוא ענין הצמצום, אם אמנם כמה צמצומי' לצמצומים עש עד אין מספר. וכ"ש שאין להשיגם כי גבוה מעל גבוה שומר ועולמות אין מספר, כידוע מענין הטנ"ת שלמעלה מן האותיות, והמה חיותם והנהגתם שאין אנו עתה בבאורם, והשכלתם מאד נעלה ונעלמה מעין כל חי, כ"א סוד ה' ליריאיו וחכם מבין מדעתו, ולכן אנו מכנים כאן לאותיות בשם ראשית המשנה, כמבואר בזהר ע"פ וישכב במקום ההוא יש כ"ב אתוון ע"ש, כי אין שום דבר שנברא כ"א ע"י אותיות, והן הנה חיות אותו דבר וקיומו, והנה אותיות הנכתבות המה גוף והיכל אל המוזכרים בפה, והמוזכרים בפה הם גשמיים לערך המחשבה שהוא בלב ואותם שהם בלב הם האצילות ידוע בלב המשכילים כמבואר בפרד"ס. <b>והנה</b> תמונת האותיות ברמיזתן ממש ידוע למשכילים, ועכ"פ שמץ מנהו מבואר בספר התמונה ואז תדע דמכ"ש בהתחברות אותיות הקדושים ונעשים מהם תיבה שרוחניות התיבה הוא ענין גדול, מפני שכבר נתגלה בה חיות של נקודה. כי באות א' אין מרגישין הנקודה וד"ל. וכמו שההויות והשמות הם סוד אצילות רק השמות הם ההתפשטות ההויות וההויות הם חיות של השמות. כך כל תיבת לשונינו הק' התיבות הם למעלה, וכל הנקרא בשם זה למטה בגשמיות המה התפשטות והשתלשלות השפע מלמעלה רבבות מדרגות עד שנתגשם. ואותם שם דבר הוא חיות של הדבר ההוא, לכן כל שם דבר מלה"ק הוא שמו באמת למעלה בשרשו, כמאמר וכל אשר יקרא לו האדם הוא שמו שכל עיקר המשכה והתפשטות הוא ע"י אדם. כי השם דבר במקורו הם אלו אותיות וחבורם. רק שכל חבל השתלשלות נק' בשם זה מפני חיותו וקיומו שמקבל משם ד"מ יד נקרא מקור השם למעלה צירוף י"ד הוא כח וחיות של יד האדם והוא יורד ומשתלשל עלד שנברא גוף יד אדם ונקרא ג"כ י"ד. לא מפני הגוף כ"א מפני חבל השתלשלות כח וחיות של היד נקרא הגוף על שמו. אם אמנם מראשית ההשתלשלות עד סיומו בגוף יש כמה רבבות מדרגות כולם נק' יד ע"ש ראשית ומקור החיות והן הנה הכנויים שבתורה יד ה' וכו' הם כחות עליונים שנאצלו מאתו ית'. כי הא"ס א"א לתפוס אף בנקודה וכ"ש באותיות. וכן בשמות האד' ד"מ אברהם יצחק ויעקב הם ג' מקורות ושרשים אשר מהם מתפשט החיות עד גוף האדם למטה והוא נקרא ע"ש מקור שרשו וחיות קיומו, וכן ראובן ושמעון הם מקורות ושרשים אחרים בערך כמה מדרגות למטה מהם ואם אח"כ נקראים אפי' אלף אנשים אברהם או ראובן בנו ע"ש זקנו אפי' עד אלף דור. כל אלו נקרא מפני חבל השתלשלות שנתפשטו משם. וזהו מאמר לזאת יקרא אשה כי מאיש לוקחה זאת שנקראת ע"ש מקום לקיחתה וחיות' משם. וזהו שפירש"י מכאן שנברא העולם בלה"ק פי' שנברא ממש באותיות שם דבר ההוא.
<b>והנה</b> לכן מקובל אצלינו שכחת אדם רשע את שמו אחרי העדרו. כי אין השם מיוחד אליו לקרוא בשם זה אא"כ הוא דומה לו בפעולותיו להמשיך כחותיו וחיותו משרשו באור חוזר וניעור לעבודתו ית"ש ולדבקה בו דרך אור הישר שנתפשט השתלשלותו והויותו שהם אותיות שמו לעולם וזה זכרו לנצח אחרי העדרו. משא"כ אם אינו דומה בפעולותיו לשמו שאינו ממשיך כוחותיו וחיותו והנאתו מאתו ית"ש ומגביר על נפשו החומריות והקליפות אין נק' בשם הראשון כ"א שם אחר מעולמות התמורה שנמשך אחריו וקיבל חיותו משם. ונהפך שמו לשם אחר בד"ל, ועוד יתבאר לקמן, והן המה דברי <b>היעבץ</b> ופרקי אבות במאמר אם אין תורה אין קמח. והנה עינינו רואות כמה בתים מלאים כל טוב ואין בהם אפילו ריח תורה. אבל הכוונה שאין הקמח נקרא בשמו כ"א ע"י המשכחת התורה המה אותיות הוויתו. כי ע"ד אותיות נשתלשל מלמעלה למטה עד גשמיות הקמח שלמטה ומשביע ע"ד שנתהווה. ומפריד הקליפות ממנו עפ"י דינו תה"ק הן דיני נטילה הן דיני או"ה אז נק' קמח ומשביע מדרכו ואינו רוצה במותרות. משא"כ בטן רשעים תחסר ומשביע רעב כדרך כל התאוות שאין אדם מת וחצי תאוותו בידו, כדרך הקליפה שכל חיותה הוא הרבוי והפירוד היפך הקדושה שהוא אחדות פשוט. לכן אם אין תורה אין קמח נק' בשם קמח המשביע ומחיה. כ"א שם אחר מעולמות התמורה. אחרי שהוא מקבל חיותו משם כידוע כי א"ז לע"ז עשה אלקים. ע' לשונות שהם ע' ענפים המתסעפים מאילן א' שהוא לשון הקדש. ושרשם של הע' לשון הם הם הרל"א שערים צרופי אותיות עולם התמוה ע"ד גלגל החוזר. אבל לה"ק הוא מרכזם ובכל לשון מוכרח להיות מלה א' שוה ללה"ק. ואותה המלה הוא חיותם ודביקותם באילן. כמאמרם ז"ל שכן בלשון יווני קורין לאחת הן. וכמאמר ט"ט בכתפי שתים. שהוא מקום חיותו מלה"ק ומשם יפרדו והיה חץ שחוט לשונם כליון חרוץ מפני הקליפה ונוה נוטה למקום טומאה. משא"כ כשהצדיק אוכל לשובע נפשו מובא בספר רקאנטי על מאמר, ויחזו את האלהים ויאכלו וישתו שזנו עיניהם מן זיו השכינה, ור' יוחנן אמר אכילה וודאית דכתיב באור פני מלך חיים. וכתב החכם <b>אבן עזרא</b> ז"ל ראה החכם איך הפליא לדבר, כי המאכל השפל שהוא בא מסיבה אחר סיבה המקבל זו מזו זן את האדם ומפרנסו עאכ"ו הדבק ורואה בעין הלב סיבת הסיבות שהוא ניזון ומענג והיא האכילה הוודאית והעיקרית כו' וזהו טרף נתן ליריאיו וכו', ומסיים הרקאנ"ט ודע שאין כוונת האכילה להפסד דבר הנאכל אלא להוסיף כח ותענוג וחיים לאוכל. ע"ז נק' אכילה וזהו אמרם אכילה וודאית שהרי התענוג הוא עיקר שם האכילה. וכן היה אצלם שמחת הנפש ותענוג זיו השכינה, כמאמר אז תתענג על ה' עכ"ל הרקאנטי ז"ל. והנה עד"ז צריכין להיות כל ענייני הגוף  ותשמישו עה"ז שלא נתן ליהנות לב"א כ"א מן הפנימית שהוא הצור' ושרשו של אותו דבר והויתו אשר משם נשתלשל ויצא החומר אבל אסור ליהנות מחומרה של מקום שיצא מהם. כ"א להתדבק במצוה דרך השתלשלותו עד א"ס ב"ה להיו' חוזר ונעור אליו ית' דרך התענוג ההוא שמקבל מאותו דבר. והנהגה זו נק' מדבר בלה"ק. ופירשו מתנהג ע"ד אותיות לה"ק של שם דבר תשמישו כי הדבור נק' ע"ש הנהגה לשון דבר א' לדור. והדבור הוא מנהיג את הכל כידוע, ואין רצוני להאריך בזה כי א"א להעלות עה"כ דברים שעומדים ברומו של עולם. כי אם זה נק' דבור מה שמדברים בה' מוצאות הגשמיים, הא מבואר בתורת אמת שלנו כי המתי' מדברים ועת לקצר, ודי למבין ברמיזה.
<b>כללא דמילתא</b> כי זה כל האדם ותכליתו להתנהג ע"ד אותיות לה"ק שהוא מאמר בכל דרכיך דעהו כי הדעת נק' לה"ק כנז' וכיול לפרש דעת <b>הרמב"ם</b> בספר המורה ג"כ עד"ז ועיין ברמב"ן ז"ל פ' תשא שרוצה לסתור דבריו ולדעתי שפתי חכם הן דברי הרמב"ם ז"ל ע"פ אמת וא"א לבאר מחמת האריכות והמבין יבין לעצמו.
ואפשר לומר טעם זה למאמרם ז"ל, שלא להתפלל בלשון ארמית, כי התפלה נק' ע"ש הדביקות כמאמר נפתולי אלקי' וכו'. ודביקות התפלה כדי להמשיך השתנות ברחמיו צריך להיות באופן זה. לצאת בדבוריו מן המדות שהתחיל בהם, שהרי תחלה כשמתחיל להתפלל על איזה דבר בוודאי הוא מאחת המדות אם חסד או גבורה כו', אבל כשמדבר דבריו העיקר הוא להתבטל מן המדות מפני פחדו ית' העומד לפניו וכלות נפשו אליו לדבקה בו, והדביקות הוא להתקשר עצמותו באותיות דבורו היוצאים מן הפה ולהגיע בהם עד אותיות המחשבה שהם ברצוא ושוב. ואפשר שיצא מן האותיות אל שרשם מגודל ההתלהבות, ואח' שיצא מן הצמצום אז יכול לעשות השתנות והמשכה אחרת מאתו ית' בחזירתו דרך הרחמים כידוע, וגם שממילא נעשה רצונו בהגיע למעלה מן הצמצום, וע"פ דרכנו יוכל לפרש אמרם ז"ל שלא להתפלל בלשון ארמית. כדרך הלשון שצוה ריב"ל לבנו אל תשב על מטת ארמית ופי' שלא תיגני בלא ק"ש ע"ש. הרי שקרא להעדר הנהגה ע"פ ד"ת הק' בלשון שם ארמית. וכמו כן בענין התפלה שהוא הדביקות אליו ית' דרך המשכות התיבות שם דבר ההוא שמתפלל, וכשמתדבק לפנימית חיותו אפשר לשנות. ע"ד מי שאמר כו' לחומץ וידליק כו', וידוע שבלתי אפשרות תפילה זכה ודביקות שלם, כ"א אחרי הרגל כל מדותיו השתמשם ברוחניות וחיות פנימי של כל דבר ודבר אז לא יהיה מסך מבדיל דביקותו ית'. והוא הנהגה ישראלית דרך ד"ת הק' כמאמר ובו תדבק ואמרו חז"ל הדבק במדותיו, משא"כ בהעדר הדת ובלי שום דביקות אל שרש פנימיות החיות נק' ע"ש לשון ארמית כמ"ש לעיל כי שרשו של אדם הוא מלה"ק והוא ממשיך ע"ע מחמת תאוותו קליפות ועמים אחרים וכבר הוא תחת לשונותם בארצותם ובגוייהם. ובלה"ק ב"מ מביא חיות לאומות והקליפות והם מושלים עליו ומשנים שמו אפי' כפי הצירוף שיש בלשונם, נמצא יכול להיות שבהיות שמו ראובן, כפי שהמשיך ע"ע חיות מהקל פה כבר יש לו שם אחר ושמו כשם עכו"ם ב"מ משא"כ כשהוא מתנהג דרך אמונה הישראלית, אמרו רז"ל תפילה בכל לשון, אם אמנם תירץ הגמרא הא ביחיד והא בצבור, הנה הפשוט כפשוטו והדין דין אמת כמבואר בש"ע. אבל ע"ד האמת אפשר לפרש דבריהם כדברינו. הא ביחיד פי' כשמכוון לעניני עצמו. הא בצבור כשהוא ע"ד התקשרות כל העולמות. וכן דרך כל בעלי אמת ובפרט בכתבי <b>האר"י </b>ז"ל, ובלבד שיהא דרך אמונה והמשכת החיות מא"ס ב"ה. אדרבא בזה מכניע הלשון תחת הקדושה כעבד המקבל פרס וחיות מהקדושה ועבדו לעולם. כי זה כל האדם ותכלית בריאותו להעלות כל הדברים ממטה למעלה ולהכניע החיצונית אל הפנימית במציאת אלהותו ית' בכל דבר ולית אתר פנוי מיניה.
<b>ודרך</b> היותר פשוט להבנת למען ישכילו להיות לזכרון, הוא ע"ד המבואר בזהר וצווח ככרוכיא על המתפללים לשם הנאמן כל חסד דעבדין לגרמייהו עבדין הב לנו חייא הב לנא מזוני. ואתמר בהון ויתערבו בגוים וילמדו מעשיהם זהו הנק' בלשון ארמית כ"א כדרך שאמרו ז"ל לעולם יסדר אדם שבחו של מקום שהמה התפשטו' מדותיו ית' דרך האותיות חסד ורחמים ואח"כ יתפלל לדבקה דרך לה"ק תיבות תפילתו. וממילא יומשכו דרך אותיות תפלתו השפעה טובה ורחמים וחיים ושלום בארץ. וזהו ענין יעודים הגשמיים המבוארים בתורתינו התמימה. ונתתי גשמיכם כו' ואספת דגניך וכו'. לא זכור שכר העבודה כי מה רב טוב הצפון ליריאיו עין לא ראתה וכו'. אבל התורה אמרה שממילא יומשכו כל היעודים האלה אם בחוקותי תלכו ממשיכים החיות מלמעלה למטה בדרך אותיות הנהגתו ודביקתו. וזהו ענין גאולת מצרים מפני הד' דברים. שלא שינו את שמם להקרא בשם אחר מעולמות התמורה. אע"פ שלא קיבלו התורה עדיין רק בקבלה מאברהם אבינו ע"ה כמאמר הש"ס קיים אאע"ה אפילו ערובי תבשילין. נמא ראובן ושמעון נחתו וראובן ושמעון סלקי כו' ושלא שינו את לשונם לה"ק והמשכתו כנז"ל. וממילא שהיו גדורין מעריות ושלא היה בהם דלטורין שהוא ענין ברית הלשון וברית המעור, המשכות ומכריעין בין עליונים ותחתונים.
<b>וזהו</b> דברי יוסף הצדיק עיניכם הרואות שאני מהול ככם. ככם דייקא ולא כערבי מהול ופגום בברית כי פי המדבר אליכם שהיה הנהגתו ע"ד לה"ק. שכן קיבל מאבותיו הקדושים. כמאמר למען אשר יצוה את בניו ושמרו דרך ה' וגו'. ועתה אין אנו צריכין לומר שדבר לה"ק מפני השבועה. <b>וזהו</b> פי' הפסוק ועוד מעט ואין רשע והתבוננות על מקומו ואיננו, ע"ד אמרם ז"ל בסוכה אויר פוסל בג' וסכך פסול בד'. א"ר אבא אמר שמואל ירקות שאמרו חכמים אדם יוצא י"ח בפסח פוסלים בסוכה משום אויר. מ"ט כיון דלכי יבשי נפלי ופרכי כמאן דליתנהו דמי, וכן הרשעים כתיב בהם, כי כחציר מהרה ימלו וכירק דשא יבולון, מפני שאינם ממשיכין חיות פקחיות מאתו ית'. וזהו ועוד מעט ואין רשע נמצא יבשי פרכי ונפלי וכמאן דליתנהו דמי. וזהו והתבוננות אפי' כשהוא על מקומו ואיננו, ובחייהם קרואים מתים.
<b>עוד מפרשה זה</b>
<b>ויגש</b> אליו יהודה ויאמר בי אדני, הנה בספר <b>אור החיים</b> מובא לפרש מלת ויגש מאי הגשה ופי' הוא כראוי לו שהגשה הי' בלב להיות ידוע כמים הפנים כן לב האדם אל אדם. ובדברים אלו היה רצון יהודה לעורר רחמי יוסף לכן הגיש בלבו להתקרב ליוסף ולאהוב אותו באמתית הלב. בכדי לעורר אהבת יוסף אליו לעורר רחמיו והנה יצא מפה קדוש דברי פי חכם חן אמת ואמונה אבל אם אמנם לפי דעת יהודה שהי' סבור על יוסף שהוא מצרי שהוזהרו ישראל לא תחנם שלא ליתן להם חן לא נמנע יהודה מלקרב לבו לאהוב אותו ע"ד הידוע בתפילה וקרבנות ואכילה, הנה ארז"ל במדרש וש"ס ראוי הי' יעקב אבינו לירד בשלשלאות של ברזל למצרים אלא כו'. ומשל בהמה שמוליכין אותה למקולין ואינה רוצה לילך מושכין אותה בחבל ע"ש הנה המשל הוא הוראת ענין ירידת יעקב ובניו למצרים בכדי להעלות נצוצות הקדושות מצרים כידוע על פ' וינצלו את מצרים כתרגומו ורוקינו וארז"ל כמצודה שאין בה דגים. והנה ענין האכילה של אדם ג"כ לצורך זה בכדי להעלות הנצוצות מדרגא לדרגא הדומם לצומח הראוי לאכילת אדם ושאינו ראוי עולה מצומח לחי עד שתגיע לאכילת אדם. והחוש מעיד שלכאורה דבר פלאי להיות המאכל הגשמי סבה להתקשרות הנפש בגוף שאינו יכו לחיות בלא אכילה. ומוכרח להיות במאכל מצוץ חיות הקדש אשר הנפש ניזון ממנה והגוף מן הגשמיות ואעפ"כ אין רוצה שום ניצוץ הקדוש לזוז ממקום שהוא בסתר המדרגה ולעלות כארז"ל שכל עשב יש לו מלאך הממונה ומכה אותו ואומר לו גדל. כי הניצוץ הקדוש מתייר' מקרה בלתי טהור אולי יזדמן לפני אדם בליעל שיפולו יותר באכלו משהוא עכשיו. אף כי זה כל האדם עומד על הבחירה ומי יודע אם יבחור בטוב להעלותו כי אין שייכות לשום עלוי אלא אם יחשוב האדם לזון ממזוני דמתיהיב מבי מלכא. קוב"ה בתוך המאכל ויאכל וישתה ויחזה את האלהים להתקרב אליו ע"י המאכל כמעשה דרב המנונא סבא שהוא מתעלה תיכף כמעשה הקרבן ומתייחדים כל העולמות מן השפלי' התחתונים עד רצון עליון א"ס ב"ה ע"י יחוד אדם ובהמה באכילתו אותה. ולמטה ממנו אדם שטוב לפני אלהים ואינו מעלה תיכף באכילתו, עכ"פ התוספת חיות שקבל באכילתו והחיות הגיע ג"כ לזאת תורת האדם וכל מעשה שיעשה אח"כ לש"ש מתעלה החיות ג"כ. משא"כ ח"ו כשהאדם מתגשם מן האכילה ויאכל וישבע ותאוותו יבא לו הרי הוא מפיל לנצוץ הקדוש בתוך הקליפה יותר ויותר שהרי הוא נותן חיות ובורא קליפות ר"ל. זהו יראת הניצוץ להתעלות עד שמכים אותו כנז"ל. ובאמת ניצוץ הקדוש שרואה מקום מוכן לפניו להתעלות בלי ספק מבקש מאד כידוע מענין מים תחתונים בוכים גם אנן בעינן למהוי קדם מלכא, שהוא ענין התפילה שלפעמם כשהאד' ניגש אל האלהים בנקודת לבו באמת כאמור ביהודה מתעוררים עליו מחשבות זרות או מדות זרות והוא שרצונם להתעלות כי הנה מקום אתם מוכן להעלותם ע"י התשוב' להיותו מוכן לשרת בקדש. וכן יעקב אבינו הי' מתירא מלירד למצרים להעלות הנצוצות כענין עשב המכים אותו לגדל ופרה שמוליכים אותה למקולין להעלותה בשחיטתה ואכילתה. ראוי לירד בשלשלאות של ברזל אלא שזכותו גרמה לו שהבטיח לו הקב"ה אנכי אעלך גם עלה. והנה תורתינו תורת אמת ואמונה שבוודאי אסור לו לאדם להביא א"ע לידי נסיון להכניס א"ע במחשבה זרה בכדי להעלותה ח"ו כי מי יודע אם יתגבר כארי ויתנשא או אולי ירד מטה מטה ולא יעמוד בנסיון ח"ו. אם לא כשהנסיון נזדמן לפניו בלא מתכוין בוודאי מן ה' לנסותו וצריך להתגבר בכל כחו ומסירת נפשו על התשובה והוא העליה. וזה היה ענין שהע"ה שאמר ארבה ולא אסור ומתחילה יצא במתכוין בכדי להעלות נצוצות קדושות ולא עמד בנסיון. וזהו ארז"ל לברך על בריות נאות ברוך שככה לו בעולמו אפי' על גוי נאה ואינו סותר למאמר לא תחנם כי שם מיירי להכניס עצמו לראותו אינו רשאי בכדי לומר כמה נאה גוי זה משא"כ כשכבר נזדמן לפניו בוודאי צריך לברך להעלות הנאות הראי' כמעשה דר"ע בההיא מטרוניתא שארז"ל קרן זוית הואי. ובתחילה ודאי אסור והוא מסירת נפש כענין נפילת אפים כידוע, והנה כללא דמלתא מענין ההעלאה הוא שצריך האדם להתבונן על כל המזדמן לפניו שגם בו נמצא שטף מנהו מאותו הדבר אם טוב ואם רע ואחר שיצא מין את מינו וניעור לכן צריך תיכף להתקשר בו ית' מעין המאורע שנזדמן לפניו בשומו אל לבו הלא ה' זו ואין דבר בלתו כמאמר, ומלכותו בכל משלה, כי המלכות הוא המושל בכל ומחי' הכל. וע"י ההתקשרות בו ית' מתעל' עם המלכות אל היסוד שהוא ההתקשרות והוא הסולם מוצב ארצה וראשו מגיע השמימה לעלות כידוע מצדיק יסוד עולם. לכן הנה יהודה כשראה כל אלו הסבות שנזדמנו לפניהם כאמרם איש אל אחיו מה זאת עשה אלהי' לנו הבין יהוד' להיות הדבר מתבקש מאתם להתעלות לכן ויגש אליו יהודה בלב אפי' אם הי' גוי או מצרי שהרי כבר זימן ה' לפניהם והקרה להיותם מוכרחים לרחמיו לבקש מאתו על נפשם וזהו שאמר בי אדני להיות יהודה הי' מלכות בית דוד ומלכותו בכל משלה והכל כלול בו ויגש להתקשר עמו אליו ית' ועפ"י האמת להיותו יוסף הוא היסוד ומתקשר עם המלכות וזהו בי אדוני עפ"י פשוט גם עפ"י אמת.

שמות

<b>וישב</b> משה אל אדני ויאמר אדני למה הרעות לעם הזה למה זה שלחתני ופרש"י ז"ל וא"ת מה איכפת לך קובל אני על ששלחתני. והנה המוסר פשוט והשכל שאין לשום אדם לשאול ולהכניס עצמו בדבר שאינו שלו ואפי' מרע"ה שהי' אפשר לומר שהוא מצטער בצרת ישראל כי הוא הכולל הכל כלל ישראל ואעפ"כ מה איכפת לך כמאמר על בני ועל פועל ידי תצוויני כו' שהוא כמתעבר על ריב לא לו מה איכפת לך. אבל האמת הנה העיד הפסוק על מרע"ה והאיש משה עניו מאד ובמקום שאתה מוצא גדולתו שם אתה מוצא ענותנותו בשעה שאמר לו הקב"ה למשה לכה ואשלחך אל פרעה והוצא את עמי ב"י ויאמר משה בי אדני לא איש דברים אנכי וכו' שלח נא ביד תשלח. שהיה משה שפל בעיניו מלעורר את בני ישראל כידוע מבלתי אפשרות הגאולה אא"כ באתערות' דלתתא כמאמר למען יאמינו כי נראה אליך ה' שהוא הגואל האמת כידוע שעיקרו היא האמונה ובזכות אמונה נגאלים. להיות כל עיקר הגלות הוא העדר אמונה ושבחתה כי אם להשגיח על הטבע כידוע מענין גלות מצרי' שהיו נטבעים בנפשותם בעומקי הקליפות ואילו לא הוציא הקב"ה את ישראל באותה שעה היו משועבדים ח"ו לעולם בהם יעבודו כידוע שכבר היו בתכלית עומק הקליפה ולא הי' אפשרות הגאולה אא"כ שיתהפכו מקצה אל קצה שהוא ממ"ט שערי טומאה אל מ"ז שערי בינה שהוא הגאולה השלימה שיאמינו בה' לדעת אותו ואחרי היותם דור דעה אז יצליחו לגאולה כמאמר וזה לך האות כו' בהוציאך את העם תעבדון אלהים על ההר הזה. והנה מרע"ה שיוכל להכניס בדבורו דברים היוצאים מן הלב להכניס בלבם האמונה תכליתית לא שיער בנפשו מגודל השפלות שלא היה מחזיק א"ע לכולם כארז"ל מי שיש בו יראת שמים דבריו נשמעין. וענין היראת שמים הוא הדביקות ויחוד גמור אמתי כל המדות אליו י"ת שהוא ענין יראה שהוא מדה א' ושמים היא מדת אהבה כידוע ואחרי בטול כל המה"ג אליו ית' האלהים יעננו בקול ודבריו נשמעין. לכן אפי' ירא שמים בזמן שהוא ירא שמים דבריו נשמעין ובעידנא דלא עסיק בה לא. אבל מרע"ה אמר ואתחנן אל ה' שלא תלה במע"ט אלא במתנת חנם מגודל השגתו אותו ית' איך הוא א"ס וכולם כאין נגדו וגשמים עכורים אפילו כתר חשוך הוא קמי' עילת העילות. ואיך אפשרות הדביקות ויחוד גמור בו ית' להיות דבריו נשמעין ולהיותו מגושם לא די שלא יועיל בדבריו אליהם אלא אף כי יפסידם לנתק את לבם אל הגשם להיות דבריו גשמיים ודבר גשמי הוא כאר' אם נכנס בלב אפי' הטוב והמובחר שבדבורים אפשר להתגשם על ידם בגדולת ואמונה כוזבות ומתגברים ההתנגדות ע"י כך. והנה אחר שהכריח הקב"ה למשה ודבר אליהם והיו דתן ואבירם נצבים ומתריזים כנגדו כפרש"י ז"ל על מלת נצבים לקראתו ותלה מרע"ה החסרון בעצמו שע"י דבריו שדבר הוא אליהם הכניס בהם ארס ההתנגדות והתגברות אזלע"ז. לכן היה קובל ויאמר למה הרעות לעם הזה פי' שהכנסת בהם רע יותר במה ופי' למה זה שלחתני פי' במה ששלחתני ואנכי שפל ומגושם נתגשמו הם בדברי והשיבו השי"ת עתה תראה פי' הראיה וההתגלות צריכה להיות ע"י התנגדות ובלא"ה אינו ניכר כידוע מסדר בריאת העולם לכן ויכבד את לב פרעה כו' למען תספר משום פרסומי ניסא.

וארא

<b>שאל</b> השואל ארז"ל שבטך ומשענתך המה ינחמוני שבטך זה יסורים ומשענתך זה תורה.
<b>פתח</b> הרב בפסוק וארא כו' ושמי ה' לא נודעתי להם ופרש"י ז"ל לא הודעתי אין כתיב כו' שהרי כבר נאמר וירא ה' אל אברם אבל לא נכרתי להם בשם זה והנה הרמב"ן הקשה על ענין היות משה כבד פה וכבד לשון ואם הפירוש פשוט קשה קושית הש"ס על פסוק והנה נער בוכה שכתוב תחילה ילד ואח"כ קוראהו נער אלא קולו כנער ומקשה א"כ עשיתו למרע"ה בעל חום שהרי הלוים נפסלים בקול. אשר לכאורה על כבד פה קשה יותר ויותר. והנה סוף דבריו כי אדרבא שהיתה דווקא כוונת הש"י להיותו כן שאם היה בעל לשון יפה ומהודר לא היה נראה גדולת התורה כי באמת התורה מתוקה מדבש מאור עינים ומשיבת נפש והכל הי' בסיני אבל היה אפשר לומר שהי' נראה להם מתוק מחמת טוב טעם ומתיקת דבורו של משה לכן היה להיפך ואעפ"כ הי' להם חן ומתיקות. והנה באמת הגדולים חפשו דרך לעבודת הבורא ית' אבל באמת היה משה נרפא בשעת מתן תורה כמאמר' והאלהים יעננו בקול. אבל באמת הנה הוא ידוע מגדולת הדבור כי זה כל האדם כידוע שהוא מעלה המדבר על החי גם תרגום של ויהי האדם לנפש חי' תרגומו לרוח ממללא שהוא החיות שבו. והוא האמת כי הדבור הוא המושל והמצוה והמנהיג את הכל לוהענין להיות בו הוא עיקר החיות ית"ש, כי הדבור הוא בלי שום השג' ותמונה אם אמנם הוא מלובש באותיות אבל הוא בשביל הבנת המבין והשומע כי בלתי מלבושי האותיות אין לדבור שום השגה ותפיסה להבינו ולעולם כל משפטי הדבור יש לנפש יותר נאה ומהודר ומהירות ובהירות האפשרי מה שאין הפה שבגוף יכול לדבר באלפי אלפים שנים כי רוח דבר בו ומלתו על לשונם. וכל אדם שמרגיל את דבורו להשגיח ולהבין כי מאתו לא תצא כי אם מה' הטוב והוא המדבר הרי הוא בורא שמים חדשים וארץ חדשה כאשר הי' בתחילת הבריאה בדבר ה' שמים נעשו ומה נשתנה עכשיו אם האד' משיג בשעת דבורו איך שכל דבור ודבור שיצא מפי הגבורה הוא ומשתלשל כל כך עד שנשמע מפיו לכן באיזה דבור שהוא מדבר הוא שהוא בורא מחדש כמעשה דר"ע שנתמלא הבקעה ירקות ודלועין ע"י למודו וכן הרבה מקדושים. וככל אמתות גדולת הדבור אם הוא בקדושה כן נהפוך הוא ח"ו אם הוא להיפוך להנאת עצמו ח"ו בורא רקיעין של שוא ותהו ונותן חיות בקליפות וממשילם על עצמו שהרי הוא מוסיף כחם מחמת הנאת עצמו שהוא רוצה לקבל מהם נמצא שהוא תחתם ומקבל מהם נמצא הוא ממשילם על עצמו משא"כ כשאינו מדבר אלא דביו ית' בלי שום פניית הנאה כלל ואדרבא הוא קשור ע"י הדבור בו ית' הבורא את הכל הרי הוא מושל בדבורו וכן התורה שהיא בריאת העולמות והנהגתם מתחילת הרצון עד עולם היא עשרת הדברות ונקנית בדבור כמאמ' ודברת בם שהוא ענין ההתקשרות עמו ית' אחדות גמור כנז', שהרי הוא המדבר והמשמיע ע"י כלי זה האיש בלי שום תמונה אבל דבור כזה הוא המופשט מן המדות משא"כ דבור היוצא מחמת איזה מדה כבר נתלבש במדה ויש למדה התקשרות בכל הדברים הגשמיים שהרי כל הנבראים השפלים התחתונים כולם ע"י מדות הם. גם להיות כל מדה יש לה הרגל וא"כ א"א להיות נקי וברור דבריו ית' שהרי ההרגל משכח. ואפי' כל דברי המוסר הדקים ושכלים נפלאים וקולי קולות אחר ההרגל אינם מעוררים שההרגל הוא סיבת שכחת כח הפועל ונפלאותיו אחר שכבר ראה או שמע או ידע כמה פעמים אא"כ הדבור הוא בלי שום מלבוש מדה כלל כ"א ע"י האמונה בדברי אלהים חיים והוא הנקרא מצווה ועושה שהוא גדול ממי שאינו מצווה ועושה שאינו מחמת הדבור הוא המעשה כי אם מחמת המדה המכרחת אותו אם אהבתו ית' או יראתו שהוא ענין קיום התורה שהי' לאברהם יצחק ויעקב מחמת מדותיהם ולא מחמת הדבור שלא נתנה התורה עדיין. והנה דבור שאינו מחמת מדות הוא מעיין הנובע שהרי הוא קשור בא"ס ב"ה ומאתו נובע וכל הפיות נלאים לדבר דבריו ואינו מספיק לפי ערך משכך נביעותו משא"כ דבור שהוא מלובש במדה לפ"ע המדה הוא הפועל באיברים שהרי המדה הוא המרגיל את האיברים לדבר כלשונו. ולכן מרע"ה שהי' מופשט מכל המדות בדבורו נק' כבד פה כמאמ' וארא אל אברהם ואל יצחק כו' שהם המדות באל שדי שיש די באלהותו שהוא ההתגלות לפ"א אבל שמי ס' לא נודעתי להם שהוא לשון ויודע בהם ולשון התחברות שדבור זה או מושל בכל או ממשל על עצמו ח"ו אם אינו כהוקן. משא"כ דבור שהוא מחמת מדות שישלו שייכות והתקרבות לכל הנבראים ג"כ במדות. וזהו שבסדר שמות הי' משה קובל למה הרעות לעם הזה למה זה שלחתני שהי' מתיירא אולי קלקל בדבורו שאינו כהוגן שלא נכנס האמונה בלבם ע"י דבורו כמבואר במ"א והשיב לו הש"י עתה תראה כו' כי ביד חזקה ישלחם וביד חזקה שהוא פעולת הדבור להיות הכל בחזקה שהוא שבט מושל בכל. והנה כל אדם שהוא מדבר ד"ת עד"ז הנה הוא כמוהו. וזהו שבטך ומשענתך שהם היסורין והתורה באופן שהוא כבד פה כנז"ל או שהדבור הוא צח שפים ומושל או ממשיל שהמה יסורי הדבור תורה כזה המה ינחמוני כארז"ל בראתי יצה"ר בראתי תבלין התורה.

בא

<b>שאל</b> השואל מאמר רש"י ז"ל בד"ה וערכתו הוא הוא הפסיד ממונו של כהן לפיכך יפסד ממונו פתח הרב בארז"ל מצות פדיה קודם למצות עריפה וכן מצות יבום קודם למצות חליצה אלא שזהו עבודה קשה שבמקדש לכוין לש"ש בלתי לה' לבדו ביבום לקיום המצוה בלבד לכן נהגו בחליצה וכן הענין כאן בעריפה. הנה התורה אמרה בא אל פרעה פרש"י ז"ל והתרה בו כי אני הכבדתי את לבו כו' הענין ידוע להיות פרעה השיב לא ידעתי את ה' וגם את ישראל לא אשלח. פי' המפרשים כי פרעה היה מכחיש בענין השגחה פרטית שהוא שם הוי"ה ב"ה המהוה ומחי' את הכל. אם אמנם הי' מודה באלהות כענין שאין העולם מחודש ע"פ מקרה כ"א ע"י כוונת המכוון אבל נמשך אחר אמונת שארי האפקורסין כי עזב ה' את הארץ אחרי עשותם תחת המזלות כוכבי המשים וכסיליהם. ועל ידם הם כל הנהגות העולם ולכן כל אה"ע הו עובדי כו"ם כידוע מעניינם ואין כוונתינו להאריך בביאורם. וזהו שאמר משה ומאז באתי לדבר בשמך שהוא בהשגח' פרטית שהוא שם הוי"ה הרע לעם הזה כידוע הענין התחזקות הקליפה לעמוד על נצחונה בכפירת ההשגחה פרטית. ויעבידו את בני ישראל בפרך בכדי להתחזק בעניינם יותר ובאמת לא ידעו כי גם זה מתת אלהים הוא שהרי קושי השעבוד היה משלים כמאמ' חז"ל וזהו בא אל פרעה והתרה בו כי אני הכבדתי את לבו פי' להסביר לו אופן ההשגחה פרטי' כנ"ל כי אף גם זאת שהכביד עולו על ישראל לא מחמת חזקת ידו היא זו להורות על העדר ההשגחה אבל אדרבא היא בעצמה השגחה נפלאה כנ"ל. והנה באמת רחוק מרשעים, ויפג לבם להאמין השגחה פרטית כזו שאין אדם נוקף אצבעו ואין שום עשב יבש ונעקר ואין שום אבן נזרק כי אם בזמן ומקום הראוי לו כמאמר אל מקום אשר יפול העץ שם יהוא ואין שום תנועה גדולה וקטנה מן הצמצום הראשון עד שפל המדרגות שבארץ ותחת לארץ הכל מאתו ית' כפי חכמתו בשמו ולכבודו לגלות אלהותו וחכמתו ומדתו ית' מה הוא חנון ורחום. והכל בראשית ברא בשביל ישראל וצדיק יסוד עולם שכל מה שיש בעולם יש באדם ובידו הכח הגדולה לגדל ולחזק לכל ולשנות סדרי בראשית במאמרו וברוח פיו ולבו לשמים בדביקו' אחדות פשוט בלי שום הפסק מעורה ע"י מדותיו ודעתו הבן בחכמה אלף חכמה שהוא פלא יועץ אל גבור אבי עד בלי שום השגה ותפיסה כי אם א"ס ב"ה כמאמר ותמונה אינכם רואים אבל תמונת האותיות מה שהוא מדבר הם השתלשלות מאתו ית' כענין האלף שהוא פלא כידוע וכן כל האותיות אשר ע"י נבראו שמים וארץ וכל העולם מדוע בוודאי לא מאותיות התמונה שהם עכשיו נבראו. כי אם ע"י עניינם בהתפשטות התמונה מאתם, והתמונה שלהם לא באה כ"א להתלבש עצמם בכדי להבין ענין קריאתם לקטן המתחיל א"ב שא"א להתחיל כ"א בהראותו תמונה א' וללמדו קריאתה. וכן כל התורה והמצות שהם כל שמותיו ומדותיו ית' בהתפשטות התמונה והגשמית מאתם כ"א נקודה שבלב הפנימית שבתך תוכה שהוא מופשט מכל תמונה וגשם בלתי לה' לבדו והדבק במדותיו ית' מה הוא חנון כענין מצות צדקה או מצות ואהבת שהמדות הם רחמנות ואהבה שהם מופשטים מן התמונה אבל מתלבשים בתמונת אותיות נתן תתן ואהבת לרעך ומתפשטים באברים גשמיים לעשותם וכן כל המצות המורים הכל שמותיו ית' וענייני הדביקות בו ית'. אם ע"י מעשה האיברים או רוח ה' אשר דבר בו ומלתו על לשונו הקשורים והעטופים בו ית' בורא שמים חדשים וארץ חדשה או משנה סדר הנהגת הבריאה אל רצונו שהרי עיקר יסוד מוסד הבריאה כשעלה ברצונו הפשוט הוא למען הראות כחו ומדותיו שיקרא רחום חנון מלך כידוע. ולמען התגלות אלהותו כמאמ' כל הנקרא בשמי ולכבודי בראתיו והנה מן הצמצום הראשון עד שפל המדריגות וכל עניני נבראים ונוצרים ונעשים שונים כולם מורים אלהותו ית' ואומרים שירה הארץ ומתחת לארץ הכל לכבודו כידוע וענין יהושע שאמר לשמש דום מלומר שירה כי הוא יאמר במקומה. וענין אמירתו במקומה הוא להיות האדם הוא התקשרות כל העולמות מתחילת הבריאה עד סוף ההרכבות ע"י גופו מכתר החכמה והתקשרותם כסדר השתלשלות העולמות כולם וכל הנמצאים שבכל העולמות ואחרי אשר כבוד ה' מלא את האדם בתוך תוכו של נקודת עצמית מקום חיותא שבלבו שהוא המתפשט בכל האיברים. ואין שום פניית מחשבת עצמו בשום אבר והרכבת גופו ונפשו בלתי לה' לבדו בהפקרות אמתי נמצא הרי הוא עומד במקום כל הנבראים לכבודו ית' שהרי כבודו מתראה באדם זה שהוא עולם קטן ומעתה אין שום טענה לשום נברא שרצון הצדיק לשנות סדרה איך יפסיק מהתראות כבודו ית' על ידו באופן שהוא שהרי הצדיק ממלא מקומו ומאיר לכל העולם יותר מן השמש בצהרים כמאמר' וחפרה הלבנה ובושה החמה כי מלך ה' צבאות. ואחרי שהצדיק מלא כבוד ה' ומלכותו ויראתו הוא המאיר יותר והוא אמירת שירה במקומה. וכן גינאי נהרג שפלג מימיו לר' פנחס בן יאיר שהשיב לר"פ אני הולך לעשות רצון קוני ובודאי עושה ואתה ספק וכו' אשר לא השיב ר"פ כלום על דברי' כי אם גוזרני עליך שלא יעברו בך מים לעולם והרי לכאורה שפיר קאמר גינאי נהרא. אבל באמת כדברינו כן הוא להיות ר"פ הי' ממלא מקום כבודו וא"כ מיותר הוא והיה יכולת בידו לגזור שלא יעברו בו מים כלל. ולהיות כל עניני הבריא' והנמצאים כולם הם התגלות אלהותו ית' וכבודו לכן קשה בעיניו לשנות ההנהגה והטבע כ"א ע"י צדיקים גמורים כנז"ל הממלאים מקום כבודו באופן אחר שמים חדשים וארץ חדשה כנז"ל שזהו ארז"ל על ר"א ב"פ שהשיבוהו מן השמים אם רצונו לחזור ולברא העולם מחדש אולי יתרמי בשעתי דמזוני שהוא שנוי ההנהגה. והנה אם אמנם שנוי הטבע מראה לעין כל אלהותו ית' לשמוע ה' בקול איש אשר רוח אלהים בו. אבל באמת הנהגת הטבע היא היא שתגיד נפלאות ה' לבדו וכח מי יכיל שלא יפסוק מהנהגה וסדר א' מששת ימי בראשית עד סוף העולם השמים מספרים כבוד אל וכו' בכל הארץ יצא קום כו' ובכל יום וזרח השמש ובא השמש. וכמאמ' דהע"ה כי אראה שמיך מעשה אצבעותיך כו' ומה שאינו משתנה ותמיד מתנהג על סדר א' היא ההוראה על גדולת כח א"ס ב"ה וכח אלהות שאינו משתנה כדרך כח האדם וכל הגשמים מוגבלים בכחם שא"א להיותם ימים או עשור על סדר כח א' כ"א משתנה מיום ליום ומשעה לשעה כי דרך לו וכי שיח לו אולי ישן הוא משא"כ כח אלהות ית' כי הנה לא ינום ולא יישן ותמיד משגיח ושופע מהוה ומקיים ומחדש בכל יום תמיד מעשה בראשית ברא ברצונו הפשוט וברצונו מקיים בכל עת תמיד ומהוה התעיף עינו בו ואיננו. והנה באמת אשרי משכיל ורואה ומבין מסדר ההנהג' הטבעית להבין ממה שאינו משתנה איך גגודל השגחתו ית' בפרטית ועינא פקיחא שהרי אין שום דבר נמצא בלתי חיותו ית' והחיות רצוא ושוב בכל מקום ולכל אדם שא"א לקבל חיותו ית' כי אם ברצוא ושוב כי בהתמיד השפעת החיות יתבטל המקבל לכן ירידה צורך עלי' הוא וכל הדברים צריכים להתעלות והכל מאתו ית' וחיותו המחיה את כולם מלבד כי הירידה הוא חיותו בהסתר פנים והעלי' היא בהתגלות ואחרי ההתבוננות צמצום היותר גדול בהסתר פנים הרי זו גלוי שכינ' והתגלות אלהותו ית' יותר ויותר אבל הכסיל לא יבין את זאת ואינו מבין מתמידות הנהגה טבעית השגחתו ית' בפרטות ומניח אותם תחת המקרה וכן פרעה וכל הבטוחים כמהו שלא ידעו ולא יבינו מתמידות ההנהגה השגחה פרטית אם אמנם האמינו כל מלכי ארץ להיות תחילת הבריאה ענין אלהות שא"א לשום סדר הנהגה להיות ע"ד המקרה כידוע ומבואך בטענותיהם. אבל אמרם שאחר הבריאה הנה הוא הניח על סדר ההנהגה כוכבים ומזלות ולא השגחה פרטית ברצוא ושוב בכל עת ובכל רגע עד אשר יהיה הכל ביד האד' הישראלי וכל הנשמה תהלל יה שארז"ל על כל נשימה ונשימה שהוא ענין הרצוא ושוב שהוא ענין נסיונות הלב כמו אבן בוחן המבחינים עליו כל כסף שבעולם כי הרצוא הוא בוחן את הלב אולי תוכל לחול עליו ואם לאו שוב ותיכף חוזר ורצוא לנסותו לדעת את אשר בלבבו מה נשתנה. אולי עתה תוכל לחול וכן לעולם והנה מי שמבין השוב הוא ג"כ ענין הרצוא רק שהוא דרך ירידה וצריך להיות מטפס ועולה. הרי על כל נשימה תהלל יה משא"כ מי שאינו נפגע ואינו מרגיש בדבר שיצא מן הכלל לא ללמד על עצמו יצא במקרה וטבע כי אם אלהים עשה שירא מלפניו להעלות גם זה לו לבדו וזהו אומ' הש"י למשה שהוא השכל כידוע בא אל פרעה שהוא ענין עורף כידוע שהוא השכחה והירידה מחשבת חוץ בא אל פרעה והתרה בו כי אני הכבדתי את לבו כי אני הוא השכינה כידוע שהוא ענין שכינה בתחתונים שהוא הטבע וההרגל והנהגה תמידית של כל דבר ובאמת אני אני הוא א"ס ב"ה רק שהוא בהסתר פנים והירידה צורך עליה הוא שא"א לחול כי אם ברצוא ושוב והכוונ' הוא כדי להעלות גם את השוב אל הרצוא וזהו למען שיתי אותותי אלה בקרבי פי' למען האותיות ושמותיו של הקב"ה המחי' את כל הנבראים כולם על אותיות התורה כדי להעלות והירידה צורך עלי' וזהו לעולם יסדר אדם שבחו של מקום ואח"כ יתפלל כי הסידור שבחו של מקום הוא מכל הנמצאים בעול' להיכר שבחו והתגלות אלהותו ותפיסת השגתו מכל הנקרא בשמו ולכבודו ברא וא"כ אין דבר בלתו והרי על כל נשימה ונשימה תהלל יה ואח"כ יתפלל בודאי שהרי הוא הדביקות האמתי אם אין שום הפסק בעולם. והנה ענין פדיון פטר חמור בשה הוא ענין עליית מחשבות זרות ורעות מעין הטובות כי באו אל קרבנה ובאמצע מחשבה טובה עולה איזה מחשבה זרה ממינה שכבר הוריד אותה ורצונה להתעלות כענין גלות מצרים שהיה על אהבה זרה כידוע בס' הזהר וכתבי האר"י בכל ענינו שובבי"ם ואחרי הגאול' מאתם אשר בשר חמורים בשרם וגלות חומר ולבנים צונו הש"י בפדיון פטר חמור שהוא ראשית חמור שהיא האהבה שהוא ראשון לחדשים וז' ימי הבנין שבישראל הנקראים בכור ומצותה לפדותה בשה לכהן שהוא חסד ולהעלות כל החסדים ואהבות בלתי לה' לבדו, ואם לא תפדה וערפתו שהוא לבנות אותו שהוא דרך העורף והקליפה שלא להשתמש בו כלל אם אינו יכול לכוון לשם מצוה לבד ולא להנאת עצמו כענין מצוה ביבום יותר וכו' לדעת את ה' בכל דרכיו משכיל כיר"א ולפי שהוא הפסיד ממונו של כהן שהוא הכניס אהבות החוצה לפיכך יפסיד כו' וה' יורנו מדרכיו ונלכה באורחותיו בכל דרכיו דעהו.
<b>או</b> יאמר ענין פדיון פטר חמור הוא ע"ד האמור לעיל בענין הדביקות אמתי אשר אם יוכל איש לספור את עפר הרכבת גופו ספיר גזרתו ועל דרכיו נגה אור א"ס ב"ה מגודל הזדכך חומרו ודביקות נפשו בהפקרות גמור מתוך תוכה של נקודת מקום חיותא דלבא וימלא כבוד ה' בהשתלשלות עצמותו כולו כליל לה' הרי הוא עולם קטן הכולל כל הנבראים ופודה את נפש כל הנבראים מעבדותם לשנות ההנהגה כפי רצונו שהרי הוא ממלא מקומו כנז' בדברינו וכענין יהושע שאמר לשמש דום שהרי הוא במקום השמש הוא הודה הוא זיוה הוא הדרה משא"כ אם אינו יכול לפדותו מוכרח להתנהג ע"ד הטבע והנהגה הקדומה וזהו ואם לא תפדה וערפתו שיתנהג א"ע דרך העורף והטבע ויסדר שבחו של מקום מהנהגת הטבע כמאמר כי אראה שמיך וכו' ותלה הכתוב מצוה זו ביציאת מצרים להיות ידוע מאמרו ית' בתחילת שליחות משה להוציאם אמר בהוציאך את העם ממצרים תעבדון את אלהים על ההר הזה שהוא קבלת התורה חרות על הלוחות חירות ממלאך המות וכל שעבוד מלכיות המסתעפים מאתו בלתי לה' לבדו אותו יעבודו ואחר יציאתם משעבוד מצרים שהיו עבדים לעבדים כפרש"י ז"ל בבכור השפחה והגיעו לקבלת התורה שנברא בה שמים וארץ וכל העולם הרי הם כוללים כל השתלשלות העולמות מים ברוא אלהים עד שפל המדריגות וכבודו יראה עליהם לכן הי' יכלת ההשתנות ההנהגה בענין יציאתם ממצרים כדברינו כהנז"ל בענין פפ"ח.

יתרו

<b>וידבר </b>אלהים את כל הדברים האלה לאמר מלמד שאמר הקב"ה כל עשרת הדברות בדבור א' מה שא"א לאדם לומר כן. א"כ מה ת"ל עוד אנכי ולא יהיה לך שחזר ופירש כל דבור בפ"ע.
<b>פתח</b> הרב במארז"ל בשעה שהקדימו ישראל נעשה לנשמע באו ס"ר מלאכי השרת לכאו"א מישראל וקשרו לו ב' כתרים א' כנגד נעשה וא' כנגד נשמע וכו' שם בחורב טענו ובחורב פרקו כו' ארז"ל וכולן זכה משה כו' אר"א בשעה שהקדימו ישראל נעשה לנשמע יצתה ב"ק ואמר מי גלה לבני רז זה שמ"ה משתמשין בו דכתיב ברכו ה' מלאכיו גבורי כח עושי דברו לשמוע כו' ברישא עושי והדר לשמוע גם שם מאמר רבא לההוא מינא דקא"ל עמא פזיזא דקדמיתו פומייכו לאודנייכו אכתי בפחזותייכו קיימיתו ברישא איבעי לכו למשמע אי מציתו קבליתו כו' א"ל כו' כתיב בן תומת ישרים תנחם וכו'. והנה ארז"ל באורייתא ברא קב"ה עלמא שהוא החכמה כפי' התרגום בראשית ברא בחוכמתא ברא. והנה ענין הבריאה פי' דז"ל בצחות דבריהם דברי אלהים חיים ואמרו קודם שברא הקב"ה את העולם היה הוא ושמו לבד ומאור לבושו ברא את העולם כהדין המצא דלבושי' מיני' ובי', ובכדי להבין זה בדעתו תהומות יבקע כשחר פירוש ענין הצמצום והוא להיות ידוע כי א"ס ב"ה צמצם א"ע בבריאת העולם כמאמר כשעלה ברצונו הפשוט, והנה ענין הצמצום הוא עלית הרצון הפשוט. והאדם יוכיח שנכלל בו כל סדר הבריאה וקודם כניסת המחשבה באותיות ותיבה והבנתה הנה המחשבה משוטטת בלי מצרים וגבולים ואינה מושגת ומשגת אם אמנם היות ההשגה בכחה כשתרצה ותכנס בגבולי אותיות רצונה אבל קודם כניסתה שהיא מופשטת מכל גבול אין להשגה שום תפיסה כמו אין ואפס וחשך והוא ענין כתר ואחרי' החכמה מאין תמא כי החכמה הוא הצמצום מן ההתפשטות ואין בכדי להכניס המחשב' בגבול אותיות ותיבות ואח"כ ההבנה הרי שתחילת התגלות אור ההשגה הוא הצמצם א"ע אבל עיקר החיות של אור ההשגה הוא האין והאפס והראי' כשאדם יוצא מענין לענין בעמקות א"א לו להכניס עצמו להעמיק בענין השני עד שמשתומם כשעה חדא וענין ההשתוממות הוא שמעלה המחשבה אל תחלת שרשה שהוא האין והאפס ואינו חושב כלום עד שאח"כ באפשרו לצמצם מחשבתו בענין אחר להאיר שם הרי שעיקר אמיתות כח חיות ההשגה הוא האין והאפס הנראה כמו חשוך אבל הוא מחמת העדר כח המוגבלים להשיג בלי גבול לכן החכמה והצמצום הוא ראשית ההתגלות והאור אם אמנם האין וההתפשטות שקודם הצמצום הוא העיקר האור המאיר בצמצום. אבל מה אדם וידעהו בן אנוש ויחשבהו וא"אלאדם לחשב אלא א"כ ע"י הצמצום פרטים פרטים משא"כ א"ס ב"ה עילת כל העילות אם לפניה' מי גלוי לפניו נגלו כל תעלומות וסדרי בראשית וכל היותר דק אין ואפס ומופשט מגבול הוא יותר דבק בו ית' עצמותו בלי שום מלבוש וכל המתגלה יותר המה מלבושים ומסכי' המבדילים בין הקדש. והנה כשעלה ברצונו הפשוט לברא את העולם הרצון הוא המצמצם את הצמצום שהוא חכמה וברצונו ברא שהוא בראשית ברא כתרגומו בחוכמתא ברא וכבר נבראו כל הויאמר שבמקרא ברצון הראשון שהרי מתילה רצה בכל הבריאות זהו ארז"ל שכולם בראשון נבראו אבל התגלותם למידת השגת המוגבלים לא היה באפשרות כ"א פרטים פרטים וזהו ויאמר ויאמר אבל ויאמר הראשון הוא ויהי אור שהוא תחילת ההתגלות שהוא הצמצום הוא האור להשגת המוגבלים שהרי בתחלה חשוך הוא להשגתם קוד' הצמצום. והנה האור הראשון ג"כ נגנז לצדיקים לעתיד לבא וגניזתו הוא בבינה הנקרא לעתיד לבא שהרי הצמצום שהוא חכמה מתלבש אח"כ בבינה ודעת ומדות ואינו משתמש בה כי אם הצדיק הפושט צורה וכל עניני המלבושים ההם מלהשתמש על ידם בעבודת ה' שהוא כדברי ההוא מינא לרבא ברישא איבעי לכו למשמע אי מציתו קבליתו שהוא לשער בנפשו ע"י המדות והמלבושים ובאמת אינו כן כי אם צדיק באמונתו יחיה באמונה שהיא החכמה והצמצום בלי שום הבנה לדעת בין טוב לרע ולכן ברישא נעשה סתם מחמת האמונה ואח"כ נשמע וכידוע שענין העשיה תלוי בחכמה כמאמר כולם בחכמה עשית בחכמה יסד ארץ שהיא עשי' והשמיע' תלוי בבינה כמאמר אוזן תבן לה כמאמר לב לשמוע שהוא ההבנה וענין האמונה לא נתנו ה' אלהים לגויי הארץ כי אם אחרי שכלם ושרירות לבם והבנתם ילכו שהם משפטים בל ידעום בלי יחוד כי נפרדים המה משא"כ ישראל קדושים הם ויאמינו בה' בתורתו שהיא החכמה הקדומה ואחרי האמונ' זו הגורמת תיכף העשי' אלה המצות אשר יעשה אותם האדם וחי בהם באמונה וחכמה תחי' בעלי' וכל עיקר מגמתו בעשית המצוה הגשמית או בעמק התורה והתפילה מחמת אמונתו בהם שנשתלשלו מרצונו ית' כי הוא צוה ויעמוד מעולם לעולם עד שהגיעו למדריגת המעשה וממילא נהפך הוא במעשה המצוה שמעורר מעולם לעולם עד שמגיע לעתיד לבא שהוא המאסף את הכל ויחוד האמתי שהוא מקום השמיע' כמאמר השמיעי לי שהוא לשון יחוד וכמאמ' וישמע שאול את העם שהוא לשון אסיפה. ולכן רוצה בעשיתה כדי שיגיע לרצונו הפשוט בעשיתו שאמר ונעשה רצונו והוא ד"ת מן השפלי שפלים והפחותי' שיש למלך בו"ד והמה רחוקים מאוד מאוד מן המלך אעפ"כ כל עיקר עשיתם פקודת המלך אולי מחמת עשיתם הפחיתות הזה יסתעף שהמה יגיעו בתוך מחשבת המלך אחרי שאמר ונעשה רצונו כן הענין במעשה המצות הגשמית העיקר הוא להגיעו אל הדביקות והיחוד האמתי שהוא לב שומע. וזהו נעשה ואח"כ נשמע וזהו ברכו ה' מלאכיו שהמ' הצדיקי' גבוי כח עושי דברו כדי לשמוע בקול דברו כידוע שהצדיקי' נקראים מלאכים ע"י התורה והמצוה שנתנה בסיני שגי' סלם מוצב ארצה והמה עולים ויורדים בו ומיחדים כל העולמות עם החיות המאיר בתוכם וזהו פי' לשמוע בקול דברו שהוא כמו ליחד בחיות דברו כי הקול הוא החיות של הדבור ע"י העשי' מעשה המצות כי הבא לטהר מלמטה מסייעין לו עד שמגיע אל האור הראשון ומשתמש בו ליחד כל העולמות שהוא תשובת רבא אנן דמשגינן בשלימותא כתוב בו תומת ישרים תנחם מן העשי' אל השמיע' שהוא בלב אבל שמיעת האוזן בודאי תקדים לעשי' כי איך יתכן שום עשי' קודם השמיע ברם אין זה נק' שמיעה כי אם השמיעה שבנקודת הלב שהוא היחוד וההבנה הנק' מלך העולם. וזהו קודם שנברא העולם הי' הוא ושמו לבד וענין הוא ושמו שהוא א"ס ב"ה ושמו הוא הצמצום שהוא אור הראשון ותחילת ההתגלות כענין שם שהוא להוראות האדם וזהו שהעולם נברא מאור לבושו שהוא הצמצום המאור והוא מתלבש בו כהדין קמצא דלבושא מני' שהרי הרצון הוא הצמצום ובי' הוא והנה ענין י' הדברות המה י' המאמרות של בריאות העולם ובאורייתא ברא קוב"ה עלמא וזהו פרש"י על את כל הדברים האלה לאמור שאמר הקב"ה כל י' הדברות בדבור א' שהרי כשעלה ברצונו לברא כל הנבראים הוא הצמצום והיא הבריאה שכולם בראשון נבראו אבל התגלותם להשגת המוגבלים עדיין לא הי' אפשרות וזהו פרש"י מה שא"א לאדם לומר כן א"כ מה ת"ל עוד אנכי ולא יהי' שהרי הוא הכולל הכל והוא העדר ההשגה ותירץ שחזר ופירש כי אח"כ בחזירתו מתתא למילא מנעשה יגיע לנשמע שהוא האחדות והדביקות אל שאמר ונעשה רצונו בה' לא"ו וזהו ענין הב' כתרים א' כנגד נעש' אור ישר וא' כנגד נשמע שהוא היחוד אור חוזר וכולם זכ' משה שהוא הדעת המחבר הכל.

משפטים

<b>שאל</b> השואל שלשה דברים נתקשה משה עד שהרא' לו הקב"ה והן מנורה החדש שקל, שהוא מענין פרשת שקלים פתח הרב ואלה המשפטים פרש"ז ואלה מוסיף על הראשנים מה הם מסיני אף אלו מסיני ואח"כ לפניהם ולא לפני ערכאות של גוים שמיקר שם אלילי' שנאמר כי לא כצורינו צורם ואויבינו פלילים. הענין הוא שלא לגשם מצות דיני' שהם לכאורה גשמים מורכבים כי תקנה עבד ומצות ד' שומרים כסף או כלים לשמור או פקדונו' כשאלת השואל שהרי לכאורה חכמת תכונה פלוספיא שחכמתם ובינתם לעיני העמם והיא מדברת בגשמים יותר פשוטים ממצות דינים ומשפטים אם אמנם בלא"ה הבל המה מעשי תעתועי' מה לתבן את הבר וחכמת מה להם המשוער בשכל האדם הגשמי הכלה ונפסד משא"כ תורתינו בקדושה שנסתכל בה וברא את העולם שהיא סוד אלהותו ית' וכמה פנים כפטיש יפולץ סלע וקדמה לעולם ונעלמ' מעיני כל חי וכל אות ותיבה ענין ומצוה הכל סוד אלהותו וסוד בריאת העולמים וקיומם איך הדבר מוכרח וא"א בענין אחר להיותו משתלשל ממקום גבוה ולכל מצוה שבתורה שורש למעלה בפרטית אבל בכדי להבין הענין דרך כלל נאמר לחזור אל הראשונות כי א"ס ב"ה דיו באלהותו ואינו צריך לשום נברא שהרי הכל מאותו ולא רצה בבריאה העולם כי אם מגודל חסדו וטבעו להטיב כמאמר עולם חסד יבנה בכדי שיהיה למי להטיב ולהיות החסד הנשפע מא"ס ב"ה ג"כ א"ס לרעי' ולטובים ולא ניכר שוע לפני דל שהוא בלי גבול ודבר שהוא בלתי מוגבל אינו ניכר ויחזור העולם לפשיטותו הראשון בהיותו בא"ס לכן הוצרך להיות הגבלת התורה עד פה תבא שהוא ענין הצמצום והחכמה הקדימה בכל דבר ודבר להתגלות אלהותו שהוא קיום העולם ובריאתו מתחלה ע"י חוק קצוב ושקול בפלס מאזני משפט התורה והמצוה כמאמ' ודל לא תהדר שלא לרחם בדין כי תקנה עבד שש שנים יעבוד שמגבילים החסדי' שלא יתפשטו יתר על הראוי וכן כל עניני הדינים והמשפטים בעניני השומרים ופקדונות והלואות להגביל ולהפריש לכל א' המגיע אצלו. ומחמת הגבול אשר שם ניכר ומוגבל כל דבר ודבר למינהו ואין א' נוגע במוכן לחבירו. והנה הגבול וההכרה הוא ההתגלות אלהותו ית' וקיום העולם משא"כ רבוי החסדים והתפשטות בלי גבול אינו ניכר ומתגלה כי אם שוה ומשוה קטן וגדול שם הוא שהוא מבול מים וחזרת העולם לתוהו ובוהו. והנה ענין דייני ישראל הצריכי' להיות דבקים בה' אלהים חיים ובהתדבקם אליו ית' והיו ראוים להתחסד הרבה שהוא הראשית והתכלית הדביקות של העלולים בעילת העילות שהוא ההתפשטות בעולם חסד יבנה בכדי להטיב לברואיו, והנה אותה הדביקות הוא בלי גבל לרחמיו מרובין כגודל חסדי השם שאין לה סוף אבל התורה צותה בגבול החסדים שלא לרחם בדין והנה הוא מצוה ועושה לחזור מן החסדי' עד לדין הרי שבמשפט זה הוא מחבר ומשתף מדת הרחמי' למדת הדין שהוא קו המשפ' קו האמצעי המיחד ומחבר חסדי' וגבורות יחד שהוא תחילת בריאת העולם עד"ז והוא קיום העולם והוא ארז"ל מאן דבעי למהוי חסידא יקיים מילי דנזיקין אשר לכאורה רחוק הוא מחסדים ועמוק עמוק כי החסידי' להתחסד עם קונו לבד בלי שום הפסק גשמים וכל ענין מילי דנזיקין הם רק גשמים. אבל לפי דברינו כי המשפט לאלהי' הוא החסד כי רב חסד המטה כלפי חסד אינו שייך בעולם כלל כי אם לחזור לפשיטות א"ס ב"ה מגודל התפשטותו שהוא בלי גבול. אבל בכדי שיתראה החסד בעולם שהוא לשון העלם א"ס צריך גבול לחסד והוא המשפט. וזהו ארז"ל שהדין דין אמת כו' נעשה שותפו של הקב"ה במעשה בראשית כי הגבול הן הם סדרי בראשית בתחילת בריאתם והם קיומו וזהו תרגומו ואלין דינייא די תסדר קדמיהון שהרי בתחינת דין צריך לסדר לפניו סדרי בראשית חסד הראשון מא"ס ב"ה בלי גבול ואח"כ מוכרח היא ע"פ התורה לתת גבול ולעשות משפט הרי שהמשפט הוא המחבר אל החסד הראשון לעשות כאשר צוה. משא"כ ערכאות של גוים אע"פ שהדינים שוים אבל הוא משוער ע"פ שכל ואין לו התחברות אל החסד הראשון של ההתפשטות בלי גבול שהוא ענין התפשטות ראשון שאין שם חלוק הוא ענין ארז"ל אל יאמר אי אפשי בבשר חזיר אלא אפשי וארי' הוא דרביע עלי' שהוא התורה הגבול בכדי לחבר מעשה המצוה אל רצונו ית' שאר ונעשה רצונו. וכן ארז"ל גדול המצוה ועושה ממי שאינו מצוה ועושה כי העושה מחמת צוי הוא מחבר המעשה אל הצוי משא"כ שאינו מצוה. לכן בערכאות של גוים אפילו אם הדין שוה הרי אינו מצוה שהוא לשון דביקות אבל הוא משוער עפ"י השגה אנושית גוף וקליפה שהוא חורבן העולם. וזהו ארז"ל שלי שלי ושלך שלך זו מדה בינונית שהרי הגבול בין שלו לשל חבירו הוא המשפט קו האמצעי המחבר חסד וגבורה שהוא מדה בינונית ויש אומרים זו מדת סדום אם המשפט והגבול אינו עפ"י התורה והדיברות בו ית' כי אם עפ"י שכל אנושי הרי זו מדת סדום שהוא חורבן העולם שכל גבול הוא גבורה וקליפה וזהו ענין מחצית השקל שנתקשה משה שהוא הדעת כי אין הדבר זה שייך ומיוחס אל הדעת שהרי השקל הנתינה הוא השפעה והתפשטות ובתוכו מחצית שהוא גבול. עד שהראה לו שהוא ההסתכלות שעושה כלי' וגבול כמו שהסתכל הקב"ה בתורה וברא את העולם ע"י גבולי התורה שהוא כלי מחזיק ברכה והשפעה שהוא יחוד וחיבור שניהם שהוא הדעת שמקבל אחר ההסתכלות והוא ענין ארז"ל סלע זו לצדקה בשביל שיחי' בני ה"ז צדיק להיות נתינתו מחמת אמונתו בתורה נתון תתן שהוא הגבול והכי מחזיק ברכה והתגלות החסדים בעולם שאם אין גבול אין עולם ולכן ע"י הגבול הוא השביל להתפשטות החיות וזהו בשביל שיחיה בני לכן הרי זה צדיק שהוא המחבר.

תצוה

פסוק זכור את אשר עשה לך עמלק, שמקשים הפשטנים, איך אפשרות הציווי על הזכירה, שאינו ביד האדם אם שוכח. ובאמת דבריהם הוא באדם מגושם שכבר קלקל כחותיו ומדותיו בהשגת הגשמיות, שהיא הקליפה מקום השכחה, משא"כ התורה אמרה, אשר ברא אלקים את האדם ישר, לקבל את התורה ולהשיגה בדרכיה דרכי נועם, לדעת את ה' בכל דרכיו, והתורה היא היא הזכירה, שהוא מצות זכרון מעמד הר סיני, ובאורייתא ברא קב"ה עלמא, והיא כלי אומנותו, ובוודאי כח הזוכר שנברא על ידה הוא מצות הזכירות הנ"ל, ואיך אפשרות השכחה, כמאמר הנוטע אוזן הלא ישמע אם יוצר עין הלא יביט. אם לא מי שכבר קלקל מידותיו וכוחותיו נגד התורה ח"ו.
אבל קושיית הפשטנים במקומה עומדת, להיות התורה נצחית ונוהגת בכל דור ובכל אדם, ולכל בשרו מרפא ותבלין ליצר הרע, ואם כן לאדם שכבר קלקל, איך שייכות מצוה זו.
והענין הוא אמרו רז"ל שאול באחת ועלתה לו, דוד בשתים ולא עלתה לו, אשר לכאורה התמיה באמת גדולה לאלהים, וכי משוא פנים יש בדבר, והוא על דרך ארז"ל המוותר על דברי נביא חייב מיתה, להיות כללא דמילתא האדם נקרא על שם הנפש רוח נשמה שבו והדעת, אבל הגוף הוא בשר האדם, והנה כל הדעה בינה והשכל אפשרות היותם אם טוב ואם רע, כי את זה לעומת זה עשה אלהים בכל עניני הישות והתגלות שנברא יש מאין, שהוא החכמה שנקראת יש, והחיות של החכמה המאיר אותה הנקראת אין, כמאמר החכמה מאין תמצא, והאין הוא מה שחוץ מן ההשגה ואינו מושג, הוא המחיה את ההשגה ומאיר אותה, והנה הכל לפי מה שהוא אדם בהשגה, אם מעט ואם הרבה, ההשגה נקראת יש אצלו ומה שהוא חוץ מהשגתו נקרא אין סוף אצלו המחיה את ההשגה, ואחרי הנחת הכלל שבכל יש את זה לעומת זה עשה אלקים, ומי הוא העושה, הרי האין שלו המחיה את היש שלו, לכן עיקר ושורש דבר להנצל מהיצר הרע הנוהג בכל היש שבו, הוא שיביא עצמו אל האין ושם יתפרדו כל פועלי און, כמאמר כהמס דונג מפני אש יאבדו רשעים מפני אלהים, שהוא האין סוף המחיה אותו.
והוא אמרם ז"ל יצרו של אדם מתגבר עליו בכל יום אלמלא הקב"ה עוזרו אינו יכול לו, אשר לכאורה סותר מאמר בראתי יצר הרע בראתי תבלין את התורה, גם מאמר משכהו לבית המדרש, אבל באמת, כי התורה שהיא החכמה התחלת כל הי"ש, וכלי אומנותו היא מתבלת כל היש להגיע על ידה אל האין המאיר בתוכה, ומחיה אות', אבל עיקרא ושרשא דכולא, הקב"ה עוזרו בהגיע עצמו אל האין, ושם יאבדו רשעים מפני אלקים, שהוא ענין אמרם ז"ל אי אזיל מוטב ואם לאו וכו' יזכור לו יום המיתה, שכנגד כל החכמות והשכלים וההשגות את זה לעומת זה עשה אלהים, אפילו בחכמה, כמאמר חכמים המה להרע, עיקר תבלין התורה להיות מתדבק בחיות המאיר בתורה שאינו מושג, והוא המבואר בספרים על אמיתת פעולת ההצלה מן היצר הרע, לבקש מאתו ית' באמת שיעזור לו.
ומי לנו גדול ממשה רבינו ע"ה, שאמרו רז"ל מ"ט שערי בינה נמסרו לו למשה חוץ מא' שלא השיג, המחיה את כל מה שהשיג, כי החיות מוכרח להיות מה שאינו מושג, הוא המחיה את ההשגה, וכל חד וחד לפום שיעורא דיליה מחיה אותו מה שלמעלה מהשגתו, ולכן לא נכתבו טעמי המצות להשיגם, שהרי אחרי כל ההשגות העיקר הוא להתדבק בשאינו מושג, שבכל מושג יש אחיזה ליצר הרע אם לא במצות שנאמרו טעמם גם כן רצונו ית' להשיג יותר ולהתדבק שם בשאינו מושג המחיה את ההשגה, בכדי לחבר תחילת היש עם האין כי היש הוא כסא לאין, ומוכרח לילך מדרגא לדרגא, זה כסא לזה, וזה לזה בסדר השגתו עד שמגיע מטעם לטעם עד סוף ההשגה להשיג שהשאינו מושג מחיה ומאיר אותה השגה וטעם, והוא מאמר שלמה המלך ע"ה אמרתי אחכמה והיא רחוקה ממני ואינו מושג כנזכר לעיל, ומאמר זה אמר אחר היכשלו במצות שנתפרשו טעמם שאמר ארבה ולא אסור. אם אמנם חכמת שלמה אשר לפניו ולאחריו לא קם כמוהו, ידע את כל אשר נעשה, אבל הנה הוא על דרך זה.
והנה החילוק שבין התורה ומצות הנביא, שהתורה היא כללות העולם כולו, שהרי באורייתא ברא קב"ה עלמא, וכל הויות העולם תורה הם, ומשם אפשרות הדביקות באין סוף ברוך הוא על ידי אור תורה והמצות, נקראים נרות כי נר מצוה, לכן אפילו אם סר מן המצוה ימין או שמאל להויות עולם שנבראו בתורה, המאור שבה מחזירו למוטב שהיא התשובה, אם לא באומר אחטא ואשוב שסורו רע, שסר עם המאור שבה שהיא התשובה, ובלתי התשובה לא היה סר לכן אין מספיקין, מה שאין כן המוותר על דברי הנביא שנשתלשלו משאינו מושג אל המושג, באופן דבריו דווקא, ואין לו דרך אחר, חייב מיתה ודאי, שאם אין סדר ההשתלשלות, הרי אין השאינו מושג דבוק במושג ואינו מחייהו. מה שאין כן העובר על דברי תורה כנזכר לעיל, לכן שאול המלך שאזל בתר טעמים, אם אדם חטא בהמה מה חטאה, ושארי נתינת טעמו ונימוקו עמו בדברי הנביא מזה, ויתר על דברי הנביא, והפריד את המושג מן השאינו מושג בנתינת טעמו, שהרי עיקרא ושרשא דכולא השאינו מושג המחיה, ואחת היא בכל העולם כולו, וזהו אמרם ז"ל שאול באחת ועלתה לו ודאי, מה שאין כן דוד בשתים, אם סר הרי הוא מאיזה מצוה הנערך למספר שתים, לכן לא עלתה לו, שהרי התשובה קדמה לעולם שנברא על ידה, ומחיה אותו והמאור שבה מחזירו אל האחת שאינו מושג, וזהו ויקחו אליך שמן זית זך, כי להיותו שורש הדעת של כל ישראל ושכלו אינו מושג לכל ישראל, כי גבוה מעל גבוה הוא בשכלו מכולם. ואם יקחו שכלם אל שכלו, הריי דבקים הם בשאינו מושג אצלם, שהרי הכל לפי מה שהוא אדם, כנזכר לעיל, והשמן נקרא על שם השכל והחכמה, ולכן ויקחו אליך שמן זית זך כתית, הוא על שם הכנעה ושפלות ואין, שהוא השאינו מושג כנזכר למאור המאר ומחיה את הכל, בכדי להעלות נר מצוה לאור תורה.
והנה ענין עמלק מבואר במדרש, משל ליורה רותחת, קפץ א' בתוכו אף על פי שנכוה הוקיר אותה נגד אחרים, והענין הוא שקודם קפיצתו בתוכה לא היה מושג הכויה האפשרית ממנה, והיתה יראה שאינה מושגת ואין סוף, שהיא הפקרות גמור ליכנס לתוכה, מה שאין כן זה בקפיצתו הביאה להשגת הכויה, באופן שהוא ענין היצר הרע שכל עיקר אחיזתו בהשגה, ועצת ההצלה מאתו להגיע ולהתאחז באינו מושג שהוא הזכר המשפיע ומחיה את המושג, וזהו זכור את אשר עשה לך עמלק שהוא היצר הרע, בכל עניני מעשיו תגיע למדת זכור להנצל ממנו, והוא אמרם ז"ל כל שיראת חטאו קודמת לחכמתו, רמזו בצחות לשונם על יראה זו שלמעלה מן ההשגת חכמתו, שהיא יראה שאין לה סוף, שהרי היראה זו מאין סוף היא, ובודאי חכמתו מתקיימת שהרי הוא המחיה ומאיר את החכמה ומקיימה, ויראה זו נוהגת לעולם ולדור דור, שהרי בכל תוספת החכמה והשגה צריך להתאחז בשלמעלה ממנה ואינה מושגת, שהיא יראה הקודמת בכדי להציל את היש שהיא החכמה מאחיזת היצר הרע, וזהו כי מלחמה לה' בעמלק מדור דור עד ביאת הגואל ובלע המות לנצח ומחה ה' אלהים דמעה מעל כל פנים, אז יהיה השם שלם, הכל שלום.
עוד מפרשה זו
שאלתא מאמר רז"ל על מצות הדלקת הנרות בבית המקדש, וכי לאורה הוא צריך והלא כל ארבעים שנה שהלכו ישראל במדבר הלכו לאורו של הקב"ה, אלא עדות היא לישראל שהשכינה שורה וכו', מפני נר המערבי, והתוספות הקשה על אמרם והלא כל ארבעים שנה וכו', והלא בלאו הכי כל העולם כולו מאיר ובא מאורו של הקב"ה ע"ש.
ובכדי להבין פתח בפסוק ואתה תצוה את בני ישראל ויקחו וכו', הנה ידוע, להיות האדם עולם קטן וכלול מראשית הבריאה עד סופה ותכלית הכל, ועל דרך זה היא כל התורה וכל המצות אשר יעשה אותם האדם וחי בהם, כי באורייתא ברא קב"ה עלמא, המה האתוון חיות כל דבר, וענין האתוון הוא סדר התפשטות החיות ממעלה למטה, עד אותו הנברא באותו העצם וסגולתו ומדותיו וכענין המשכת התשפטותו, הן המה האתוון, שנעשים מהמשכת הי' לכל אות שירצה לעשותו ע"י המשכה מהי' אל תמונת אותו האות כידוע, והנה עולם חסד יבנה, מתפשט ומוגבל באותיות וצירופיהן טוב מטוב ורע מרע, כי הצירוף הוא המשנה הכל, אשר בהשתנות איזה דבר יוצא חפשי מן הצירוף הראשון אל ראשית האותיות קודם צירופן, כי כל אות לבדו נקרא אות על שם אות ומופת ציון וסימן התגלות אלהותו ית' ואופן המשכת התשפטותו, ובהשתלשלות המדריגה משתנה מאות לאות אשר בהצטרפם מתגלה ההבנה שהוא תולדותיהם היוצא מהם, כידוע מענין בינה שהוא לשון בן יה, שהוא התולדה היוצא מצירוף של שתי אותיות השם, וכן מכל ב' אותיות יוצא הבנה, כמו לי לו אף כן , שורש כל תיבה ג' אותיות כידוע, מפני הדעת המוכרח להיות שלישי המכריע, אבל בתיבה של ב' אותיות הדעת הוא בהעלם בידוע מעומק רום, אשר רם משמע כמוהו אבל אחרי דעת מי הוא רם הרי הדעת בהעלם, מה שאין כן בלא הדעת, שם הרוממות אינו נקרא כי אם רום בוא"ו שהוא הדעת, אשר לכן שם הדעת הוא ג' אותיות תיבה אחת מה שאין כן בינה וחכמה שקודמים לו, הם בעלי ד' מפני שהם בעלי ב' תיבות, כל תיבה ב' אותיות חכמה כח מה, וכן בינה כנז"ל, אשר לגודל העלמה בלתי אפשרית תפיסת השגתם, כי אם ע"י צירופי ב' תיבות לתיבה א', משא"כ כשמגיע לכלל דעת המכריע שניהם כא' בתיבה א' מתגלה, כידוע כי ענין הד' הם ב' כנגד ב' הראשונים, רק יותר בהתגלות אשר קודם התגלות המה כלולים באותן ב' הנעלמים, כידוע מענין הדעת המכריע הכלול משנים הראשונים, והוא ענין הד' פנים והד' אותיות של שם הויה, ד' פנים לאחת מהן לדעת לעות את יעוף, שרפים מעופפים הגבה למעלה לעקרא ושרשא דכולא, לקול האות הראשון ועד"ז הוא סדר התורה והתפלה והעבודה בהתקשרות עצמו אל מוצא הדבר אשר ממנו נסתעף עד למטה ויוצא מן ההבנה והצרוף הראשון ומתקבץ לאות א' ואפילו בענין המעשה והמלבושים כידוע ממעשה המקדש והקרבנות ובגדי כהונה חוטן כפול ששה כידוע מעשה חושב, כי מחשבה תחילה וכן ו' קנים היוצאים מן המנורה וכולם אל עבר האמצעית ויש מבגדי כהונה מעשה אורג וכן בענין השרשרות וקליעותיהם באופן כך, ואחרים משונים מהם, הכל על דרך ההשתלשלות כידוע מכל מחשבה כמה ענינים היא עוברת וקליעות סדר הסתעפותה, אשר לכן בגדי כהונה מכפרים כאמרם ז"ל וכן כל המעשיות בעולם המעשה אם הוא על דרך אור הראשון שנברא מששה ימי בראשית, וכן עניני הקרבנות והקטורת שהוא העלאת דומם צומח חי מדבר ע"י מעשה האדם הכולל הכל בנפשו, בהמית חיונית ושכלית והמלבושים לכבוד ולתפארת כידוע שהכבוד והתפארת הוא יחוד ו"ה, שהוא ענין התגלו אלהותו ית' בכל דבר בלתי ה' לבדו, שהוא ענין בכל דרכיך דעהו, דע ה"ו שהוא ענין התקבצות האורות ביחוד לאחד הראשון ומשם מתברך התחלת התעוררותו על זה מה ראה על ככה ומה הגיע אליו שהוא פי' עץ חיים תאוה באה, כשכוונתו לעץ חיים תאוה באה ממילא, והוא ענין תפילת משה רבינו ע"ה שאמרואם אין מחני נא מספרך וכו' ואמרו רז"ל על זה, ג' ספרים נפתחין וכו' ובספר יצירה בסופר וספר וספור כידוע שהמה ג' אותיות השורש משכיל שכל מושכל, ומשה רבינו ע"ה בתפילתו יצא מן האותיות אל האחד שהוא ענין למחות על קדושת שמו ית', כמבואר בספר ציוני שהוא מלשון וישמע שאול את העם, לשון אסיפה לאסף כל הרגשותיו וכחותיו אל שרשם בלב, כענין כל החיות המתקבץ בשעת השינה בלב, ואינו מרגיש בחושיו הגשמים ואז אפשרות הלב להתיחד אליו ית', כי השגת הגשמית מפסיק משא"כ בהסירם והתקבצם אל שורשם בלב אז ולבי ראה הרבה חכמה שהוא התאחדות ושורש הכל, כמאמר כולם בחכמה עשית, וזהו איזהו חכם הרואה את הנולד, בכל דבר מגיע אל שורש המוליד אשר ממנו נולד הדבר שהוא החכמה אות הראשון אות הוא בינו ובינו ית', וזהו אמרם ז"ל מפני שאמר משה רבינו ע"ה מחני נא לא הוזכר בפ' תצוה כי אם בהעלם, ואתה תצוה ופי' ואתה שהוא משה, הדעת הנעלם תצוה לשון יחוד, כמו לצות לזה את בני ישראל המה הדבורים, כי הנה ישראל עלה במחשבה, והדבורים הם בני ישראל, ויקחו אליך, אליך דייקא אל ההעלם, שמן זית זך, המה כ"ז אותיות אל החכמה הנקראת שמן כתית למאור, וענין הכתיתה ידוע בגשמיות הוא השפלות וברוחניות הוא האחדות להעלות נר תמיד כידוע, שהוא ענין היחוד נר מצוה אל התורה אור, וזהו קושית הגמרא וכי לאורה הוא צריך שיעשו בני אדם יחוד להאיר למעלה למעלה דוקא ולהגיע עד קודם התגלות האור והאותיות, כי זהו מצות הדלקת הנרות להאיר במקום הנעלם של משה, והלא כל ארבעים שנה במדבר הלכו לאורו ית', כמאמר עתה נהית לעם וכן מאמר ולא נתן לכם ה' לב לדעת וכו' עד היום הזה, שכל ארבעים שנה לא עמדו על דעתו של משה רבינו ע"ה, ואמרו רבותינו ז"ל שאין תלמיד יכול עמוד על דעת רבו וכו' אלא עדות הוא לישראל שהשכינה שורה וכו' שהוא ענין האמונה, צדיק באמונתו יחיה, עם האמונה דלית אתר פנוי מיניה, בכל תנועה אות ודיבור עולה ויורד מעלה ומוריד לימין משה, במאמר מחני נא, והיא היא אפילו אם מתפלל כפשוטה, באמונה שלימה על מה ולמה ולפני מי ובמה נחשב הוא, משור פר כשופר יוצא מתוך גרונו בה' מוצאותיו והיו תוצאותיו מאתו ית', אותיות פורחות ברצוא ושוב ויגע אל פיו כי על כל מוצא פי' ה' יחיה האדם.

כי תשא

כי תשא וכו' סדר הפסוק, הענין הוא ידיעת מהות הנפש, הוא אהבה ויראה שהם התאוות וכל עניני העולם, כמאמר כי הדם הוא הנפש, והדם הוא התאוה, ואמרו רז"ל מפרשתו של אותו רשע שהיה בדביקה וחפיצה בחשיקה על דרך זה היא העבודה לאלהים, וענין הדביקות פירושו הוא שלא יהא שום מפסיק או אפשרות יכולת הדביקות, כמשל הבעש"ט שבלתי אפשרית החיבור מחתיכות כסף אחת אל אחת ע"י הדבק כי אם כשגוררין מן עצמית הכסף במקום הדביקה אז מתאחז יפה, אומר לדבק טוב ונעשה לאחד, משא"כ כשיש איזה חלודה או שום מפסיק בלתי אפשרות להתחבר, וזהו אם תבקשנה ככסף עד"ז הוא הדביקות אליו ית', שצריך לגרור מעצמותו שלא יהיה עליו שום חלודה ומסך מבדיל, כי אם עצמותו אז יכולת הדביקות, וכל זמן אחיזתו בשום דבר אחר אינו דבק, כידוע שענין הדביקות בגשמית הוא התענוג, ועוצם התענוג אינו מניח השוטטות מחשבתו בשום דבר ומחשבתו פנויה באותו הדבר, וכן כל דבר תענוג, יש לך אדם שממונו חביב עליו כל מחשבתו שם, וכן בכל דבר ודבר, כללא דמילתא שכל התורה והמצות אינם מועילים לאדם ח"ו אם הם בלי דביקות הנזכר, וכל יכולת האפשרי בהשגת האדם מדביקותו בגשמים, יש לך אדם ויש לך אדם, הכל לפי מה שהוא באותו הדביקות עצמו מחויב בעבודת הבורא ית' ובו ידבק, כי זה כל האדם הם השכל המדות והדביקות, שהרי הגוף נקרא בשר האדם, לכן מחוייב היותו אדם בכל השגותיו הנז"ל אל הבורא ית' הנצחי, בכדי שיהיה לו הישארות שם אדם אחר פטירתו והתפשטו מן הגוף להשתמש בכל השגותיו הנז"ל בנצחונו, אז יתענג על ה'. משא"כ אם לא ירגיל השגותיו הנז"ל ותענוגו בעודו חי, כי אם מן הגשמים כלים נפסדים, א"כ אחרי התפשטו מן הגשם והגוף יכלה ויפסד, מה ישאר אחריו ברכה, ואיך יתחיל תחילת שעשועיו והשתמש כחותיו הנז"ל, אם לא ידע דרך ה' אלהים חיים נצחי בעודו חי, וזהו ונכרתה הנפש, שיכלה עם הגוף אחרי שאין לו שום אחיזה ותפיסה ברוחנים ונצחים, ולהיות האדם המצטדק הרבה ועוסק בתורה ומצות חבילות חבילות בלא התלהבות ושום דביקות והצליח שלא בא לידי נסיון שום דבר להבין פחיתותו, שאינו יכול לעמוד בנסיון וכל כחותיו קשורים בגשמים, ומוכן ומזומן לעבור עליו כל דבר רע בהגיע לידו, מלבד שהנסיונות לא הגיעו לידו, לכן לפעמים מזדמן לו מעשה רשע, כמאמר ויש צדיקים שמגיע אליהם כמעשה הרשעים, בכדי שיתן לב להבין שאינו שלם עם ה' ויתלהב לתשובה להשיב את כל כחותיו ותענוגיו על ה', כדברי הרב המגיד על פסוק עד מתי עצל תשכב, על דרך משל כשאדם ישן שינת קבע אחרי כמה שעות שדי לו בשינתו ומתעורר וקם בתוספת כחו ומוחו, משא"כ מי שהוא נים ולא נים, אפשר לו לשכב כך כמה וכמה שעות ואין ממש בהם, שאעפ"כ הוא עומד וקם מבולבל המוח ואינו חזק, והסיבה לזה שלא היה השינה קבע, וזהו עד מתי עצל תשכב, פי' שתשכב בעצלות נים ולא נים, וכן בעסק התורה והמצות שהם בעצלות בלי התלהבות הדביקות, ואין הכוונה והציווי ח"ו לעשות עבירה חלילה בכדי שיתלהב, אלא מתי תקום משנתך, פי' שע"כ אתה צריך לקום וא"כ עד מתי עצל. וכן אמרו רז"ל לא היו ישראל ראויים לאותה מעשה אלא כדי להורות תשובה, פי' שכבר היו צריכים לתשובה על כמה דברים שקדמו, כמו וימרו על ים בים סוף, אלא שלא הרגישו בעצמם לכן הגיע אליהם כמעשה הנז"ל, וכן דוד המלך ע"ה מגודל צדקותיו ובטחונו בעצמו שכבר החזיר את כל כחותיו לדבקו בו ית', אמר בחנני ה' ונסני ואעפ"י שאמרו לו הנסיון שינסהו, אעפ"כ אחרי הסרת שמירתו ית' מאתו נכשל, בכדי להבינו שאין שום אפשרות הביטחון אדם בעצמו בעודו בגוף, כמאמר שאין הקב"ה מיחד שמו על הצדיקים בחייהם, וכמאמר אל תאמין בעצמך, וכמאמר אלמלא הקב"ה עוזרו אינו יכול, וזהו לא היה דוד ראוי לאותו מעשה אלא כדי להורות תשובה, ואת האלהים התהלך תמיד בלי הפסק, שאלמלא הוא התעיף עיניו וכו', וכן שייך המשך מאמר הש"ס וצריכה להרות תשובה ביחיד, בצבור וכו', כללא דמלתא שכל אדם צריך מצרף לחכמה, לצרף ולזכך כל השגותיו מדותיו וכחותיו ותענוגיו על ה', ולהשתמש עמם בנצחי חי וקיים, לעולם בהם יעבודו אפילו אחר פטירתו מן הגוף הכלה, ולא יסמוך במה שלא עבר עבירה מימיו, הרי מסתמא כל כחותיו קשורים בו ית', שאין ראיה לדבר, כי אולי לא בא לידי נסיון או מחמת שארי דברים המונעים אותו, כמו הבושה או מה שיהיה, מעתה מה בכך שלא עבר עבירה הכתובה, אם שורש העוון עצמו אינו נמחק מלבו הרי קשור הוא בו, כמאמר שהכועס כאילו עובד עבודה זרה, והגדלות שורש לעריות, וזהו הרהורי עבירה קשים מעבירה, היותם החיות של עבירה, ואחרי היות בעצמו שורש פורה ראש שהיא ע"ז, כמאמר ודוד בא עד הראש. ונתנה ראש, וא"כ מה בכך אם לא עבר אם השורש בעצמו הרי הוא הוא. אבל אם רצון האדם לדעת את אשר בלבבו אם יש ה' איתו אם לא, יבחין בדעתו ויבין בשכלו אם אפשרו' לדבק בו ית' בלי שום הפסק ולהתענג על ה' כאותו התענוג והדביקות שמשיג בגשמי היותר דבוק אליו, וזהו ואהבת וכו' בכל מאודך, יש לך אדם וכו', וכן בכל מידה ומידה להתקשר אליו ית' כאותו ההתקשרות שיש לו בגשמי, בזה נתעלים כל מידותיו אליו ית', ושורש העוון עצמו נמחק מלבו ומתעלים כל התקשרותו בגשמי', כמאמר מים תחתונים בוכים גם אנן בעינן למיהוי קדם מלכא, וזהו שהקב"ה עושה שלום על הבדל מים עליונים מן התחתונים ע"י הצדיק בדביקותו בהקב"ה, ואוחז בשניהם וכולו חד, וזהו כי תשא את ראש שהוא שורש ע"ז וכן כל השרשים שבמידות אם תרצה לישא פי' להעלותם, ופירוש לפקודיהם לשון חטא וחסרון, הבחינה היא ונתנו איש כופר נפשו לה', פי' כופר הנפש כמו תחת הנפש שהיא התאוה, יתן כפרה לה' כנז"ל, זה יתנו שהוא מחצית השקל, שכל הנבראים בעולם הם כמו מחצית השקל, כי הנפש היא חלק אלוה ממעל, וכן בכל דבר חומר וצורה, ואחרי תיתו המחצית השקל לה' יתעלה הכל, וזהו ויתן אל משה ככלותו, ככלתו כתיב, ככלה לחתן שהוא מקום הזכרון וחיבור המשפיע עם המקבל שהוא עיקר התענוג, שכל דבר תענוג נזכר לזמן ארוך מאוד ולעולם, ולכן היה יכול לקבל בזמן מועט, ודוק.

ויקהל פקודי

פרשת פרה
<b>פרש"י</b> ז"ל על שהקדים בפ' ויקהל אזהרת שבת לצווי מלאכת המשכן לומר שאינו דוחה את השבת.
<b>פתח</b> הרב בפ' פקודי ויביאו את המשכן אל משה ומונה והולך כל מחברת המשכן וכליו ופרש"י ז"ל שהביאו למשה על שלא היו יכולין להקימו. ופסוק הוקם המשכן שפרש"י ז"ל מאליו והענין הוא מאמר הזהר על ולא יכול משה לבא אל אהל מועד כי שכן עליו הענן ופירש הזהר שהוא ענין קשוטי כלה ואין דרך לעמוד שם בשע' שמתקשטת הנה הוא סתרי תורה ורזין דאורייתא שכל דבריהם כגחלי אש המלובשים בגשמיים לשבר את האוזן להבין ולהשכיל עמקי סודותי'. הנה הוא רזא דרזין הנסתר ונעלם יותר בסוד ה' והנה על שני כובים המכחישין זא"ז שהם פ' קחו מאתכם תרומה ופ' מכל נדיב לב שפי' הזהר שבתחלה היה גם לערב רב חלק במשכן לכן בא הפ' קחו מאתכם דייקא. הענין הוא שני מאמרי הש"ס שהם ללמוד שלא לשמה שמתוך כך בא לידי לשמה. ומאמר הסותר על הלומד שלא לשמה נוח לו שנהפכה שליחו על פניו וכבר פי' שהוא השלא לשמה לבד שאין כוונתו כ"א לזה משא"כ מי שרוצה לכו א"ע לשמה ועדיין לא הגיע אליה מתוך שלא לשמה בא לידי לשמה שהוא מאמר שהע"ה על פ' פרה אמרתי אחכמה והיא רחוקה ממני כי באמונה תלי' מילתא וכן מאמ' דהע"ה חשבתי דרכי ואשיבה רגלי אל עדותיך שכבר פי' להיות ידוע שהגוף הוא חומר עכור ואינו מסכים לעשות כהתחייבות השכל כי אם ע"י פתויי משיגי הגוף שהם יראת עונש או שכר עוה"ב או נח"ר ותענוג שמרגיש בעבודתו ואהבתו את ה' ובאמת שאין שום השגה משגת ותופסת הדביקות האמתי בא"ס בשום שכל כ"ש בהרגשה ותענוג ממילא מובן שכל הרגשת היראה או אהבה או תענוג הדביקות והרגשת עניני כל אדם כוזב כי לא ברעש ה' אבל הדביקות האמתי אחר המורגש הוא השאינו מורגש בשום תפיסה והראי' כי לא יראני האד' וחי כ"א ע"י האמונה בלי שום הרגשה שהוא ענין בטול המציאות שא"א לעמוד עליו בעצמו וכ"ש להבין ולהשכיל לאחרים הוא הנק' לשמה של כל אדם לפום דרגא דילי' אבל א"א להגיע אליה כ" ע"י פתויי הגוף עם של לשמה תחילה שהוא הירא' והאהב' והתענוג. אשר בלתי אפשרותם לחול ג"כ כ"א ע"י האמונה בשכר ועונש ושארי עניני' וע"י אמונה זו מגיע למעלה הימנה כנזכר וזהו חשבי דרכי תחילה חשב דרכי הגוף ופתוייו ואח"כ ואשיבה רגלי שהיא האמונה הנק' רגל. אל עדותיך שהוא הלשמה עדות אמת בלי שום עירוב זרות ושקר וכן עדות הוא לשון קשוט עדי ולשון חבור אותי' דעות שהוא הדעת ודביקות. וזהו יפה שעה א' בתשובה ומ"ט בעוה"ז מכל חיי עוה"ב שכל חיי עוה"ב הם הכל השגות נוראות ועוצם התענוג מהם. והנה השעה א' שמשיג בעוה"ז בתשובה ומ"ט היא למעלה מכל אפשרות ההשגות שהיא האמונה הנז"ל בבטול מציאות כל הרגשותיו ותפיסתו אחר כלות אפשרי השגתו והדביקות והתענוג האפשרי מתדבק באמונה זו אבל האמת הנה הוא שא"א להגיע לאמונה ודביקות זה כי אם אחרי כלות תחלה כל עניני אפשרי ההשגות ביראה ואהבה ודביקות המושגים. וזהו הכנה וכסא להשאינו מושג שאחר זה שהוא העיקר וזהו ענין פרה שמטמא את הטהורים ועוסקיה ומטהר את הטמאים שהוא ענין האמונה בשכר ועונש והשגתם באהבה ויראה שהיא תחלה למקראי קודש וזה השער לה' ואי אפשר בלתה ובלבד שלא ישאר כן לעולם בהם יעבוד כ"א בדביקו' שאינו מושג והוא פי' שמטמא את הטהורים העומדים במדריגה זו ומטהר את הטמאים המתחילים על ידה שהיא פתח השער. והוא ענין מלאכת המשכן שלא הי' אפשרי' הקמתו כ"א ע"י משה שהו' הי' הדע' שהו' החיבור והדביקות של כלל ישראל והנ' תחיל' נדבות המשכן הי' מכל נדיב לבו אפי' ערב רב שהוא תקרובת זרות הרבה ואח"כ מישראל לבד שהוא הזדככות יתירה וטהורה כמאמר קחו מאתכם דייקא שהרי המשכן שהיה מרומז בכל צורת מלאכותיו וכליו ועמודיו ואדניו לכל השתלשלות העולמות מתחילת המחשבה עד סוף המעשה להיות שכינה בתחתונים כמאמ' ושכנתי בתוכם וכן בכל אדם והמשכן הוא המחבר סוף המעשה עם תחלת המחשבה ובלתי אפשרות ההזדככות והטהרה כ"א מעט מעט וזעיר זעיר שהוא ענין לכתו מעולם לעולם דרך השתלשלו' העולמו' אבל באמת לא זו הדרך מטהרתו להיות תכליתי שהרי התכלית הוא הלשמה ושאינו מושג הוא עיקר העמידה המעמיד ומקים את הכל לכן לא הי' בלתי אפשרית ההקמה כי אם ע"י משה שהי' גבוה מכל העם כמאמר האנכי הריתי את העם שאמר משה כי תאמר אלי. שאהו בחיקו כאשר ישא האומן את היונק. שהיו כל ישראל עם כל עניני הזדככותם שהיו דור דעה כעולל ויונק בעיני משה שלא רוחץ מצואתו כי כן דרך כל השלא לשמה ועיקר הקמת המשכן הי' ע"י משה שהעלה וחיבר והקים את כל מלאכת המשכן בתוך כל ישראל שהוא השכינה שבתוך כל ישראל וכל א' וא' מהם תקומה היתה לו ע"י משה שהוא הדעת והדביקות שאינו מושג אצלו וכן ענין שבת הוא ענין עלית כל העולמות שהוא כל המדות והדביקות המושגים שהם ששת ימי המעשה וביום השביעי שבת כו' הוא הדביקות שאינו מושג המעלה את הכל. ואם יאמר האומר למה לי להתחיל בשלא לשמה שהם ששת ימי המעשה שהם מלאכת המשכן שהוא מעשה פרה המטמא את עוסקים שהרי העיקר להטהר גם מזה למה לי לאחוז בזה הוא שארז"ל המבואר בפרש"י ז"ל סמיכת שבת למלאכת המשכן מורה שאין מלאכת המשכן שהוא התחלת הטהרה דוחה את השבת שהוא עיקר הטהרה כי הכנה דרבה היא ההתחלה ואדרבא הוא המביא אל העיקר והוא פתח הכניסה שא"א בלתה וזהו שאינה דוחה שבת כי אם אדרבא מועיל לשבת במאמר חשבתי דרכי הנזכר והוא ענין אמרז"ל בחסידים הראשונים שהיו שוהין ג' שעות בכל תפלה שהיו מגיעים לדביקות האמונה ובטול המציאות כנז"ל ט' שעות בכל יום וזהו שאלת הגמרא תורתן או מלאכתן מתי נעשית והפי' שאלתם על מדותיהם הנק' בשם מלאכה וששת ימי המעשה המביאים לדביקות זה מתי נעשית שהרי ט' שעות היו עומדים בדביקות זה כמבואר בכתבים ע"ש.

ויקרא

נשאל מאמר שואלין ודורשין כו' קודם לפסח שלשים יום, רבן שמעון בן גמליאל אומר ב' שבתות.
פתח הרב, החדש הזה לכם, שישראל מונין ללבנה שהיא המאור הקטן לממשלת הלילה כי קטן יעקב, ואומות העולם שהם עשו בנה הגדול, מונין לחמה שהוא המאור הגדול לממשלת היום, אשר לכאורה תמוה, וכן עניני הקרבנות, שפירש רש"י ז"ל, אדם כאדם הראשון שלא היה לו גזל. כי יקריב מכם וכו' לה'. מן הבהמה וכו' תקריבו את קרבנכם. והתמיה להיות מעשה בהמה מקרבין את האדם לה' יותר ממעשה עצמו, ומה ענינים.
אם אמנם סוד ה' מבואר בזהר, אבל בכדי להבין דרך כלל, הנה הוא מאמר דוד המלך עליו השלום, אני עבדך בן אמתך פתחת למוסרי, אשר המשל בזה פי חכם חן, אם עבד מלך הקנוי קנין כסף, הוא צריך לשמירה מעולה שלא ימרוד ויעזוב המלך ויברח, הוא שצריך לאסרהו במוסרי עבותות או תפוס שלא יחזור לקדמותו קודם היותו עבד המלך, או על עונש איזה מרידה שעבר עליו, מה שאין כן עבד יליד בית, בן שפחת המלך שלא ידע ולא ראה מעולם שום מקום חיותי' כי אם בית המלך ולעבדהו, זה אינו צריך לשום שמירה, ויסורי מוסרותיו נפתחים כי פתוח הוא מאתם על העדר מרידתו וגודל הביטחון בו שלא יברח.
והנה ידוע מאמר כי אתה מחיה את כולם, ואין שום תנועה קטנה או גדולה בלתו, וכל המעשים דבורים ומחשבות הוא החושב והאומר והעושה ואף על פי כן הכל תחת הבחירה אצל האדם לכל אשר יחפוץ יטנו, כתחלת סדר הבריאה שהיה ברצון פשוט, כמו כן גם עתה שמחדש בכל יום תמיד מעשה בראשית על ידי הרצונות של כלל ישראל, בכל דבר ודבר שהם מכניסים, הוא שמכניסים חיותו ית' באותו הדבר שרצונם רצונו, לשכנו בתוכם ותוך טומאותם לחיות הקליפות.
אם אמנם טוב ה' לכל וחיות א' נמשך מאתו ית' לכולם, כל אחד משתנה לפי ענין המקבלים, כענין השמש שעושה פעולה אחת, הוא האור והחום, מתיך דבר הנמס ומקשה דבר היבש, משחיר הלבן ומלבין השחור וכן האור מאיר לבריאים ומחשיך לחלושי הראות, הכל לפי השתנות המקבל, על דרך זה הוא חיותו יתברך הנמשך מאתו פשוט לכולם ומשתנה אצל כל אחד לפי ערכו, ואינה יכולה להתפשט בו בפשיטותה הראשון מבלתי יכולתו לקבל, הוא שאמר דוד היותו עבדו בן אמתו ואינו יודע כי אם אותו באשר הוא חיותו, לכן פתחת למוסרי מחשבתו שיחזרו לפשיטותם.
והנה מאמר שאין יתרון לחכם עם הכסיל כמקרה זה כן זה, וכל מעשה האדם הכל א' הם כענין החרישה והזריעה מאכל ומשתה וכל עניני האדם אשר גם האבות עסקו בכל עניני המעשה ואין שום חילוק בין זה לזה, כי אם הרצון האמיתי אם הוא לה' או לעצמו, ונעלמה מעיני כל חי מי הוא זה ואיזה הוא שכנגדו, שהרי זה אוכל ושותה וכן זה, פעם שמח ופעם כועס מיצר ודואג וכן זה, ואינו ניכר כי אם על ידי סימן בפעולה מעשית, כמאמר אבימלך ליצחק ראה ראינו כי היה ה' עמך, ולא ראה והבין בחפירתו הבארות ושארי מעשיות כי אם על ידי הצלחת אותו דבר שהיה לסימן.
וכבר אמרו ז"ל בכל מעשה האדם, צדיקים ילכו בם בכוונתם בלתי לה' לבדו ופושעים יכשלו בם, ואמרו עקב אשר שמע אברהם שקיים כל התורה והכל במחשבתו מתוך מעשיות בעניני העולם, והנה נקודת עצם האמת ה' בכל מעשה היא תכלית חכמה מאין תמצא, ואינו ניכר ומאיר לעולם המאור שבה והבהירות, להיות העולם חסד יבנה וכל המידות שמש ומגן ה' כידוע, מה שאין כן אור העולה למעלה מן המידות מופשט מכל תמונת המידות וחשוך הוא לעין השמש שהם המידות, כי אם למעלה מן השמש והיה אור במושבותם, כענין מי שלא טעם ולא ראה מאורות מימיו איך אפשרותו הבנתם.
והוא מאמר אל תראוני שאני שחרחורת ששזפתני השמש, כי החכמה שהוא אות י' כולו שחור ואין בתוכו שום בהירות ככל האותיות, והטעם ששזפתני השמש הם המידות, לכן חשוך הוא לעיניהם, אבל כל האורה ושמחה הוא אחר שמגלה עמוקות מני חושך, וזהו שאין כל חדש תחת השמש, שהרי החדוש הוא החכמה שהוא הראשית, כמאמר כולם בחכמה עשית שהוא למעלה מן המידות, מה שאין כן תחת השמש אין כל חדש והוא הנקרא ג' ראשונות ונקראים מזוזות השבעה שערי הנפש המבוארים בספר יצירה, שהם האזנים והעינים והחוטם והפה, שכל אלו הם שערים לה', צדיקים יבאו בו על ידי מזוזות השערים, שהוא כונתם בלתי לה' לבדו ולכן נקראים מזוזות כי על ידי מחשבה זז מות מן השערים אפילו במעשה ועסק גשמי' עם השערים, הכונה בגשמית שהם אחורים כידוע, הוא כונת שם אחורים שבמזוזה שכנגד שם הוי' אלהי', ובחזירתו מן הגשמים ועסקיהם לתכלית חכמה ותשובה כמעשה האבות וחנוך שהיה תופר סנדלים הוא עיקר שלימות היחוד שם הוי', שבתחילה נקודה ואחר כך התפשטות ואחר כך המשכה ואח"כ הולדה, שהנקודה אינה ניכרת ומתגלית כלל כי אם על ידי ההולדה, ממילא מובן הכרח היות הנקודה תחילה על כל הסדר.
ובעסק כזה בגשמיות בלתי אפשרית כי אם למי שאומר לאביו ולאמו לא ראיתיו, שאינו על דרך הטבע כאדם הראשון שהיה יציר כפיו של הקב"ה, הוא ענין מעשה הקרבנות מן הבהמה שהם הגשמיות, מתקרב יותר להקב"ה בכוונתו בלתי לה' לבדו, שאינו ניכר ומתגלה במעשיו כלל, כענין הי' שהיא שחרחורת כולה ועיקר תלויה בו, וזהו שואלין ודורשין בהלכות הפסח כידוע, שפירושו פה סח, שהוא הדבור שהיא המדרגה היותר תחתונה בכל דבר כידוע והדרישה בפה סח צריכה להיות שלשי' יום קודם שהוא השלש ראשונות.
<b>שבת שבתוך הפסח</b>
וספרתם לכם ממחרת השבת (שמות כג, טו) נאמר בזוהר (ח״ג צז.) כההיא איתתא דיתבא ביומי מסאבותא. הענין ידוע למאמינים ברוחניות וחיות ניצוצות הקודש שבכל דבר גשמי ודבורים ומחשבות ומדות ורצונות אשר הכל מיד ה׳ השוכן בתוכם ממש וכלתו אין שום חומר וצורה טעם וריח וכולם פגרים מתים בלתי נמצאים כלל בלא הויותו, אבל כל מציאותם ועסקם בעולם הוא ית׳ בעצמו חיות הקודש וחי החיים.
והנה צמצום החיות הקודש שבתוך כל מתגשמים נקרא גלות השכינה כי הצמצום הוא גלות להשוכן בתוכם, ולהיות קודש ישראל עלה במחשבה תחילה והכל נברא בשבילם הרי שהכל מתנהג על ידם ויש לאל ידם להעלות השכינה מעלה מעלה או להורידה ח״ו מטה מטה ע״י עסקיהם, שכל מקום שגלו ישראל שכינה עמהם אפילו בתוך הקליפות (עי׳ ח״ז תס״ט קח:), וזהו חיות הקליפות ר״ל כשנמשך אחד מישראל אליהם הרי השכינה שממשיך עמו מחיה הקליפות והמותרות הנמשך מן השכינה לחיות הקליפות הוא הנקרא בשם כתם וטומאה כי היא רוחא דמסאבותא השורה על האדם הממשיך בזה, ומאז והלאה מבלתי יכולתו להתדבק בקדושה אחרי היות גשמית רוחא דמסאבותא אשר עליו מסך המבדיל בינו ובין הקדש עד שיטהר מטומאתו הנ״ל, וכל היותר שחטה שטים העמיק (ע״פ הושע ה, ב) שאולה לכנס בעומק הקליפות צריך להתאמץ ולעלות יותר מדרגא לדרגא ולהמשיך עליו רוח הקדש במקום הטומאה שיוצא משם, כידוע שאין שום ריקות בעולם כי אם מקבל טומאה או טהרה וקדושה (עיין זח״ג נא: ועיין לקמן פ׳ אחרי).
ולכן כשיצאו ישראל ממצרים שהוא עומק הקליפות בכדי לקבל התורה, בינת נבונים תסתתר עד אחרי ספירת ימי טהרתם מדרגא לדרגא חמשים יום שהם שערי בינה ותשובה לשוב מדרכם הראשון ולזכך חומרם, ובלתי זה לא היו יכולים לקבל הבינה והחכמה שהוא התורה.
והנה התשובה הזה נוהגת בכל עסקי עוה״ז היא הנקרא חכמה תתאה שהוא ענין בכל דרכיך דעהו (משלי ג, ו) להיותו עוסק בכל עניינים גשמים בדביקות והתקשרות השכינה חיות הקודש שבתוכו, דרך משל הטעם שבכל מיני מאכל או חיות וקיום כל דבר ודבר הוא השכינה שבגלות, והנה כל זה החיות וקיום הוא המושג לאדם יש לו חיות הקודש משאינו מושג גבוה על גבוה שומר (ע״פ קהלת ה, ז) המשפיע וממשיך חיות בתוך המושג, הוא הנקרא אור מקיף ורב טוב שאינו יכול ליכנס ולהתצמצם בתוך אותו הדבר לכן נשאר בסוד אור מקיף את החיות שבתוכו, ואם האדם עוסק בכל ענינו בדביקות השכינה וחיות הקודש שבתוכו וממנה נמשך להתקשרות האור מקיף שהרי יש המשכה מזה לזה הוא הנקרא יחוד קוב״ה ושכינתיה, ועסק עוה״ז כזה הוא בירור יותר מן הקליפות שאפשר להגיע לקבלת התורה שאין למעלה הימנה כמעשה חנוך שהיה תופר מנעלים (מדרש תלפיות ועיי׳ לעיל פר' ויקרא).
וזהו ענין יציאת מצרים בלילות, כי יציאת מצרים נקרא היציאה מן הקליפות ולילות בקרא כל גלות השכינה המצומצם בתוך שום דבר, וזהו (ברכות יב:) ולא זכיתי שתאמר יציאת מצרים בלילות עד שדרשה בן זומא כל ימי לרבות הלילות כי מלת כל מורה על החמשים שערי בינה ותשובה והם הנכללים בכל עניני עוה״ז בז׳ ימי הבנין, שהרי עולם חסד יבנה שהם ז׳ פעמים ז׳ מ״ט ימי הספירה לשון ספיר וזכוך החומר, וספרתם לכם כי מלת לכם מורה על עניני עוה״ז כמאמר (פסחים פח:) חציו לכם וחציו לה׳. וזהו שתזככו ברור וספיר גזרת הלכם ממחרת השבת תספרו שענין מחרת הוא השאינו מושג שהרי אינו מושג כי אם היום ולא המחר, וכן השכינה שבתחתונים והדביקות עמה מהיכן תהיה הארתם וספירתם מן המחרת הוא השאינו מושג, וכן מדרגא לדרגא מן המושג לשאינו מושג עד חמשים יום. וזהו ענין הגדלות על דרך משל שהרי חיות התינוק והגדול שוים הם מלבד שחיות ושכל התינוק הוא בהעלם ואינו מלובש באברים שידעו האברים להתנהג בהשכל משא״ב הגדול, כן דרך כל הדביקות ויחוד קוב״ה ושכינתיה בעניני עוה״ז או מעשה המצות והתורה הוא להתדבק דביקות גמור ולהמשיך ולהלביש על עצמו אותו חיות הקודש השוכן בענין עסקיו ודבורו מצותיו תורתו ותפלתו זהו שמזכך האברים והחומר מן הקליפות, כי בהכניסו את השי״ת בתוכו שם נתפרדו כל פועלי און, ואחרי התלבשו בדביקותו הוא גדלות השכל שמכניסו לפנים וממילא צריך להיות אור מקיף יותר גדול עד כי יגדיל תורה ויאדיר:

בשבת שבתוך הפסח



תזריע

אמר ר' שמלאי: כשם שיצירתו של אדם אחר כל בהמה חיה ועוף, כך תורתו נתפרשה אחר תורתם.
הנה הבעל עקידה כתב דרך צחות על מכריז רבי ינאי מאן בעי סמא דחיי, עד שאמר נצור לשונך מרע, ואמר החכם הנז"ל, שהענין נאבד מבני אדם עד שצריך הכרזה כאבידה, כענין אמרם ז"ל האומנם אלם צדק תדברון, מה אומנותו של אדם בעולם הזה, יעשה עצמו אלם, יכול אף בדברי תורה כו'.
והנה מענין היכול שבגמרא מובן כי לא המדרש הוא העיקר, כי ענין הדיבור הוא לשון, דבר אחד לדור שהוא לשון הנהגה והמשכה והתקשרות רבים על ידי אחד, כענין המלך שכולם מתנהגים על פי דיבורו, כי הוא המדרגה התחתונה המיחדת עליונים עם התחתונים והוא הממוצע שביניהם המושג ותופס את שניהם, לכן הדיבור נקרא יראה, כי היראה והפחד הוא מפני דבר שלמעלה הימנו, נמצא שהיראה הוא יחוד העליון עם התחתון, וכן הדיבור הוא היראה מן האותיות וכח המדבר בו, כמאמר מי שם פה לאדם, שהרי זהו ענין יראת המלכות מפני כח המדבר בו ואינו ירא ממנו כשהוא ישן, ולהיות היראה הוא המחבר בין המלך והעם, והמלך מולך מפני היראה הנמשך ממנו והכל בדיבור, שהרי המחשבה אינה מושגת לעם, לכן נקראים היראה והדיבור מלכות שמושל בכל, כמאמר צדיק מושל ביראת אלהים.
והנה הדיבור עם היראה מפני כח המדבר ומתקשר על ידי הדיבור והיראה עם בעל הכוחות כולם, הוא הנק' מדבר ואדם, שהרי הדיבור והיראה הוא סוף מדריגת העליון וחיצוניותו, המלביש את התחתון גם כן, כמאמר ומלבשתו ענוה ויראה, שהוא כעין לבוש ופרישת כנפים עליו הנמשך מן העליון בכדי להצילו מאחרים ולהעלותו אליו על ידי גדפי היראה הנקרא כנפים, אהבה ויראה כידוע, ועל ידי דיבור כזה נקרא אדם, שמדמה לעליון ומעלה הכל, שהרי כל העולם כולו נברא בדיבור, כמאמר בדבר ה' שמים נעשו, וכתיב בראשית ברא, שהכל נברא בשביל ראשית ומאמר והאלהים עשה שיראו מלפניו, נמצא שהיראה שהוא סוף המעשה במחשבה תחלה, לכן על ידי' מתיחדים כל הברואים ויש להם עליה על ידי דיבור אדם ישראל, שכל דיבור הם אותיות ובאותיות נבראו שמים וארץ ותולדותיהם כיוצא בהם.
כי ענין האותיות הוא השגת והתגלות החפץ, מה שאין כן קודם אותיות אין שום התגלות, נמצא הרי כל הברואים נתגלו באותיות לבית אבותם וצירופם כסדר בריאתם, וזהו אמרם ז"ל שהעולם נברא בלשון הקדש, שכל שם מלשון הקדש הוא סדר בריאותו וצירופו והמשכתו מן החיים והקודש העליון, מה שאין כן אדם המשתמש בדיבורו והרחבת פיו כרצונו, ואופני הנאת עצמו בגשמיות אין במלת דברי השמות אמיתים בו, כי אם שם מושאל מאמיתת שורשו ויחוד העולמות וסדר בריאתם, ודיבור כזה אין נקרא דיבור כלל, כי אם צפצוף עופות ודיבור והנהגת הרע, והקליפה וחיותם ויחודם, וזהו נצור לשונך מרע, וזהו מצורע שהנגעים באים על המוציא שם רע ולשון הרע, וזהו אמרם ז"ל מצורע חשוב כמת, כמאמר ויהי האדם לנפש חיה, תרגומו לרוח ממללא, הרי שהתרגום של חיים הוא ממללא שהוא הדיבור שהוא החיות, ואם אין הדיבור כתיקון, הרי הוא מוציא רע ונגעים באים, כי אינו נפש חי כי אם מצורע כמת, שנאמר אל נא תהי כמת. וזהו כשם שיצירתו של אדם אחר כל בהמה חיה ועוף, ומפני סוף המעשה במחשבה תחלה, והוא היחוד לכולם, כך תורתו נתפרשה, כי התורה הם האותיות דיבורו וסדר יצירתו, ומתפרשת הוא לשון פרישת שמלה שהוא היחוד והתקשרות.

אחרי מות

נשאל מאמר הוי מתפלל בשלומה של מלכות וכו', פתח הרב פסוק אחרי מות שני בני אהרן בקרבתם לפני ה', ופירש רש"י ז"ל משל לרופא וכו', זהו זירזו יותר מן הראשון.
ואמר הענין על דרך מאמר עקביא בן מהללאל הסתכל בשלשה דברים ואי אתה בא לידי עבירה, דע מאין באת וכו', והדר פירש מאין באת מטיפה סרוחה וכו' והוא דקדוק העולם על שכפל דבריו, ותשובתם שתחלת דבריו הם להזכיר את האדם שהוא אורח בעולם הזה, שכן דרך השאלה לאורח בתחילת ראותו, אחר נתינת שלום מאין באת ולאן אתה הולך ומה ענינו והצטרכותו אח"כ, פירוש לא די שהוא אורח אלא שכל ענינו הוא מאוס ונמאס, מתחילת בואו עד שובו לעפרו ובין כך ובין כך מכניס ראשו בין הרים גדולים אשר עתיד ליתן את הדין לפני מלך מלכי המלכים הקב"ה.
אבל אפשר להבין מכפל דבריו וסדרם מוסר השכל כאשר מבטן מי יצא, ומילתא אלבישייהו יקירא, שהנה עקביא בן מהללאל אמרו רז"ל שאין עזרה ננעלת בישראל כמותו בחכמה ויראת חטא, שהנה ענין יראת חטא הוא היראה מן החטא עצמו יותר מן העונש הבא עבורו, כמבואר כמה פעמים שהעונשין המה רפואת הנפש ומירוקה מרעת החטא, ובודאי יש לירא ולפחד מן המכה עצמה יותר מן הרפואה, וכן הוא מובן לכל אדם, וחי יתן אל לבו אחרי שעיקר האדם הוא הפנימית וחיותו והגוף הוא בשר האדם ולבושו, כנראה שאחרי הפרדו החיות הגוף הוא פגר מובס.
ומכללו אתה שומע שבכל מקום שאדם מחשב ומהרהר ונותן נפשו עינו ולבו עליה, שם הוא ועל שמו נקרא, הרי שאם מחשב בעבירה הרי הוא בעצמו הקליפה ורוח הטומאה המחיה אותה והשורה עליה, כאמרם ז"ל אין אדם עובר עבירה אלא אם כן נכנס בו רוח שטות, שתיכף בהיפרד הקדושה ויראת שמים מאתו חלה עליו רוח הטומאה, כידוע שאין שום דבר ריק בעולם, אם אינו מקרי טהור הרי טמא יקרא מן המזיקין ונגעי בני אדם, שהרי אי אפשר לשום גוף וחומר בלתי הצורה המצייר אותו ומחייהו, והחיות שבתוך העבירה לא ניתנה כי אם לנסות בהם בני אדם הצדיקים בכל בריאת העולמות שנבראו בשביל הצדיקים, ומהו חיות העבירה וצורתה, הרי היא אפשרית עשותה והנאתה, ואם כן האדם בעשותו אותה, הרי הוא העבירה בעצמה או בחשבו שם, הרי הוא חיות העבירה טהנגע בעצמה, מנגעי בני אדם שנתהפך מן הקודש לחול, מטהור לטמא, והנה אמיתת ענין התהוות הקליפות והטומאה, עיקר שורשם מתחילת הבריאה, מהכרח הצימצום והסתלקות התפשטות קדושת אין סוף, ומן הצימצום נתחדש דבר מעתה אם בריאה יברא, וכן דרך כל התחדשות תצמחנה, כצמיחת הצמח מן הגרעין ובריאת האפרוח מן הביצה, שאי אפשר להתחיל התחדשות ההשתנות מצורה הראשונה אל החדשה עד שתפסד צורת הראשונה ותלך לה מכל ועיקר, שהגרעין מוכרח להיות תחילה כלה ונפסד לגמרי וכן הביצה ואח"כ על השארות חומר ההיולי, שאפשר להשתנות חל עליו צורה החדשה בבריאת האפרוח והצמיחה, ובשעה שהדבר בטל משני הצורות נקרא אין, שהוא ענין הצימצום שהיא החכמה מאין תמצא, כתחילת סדר הבריאה שאי אפשר לשום התגלות חדש כי אם בחזירתו אל האין תחילה, כמבואר במקום אחר בענין יכולת האדם לעשות השתנות וניסים בהגיעו אל השפלות והביטול והאין שהוא החכמה, וכן דרך האדם להט החרב המתהפכת ח"ו ואיתעביד מקודש חול ומטהור טמא וקליפה מזיק נגעי בני אדם, כי בהסתלק הקדושה ויראת שמים מאתו ואחרי צימצום הקדושה והתפשטותה משתנה ונעשה רוח הטומאה מזיק וקליפה, וגופו נעשה גוף להקליפות והרי הוא מזיק עם גוף, שהוא יותר קשה ומגושם משאר מזיקין וקליפות רוחנית, וזהו יראת חטא שמשתנה להעשות חטא עצמו שהיא המכה היותר קשה מן העונש שהוא הרפואה.
והנה יראת חטא זה מסתעף מן החכמה, מי שהוא חכם שמתבטל ונעשה אין, נגד חיות הקודש להעשות בכל יום בריה חדשה, כמאמר בני אתה אני היום ילידתיך, לכן מתירא מן החטא בעצמו, אחרי ידיעתו שאחרי הביטול והסתלקות, צורה הראשונה משתנה ולכן מתירא, וזהו שאמרו רז"ל על עקביא בן מהללאל שהיה לו מדריגת החכמה ויראת חטא, שאחד נמשך מחברתה, והן הם דבריו בכאן, וכפל דבריו שמתחילה הפירוש כפשוטו ואח"כ הסביר הענין שבא מטפה סרוחה שהוא אחרי הפסד וכליון וביטול כח הטפה להעשות בריה כנודע, ולאן הולך שהוא אין השני, להשתנות מבריה טהורה לטמאה וקליפה שהוא רמה ותולעה, והחילוק שבין הביטול והאין הראשון לאין השני, שהמשתנה מקדושה לקליפה אינו נקרא אי"ן ביו"ד כי אם א"ן בלא יו"ד, שהוא שקל הקודש אבל מכניס ניצוצי חיות האלף דרך התפשטות נו"ן פשוטה אל המותרות וקליפה, ואמרו ואין אתה בא לידי עבירה, כי ידים נקראות אהבה ויראה, והנה אית יראה ואית יראת העונש, שהם העונשין והמיתה כאמרם ז"ל שאין מיתה בלא חטא, ויראה זו הנקראת יראה חיצונית נוהגת בכל באי עולם, כמאמר הירא דבר ה' מעבדי פרעה שהיא יראת עונש שהיא יראת הפסד עצמו, אבל עיקר היראה מפני עיקרא ושרשא דעלמא היא הנקראת מלכותו בכל משלה, שכל היראות מסתעפין ממנה, שהם העונשין יסורים ומיתה הממרקים חלאת זוהמת הנפשות, כי רפאות הוא ומזור ותחבושת הנפשות מכל מכה וכל חולי, והנה לאדם שטוב לפני האלהים אינו רע ומר עליו יראת החיצונים, כאמרם ז"ל והנה טוב מאד זה המות, כמבואר בזהר כי הרבה פעמים אדם שב אל עושהו מפני יראה זו, לכן טוב הוא מאוד ואפילו לגדולי הצדיקים, לאו כל עתים שוים שלפעמים אנו יכול להגיע ליראה אמיתית כי אם על ידי התחלת היראה חיצונית לדמות בנפשו, ואחרי שכל היראות הם משורש א', ממנה מגיע מעלה מעלה וטועם נעימת היראה והתלהבות אליו ית', ולכן הצדיקים מודים ומברכים אותו ית' על כל מה שברא מן העונשין והיסורין, כי אם מי שלא ראה מאורות מימיו, שאין לו כי אם יראה חיצונית וירא מהפסד גופו, רע עליו המעשה יסורים והמיתה, אבל באמת היא הנקראת שלומה של מלכות, כי הוא עושה שלום במרומיו לשוב לפניו כנזכר, וגם שלום שלום לרחוק, היא הנותנת חיים ורפואה כנזכר, לכן על כל פנים ראוי לכל אדם שלא לסור מאחרי עיניו יראה זו, שאם יזכה יבחין בין מלכות האמתי ובינה, ואם לא ח"ו, על כל פנים יסור מרע ויעשה טוב מפני היראה וזהו הוי מתפלל בשלומה של מלכות, שהוא להתדבק ביראה זו עכ"פ, שאלמלא מוראה איש את רעהו חיים בלעו, כי הנשמה נקראת ריע, כמאמר רעך ורע אביך וכו', ובעודו בחיים יבלעוהו הקליפות כדברינו לעיל, שלא יתהווה קליפה ומזיק כמותם בהמשכו אחריהם, כי החילוק הוא שבין נפש אדם השכלי ונפש הבהמי הוא, כי נפש הבהמי הוא נפש החיוני והמגדל והזן והמתאוה, כולם לא נבראו כי אם לצורך הגוף שהמה צורת וחיות הגוף, וזה מאמר נפש הבהמה היורדת היא למטה, ועל ידי עליית הגוף המה מתעלים, מה שאין כן נפש האדם השכלי לא נברא בשביל הגוף, אדרבא הגוף וכל הנפשות הבהמי' נבראו בשביל הנפש השכלי ולפעול על ידיהם ולהמשיך אחריהם ולעלות עמה, ואם כן תיכף בהמשיך האדם נפשו השכלי להנאת הגוף הרי הוא נעשה נפש הבהמי, והרי הוא בהמה, וזהו חיים בלעו שמבליע החיות בתוכם ומעתה הנה מתאוים כל הצמצומים (הגבורות עונשין) וחסדים על דרך הצמצום הראשון שלא היה שום אפשרות הבריאה כי אם על ידי צמצום, וכן לכ הצמצומים והגבורות עונשין ומיתה מגוף ונפש, הכל חסד וטוב, שאלמלא מוראה איש את רעהו חיים בלעו כנזכר, ועל ידם מתקרב לפני ה'.
וזהו אחרי מות שני בני אהרן, שכל שנוי המיתות הם בני אהרן שהוא חסד, בקרבתם לפני ה', וזהו פירוש רש"י ז"ל משל לרופא וכו' שכל מה שזירז השני שלא ימות כדרך שמת פלוני הוא היותר טוב ושלום, ושלומו של מלכות הוא יחוד קודשא בריך הוא ושכינתיה כנודע.
וזהו אמרם ז"ל אין התורה מתקיימת אלא במי שממית עצמו באוהל, שמזכיר לעצמו כל המיתות ומדמה בעצמו אותם לחזק היראה והתורה, וידוע שקיום התורה נקראת נצח והוד, בני אהרן בקרבתם אל ה' וימותו, כמבואר על פסוק וראיתם על האבנים, ארז"ל שמתקשים הירכים כאבנים שהוא מיתתם לקיום הולד. ופירוש וידבר ה' אל משה, הוא השכל אחרי מות שני בני אהרן, שהוא אחרי שהמית עצמו באוהל כנזכר לעיל, בקרבתם לפני ה' שהוא תורה שבכתב כנודע.

בהר

נשאל מאמר "כל השם אורחותיו בעולם הזה, זוכה ורואה בישועתו של הקב"ה, שנאמר ושם דרך אראנו בישע אלקים".
פתח בדברי רש"י ז"ל, מה ענין שמיטה להר סיני, אלא מה אלו נאמרו כללותיהן ופרטותיהן, אף כל וכו'.
והענין מאמר רז"ל בעשרה מאמרות נברא העולם, והלא במאמר אחד יכול וכו', וליתן שכר טוב וכו', עשרה דורות מאדם וכו', עשרה דורות מנח עד אברהם וכו', קיבל שכר כולם.
הנה תמיהת העולם על בעשרה מאמרות והלא במאמר אחד היה יכול אלא וכו' -- וכי הקב"ה בטרוניא בא עם בריותיו? אחרי שהיה יכול לברא במאמר א' למה ברא בעשרה מאמרות, כדי להפרע עונש עשרה מאמרות?    אבל באמת ענין העשרה מאמרות הם עשר פעמים ויאמר ויאמר הכתובים בסדר הבריאה, אשר בכל ויאמר היה בריאה פרטית. כידוע לנו מענינים הידועים והנגלים לנו. כי הנסתרות לה' אלהינו, אבל המבואר בספר התורה "ויאמר יהי אור" "ויאמר יהי רקיע", וכן כולם, בריאת שמים וארץ ומקוה מים ובהמות ועופות, ואחרי כולם "ויאמר נעשה אדם "הכלול מעליונים ותחתונים כפירוש רש"י ז"ל.
והנה אמרו רז"ל סוף מעשה במחשבה תחילה, שכולם לא נבראו אלא בשביל האדם. וכן אמרו רז"ל כל העולם כולו לא נברא אלא בשביל זה. לכן כל העולם כולו מתנהג על ידי האדם כמאמר "ורדו בדגת הים וכו", וכמאמר דוד המלך ע"ה "תמשילהו במעשי ידך כל שתה תחת רגליו וכו". וכענין התחתונים כן הוא בעולמות העליונים שנבראו ואדם על כולם, שהרי אמרו רז"ל אין לך עשב מלמטה שאין לו מלאך מלמעלה וכו' שאומר לו גדל, ואחרי היות האדם מושל בכל מלמטה -- כן הוא מושל על המלאכים והממונים עליהם והעולמות העליונים שנבראו בשבילו, שהרי הוא מלך על כולם. ובהא סלקי ובהא נחתי העולמות. וכל הנבראים על ידי רוח האדם העולה מעלה מעלה לדבקה בו ית' או רוח האדם ובהמה היורד מטה מטה ח"ו, כן ממשיך העולמות וכל הנבראים אתו אחרי שכולם כלולים בו, כידוע מנפש הבהמית שבאדם שהיא נפש המתאוה, וכן כל הנבראים כולם. ואם נמשך האדם אחרי נפש הבהמית שלו, הרי הוא בהמה בצורת אדם, ובדבר שקלקל צריד שיתקן בו, כמבואר בקרבן סוטה היא עשתה מעשה בהמה קרבנה מאכל בהמה. וכן ענין כל הקרבנות "מן הבהמה...מן הבקר..מן הצאן". מלבד הנסתרות לה' אלהינו הוא ענינו שיתקן מעשה בהמית שלו וישוב אל ה' כאשר יורו אותו הכהנים מקריבי הקרבן, ועל ידו מתעלים כל הנבראים שלמטה מטה ומעלה מעלה הנוגעים במקום קלקלתו שהורידם מתחילה אל עומק הקליפות על ידי מעשיו הרעים, ועל דרך זה כל מעשי האדם דרכיו ומחשבותיו בעולם הזה, אשר בכל עת ובכל שעה ובכל רגע כחץ יעוף, יומם יצוה חסדו או כל מדה ומדה שמתעורר עליו, וכהתעוררו מדותיו כן הוא התעוררות העליונים, כמאמר אברהם אתער חסד בעלמא, שקראו הכתוב אברהם אוהבי, וכן כל הצדיקים במדותיהם, ולכל אשר יעבור עליו מדה רעה או מחשבה זרה, מסתכל הוא מה זה ועל מה זה, וירא בושת מלפניו ית' עד שמתבטל ומתעלה ע"י חיות הקודש השוכן אתם בתוך טומאותם ומאמרו ית', אשר במאמרו ברא אותו הדבר והוא חיותו, טוב הגנוז בתוכו, ועל ידי הסתכלותו בזה מתדבק אליו ית' על ידי אותו החיות, ועל ידי עלייתו מתעלה גם כן אותה הבריאה שבאה לו במחשבתו ומדותיו וכן העולמות העליונים, וזהו וליתן שכר טוב לצדיקים שהוא הטוב הגנוז בגוה שמחיה אותה הבריאה, שהוא הויאמר שנברא על ידו, כי לשון אמירה הוא הנהגת וחיות פנימי, כארז"ל אמירה בלב, וכמאמר ואל משה אמר עלה אל ה', שהרי האומר הוא גם כן ה', אבל הוא מדריגה נסתרת כמבואר בזהר, ולהיות האדם כלול מכל הנבראים והרי הוא עולם קטן, ובודאי היה יכול להבראות במאמר אחד, אבל ברא הקב"ה עשרה מאמרות, כל מאמר בריאה פרטית והאדם אחרון מכולם, הכולל כולם כדי לקבל שכר כולם בעלותו כנזכר לעיל, וכן הרשעים כמאמר רז"ל עם הארץ אסור לאכול בשר, כי מה מועיל שנעשה מבשר הבהמה גופו ובשרו, הורי הוא גם כן מעשי בהמה אחרת ואדרבא מחליף מבהמה טהורה לטמאה, שכל הטמאים גם כן נכללים באדם אחרי היותו בעל בחירה, ועתה באכילתו הנה הוא מחליף פרה בחמור, אבל זה כל האדם, שצריך לשקול בפלס מאזני מדותיו, שבודאי הם מסתעפים מן הבריאות שקדמוהו, ובהתדבקו אליו ית' על ידי החיות והאמירה של אותה הבריאה הוא מתבטל ומזדכך וזוכה לראות אותו האור של ששת ימי בראשית שנגנז לצדיקים, שהוא האור של ויאמר שהוא חיות של אותה הבריאה, וזהו כל השם אורחותיו בעולם הזה זוכה ורואה וכו', וכן בכל מדה ומדה שמתעורר עליו עד שמקבל שכר כולם, וכן נח ואברהם קבלו שכר כולם, כללא דמילתא שבכל סוף דבר נכללים כל הסדר שקדמוהו והוא תכלית הכל, והכל כאין ובטל ומבוטל נגדו ונגרר אחריו.
וזהו ענין השמיטה, שכל הששה שנים נכללים בשביעית ומתבטלים נגדה, לכן כל הקנינים מתבטלים ויוצאים לחירות. והכל מסיני שהוא הביטול והאין, כי ענין סיני הוא הענוה והאין, כידוע שגימטריא עין שהוא סוף חכמה שהוא האין וההסתכלות. ומשביעית נלמד על כל המצות שמתעלים על ידי סוף המעשה מסיני שהוא הביטול והאין, וזהו משה קבל תורה מסיני.

נשא

בפסוק כה תברכו את בני ישראל אמור להם. ודרשו חז"ל אמור להם פנים בפנים.
הענין אמרו רז"ל שמעון בנו אומר כל ימי גדלתי בין החכמים ולא מצאתי לגוף טוב אלא שתיקה, ולא המדרש הוא העיקר אלא המעשה, על דרך ארז"ל בפרק ג' כל שחכמתו מרובה ממעשיו דומה וכו' והופכתו על פניו, אבל כל מי שמעשיו מרובין וכו'.
דקדקו המפרשים שסיבת והופכתו הוא רבוי החכמה, מלשון שחכמתו מרובה ולא אמר שמעשיו מועטין מחכמתו ודו"ק.
והענין, כידוע בראשית ברא תרגומו בחוכמתא שהיא התורה, ובאורייתא ברא קב"ה עלמא, וכן דרך האדם נקרא עולם קטן מרמ"ח איברים שהם מצות עשה ושס"ה גידים שהם מצות לאת עשה, ומגודל עבות חומר הגוף, מאויו נמשך אל החיצונית, וכוונת הבריאה ידוע שהיתה לכבודו יתברך שיתהפך החומר לחותם המציירו.
והנה בכדי לזכך חומריות הגוף הוא בעשות האדם אחת ממצות ה' המיוחד לאיזה אבר מרמ"ח איברים ומקבל עול מלכות שמים על אותו אבר מתחילה ומתיישב, שכל בריאת אבר ההוא הוא על דרך מצוה זו כידוע, באורייתא ברא קוב"ה עלמא כנזכר, שהוא התורה והמצות, ואם כן המצוה הוא חיות אותו אבר ואי אפשר לצאת ממנה חוץ ימין או שמאל, שאם אין המצוה אין האבר, ואחר קבלת העול עושה מעשה המצוה בפועל ומלביש המצוה על האבר ומשרה הקדושה של המצוה ומאמרו ית' על האבר, מזה מזדכך האבר פעם ושתים, עד שיאיר אור תורה בנר המצוה, ומשם יתפרדו כל פועלי און, כי אין החומר מזדכך כי אם על ידי מצות מעשיות דווקא, להרגיל כל אבר במצות דווקא, ושלא לצאת החוץ בעניני הרשות והתאוות מה דאיפשר, שלא להשתמש מזה כלל, ובהשתק האבר מהשתמשו בתאוות ורשות כי אם במעשה המצות דווקא, אז יבקע כשחר אורו, שהוא אור הגנוז כמאמר וירא אלקים את האור כי טוב, שהאור נקראת טוב, וזהו לא מצאתי לגוף טוב משתיקה פירושו שיאיר, אלא שתיקה מן התאוות ויקבל על האבר עול מלכות שמים הנק' ג"כ שתיקה ולא ישתמש באבר כי אם מעשה המצות.
וזהו לא המדרש הוא העיקר אלא המעשה, מה שאין כן כשירבה המדרש והחכמה לדעת ולא המעשה, יהיה חכמתו מרובה ממעשיו, ולא די שלא יתקן אלא אדרבא והופכתו על פניו כנזכר, וכמאמר כל הגדול מחבירו יצרו גדול ממנו, ולא דרך כלל נאמר אלא אפי' אם ירבה לדעת תוכחות ומוסר חכמה ודעת, איך להינצל מאותו תאוה ולא ירבה במצות אותו אבר המיוחד לאותו תאוה ג"כ מזיק יותר, והוא מאמר הנזכר לעיל, למה נסמכה פרשת סוטה לפרשת נזיר, שכל הרואה סוטה בקלקולה יזיר עצמו מן היין. מה שאין כן אם אינו רואה סוטה בקלקולה ואינו חכמה ודעת להווסר כל כך אין צריך להזיר עצמו מן היין. ולכאורה הוא להיפך, אדרבא כי בראותו נווסרו כל הנשים ואין להזיר, והוא דברינו הנ"ל, כי בראייתו הוא נוזר ומבין יותר באמת שלא לעשותו, להשתמש בתאוה זו ומאז צריך שימור יותר ויותר, כי אין לו עדיין מעשה להגן עליו שלא תתהפך הידיעה על פניו.
והענין הוא שהתורה נמשלה למים שמשתנים בצורת הכלי שהם בתוכה, אם מרובעת או עגולה, כן התורה והחכמה משתנים באדם אם טוב ואם רע במדותיו שהוא דרך התפשטותו בגוף האדם על ידי המדות, וזהו עיר קטנה ואנשים בה מעט וכו' ילד מסכן וחכם, והתמיה עלח מה שקראוהו מסכן, מיישב בעל העקידה ז"ל שהגוף הויצר הרע נוזלים תמיד את שלו ובשלו עושים את הרעה הזאת ומהפכים ללענה משפט ואומרים על רע טוב ועל טוב רע, שהוא מעשה הרשות והתאוות, מלבד האמת הידוע להיפך, אלא אפי' אם היה מנסה פעם ושתים לטעום טעם מעשה המצוה של אותו האבר בעולם הזה היה מתבטל לגמרי ממש מלהשתמש עוד באותו האבר מעשה התאוה והרשות, כי אם הכרח והוא מצוה כמאמר וחי בהם, וכן יעשה דרך בקשה כשמבקש ומתפלל על איזה חסרון לא יהיה המאורע כי מהתעוררות התפלה והעלייה והדביקות, אבל אחר שיתעורר ידבק אל שורשו שיבטל ממנו חפץ השגת החסרון, שהרי גם הוא אינו חפץ כי אם מה שהוא מן ההכרח, ואז בהתקרבו אל שורשו משפיע האור הגנוז בתוכו ויתמלא החסרון מעצמו.
וזהו לא מצא הקב"ה כלי מחזיק הברכה אלא השלום, כידוע שהשלום הוא התקשרות אור אין סוף המאיר ומחיה לכל, הוא האור הגנוז שבתוך הכלי משפיע מכל וכל, ולכן הקב"ה שמו שלום שהוא עושה שלום. ולכן אין כלי מחזיק ברכה אלא על ידי התקשרות אל השורש ואור הגנוז שהוא השפע הוא השלום, ולכן נשפע אל החסרון ומתמלא, והנה מדת אהרן הכהן שהיה רודף שלום בפועל בין אדם לחבירו ובין איש לאשתו כידוע, מפני שהיה מדתו לרדוף רק אחר אור הגנוז ומחי' כל דבר, שהוא השורש לכל שהוא א"ס, ולכן המצוה בו ושם צוה ה' הברכה, אהרן ובניו יברכו את בני ישראל, ולכן אמור להם פנים בפנים, שיהיו שניהם מכוונים לדבר א', השומע ומשמיע רק להשיג האור העליון מצות ה' ברה, מה שאין כן כוונת המקבל להשיג חסרונו שהוא אחוריים, וכן דרך כל אדם הכלול מהכל שהוא כהן לוי וישראל.
הנה מדת מישראל שבו יעמוד על מעמדו שהוא האמונה שלימה בהשגחה פרטית. ומדת הלוי שבו שהוא החסרון שימצא הוא רק לעורר ההתקרבות, ומדת הכהן שבו יקריבו, ובהתקרבו אומר פנים אל פנים, שהוא בלי שום כוונת מילוי החסרון, שכבר נתבטל השגת התאוה רק אור הפנימי, אז יברכך כנסת ישראל, שיושפע שפע ברכה וחיים ושלום, והיא אמרם ז"ל כל העוסק בתורת עולה כאילו הקריב עולה וכן כולם, מפני שמ"מ שתהיה התעוררות נפשו להתדבק אל שרשו, אותו האור מתעורר בכללות העולמות עד האין סוף, ומשם חוזר וניעור בהשפעה רב טוב הצפון.

בהעלותך

בפסוק והאספסוף אשר בקרבו התאוו תאוה וכו' בוכה למשפחותיו:   
ופירש רש"י ז"ל על העריות וכו'. וענין שהקשה לדבר למה הרעות וכו' ואם ככה את עושה לי וכו' ואל אראה ברעתי. ודבריו שש מאות אלף רגלי וכו' ואתה אמרת וכו'.
והענין הוא על דרך אמרם ז"ל באבות בכל יום בת קול יוצאת מהר חורב ומכרזת וכו', הנה ידוע ששים ריבוא נשמות ישראל, כמו כן אותיות התורה כידוע שאורייתא וקב"ה וישראל כולא חד, וישראל הן הן גופי התורה, וידוע באורייתא ברא קודשא בריך הוא עלמא שהן אותיות, ואין לך דבר בעולם בלתי אותיות המחיי' אותו שהם מאמרו של הקב"ה ואם האותיות הם בהעלם ואינם ניכרים, הנה האדם המדבר קודם שמדבר דבר מה הרי הדיבור והאותיות הם בכח ואינם ניכרים, כללא דמילתא שחיות כל דבר הם האותיות שבתוכו. ואם האדם חוטא ח"ו מכניס האותיות שהם החיות ברע ונותן כח ברע הגם שאינו נראה בעיני בשר האמת ידוע, ולכן נותן וידוי דברים באומרו חטאתי במרירות לב מחמת יראת ה' ושותף אהבת ה', הרי מוציא אותיות המחיה מן הרע ונשאר הרע בלתי חיות וממילא בטל.
והנה אם היה האדם זוכר ומשגיח בשעת לימוד התורה, איך הוא מדבר אותיות התורה שבהם נברא העולם והוא בעצמו היה מתדבק בדברי אותיותיו אל שרשו אותיות התורה שנתנה בזה העולם בקולות וברקים, למען תהיה יראת ה' על פניו לבלתי יחטא כמבואר בפ'. וממילא היה היראה והפחד נופל עליו ובקולות וברקים עליו יופיע שלא יחטא ח"ו, כי איך הוא האפשרות הענין לחטוא בהנה. וזהו ענין בת קול שיוצא וכו' הם אותיות התורה שבכל אדם הוא מזכיר ומכריז אותו בכל יום. ומי שאינו שומע בת קול דהיינו שאינו מכריז אוי לו מעלבונה של תורה שבתוכו וזהו כל מי שאינו עוסק בתורה פירוש שאינו רושם בתורה נקרא נזוף והוא ענין הנזיפה באדם שמשתנה פניו אזל סומקא וכו'.
אמרו רז"ל שכל נפשות ישראל עד משיח כולם עמדו בסיני וקבלו את התורה שהם האותיות אל שרשם המזכירים אותם אל דמי לכם. והנ ידוע כי משה היה הדעת של כל ישראל שהם ששים רבוא נשמות. והנה המן היה בזכות משה להחיות את ישראל בלחם מן השמים שהוא רוחני טעם לבד, כל מה שירצו לטעום, שהוא החיות לבד בלי שום גשם מפני שמשה היה פרוש מן האשה שהוא הגשמיות, כן היתה השפעת מזונו לכל ישראל, וזהו לא נתנה תורה כי אם לאוכלי המן, שהוא החיות שהם אותיות מה שאין כן באכילה גשמיות שהוא נרגן מפריד אלוף. כמו שהזהיר לאכול לב של בהמה מפני היות נפש בהמה תלוי בה. והנה ישראל שאכלו מן, פסקה זוהמתן ולא נתהוו ונתקשרו לשום תאוה ואהבה גשמיות בלתי לה' לבדו.
אבל האספסוף אשר לא מבני ישראל המה, הגם שנזדככו באכילת המן שלא להתאוות לשום דבר אעפ"כ התאוו תאוה, פירוש שהתאוו שיהיה להם אהבה גשמיית, כי לא מבני ישראל המה, ואי אפשר להם להיות כל חיותם מן הדעת, ולכן בקשו אוכל למו בשר, וזהו חינם בלא מצות.
גם בזה ניחא למשפחותיו על עסקי עריות. לכן הרע למשה מאד שהוא הדעת, וכל ששים רבוא נשמות היו דור דעה שהם ענפים שלא התקשרו כולם בנשמות ויכניסו הדעת שהם האותיות והחיות ברע ח"ו, וזהו ואל אראה ברעתי, וזהו שש מאות אלף רגלי העם, פי' שהם ששים רבוא שרשי ישראל התורה שהוא הדעת ואתה אמרת בשר אתן להם, ומה יהיה בסופה וזה הרגני נא הרוג וכו', כי הוא והן הכל א' ונחות דרגא קרוי מיתה והריגה, כמבואר בזוהר ע"כ יחננו דיעה והשכל אכי"ר.

שלח

בפסוק שלח לך:    פירש רש"י ז"ל שהקב"ה לא הסכים רק שלא מיחה בהם, שאמר אם תרצה שלח.
והענין הוא על-דרך שאמרו רז"ל שלש מתנות טובות נתן הקב"ה לישראל וכולן על-ידי יסורים, תורה וארץ-ישראל ועולם-הבא, ודרשו הכל מהכתוב.
הענין הוא, ידוע אמרם רז"ל "באורייתא ברא קב"ה עלמא, והם אותיות התורה כידוע, ומבואר בספר-יצירה וקבען בפה, שהאותיות נקבעו בקביעות הפה, ובהברת האותיות מעורר כל העולמות שהם מן המדות ולמטה, שהם התחלת העולמות והתגלותם, על-דרך עולם חסד יבנה, ואין לך שום מבוקש שיהי' למעלה מן המדות רק צעקה, מוזכר בזוהר עומק רום שהוא למעלה, מפני שהוא מעומקא דלבא, שאי-אפשר להתלבש באותיות.
והנה ידוע אמיתת וטבע הנבראים למשוך אחר שרשו, ובתר עיקרא גרירא כדרך הדומם להצמיח ולעלות יותר ממדריגתו ודרך הצומח לגדל בכדי לכנוס בחי וחי במדבר, הגם שאין יודעים מאומה אך נטבעים בטבע, ואם-כן בוודאי מן הראוי בהזכיר אותיות התורה שבהם נברא עלמא להתמשך אל שרשו, שהיא היתה אלפיים שנה קודם שנברא העולם שהם המדות, והוא התפשטות כל הגשמיות מעיקרו, שאין לך דבר שיהי' בלא מדות, והוא בהעמיד הגוף מלמטה והחיות עולה למעלה, ופירוד החיות מן הגוף עד ביטול ההרגש שאין לך יסורים קשים מהם, כידוע מהחוקרים שכל יסורי הגוף מכח הלב, וכל דבר היסורים הם פירוד הדביקות, וכן דרך וענין כל החולשות ר"ל, כידוע מענין פירוד הנשמה מן הגוף, שהוא מן הז' דינים כידוע.
אם אמנם בנידון דידן אין הפירוד לעולם, מפני שנשאר הרשימה כידוע מדרך הרוחניות והסתלקותה, אף-על-פי-כן מובן גודל היסורים עד שהגוף נשאר מעמד בלי שום חיות, כידוע מהנביאים וכתובים מדניאל ונחלתו, שהיו כחולים ממש בביטול כל ההרגשות.
והנה הוציאו רז"ל מן הכתוב אשרי הגבר אשר תיסרנו יה ומתורתך תלמדנו, ואפשר לפרש בכמה עניינים. א'. ידוע הוא כי י"ה הוא חצי השם, וכל הפגמים של אדם הוא בהפריד אותיות ה' כידוע ענינו מהו, והנה יש אנשים עובי הגופים שאינם מתיסרים כי-אם בהכאה וביטוש, על-דרך תחת גערה במבין מהכות כסיל מאה, כי המבין מתייסר בדברים, כמאמר בדברים לא יוסר עבד שהוא עב, מה-שאין-כן בין-חורין שהוא בעל תורה, חרות על הלוחות, ודרשו רז"ל חירות כידוע שהוא עלמא דחירות, שהוא המבין וחכם, כידוע שהם אלפים שנה, שהוא למעלה מן המדות, יוסר בדברים שהן אותיות שממשיכין אל שרשם שהיא התורה.
והנה דרשו רז"ל בתיבת ומתורתך תלמדנו בקל-וחומר משן ועין שאדם יוצא בהם לחירות, יסורין שממרקין כל גופו של אדם, והמירוק הוא הזדככות החומר וביטול הרע לגמרי, שהי' מעורב טוב ברע בכל המדות ולא ישוב עוד כשהיה, כמו שן ועין שאין חוזרות, ובזה מתורץ קושיית העולם על היסורים שהגוף חוזר לאיתנו, והנה אדם שהוא מבין מתייסר בדברים בהשיג פירוד אותיות ה' על ידו ח"ו, וזהו "הגבר אשר תיסרנו י"ה, פירוש החכמה ובינה שלו שהם י"ה, וזהו מתורתך תלמדנו שהן הן גופי התורה, על-דרך-זה הוא מתנת ארץ-ישראל על-ידי יסורים.
אבל צריך מעט ביאור, הנה ידוע מענין המן שהוא לחם מן השמים, שהוא במדריגה למעלה מן הארץ כידוע שהוא רוחני, לכאורה קשה האיך אפשר למעול מעל בה' להתאוות תאוה, ובהיות מזון רוחני כזה שהוא מופשט מהרע.
אבל הענין הוא, ידוע מאמר הזוהר אפילו מלאך כשרוצה להתראות בזה העולם צריך להתלבש במלבושי עולם-הזה, וכן דרך כל הרוחניות הפשוטים שמשתנין בירידתן על אופן ודרך הכלי שמתלבשים בו, כידוע ממשל המים שמשתנים להיות כצורת הכלי אם עגולה או מרובעת, ולכן אפילו הרוחני היותר פשוט ברדתו באדם וכניסתו משתנה אל מה שהוא אדם, אם טוב ואם רע ומתגשם, והמן הי' מתגשם הכל לפי מה שהוא אדם, והנה באדם בליעל הי' הרוחניות פועל הרע ביותר, מפני שהרבה חיות רוחני ודק בקליפה, ואדם בליעל מתגשם ביותר ומתגשם יותר ויותר. והנה כוונת הש"י היתה בנתינת ארץ-ישראל לישראל, הוא לזונם ממזון ארץ-ישראל שהוא במעלת המן, שהוא למטר השמים תשתה מים, שהוא הקב"ה בעצמו ולא על-ידי שום שר, וכמבואר בספר-חסד-לאברהם, אשר לכן נפסק המן באכלם מעבור הארץ, מפני שלא הי' מצטרך להם, כי ענין א' הוא.
והנה כבר הקדמנו שהכל לפי מה שהוא אדם, וחלילה אפשר להתגשם יותר כנזכר, כי הכל תלוי בהכנה והזמנה, מילתא היא לשם מה שהוא אוכל, אם להתמרק מתמרק ביותר על-ידי הרוחני היותר דק, ואם להתגשם מתגשם ביותר, וכמאמר שנים שאכלו פסחיהם, שאמרו רז"ל עליהם נאמר צדיקים ילכו בם ופושעים יכשלו בם.
והנה אם כוונת האדם למרק, מגמתו והסתכלותו הוא על כל החיות הרוחני, מה-שאין-כן אם תאוותו על כל מגמתו והסתכלותו על הטעם וגשמיות התאוה שממנו, לכן אמר הש"י חייך אני נותן להם מקום לטעות בוודאי, הרי שהבחירה ניתנה וכל הרוצה לטמא פותחין לו, ובדרך זה אפשר לפרש פירוש על פסוק ולציון יאמר איש ואיש יולד בה, א' הנולד בה ואחד המצפה לראותה, אמרו רז"ל במקום שבעלי תשובה עומדים, צדיקים גמורים אין יכולים לעמוד, כמבואר בהרמב"ם ז"ל שחרטת בעל-תשובה צריך להיות כל-כל-פנים באופן זה, שמתחרט על היותו בעולם כלל ומחליט באמיתות הלב, כי טוב יותר שלא יהי' בעולם מלעשות רע, והוא מסירת נפש הגמור שהוא למעלה מהמדות.
וזהו ולציון שהם הצדיקים המצויינים כידוע, כל-אחד-ואחד באותיות שנאמר גבוה וכו', ואמר איש ואיש, שהוא אחד צדיק גמור וא' בעל-תשובה, שהוא פירוש א' המצפה לראותה ואחד הנולד בה, שאפילו צדיק גמור אינו יכול להעלות כי-אם הפקרות ומיין-נוקבין, ובוודאי ממרקין כל גופו והכל א', תורה וארץ-ישראל וחיי עולם-הבא, שאי-אפשר להיות שום נקודה גשמיית כגרגיר חרדל, כי שלשתן למעלה מן המדות הם.

קרח

ברש"י ז"ל ויקח קרח שלקח מקח רע לעצמו, הנה אמרו רז"ל באבות "כל מחלוקת כו', איזה מחלוקת שהיא לשם שמים כו', ואיזה מחלוקת כו', זו מחלוקת קרח וכל עדתו" (אבות ה, יז), הענין הוא, ידוע שעיקר כוונת בריאת העולם, הוא עד שיגיע בהשתלשלות למקום הבחירה ברע או בטוב, אשר ברא את האדם ישר לדעתו מאוס ברע ובחור בטוב, וכבוד ה' מלא כל הנבראים מגבוה על גבוהים עד השלשול קטן שבים אפילו הקליפות, כמאמר "ואתה מחיה את כולם" (נחמיה ט, ו), כי צורך העולם בהם, ועיקר מעשה האדם להוציא יקר מזולל, בסוד "ומלכותו בכל משלה" (תהלים קג, יט), להכרית הקוצים ובחור בחיים בכל אשר יפנה ישכיל ובכל דרכיו ידעהו, מה זה ועל מה זה כי הקרה ה' לפניו, ומי ברא אלה, הלא ה' זו המהווה כל הויות ומחיה אותם, הסובב וממלא אותם, ומי נתן לשכוי בינה בין בדברים ועצה ודעת טוב ורע, ועתה למה ירע לבבו להתדבק ברע, יחליפנו וימיר אותו רע בטוב הגנוז בתוכו המחיה אותו שהוא חי החיים. ובזה נפש אדוניו ישיב לבעליו בהוציא יקר מזולל, להקריב קרבן להוי"ה אשה ריח ניחוח, נחת רוח לפניו שאמר ונעשה רצונו, כי רצונו בבריאת העולם הי' דוקא בגשמי, שיהיה מלא כל הארץ כבודו גם-כן במקום שיש בחירה, להוציא יקר מזולל שהם הקליפות. וזהו "אשה ריח ניחוח לה'" (ויקרא א, ט), שהוא ממקום הנוקבא והקליפות, וזהו שאמר ונעשה רצונו, פירוש שאמר עשרה מאמרות בשביל השתלשלות הגשמי וחומרי כזה, ואף-על-פי-כן נעשה רצונו, "ומלאה הארץ דעה כמים וכו'" (ישעיהו יא, ט), פירוש כי הארץ הוא הגשמי והוא הצמצום היותר גדול באור-אין-סוף ברוך הוא, להחיות עפר הארץ ומלואה ולהיות סובב אותה ולמלאות אותה, וזהו ומלאה הארץ דעה כמים שהם התפשטות כידוע, נמצא שעיקר בריאת העולם הי' הצמצום, וזהו באורייתא ברא קוב"ה עלמא, ואמרו רז"ל "נסתכל בתורה וברא את העולם שנאמר "ואהיה אצלו אמון" (משלי ח, ל)" (בראשית רבה א, ב), כי התורה מפי הגבורה ניתנה שהוא הצמצום, ואמרו רז"ל "שהיא אש שחורה חרותה על אש לבנה" "מדרש תנחומא בראשית א".
ולבאר הענין הוא, אחר שידוע שעיקר הבריאה הוא הצמצום שהוא שכינה בתחתונים צורך גבוה, פירוש החיות הקדושה שבתחתונים להעלות כולה כליל לה' וצורך גבוה, כענין "ישראל מפרנסין לאביהן שבשמים" (זהר חלק ג ז, ב) וכידוע. וזהו "אברם אינו מוליד, אברהם מוליד" (בראשית רבה מד, יב), כידוע שאברם הוא התפשטות, ואם היה רק התפשטות ולא היה שום צמצום, אי-אפשר להיות שום הולדה כנזכר-לעיל, אבל אברהם שהוא בה' אחרונה שבשם, שהיא שכינה בתחתונים, הוא המוליד בהעלותו אותה אל מול פני ה', כידוע שכל הולדה היא מקבלת תענוג מתחתונים, בהכנת התחתונים להיות מקבלים, שהיא אהבת איש לאשתו הנקראת אהבה מסותרת, מה-שאין-כן מאהבת האחים שהיא אהבת ההתפשטות, שניהם משורש אחד שהיא אהבה מגולה, כמאמר "מי יתנך כאח לי וכו' אמצאך בחוץ אשקך גם לא יבוזו לי" (שיר השירים ח, א), כי תענוג תמידי אינו תענוג, מה-שאין-כן באהבה מסותרת שהיא שכינה בתחתונים, שהי' רחוק ונתקרב הוא התענוג הגדול.
וזהו אמרם רז"ל "אלו ואלו דברי אלקים חיים" (גיטין ו, ב), אף-על-פי שאלו אוסרין ואלו מתירין, הענין הוא על-דרך אור שבעת הימים, שהם המדות, חמשה מול חמשה, ה' חסדים וה' גבורות, וזהו אמרם רז"ל "שהלוחות היו ה' מול ה'" (ירושלמי שקלים, ו), שכנגד כל ההתפשטות צריך להיות צמצום עד שתצא לאור שכינה בתחתונים והגיע עד עולם-הזה השפל והגופני, וכולם נתלבשו בגופים אפילו התורה והמצות בדברים גופנים כמו סוכה ולולב וכיוצא בהם. וכמו שבדרכי המדות, החסדים להתפשט והגבורות לצמצם, הגם כי אב אחד לכולם ואל אחד בראם וכולם מרועה אחד נתנו, והוא מתלבש בתוכם כידוע, בלי שום שינוי כלל ח"ו, כי אם השתלשלות רצון העליון להוציא מכח אל הפועל, כמו-כן אחר ההשתלשלות והתלבשות בגופים, "ואורייתא וקוב"ה וישראל כולא חד" (זהר חלק ג עג, א), כידוע מששים רבוא אותיות וששים רבוא נשמות וכו', אשר מעולם החסדים מתירים, להתפשט גם בזה נגלה כבוד ה' ממנו ג"כ, ואשר מעולם הגבורה אוסרים, על-דרך צמצום וגבול נתן ה' עד פה תבא. וכל זה אינו אלא באורות אבל לא בכלים, שהרי כל כוונת שניהם, אינו אלא לעשות כלים שהם גשמיות לקבל האורות, ולכן לא נמנעו מלהלוות כלים זה לזה, אפילו שאלו אוסרים ואלו מתירין וכו', (יבמות יג, ב).
והלכה כב"ה מפני שענותנין הם, ופירוש הלכה שהוא אותיות הכלה שהיא השכינה, כבית הלל שהם המקילין שהם החסדים, מפני דלית לה מגרמא כלום, כידוע שאין הירח מאיר אלא מאור השמש המאיר בתוכה, ופירוש הלכה הוא הילוך, להורות להם הדרך אשר ילכו בה לה', כי התורה והמצות הם תרי"ג עיטין להתהלך לפני ה' (זהר חלק ב פב, ב) כאמור באברהם "התהלך לפני" (בראשית יז, א), כידוע
זהר חלק א
שהם כנגד רמ"ח איברים ושס"ה גידים לטהר אותם ולקדשם בכל מצוה לאבר המיוחד אליו, להמשיך הקדושה על עצמו בקשר החיות וביטול ההרגש ממש, וההילוך היא על-ידי הרגל פעם ושתים, שהוא לשון רגל, ומקבל שכר על כל פסיעה ופסיעה, עד שמההרגל יעשה טבע שני, שהוא מלשון "מטבע שטבעו חכמים" (ברכות מ, ב), שהוא תחילת בריאתו כך הוא, כמאמר "ויברא אלקים" (בראשית א, כז), כידוע "שאלקים בגימטריא הטבע וגימטריא הכסא" (זהר חלק ג רכג, א), להיות תחילת הבריאה והטבע, כסא נכון אל רצון העליון לשכון עליו משכן ה' ובית עולמים, שהם שכינה עילאה ושכינה תתאה על-ידי התקשרות נפשו בהם.
וידוע כי התקשרות נפשו באמת עם השכינה תתאה והתאחדו עמה להתכלל בה, והיינו שלא תהי' כוונתו אלא להעשות כלי בנפשו רוחו ונשמתו אליו יאסוף, לקבל השמש לאור יומם ולהדבק בה' שהם המדות כידוע, על-כל-פנים אי-אפשר להגיע לזה כי-אם מידי עברו דרך המות ממש, ויאחזוהו פלצות ויסורי בידקי מיתה ממש בלי שום שינוי, כידוע שנקרא בזוהר "אילנא דמותא" (זהר חלק ג, קכ), ואחרי עברו דרך הילוכו זה, ויתן את נפשו למומתים ויסבול צער מיתה, אם יאיר ה' חסדו ויחייהו מיומים, אז יאיר כשמש אפילתו להדבק בה' ובמדותיו לאהוב אותו ויראת ה' על פניו, וראו כל עמי הארץ כי שם ה' נקרא עליו וכו', שהוא שם הוי"ה ב"ה בעצמו כידוע, כי השמים שמים לה' והארץ נתן לבני אדם, ואי-אפשר להגיע אל השמים שהם המדות, אם לא בדרך כל הארץ, וזהו הנקרא הולך בדרך כל הארץ שהוא המיתה, ולהיכן הולך אל השמים, שאין שום דרך אחר שיעלה השמים אם-לא אדם כי ימות באהל, שהוא משכן שהוא שכינה א"י.
והנה ידוע הוא בזוהר, בענין נפילת אפים שהיא מסירת נפש למקום הזה שהיא השכינה, וכתב שם שצריך רעו סגי בנקודת אמיתת הלב בדביקות והתקשרות חפץ ורצון גמור, שאם-לא-כן סכנה הוא לפניו, שאחר שאמר שימסור עצמו למקום המות, ולא יהיה בשלימות גמור, בכדי שיוכל להעשות כלי לקבל חסד ה' מעולם, שהם המדות להחיותו, ישאר שם, וזהו "ימותו ולא בחכמה" (איוב ד, כא), פירוש, כידוע מפסוק "ה' בחכמה יסד ארץ" (משלי ג, יט), כי החכמה הוא העליון שבמוחין והוא נקודת האמת והתחלת השורש, ואם אינו מכניס התחלת השורש והאמת, שהוא החכמה להתכלל בשכינה ולמסור עצמו אליו, ימות.
ואם אמר יאמר, מה לי ולצרה הזאת, לעבור בדרך זה, כי הוא נורא ואיום, כמאמר "מה נורא המקום הזה" (בראשית כח, יז), הלא כל הארץ לפני ונגלה כבוד ה' בכל דבר פרטי וכללי בעולם שנה נפש, שהם חיות הקודש מז' ימי הבנין, כמאמר "עולם חסד יבנה" (תהילים פט, ג), ואין לך דבר בעולם שיצא מכלל ה"שבעה עיני ה' המשוטטות בכל הארץ" (זכריה ד, י), ומהם ובהם נכללו כל התורה והמצות כידוע שהוא תורה שבכתב, לכן על ידם "יעלה שמים שיאו" (איוב כ, ו), ליהנות מאור ה' ולהדבק במדותיו אהבתו ויראתו. הנה, אל ידמה בנפשו להמלט באופן זה, כי-אם דרך המלך ילך, כי אין מקום לעבור בדרך אחר, זה השער לה' צדיקים יבואו בו, ובזאת יבא אל הקודש, ואי-אפשר להגיע לתורה שבכתב כי-אם דרך תורה שבעל-פה שהוא שכינה כידוע, והוא משל שאמרו רז"ל "שמסרו לו המפתחות הפנימים והמפתחות החיצונים לא מסרו לו, בהי עייל" (שבת לא, ב), כי לא זה הדרך שיעלה ויבא ויגיע אל הדביקות, אהבת ויראת ה' אבל ירד מטה מטה.
וזהו "ודאשתמש בתגא חלף" (אבות ד, ה), שהוא כתר של תורה שבכתב בעצמו, כאמרם רז"ל "על שחכמתו מרובה ומעשיו מועטין וכו' והופכתו על פניו" (אבות ג, יז), כי מה יתרון לאדם בכל המעשים אשר יעשה תחת השמש בהגלות נגלות, אם אין לבבו שלם, "הכון לקראת אלקיך וכו'" (עמוס ד, יב), כי רחמנא לבא בעי (זהר חלק ב קסב, ב), ואי-אפשר בשום אופן שתחול עליו יראת הרוממות כי-אם אחר שיעבור יראת העדרו מעיקרו, שהוא המיתה ומסירת נפש כנ"ל. וכל האהבות ויראת ה' אשר ידמה האדם בנפשו, בלתי עברו המעבר הל"ז, בודאי שקר ענה בנפשו בעצמו, וקנינים המדומים הם בנפשו מהתעוררות מדותיו הגשמיים כי ברע הוא, מעץ הדעת טוב ורע ורחוק הוא מה', וכל מעשה המצות הכל הוא אינו אלא גדלות, להיות לו לשם ולתהלה ולקבל פרס, על דרך משל מי שיש לו מעלה, בודאי רחוק הוא מהמלך מפני שכל מי שהוא עם המלך יחד, כלום חסר לו ואין צריך לו שום דבר, דרך-משל עשירות למה לו, כלום חסר וכו', תחבולות ערי בצורות ושמירה מעולה, למה לו, הרי שמור הוא, חכמה מלאכה למה לו כנ"ל, נמצא ממילא מוכרח ומובן, מי שהוא בעל מעלה שיש לו אותו מעלה, בודאי רחוק הוא מן המלך, שהמעלה נקראת מעלה אצלו ויש לו, כי בהתקרבו אל המלך ממש, שאין לו אותה מעלה, כי למה הוא לו, אבל סכנה עצומה הוא, פן ואולי לא יבטל רצונו חיש ומהר לעשות רצון המלך ויתחייב בנפשו, אם לא שיודע בעצמו ואמיתת לבבו שלם ברצון גמור ומסירת נפשו לעשות רצון המלך תיכף, קולע אל השערה ולא יחטא, אז יכול להיות עמו תמיד בעת שמחתו ופחדתו, כי בטוח הוא בעצמו, ולאיש אשר אלה לו, מגלה לו המלך מסתוריו וכל עניניו.
והנה בזוהר על פסוק "ותרא האשה כי טוב העץ" (בראשית ג, ה), הרשום אצל פסוק "על כן יעזב איש וכו'" (בראשית ב, כד), (זהר חלק א ג, ב) עיין-שם כל המאמר, ובסוף המאמר "תא-חזי כי ה' אלקיך אש אוכלה הוא וכו', מאן דבעי וכו', בשלהובא דסלקין אית תרין נהורין חד חיורא וחד אוכמא או תיכלא, ההוא נהורא אוכמא או תיכלא דאיהו לתתא הוא כרסייא יקר לההוא חיורא וכו', ועל-דא רזא דתכלתא וכו', והאי אתאחיד לתרין סטרין וכו' ודא אכלא תדיר ושצי להאי וכו', דהא ביה תליא שיצאה דכלא מותא דכולא וכו'", הרי דברינו בפירוש הנזכר.
וכדי לבאר טעם לדבר, מבואר בספר לקוטי אמרים, שאי-אפשר לעשות השתנות בעולם, אם-לא בהעלות הדבר אל שורשו, והמשל בזה הזריעה שזורעים חטים כדי שיתוספו, ואי-אפשר ליגדל אלא-אם-כן החטים הזרועים מתבלים בעפר ונעשים עפר הארץ כידוע, וכן זרע אדם באשה, והענין הוא כי כח הצומח הוא בארץ. ואם-תאמר אם-כן תצמח הארץ בלי שום זריעה, הענין הוא כי הארץ וכח הצומח המושרש בתוכו, הוא ממש אין-סוף בערך ההוא, עד שאי-אפשר להתפשט שום דבר, אלא אם-כן כשזורעים איזה מין וחוזר לעפרו, אז אותו המין מתעורר לצאת, ומפני שהגיע בהתבלותו בעפר אל שרשו, כח הצומח יש בו כח להוסיף הרבה, והשורש הוא ממוצע בין ענפים ובין כחות העליונים ממנו בדרך השתלשלות, כידוע שאי-אפשר להשתלשל מדרגא לדרגא אחרת, אלא-אם-כן על-ידי ממוצע והוא השורש כנ"ל, כי השורש ההוא הוא הכולל את כל כחות העליונים וממנו מתפשטים ענפים אחרים, אבל השורש בעצמו אינו אלא הכנה ולא שום דבר בפני-עצמו, כי נגד עליונים הוא כללות הכל ונגד התחתונים הוא שורש הכל. לכן מחוייבים דברינו, שאי-אפשר לעבור אל מקום ה' שמה, אלא-אם-כן דרך השכינה ולטעום טעם מיתה ממש להתבטל בתוכה ממש, ואח"כ חוזר וניעור. ולכן השכינה לית לה מגרמה כלום רק מה שמגיע אליה מאור המדות, וידוע כי החיות רצוא ושוב, ולכן מי שנכלל בשכינה מוסר עצמו למיתה ממש, ולכן נקראת רק כלי לשון כללות, שכוללת קבלת כל כחות העליונים ומכלה התחתונים שנכללים בתוכה.
וזה דברי רז"ל על-פסוק {{צ|ולדבקה בו (דברים יא, כב), וכי אפשר לידבק בשכינה, והלא אש אוכלה הוא, אלא הידבק במידותיו, פירוש אחר שנכלל בשכינה ונתבטל לגמרי בתוכה, אח"כ חוזר וניעור על-ידי דביקות, כידוע שגם השכינה מקבלת על-ידי מדות הדביקות והתקשרות שנקרא יסוד ומקבלת מאור המדות, וזהו הדבק במדותיו, כי במדות שייך דביקות מה-שאין-כן בשכינה, כמבואר בזוהר בראשית הנזכר, כי המדות הם אשא חיורא שאינו שורף, ורוכב על אשא דתכלתא כמבואר שם, לכן משה שהיה מקומו "שואף זורח הוא שם", (קהלת א, ה), פנים בפנים דבר בו בלי שום חלישות.
כללא דמילתא, הרי בכל אדם מישראל כלולים כל המדות, ושורש נשמתו אבר מהשכינה וכנסת ישראל הנקרא שם שמים, כי המדות נקראים שמים והשכינה נקראת שם שמים, שהשם הוא כללות הדבר ולא דבר בפני עצמו, וזהו כל מחלוקת שהיא בכל אדם, לשם שמים פירוש מחלוקת מדותיו כנזכר, איך יתנהג בחסד או בגבורה מותר או אסור אפילו בדבר תורה ויראה, העיקר צריך שתהיה כוונתו לכלול עצמו בשם שמים, שהוא שורש נשמתו שהוא השכינה, וכל עניני מחלוקותיו הם איך להתכלל בשכינה ואיך להתבטל בתוכה נגד השי"ת ב"ה.
וענין הביטול אפשר להיות על דרך הפסוק "זה היום עשה ה' נגילה ונשמחה בו", {{ממ|תהלים|קיח|כד}, ואמרו רז"ל "יכול ישמח ביום ת"ל עשה ה' נגילה ונשמחה בו, שישמח בה'" שיר השירים רבה א, לב. והפירוש הוא, כי איזה הארה שבאה לאדם נקרא יום מאיזה מדה שתהיה כי הוא הארה מהשי"ת, יכול שישמח ביום, פירוש בההארה במדה שהוא מודד, ת"ל בו שישמח בה', פירוש שיבין שההארה הוא עצמות ה' כידוע, כי המדות הם הסוד הנקרא עצמות ואם-כן כשהמלך בא פתאום להתאכסן אצלו צריך להניח לו כל ביתו וכל כליו, ואם הוא מניח להמלך כל ביתו וכל כליו, נמצא ממילא נעשה הוא כמי שאינו כלל, שהרי המלך אינו גשם ח"ו בשום כח גשם ח"ו, ואם הוא נעשה בית המלך מה הוא, אז נכלל בשכינה.
וזהו איזהו מחלוקת לשם שמים, זו היא מחלוקת הלל ושמאי שהם המדות, ומחלוקת לשם שמים, פירוש לשם הלכה כדברינו וכנזכר לעיל, מה-שאין-כן קרח ועדתו שחלק על משה ואמר כי כל העדה כולם קדושים, כמותו שהיה נאחז למעלה מהשכינה שהם המדות, כמבואר בזהר הנזכר, וידוע הוא שהוא מקום עץ הדעת טוב ורע ומשם יפרד ח"ו, ולכן כשרצו להתקרב ע"י הקטורת מדי עברם אש אוכלה אכלתם, וזהו דברי רז"ל כי התורה אש שחורה על גבי אש לבנה, והוא דרך הילוכו של אדם אל התורה דרך אש שחורה, שהיא השכינה אז יצליח.

בלק

<b>מה</b> טובו אוהליך יעקב ופירש"י ז"ל ראה שאין פתחיהן מכוונין זה כנגד זה גם פירש"י ז"ל אוהליך בישובן ומשכנותיך בחורבנן גם ארז"ל ע"פ ולא קם נביא עוד כמשה בישראל אבל באוה"ע קם ומנו בלעם ובכדי לפרש הענין ארז"ל אין השכינה שורה אלא על מי שהוא חכם גבור עשיר כו' וכלן ממשה שהיה בו כולן. ולכאורה תמוה הנה מדת הגבורה והעשירות היה חסר לכמה וכמה צדיקים שהשכינה היה שורה עליהם גם קשה כי במאמר ר"פ זריזות מביאה לידי זהירות כו' סוף דבר ענוה ענוה מביא לידי רה"ק נמצא שהדבר תלוי רק בעונה וסדר המדות שמונה והולך ר"פ הנ"ל אבל הענין בכדי לבאר פשוט הוא ע"פ ארז"ל איזהו גבור הכובש את יצרו ואיזהו עשיר וכו' ופי' הגבורה הוא בלב ולא ביד שהאיש הירא ורך הלבב היה חוזר מעורכי המלחמה והענין הוא כי החסדים המה התפשטות וכמים הנגרים ממקום גבוה למקום נמוך ויורד ומתפשט עד שאינו נראה אבל הגבורות הוא דבר המעמיד ומצמצם וגבול נתן להתפשטות החסדים עד שהוא כעין כלי המגביל ומתגלה לעין כל לכן עיקר ההתגלות הוא בגבורות כידוע וכן דרך ההולדה א"א כ"א ע"י גבורות שהוא ההתגלות וכן היה בריאת העולם ע"י צמצום כידוע ושהוא עיקר הגשמיות והריחוק מהשי"ת הגם כי ידוע שהשי"ת ממלא כל עלמין אבל אינו בהתגלות והנה מי שהוא בעל מעלה חכם או גבור שהמעלה ניכרה ומתגלה בתוכו ממילא מובן הייתו גשם כי ההתגלות הוא גשמית לכן בעל מעלה צריך להחזיר המעלה אל מקום אשר לוקחה משם והוא א"ס ב"ה ע"י מדות הענוה אז נתוסף עליו יותר ויותר בהחזיר הדבר אל שורשו כידוע משאר דרושי' משא"כ בלא"ה הוא נפרד ומגושם ורחוק מה' והנה כתיב והאיש משה עניו מאד כו' מפני שאין הענוה אמיתית אלא לבעל מעלה באמת והוא עניו נגדו יהי' עה"א ובעל הכחות כולם משא"כ מי שהוא ריקן וחסר מכל בלא"ה הוא שפל אנשים ומאי רבות' בענוה וכמו כן הגבורה שהוא בלב להיות עומד ומגביל וכובש את יצרו אינו מתגלה אלא אצל בעל מדות רעות בטבע והוא כובשם משא"כ מי שהוא מוטבע רך וטוב וידוע הוא שעיקר בריאת העולם היה עבור עולם הגשם הזה החומרי אע"פ שהוא גוף קשה אעפ"כ יהיה מלא כה"כ ולכן כל הצמצומים והגבורות היו ג"כ עבור התגלות אלהותו ית' בשפלים התחתונים וממילא משמע ומובן מי שהוא מוטבע בתכלית מדות הרעות והתגבר על יצרו ונגלה כבוד ה' זהו תכלית בריאת העולם שאמר ונעשה רצונו אפי' בגשם היותר תכלית והתגלות האפשרי בתכלית וכמו כן מי שהוא בעל מעלות טובות התכלית וענותן זהו התכלית הנח"ר לפניו ית"ש שהוא ג"כ התגלות לאלוהותו כנז' וכולן היה במרע"ה כידוע מפי ספרים שמרע"ה היה מוטבע בתכלית המדות רעות וכבש את מדותיו לתכלית הטוב האפשרי והיה בעל מעלת האפשרי באדם והיה עניו מכל האדם וזהו שהשכינה שורה עליו שהרי הוא משרה שכינתו ית' בכל הארץ ובכל השפלים מתכלית העומק עד שמי רום רום וזהו דבריהם ז"ל שאין השכינה שורה אלא על בעל המדות והוא עניו אבל ככל חד לפום דרגין דילי' לפי גדולתו וענותנותו ונבין ג"כ סדר ומאמר ר"פ שהענוה מביא לידי רוה"ק והגבור בגבורתו וכבישת יצרו כל חד וחד לפום דרגי' דיליה והנה ידוע כי אמיתת המוסר ויראת ה' היא יראת הרוממות ירא בושת ואית יראה ואית יראה שהוא יראת העונש וש"ד אשר הביאו חז"ל מפני שלפעמים א"א לכוף את יצרו ביראת הרוממות וצריך לזכור יראת העונש אפי' גדולים וצדיקים כארז"ל ואם לאו יזכור לו יום המיתה ומאמר ר"י דין גרמא דעשיראה ביר והענין הוא שהכל לפי העת והזמן והמקום וחוזק היצר ותקפו הגם שאין יראה זו תכלית אעפ"כ כדי לסור ממוקשי מות ולכוף את יצרו גם זה לטובה ושכינה שרויה ביניהם ולכן א"א לשום אדם לכוין מעשיו ומחשבותיו ודרכיו לדרכי איזה צדיק בכדי שיהי' כמותו מפני שלפעמים לא יועילו לו מוסרי אותו צדיק והנהגותיו ואפי' אדם אחד א"א להיות שוה בענינו ודרכיו ומוסריו יום כיום והכל לפי העת עד שיבא יראת ה' בלבבו ופחד ה' מהדר גאונו באמת ולא בדמיון שהרי ואסלדה בחילה כתיב כאדם הסולד ידו שנבהל ונזדקר לאחוריו מפני הפחד. והנה ידוע שמשה היה דעת של כל ישראל וכנגד היה בלע' הדעת שבקליפה פי' של מחשבת פסול שבכללות ישראל והנה הובא בזהר שהקליפה ג"כ צורך העולם בשביל עונש הרשעים כידוע וכמבואר ג"כ על פסוק בלק בן צפור למה דווקא צפור ע"ש. והנה בלעם שהוא כללות הדעת דקליפה כיון שראה שאין פתחיהו מכוונין זמ"ז פי' שאין היראות של כל א' מכוון לחבירו אבל כל חד לפום דרגא דילי' הגדול לפי גדלו והקטן לפי ערכו מיראת העונש וכמו כן הגדולים לפעמים בעצמן אינם מכוונים כפעם בפעם וכל מגמתם רק להכניס היראה ופחד ה' בלבם ולהשרות שכינתו עליהם כידוע שהיראה נק' פתח ושער וזהו פירש"י ז"ל בישובם וחורבנם שהוא יראת הרוממות ויראת העונש ולכן ראוי שתשרה עליהם שכינה.

פנחס

בגמרא (קידושין סו, ב) מניין לכהן בעל מום שהוא פסול, שנאמר הנני נתן לו את בריתי שלום (במדבר כה, יב), [כשהוא שלם] ולא חסר, ופריך והא שלום בו' כתיב, ומשני ו' דשלום קטיע. הנה אמרו רז"ל (סנהדרין מד, א) על הפסוק (תהלים קו, ל) ויעמוד פנחס ויפלל, ויתפלל לא נאמר אלא ויפלל, מלמד שעשה פלילה עם קונו וכו': הענין הוא על-דרך המבואר בזוהר (זהר חלק א קכב, א)על-פסוק "השבעתי אתכם וכו', אם תמצאו וכו', מה תגידו לו וכו'" (שיר השירים ה, ח), ודרש הזוהר שהשכינה משבעת כל הנשמות היורדים בעולם הזה, שיגידו להקב"ה מחולת אהבת השכינה אליו. ובכדי לפרש הענין הוא, ידוע אמרו בזוהר "מאן דאית ביה יראה, לית ביה חוסר כלל, שנאמר "אין מחסור ליראיו" (תהלים לד, י)". והענין על-דרך מאמר "בן זומא ראה אוכלסא בהר הבית [וכו'] ואמר ברוך שברא כל אלו לשמשני" (ברכות נח, א), והוא מוסר ופחד גדול כשהאדם נותן אל לבו שכל העולם לא נברא אלא בשבילו, ונתלבשה השכינה בכמה וכמה פרטים ובני אדם לאין קץ ומספר ובכמה מיני גשמים, אולי יתפעל זה לעשות הטוב והישר בעיני ה', וכל-שכן אם צריכה להתלבש בעונשין ח"ו ובאומות העולם כדי להכניע את לב זה שיירא מלפני ה' ויעשה רצון קונו. נמצא כשאדם מתפלל לפני השי"ת על איזה דבר שחסר לו, העיקר שישים אליו לבו על שפלות השכינה, שמהראוי להיותה שלמה בכל העולמות, שיהיה האדם הישראלי מושל בכל מכל כל, בכל הנבראים נוצרים ונעשים, כשלמה המלך ע"ה ומשה רבינו ע"ה, שכן היתה תחלת הבריאה שאמר "ורדו בדגת הים וגו'" (בראשית א, כח), ולא יהיה חסר כלום, משא"כ כשהוא חסר ממילא נשמע, שהשכינה הוצרכה בהכרח להתלבש בחסרון למענו, בכדי שיתפעל ויתלהב לבו לה', לכן יאחזנו פלצות מאמיתת נקודת הלב, ולא יכוין בתפלתו על מילוי חסרונו, כי-אם על חסרון השכינה שאינה נשפעת מהשי"ת בשלימות, אם מוכרחת להתלבש בחסרון. והנה ידוע הוא שכל אדם מישראל הוא אבר מהשכינה ושלוחה כמותה, וזהו פירוש השבעתי אתכם וכו', שהשכינה משבעת לנפשות ישראל שכל אחד אם ימצא את השי"ת, יגיד לו מחולת אהבת השכינה אליו כנ"ל, שיתלבש בצער השכינה שאינה נשפעת מהשי"ת, ולא יכוון על עצמו וחסרונו. וזהו מאן דאית ביה יראה, שהוא הדביקות בשכינה לית ביה חוסר, פירוש שהרי אינו חסר לנפשו כלום מכל, ואינו מגמתו על חסרונו כלל, שכל זה אינו שוה לו נגד חסרון השכינה בקנאו את קנאתה, וכל העולם כולו אינו נחשב לו לכלום נגד הצער ומגודל הקנאה בצער השכינה עד שכלו כל כחותיו ואינו יכול לסבול, ויותר טוב לו אלף אלפי רבוא פעמים מיתתו מחייו, ומה לו לזה להפקיר עצמו ולמסור נפשו על קדושת שמו, שהרי נחת רוח הוא לפניו בתכלית האהבה בתענוגים. ובהיות האדם בכח זה, אינו נאחז כלל בשרשי הדינים והוא למעלה מדין תורה, ואי-אפשר לו לכוון דעתו לילך על-פי דבר-תורה, כי חולת אהבת השי"ת הוא. וזה היה פנחס בקנאו את קנאת ה' ית' בראותו את שפלות השכינה, כמאמר הבעש"ט שכל מה שאדם רואה בעולם לצרכו הוא, ונתפעל פנחס והפקיר עצמו נגד הדבר-תורה, שאם היה שאלת חכם אם מוכרח להפקיר עצמו לילך בין כ"ד אלף ולהרוג את זמרי, לא היו מתירים לו, אבל פנחס לא יכול לסבול לעמוד על חייו ולא עלתה על דעתו הדבר-תורה מגודל קנאת שפלות השכינה. וזהו ויפלל שעשה פלילה עם קונו, פירוש פלילה לשון דיינא הנקראים פלילים (שמות כא, כב), ועשה דין אחר מחמת חולת אהבת השי"ת, ואופן זה הוא המתקת הדינין ואדם המתפלל באופן זה נענה על תפלתו שהרי הדין נמתק. וזהו "אם שגורה תפלתי בפי וכו'" (ברכות לד, ב), ופירוש שגורה לשון שליחות, כמו שגרני אליך כי תפלת פיו הוא שליח מהשכינה, מפני היותו אבר מהשכינה וצריך להתלבש בשכינה ולהתפלל תפלתה אצל השי"ת, וזהו הסימן שנתן רש"י ז"ל שם על לשון שגורה תפלתי, שהתפלה נובעת מלבו ומדבר בלי שום עיכוב שהוא סרכא שהוא טרפה, כמבואר בזוהר ר"מ פנחס דף רכח ע"א. והנה מבואר בזוהר ח"א רמא ע"ב על פסוק הנאמר ברחב הזונה "ונתתם לי אות אמת" (יהושע ב, יב), שבקשה סימנא דמשה שהוא ו' שהוא המשכה שלמה שלא היה בה שבירה שהוא אמת כידוע, והשיבו לה השלוחים לא כי עתה מת משה וממשלת יהושע הוא, שהוא "את תקות החוט השני תקשרי" (יהושע ב, יח), כידוע מענין הלבנת לשון של זהורית שהוא המתקת הדינין זח"ג קב ע"א . וזהו שה"ש ד, ג כחוט השני שפתותיך כידוע, והוא אם שגורה תפלתי בפי וכו' וזהו דרשה דכהן בעל-מום פסול, מפסוק הנני נותן לו וכו', ופריך והא בו' כתיב והוא מקום שאי-אפשר להיות בו שבירה, משא"כ הכא ופנחס שלוחא דשכינה הוא, ומשני ו' דשלום קטיע שהוא ו' זעירא.

מטות ומסעי

(במדבר ל ב): וַיְדַבֵּר מֹשֶׁה אֶל רָאשֵׁי הַמַּטּוֹת לִבְנֵי יִשְׂרָאֵל לֵאמֹר זֶה הַדָּבָר אֲשֶׁר צִוָּה ה'. ובסוף הספר (במדבר לו יג): אֵלֶּה הַמִּצְוֹת וְהַמִּשְׁפָּטִים אֲשֶׁר צִוָּה ה' בְּיַד מֹשֶׁה אֶל בְּנֵי יִשְׂרָאֵל בְּעַרְבֹת מוֹאָב עַל יַרְדֵּן יְרֵחוֹ:   
הענין הוא אמרו רז"ל (משנה אבות ד, ג) "אַל תְּהִי בָז [לְכָל אָדָם, וְאַל תְּהִי מַפְלִיג] לְכָל דָּבָר" וכן מעשה דרבי אלעזר ברבי שמעון (תענית כ, א) שנדמה לו אליהו ז"ל לאדם מכוער שאין כמוהו עד שגינה אותו רבי אלעזר וכו', ואח"כ אמר-לו אליהו מוסר עד שקיבל על עצמו שלא לעשות כן.
והענין כי הנה ידוע מאמר (משלי טז, ד): "כֹּל פָּעַל ה' לַמַּעֲנֵהוּ" ופירוש (ישעיהו מג, ז): "כֹּל הַנִּקְרָא בִשְׁמִי וְלִכְבוֹדִי בְּרָאתִיו וכו'", שכל הבריות שבעולם עד השלשול הקטן שבים, צורך העולם בהם וגדולת הבורא מתגלית בהם יותר מבלתם, שאם הי' אפשרי ההתגלות בלתם לא היו נבראים, עד שאין לך דבר שבעולם אפילו הקליפות ואומות-העולם ועונשין, הכל לכבודו ית"ש. וזהו סוד (תהלים קג, יט): "וּמַלְכוּתוֹ בַּכֹּל מָשָׁלָה", וכן פירוש (נחמיה ט, ו): "וְאַתָּה מְחַיֶּה אֶת כֻּלָּם", וכן פירוש (תהלים קד, כד): "מָה רַבּוּ מַעֲשֶׂיךָ ה' כֻּלָּם בְּחָכְמָה עָשִׂיתָ", וכבודו ית' שמתגלה מבריאה זו אי-אפשר אותה ההתגלות מבריה אחרת.
והענין הוא אם יראת עונש או יראת בושת או יראת הרוממות, שמתעורר האדם על ידם, ובכל אחד מיראות הנזכרות יש כמה וכמה פרטים עד אין קץ ומספר, וכמו כן מתחלקין האהבות וכן שארי המדות והתקשרות עד אין קץ כידוע, והן הן גופי הבריות בעולם-הזה השפל החומרי, וכן הוא באדם שהוא עולם קטן (תיקוני זהר קל, ב), כלול את הכל בחילוף המחשבה והדמיונות והמדות וההתקשרות עד אין קץ, כידוע שהמחשבה היא קומה שלימה אם טוב ואם רע ח"ו, מתעורר ממנה להשי"ת ב"ה אם ליראתו הנזכרת, אם לאהבתו ית' או בכל מדה ומדה שהוא מודד לו מודה לו ית', ובזה היה יודע שלמה-המלך ע"ה הלשונות מכל הבריאות שבעולם בהסתכלותו על עצמו וחילופו וחילופי חילופיו, שהרי אין המחשבה עומדת אפילו רגע אחד, אבל פושט ולובש צורה תמיד כידוע, ולא כל העתים שוות כידוע מכ"ח עתים והשתנות לאין מספר, ודבר זה נוהג אפילו בגדולי הצדיקים ואפילו במשה-רבינו ע"ה, כנגדו היה בלעם דעת דקליפה, שהיה כולל כל הדעת ומחשבת חוץ ופסול המוקדשין, כמאמר (קהלת ז, יד): "אֶת זֶה לְעֻמַּת זֶה עָשָׂה הָאֱלֹהִים", ואחרי שמשה-רבינו ע"ה היה דעת דקדושה, בודאי היו מוכרחים כל אלו לעבוד במחשבתו, והוא גבר עליהם והכניע בעצמו כל הרע עד שהגיע להיות במדרגת דעת דקדושה כידוע, ומאמר הבעש"ט שכל מה שהיה בבלעם היו חושדין למשה-רבינו ע"ה, מפני שכל זמן שלא נגמרה עליית השכינה כאשר יהיה בזמן [עליית] השכינה וגואל צדק בב"א, שהוא ביטול הקליפה (ישעיהו כה, ח): "בִּלַּע הַמָּוֶת לָנֶצַח" מוכרחים כל העליות להיות רק במחשבת אדם כשר, והאדם כשר אי-אפשר לו להגיע ולעלות אל שורשו כי-אם על-ידי שכנגדו, שיעלו במחשבתו והוא יתעורר מהם לבוראו ית', והן הן הנסיונות כמאמר רז"ל (שבת עז, ב) "כברייתו של עולם דברישא חשוכא והדר נהורא" והוא מוזכר בזוהר הרבה פעמים, לכן כשהאדם רוצה להכניע איזה דבר העומד עליו בתחילה צריך להכניע באמת לפני וכו' ב"ה מאותו הרע השוכן בעצמו, וזהו ביטול הרע והמתקת הדינין, וזהו שכתוב (תהלים סט, יט): "קָרְבָה אֶל נַפְשִׁי גְאָלָהּ" ואח"כ (תהלים סט, יט): "לְמַעַן אֹיְבַי פְּדֵנִי" פירוש: בתחילה ביקש שתבוא הגאולה לנפשו מכל אומות-העולם שהם ההתקשרות במחשבת חוץ, וממילא יהיה פדוי מאויביו שהוא ביטול הקליפה והמתקת הדינין.
וזהו שאמרו רז"ל (סנהדרין צז, א) "אֵין מָשִׁיחַ בָּא אֶלָּא בְּהֶיסֵּחַ הַדָּעַת" פירוש: כי הדעת הוא כללות כל המדות מז' ימי הבנין ואינה מדה בפני עצמה, והגאולה שצריכה להיות מכל השבעים אומות-העולם אשר שורשם ז' ימי הבנין, אי-אפשר להיות כי-אם שיגיע למעלה מן הדעת, שיסיח עצמו מן הדעת ולא יהיה שום אמצעי בינו לבין השי"ת ולא שום הפסק בעולם כי-אם יחוד אמיתי, וזהו אמרם רז"ל (בבא בתרא עה, ב) "עתידין מלאכי-השרת לומר קדושה לפני ישראל כמו שאומרים לפני השי"ת" מפני שיהיו אחדות גמור עם השי"ת, אבל עכשיו קודם ביאת המשיח הדעת הוא המייחד את כל הברואים להשי"ת ומבט להרע מהם ומשפיע טובה להם.
והענין כשהאדם כולל בדעתו כמה וכמה נבראים שעוברים במחשבה שהוא קומה שלימה, והוא מתעורר מהם אל הבורא ית"ש (משלי ג, כ): "בְּדַעְתּוֹ תְּהוֹמוֹת נִבְקָעוּ" ומעלה אותם ומבררם במחשבתו, כמאמר הזוהר (זהר חלק ג י, ב) "כולם בחכמה אתבררירו", ואחרי עלייתם אל שורשם נשפעים משם טובה וברכה, וזהו אמרם רז"ל (ברכות לג, א) "גדולה דעה שניתנה בין שתי אותיות, שנאמר (שמואל א ב, ג): "אֵל דֵּעוֹת ה'"", כי הדעת הוא המייחד כל השמות ממטה למעלה ומייחד הענף אל השורש שהוא שם הוי"ה ב"ה כדברינו הנזכרים, שהרי (ישעיהו מג, ז): "כֹּל הַנִּקְרָא בִשְׁמִי וְלִכְבוֹדִי בְּרָאתִיו", ובכל הבריות כולם יש בהם קדושת שמותיו ב"ה, כי אין-סוף ב"ה סובב כל-עלמין וממלא-כל-עלמין כנזכר, ובדעתו מעלה האדם אותם אל שרשם ומייחד לאין-סוף ב"ה, ועל-דרך-זה היה המקדש, כאמרם רז"ל כמו-כן על מקדש שניתן בין ב' אותיות, שנאמר (שמות טז, יז): "פָּעַלְתָּ ה' מִקְּדָשׁ אֲדֹ'" כידוע שהמקדש היה משפיע ומחלק מזון וטובה לכל הברואים ואפילו לאומות-העולם כמבואר (סוכה נה, ב) בפרי החג, ושאר דברים המבוארים בזוהר, והוא אמרם רז"ל: "אִילּוּ הָיוּ יוֹדְעִים הָאוּמוֹת גּוֹדֵל טוֹבָתָם מִן הַמִּקְדָּשׁ לֹא הָיוּ מַחֲרִיבִין אוֹתוֹ" ועכשיו במקום מקדש הוא האדם הכשר, שעל-ידו מתייחדים כל הברואים אל שורשם ונשפעים טובה, וכמו כן האדם מתייחד באמצעות הברואים וכו', מפני שעכשיו קודם ביאת המשיח אי-אפשר לשום אדם לסבול התענוג עליון כזה והיחוד אמיתי בלי שום אמצעי, כללא דמילתא שאצל כל צדיק וצדיק מוכרחים לעבור במחשבתו כל שכנגדו עד מקום מדרגתו, ואפילו אם יאמר המתחסד שכבר ביטל כל הרגשותיו ותאותיו, אין שוטה מרגיש שאם אין לו במדה זו יש לו במדות אחרות כיוצא בו, וכשבאה לו המחשבה צריך-להיות נבזה בעיניו נמאס שהעמיד צלם בהיכל, שהרי האדם הוא מקדש מעט כנזכר, וכידוע שהמחשבה והמוח הוא קודש-קדשים והלב הוא היכל האהבה ושאר-דברים כמבואר בכמה מקומות. ואח"כ כשמתעורר מן הדבר אל הבורא ית"ש הוא היחוד ועליית השכינה והקמתה מעפרא, והאדם גם-כן מתעלה בזה והולך מדרגא אל דרגא ומנסיון לנסיון וממסע למסע, וזהו המ"ב מסעות הכתובים בתורה שנסעו ישראל ממצרים שהיא עבודת פרך בחומר ולבנים שהוא מעשה הגשמיות והגופניות, וכדי לצאת משם ולהגיע אל ארץ ישראל שהיא כנסת ישראל ולעשות יחוד שלם צריך על-כל-פנים מ"ב מסעות, וזהו שם של מ"ב הידוע ומכוון לעלות מעלה מעלה.
והנה ענין המסעות היו כמה פעמים לאחור כידוע, לכן לפעמים מזומן לצדיקים איזה ירידה במחשבתו, אבל באמת הוא כי הירידה צורך עליה היא ומסע שלימה כדרך כל המסעות עד שתבוא הגאולה במהרה-בימינו-אמן. ויהיה עליות השכינה בפועל ויחוד אמיתי בלי שום אמצעי והפסק, ולכן יאמרו קדושה לפני ישראל, שענין הקדושה הוא פרישת המותרות מהם, וזהו "וַיְדַבֵּר" שהוא לשון הנהגה, כמו (תהלים מז, ד): "יַדְבֵּר עַמִּים" ו-"מֹשֶׁה" הוא הדעת, ו-"אֶל רָאשֵׁי הַמַּטּוֹת" הם שורשי ההשתנות שהם י"ב גבולי אלכסון, "לִבְנֵי יִשְׂרָאֵל" הוא האמונה, "לֵאמֹר" הוא לשון יחוד ואהבה כמו (דברים כו, יז): "אֶת ה' הֶאֱמַרְתָּ" והפירוש הוא שירגיל וינהיג הדעת את כל ההשתנות שיעלו בדעתו באמונה לייחד אותם לבורא ית"ש. וזהו "אֵלֶּה הַמִּצְוֹת" שהוא פירושו גם-כן יחוד כמו "לְצַוּוֹת לְזֶה", "וְהַמִּשְׁפָּטִים" פירוש על-ידי הרגל יהיה קל בעיניו וישר והדין נותן, "אֲשֶׁר צִוָּה ה' בְּיַד מֹשֶׁה" פירוש יחוד אין-סוף ב"ה עם הדעת, "אֶל בְּנֵי יִשְׂרָאֵל" פירוש על-ידי האמונה, "בְּעַרְבֹת מוֹאָב" פירוש להאמין שכל הערבוביא במחשבות וכל הבריות בו יפקדו לחיים, כמאמר (נחמיה ט, ו): "וְאַתָּה מְחַיֶּה אֶת כֻּלָּם" כולם באים מאין-סוף ב"ה, וזהו "מוֹאָב עַל יַרְדֵּן יְרֵחוֹ" כידוע שביריחו היה השגת המקדש, כמו שאמרו רז"ל (יומא לט, ב) "ביריחו היה נשמע קולו של כהן-גדול, ביריחו היו מתעטשים העיזים וכו'" וכמה דברים. וזה שהירידה הוא לצורך השגת המקדש.
או יאמר כי המצות כמו נרות, כנאמר (משלי ו, כג): "כִּי נֵר מִצְוָה וְתוֹרָה אוֹר" וכמאמר (משלי כ, כז): "נֵר ה' נִשְׁמַת אָדָם חֹפֵשׂ כָּל-חַדְרֵי-בָטֶן", שעיקר הכנת כל מצוה לחפש באבריו וגופו אם ראוי שתשרה עליו, וזהו "וְהַמִּשְׁפָּטִים" שהוא מסירת נפש.
עוד מפרשה זו:
(במדבר ל ב): וַיְדַבֵּר מֹשֶׁה אֶל רָאשֵׁי הַמַּטּוֹת וכו' זֶה הַדָּבָר אֲשֶׁר צִוָּה ה'. פירש רש"י ז"ל: כָּל הַנְּבִיאִים נִתְנַבְּאוּ בְּכֹּה, אָמַר ה' מוֹסִיף עֲלֵיהֶם מֹשֶׁה שֶׁנִתְנַבָּא בְּלָשׁוֹן זֶה הַדָּבָר:   
פתח הרב:
(דברים יא, יג): "אִם שָׁמֹעַ תִּשְׁמְעוּ" פירש רש"י ז"ל מאמר חז"ל (סוכה מו, א) {{צ|אם שמוע בישן תשמע בחדש, שלא כמדת הקב"ה מדת בשר-ודם, שמדת בשר-ודם כלי ריקן מחזיק, מלא אינו מחזיק, ומדת הקב"ה דווקא המלא מחזיק שנאמר (דברים כח, א): "אִם-שָׁמוֹעַ תִּשְׁמַע"וכו'.
והענין הוא מאמר (איכה א, ה): "כִּי ה' הוֹגָהּ עַל רֹב פְּשָׁעֶיהָ" ומדרש חז"ל (איכה רבה א, לג) "יכול על מגן, תלמוד-לומר עַל רֹב פְּשָׁעֶיהָ" ומבואר בספרים הבנת המדרש ותוכן דבריהם הוא: אשר לכאורה תמוה ענין הצער ויגון להיות מיצר ודואג על חורבן בית-המקדש, מה שעבר אָיִן, כי מאמר (משלי כח, יד): "אַשְׁרֵי אָדָם מְפַחֵד תָּמִיד" הוא על העתיד וכן מאמר (משלי יד, כג): "בְּכָל עֶצֶב יִהְיֶה מוֹתָר" וכן (קהלת ז, ב): "טוֹב לָלֶכֶת אֶל-בֵּית אֵבֶל וכו'", שהרי פירש טעמו (קהלת ז, ב): "בַּאֲשֶׁר הוּא סוֹף כָּל הָאָדָם וְהַחַי יִתֵּן אֶל לִבּוֹ" על העתיד, אבל להיות עצב ומיצר ודואג על העבר מה זה ועל מה זה, כמאמר דוד המלך ע"ה אחרי מות הילד (שמואל ב יב, כג): "לָמָּה זֶּה אֲנִי צָם הַאוּכַל לַהֲשִׁיבוֹ וכו'", והעצבות היא הקליפה היותר קשה מכולם, שהרי הע"ז נקראת על שמה: (תהלים קטו, ד): "עֲצַבֵּיהֶם כֶּסֶף וְזָהָב" ומאמר (הושע ד, יז): "חֲבוּר עֲצַבִּים", וכן אין לה שייכות עם השי"ת כמאמר (דברי הימים א טז, כז): "הוֹד וְהָדָר לְפָנָיו עֹז וְחֶדְוָה בִּמְקֹמוֹ", (שבת ל, ב) "וְאֵין הַשְׁכִינָה שׁוֹרָה אֶלָּא מִתּוֹךְ שִׂמְחָה".
והנה מאמר חז"ל (חגיגה ה, א) "כאן בבתי גואי כאן בבתי בראי" צריך הבנה ואין כאן מקומו, כללא דמילתא שהקליפה הוא מחוץ לפרי נקרא בתי בראי, ומאמר (ישעיהו כב, יב): "וַיִּקְרָא אֲדֹנָי אֱלֹהִים לִבְכִי וּלְמִסְפֵּד וכו'" כמאמר (מלכים ב ח, א): "כִּי-קָרָא ה' לָרָעָב" שקרא לקליפות ונתן רשות שליטתם, וזהו ויתעצב אל לבו, שהרי העבר ועתיד שוין לפניו, וכפירוש הזוהר (זהר חלק א נז, א) ו- (זהר חלק ג טו, ב) "לְמָאן לְלִבּוֹ" ע"ש, ואחרי היות העצבות קליפה וטומאה אינה נמשכת כי אם למי שהוא מבחינתה, (קהלת ז, כו): "וְחוֹטֵא יִלָּכֶד בָּהּ" ו- (קהלת ז, כו): "טוֹב לִפְנֵי הָאֱלֹהִים יִמָּלֵט מִמֶּנָּה", כמאמר (משלי טו, טו): "וְטוֹב לֵב מִשְׁתֶּה תָמִיד" שהרי אפילו בפחד שהוא מבחינת העצבות אמרו רז"ל (ישעיהו לג, יד): "פָּחֲדוּ בְצִיּוֹן חַטָּאִים" דווקא.
ועל-דרך הלצה אפשר לפרש בזה דברי המדרש (איכה א, ה): "כִּי ה' הוֹגָהּ" למי שהוא ביגון, יכול על מגן תלמוד-לומר עַל רֹב פְּשָׁעֶיהָ, שאינה נמשכת אלא מן הפשעים מהקליפות, אבל המפרשים פירשו המדרש על-דרך אמרם רז"ל "כָּל דּוֹר שֶׁלֹּא נִבְנָה בֵּית-הַמִּקְדָּשׁ בְיָמָיו, כְּאִילוּ נֶחֱרַב בְּיָמָיו" ועל דא ודאי קא בכה שפיר על רוב פשעיו וחטאיו שמנעו הטוב, שאין הוא עם הבית-המקדש יכולים לדור בעולם אחד, והוא דבריהם "יכול על מגן" - להיות מיצר ודואג על חורבן בית המקדש כי מָה שֶׁעָבַר אָיִן, "תלמוד-לומר על רוב פשעיה" - לכן העצבות נקרא על להבא עדיין שהיא התשובה, באותו מקום שיבנה בית-המקדש במהרה-בימינו.
ובכדי להרחיב דבריהם ולפרש דברי בנין או חורבן בית-המקדש בימיו, הוא על-דרך דברי הזהר (זהר חלק א קכט, א) על (בראשית כד, א): "וְאַבְרָהָם זָקֵן בָּא בַּיָּמִים" וכן אצל דוד המלך ע"ה, כי הימים נקראים המדות, והזקנה נקראת למעלה במקום שאין שם התחלקות הימים, והמה הביאו והעלו מדותיהם למעלה למקום הזקנה, וזהו ענין בנין בית-המקדש בימיו - פירוש במדותיו, כי כל אחד מישראל מקדש אקרי משכן, כמאמר הנביא (ירמיהו ז, ד): "הֵיכַל ה' הֵמָּה" והשכינה נקראת היכל כמספר אדנ"י ובתוכה הוי"ה (זהר חלק א כג, ב) לכן נקרא ה'-כל (זהר חלק ג רפט, א), פירוש שהיא ה' אחרונה שבשם וכל המדות כלולים בה, כענין היסוד הנקרא כל, שכלול כל החמשה מדות וכל-אחת כלולה מי' כמספר כ"ל, וזהו היכל שהוא ענין יחוד קודשא בריך הוא ושכינתיה, שהוא ענין קול ודיבור שאין דיבור בלא קול דלית לה מגרמה כלום, אבל אית קול בלא דיבור, כמבואר ב- (זהר חלק ג רכח, ב), כי הדיבור הוא הנקרא סוף כל דרגין בכל עולם ועולם, כענין הדיבור שמייחד שני בני אדם וגופים מחולקים לכוונה אחת, כן הענין בעולמות כי סוף כל דרגין מעולם עליון נקרא דיבור המייחדו עם עולם התחתון ממנו כידוע, אמנם נגד עולם התחתון אותו הדיבור נקרא מחשבה, כענין המדבר נגד השומע, שאצל השומע אותיות הדיבור המה מחשבתו, שכל מחשבה מוכרח גם-כן להתלבש באותיות כידוע.
וכשירגיל האדם את-עצמו לתת לב לדעת ועינים לראות ואזנים לשמוע כל מחשבתו ואותיותיו, ויבן את זאת כי מחשבתו הוא דבור העליון הכללי, כנסת ישראל שהיא השכינה הנקראת היכ"ל, וכלי מחזיק ברכה שלום, והברכה וטוב הגנוז בתוכה הוא החיות הנקראת קול, והוא הנקרא דיבור כנגדו, שכל התחלקות אותיות נקרא דיבור וכלים, והנקודות המה החיות שבתוכם המנהיגים האותיות ונקרא קול. ואם-כן כל אותיות מחשבתו אפילו מכל הדברים היגעים, המה מים תחתונים ומיין-נוקבין המתבקשים לעלות אל שורשם, וחי בהם על-ידי החיות ונקודת האותיות קול ודיבור שהוא יחוד קב"ה ושכינתיה, ובהצטרף היראה והאהבה מן המדות כי המה גדפין להעלות אותיות המחשבה, מי חכם ישמור אלה ויתבונן תמיד באותיות מחשבתו חד קב"ה ושכינתיה מדברים מתוך גרונו ומחשבתו, מיד יגיע אליו היראה וההכנעה ואהבתו ית' והשמחה מזה הנקרא פנים בפנים, וזהו עליות העולמות על-ידי גדפין יראה ואהבה להחזירם פנים בפנים מפני פחד ה' והדר גאונו ולדבקה בו על-ידי המחשבה מחברתו הקדש עם השכינה, ואחרי עלייתו למעלה מהעולם ויגזר אומר ויקם, כמאמר צדיק מושל ביראת אלהים, אבל אין זה כי אם בית אלהים, המה אותיות מחשבתו, שיעשה אותם בית אלהים וכלי מחזיק ברכה.
וזהו (סנהדרין כב, ב) "אין אשה כורתת ברית אלא למי שעושה אותה כלי" שהיא השכינה כידוע שהמיין-נוקבין הוא הכלי, והבנים המה מיין-נוקבין לאמם, שהוא מחשבה טובה המצטרף למעשה, כלים המה אותיות המחשבה, מה שאין כן מי שאינו משגיח על מחשבתו ואותיותיו ונקודותיו, במה ידבר אחרי התפשטו מגופו והעדר כלי הדיבור מעימו הכלה ונפסד, וכ"ש אם דבורו ג"כ מגושם וגופני להנאתו וטובתו, טמא טמא יקרא, כללא דמילתא שכל ימי חיי הבלו של אדם צריך להרגיל את עצמו להשתמש בכל כחותיו הפנימיים לשם שמים, המה מדותיו וליבו ועין שכלו ומחשבתו, בכדי שיוכל להיקרא אדם שלם בכל דרכיו אחרי היפרד הגוף מעימו, לשאת ולתת ולילך על-ידי מדותיו ולדבר ולחשוב ולראות על-ידי מחשבתו ועין שכלו.
וזהו והיה אם שמוע תשמע, שהוא לשון אסיפה, כמו (שמואל א טו, ד): "וַיְשַׁמַּע שָׁאוּל" ולשון יחוד כמו השמע לי, אם בקי ורגיל הוא בעבודת ה' לעשות יחוד קוב"ה ושכינתיה על-ידי אותיות מחשבתו והחיות שבתוכו, ישמע מחדש על-ידי מ"ן חדשים הבאים במוחו ומחשבתו תמיד, וזהו שלא כמדת הקב"ה מדת בשר-ודם, שמדת בשר-ודם ריקן מחזיק מלא אינו מחזיק, מה שאין כן מדת הקב"ה המה הכלים הרוחניים אותיות המחשבה שאינם נעשים כלים אלא על-ידי המלאם כבוד ה' ומ"ן המתבקשים לשורש חיותם הוא שעושה אותה כלי בית ה' כלי מחזיק ברכה לחיות הקודש, והוא ענין כל הנביאים שנתנבאו בכה שהיא השכינה הנקראת דיבור, כמאמר (במדבר כג, ה): "וְכֹה תְדַבֵּר" (שמות ד, כב): "כֹּה אָמַר ה'" וכידוע והוא על-דרך הנזכר על-ידי אותיות מחשבתו בהצטרף היראה מוסיף עליהם משה שהתנבא בזה הדבר, שהוא ענין החיות שבאותיות המחשבה והאהבה, כי משה היה פרוש מן האשה הנקראת כלי והיכל שהמה האותיות וכל דביקותו הי' בחיות שבתוכו הנקראת זה, במספר י"ב אות ו"ו כמבואר בספרי המקובלים, שבכל דבר יש עולם שנה נפש, עולם הוא השטח וכלי המקבל, שנה הוא הזמן, נפש הוא החיות שבתוכו והוא ענין שבכל דבר מהותו וכמותו ואיכותו. מהות הוא ענין העצמות והחיות. איכותו הוא ענין העולם. כמות הוא זמן. והנה המהות הוא החיות שבתוך האיכות והאיכות והאיך מתחלק לכמה שהוא ענין האותיות והחיות שבתוכם, והנה על שאלת מהות כשאומר מהו שייך לומר זהו אל שאלת האיכות שאומר איך שייך להשיב כה, לכן כל הנביאים נתנבאו בכה, מוסיף עליהם משה שהתנבא בזה, ממעלה למטה דרך כה כמאמר זה הדבר כי הדבר נקרא שכינה לכן פה אל פה אדבר בו, שהוא החיות שבתוכו האהבה והשמחה הנקראת פנים בפנים, במראה ולא בחידות, שהתנבא בזה כאדם שמראה באצבע והנבואה בכה הוא ענין חידה וכל הנביאים היו מתבטלין מפני היראה, ומשה היה עומד על עמדו שמידתו היא האהבה או ענין פה אל פה הוא להיות הפה נקראת על שם דרגא התחתונה מן ההשגה, שהוא הדבור, והנה כל הנביאים היה הפה העליון שהיא השכינה מחשבה אצלם, מה שאין כן משה שהיה דבוק למעלה במחשבתו והפה העליון היה כנגד פיו ומדבר בדבר ה', וזהו משה ידבר והאלהים יעננו בקולו של משה.

דברים

על מאמר (יואל ב טז): יֵצֵא חָתָן מֵחֶדְרוֹ וְכַלָּה מֵחֻפָּתָהּ. ודרשו רז"ל חָתָן מֵחֶדְרוֹ - זה ארון, וְכַלָּה מֵחֻפָּתָהּ - זו תורהֹ:   
ולהבין זה פתח ואמר (איכה רבה א, א) "שְׁלשָׁה נְבִיאִים נִתְנַבְּאוּ בְּלָשׁוֹן אֵיכָה: משֶׁה, יְשַׁעְיָה, וְיִרְמְיָה. משֶׁה רָאָה בְּשַׁלְוָותָן וְאָמַר אֵיכָה אֶשָּׂא לְבַדִּי, יְשַׁעְיָהוּ רָאָה אוֹתָן בְּפַּחְזוּתָן וְאָמַר אֵיכָה הָיְתָה לְזוֹנָה קִרְיָה נֶאֱמָנָה, יִרְמִיָּה רָאָה אוֹתָן בְּנִיוּוּלָן וְאָמַר אֵיכָה יָשְׁבָה בָדָד, ע"ש"
והענין הוא על-דרך מוסר, ידוע מאמר הזהר על פסוק (קהלת ט, יד): "עִיר קְטַנָּה וַאֲנָשִׁים בָּהּ מְעָט", ודרש "עִיר קְטַנָּה" היא התורה, ואם אמנם (איוב יא, ט): "אֲרֻכָּה מֵאֶרֶץ מִדָּהּ" וגדולה היא, נקראת קטנה מפני ש-"אֲנָשִׁים בָּהּ מְעָט", והאמת הוא להיות התורה נקראת עיר מפני שהיא כרכא דכולא בה ובה תחזי אשר עין לא ראתה, לתת עצות בנפשו איך ובמה לזכך גופו ואיבריו וקדוש יהיה, מקדש אקרי משכן ה', כי התורה והמצות נקראים אור ונר שלהבת יה, כמצרף לכסף וכור לזהב ובוחן לבות ה' כי בהכניס פחד ה' בלבו יחודו ואהבתו יתבחן לבו ויצרף צירוף אחר צירוף, שבכל מקום קדוש משם יתפרדו כל פועלי און, ובפרט בעלות הלהב השמימה מפני פחד ה' והדר גאונו כידוע מדרך הטבע שכל פסולת המתכות מאליהם נופלים בהתיכם באש, הנה כללא דמילתא להיות עיקר ושורש עסק התורה בכדי להתקשר בשכינתא וכדי שהתורה תורהו יראת ה' היא אוצרו ועצות בנפשו, וזהו (תהלים קיב, ז): "נָכוֹן לִבּוֹ בָּטֻחַ בַּה'", ויאמין באמונה שלימה שאחר היגיעה ועסק התורה ימצא מרגוע לנפשו לבא אל הקודש, ומכשיר אותו לחיבת הקודש באהבה וחיבה ויהיה דבריו כדבש למתוק, וכמאמר שהתורה מתוקה מדבש, שהרי לכאורה הם שני כתובים דסתרו אהדדי, כתוב א' אומר (משלי ב, ד): "אִם תְּבַקְשֶׁנָּה כַכָּסֶף וְכַמַּטְמוֹנִים תַּחְפְּשֶׂנָּה" כי (משלי ב, ה): "אָז תָּבִין יִרְאַת ה'", וכתוב אחד אומר שהתורה (תהלים יט, יא): "נֶּחֱמָדִים מִזָּהָב וּמִפַּז רָב". אבל הענין כמאמר רז"ל: שעיקר תנאי עסק התורה צריך-להיות באופן שאמרו רז"ל, שתהא (אבות ג, ט): "שֶׁיִּרְאַתוֹ קוֹדֶמֶת לְחָכְמָתוֹ" ויעסוק בתורה כדי שתורהו התקשרות ואהבת ה' והידבק במצותיו, וכשיאמין באמונה שלימה שהתורה תופע עליו נהרה (איוב כט, ג): "בְּהִלּוֹ נֵרוֹ עֲלֵי רֹאשִׁי", אז בהתייחדו עם עסק התורה ובא אל יחוד והתקשרות אמיתי ובקע כשחר אורו על-ידי אותה האמונה.
וזהו מאמר הפסוק "אִם תְּבַקְשֶׁנָּה כַכָּסֶף וְכַמַּטְמוֹנִים תַּחְפְּשֶׂנָּה" על דרך משל אדם המחפש אוצרות ומטמוניות צריך לחפור חפירות ולהוציא העפר, והנה מקבל הוא על-עצמו בשמחה כובד נטל החול ומשא העפר והחפירה, מחמת אמונתו שימצא המטמון בחפירתו, ואחר שימצא המטמון משער בעצמו גודל ההנאה שיגיע לו בכל חפץ אשר יתאוה לעשות מן המטמון, על דרך זה אמרו רז"ל "בתחילה יקבל עליו עול מלכות שמים שהוא היראה והאמונה כידוע ואח"כ יקבל עליו עול מצות ועול תורה" כי אז (חבקוק ב, ד): "וְצַדִּיק בֶּאֱמוּנָתוֹ יִחְיֶה" ותועיל לו התורה והמצוה לזכך חומרו ולידבק באלהות בהתקשרות ויחוד גמור לתת עצות בנפשו מכל עניני היצר הרע, כי התורה אור ותאיר לו, מה שאין כן אם לא יקדים היראה והאמונה בה' ובתורה שבוודאי יאיר חשכו, כל התורה ומצות לא יועילו וישאר מגושם כמו שהוא, ואפשר לומר שזהו מה שאמרו רז"ל "יגעתי ומצאתי תאמין" פירוש כי אחר היגיעה שימצא, צריך אמונה שבוודאי ימצא, ובלתי האמונה אינו מועיל היגיעה, וזהו מאמר רז"ל לעולם יעסוק בתורה ובמצות שלא-לשמה שמתוך שלא-לשמה בא לשמה. פירוש שהבטיחו רז"ל שבוודאי יבא לידי לשמה, לכן אל יכבד לאדם השלא-לשמה שהוא כמשא העפר בחפירת המטמונים, שהרי אמת ואמונה שמזה יבא לידי לשמה, אבל באמת כל עיקר השלא-לשמה צריך-להיות בשביל שימצא אח"כ הלשמה, ויאמין שבודאי ימצא אז טוב לו.
והנה ירמיהו הנביא שראה אותן בניוולן וחורבנם שפרקו מעל עצמם עול תורה ומצות ונכרתה ואבדה האמונה מפיהם ורחקו מעל ה', אמר (איכה א, א): "אֵיכָה יָשְׁבָה בָדָד הָעִיר" שהוא כינוי לתורה כנזכר, ופירוש בדד הוא גלמוד כמה דאת אמר במצורע בדד ישב - יחידי, כי הם פרשו מן התורה כל עיקר והם לבדם והתורה לבדה, שלא היה להם שום התקשרות, ואמר הנביא הסיבה מה זה ועל מה זה, מפני ש"הָיְתָה לָמַס", כמאמר הזוהר בענין התפילה "מי שלא שם לבו אל עיקר גלות השכינה כי-אם על חסרונו, דימה אותו לכלב ואמר דצווחין ככלבין הב הב, הב לנו חיי הב לנו מזוני כו', חסד דעבדין לגרמייהו עבדין", וכן היה שם בחורבן הבית, והנה אמרו רז"ל על פסוק (איוב ו, יד): "לַמָּס מֵרֵעֵהוּ חָסֶד" "שהוא המגדל כלב רע בתוך ביתו שמונע רעים מביתו, שכן בלשון יווני קורין לכלב למס" וזהו שמקונן ירמיה "הָיְתָה לָמַס".
וישעיהו שראה אותן בפחזותן שהיו מחזיקין עדיין בתורה אבל לא באמת ואמונה כנזכר, לכן אמר "אֵיכָה הָיְתָה לְזוֹנָה קִרְיָה נֶאֱמָנָה" שהיא התורה (שלא לשמה), שעוסק בה ומשתמש בה כמו עם הזונה שהוא לתאותו ואינו לוקחה לשום אישות כראוי, ונכון לקבל עליו עול מלכות שמים תחילה, אעפ"י שעדיין אינו טועם כלום ולא ראה מאורות מימיו, אבל באמונתו שאח"כ יבא להתקשרות גמור ויחוד אמיתי, וזהו "קִרְיָה נֶאֱמָנָה" שצריכה להיות באמונה.
ומשה רבינו ע"ה שראה אותם בשלוותם ואעפ"כ הרגיש שכבר התחילו לחזור ולסוב אחור, אמר (דברים א, יב): "אֵיכָה אֶשָּׂא לְבַדִּי טָרְחֲכֶם", כידוע אמרו רז"ל שישראל טרחנים וסרבנים הם, אם נתחייב א' בדין אמר יש לי עדים להביא, יש לי ראיה וכו' ואם היו באמת דבוקים בה' אלקים חיים, צריכים להיות כל מעשיהם באמונה ואיו אדם נוגע במה שמוכן לחבירו, ואדרבא להתרחק כמטחוי קשת בספק ממון חבירו, וכמעשה דרב גידל שהיה מהפך בארעא עד שאח"כ לא רצו שניהם ליקח אותה, ומתקרי ארעא דרבנן מפני שהיו יריאים מספק גזל, וכמו שאמרו רז"ל אדם א' נאמן באיסורין כו', מהראוי להיות בדיני ממונות שיהא כל אחד שואל דרך שאלה לחכם, אולי הממון של חבירו וירחק ממנה, והנה משה רבינו ע"ה שהיה מקושר בדעת, שהוא דעת את ה' בכל מדותיו, כי הדעת הוא כללות כל המדות, ולא היה יכול לסבול לשום גשם, לכן אמר "הָבוּ לָכֶם אֲנָשִׁים" פירוש בשבילכם, לפי מדריגתכם, אבל אם האדם מתנהג עם התורה באמונה, שמן העסק התורה והמצות יבוא לדביקות גמור כי התורה הוא תבלין, כאמרם רז"ל "בראתי יצר-הרע בראתי תבלין" וירחיק עצמו מכל עניני אופן גשם, וזהו מאמר הפסוק "יֵצֵא חָתָן מֵחֶדְרוֹ וְכַלָּה מֵחֻפָּתָהּ" פירוש הלבושין והחופה שחופף ומעלים אמיתת העצמית ויהיה יחוד גמור.

ואתחנן

פסוק (דברים ד לד): אַתָּה הָרְאֵתָ לָדַעַת. פירש רש"י ז"ל: כתרגומו אתחזי, בשעת מתן תורה פתח להם ז' רקיעים, וכשם שקרע את העליונים כך קרע את התחתונים וראו שהוא יחיד וכו':   
הנה פתח הרב בפסוק (דברים ג, כג): "וָאֶתְחַנַּן אֶל ה'", ופירש רש"י "אין חינון אלא מתנת חינם, אעפ"י שיש להם לצדיקים לתלות במעשיהם הטובים וכו'" והענין הוא על-דרך הפסוק (ישעיהו מ, א): "נַחֲמוּ נַחֲמוּ עַמִּי כו'" (ישעיהו מ, ב): "כִּי לָקְחָה מִיַּד ה' כִּפְלַיִם כו'", המדרש הוא עיקר: חטאו בכפלים ולקו בכפלים ונחמו בכפלים, זהו "נַחֲמוּ נַחֲמוּ".
והענין להבין מהו תשובה, מבואר כמה פעמים בזוהר, שהוא מקום בינה ושופר וחירות, הנה הוא מהיות ידוע מכמה מאמרי הש"ס והזוהר שהקליפה נקראת חִנָּם, כמאמר רז"ל גיהנם על עסקי חנם, ובזוהר בכמה מקומות, והטעם להיותם מתדבקים באדם חנם ושורים עליו בלתי שום הכנה, כי להשראת הקדושה על האדם צריך תיובתא סגי וחילא תקיף ומסירת נפש, אז ידבק במדותיו כי הלא (דברים ד, כד): "אֵשׁ אֹכְלָה הוּא" מה שאין כן הקליפה שורה מעצמה על האדם בהעדר הקדושה, כי האדם כלי מוכן הוא לקבל, אם קדושה קדוש הוא והבא ליטהר מסייעין לו, ואם לאו ח"ו הקליפה מעצמה שורה (ויקרא יג, מה): "וְטָמֵא טָמֵא יִקְרָא", והחוש מעיד אדם שאינו מרגיל עצמו בחיבת הקודש, אעפ"י ששכלו מחייב ואמונתו איתו לעשות הטוב והישר, וכמה טענות נגד עשות הרע ובפרט בענין הגדלות, אעפ"כ אין בידו לעשות או להכניע נגד הבורא ית"ש, ובודאי אין זה כי-אם רוע לב והקליפה השורה עליו אינה מנחת אותו, או כמו-שאמרו רז"ל עבר ושנה בה הותרה וכו' אלא נעשה כהיתר כו', הגם שיודע האסור מן התורה והמושכל, אעפ"כ הקליפה השורה עליו עושה לו הדבר כמו היתר, ומי יודע באיזה אופן ר"ל מידיעה זו, ולכן כל מדה ואבר שבאדם שאינו מוקטר ומוקדש לשמו ית"ש, ממילא חל הטומאה שם והקליפה שם, ועושה כל מה, כשיכור חטאים ועונות פשעים בלתי הבין, ואחריתה מרה כלענה כשמתבונן בעצמו שכל מה שעשה על-ידי הקליפה, ואיה איפא הוא ותקותו מי ישורנה, ומלבד זה שנתרחק מהשי"ת בעצמו אלא שמטריח את קונו בצמצומים רבים להשפיע חיות אל הקליפה, כידוע מהיות חיות האדם מחיות הקודש ואבר מהשכינה ובהתדבקו אל הקליפה מכניס ניצוצי הקדושה אל הקליפה, וזהו שאמרו רז"ל "ולא עוד אלא שמטריחין אותו וכו'", ומאמר הפסוק (ירמיהו ב, יג): "שְׁתַּיִם רָעוֹת עָשָׂה עַמִּי" וזהו (איוב א, ח): "חֵטְא חָטְאָה יְרוּשָׁלִַם" בכפל, והנה אחרי שמתבונן היות כמתעתע ותועה בדרך, צריך לחזור ולשוב בדרך אשר בא בה אל דרך הישר וזהו באותו מקום, אבל כל תשובותיו הרמתה, צריך-להיות לסור ממוקשי מות אל דרכי החיים בכל מדותיו, לכן נקראת התשובה בינה וחירות, שהרי על-ידי התבוננות שב אל ה' ותחילת קלקוליו הוא מהתעות כשיכור, והקליפה שורה עליו ממילא, ועכשיו על-ידי התבוננות מתחרט ושב ויוצא לחירות מז' עממין שהם הקליפה שהם מדות הרעות, גם נקראת שופר, שהרי כשמתבונן על כל מה שעברו עליו ממים הזדונים ואנה הלך ופנה הודו בהרחיקו מן הקדושה וחי החיים והלביש שק ואפר שהוא הקליפה, ולא על-עצמו כי-אם על הקודש ועל המקדש גם-כן כנזכר, אז תאחזהו פלצות ומרה תהיה לו מלבד יראת גן-עדן וגהינם, והנה באמת כשהחי יתן אל לבו מרירות החטא בעצמו אחרי אשר כבר עשהו, הוא יותר קשה בלבו של אדם מכל העונשים האפשרי להיות על חטא זה, הן בעולם הזה והן בעולם הבא כפלי כפליים, והדין נותן שהרי אותם העונשין הם רפואה ומזור ומירוק אותו החטא בכדי להבריאו, ומסתמא המכה היא הגריעות והחסרון, והמרירות יותר ויותר מן הרפואה, ולהכי הוא מתרפא ברפואה מן המכה, והנה ידוע אמרו רז"ל באורייתא ברא קב"ה עלמא, שהוא באותיות התורה וכידוע מן הזוהר, שכל מעשה האדם ותחבולותיו הכל הם אתוון, ואם חטא ח"ו מכניס האותיות ברע ח"ו, ולכן נתקן הוידוי בדרך אלפא-ביתא, בכדי שאח"כ כשמתבונן על התעוותו את מעשיו ותופס בלבו גודל מרירות החטא בעצמו כנ"ל, שהוא כפליים מכל העונשין בודאי מתחרט וצועק על מה שעבר: אשמתי וכל הוידוי עד כלות כל כחותיו ובטול מדותיו, כי מגודל המרירות אש לא נופח אחזתהו, אשר אי-אפשר להכניסו בדיבור ואמירה כי-אם בקול הברה, גנוחי גנח וילולי יליל, וצועק סתם אל ה' והאלהים יעננו בקול, כי בזה מתעלים האותיות מן הרע, שהרי הוא העלה הדיבור שהם האותיות אל הקול שהוא למעלה מן הדבור, וזהו שנקרא שופר, ומן ההתבוננות בדעתו נכנס בבינה ומשם אל החכמה שהוא אהבת השי"ת, שהגיע אליו מחמת קנאת ה' צבאות שקנא לעצמו בגודל רחמנותו על השי"ת, והוכרח עוצם צמצומו על-ידי חטאיו ומן הרחמנות בא אל אהבת הש"י בקנאו את קנאת ה' ועושה דין בעצמו עם מרירות לבו כפליים מכל העונשין, ונעשה פנחס קנאה, וקונה עולמו בשעה א', וזהו יפה מרדות בלבו של אדם כו' וזהו במקום שבעלי תשובה עומדין וכו', וזהו דברי הפסוק "נַחֲמוּ נַחֲמוּ וכו'" וכופל הנחמה שהפסוק מדבר בבעלי תשובה מחמת יראת חטא עצמו ולא מחמת יראת עונש, שהוא כפל ממרירות של עונשין, זהו דברו על לב ירושלים, כי דברו הוא לשון קשה, על לב ירא שלם, וקראו אליה שקראו לשון חיבה לשון שמלאכי השרת משתמשין (ישעיהו ו, ג): "וְקָרָא זֶה אֶל זֶה", כי מן המרירות יבוא אל האהבה והחיבה, וזהו כי נרצה עונה, שהרי הוא שב מאהבה וזדונות נעשין לו כזכיות ומן העון נעשה רצון, ולמה כל זה "כִּי לָקְחָה מִיַּד ה' כִּפְלַיִם בְּכָל חַטֹּאתֶיהָ", שהרי זה השב נתעורר בלבו על רחמנות השי"ת בכפליים על החטא בעצמו איך עשהו והטריח את קונו כל-כך, וזהו (דברים ג, כג): "וָאֶתְחַנַּן" כי דרך צדיקים שהם דכאי ושפלי רוח ונבזים בעיניהם עם כל מעשיהם הטובים, שהוא פי' מאורים, כידוע שאפילו שֶׁאֲפִילּוּ כֶּתֶר, אוּכַם הוּא קֳדָם עִלַּת הָעִלּוֹת, ועיקר חשקם ותאוותם הוא לדבק בה', כידוע שמדת הצדיק הוא התקשרות, ואינם שמים על לבם מעשים הטובים אשר אור לה' כי אוכם הוא מפניו ית' וגשם גמור הוא, כנאמר (משלי ו, כג): "כִּי נֵר מִצְוָה וְתוֹרָה אוֹר" שהמצוה הוא נר שהוא אור הדבק בגשמי ותורה אור שהתורה הוא אור פשוט ומופשט מכל הגשמים, וזהו חשק הצדיקים להתדבק במקור העליון ומשם ממשיכים ומשפילים רחמים לכל העולמות כדרך הצדיק שהוא התקשרות כל העולמות, וכן דרך תפילתם גם-כן שאין שמים לבם אל מעשיהם הטובים ומאירים כי במה נחשב להם נגד אור אין-סוף ב"ה, אבל מבקשים מתנת חינם שהוא כמו שהשי"ת ב"ה מחיה הקליפות, כמאמר (נחמיה ט, ו): "וְאַתָּה מְחַיֶּה אֶת כֻּלָּם", וזהו-שכתוב (דברים ג, כג): "בָּעֵת הַהִוא", פירוש אם הוא באיזה עת שהוא מן הכ"ד עתים, כן הוא דרך תפילתו להמשיך רחמים בתורת מתנת חינם בכל עת שהוא, וזהו "לֵאמֹר" שהוא מלשון לאמר לאחרים, פירוש שהוא מוצא ושורש הדיבור שהוא למעלה מן הכל, שהרי אמירה בלב, וכל-שכן שהוא למעלה מן המדות, וממילא מתבטלים המדות והדינין, וזהו לעולם יסדר אדם שבחו של מקום תחילה ואח"כ יתפלל ויבקש צרכיו, פירוש שצריך להתקשר מקור העליון כמו בכאן שאמר "אַתָּה הַחִלּוֹתָ לְהַרְאוֹת אֶת עַבְדְּךָ" שהוא מוצא ושורש דבר, ומשם להמשיך רחמים כסדר המידות: "גָּדְלְךָ וְאֶת יָדְךָ הַחֲזָקָה" ואח"כ כשמגיע אל מקום החסרון אשר חסר לו, מכניס בלבו שהרי הכל מאיתו ית', ובכל חסרון מוכרח להיות צמצום ביותר של השי"ת, ובודאי גרם איזה חטא בלבו ומתמרמר ושב עד שחוזר אל שורש החכמה ואהבת ה' כנ"ל, שהוא חכמה בראש וחכמה בסוף, כללא דמילתא להמשיך רחמים על כל הברואים ואפילו על הרשעים, כי מי יודע מה בלב של אדם, או אולי הגיע בתשובתו בשעה א' מה שאין צדיק גמור יכול, ולא לקטרג על שום א' שכבר נטלה מאיתנו החכמה והמדע לדון את האדם אפילו על-פי שנים עדים, והשפעת שכל זה לא היה כי-אם בזמן הסנהדרין, וכל-שכן בלא עדות וראיה, אין זה כי-אם גדול דעה ורב עלילות ומעשים טובים ומקנא לה' צבאות, אם רוצה לקנאות לעצמו בלבו כנ"ל בכל אשר ימצא וזהו אה הראת לדעת כו' כי בשעת מתן-תורה היה לישראל חירות שהוא מקום התשובה שהוא למעלה מן המדות שהם נקראים רקיעים שהם מפריש ומסך אבל ראו כי ה' שהוא הוי"ה רחמים הוא אלקים מדת-הדין, שהוא צמצום השי"ת בכל חסרון מחמת חטא המעשה וכשישוב אל ה' וירחמהו.

שבת נחמו

פסוק (ישעיהו מ, א): "נַחֲמוּ נַחֲמוּ עַמִּי יֹאמַר אֱלֹהֵיכֶם" איתא במדרש "כי על אשר חטאו בכפליים, שנאמר (איכה א, ח): "חֵטְא חָטְאָה יְרוּשָׁלִַם עַל כֵּן לְנִידָה הָיָתָה" לקתה בכפליים בְּכָל חַטֹּאתֶיהָ, לכן נחמו בכפליים."
פתח הרב: (אבות ד, ט) "כָּל הַמְקַיֵּם אֶת הַתּוֹרָה מֵעֹנִי, סוֹפוֹ לְקַיְּמָהּ מֵעֹשֶׁר", הנה אמרו רז"ל "אין לך עני אלא מן הדעת" שהיא האמונה מבלי דעת, שהיא היראה התחתונה בביטול עצמיות, שהיא השכינה דלית לה מגרמה כלום, כי-אם האמונה באמת איהו אמת ואיהי אמונה, ומזה מסתעף ניראה הפשוטה בביטול עצמיות ממש, אחרי דלית לה מגרמה כלום, כי גם זו האמונה היא אמונתו באמיתתו, לכן נקראת השכינה עני, כמאמר (תהלים קב, א): "תְּפִלָּה לְעָנִי", ומן היראה הזה מסתעפים כל היראות התחתונות, לכן אמרו רז"ל "משכהו לבית המדרש", שהוא הדבקות באמת שהיא התורה , ואם-לאו יקרא קריאת שמע שהיא האמונה, ואם-לאו יזכור לו יום המיתה שהיא היראה התחתונה, שהנה כלל כל היראות שבעולם הם על-ידי האמונה באותו דבר שהוא חיותו וקיומו ומתיירא מפני העדר חיותו ומתדבק מאד בענין חיותו, כאדם שמתחזק בחבירו ודבק בו מפני יראתו מאיזה דבר, והנה הדביקות הזה נקרא עוני, שהרי הוא מעוני מחמת דלית לה מגרמה כלום כי-אם על-ידי הדבקות הזה, אבל מדה זו אינה כי-אם ראשיתה מצער ואחריתה ישגא מאד שהוא האהבה כמאמר אֶת וָהֵב בְּסוּפָה, וזהו "סוֹפוֹ לְקַיְּמָהּ מֵעֹשֶׁר" שהוא החסד והאהבה, וכן דרך הדביקות בביטול עצמיות, והוא אחדות גמור ועזה כמות אהבה, קשה פרידתם כפרידת החיים, ואחרי שכל היראות הם מפני קושי פרידת החיים, לכן כולם בטלים נגד האהבה והדביקות שהוא החיים עצמו, ופרידתו הוא פרידת החיים, לכן אמרו רז"ל העצה לקַיֵּים אֶת הַתּוֹרָה מֵעֹנִי, וכל עוני שיהיה אפילו מפני היראה החיצונית, להזכיר יום המיתה, שהרי על-כל-פנים אמונה היא וכל אמונה דבוק באמת וסופה לְקַיְּימָהּ מֵעֹשֶׁר מפני הדביקות, וזהו "חֵטְא חָטְאָה" שהיה להם ב' חסרונות האהבה והיראה, "עַל כֵּן לְנִידָה הָיָתָה" שהוא נד שהיא היראה שענין הנע ונד הוא הבדידות שלבדו הוא, כמאמר רז"ל שכן לנידה גלמודה.
והנה האדם המגושם בחומר תאוותיו ומדותיו להשתמש להנאתו ולתאוותו, הרי חומר גופו מקיף מדותיו ואין להם שום שורש ודביקות ויחוס אל שורש המדות שבעולם, ומדותיו המה כלואים ואסורים במאסר גופו בדד וגלמוד, וכל אוות נפשם כרות יכרתון משרשם, ואין להם עוזר וסומך מן השורש, לכן הם כלים ונפסדים שהוא כריתת הנפש. וזהו (איכה א, א): "אֵיכָה יָשְׁבָה בָדָד" מה-שאין-כן הדבק באלהי' חיים בכל מדותיו, הרי הוא יחד עם כל הברואים על-פי מדותיו ית', לא די שכולם עוזרים למו, אלא אף כי בדרך שרוצה לילך מוליך את כל הברואים על-פי מדותיו כנזכר, כדרך גוף א' הנמשך אל אשר יהיה שמה הרוח ללכת, הולכים יחד כל האברים, ואחרי היותו אחדות גמור במדותיו עם ה' וכל צבאיו עושי רצונו, הרי כולם מתנהגים על ידו, וזהו כפל הנחמה - שהוא הדביקות בו ית' באהבה ויראה, ועל-ידי-זה צדיק מושל ביראת אלקים, להנהיג העולם כרצונו שהוא לשון נחמה, כמאמר וְלֹא נָחָם אֱלֹהִים, וכל לשון נָחָם הוא שמתנחם להתנהג בדרך אחר, כמאמר וַיִּנָּחֶם ה' כִּי עָשָׂה אֶת הָאָדָם, כפירוש רש"י ז"ל שם וַיִּנָּחֶם ה' עַל הָרָעָה. וזהו "נַחֲמוּ נַחֲמוּ" כפל אחת מפני כי עַמִּי אתם שהיא היראה מפניו, כמאמר אין מלך בלא עם, והשנית מפני היראה אותו ית' והוא פירוש יֹאמַר אֱלֹהֵיכֶם, כמאמר אֶת ה' הֶאֱמַרְתָּ הַיּוֹם וַה' הֶאֱמִירְךָ, שהוא לשון אהבה.

עקב

הנה רבותינו ז"ל כינו את היראה בשם מפתחות החיצוני' וזה השער לה' צדיקים יבאו בו:   
והוא אמרם ז"ל שיעור שני פתחים, ואמרו פתחו לי כחודה של מחט שהיא היראה, נקודה לגבי אהבה, ובלתי היראה אין לנו התחתונים שום יחוס וערך אחיזה ודביקות ושייכות כלל הידבק במידותיו, שבכל המידות גם הנאת הגוף קבועים בהם ותלויים בהם, לכן קרוב להפסד שלא יתעוהו במדות בהתעוררות עצמו בהם, ימשכהו להנאת הגוף כמבואר בזוהר על הרחימו בלא דחילו, מה שאין כן היראה שהיא הפסד שוברו לגוף, ואחרי היראה השלימה, על ידה אפשר להידבק בכל מדותיו, כי היראה היא השראת השכינה על-עצמו ומשם יתפרדו כל פועלי און, כי שם ה' נקרא עליו ויראו ממנו וילך מחיל אל חיל מפני היראה אל הדביקות והאהבה עד אשר תשיגהו השמחה, זהו יחוד קודשא בריך הוא ושכינתיה. וזהו והיה שהוא לשון שמחה, עקב השמחה שמשיגהו מן העקב והיראה, תשמעון הוא פירוש לשון יחוד, את המשפטים פירוש את נקראת השכינה מא' עד ת', והדעת שהוא דביקות המידות נקרא משפט, כי השכינה נקראת חוקים שהיא האמונה, וזהו תשמעון את המשפטים, יחוד שכינה וקב"ה, ושמרתם ועשיתם אותם, כמאמר אין אשה כורתת ברית אלא למי שעושה אותה כלי, והוא ענין הקמתה ובנין הקמתה, ומן השמירה יבא אל העשייה בנין קומתה, מן הנקודה תעשה קומה שלימה, ודו"ק.
הכל בידי שמים חוץ מיראת שמים, שנאמר (דברים י יב): מָה ה' אֱלֹהֶיךָ שֹׁאֵל מֵעִמָּךְ כִּי אִם לְיִרְאָה אֶת ה' אֱלֹהֶיךָ לָלֶכֶת בְּכָל דְּרָכָיו וכו':    וכן אומר רשב"י "אין לו להקב"ה בעולמו אלא אוצרות של יראת שמים בלבד, שנאמר (ישעיהו לג, ו): "יִרְאַת ה' הִיא אוֹצָרוֹ" הטוב". ואמר שהוא דרך מאמר הזוהר (תיקוני זהר ה' ע"ב) "מאן דאית בי' יראה לית לי' חוסר כלל", ופירשנו במקום אחר שהזוהר מדבר ביראה השרשית וקדמת לכל בריאת העולמות שהוא יראת ה' לחיים שהוא הדביקות גמור מה שהוא היפך דרך הטבע שארי היראות שהם העדר הדביקות כידוע מסוד חיות רצוא ושוב, שמדרך היראה לסוג אחור מעט, כמאמר (איוב ו, י): "וַאֲסַלְּדָה בְחִילָה" פירוש כאדם הסולד ידו, ואפילו יראה בגין דאיהו רב ושליט עיקרא ושרשא דכל עלמין שהוא יראת בושת מפני מי שגדול ממנו ומכל העולמות - גם זה העדר הדביקות מעט שכן דרך הבושה, אבל (משלי יט, כג): "יִרְאַת ה' לְחַיִּים" הוא הדביקות היותר גבוה מכל האהבות וכל המדות, והוא כשמתלבש בשכינה ומכוין עצמו היות מרכבה אליו ית' בכל מה שמקבל מאתו ית' מן ההשגות אפשריות הדקות, והם מוצאות האותיות המחשבים שפושט צורה ולובש צורה תמיד לא יחשה, ובהסתכלותו בתחילת שורש מוצא השגתו מאתו ית', ונבהל מפניו להיותו ית' המשפיע והוא המקבל שכן דרך כל המקבלים נבהלים, והוא ענין בטולם שמתבטלים בעצמם ונכללים במשפיעים, ואם-כן היראה זו היא הדביקות הגמו' שהוא נכלל באין-סוף ב"ה, והוא גבוה מכל המדות כמאמר (תהלים קיא, י): "רֵאשִׁית חָכְמָה יִרְאַת ה'", שיראה זו היא ראשית למדת החכמה שהוא למעלה ומופשט מן אותיות כלל אפילו המחשבים, ויראה זו נקראת יראת שמים, שהוא יחוד שני מדות כידוע שתיבת יראה היא תיבה א' ולמעלה ממנה שמים שהוא המשפיע, והיראה נקראת מלכות כידוע, מפני שאי-אפשר לשום יראה אלא-אם-כן מפני הגבוה ממנה והיראה הוא המקבל, וזהו אין מלך בלא עם, ומלכות הוא ההנהגה כידוע ממאמר (תהלים קג, יט): "וּמַלְכוּתוֹ בַּכֹּל מָשָׁלָה", והנה אדם שיש בו יראת שמים כנזכר, ונכלל בו ית' בהתבטל כל עצמו וחיותו ונשאר למעלה מאותיות המחשבה, בידו לעשות כל ההשתנות ניסים ונפלאות, שהרי כל העולמות הם בידו, שהרי הוא נכלל בו ית"ש ובידו הכל, ואדם כזה נקרא בעלה דמטרוניתא, שהרי הוא בעל ההנהגה של כל העולמות, וזהו מאן דאית ביה יראה לית ליה חוסר כלל, וזהו הכל בידי שמים חוץ מיראת שמים, פי' מי שיש בו יראת שמים הכל בידו, כמאמר צדיק מושל יראת אלהים, וזהו-שכתוב מה ה' שואל מעמך, כידוע מאמר הזוהר שכל התחלת ההתגלות הוא דקיימא לשאלה מה זה, מה שאין כן קודם התחלת ההתגלות דלא קיימא לשאלה כלל, וזהו כמבואר שהיא היראה השרשית תחלת ההתגלות, וזהו כי-אם ליראה, על-דרך הפסוק (משלי ב, ג): "כִּי אִם לַבִּינָה וגו'", וזהו אין להב"ה בעולמו אלא אוצרות של יראה בלבד, מפני שכבר אינו נשאר כלום אחר היראה, אם הוא כאן הכל כאן, שהוא תחילת הכל ותכלית הכל בהתכללותו בו ית', ומה נשמר עוד וזהו תמיהת חז"ל באמרם אטו יראה מילתא זוטרתי הוא, ואמרו אין לגבי משה מילתא זוטרתי היא, ופירוש משה שהוא צדיק הדור, פי' צדיק המקשר כל העולמות מן השורש העליון עד השפלים התחתונים, ועל-ידו מתנהגים כל העולמות לגבי' מילתא זוטרתא הוא, שהרי הוא נקרא בעלה דמטרוניתא, וזהו המשל שהביאו חז"ל משל מבקשים ממנו כלי זהב ויש לו דומה לו וכו'.
או יאמר הכל בידי שמים, כי הידים נקראים מה שנושא ונותן בהם ופועל כל הפעולות וההנהגות כדרך הידים, וזהו חוץ מיראת שמים שהיא בעצמה היא ההנהגה והפועל כנז"ל.

ראה

על מאמרם ז"ל מי שאין לו עפר לכסות שוחק דינר זהב ומכסה. פתח בפרשת ראה אנוכי נותן וכו' את הברכה אשר תשמעו וכ'. ובתחילה צריך לבאר מאמרם זכרונם לברכה שאלת ריש לקיש לרבי יוחנן על פסוק עשר תעשר והשיב לו עשר בשביל שתתעשר, והקשה ומי שרי לניסויי להקדוש ברוך הוא? והשיב אין! כמו שנאמר ובחנוני נא בזאת וכו' והענין הוא על דרך אמרם ז"ל האומר סלע זה לצדקה על מנת שיחיה בני הרי זה צדיק גמור. והקושיא עצומה: למה יהיה עוד צדיק גמור? אבל הענין הוא על דרך אמרם ז"ל המקדש את האשה על מנת שאני צדיק גמור הרי זו מקודשת שמא הרהר בתשובה בלבו, אשר התמיהה גדולה ורבה לאלקים שהרי התשובה צריך להיות בכל לבו לשוב מעבירות שבידו להתחרט על עשובם ואיך הדבר אפשרי ברגע אחד לשוב ממעשיו, לשנות את האהוב והורגל עד הנה שהם העבירות והתאוות מה שהוא ובהיפוך לאהוב את ה' יתברך ומצוותיו אשר שנא עד הנה ולא הורגל במעשיהם, שהרי את זה לעומת זה עשה אלוקים ומעשה התאוות וגשמיות ושארי עבירות הם מסטרא אחרא וקליפה אשר האדם בהימשכו אחריהם הוא קליפה ממש וסטרא אחרא ומתנגד לה' יתברך ובאיזה דרך הטבע יכול להתהפך לאוהבו ולשוב אליו? וכן מה הוא הענין שהקדוש ברוך הוא מקבל לבעל תשובה בשתי ידיו תיכף ומיד אשר הניח את מעשיו הרעים מלעשותם עוד בלי שום טצדקי בעולם על מה שעשה כבר אשר מדרך הטבע בין אדם לחברו שהמרה והכעיס את חברו לאלפים ואחר כך הניח מעשותה, וכי בשביל זה לא יחשוב ויגלגל עליו מה שעבר אם לא בהרבות פיוסים? מה שאין כן הבעל תשובה דאורייתא בחרטה ועזיבת החטא לעולם די? אבל הענין הוא כמו שאמרו רבותינו זכרונם לברכה בש"ס ובזוהר כי התשובה נבראה קודם בריאת העולם ובה נברא העולם מפני קטרוג המלאכים על בריאת האדם ואמרו זמין הוא לארגזי קמך ולמחטי קמך לכן באה התשובה שייברא העולם בה שאם ישוב מיד יקבלו, יהיה איך שיהיה. ‏
בלתי הבנת הענין לעמקו על כל פנים שמענו שהעולם נברא במידת התשובה, נמצא מוכרח ממילא על כל פנים שכוח התשובה תקוע בכל בריאת העולם וכמו כן ועיקר בתוך האדם שהוא עולם קטן כלול בכל העולמות המשתלשלים מאיתו יתברך שהרי כוח הפועל בנפעל ולכן בכל מקום אשר ימצא האדם את נפשו אפילו בעומק הקליפות רצוני לומר כשיזכור את עצמו איך התשובה קדמה לעולם והעולם נברא עמה וכמו כן האדם, נמצא על כל פנים שכוח התשובה תקוע בו ואם יעורר בעצמו את כוח התשובה להתקשר אליו ולהמשיך אל שרשה שהוא שורש בריאתו, וטבעו ומדותיו והיא קודמת אליו, ממילא יתהפך וישתנה מטבעו והרגלו שהרי נתעלה למעלה מהטבעי ונעתק אל שורש בריאתו ובריאת כל העולמות כולם. נמצא שתחילתו וסופו מן השם יתברך כמאמר הבא ליטהר מסיעין לו, רק ההתעוררות צריך להיות מן האדם, ואחר שמתעורר ומתקשר בכוח עליון ומניח מעשות מעשיו הקודמים, על ידי זה חל עליו מידת התשובה כי אין מעצור לה' להושיע כי נורא הוא וזה שובה אלי בכוח התשובה שבכם ואשובה אליכם לסיע תכם וזהו והחיות רצוא ושוב שכוח התשובה שבכם תקוע בכל חיות הקודש ומכל שכן באדם שהוא עולם מלא ואחר שמגיע במעלת התשובה למעלה וקודם בריאת העולמות והמידות ממילא הוא שעכשיו נולד הוא וזהו שבעל תשובה כקטן שנולד דמי בתולדה ישרה כאשר ברא אלוקים את האדם ישר על הארץ ודבר זה כלל בדול בתורה ובמצוות להמשיך על עצמו קדושת אותה מצווה ולהתקדש בקדושתה ולשאוב מים חיים אל כליו באופן שיראה ענין היות הוא עצמו כלול מן התורה והמצוות ואין צריך רק לעורר במצוה כוח אותה מצוה התקוע בעצמו ולהתקשר בה בכוח העליון שורשם או אז יתפעל בפועל מעשה אותה המצוה כי מעשה אלוקים המה המייחד את הכל באחדות משאין כן כשאדם עושה מצוות ומעשים טובים ותשובה לפי שכלו יהולל איש וסר מרע שמתולל שאלמלא הקב"ה לא היה בהעתקה אינו יכול לו ומתגשם במעשיו הטובים גם כן מה שאין כן כנ"ל שאין האדם עושה כלום כי אם מעורר במעשה אותו כוח התורה או המצוה אזי התשובה נברא הוא על ידה ומתקשר בה ועולה הוא במעלה זה אל מקום שורשו ומקום חיותו ומשם מתברך כי שם צוה ה' את הברכה שהוא נקרא יום ומקוה מים בריכה עליונה חיי המלך כידוע בנדרים שאמרו חז"ל כנודר בחיי המלך מה שאין כן בשבועה שהוא כנשבע במלך עצמו ובזה מתקשר בעיקרו ושרשו הלא לאמונה שמאמין שכל כוחות התורה והתשובה תקוע בעצמו ובכל בריאת העולם ואל אחד בראם ורוחו ונשמתו אליו יאסוף בכל כוחו כמאמר אם תשוב ישראל אליי תשוב וזהו האומר סלע זו לצדקה בשביל שיחיה בני הרי זה צדיק גמור כי האמין בה' ויחשבה לו צדקה ומאמין שמדת הצדקה יש בה כוח ושורש למעלה למשכיל אל דל שהיא השכינה שנקראת צדקה כד איתגעילת מצדק ואיתקריאת אבן הצדק מסטרא דחכמה וסלע נקרא אבן זהו סלע זו לצדקה כידוע שהוא ייחוד קודשא בריך הוא ומאמין שיש כוח במצוה זו להמשיך חיות ליבן כי התורה והמצוה הן חיי העולמות כנז"ל ועתה בעשותו מצוה זו רוצה בה להתקשר עמה למעלה מן המדות וקודם בריאת העולם למקום חיי העולמים ודרך הכבושה שעולה ומתקשר בשרשה הוא השביל הרבים שהחיות נשפעים אל כל העולמות וזהו בשביל שיחיה בני כידוע שהעולמות והמידות שבעת ימי הבנין נקרא בן י"ה ועל שם כך נקרא התשובה בינה שהיא מקום התבוננות כמבואר במאמר ועל ידי התבוננות הוא ההשתנות והחכמה תחייה בעליה כי שם מקור החיים וזהו יחיה בני בן י' כי י' היא חכמה מקור הכל ואם כן בוודאי הוא צדיק גמור כי צדיק גמור הוא המקשר העולמות העליונים עם התחתונים וזהו עשר בשביל שתתעשר בשביל דוקא שהוא אותו שביל התקוע בעצמו כוח מצוה זו שמתעשר גם הוא בעצמו וממילא מתברך ממקור הברכות שהוא שורש התחלה ומוצא השביל שהוא ברכה עליונה אם כן אינה מנסה להקדוש ברוך הוא רק שכוונתו להמשיך חיי המלך מחיי העולמים וברכות לראש צדיק הגם שיודע שבודאי על ידי זה יתעשר ויתברך גם הוא בודאי מה בכך אם כוונתו רק להתדבק בחי החיים ואולם גם האמונה כפשוטה שהמצוה גורם יחוד ותוספת ברכה מלמעלה למטה ועושה מצוות הנתינה רק כדי שיתעשר או שיחיה בנו פועל פעולתו אמת אחרי שאמונתו חזקה כל כך שגורם המעשה מעורר האמונה החיות וזהו צדיק באמונתו יחיה ושכר מצוה מצוה כיון שמתאוה ליתן מפזר ונוסף עוד בכדי שיחזור ויתן מאה פעמים וזהו ראה אנוכי פירוש ראה הוא חכמה כמאמר ליבי ראה הרבה חכמה ופירוש אנוכי הוא בינה שג' ראשונות כתר חכמה בינה אין נק' ונק' אני והכ' הוא כתר וזהו נותן לפניכם היום פירוש שהיום ההוא שהוא אנוכי שהוא הבינה שהוא התשובה הנה קודם ולפני המידות ושבעת ימי הבנין וזהו שאמר לפניכם לשון רבים ובאותו היום נכללים הברכות וכללות כי דינין מתערין מינה וזהו את הברכה אשר תשמעו כידוע מכוונת אשר קדשנו כי האשר הוא המקדש וזהו תשמעו כי התשובה הוא מקום השמיעה כמאמר שמעו ותחי נפשכם ואמר אחר כך אל מצוות ה' אלקיכם שהוא מקום שהמידות מיוחדים ומקושרים בשרשם בענין מצות מלשון לצוות לזה כידוע ממקום אחר וכעניין הכוונה בברכה במצוותיו וצוונו וכו' וסדרא דקרא הוא את הברכה הוא המשכת הברכה בסדר זה אשר תשמעו על מצוות וכו' ועל דרך הפסוק אשר תשמעו שתמשיכו עצמיכם אל מצוות ה'
<b>ראה</b> אנכי נותן לפניכם היום ברכה וקללה את הברכה כו', דקדק הרב לשון נותן שהוא כמו דבר גשמי הנותן מיד ליד. והקדים הרב לזה דברי הבעל עבודת הקודש שהקשה על כל היעודים הגשמיים שבתור' כמו אם בחוקותי תלכו ונתתי גשמיכם בעתם אשר התמיה רבה וכי כל שכר המצות הוא זה הגשמיות ואמר בעל הספר הנ"ל שלא הזכירה התורה היעודים דרך שכר כ"א דרך הנהגה שממילא יהיה כן אמו אם בחוקותי תלכו השכר מצוה הוא מצוה והדביקות הרוחנית אבל הגשמי' ממילא ימשך ויהי כן ונתתי גשמיכם שבודאי יהי' כן אחר היותו דבוק בחיות אלהות אבל אין זה אמור לשכר והנה ענין ולשון ברכה הוא לשון בריכת מים שהוא הנביעה והשפעה אבל רוב ברכות בגשמית שהוא ענין התפשטות ומלוי חפצו בגשמית אפילו בדברים המיתרים הוא מאוס מאוד דהנה התאות נק' ע"ש טיט וצואה ולכלוך כל דבר ולא מן השם היא אלא יותר גרוע מטיט וצואה וסרחון שכל ענין סרחון הוא הכליון והפסד מהויתו הראשון מתחיל להסריח וכן כל התאות גשמית שמוליד בעצמו תולדתו הוא הסרחון שהוא הכליון והפסד מהויתו הראשון שהוא אהבת ה' ית' וכמו שצואת אדם מסרחת יותר מכולם כמבואר בהרחקת ק"ש דוקא מצואת אדם ולא של בהמות ועופות וזהו ענינו שלפי גדולתו מפלתו אחר היות האדם העולה על כולם לכן ההפסד והכליון שבו הוא מהיפוך להיפוך מאיגרא רמא לבירא עמיקתא ולפ"ע גודל ההפסד כן גודל הסרחון משא"כ בשאר ב"ח ועד"ז במלוי התאות שהוא ההפסד היותר גדול וכליון חרוץ מהיפוך להיפוך מאהבתו ית' שהוא א"ס אל אהבת התאות רחמנא ליצלן בודאי אין ערך אל גודל הסרחון ומיאוס וזהו שכל לשון חסד הוא חרפה ומיאוס כמאמ' בפ' עריות חסד הוא ונכרתו ופי' לשון חיסודא כי מבנין החסד מסתעפים התאות וזהו ענין וגעלה נפשי אתכם אמור בתוכחה שהאלהות מואס בהפסדו שהם התאות והעבירות ר"ל כאדם שמיאס בסרחון היוצא ממנו והפסדו ועד"ז נסמית עינו של בלעם הרשע על שאמר ומספר את רובע ישראל רביעותיהן של ישראל אמר מי שהוא קדוש ומשרתיו קדושים יסתכל בדבר זה שהוא ענין התאוה והמיאוס אבל באמת אין הענין כדבריו שהפרישות מכל הגשמית נגד גמירא א"א שרי וחי בהם כתיב אם אמנם בודאי יהי' טהור וקדוש יהיה כמלאכי השרת אעפ"כ לא נתנה תורה למלאכי השרת שהפרישית מכל וכל הוא ענין ההסתלקות מהגבורה ומדת הדין שאין העולם מתקיים בו כי אם ע"י שתוף מדה"ר למדה"ד שהוא המשקל ומאזני צדק המכריע בינתים פלס מעגל רגליו וכל עניני מדותיו לדעת ה' בכל דרכיו וכל מעשיו לכבוד בוראו בלתי לה' לבדו והמותר יהרס כי בהכניס הבורא בתוך מעשהו הרי הוא מחיה הדבר כמאמר ואתה מחיה את כולם ובודאי לא יכלה ולא יפסיד ולא יסריח ואינו נק' תאוה כלל כי אם מצוה לשון ציותא שהוא הדביקות האמיתי אפילו בשפלים התחתונים וגשמים ריח נחוח לה' שאמר ונעשה רצונו והיא השמחה היותר גדול' לפניו ית' ואין קץ לשמחת עבודת הגשמים יתר על כל הרוחנים והראי' לזה שהרי אנו מצים לתחיית המתים שיהיה לעתיד ב"ב ולא כל אדם זוכה כי לא כן הרשעים. ולכאורה תמוה מה ענין השמחה בהתחדש הגוף הגשמי והלבשת הגשמי בו הלא טוב לו אז בעולמות עליונים בלי גוף מעתה בגוף אבל האמת הוא כדברינו מגודל שמחת עבודת הגוף לבורא ית"ש אין קץ וזהו שביקש משה ליכנס לא"י וכי לאכול מפרי' הוא צריך אלא לקיים המצות התלויות בארץ בעודו בגוף. והנה ענייני התאוות והמדות בגשמיות שהמה לשם מצוה כמו האהבה בפו"ר וההיראה בדיני נפשות לדון המחויב המה מתנות באדם אשר לקח השרע"ה משרי' העליוני' בקבלת התורה כמבואר בזוהר שבלא"ה לא תנאף אפי' עם אשתו משמע וכן לא תרצח אבל מה שלשם מצוה הוא החיות של אותה התאווה שויתרו ישמעאל ואדום שרים העליונים משלהם וזהו שניסתמת עינו של בלעם הרשע על תמיהתו הנ"ל שבוודאי מותר תאוות הגשמיות להנאת הגוף המה' סרחון לכלוך וצואה אפי' בבמות' לו השי"ת ב"ה מואס בו אבל מה שהו' לצור' הגוף ולש' מצו' בודאי השי"ת מסתכל ומאיר בו בהכניס כוונתו לכבודו ית' ואותו ניצוץ מחי' ומאיר את הכל כענין הנר שהוא ניצוץ אור קטן דוחה את כל החושך מן החדר וגורם אפשריות ההסתכלות בכל החדר. וזהו ענין הברכה המסתעף בדבר ע"י מעשה המצוה שבתוכו כענין הברכה מן המעשר ולא דווקא במ"ע אלא אפי' בל"ת שהמה שס"ה כמו שס"ה גידין ע"ש נהר נגיד שהוא המשכה אור מחיות במצות שהם אברי הנשמה וכן מתברך פרי בטנו במצות לא תנאף אבל אין הברכה נקרא ע"ש הגשמיות בהתפשטותו כ"א ניצוץ כוונת כבודו ית' שמכניס בתוך הגשמיות הוא הנק' ברכה כמאמר הזוהר איהו ברוך ואיהו ברכה כי הכוונה גורם בהסתכלותו ית' בו והראיה וזהו ראה אנכי שהוא ענין אנכי ה' אלהיך שהוא אחדותו ית' להמשיך ע"ע בכ"ד ליחיד שמו ית' הסתכלו' וראי' זו הוא הנותן לפניכם ברכה וכו' ואין הברכה על מעשה הגשמיות כ"א את הברכה אשר תשמעון אל מצות ה' שהוא ענין בכל דרכיך דעהו ואפ"ל זהו פי' ומוראכם וחתכם יהיה על כל חית הארץ כי יראת ה' שבאדם היא ההשפעה שפע על כל חית הארץ.

שופטים

<b>על</b> מאמ' רז"ל באזהרת משוח מלחמה וסדרו מי הוא אשר בנה אשר נטע אשר ארס ואח"כ מי האיש הירא כו' וארז"ל למדה תורה ד"א בתחלה יבנה בית כו' כסדר ועל הירא וכו' ארז"ל הירא מעבירות שבידו פתח הרב בפרש' שופטים ושוטרים וכו' עד לשבטיך והנה ע"ד מאמרם ז"ל ותמיהתם על חסידים הראשונים באמרם דאלו בשני דרב יהודא כולי תנויי בסדר נזיקין הוה ואי הוה שליף חד מסאני אתי מטרא ואנן תנינן יג' מתיבתא בעוקצין וכו' ומשני ראשונים הוו מסרי נפשייהו על קדושת ה' ובכדי לבאר מאמר זה נקדים לבאר מאמר הגר שבא להתגייר לפני הלל ע"מ שילמדהו כל התורה כולה על רגל א' ולימדו מה דסני לך לחברך לא תעביד והענין הוא שהגר שבא להתגייר חפץ בהצדקו שיהי' לו העמדה וקיום באחת שהיא איזה אמונה חזקה לא יפול הנופל ממנה ואדרבה יתחזק להיות מטפס ועולה כי האמונה חזקה נק' רגל ונק' אחת כמבואר במ"א ומפני יראתו שלא ירד מטה מטה לפעמים ע"י נסיונות ומאורעים בקש זאת והשיב לו כזאת הנה כללא דמלתא שאין שום אפשרות התחלת אפס קצהו של עבודתו ית' אם לא באמונתו אמונ' אומן פי' שמיעט נקודת אמונתו בו ית' ג"כ מאתו ית' כי הוא הנותן לו לב לדעת ועינים לראות ואזני' לשמוע כמאמר החרשים שמעו והעורים הביטו כו' ונתתי לכם לב בשר וגו' ואם ארז"ל הכל בידי שמים חוץ מיראת שמים לא אמרו רק על אתערותא דלתתא לבד בכדי שיוכל לחול עליו אתערותא דלעילא משו' דברכתא דלעילא לא שריא על אתר ריקניא כמאמר אליהו מה יש לך בבית כו' אבל אלמלא הקב"ה עוזרו לא יכול לו וכמאמ' פתחו לי כחודו של מחט אני אפתח לכם כו' כי באתערותא דלתתא ארובות השמים נפתחים בפרץ מים רבים לא יוכלו לכבות את האהבה כל חד לפום שיעורא דליה ולאו כל אפי שוין וא"ת וכי משוא פנים יש בדבר הן הם הדברים שהוא מופלא ומכוסה ממך וכבשים ללבושך בהדי כבשא דרחמנא מי יודע רוח בני האדם העולי' למעל' קל כנשר ורוח האדם ובהמה היורד למטה בעמקי הקליפו' ר"ל או אולי שעונך גרמו לו וחטאתך מנעו הטוב ממנו מפני היות כל ישראל ערבי' ומעורבים נפש א' ממש בשורשם או רובי הנסיונות והוא מסיבות מתהפך ואל תדין את חבירך עד שתגיע למקומו או אולי במקום שהוא עומד אפי' צדיק גמור לא היה יכול לעמוד באמונתו והי' רק רע הרבה יותר ממנו וא"ת למה השליכו ה' מעל פניו למקום הקליפו' ונסיונות אלו כבשא דרחמנא הוא ורוצה בהתגלות אלהותו גם שם ולקדש שמו ברבים שהם הקליפות משא"כ אתה לא כן ה' אלהיך עמך נתן לך רחמים אהבתו ויראתו על פניך עיקר ושורש הכל שאין ביכולת האדם בעצמו לעשות שום מעשה וחשבון מצות ומע"ט ולהדבק בדרכי ה' ית' כ"א ע"י ית' הבורא מאורי האש אהבתו ויראתו על פניו ואם כה יאמר לא חפצתי בך כל אילי נביות לא יועילו לו לקדש עצמו וכי מה יועיל גבר עם אל אם יצדק מה יפעל לו ובאיז' אופן תחול עליו קדושת ה' ודביקתו אין זה כ"א רחמיו על כל מעשיו וחסד אל כמאמ' ולך ה' חסד כי אתה תשלם לאיש כמעשהו לכן לא תכון העבוד' לאלהים כ"א אחרי סדור שבחו של מקום והסתכלות זכרון מיעוט ערך עצמו ועומק שפלותו איך האדם קרוץ מחומר גשם עכור עפר מן האדמה בעיניו לא יראה ובאזניו לא ישמע ובלבו לא ובין כ"א אלהים עשה היום הנוטע אוזן הלא ישמע אם יוצר עין הלא יביט וכו' ואין כחו בפיו לדבר כ"א בדבר ה' למאמ' אדני שפתי תפתח גם אהבתו גם יראתו הלא ה' זו כי מי הוא האוהב אם לא חי ה' המתפשט בנפשו ואת מי אוהב לה' ומה היא האהבה הלא היא המוחצבת מעצמות אלהות המתפשט ומתקשר ומתאחד בעולם השפל ומתצמצם בעולם קטן הוא האדם ובכל מקום שהוא עומד בתוכו יתברך.
(חסר כאן)

כי תצא

<b>כי</b> תצא למלחמה על אויביך ונתנו כו' ושבית כו' פרשיז"ל לא דברה תורה אלא כנגד יצ"ה פתח הרב הנה ארז"ל אופני התשוב' שנוי מעשה ושנוי השם ושנוי מקום וכמבואר בזוהר הנה פי' ענינו ע"ד הידיעה מאמר כי נר מצוה ותורה אור הם רמ"ח פקודין נרות לאדלקא מאור תורה והם אברי השכינה להתלבש בכל אברי נשמת האדם להאירו על ידם לנטלו ולנשאו ממלחמה לה' בעמלק מדור דור הוא השטן הוא היצה"ר מתגבר על האדם בכל יום והקב"ה עוזרו על ידם לחסות בסתר כנפיו ובצל שדי יתלונן וטמיר בכל טמירין דעלמא ודינא לא שלטא בי' כידוע שאין הברכה מצוי' אלא בדבר הסמוי מן העין במקום דלא שלטא ביה עין לא ראתה אלהי' זולתו יעשה למחכה לו שכל עיקר השראת הקליפה ודיני' הוא ההתגלות וכל היות' יות' כענין לוחות הראשונו' נתנו ברעש ונשתברו וזהו למה תתראו וזהו והיו די ראון לכל בשר ולכן נק' חצונים לשון חצונית ויה"ר בהתגלות והקב"ה נק' סתרו של עולם פנימית רה"י והתורה נק' חמוקי ירכיך מה ירך בסתר אף ד"ת וזהו אם פגע בך כו' משכהו לבהמ"ד שהיא התורה לחסות בסתר כי מבחר השמות הוא אדם ולא איש אם אמנם ה' איש מלחמ' כתיב זהו בשעת מלחמה שהוא לשבר הקליפות בקול ענות גבורה וזרוע נטויה והתגלות כמותם כי מני' ובי' ליזל ולשדא ביה נרגא הס מלהזכיר עליהם שם ה' שם בסתר כארז"ל כי ברעם ורשע לא אתי מלכא כי אם בחשאי וקול דממה דקה תמן אתי מלכא ומלכותא דארעא כמלכותא דרקיע לכן הבין בלא ראות מעמד המלך ע"ש והנה ידוע שאפי' כל הקליפות שבעולם היותר חיצונים תלוים ועומדי' במאמרו של מלך ונהירו דקיק מן הקודש להחיותם בסוד ומלכותו בכל משלה לכן כל עיקר רדיפתם להתדבק ולהאחד בקודש עבור חיותם אבל אחרי הבירור ניצוני הקדוש' ממנו בלע המות לנצח. והנה אורייתא וקב"ה כולא חד שהנה כן דרך התורה תיבותי' ואותיותיו מורים ומעוררי' פנימיותה כענין הטוב שכל הטוב שבעולם גנוז בגוה במלת אותיו' אלו של טוב וכן השמחה במלת אותיות של שמחה וכל הע' לשון יש להם חיות מלה"ק ולשון תורה לחוד בסוד ומלכותו בכל משלה כענין שכן קורין בל' יוני לאחת הן זהו מקום חיותו מן התורה וכן כל ל' ולכן מתעוררים המדות כי מעשה אלהי' המה ע"י הדבור בכל לשון כענין והשמחה המתעור' מבשור' טובה וכן היגון מדבו' הפכי וכן הכעס מדבור שכנגדו והתפארו' הוד מספו' שבחו בפניו וכן כל ענייני המדות אש' המדו' בעצמם אין להם שום תמונה והשגה בעול' במלות אותיו' שם המדה כמו חסד באותיו' חסד וכן כולם כ"א ע"ד הנסתר וסוד ה' להמשיך המדה בלשון תורה ואותיותיה וממנה לכל ל' וזהו וירא ה' כי טוב כי הראי' הוא ל' המשכה כמאמ' ונהרו אליו כל הגוים שהוא לשון נהורא שהוא אור עין וזהו עין השכל עינא דליבא כמאמ' ולבי ראה הרבה חכמה וזהו הנא' בזוב ג' ראיות ב' ראיות שהיא המשכת זוב והנה מצא מין את מינו וניע' אם אדם גס הוא ומגושם אינם מתעוררים מדותיו כ"א בהשגת גשמיות ובשורשם כמו כסף וזהב ומגדנות לרוב ותענוגות ב"א אע"פ שהדברים והחפצים הם עבים וגולם חומרי מתעוררים בו המדות שבלי תמונה בסוד ומלכותו בכל משלה אבל אינה משיגה כי אם ע"י כח החומר הנז' וכפי ענינו לכן כן דרך המדה שהיא חלשה ואינה קייהת כמאמר בטל דבר בטלה אהבה משא"כ אהבת ה' כי עזה כמות אהבה ומים רבים לא יוכלו לכבות ואם יתן איש את כל הון ביתו בוז יבוזו לו לכן זהו לא המדרש הוא העיקר אלא המעש' כי האותיות הם בסוד המעשה והתגין נקודת וטעמים מחשבה נר"נ וזהו באורייתא ברא קוב"ה עלמא כי ששת ימים עשה ה' וביום השביעי שהם ז' אותיות וט"ו אותיות וזה כל אדם לכך נברא להשיג המדות ולהשתמש עמהם ע"י אותיות התורה ונר מצוה כי בהשיג מצוה א' הבאה לידו יתעורר שמחתו כבהשיג חפצו הגשמי כענין שמח במצות הוא וכענין לא פסק חוכא מפומי' כולי' יומא כי העיקר להדבק במדותיו והם ע"י השגת המצות כי בלתי גבול המצוה המדה אין סוף וגבול שהרי המדות אצולות מאתו ית' שהוא א"ס ודבר א"ס אין לו השגה לכן הוצרך הצמצום ואח"כ מאיר אור המדה דרך קו המדה וגבול בלי התפשטות בו יתר מדאי שלא יתבטל הכלי מהיכנו שהוא הצמצום הראשון כי אם במזג השוה לעשותה כלי אז אפשרית ההשגה במדה זו על ידי התגלות הצמצום כלי וגבול ולכן כל הצמצומים הם אינם רק בשביל התגלות כבודו והרחמנות על החסרון אח"כ מתגלה וכן דרך כל נס המתגלה מתוך הנסיון וזהו מתוך צרה המציא פדות וכל עיקר צמצום המצוה בגשם מעשיי הוא נר להשיג אור תורה המאיר בתוכו שהוא השמחה של מצוה וכן כל מדה ומדה כי בלתי הגבול אין להשיגו שהמדה א"ס והכל לפי מה שהוא אדם אם גשמי הוא הגבול וכלי התעוררות מדותיו הם חפצי גשמיי' ואם צדיק צדקות אהב ולכן במקו' שבע"ת עומדין אין צ"ג יכולים לעמוד כי מצות התשובה היא יותר עליונה ופנימית מכל המצות אחרי שהבע"ת כבר השתמש במידותיו והשיגם בענינו הגשמים אם היו בדברי הרשות או איסור עכ"פ השיג מעט מן המדות שהתעורר בהשתמשם ועתה מתעורר במדות היותר עליונים במצות התשובה שהוא לשוב מהשגתו מדותיו שבתחילה משא"כ כל המצות מעשיו' הם גשמים והתעוררות המדות ע"י קטן מהכיל התעוררות מדת הבע"ת במצות התשובה. והנה אחרי שובו באמת שהוא להגביר מדותיו שלא להשתמש בגשמיות ולא לשמוח ולהעצב בהם כי שולחנו גדול משולחנם לכן אין הגשמים פועלים במדותיו כלום כ"א אהבת ה' ועשות חסד הוא הנקר' שינוי מעשה וודאי ושינוי מקום שיצא מרה"ר לרה"י ושינוי השם שבודאי אין צירוף השמות שוין במדותיו דהשתא להקודמים כי עכשיו משתמש בלה"ק ומתפעל ע"י נר מצוה ותור' אור ותחלה הי' משתמש בשם א' הלשונות מע' לשון כנז' וזהו באותו פרק באותו מקו' באותו אשה והוא ענין עולם שנה נפש כי השתנות המעשה נמשך מענין חילוף הזמנים ושורשם הוא וזהו כי תצא שהוא מרה"י לרה"ר שהוא התגלות המדות בוודאי למלחמ' הוא על אויביך שהקליפה רודפת אחרי הקדושה היכא דשלטא בי' עינא ואלמלא הקב"ה עוזרו זהו גלוי שכינה כנגדם ה' איש מלחמה וזהו הוי מתפלל בשלומה של מלכות שהיא שכינה שאלמלא מוראה איש את רעהו חיים בלעו וזהו ונתנו ה' אלהיך בידך ושבית שביו הם המדות שהשתמש עמהם תחלה וראית בשביה לשון המשכה אשת יפ"ת הוא ע"ש המ"ן כי המדה שהשתמש עמה תחלה נעשה עכשיו מ"ן והתעוררות לשוב ממנה וזהו ולקחת לך לאשה שעושה אותה כלי מדה וגבול וצמצום להתגלות מדותיו העליונים ממנה ובוודאי אין האדם השלם צריך לכ"ז אבל הכל לפי מה שהוא אדם כי אין דרך השגת מדותיו ע"י גבולים גשמים או יותר רוחני' שאינ' מוגבלים כ"כ כי כאיש גבורתו לעמוד בקשרי המלחמה לעורר מדותיו לשמים והו לא דברה תור' אלא כנגד היצה"ר כי הדבור הוא הצמצום והתחזקות האותיות בתוך הקול בכדי להמשיך הקול והתגלותו אפילו בצמצום זה שהוא המשכת היותו ית' בתוך הדבור כידוע שהדבור והקול הוא יחוד קבהו"ש וזהו לא דברה תורה שאינו צריך הצמצום אלא כנגד יצה"ר שאם אין יכול לו בצמצום קל מצמצם יותר בגשמי' כענין אי אזל מוטב וא"ל יזכור לו יום כו' עד בלע המות לנצח

כי תבוא

<b>אמר</b> רב כל המעביר על מדותיו מעבירין לו על פשעיו שנאמ' נושא עון ועובר על פשע כו' הנה בפ' זו רבים מהמפרשים פותרי' אותה כי תבא אל הארץ העליונה שהוא העוה"ב וכו' ושמת בטנא דורשין נוטריקון טעמים נקודין אותיות. והענין הוא מאמר ר"י התקן עצמך בפרוזדור כדי שתכנס לטרקלין שאמר ד"מ על עוה"ז שהוא כפרוזדור לפני העוה"ב אם אמנם הפרוזדור הוא מקום מעבר קודם הכניסה ולא להתקן עצמו בתוכו עשוי הנה המעבר דרך עליו הוא התיקון שבתוך כך מתקן עצמו כי זה הוא ענין עוה"ז אשר לכאורה נגדות לעוה"ב שהו' רוחני פשוט שאינו מושג למשיגי העוה"ז ואיך יתכן היות מעבר העוה"ז תיקון והכנה לכניסת עוה"ב אבל באמת כתיב אשרי אדם עוז לו בך מסילות בלבבם שהענין הוא עולם חסד יבנה ואין שום נברא בעולם בלתי ע"י המדות שבעת ימי הבנין כידוע וזה כל האדם שלא להשתמש במדות לפעולות הגשם כי לא הקר' ה' לפניו אותה כ"א להזכיר בשם ה' ולהתדבק עמה בשורשה עד א"ס כי אחרי ידיעתו שמדת נפשו הם עולמות ואורות עליונים אשר לא ידע אנוש ערכה ונעלמה מעין כל חי מה רב טוב הצפון בנשמת האדם ומדותיו אלהים זולתו יעשה למחכה לו איך ישתמש עמהם להנאת גשמית וחיי שעה כידוע ממשל מרגליות יקרה מאד שלא יתננה בדבר מועט או בפרוסת לחם אפי' אם ירעב מאד אחרי ידיעתו מגודל ערכה א"ל מי שהו' שוטה כל ימיו ולא ידע ערכה וזהו אשרי אדם עז לו בך כי המדות הם ע"ז למטה ז' ולמעלה ע' כידוע שלמטה יחידות ולמעל' עשירות יותר בהתרחבות שכל מדות נפשו הם רק ב"ך בה' י"ת ואפי' כל המדות הגשמים החולפים ועוברים במחשבתו הם רק מסילות בלבבם כמו פרוזדור לטרקלין לעבור דרך עליהם להתקשר בשורשה בו ית' והנה פי' מעביר על מדותיו הוא של' לעשו' כפי התחייבו' מדותיו אבל הו' מעבי' ומשנ' מידותיו שהוא ענין הרהור תשובה שהוא עדיין התחלה וקבלה בלב לשוב אע"פ שעדיין לא נגמר במלואו וטובו שהרי מדותיו הראשוני' הם עדיין בתקפם וגבורתם שהרי הוא מעביר שלא לעשות כפי מדותיו אבל עדיין ישנם בו וכבר כתבנו שהעיקר שירגיל האדם את מדותיו בלתי לה' לבדו ולשרש אחריהם כענין העוקר ע"ז שצריך לשרש אחריה שלא ישאר בו שום שורש פורה ראש ולענה כי השרש הוא הכל וכל הענפי' מסתעפי' אחריה כענין זרוק חוטרא כו' אעיקרא קאי וכללו של דבר אי סייפא לא ספרא שאין האלהות מושג למשיגי הגוף וכל זמן שהמדה משגת בגוף גשמי איך תשיג עה"ב האלהית פשוט ורוחני אבל האמת שתחלת ההרהור תשובה כלול מהכל ונעוץ סופה בתחלתה שהרי בהרהור נעשה צדיק כמו כדברי חז"ל ה"ז מקודשת והענין כי ההרהור הוא נקודה שבלב והתחלה כענין הנקודה שהיא התחלה לכל האותיות ומנהיגם כידוע ולכן אינו קשה כ"א ההתחלה כמאמר  כל התחלות קשות אבל אחר ההתחלה הוא מוליך ומביא לסוף המעשה במחשב' תחלה שהוא התענוג מהשלמ' הרצון וענין התחלה הוא כמו הולדה שגם בהולד האדם יש בו כל שרשי כוחותיו שיבואו לו אח"כ אבל אינם בהתגלו' והתחלקות בפועל כ"א בכח נסתר כלולים בנקודה א' כידוע וצריכין לימוד והרגל לחלק מדותיו ולהוציא הדבר מכח אל הפועל כי אע"פ שכלול הכל בנקודה בלתי הלמוד וההרגל לא יגמור כי הנקודה היא יכולה להשתנות לכל אות ולכל צד שתרצה עד אחר ההרגל בהמשך הזמן אשר לחלק יצא כל שרשי הנקודות להתפשט כל מדה בפ"ע הולך וגדול מקטנות אל הגדלות כל מדה הולך ובונה במה לעצמו עד כי גדל מאד לצרכי בנין שלם כמאמר ויבן ה' את הצלע ונעשה קומה שלימה אשר עז פניו לא שיונה כמו הנקודה שיכולה להשתנות למה שתרצה כן ענין הרהור תשובה שהיא התחלה ונקודה שבלב הכלולה מכל מדות התשובה אבל אח"כ צריך להמשיך עצמו תמיד במדה זו עד כי ימשיך מדות גדולות מן הנקודה ואחר שיתגדלו מדותיו כל צרכם להשתנו' ממה שהיו על אופן הנהגת הנקודה הוא הנקר' אותיות ומן האותיות יבא אל התענוג שהוא הטעמים שהיא השמח' של מצוה ובודאי שגם בנקודה היה כלול השמחה בהעלם והוא לעשות נח"ר ליוצרו שאמר ונ"ר אבל אינו מורגש כמו מן המדות הגדולות שהרגשת השמחה מהם הוא ענין השגת' וסדר השתמש עמם בעה"ב ביתר שאת זהו ענין התקן עצמך בפרוזדור בעוה"ז כדי שתכנס לטרקלין עוה"ב בשנותו את טעמו ומדותיו מכל עיקר הרגשתם שלא בגשמיות כלל.
וזהו ענין ארז"ל עזרא תיקן להם לישראל לקרות התוכחה הראשונה קודם עצרת והשני' קודם ר"ה באמרו תכלה שנה וקללותיה כי עצרת ג"כ ר"ה לאילן כידוע שבעולמות עליונים שלמעלה מן הזמן ענין השנה בהם לשון שינוי וכן חודש מלשון חידוש מעולם לעולם ומענין לענין שהוא ענין אלפים שנה שקדמה התורה וידוע מענין הקללות באמרם חז"ל תחל' נתקלל נחש כי הו' שורשה וכל הצ"ח קללו' כולם הם הסתעפות להנמשך אחריו ומתפרד מאתו ית' יוכן בתשובתו הרמתה אליו ית' עד כי ישתנו מדותיו משרשם בלתי לה' לבדו בודאי יחליפנו וימיר אותו רע בטוב ויתהפכו כל הקללות לברכה לשון בריכה והמשכה ויתהפך מנחש למטה שהוא המשכה וזהו שתיקן לקרות התוכחה בצאת השנה שהוא גמר השינוי כי אז בוודאי תכלה השנה וקללותיה כי הקללות שבתורה הם תיקון הנחש וע"י קריאתם בתורה סוף שנה הקדומה אלפים שנה שינו את מדתם להתהפך לברכה ועוש' חסד לאלפים. וזהו והיה שהוא לשון שמחה. כי תבא אל הארץ העליונה שהיא שמחה של מצוה להשיג ולקחת מראשית כו' שהוא ענין התחלה והרהור תשובה שהיתה נקודה ושמחה בטנ"א הוא פי' טעמי' נקודות אותיות שהוא להמשיך הנקודה עד שיגיעו למדות וממנה תשיג השמחה והתענוג והטעמי'. אם אמנם הטעמים הם קודמים אפי' לנקודה וכ"ש לאותיות אבל ידוע סוף מעשה במחשבה תחלה. וזהו אמרו רז"ל כל המעביר על מדותיו מעבירין ממנו על פשעיו שכן בלשון מעביר ראשון ראשון ארז"ל ועון עצמו אינו נמחק מפני היותו עדיין מתחיל ומעביר על מדותיו שלא לעשות כמעשיה' אבל עדיין המדה עצמה לא נמחקה מאתו לשרש אחריה לכן מדה כנגד מדה מעבירין לו פשעיו והעון אינו נמחק עד שיגמור תשובתו הרמתה לעקור המדה מעיקרה מלהשתמש בה בגשמיות בלתי לה' לבדו זהו הנקרא תשובה שלימה באותו פרק באותו מקום כו' כי כל אופני חמימות חשק מדתו שהיה מגושם תחיל' השיב לה' את כל עיקרה ולא עוד אלא שהגדיל מדתו לה' ותוקף וחמימות חוזק אש האהבה אליו יתבר' עד כי אהבתו ית' מכבה עבירה אש אהבת היצה"ר שאפי' אם יזדמן לו באותו פרק באותו מקום איני חושק בה מפני אהבתו ית' זו היא תשובה מאהב' שזדונות נעשו כזכיות בודאי לא יחשוב ה' לו עון אשר חטא והענן עצמו נמחק מעיקרו.
<b>סליק בעזרת האל שוכן מרומים</b>

מכתבים



Letter 1

ראיתי כי טוב להדפיס פה, דבריו הק' במכתביו מאה"ק למדינת רוסיא, ודלגתי מענין לענין המצטרך שלא להכביד על הקורא והוצאת הדפוס כי רבה היא.
<b>הנה</b> על כן על כל דברי האגרת שקבלתי בקובלנא מכמה מקומות על ענין נחות דרגת פרוסת החפצים לירא את ה', האמת אתי אשר הטבתי לראות בעינא פקיחא שהוא על אשר יגרעו מעבודתם דבר יום ביומו. ובתחילה מעיד אני עלי שמים וארץ, כי לא לכבודי ולהנאתי אני כותב דברים אלו, אבל באמת לפני מי שאמ' והיה העולם ולכבודו. מהיות ידוע דבר ה' ע"י נביאים פסוק כל הנקרא בשמי ולכבודי בראתיו יצרתיו אף עשיתיו. שהוא מכה"כ בכל הגשמיות חיות רוחני, שהוא פסוק ואתה מחיה את כולם, והוא גלות השכינה המסתתרת בכל הדברים יגיעים. והיות ידוע שהגוף הוא גשם כלה ולא נק' אדם אלא הנפש. והגוף הוא בשר אדם, כמאמ' על בשר אדם לא יוסך והנפש הוא החיות שבגוף, והוא יש לו התקשרות עם הרוחניות מעולם לעולם עד מקום חוצב הנשמות, ולמעלה למעלה עד א"ס ב"ה. א"כ מהראוי הוא תיכף כשיעמוד בבוקר שיהי' הראשי' לעבוד' בוראו. וליתן הראשית לנפש כי הוא העיקר ולא הגשם שהוא הכלה ונפסד, וכל היותר רוחני הוא העיקר הגדול לכן אין לעשות שום מעשה וחשבון אפילו לשם עה"ב. שהרי מה שמשיג בעה"ז בעודו בגוף הוא גשמי ואפי' אם יהיה נזהר בהשגתו עה"ב מכל אופני גשם. אעפ"כ משיג הוא הדבר, יהיה איך שהוא גשמיות הוא, אחרי אשר השגתו בעודו בכוף וכ"כ הרמב"ן ז"ל. אבל העיקר שיעש' מפני מי שאמ' ונעשה רצונו, וזהו תכלית היותר אפשרי ובקיצור, ובכך הנפש מתדבק ברוח וכו', ומעולם לעולם עד א"ס ב"ה כנז', וזה נקרא הקמת שכינה מעפרא. שהוא להפשיט מכל אופני גשם שהוא עפר ולהעלותה אל הרצון. וכמו כן בלכתו לעשות מו"מ או שאר עניינים שהם גשמיים בוודאי, והוא עניני שכינה המסתתרת. יראה שיש בכל דבר תורה ואזהרת חכמים מלעשותם שהוא עניני הרע המעורב בטוב כמעט בכל העולמות, מיום ברוא אדם על הארץ ואכל מן העץ לכן מחוייב להרחיק מן הרע שלא לעשות ח"ו ולברור ולדבק אל הטוב והמותרואפי' מעשה הצדקה שהוא מלא כל הספרים שהוא דביקות גדול להשי"ת מפני היותם מחנין חבירין והשכינה בגלות מסתתרת בתוכם ומש"ה דרשו חז"ל בעת אפך עשה בהם הכשילם בב"א שרינם מהוגנים שאין הש"י שורה בתוכם. והנה האמינו אם לא האמינו ח"ו וחלילה לי מלדבר בעדי ולכבוד, שהנה יש בנתינת הצדקה ג"כ חילוק בין א"י לח"ל. מפני היות ח"ל ניזון ע"י שרים. וא"י עיני ה' אלהים בה תמיד, שהיא השכינה בעצמה, וידוע דברי הזוהר במדבר, ע"פ קולה כנחש הולך כדרך הנחש כד איהו בדינא כפיף רישא לעכרא וסליק לזנביה. כדין זנביה סליק ומחי לכל אינון דאשתכחי קמי'. ואעפ"כ מאן עביד לזנבי' דיסליק לעילא ומאן מדבר ליה ומאן נטל ליה למטלנוי האי רישא אע"ג דאיהו כפוף לעפרא וכו' כד"א שמוני נוטרה את הכרמים וכו' מפני היות השכינ' בגלות וכפוף לעפרא. אעפ"כ כולם נזונים עד ידיה. וכל ענייני השכינה בעצמה היא דרך דלות ושפלות לכן ישראל שפלי' מכל האומות וישראל שבא"י שפלים מישראל שבח"ל. ומאן דמקים שכינתא מעפרא ובפרט במקום שנראה שפלותה יותר. ומעלה אותה מתעלה עמה למעל' למעלה עד א"ס ב"ה וזה נקרא תמכין דאוריית' והעיקר שכל מעשיו יהיו ע"ד הנ"ל לא לשם גמול ותכלית אבל מפני מי שאמר ועשה רצונו שהוא הדרך בכבוש' לעלות בפשטות וידעתי גם ידעתי כי כל הדברים יגיעים ויתיישן זה הדבר ג"כ אעפ"כ מובטחני בה' אם ירגילו עצמם בזה יוסף ה' תת כחם ליתן עצות בנפשם חדשים גם ישנים כמעיין הנובע, והיו רק למעלה ולא יהיו למטה ויתענג בגשמיות ורוחניות מאד מאד.

Letter 2

<b>עוד עצה טובה קא משמע</b> להו גדולה וחזק' מכרה הרים וגבעות עד תאות גבעות עולם לעמוד ולהתחזק נגד התאוה בעצה זו והוא היות ידוע התמי' הגדולה על מחשבת חוץ ח"ו ופתוי היצר איזה דבר תאוה שהוא נגד הש"י איך אפשרות הענין. אחרי שאין לך דבר שעומ' בלתי חיות הש"י המחיה אותו הענין. כמאמר ואתה מחי' את כולם אפי' הקליפות רק באיזה אופן הוא, התשובה מבואר בזהר והוא עד"מ בן המלך עם הזונה ששלחה המלך לפתותו. אמת הוא שהמלך שלחה אליו. אבל עיקר כוונתו רצויה שהבן לא ישמע לזונה. וא"כ הדבר פשוט ואפשר להכניסו בלב מאוד בפשיטות. שכל דבר מפתוי היצר נופל במחשבתו לעשות ח"ו השכינה מחיה אותה והכוונה הוא שלא לעשות' ולהתחזק כנגדה והוא כמשל שנים שעושים סימנים ביניהם לדבר באופן שאינו מובן. ומסכימים ביניהם שאם יאמר לו שיעשה ידע הכוונה שלא לעשות. ובזה המחשבה באה במוחו. ואם ישמור עצמו כך תמיד להשגיח על רצון המחשבה ובדבר איסור ח"ו רצון המחשב' להיפך, יזכה להשתלשלות המחשבה במוחו בפשיטות בלי שום לבושים ורמזים וכמאמר הזהר בענין המלאכים המתגלים הגם שהם רוחנים ואיך אפשר לראותם, והתשובה אם צריכים להראות מתלבשים וכמו כן ידוע היות כל המחשבות משתלשלות מעולם המחשבה שהוא היותר רוחני ודק מן הדק. ואיך אפשרות הוא לקשר בגוף הגשם, אבל היא ע"י התלבשות במדות כמו אהבה ויראה והתפארות. וישתלשל למקום שהגוף קשור בו אפילו במדות חיצונות. והכוונה להתחזק כנגדה ולא לעשותה, אבל אחר שישבור התאוה החיצונית כמה פעמם מלעשותה ולא יהיה הגוף קשור בה תבא לו המחשבה בפשטות במדות ה' אהבת ה' ויראת ה' ולפאר ליוצרם ע"ש כבוד מלכותו, וזה דברי דהע"ה שאמר ולבי חלל בקרבי פי' ולבי הוא הפנימיות שלי שכן כל דבר פנימי קרוב לב והוא קרוב לפי' הזהר ע"פ לך אמר לבי. כי על ה' אמר שהוא לבו היות הוא פנימיות כל דבר וזהו דבריו ולבי פי' הפנימיות שלי, חלל בקרבי פי' שאינו מקושר לשום דבר גשמי כלל. לכן הוא מוכן לקבל כל המחשבות כפשוטו כמו שהן מעולם המחשבה. וזהו דברי דהע"ה ע"פ נר לרגלי דבריך והוא שהנר נקרא אור המאיר דרך גשמיים שהוא השמן והפתילה. ורגל נקראים מדרגות תחתונות וגשמיים והוא דברינו הנז' נר לרגלי פי' אור המאיר אותי במחשבות גשמיו' שלי שלא לעשות באופן המחשבה. הוא דבריך פי' שזכרתי שפתוי היצר המה דבריך כי אתה מחיה אותו ומסתמ' כוונתך להיפך כו'. ובשכר זאת ואור לנתיבתי. פי' ואור הוא אור פשוט רוחני בלי התקשרו' בשום גשם וזהו שכרי שאחר שבירת התאוה כמה פעמים מלעשותה להיפוך המחשבה עשיתי לי נתיבה שתבא לי המחשבה בפשיטות בלי לבושים גשמיים ודי למבין.
<b>ועל</b> דברי אשר העמיקו שאלה אם הגבה למעל' איזה איש צדיק אליהם מן המפורסמים גדולי הצדיקים להביא למדינות רוסי' שיורם הדרך אשר ילכו בה. לכן אחרי אשר בעצתי ישאלו, קודם כל מחוייבי' להאמין לדברי הנאמר' באמת בלי שום פנייות עצמי ח"ו כי ירא אלהים אנכי, ובדבר המסור ללב נאמר בו ויראת. עד בשחק נאמן עלי כי אוהב אני את כל הצדיקים המפורסמים שבמדינות וואלין וליטא וכולם לא נחשדו בעיני ח"ו ובחזקת שיכולים להפקיר דתיהן ממש עבורי ת"ל ואם גם אין זאת בטחתי בה' לעולם לא אמעד. אבל אמיתות נקודות לבבי אודיע לכם כי ידעתי אתכם גם מתמול גם משלשום גם מאז דברתי אליהם. ראשונ' אחת היא ע"כ אמרתי תם ורשע הוא תכלה. היא הגדלת הטמא' שיטמא האד' בחייו כו' וכ"ש אתם גם אתם והנה באמנ' אתי כל דרכי יסכוני להם להפיל מאתם הגדלות ולחזק השפלות בלבם ועדיין מובטחני שיהיו מוחזקים בה עד שלא יחשפו חפש מחופש דרכים שונים וממש כל הדרכים בחזקת סכנה לפניהם שלא יאחזו בזה וגם מזה יניחו ידיהם ממש חלילה אפשרות הוא לצאת מדרך הטובה ר"ל. אבל אם לי ולקולי ישמעון החפצים לירא את ה', יספיק להם מעט הכמות ורב האיכות. המבואר באגרת הלז על זמן מה, וזמן מה יתקרבו אל הצדיקים והחסידי' הרבנים השלמי' המבוארי' לעיל שכל דבריה' כגחלי אש מועצות ודעת אלקים ואי"ה לשנ' הבעל יודיעוני מערכם וממעמדם אם דברי עשו פירות בגשמיות ורוחניות ואוסיף ידי שנית לנקות שאור שבעיסה ביתר שאת ויתר עז משא"כ אם יגביהו כשר קנם משם ירדו ח"ו וזהו ברור אצלי אפי' יהיה מי שיהי' לרב לכם כל דרכיו לא יסכונו לפניכם ותאבדו דרך ה' בכן חלילה לכם מעשות זאת שהרי מנוער נשאתי אתכם. ומכיר אני בכם יותר מאבותינ' השומע ישמע והחדול יחדל ומובטחני בכל הסרים למשמעתי אחרי שיתן עינו ולבו אל האגרת הזה פעמים ושלט לחזק את לבבו מעט שלא להשגיח בגשמיות המנוולים כ"א לפנימייתו ואם יחיישן מעט בלבו יתאמצו להתראות פב"פ עם הרבנים הנ' ואי"ה יתעלו בעילוי נפש וגוף וממון ובנים, רק יתייאשו מעט מהשגחתם בגשמית אבל יתבררו ויתלבנו מעט מעט ועצת ה' היא תקום.
ולאפרושי מאיסורא באתי להזהירם כיהודא ועוד לקרא במאמר הכתוב אל תחלוצצו פן יחזקו מוסרותיכם ח"ו והוא שלא להתלוצץ מב"א עוזבי תורה ח"ו ואם אמר הכתוב בס"פ ושומרי תורה יתגרו בם כבר אמרו רז"ל כאן בצדיק גמור כ' וכמפורש במהרש"א פרק אמר להם הממונ' על דרשת חז"ל ע"פ זכר צדיק לברכה הגם שהדבור של מצוה הוא לשבח הטובים ולגנו' הרעים אעפ"כ לא יקללם יע"ש ומלתא דפשיטא ליה וברור בשכלי בהגלות נגלות אחד הדברים הידועים לי שהוא סיבת הירידה והשפלות והענין שבין כך ובין כך קרואים בנים והוא מפריש עצמו מן הכלל להיות הוא פרטי וכל השפעות כללות ישראל אין לו חלק עמהם וזהו תאמר בתוך עמי אנכי יושב כפירוש הזה"ק ולשומע יונעם ותבא עליו שפע ברכה מכנסת ישראל בגשמי ורוחני ויעל מעלה מעלה.
מנחם מענדל הנ"ל.

Letter 3

דברי הרב מהו' אברהם הכהן
<b>גם</b> אנכי באתי בשורותיים לעורר את שאהבה נפשי בכלל נוסף על הפרט וקיום הפרט שכתב הרב שי' וכל הפרטים בכדי שיהי' מושרש וקבוע בלבם ותמיד יתחדשו הפרטים עד שלא יקיפם גבול ולא יגבילם תחום ומצר והוא שעיריהם ולבם יהיה תמיד על מדותיהם לחקור בחורי ובסדקי לבם בשבעה חקירות ודרישות עד מקום שאור עין שכלם מגיע בכדי שבאורם יראה אור עד מקור החיים ואם ככה לעיכובא יעשה ויבחנו לרגעים יהיה בטוח שהש"י יאיר עינו ולבו להטעימו טעם כעיקר משופרי דשופרי דכול' לגבוה סלקא אל מקום הראשית שואף זורח הוא שם ויאירו עיניו עד שיאמר עליו ראה זה דבר חדש הו' מתורתנו הקדושה ובוודאי לא יהי' באפשרי לזר להתערב בו. ויקשור נימא בנימא מנצוצי היראה ועבותות האהבה ויזכה לדלות מים מבארות עמוקים ויפתחו לו מעיינות לשאוב מים אשר לא יכזבו מימיו מיראה אמיתית מזה ומזה המה כסופים בכלות הנפש ונטותה אל ה' אשר נתנה ואם ירגילו עצמם בעצה הכללית קיום הפרטית יהיה בטוח בה' שלא יכבה ממנו אש היראה והאהבה לגמרי ועכ"פ יהיה יד ה' סולדת בלבו ומוכן בכל עת שתרד עליו אש שמיימי ואם ח"ו יתגשם כ"כ עד שתתיישן זאת העצה הגלויה ג"כ עכ"פ יעתיקו שאלה אצל קדושי ה' הרבנים המאה"ג המפורסמי' גדולי העצה הנ"ל והם יבארו להם התחום בדברים אלו בתוספת נופך מרובה משלהם כי הוא נוקב ויורד עד אין שיעור ויחודש להם בכל עת לפי ערך הרגלתו וכח סבלו ובטחוני והיה כאשר ירום קרן היראה והעבודה נופו בתר עיקרא גרירא וגברה הצלחתם למעלה בכל אשר יפנו.
<b>יהא</b> שלמא רבא לאהובנו ידידנו נאמן רוח ה"ה הרבני מופל' הותיק כבוד מהור"ר יעקב ני' ידוע ליה עוצם רחימותיה וחביבותי' ע"פ פעלו אשריו יפה זכה בה מה טוב חלקו ומה נעים גורלו ידיו רב לו יהי שלום בחילו שלום בארמנות אהלו עד כי יבא שילה ומהודעין אנתנא ת"ל על רוב שלומינו ושלום ישיבתנו פה עיר עוז לנו ששים ושמחים לעשות רצון קונם הנה שמעתי את תפילתו ראינו תחינתו בהנהגו אלינו ע"כ זכרונו בא לפנינו תמיד בכל עת תפילתינו ישמע אל ויעננו אמן גם שם בארה גודל התאמצותו בכל עת ועונ' ועתה אם שכרו מעט לעת הצורך כפי השעה חרבה מעצמך בלי שום שאלת חכם אבל על עיקר בקשתו עבור בנים, כי אחרי רואי גודל תפילתו והשתטחותו לפנינו וטענותיו העצומים שהוא לתכלית עסק סיבת המלאכה בושת פני כסתני כי התחת אלקים אני היו היה דבר השם ביד <b>הבעל שם</b> ויגזור אומר ויקם אחד היה ומהקדמונים לא קם כמוהו ואחריו לעפר מי יקום הגם שכמה גדולי צדיקים בדורינו פה להם וידברו את אשר יבשרו לא כן אנכי עמדי אבל אגיד לך האמת את הרשום בכתב אמת והנה הוא שהרי את' עוסק מלאכתך בכל לב ונפש בלא"ה ופרנסתך נתונה לך לפי דעתך והצטרפותך בלא"ה א"כ מה איכפת לך אם תרגיל א"ע לפתוח את לבך שיהיה העסק לש"ש ג"כ ובלבד שלא יהיה שוא וטפל ואדרבא הלש"ש יהיה עיקר האמת ופרנסתך תהי' טפלה אם תרגיל א"ע יכול תוכל בוודאי בכדי שתהיה מן תומכין דאורייתא באמת שכשאני לעצמי מה אני אבל אתם מותר לך להאמין שאנחנו צדיקים ועוסקים בתורה ובעבודה תחת שער השמים ואחרי כל האמת שלבך הגה לש"ש באמת ואנחנו עבדי ה' באמת ואם אף גם זאת אמת שאין שום אפשרות עה"ב בלא בנים בוודאי יהיו לך בנים כמאמר רז"ל כל המזכה את הרבים אין חטא בא על ידו כדי שלא יהיה הוא בגיהנם ותלמידו בג"ע וכ"ש וק"ו לתמכין דאורייתא באמת שבוודאי נעשה נפש א' עם הבעל תורה והתמכין נק' דגלים כמבואר בזהר ע"פ ויגע בכף יריכו אלין אינין דתמכין אורייתא וא"כ איך אפשרות הענין שיהיה הנפש בג"ע וא' מאיבריו דהיינו הרגלים בגיהנם וא"כ וודאי הש"י יפקוד אתכם לבנים וד"ל והנה בכדי לחזק ואמץ לבו בגבורות בעת עשות מלאכתו מלאכה שמים מובטחני שאינו מן הצורך אחרי ידיעתנו עוצם עסקו באמונה עד הנה להחזיק ישיבתינו והסריס לשמועתינו ואם קטן הוא בעיניך גדול הוא אצלינו הן חקוק הוא על כפים לזכרו תמיד יהמו מעינו להעתיר אל ה' בעדו ובעד ביתו שיזכה לזרע קיים ואחרי שיקדש את נפשו וגופו באמת לשמים להיות מן התמכין דאורייתא בארץ החיים מובטחני בחי החיים שיחייהו מיומים ויוסף תת כוחו לו שבעתיים ויזכה לבני ומזוני וחיי כימי שמים ובא לציון גואל ולירושלים אמן כותב וחותם פה עיר הקדש טבריא תובב"א השפל באמת <b>מנחם מענדל</b> בהרב מהורר משה ז"ל.
<b>ועל </b>קול ענות חלושה במכתבם ממשא מלך ושרים למנוע סיבת פרנסתם הקאבת לא נבהלתי משמוע כי לא נתחדש לי שום דבר מעתה כי ראיתי גם תמל גם שלשום גם מאז היותי במחניהם תחת ממשלת מלכותם כי ידו כבדה הולך וחזק מאד והאלקים יענו בקול אבל שוש אשיש בה' והיה ה' מבטחם לטובתם האמיתית בגשמיות ורוחניות כי ברבים היו עמם וכל ישראל כאיש א' חבירים ולא מראש בסתר דברתי קודם נסיעתי מאתם כי נבהלתי מראות גודל התקרבות המלכות להשוות היהודים להבדיל עם הגוי' בכמ' עניינים ונמוסים שונים ודברי שריה' הן נרגן מפריד אלוף אשר אמריהם החליקו להתקרב ומעשה ארץ מצרים יוכיח שמבואר בזהר כוונתו ית' להגלותם למצרי' דווקא להיו' מצרים מואסים בישראל ונמוסיהם לא יתערבו בגוים ולא ילמדו עוד את מעשיהם ובזכות זה נגאלו שלא שינו את שמן ולשונם ולא נתרצו בלבם לקבל על עצמם ממשלת שר של מצרי' ואם אמרו רז"ל ישר' שבח"ל עע"ז בטהרה הם להיות תחת ממשלתם ממשלת השר שלהם ואעפ"כ רחמנא לבא בעי וכ"ז שנקודת לבם לשמי' ויחזיקו בקרנות התורה ויסודותיה שהיא למעלה מכל העולמות מבלתי יכולת ממשלת השר לחול עליהם בחזקה להיותם למעלה ממנו משא"כ אתם למדתם עליכם אלופים לראש והקרבתם באמת ונקודת הלב אל נמוסיהם כי יש בעיניה' והמשילו את נמוסיהם וגזירותם על עצמם המרחם רחם ויפדה אותם מכל צרותם האל המושיע כללא דמלתא מאחר הפשו' בה' אהלל דבר באלהים אהלל דבר כי ה' הוא האלקים כי לא מחשבותו מחשבת אדם וזאת לא תצא הרעות רק טוב אם אתם חשבתם לרעה אלקים חשבה לטובה וארז"ל שאין עשירות מן האומנות ולא עניות וכו' ואין הסיבה הוא העיקר אלא המעשה כמאמר וברכך בכל אשר תעשה ולהאמין בה' סיבת הסיבות והרבה ריווח והצלה לפניו בכל משלוח ידכם לפי העת והזמן אם א"א לעסוק בסיבה זו שטה מעליו ועבור ואחוז לך אחד הסבות האחרים ולפי דעתי ועצתי אפי' אם התבטל גזירות המלכות ויהיו רשאים בעסק סיבת המחיה מה דאפשר להרחיקה מפתח ביתה כי מאחר שהקטרוג עליה אין הברכה שורה וכמה וכמה קהילות וכל מדינות פאדאלייע אשר בימי נהיית מניעת פרנסה זו מאתם אשר כל חייהם היו תלויים בה בחיי הרב <b>בעש"ט</b> ובחיי מורי הרב נשמתם בגנזי מרומים ותהי בעיניו במצחק כי מה איכפת לך בהשתנות הסיבה וכן היה שנתרומם קרנם למעלה יותר בהסיבותם לסבות אחרות ומו"מ וכל מעשה ידם ברכם ה' ואמלא ארצם כסף וזהב אשר מתחילה היתה המדינה דלה ועניה בהיות סיבת הפרנסה מצויה ואח"כ בהמנע הסיבה נתברכו ממקור הברכות כללא דמילתא האמונה ובפרט בשעת הדחק שאני שלבו של אדם מאליו נכנע ומוכן ומזומן וקרוב הדבר מאד בפיהם ולבבם להאמין שהרי כל הנסיונות והדוחק הם לקרב לבם של ישראל לאביהם שבשמים כמאמר ופרעה הקריב שמבואר בזהר הקריב את לבם ועתה מה לכם כי נזעקתם וכי לא אותה אתם מבקשים לקרב את לבם בכל אופן האפשרי וכאשר יתבאר עפ"י התורה אשר בצדה אורה שאמרתי בשבת פ' וירא.

Letter 4

<b>דברי הרב מ' אברהם הכהן</b>
דברי הרב שי' אין צריכין חיזוק כי הן הן הדברים הנקנים בקנין התורה והעבודה הגם שיש עוד לאלוה מילין שיטיבו לראות בטוב רואי הטובה מעין וכ' בכדי לחזק לבם בלהב השמימה. הנה אמרו רז"ל פתחו לי כחודו של מחט וכו' וארובות השמי' נפתחים כל חד וחד לפום שיעורין דילי' וכדרך שיבואו לראות כן יזכו לראות וזהו ענין המתקת הדינין והתגלות הנס מן הנסיון שהוא חיותו ית' בהסתר פנים וקטנות ובהתגלות לבם אל ה' יתגלה השפעת טובו עליהם שהוא הנס דהיינו התגלות אלהותו י"ת בגדלות והוראת החיבה מוכיח ומורה על זה להיות נס ונסיון צירוף א' רק שהנסיון בתוספת אותיות להקטין הענין והארכתי בזה אבל כללא דמילתא רחמנא לבא בעי דהיינו שצריך להוסיף טהרת הלב משלהם שאין אדם מתחמם וניזון ממה שאינו שלו ודי לחכימה והנה בדברי הרב שי' די והותר כקטן כגדול תשמעון ויקויים בהם אם שמוע תשמעו כו' באהבתם הוא גאלם וינשא' כל ימי עולם ע"כ.
<b>והנה</b> אהובינו ידידנו פקד פקדתי את העשוי לכם ולכל אחיכם שבמדינה ומגרעות ניתן לבתיהם מן המחיה הנה עינינו אל ה' כי הוא יושיעם והיה ה' מבטחם אבל זחלתי מאד וייצר לי על צערא דגופא עדיפא להו הכצעקתה הבאה אלי אמנם אנכי ידעתי את מכאובם כי הסתרת פניהם ענת' בם מהביט אל ה' אלקים לדעת את ה' בכל דרכיהם כי הוא הנותן כח כל דבר ומקיימו ומחיה כאשר בראו ברצונו מחדש בכל יום תמיד וכו' כאשר תחילת הבריאה ברצונו מחדש בכל יום תמיד וכו' כאשר תחילת הבריאה ברצונו כן עתה מקיימו ברצונו וכל זמן קיומו הרי הוא כאשר בורא ומחדש בכל רגע שאלולי רצונו י"ת היה כלא היה ורצונו י"ת הוא המחיה את כולם ולית אתר פנוי מני' סיבב את הכל ובתוך הכל וממלא את הכל ועצם כל דבר אפי' בגופים עבים וחומרים מורכבים כי אין שום הויה לחומר רק מן הצורה המציירת צורתו ובהפרד הצורה אפס ותהו נחשב לו הרי שהבורא ית' הוא המקיים את הכל והכל ע"י מדותיו י"ת שגילה לתכלית בריאת עולמות על ידם כמאמר עולם חסד יבנה וע"י המדות מתנהג הכל והן המה חיות כל דבר ואין מציאות בעולם חוץ מהז' מדות שהם חג"ת אהבה מפני חסד ויראה מפני הגבורה ורחמי' מפני התפאר' ובהתגלות והתעבות הג' מדות יותר נקרא נצחון הודי' והתקשרות וגו' כידוע וזהו בכל דרכיך דעהו ומאמר הדבק במדותיו שיתן האדם אל לבו כל פועל ותנועה ראי' ושמיע' מחשבה ודבר דאתי לידי' מאיזה מדה שיהיה יתבונן עכ"פ הלא ה' זו שהרי בלעדו א"א וידבק באותו מדה אליו י"ת ד"מ כשיבא לו איזה אהבה שלא לאהוב אותו החומר כ"א להבין שחיות הפנימי מאהב אותו החומר ומציירו מ"ד האהב' למידבק עצמו באהבתו אל חיות הפנימי שבתורו שהוא עליו י"ת המחי' את הכל אם אמנם הוא י"ת א"ס כי גבוה מעל גבוה שומר אבל אנחנו משיגים תחילה רק המדות והנה כשירגיל האדם א"ע שכל דרכיו והרגשיו ותנועותיו ותשמישיו ומאורעותיו להתבונן בו ולדבק בו י"ת באופן זה הנה יש בכחו זה להיותו למעלה מן הטבע והבריאה ולעשות השתנו' בעולם כרצונו והוא מושל בעולם כמאמר צדיק מושל ביראת אלקי' וכ"ש וק"ו מבלתי אפשרות ממשלת הקליפה עליו כי אחרי שאינו אוהב את החומר שהוא הקליפה הרי אינו מקבל תענוג ממנו ואינו נכנע לפניהם אדרבא המה נכנעי' לפניו שהרי במדת הגבורה מתגבר על החומר וכן בכל המדו' וע"ד כלל אפשר להבין כשאדם אוהב איזה דבר הרי מחשבתו באהבתו שוכן בתוך הדבר ההוא והרי מקיפו למחשבתו והחומר ההוא נק' מסך מבדיל וא"א לדבקה בו י"ת מפני הקיף מחשבתו אותו החומריות שנכנס בה היא מבדלת משא"כ כשמרגיל עצמו ומדותיו שלא להשתמש בחומריות כלל הרי שאינו דבוק לחומר כ"א בחיות המנהיג את החומ' שהוא שמו י"ת נמצא שאינו מלובש ויושב כלל בחומרי עולמות כ"א חוץ מהם ואין העולם מקומו אבל הוא מקומו של עול' שהרי הוא דבוק בחיות העולם הנותן מקום וציור לעולם לכן אפשרי להיות מושל בעולם.
<b>למען</b> השלום אחינו אנשי לבבינו ואהבת חבירים. רגע אדבר להודיעם גודל השלום לכל הקרוב אלינו וקרבת אלהים יחפץ. מי האיש החפץ חיים אוהב ימים מדת חכמים. הן יראת ה' היא חכמה להקטין עצמו לפני חבירו כי מאן דאיהו זעיר איהו רב ומאן דאיהו רב איהו זעיר הנ היו"ד הוא הקטן שבאותיות מורה על חכמה המשפיע לכל המדות והחכמה תחיה וכו' כמבואר בספר חסד לאברהם בהשקת כ"ד. איך שירגיל האדם א"ע במדת החכמה העליונה לתועלת חבירים ע"ש וכמבואר בספר יעב"ץ. ושאר ספרים שכל עיקר אהבת חבירים יותר מכל המוסרים. כאשר יספר איש אל רעהו בהגיד לו את כל לבו עצת היצר אשר בקרבו. הנה הדבור בעצמו פועל ישועות ומשם יפרד היצר, מלבד כי טובים השנים אשר השני יקימו בעצת ה' היא תקום. והנה באחדות נכלל ואהבת לרעך כמוך. ומאמרם ז"ל מה דעלך סגי לחברך לא תעביד. ומן המדות שהתורה נקנית בהם מונה והולך מדות הנקנים ע"י אחרי' כמבואר שם בדבוק חבירים בפלפול התלמידים המכיר את מקומו אוהב את הבריות אוהב את התוכחות ולא מגיס לבו נושא בעול עם חבירו. מכריע לכף זכות מעמידו על האמ' מעמידו על השלום. וארז"ל אם אין שלום אין כלום. כללא דמילתא ועיקרא ושרשא דכולא לא מצא הקב"ה כלי מחזיק ברכה אלא השלום. ואחדות איש אל אחיו ידובקו דביקות הנפש ותדבק נפשם כאיש א' חבירי' מקשיבים לקול ה'. איש את רעהו יעזורו להחזיק במעוזו יעשה ה' שלום ה' עוז לעמו יתן ה' יברך אותם בשלום ואני תפילתי לה' עת רצון אלהים ברוב חסדו יענני מהר קדשו באמת ושלום.

Letter 5

<b>דברי אדמו"ר בוצינא קדיש' איש אלקי קדוש המפורס' מהורר אברהם הכהן הגדול שי' לנצח</b>
ולאהבת השלום אשר הוא יסוד מוסד עיקר' ושרש' דכולא בי' ומני' לא תזוע. אמרתי יש לפזר ונוסף עוד על מכתב קדש אור בהיר הרב שי'. הנה כל ספרי קדש מלאים בענין חכמת הצירוף אות א' עם כולם וכו' עם א' ובצרופי אותיות התורה נבראו כל העולמות וכל הברואים, והוא הגורם שאין צדיק דומה לחבירו וכו' ולכן ארז"ל שאין פרצופי אדם דומים זה לזה מחמת שנוי שרשיה' ואורותיהם המאירים אל עבר פניהם. וכולם צורך גבוה הם אם אמנם מקרא מלא הוא וצדיק יסוד עולם וכן ארז"ל בהבראם באברהם. וכן אמר רשב"י אנא סימנא בעלמא. ואמר ג"כ אם שנים הם אני ובני הם ואם א' הוא אני הוא הרי שדי לעולם בצדיק אחד, הנה אמיתות הענין הוא וודאי כי האדם עולם הקטן כלול מכל העולמות אפשרי להיות יסוד כל העולמות ואינו דומה למלך ב"ו שצריך ב"א הרבה למלאכ' א'. ברם הענין הוא כי עיקר שרשוהי הוא מצירוף א' הגובר במדה א' עיקרית כמאמרם ז"ל הוא היה מונה שבחן של חכמים וכו' ואחריו נגררים כל המדות והשתלשלות הכלולי' בו שהרי כלול הוא מן הכל וכל מדה כלולה מן הכל אבל אינו דומה עליות מדה העיקרית ושרשית ליתר המדות שנגררים אחריה שאינם כ"א דרך אגב גררא כידוע מענין חסד שבגבורה וכן בכל המדות אשר לכן כל הנשמה תהלל יה כולם שווים לטובה. אשר לכבודו בראם ע"י הצרופי' הנ'. הנה עיקרו של זה אינו עיקרו של זה וכל א' עולה בעיקר שרשוהי וכל המדות נגררים אחריה. לכן לא את אשר יראה האדם צדיק א' הגובר מאד לעבודת בוראו. והמדה הגוברת בו לנצח על מלאכת בית ה' במדת הנצחון שהוא עיקר שרשוהי. ומפני היות מדה זו תחתונה ונגלית לכן נראה לעין כל. ואפשר להיות א' גדול ממנו שאין ניכר כ"כ מפני היות מדתו העיקרי' ושרשית מסתר המדרג' מדה דאתכסי' יותר לכן אין נרא' לעין והנה כל א' מעלה יתר מדותיו אגב גררא. וזהו ישראל ערבי' זה בזה ומעורבים באופן זה שכל א' כלול מחבירו וכל א' יכול להעלות את חבירו כשהם מקושרי' באמיתות אל המד' הגוברת בו שהוא שורשו העיקרי' שממנו לוקח מצירופי אותיו' כנ"ל. אבל אינו יכול להתעלו' ע"י כ"א בהקטין עצמו לפניו כי יש בכל א' מה שאין בחבירו ואפי' אם א' גדול מחבירו יש מדה א' שהשני גדול ממנו ובהקטין עצמו לפני חבירו אפשרות הדבר שימשכוהו חבירו להעלותו אל הטוב ההוא העיקרי' אשר תשיג ידו כידוע שהמקבל צריך להיות קטן מהמשפיע וזהו אמרם ז"ל מאן דאיהו רב איהו זעיר ומאן דאיהו זעיר איהו רב כי יש לו חלקו ושרשו גם מטוב ההוא של חבירו שתעלהו ממילא מובן מאן דאיהו זעיר ומקטין עצמו לפני חבירו וכן חבירו לפניו אז נדברו יראי ה' איש אל רעהו ויקשב ה' וישמע אל ויענהו מהר קדשו סלה בברכה רחמים חיים ושלום, וגדול השלום שאין חימה ולשון יכולה לשלוט במקום השלום האמתי.

Letter 6

<b>אור</b> זרוע לצדיק הולך ואור טל אורות טלו. לישראל. יפרח כששונה ושרשיו כלבנון ממנו פרי נמצא כל מוצאו מצא חיים ושלום ה"ה כבוד אהובינו ידי ה' וידיד נפשי רחימא דלבא הרב המאור אור מופלא ואוצר נחמד בנוה חכם בעיר לאלקים זה סיני כק"ש מהור"ר <b>שניאור זלמן</b> ני' ושלום ביתו ובניו הנעימים המלאך הגואל הוא יברך אותם <b>אד"ש</b> רב ברכות לראש צדיק כתמר יפרח כארז בלבנון בצל שדי יתלונן לתתו עליון אך שמח וטוב יפק רצון מה'. הנני מזכירו בכל עת מצוא חפץ ודבר דבר אלקים חיים ושלום ומודיעני בעז"ה מרב שלומי ושלום ביתי ובני בני רחימי ה' עליהם יחיו ושלום כל אנשי שלומינו בעז"ה ושלום ביאת שד"ר והעולים אתו וצרור הכסף והמכתבים הכל שלום באו בחצי מרחשון ומאתו בשורה תוצאת מרב שלום בעז"ה. ותהי בעיניו כמוצאת שלום ושמחה. וכבר כתבתי אליו באריכות עם א' מהיוצאים לקרית חוצות. ולא באתי כ"א בתוספת אהבתו במכתב יד עצמ להעיר צדקו ותורת אלהיו בלבו לא תמעד אשוריו. למה תאמר נסתרה דרכי מה' לפרנס את ישראל לאביהם שבשמים להורו' הדרך ומי כמוהו מורה בכל מדינתם כי נר מצו' ותורה אור הולך ואור עד נכון. ואינם צריכין לנביא וחוזה כי לא נביא וחוזה אנכי וה' אור לו רק חזק ואמץ בטח בה' ורעה אמונה כי רועה נתנו ה' מה ה' שואל מעמו כ"א ליראה למדה את בני ישראל היטיב להכניסם בעול מלכות שמים ותור' ועבודה תכבד העבודה עליה' ואל ישעו בדברי שקר והבאי פרנסת' מובטחני בו יתב' שיגביה כנשר קנם יבא הטוב מכל מקום ואנחנו לא נדע מה נעשה כ"א אל ה' עינינו והיא נתנ' לנו כמאמ' הכל בידי שמים חוץ מיראת שמים בידינו היא לעזור את ישראל עפ"י תורת ה' משיבת נפש משא"כ עזרת הגופי' אין בידינו לא משלות רשעים ואף לא וכו' אבל כבר הובטחנו כי אין מחסור ליריאיו וכן ודורשי ה' לא יחסרו כל טוב ולך בכוחך זה והושעת את ישראל להכביד עליהם עול תורה ומצו' וממיל' יקויים בהם כל המקבל עליו עול תור' פרק ממנו עול מלכות ועול ד"א וכו'. הנה יש לאל ידו לעשות חסד עם ישראל הואיל ועליך מצוה לך פרוק והעיקר להרחיק' מנמוסי הגוי' ומחקותיה' הרחק מאוד ובל יטמאו בכל אלה קרינן ביה שהוא עיקר התחלת הטומאה והמשכת הקליפה כמבואר בכתבי הארוך אורח חיים למעלה למשכיל ולא היתה כוונתי שילכו בגדולו' ונפלאות מאתם כ"א להלהיב את לב הקורא להתרחק מאוד מטומאת הגוים. אהו' ידידי חזק והתחזק לעצור בעם כי עשה תעשה ויכול תוכל להרחיקם מכל אלה ולהדביקם בו יתברך  ע"כ.
<b>והנה </b>כימות עניתנו כן שמחנו ה' אלקינו בהראינו בנחמות ציוני מכתבם אשר הגיעני אג"ש ואשר היה בכתובים תוך הפנקס מרב שלמותם ושלום אהלם איש איש כדרכיו הרביתי והגדלתי והשמחה כיום מועד, הנה הרבה קריתי במתכבם וצרפתים כצרוף את הכסף ובחנתים כבחון את הזהב למען דעת את כל חפצם אשר שאלו ונתתי את לבי לדרוש ולתור במכתבם עשרת מונים הסבי עיני ולבי עליהם לדרוש את ה' יתן להם את שאלתם ימלא ה' כל משאלותם די מחסורם להריק עליהם ברכה עד בלי די <b>שהוא</b> ענין הברכה משורש המשכות חיות רוחני כאשר פירשתי לכם אשתקד איך כל מלות לה"ק הם דרך המשכות חיות רוחני משרש התחלתם וזהו ענין מלת די שהברכה מצויה כ"כ שהכלי כבר מלא וגדוש ואינו מחזיק יותר שהם אותיות דל"ת יו"ד שהכלי הוא בדלית נגד הברכ' שהוא יו"ד חכמה חיות והשפעה כמאמר כולם בחכמה עשית וזהו פי' להריק לכם ברכה כמו להריק ברכה מן הכלים המגבילים אותם לומר די כמדתם אבל הברכה תהיה הורק מכלי בהתפשטות הגשמי' בלי גבול וזהו בלי די וארז"ל לא מצא הקב"ה כלי מחזיק ברכה לישראל אלא השלום שמו של הקב"ה אחדות גמור החיות עם הכלי שהוא שם שמי' כידוע וכשהוא אחדות הוא בלי גבול כי האחדות אין סוף ועד"ז אפשר לפרש מאמר רז"ל שפי' עד בלי די שיבלו שפתותיהם מלומר די שהמפרשים מקשים הלא אין מלת די ממוצא השפתי' כלל אבל בהקדים מאמר חז"ל ע"פ מה יתן וכ' לשון רמי' ארז"ל שהלשון מוקף שני חומות של עצם ובשר שהם השיניי' והשפתיים וכ' שהחומות מגבילים את הלשון ובהסיר הגבול התפשט מלח הלשון וכל מוצאים הפנימים לכן כשהוא אומר להריק לכם ברכה שתהי' הברכה בהריקה מן הכלים בלי גבול ובלי די פי' רז"ל שיבלו שפתותיהם ולא יגבילו המוצאי' הפנימים מלומר די וזהו לא דיין לצדיקים מה שמתוקן להם לעה"ב שהוא נחלה בלי גבול ובלי מצרים וודאי לא דיין וזהו אין הברכה מצויה אלא בדבר הסמוי מן העין כמאמר עין לא ראתה אלקים זולתך וכ' כי ראות העין הוא מגביל כידוע ואפי' עיני השכל כל מה שמשיג באלקות הוא מגביל ועל פסו' וידעת את ה' אמר החכם תכלית הידיעה שלא לידע כ"א באמונה שהיא גבוה מהשגת השכל בלי גבול כמאמר צדיק באמונתו יחי' כי האמונה עיקר חיות החכמה כמאמר רז"ל כי חכמה הוא מה ששומע מפי הרב ובינה הוא מה שמבין דבר מתוך דבר שהחכמה גדול אצלו כ"כ עד שהחכמה מתגלה בבינה להיות שכל המוליד דבר מתוך דבר ובוודאי שהמוליד גדול מהנולד שהוא זעיר והוא נכנס ע"ג ענק אבל עיקר הגדלות היא החכמה הראשונה האמונה שמקבל מפי הרב וזהו שהתורה נקנית באמונת חכמים כמאמר הילל לאותו שבא להתגייר ע"מ ללמוד תורה שבכתב ולא שבע"פ גיירי' ואגמרי א"ב כסדר למחר אפיך לי' ואמר כ' סמוך אדידי וכן ארז"ל במס' ע"ז ה"מ סברא אבל גמרא מרב אחד עדיף והענין הוא בהתפשטות מדרך אמת כי הגמרא נקרא ראשית חכמה מה ששומע מפי הרב באמונת חכמים כנז' והאמונה עיקר האחדות לכן מרב א' דווקא והסברא נקרא בינה להבין דבר מתוך דבר שהו' שכל המולמד והריבוי להבין בד"ת הנגלית וחובת האיברים בזה טובים השנים ללמוד מרבים וכן שלמים משא"כ חובת הלבבות שעיקרה האמונה לא נתנה אלא מיחיד ויבין מדעתו כמאמר הן יראת ה' היא חכמה שכן קורין לאחת הן והנה ארז"ל אלמלא זכו ישראל לא נתנה להם כ"א ספר התורה ויהושע ודברי הימים ומפני שלא זכו נתרבו הנביאים שהרי אדם הראשון יציר כפיו של הקב"ה היה די לו במצוה א' לדבקה בו י"ת וכן אברהם אבינו ע"ה במדה א' שהיא האהבה קיים כל התורה ואפי' ערובי תבשילין וזהו שמתפללין ותן בלבינו לקיים את כל דברי תלמוד תורתך באהב' שכל מצות התורה והסייגים וגדרים המה צרופי'. מדות ועצות לדביקותו י"ת כמאמר הזהר שקורא לכל המצות עיטין נרות המשכות המדות ומפני מיעוט שכל האנושי צריך לכולם וזהו מאמר הכתוב אשר עשה את האד' ישר והמה ביקשו חשבונות רבי' אבל כללא דמילתא אחת היא האמונה ראשית חכמה שהיא גדול מהשכל הנולד כי הוא המשכיל והמשפיע והדביקות האמתי ובאמונה זו היינו לאחדים הרב והתלמיד עושה שניהם ה' ובאותו האחדות שבינינו יכולה היא שתרחם בהעתירי אל ה' על מי שצריך רחמים להמשיך עליו ממקור הברכה אחת היא האמונה ולקרב לבו לשמי' לדבקה בו יתברך לכן אין דעתי נוחה באנשי שלומינו ההולכי' לבקש להם רב ממקום אחר להבין בדברי' המסורי' ללב שהוא ענין החכמה והאמנה שלא נתנה אלא מרוע' א' ללמוד וגם מי יודע מי הוא זה הרב וכו'.
<b>הנה אהובי ידידי</b> נפשי כי יפלא מהם דבר שאל ישאלו וכן התמהו דבריה' להציע לפני גדוליהם המלאים זיו ומפיקי' רצון להשיב אמרי' אמת ה' לעול' גם איש את אחיו יעזורו להיות נשאל לפני מי שגדול ממנו שכולם מתאימים מרועה א' קיימו וקבלו תורת האמת ויראת הרוממות ומובטחני מה שיעשה מרזין זרזין דאחרים עטרה לראשם תעשה עקב לסנדל' מיראה הפשוטה מהם וכהם מפני גדוליה' שיראת' קדמה לחכמות אחרי' וקטנ' עבה ממתנם כפולה הנני מזהיר שלא להטות אחרי רבי' האחרי' העידותי בכ' היום השומע ישמע והחדול יחדל.

Letter 7

<b>אהובי ידידי</b> אחיי אל תריעו הלא תדעו הלא תשמעו הלא הוגד מראש מאמר חז"ל יותר ממה שעגל רוצה לינק וכ' וכל חפצי ותשוקת אהבתי לכל א' מכם אלפי אלפים יותר מתשוקתם וכל א' וא' חקוק הוא על לוח לבי לאות על ידי ולזכרון בין עיני אל ה' תמיד כאלו דמות דיוקנם עומד לפני להכיר מראיהם בהתגלות לבם מהותם ואיכות' וכמות עניינם ולא תעלה על דעת שום א' מן החדשי' אשר מקרוב באו ויאמרו אולי נעל' ממני ענייני דרכיהם והנהגת יראת' וחכמת' הדרך אשר ילכו בה והמעשה אשר יעשון כי איכה נדע הדבר אשר לא ראיתי כל תמונה במופלא ממני מה אדרוש הנה לא ידעו ולא יבינו בחשכה יתהלכו ברם אמת ה' כי לא יפלא מעיני דבר מדבריהם והנני מכיר את כל א' מראש ועד סוף ולא נביא וחוזה אנכי כי עפ"י תורת אמת ועצת ה' לדעת את כל אנשי מעשהו אחרי שקדמני הידיעה מהתחלת נקודת יראת' אשר לוקח מהידועי' לי מכבר מאותו הנקודה בזאת אדע סוף דבר הכל ממש בתלואר ובמראה וקומה ולא אשגה ברואה בעז"ה.
<b>והנה</b> מרוב חיבתם אינני מעלים עיני מכם אפי' שעה א' לזאת לא חשכתי המכתב הכללי הזה מלכתוב בכתב ידי בעצמי האף אומנם כי קצור קצרה ידי מלכתוב בעצמי כל האג"ש הפרטים שהייתי רגיל לכתוב בכתב ידי לידיד נפשי מאז מעולם מפני שרבו כמו רבו במדינתם ובמדינות וואלין העטופי' והקשורים בנפשותם אלי עד אשר מבלתי יכולתי לכתוב כ"כ שרבו למעלה ובמדינו וואלין התקשרו אלי יותר ויותר. התקשרות פלא יועץ אל גבור הנה לא נתעכבתי שם כ"א זמן מועט והוא פלאי היוחל ארץ ביום א' בהתקשרות נפלא שאין כמוהו הגדולי' עם הקטני' ואלולי גודל רחמנותם ועוצם חשקות אמיתות אהבתם לא הייתי נצרך לכם כלל אבל באמת נפלא אהבתכ' לי ואין לה תמורה עולמית.
<b>בני</b> אתם כאלו ילדתיכם אחר שקבלת' תחילת הנקודה ביראת שלום מאתי עמי במחיצתי תהיו לעול' לא אשכח פקודיכ' כי בם חייתני וגם עד זקנה ושיבה וכל גובה ורוחב וכל סוס ורכב לא יפרידו בינינו אבל אין כחי עתה ככחי אז בפרטי המכתבי' וצמצום המחשבה במעשה הכתב נלאתי נשו' מבלתי אפשרי להרבות בשום אופן בעול' כי כבד הדבר ממני ושמתם את דברי אלה לפניה' כאלו המכתב מיוחד אליה' לכל א' ביחוד ובכל זאת אמרתי עם הסופ' לכתוב כל האג"ש הפרטי' האמינו ותאמינו אהובי ידידי נפשי שכל דברי הסופר כתובי' ומסורי' מפי יקרא אליו כל דבר דבור על אופניו ובהביאו לחתום הנני קורא ומגיה בהם שיחזור ויכתוב כמה פעמי' עד שיצא לאור כוונתי באותו המכתב מפני תוקף אהבת' וגודל תשוקת חפצ' ועתה מה כלום חסר להם מאותו המכתב אחרי אשר אמיתות תשוקת אהבת כל חד וחד לפו' שעורי' דיליה אשר יודע לבבו את לבבי נאמן עליו לאבא שבשמים להמשיך ברכות וחיי' ומובטחני בכל מי שנגע ירא'' ה' בלבבו נאמן ואהבתו אהבת אמת וצדק נאמנים דברי אלה לפניהם ודבר מדברי אחור לא ישוב כ"א עשה את אשר חפצתי והצליח צלח ורכב על דבר אמת לעול' ואני תפילתי בתוספת ברכה מרובה ואהבת עולם והי' זה שלו' דברי השפל באמת כו"ח פעה"ק טברי' תובב"א מנח' מענדל בהרב מה' משה ז"ל.

Letter 8

<b>תשובה</b> כללות לידיד נפשי בעסק העבודה אשר רבי' צועקי' על המחשבות זרות והתהוות הסיבה היא הגדלות שבה' שאינ' שמחי' בעבודת' ולא די לה' כי אם גדולות ונפלאות מהם כי הנה כלל גדול, בתורה להיות שמח בחלקו גם בעסק התורה והעבודה אם מעט ואם הרבה ויהנה ממנו משא"כ אם אינו נהנה ושמח והנפש רוצה להנות מתאווה תאווה וכן המחשבות זרות מפני שאינו שמח בעבודתו. ורוצה בגדולות ונפלאות ממנו, דוחים אותו למחשבת חוץ שכל מחשבה ומחשבה היכל ה' המה. ומי שרוצה לכנוס במקום שאינו ראוי דוחים אותו לחוץ.
<b>הנה</b> אהובי ידע אינש בנפשי' למה יחפצו בגדולות. במה זכה בהם, וודאי מהראוי לומר מתי אגיע למעשה אבותי, ואפ"ה יהי' שמח מארד בעסק עבודתו של עכשיו ובשמחה של מצוה זו יזכה לגדולה הימנה ואם יאמרו הי תור' והי מצוה שאין לו כלום, זה אינו והלא פושעי ישראל מלאים מצות כרימון אבל אינו שמח ונהנה ממנו משא"כ כשישמח במעשיו יהי כבוד ה' לעולם. והנה יש לאלוה מילין בעסק זה תורה וחכמה עד אין חקר אבל כללא דמילתא האמונה המאמין יחוש מעשהו.

Letter 9

<b>תשובה</b> כללות על דאגת הפרנסה מפני שרבי' בוקעי' בו שלא אצטרך לכפול דברי לכל א'. <b>הנה</b> ידוע שעיקר האדם הוא המחשבה ואל מקום אשר יפול המחשבה שם הוא האדם אם בטומאה טמא ואם בטהרה יטהור וכן בדינא ורחמי והכל הולך אחר החושב במקום שהוא זהו חיותו ומשם ההשפעה לפרנסתו הנה כתיב וברכך בכל אשר תעשה וכתיב גול אל ה' דרכיך והוא יעשה. והענין הוא שלא יבטח האדם על הסיבה כמאמר חז"ל שאין עניות ועשירות מן האומנות ואינו מוטל על האדם כ"א לעסוק באיזה סיבה שיהיה דרך מבוא הברכה על המעשה וזהו פסוק וברכך וכו' אבל פרטות הסיבה אינו צריך שיתן כל מחשבתו לדקדק מאוד בה. וזהו גול על ה' דרכך והוא יעשה הוא יוציא מכ אל הפועל המבוקש כי דקדוקי עניות הוא כידוע שהפרט נקרא דין והכלל נקרא רחמים אשר לכן מעשה ידי אש אין בו סימן ברכה שההשפע' הוא ע"פ דין וכן כשמדקדק מאד במחשבתו בפרטות הכל הולך אחר החושב הנה ראיתי הרבה שואלין ודורשין מאוד בפרטות פרנסתם הו סיבה לדוחקם. הנה מק"ק בעשינקאוויץ הייתי רגיל לקבל אגר' מכמה שנים כולם בקובלנא על פרנסת' והוקשה בעיני לקרות מכתבם. ובהא שתא שלא הזכירוהו מובטחני שיתעלו בעזה"י אשר לזאת רבים צועקים ואינם נענים מפני שהם צועקי' בכל מחשבתם בפרטות העניינים. <b>אהובי</b> ידידי נפשי אין להשגיח כי אם דרך כלל שלא להתנהג בגדולות ונפלאות מהם כמנהג מדינתם כי אם דרך בינוני ולא עליו המלאכ' לגמור לדקדק ביותר אבל השלך על ה' יהבו אז יצליח ואז ישכיל דברי רחימם מנחם מענדל הנ'. ע"כ

Letter 10

דברי הרב ' אברהם הכהן
<b>עתה</b> באתי בדרך קצרה וארוכה מארץ מדה אחת היא לכל כלל ופרט להזכיר שכוח מעיקרא שדי נופא בתר עיקרא ושרשא דכל עלמין כי תכלית התורה והחכמה במחשבה דבור ומעשה להשיג האין והאכס וישים עצמו כאין והחכמה מאין תמצא והאין הוא שורשה ומזה העיקר משתלשל הענוה והשפלות כמארז"ל אין התורה מתקיימת אלא במי שמשים עצמו כמדבר הפקר לעניים ולעשירים בדעת ואינו גדול יותר מחבירו אדרבא בטל במציאות נגדו ובזה מתאחדי' ונכללי' זה בזה כי האין מיחד דבר והיפוכו ומזה בא קו היושר המחזי' ברכה ושלו' חוץ מזה אם יעלה לשמים שיאו כי לא בשמים היא ומשם משתלשל דור הפלגה קנאה ושנאה ותחרות ח"ו.
<b>עתה אהובי</b> אחיי וריעיי בני אל חי זה הדרך ילכו בה כי הוא האמת לאמיתו וכל התורה כולה נארגת עד"ז עוד כלל א' אמרו לרדוף אחר דברים פשוטים אמיתים כמאן דרדיף בתר חייא כי ה' שמה יותר ממה שילך בגדולות ונפלאות ממנו וכן ארז"ל בר המנסרי הווינא כד מהדרנ' לכלי ש"ס ולא זכינא לאין מקר' יוצא מדי פשוטו דהנה חז"ל אמרו בא חבקוק והעמיד' על א' וצדיק באמונתו יחיה כי האמונה היא מיותר פשוטה ושוה לכל נפש לפי ערך מחצב חיותו והיא אחרונה מכל השכלים וקרובה אלינו יותר ואין הקדושה שורה כ"א ע"י האמונה ובתוכה מתלבשים ושוכנים כל השכלים הפוך בה והפוך בה דכולא בה ובה תחזי בנועם ה' כי האמונה אין לה סוף בה מתחיל ובה מסיים והראי' שאחר כל השגות הנפלאות כמארז"ל ראתה שפחה על הים מה שלא ראה כו' ונא' ירא ישראל וכו' ויראו העם את ה' ואח"כ באו לשלימות הה ויאמינו בה' הרי שאחר כל החזיון השיגו האמונה שהיא התחלה ותכלית הכל וכל מי שרודף בתחילה אחר גדולות והשגות נפלאות בידוע שעדיין לא טעם יראת שמים ולא נכנס בגדר האמונה עדיין הנה וודאי ראוי לכל אדם להשתוקק להשיג כל מאורות הגדולים אשר עין לא ראתה אבל בתנאי אם השתוקקותו הוא מגודל להב היראה והאמונה כי בערה בו אש ה' ומבקש גל עיני אביטה נפלאות מתורתו וודאי יהי' הולך ואור עד נכון היום משא"כ אם חפץ באלה כדי להניח דעתו וחכמתו וקדים ליראתו שבאה מחמת אמונה וודאי יכסני הענן והיא לא תצלח משא"כ ע"י האמונה גם חשך לא יחשוך ממנו ובה נהירא שרי נהרא מנהרא ופשטי ובכל פשוט נכלל הכל וממנה תוצאות היום ואני הנני ממציא נפשי לגבייהו לפרש שיחתם לפני ה' תמיד כל הימים.
<b>ולמען</b> האחוה וריעות אדברא נא בשלום כי הוא עמודו של עולם שנה נפש ולא לנקיי הדעת ולבעלי שלימות הדעת והמדות באתי בעצת ה' כי בעה"ז הרבה דרכים לפניהם והרבה רווח והצלה לפני המקום עליהם. אבל את מי אורה דעה ואבין שמועה לגמולי מחלב צערי הצווים והצאן קדשים שלפי המדומה בעיניהם מעשיה' לש"ש ומביאין דברי' זה לזה עד שמעוררי' דברי ריבות כאש' ראיתי בימי חורפי הרבה מעניינים כאלו ומעתה ידעו להזהר כי עדיין לא ידעו דרך ה' וכל מבא פתחיו אפתח להם כחודה של מחט וממילא רווחא דשמעתא בעי צהלותא עד שמתפללין שיכנסו ד"ת במעיהם יתפללו שיצאו דברי' בטילי' והקנאה והשנאה בעולם מלבם כי הוא ראשית התורה והעבודה והברכה והעלוי לגוף ונפש כמעשה הילל הזקן שלמד כל התור על רגל ר' להגר דהיינו מצות ואהבת לריעך כמוך. והענין מבואר בספרי הקדמונים שזה השכל האהוי"ר השופע עלינו עלינו היא הדביקות אשר בינינו לבינו ית' והרשות נתונה אם ירצה לרגיל א"ע תמיד לחזק הדביקות ההיא יהיה מוסף והולך בעזרתו ית' ואם ח"ו להיפוך שיחלוש הדביקות הנ' פותחין לו עד שח"ו יפסוק לגמרי. והנה לא יתחזק זו הדביקות ויהי' הולך וחזק מאד רק ההרגל עצמו בו בכל מה דאפשר לאהבתו ית' והכוונ' לו לבדו וחולשתו תהי' בפנות אל מדעתו בפניותו המדומים והנבזה בעיני אלהים ואדם השלם ואפי' החסיד שבחסידי' כשמפנה מחשבתו ואין דביקותו כראוי היחוס ההוא שבינו ובין הבורא ית' אינו מאיר בכח הראשון ומפני כך היו מקפידים החסידים הראשונים על השעות שהיו בטלים מלחשוב בו ית' והזהיר בתורתו אל תפנו אל האלילים ופי' רז"ל אל תפנו אל מדעתיכ', ודוד אמ' שויתי ה' לנגדי תמיד וכן מצינו בהשגחת הש"י שהאמונה העיקרית כי הש"י משגיח בכל רגע על כל פרטי קטן וגדול כי אין אדם נוקף אצבעו וכו' כמבואר פעמים רבות בתור' ובכל זאת ראינו לפעמים כמקרה כסיל כן מקרה החכם. ואמתות הענין שהשגחת הש"י הוא ע"ד דביקות השכל שיש בינינו ובינו ית' וכפי שיעור דבקותו בו יח' כן שעור ההשגח' עליו מי שלא יסור שכלו ודביקות ממנו ית' תמיד כן יהיה שפע השגחתו ית' בו תמיד ומי אשר יפנה מחשבתו לפרקים באותו פרק תמעט השגחתו מאתו ית' אבל ח"ו לא תסיר ממנו השגחתו ית' כל עיקר בעל הנ' כי עדיין הצל של אור הדביקו' והשגחה שופע עליו כ"א שנתמעט ההשגח' ובכל זאת מחמת אור הדביקו' יראה עליו ההשגח' מאתו ית' לא כן מי שאין מחשבתו ודביקותו בהש"י כלל ואינו מחפש אחר דביקתו ית' עליו הכתו' אומר ורשעי' בחושך ידמו כנ' והנה כל מי שימצאהו מקר' בלתי טוב מפגעי הזמן השם יצילנו והוא משלימי הדעת בוודאי לא תמצאהו כ"א בעת השכחה והפסק הדביקות וכמו שמצינו בדהע"ה ולפי ערך השכחה ופחיתות ואריכות זמנה ח"ו תהי' ערך מקרה ההיא הרחמן יצילנו אבל להיות שאין לך אדם שאין לו קטנות השכל והפסק' הדביקות ממנו ית' לזאת הזהיר אותנו ית' בתורתו מצות ואהבת לרעך כמוך. כי מדת האהבה גורם הדביקות כידוע כאשר ידבקו יחד כאיש א' ג"כ אין לך אדם שאין לו שעה שיהי' לו שפע הדביקותו האמתי באותה פרק שזה בטל וכשנחשבים לאיש א' הרי הוא מושגח ע"ד דביקות חבירו והתקשרותו בו ית' ממש כגוף א' שכל האברים מושגחים ע"י התקשרות המוח והלב והמה מושגחים ונשמרים יותר מכל איברי הגוף מפני שהמה יותר קרובים אל החיות וההתקשרות והדביקות ובכל זאת גם כל איברי הגוף מושגחים על ידיהם והנה מה שארז"ל מצוה גורר' מצוה לו' לאו דווקא על אדם א' נאמרה אלא על כל הדבקים עם האדם השלום במצוה שהוא עושה גורר את כל הדבקים עם האדם השלם האמנם אינו שוה עכ"פ כל הדבוק עמו נמשך יותר לדבר קדושה מחמת התקשרות עמו וכן בעבירה ומפורש הוא בתורתינו טוב לצדיק טוב לשכנו כו' וא"כ בדבוק חברים מקשיבים לקול ה' וודאי המצוה והתורה נמשכת ונגררת אליהם מחמת דביקותם באנשים הדבוקים בו ית' וראו גם אחי וראו מ"ש בספר חסד לאברהם מעיין ב' נהר ל"ג ז"ש הכתוב באלישע חי ה' אשר עמדתי לפניו פי' שעמד לפני אליהו ושכל אליהו היה משמש לפני קונו מרוב דביקותו בנבוא' ונחשב כעומד לפני ה' ממש. ומכאן יראה עד היכן ההתקשרות והאהבה מגיע כאילו הוא מקושר במקום שחבירו מקושר. וסגולה נפלאה שיהי' מושגח ועומד מחמת חבירו הדבוקים בו ית' ומון הוא לכל הטובות והצלחות בעילוי גוף ונפש ואפשר שזהו פי' מאמרם ז"ל מי שאירע בו דבר ח"ו יודעי צערו לרבי' ורבים מבקשים עליו רחמים ולא נאמר ורבים יבקשו עליו רחמים אבל הענין נאמ' במתנהג אפ"י התורה ונקודתה שהוא מצות ואהבת לרעך כמוך ואם ח"ו אירע לו איזה דבר באיה פרק הנ' אינו צריך רק להודיע לרבים שדביקתו והתקשרותו עמהם המושגחים מאתו ית' מחמת שפע התקשרותם בו ית' והמה מושגחים מנו ית' מכל מיני יסורי' ומכל שום צער בעול' אפי' כמלא נימ' וממילא בצלם יחיו גם המה כדי שלא יקבלו השלמים צער מהנ' ומהשגחתם יושגח גם הוא כשידעו מצערו, וזה בעצמו בקשת הרחמים שכן לא נאמר יבקשו לשון עתיד וזהו פדה בשלום נפשי היינו התקשרות האהבה והשלום פדה את נפשי מקרב לי היינו מהקטרוגים ח"ו הן גופנית והן נפשית מחמת כי רבים הם עמדי ורבים מבקשים עליו רחמים.
<b>כללא דמילתא</b> כי הענין המביא לידי שמירה והשגחה מאתו י"ת להנצל מכל המקרים ח"ו שפע השכל של אהבתו ויראתו ית' שבינו לבין קונו והשמירה על העתיד שהוא בקטנות שכל והפסק הדביקות היא ההתקשרות והאהבה ושלום האמתי בדבוק חבירים אכל אם לא זה ולא זה הוא בהסתר פנים ח"ו ה' יצילנו מזה ואפי' באה"ע להבדיל מצינו בשעה שיש להם שלום על ישראל יחסיו בצלם ובהפרדס נדונין על מעשיהם כמו שמצינו אצלו מצרים נאמר הפך לבם לשנוא עמו כו' שלח אותותיו כי מתחלה קודם שהיה שנאתם שלימה על ישראל אע"פ שכבר היו מחוייבים ועומדים כידוע אעפ"כ נתקיימו ולא היה האפשרי לחול עליהם כפי מעשיהם עד שהפך לבם לשנוא עמו ולהתנכל בעבדיו אז שלח בהם אותותיו ועתה אהו' אחיי וריעי הלא תדעו הלא תבינו כי באהבת ה' אותם ובחמלתו עליהם הצילם מפח יוקשים ובירך אותם בשלום ועתה לנו בנים שמעו לי הרי מצוה שבתורה היא ועיקרה עבודה וב"ש מי שלבו נוקפו למעה"ש ולמעני יעש שיבקש שלום וירדפהו כאשר ירדפו הקורא בהרים וכל לבבו נאמן מאד ולמען שאין מדרכינו לדבר בגדרי יראה תתאה היא יראת העונש גלל כן מההכרח הי' לגלות טפח ולנסות עשרים אמה ואם ח"ו ימהר לבו להפרידו מב"א מאיזה איבה וקנאה ה' יצילנו ואפי' שמץ מנהו תיכף ירוץ חיש קל מהרה אל אחיו החבירים המקשיבים לקול ה' באמת לאמ' אח ונפשי הצילני נא והשמיעני נא דבר ה' ירפא את לבבי ההרוס וירגיל עצמו תמיד להכניס בלבו אהבת חבירים עד כלות הנפש ממנו ולהאריך בזה עד שתדבק נפשו ואיש באחיהם ידובקו וכשיהיו כולם כאיש א' יהיה א' שוכן בתוכם ויהיו מושפעים מאתו י"ת ברוב ישועות ונחמות ויתנשאו בעלוי גוף ונפש ברכה תדושן וגם אנכי כזכור בנים אזכרם ע"כ המו מעי עליהם השם רחם ירחם דברי הדש"ת ומעתיר בעדם ובעד כל אשר להם מסביב ומצפה לשמוע מהם תמיד בשורות טובות הולך ואור ונוגה להם נא' אברהם בלא"א מהור"ר אלכסנדר כץ ז"ל.

Letter 11

<b>והנה</b> לבאר לכל א' פרטי עצות תקצר היריעה. ומה גם כי בעז"ה הלא עמכם כבוד רב חביבי וחמדת לבבי הרב הגדול קדוש ה' מכובד הר ה' זה סיני כבוד ק"ש מוהר"ר <b>שניאור זלמן</b> ני' פלא יועץ ומי בעל דברי' יגש אליו והוא יראהו את מבוא העיר ואת כל הדרך דרך ה' אליו תשמעו ומכללות לא מנעתי א"ע מלכתוב להם כאש' חילו פני כולם בפה א' וכרתי ברית לבחיריי ואמונתי וחסדי עמם לספר מציון שם ה' ולא רציתי לילך בגדולות נפלאות ולגלות עמוקות. כי מעולם לא נסיתי באלה הדברים והדרם צלח רכב על דבר אמת נקודת לבבי את אשר גלוי וידוע ותוכו רצוף אהבת ה' וקרוב הדבר מאד בפיהם ובלבבם לעשות ומובטחני בה' יאור נרם ויגעתם ומצאתם כאשר יחפשו חפש מחופש מה שנדבר בשבת נחמו העבר עם החבירים המקשיבים.
<b>דרש</b> ר' שמלאי מפני מה נתאוה משה ליכנס לא"י וכי לאכול כו' אלא כך אמר משה הרבה מצות נצטוו ישראל ואינן מתקיימין אלא בא"י איכנס אני לא"י כדי שיתקיימו כולן על ידי להבין הלשון שיתקיימו כולן ע"י ולא אמר איכנס לא"י ואקיים כל המצוות הנהוגות בא"י נקדים לשון הפסוק ואשה א' וכו' צעקה אל אלישע לאמר כו'. ויאמר הגידי לי מה יש לך בבית כו' עד ואת ובנייך תחיו בנות' ודרשו רז"ל עד תחיית המתים דהנה דהע"ה התחנן לפני הש"י האירה פניך על עבדך הושיעני בחסדך ה' אל אבושה כי קראיך יבושו רשעים וגו' כי הנה שמעתי מפה קדוש אדמ"ו הרב המגיד זיע"א בהיות אצלו במדינת ואלין פי' על פסוק רצון יריאיו יעשה ואל שוועת' ישמע ויושיע' כי הנה העובד ה' באמת לאמתו מהראוי שלא ירצה ויתאוה לשום דבר רק לעשות רצונו י"ת ומהיכן בא לו להתפלל ולבקש רחמים מאתו ית' ע"ע או אפי' על אחרים לשנות ולהפך רצונו כב"י ואם מחמת מדות רחמנותו לא יכול לסבול ולהתאפק מלבקש עליו רחמים הלא אנו מאמיני' בני מאמיני' שזה מדת הרחמנות הנטועה בלבו הכל השתלשלות מאתו ית' מעולם לעול' עד שנשתלשל לעולם החומרי הזה והנה כל כללות מדת הרחמנו' דהיינו כל שעור שאפש' להכנס בסובלות כל כללות מן המדבר והחי שיש בעוה"ז הגשמי אם היה באפשרי להשיג ולדמות שיהי' כל כללות המדה הזא' מה שבאפשרי להכנס בזה העולם שיהי' הכל באדם א' אינו ערך ושעור נגד רחמנותו ית' אפי' כמו ערך שעור גרגיר החרדל נגד חללה של עולם והנה רוב רבוא רבאות אלפי' ק"ו בן בנו של ק"ו משהו מדת הרחמנות של אדם א' פרטי ממש כלא נחשב נגד רחמנתו ית' ואעפ"כ כך עלה במחשבה ורצונו י"ת ומי יבא בסוד ה' ואיך לא יבוש העובד ה' להתפלל על איזה דבר הגם שנכמרו רחמיו למאוד אך הענין הוא שהש"י מתאוה לתפילין של צדיקים ע"כ מצמצם ומסתיר רחמנותו ועושה רצון להצדיק כדי שיעוררו עצמן באתערות' דלתתא להתפלל ולבקש רחמים מלפניו ית' כבן המתחטא לפני אביו וזהו תענוגי' ושעשועין לפניו ית' וא"צ להאריך ומחמת הנ' מובן כי איך מלאו לבו של הצדיק לשנות רצונו י"ת הלא מקרא מלא הוא אני ה' לא שניתי אבל האמת שאין זה שנוי כב"י שזה הי' רצונו מתחלה כמשל האב שרוצה ליתן איזה דבר יקר הערך לבנו החביב עליו ביותר מחמת רוב חכמתו אבל האב מצמצם ומחזיק את עצמו ומראה א"ע לפני בנו הנ"ל ומסתיר רצונו כמו שאין רוצה ליתן לו בשום אופן כדי שבנו ירבה ויפציר אותו למאד עד שאין ביכולתו להתאפק ולהחזיק א"ע וליתן לו וזהו מרוב קבלת תענוגים מהפצרתו אותו והנמשל מובן ואין זה שנוי ח"ו כי כך הי' רצונו מתחילה וז"פ רצון יריאיו הש"י עושה כדי שאת שוועתם ישמע ויושיעם שהוא מתאוה לתפילתן וגמרא ערוכה היא מפני מה היו אבותינו עקורים הגם שכבר הראה הש"י לאדה"ר דור ודור ודורשיו אלא שהקב"ה מתאוה וכ' והנה באמת חפצו ורצונו של הצדיק שיהי' עבודתו ודביקותו למעל' מזמניו' דהיינו למעל' מהמדו' כי שם לא יתער' זר כלל ועיקר ושם אין מחסור דבר כידוע אבל כשהוא צריך לבקש רחמים על איזה דבר מענינים שתחת הזמן וחסרונותיו נקרא בערך דביקות ירידה ממדרגתו אבל הכרחי הוא להצדיק מחמת שהש"י כב"י עושה לו רצונית כדי שיהי' אתערותא דלתתא כו' מפני שמתאוה כנ' לזה ביקש דהע"ה האירה פניך לשון פנימיות למעלה מזמניות על עבדך תמיד בכל עת ובכל רגע לבל יפסיק ממנו וחי בהם לעול' ברום המדריגו' לבל יצטרך לירד לתחת הזמניות ואם נאמ' והאיך אפשר זה כי לפעמים צריך לאתערות' דלתא. ולזה ביקש הושיעני לזה שאוכל תמיד לחזות בנועם ה' כחסדיך דהיינו ע"י חסדיך שיהי' תמיד רק התפשטות חסדים גמורי' בעולם הגשמי והחומרי הזה שלא יהיו נצרכים כלל לאתערותא כו' לשנות איזה דבר ואי משום דהקב"ה מתאוה לתפילתן כו' עכ"פ אל אבוש' כי קראתיך ע"פ מאמר רז"ל בשני דר"י כו' ואילו רב יהודה כד שליף חד מסאני אתתי מטרא דהיינו תיכף ומיד שאני קורא אותך תיכף תעננו ואל אבוש' כדי שלא אצטרך להתעכב באותו המדריגה רק מההכרחי ולחזור תיכף למקום שיצאנו משם כדי לחזות בנועם ה' כי זה כל חפצו וכל ישעו לדבק עצמו למעלה מזמניות ועל פי הנ' אפשר ג"כ שזהו פי' רצון יראיו יעשה דמשמעותי' בהתגלות רצון יריאיו בלבד מיד יעשה הש"י בקשת רצונו כעובדא דר"י הנ"ל כד שליף כו' ואח"כ אומר ואת שועתם ישמע אבל עפ"ז יובן דהיינו רצון הצדיק וחפצו שיהי' תמיד בדביקות למעלה עשה הש"י שממלא לו רצונו וחפצו שיהיה תמיד בדביקות למעלה כרצונו הגם שעכ"פ צריך לירד מהמדריגה שלו כנ"ל אעפ"כ עושה וממלא לו רצונו בזה שאת שועתם ושמע ויושיעם לא על ענין המבוקש שתחת זמניות רק התשוע' נאמר על הצדיק העובד שיושיעם להצדיקים בזה ששומע ועונה להם מיד כדי שיוכלו לחזור למקומם אשר ה' שם בתחילה והנה ידעו דברי רז"ל אפי' ריקנים שכך מלאים מצות כו' כי עכ"פ יש בפנימיות' נקודה מהתנוצצות אור אלקים ומחמת זה יש לפעמים ירידה להצדיק בהתאחדותו והתכללותו עם כללות יש אל הדבוקים בו דהיינו שיותר ממדרגותו ונתמעט שפע הארתו עד שלא נשאר לו כ"א נקודה מהחיות וההארה אלקות מחמת דביקתו והתכללותו עם כל המדריגות של כללות ישראל הדבקי' עמו וה' הוא בעזרו והוא הנותן לו כח ואומץ להתחזק ולעלות משם להר בית ה' עם כל הדבקים עמו בדביקות האמיתי ותחדש כנשר נעורם היינו אות' הריקנים המנוערי' מאור האמת והתורה והיראה נמצא ירידה זו לצורך עלות כל החברי' הדביקי' עמו בה' אלקים וזהו ותקם בעוד לילה דהיינו ירידת והתמעטות האור כדי ותתן טרף לביתה וחוק לנערותיה המנוערים מאור התור' והירא' נותן להם חוק לשון חקיקה שנתחקק בפנימיות' ביתר שאת וכל הנ"ל הרויחו אפי' קטני' ופחותי המדריגות בהתחברות' ודביקות' לעובדי הש"י באמת והנה כל פטפוטי דתורה מעלי' והרשות נתונ' לדבר בם כמו שמבוא' במדרש רז"ל והנה אפש' מה שמצינו בז"ק וז"ל זיווג' דההוא עלמא אתעביד איבא יתיר כו' כד מתדבקין נשמת דא בדא כו' ע"ש לשונו הק' וכן בז"ח בשעשועי דקב"ה עם צדיקיי' ותיאוביתי' באלין מילין דחדשין באוריית' לבתר אתתקנין דכר ונוק' ואינון תמידין בהוא נועם ה' ומההוא משיכא דזיווא ונהורא דחדו' דלהון עבדין פרין ואיבין לעלמא וע"ש לשונו הק' והטהור. דהנה ידוע דבאוריית' ברא קב"ה דהיינו באותיות התור' נבראו כל העולמות כולם ועיקר המה ישראל כמאמרז"ל בזביל ישראל שנק' ראשית. והנה כללו' ישראל ואד' א' פרטי חיות' מהתור' וכל מאורעותיה' ושנוי זמניה' ברוחניות ובגשמיות כל הוית' וחיות' הוא מאותיו' ומדבורי' התור' הק' כמבואר בדברי הרב אר"י ז"ל. והנה בהתקשרו' הצדיק עם כללות ישראל מוכרח הוא לירד ממדריגתו דהיינו מדרגא לדרגא דהיינו עד שנתמע' הארתו רק לנקוד' בערך מדריגת ריקנים שבך כו' ובהתעוררותו דלתתא משם ורואה פחיתותו וחסרונו במדריג' הלז מתחזק ומתעורר עצמו למאד בעזר האלקים לעלות להר בית ה' ומעל' עמו כל המדריגות מנקוד' ההי' שהיה בה ונתגדל הארתו ומדרגותו מעט מעט עד כי הגדיל לעלות בהר ה' הנק' ההוא עלמא ר"ל שאינו מושג נמצא מתחדשין מלין דאורייתא' דהיינו הנשמות שנתחדשו שעיקר הוית' וחיות' היא ממילין ותיבין דאורייתא ומתחילה הי' הארתו וחיותו מצומצם מאד דהיינו באתכסיא באותיות ותיבות התור' ועכשיו ע"י הצדיק שהי' שינוין לטוב ביתר שאת נתחדשו דהיינו התגלו' יותר. והנה כשהצדיק עלה למדריגותו וכל מדריגות הכללות עלו עמו מתגלב ה' אליו בפנימיות אורו ומקבץ לכל החיות והמדריגות ומרוב השמח' והשעשועין מתבטלין לנגדו ית' כי שרגא בטהירא כו' דהיינו שבאין לבחי' אין שהבחי' הנ"ל מחברת כל הדברי' אפי' הנגדי' וזהו ומתדבקין דא בדא עבדין פירין ונהורין כנ' וזהו ותאובתי' באלין מלין דאתחדשו דהיינו החיות והנשמות שעיקר חיותן הוא מהתור' נתחדשו מהתקנין דכר ונוק' כי הצדיק עם דביקות הכללות הוא בחינ' משפיע ומקבל ואינון חמאן ההוא נועם ה' ר"ל כל המדריגות הנ' מההוא משיכו דזיווא ונהורא דלהון כנ' עבדי איבין כי נזדווגו יחד כל החיות מתערבי' ונארגים אורות קדושים וד"ל כי קצרתי מאוד בדברי' כאילו וכבוד ה' הסתר דבר כו' והנה באמת שקשה להצדיק מאד לפרוש מחיי החיים מנהיגו עינאי ולירד למטה מטה אבל זהו האובתי' ושעשועין של הש"י. וזה סמכוני באשישות הגם שכת' באלף הוא באפשרי לומר כמו עיי"ן דהיינו שהאור שבעששית אינו מאיר כ"כ רפדוני בתפוחי' לשון וריח אפך כתפוח' שיש להם ריח טוב לזה ביקש סמכוני עכ"פ בעשיש או בתפוחי' דהיינו המדריג' שאינ' מאיר' כ"כ או מדריג' שאין לה רק ריח אור האמת והירא' כדי שיהי' לו סמיכ' משם מזה מעט ההאר' שיש במדרגות הנ' שאוכל אני להחזיק בכל לעלות אל המקו' אשר הי' אהלו בתחיל' ולא ח"ו לירד יותר במקום שאין בו אפי' ריח אור תורה וירא' וזהו סיומו של הפסוק שלמעל' יבושו רשעי' ידמו לשאול דהיינו שאין בפנימיות' אור כלל ולא שום לחלוחי' ריח אור האמת כ"א יבשות גמור כמו המלשינים והאפקורסים ידמו לשאול ובקש שיאבדו במהרה מן העולם שלא יצטרך לילך למקום חשך צי' וכו' כלל וכלל כי באמת כסופא דילי' לחזות בנועם ה' לעולם. והנה מחסדי הש"י לבל ידח ממנו נדח נתן לנו את תהה"ק ע"י מרע"ה להיות הוא כללו' כל ישראל וכולם היו כלולים בו במקור חציבת נשמתם וחיותם וכן לכל הצדיקים שהיו מימות מש בכל דור ודור אשר היו כללות של ישראל וכאשר הצדיק יעלה במדרגות ומעלות יהי' עלי' לכל נפשות ישראל שיוכלו גם הם לעלות מתתא לעילא עד מקום גבוה המקור והמעיין שעלו מכבר ע"י הצדיק כללי וכן הוא ג"כ טובת הצדיקי' שבכל דור להיות כללות חיות ונשמות ישר' קשורים אליו וכלולים בו כי אינו דומה מי שהוא רק לעצמו ומה שהכלי מוכן שלו יכול לקבל או ה' ויאר לו עד סוף ההתקבלות שבאפשרי לסבול שלא יתבטל במציאותינו ערך א' ממאה נמשל נגד מה שיהי' כלי גדול מכללות ישראל שיכול לקבל ולסבול אורות מצוחצחים עד אין שעור כח הסובל' שלו ע"י גודל התחברותו והתכללותו עמהם ע"כ צריך כל איש הישראלי להיות חזק מאד מאד באמונתו כל חד וחד לכו' שיעורא והכנת נקיות הכלי הוא הגוף שלו להאמין בה' ובתה"ק והטהור' ובכל עובדי הש"י באמת ותמים בכל כחו ולהתקשר עמהם בתוכן נקודת חיות א' אל אחד חבירי' יחד והיו לאחדים יחדיו יהיו תמים בוודאי יתגלה עליהם כבוד ה' באור התורה והעבודה ואור הירא' והאהב' לו לבדו ית'. והנה הצדיק העובד בדרגא הנ' להש"י נק' בחי' בן החביב ויקר מאד לפני ה' אבל מי שעבודתו הוא תחת הזמן נק' בחי' עבד וזהו שצעקה אל אלישע והנושה לשון שכחה כמו כי נשני בא לקחת שני בני יבינו מדעת' הרחב' כי עת לקצר לו לעבדי' היינו שיהי' בחי' עבד ולא בחי' בן למעל' מזמני' כי שם אין שכח' כידוע. ויאמר לה מה יש לך בבית הפנימית שבתוך הגוף הנק' בית אם יש איזה לחלוחית אור החכמה המחי' והשיב' שאין לה כ"א אסוך שמן דהיינו מעט הארה מהחכמ' הנק' שמן. ויאמר לכי שאלי לך כלים מן החוץ מאת כל שבנייני דהיינו התחברות עם כל ישראל וכלים רקים אל תמעיטי אפי' שנדמה שהם ריקים מלאי' הם מצות והארה ובאת וסגרת כו' ע"ד הצנע לכת עם כו' ויצקת על הכלים האלה דהיינו שתוכל לסבול הארות גדולת רק כשיש לך אסוך שמן מעט הברכה ישרה בה והמלא תסיעי דהיינו מי שעל ידך נגבה לבו בדרכי ה' עפ"י עצתך והתדבקותך עמו תסיעי ממחשבתך פי' שלא תבא ח"ו לידי פני' לאמר בלבך אני העשרתי אותו אבל לא ח"ו שיזוז ממחשבתך הטהור' אלא רק המחשבת חוץ ח"ו הם מגישים אליו עוד דהיינו תוספ' התחברות אנשי' חדשי' ויהי' עוד הברכה מצוי' שיוכל לקבל עוד בסובלות מאור א"ס ב"ה עד ויאמר אליו אין עוד כלי ויעמוד השמן דהיינו שלא הי' באפשרי לקבל יותר שלא יתבטל ממציאות. וז"ש מרע"ה הרבה מצות נצטוו ישראל שאינן מתקיימין אלא בארץ. דהיינו כי בכל המצות הנהוגו' בח"ל כבר נתקשרו כל כללות ישראל בכל מצוה ומצוה לפי ערך קדושתה ועלייתה ורוממתה והי' בטוח שבכל מצוה ומצוה כבר קשר לכל ישראל בשרשן של המצוה ואח"כ גם המה בעצמן היו יכולים לעלות עד המקום אשר היה חיות' שם ע"י שהתקשר עמהם בעת עשית כל מצוה ומצוה אבל מצות החדשות הנהוגות בא"י שעדיין לא נצטוו עליהן לכן ביקש תקט"ו תפילות ואמר איכנס אני לא"י כדי שיתקיימו כולם ע"י פי' שכל כללות ישראל יקיימו לעול' אלו המצות ע"י האמונותם והתחברות' והתכללותם בו וכשיעשה אלו המצות שנצטוו בארץ ישראל יקשר אותם למעלה בשרשי כל מצו' ולא יפסוק מהם וזרעם לעולם שגם המה יעלו בהר ועתה בין יבינו את אשר לפניהם ועין בעין יראו ישרים ואזל הבחן מילין וכשישימו לבם יאירו דברינו אלה אליהם ידי פרושות השמים מאור פני מלך חיי' ויאירו וישכילו כזהר הרקיע ומים הרבים לא יוכלו לכבות כידודי אש האהבה ולפידי להבה להתפלל עליהם בכל עת תמיד עיני אל ה' שישאו ברכה מאת ה' ויתרומם קרנם ומזלם וישמור ה' את נפשם ומאדם ויסך ה' בעדם ובעד כל אשר להם מסביב עד כי ישובב נתיבות לשבת בטח בדד עין יעקב ד' אונ' ודש"ח מלב ונפש ומעתיר בעדם אברהם בלא"א מהור"ר אלכסנדר כ"ץ ז"ל.

Letter 12

<b>והנה</b> אשתקד הארכתי מענה אוהב שחרם מוסר בתורה שבכתב והן עתה קצרתי בתוכחת מגול' מאהבה הסותרת ואמרתי הסתר אסתיר למען יהי' בעיניה' כחדשים כי בבא דברינו אלה כפעם בפעם הדברים עתיקין וקשה עתיקא וכו' כמארז"ל בירושלמי אם ראית שנתיישנו ד"ת בלבך וכ' כי הלא בעזה"י אתם עמ' רב רחימא קדוש ה' המפורסם מהו' <b>שניאור זלמן</b> ני' אשר עיניכם רואת את מוריכם משקה הרים מעליותיו מפרי מעשיו תשבע הארץ ופיו מפיק מרגליות מה גם שמלא העולם מספרים קדושים חדשים גם ישנים ברוב דברים העומדים ברומו של עולם וקא מצווחין כולי' יומי הוי כל צמא לכו אין זה כ"א מחמת שנתיישן מאד בעיניהם אור התורה הנק' חובת הלבבות סתרי התורה שאין מגלין אלא ראשי פרקים לחכם ומבין בדעת להפוך בה ולהפך בכל עת שפכו לפניו י"ת לבבכ' ולבקרים מתחדשין רבה אמונתו ואם לא בהאי דרגא קאים עבים סתרו ומה יתרון לבעליו כ"א ראות עיניו וכו' וכ"ז שמזקין תש כח אמונתו ויראתו והתורה קא מצווחת והיו הדברים האלה וכו' על לבבך וכו' שיהי' בכל יום כחדשים בעיני לבבו וזהו עיקר קבלת עול מלכות שמים שלימה לחדש בכל יום תמיד את הישן כאלו היום נתנה ידע אינש בנפשי' שעה ראשונה שנתקרב לעבודת הבורא במבערה מפני אור החדש שהאירו עיניו ולבבו באור האמת ככה יעשהו חדש כל הימים ואין כל חדש כ"א לחדש כליותיו ועיני לבבו בדברי' עתיקין ובהתחדש הישן חדש תוציא וזהו דרז"ל הוי זהיר בגחלתן שלא תכוה כי אחר כבוי האור לא נשאר כ"א טבע החשך יכסה אור ועיניו כבדו מזוקן ועמדו מלראות עד אשר לא יראה איש את אחיו ואבא בקוצר נמרץ לעורר ולחזק את האחדות אשר ראיתי שרבים מעמנו מבקשים בצמא לשתות מהדברים האלה הנאמר ונשנית באגרותיהם והגם שהי' קשה בעיני לכתוב מטעם הנ"ל אעפ"כ מנפי אל תמנע טוב כו' כמבואר בסבא טוב וכו' ואשלש דבר כי הנה מבואר כמה פעמים בזה"ק בכל פקודא אית כללא דכל פקודין וכן בכל אות מתה"ק נכללין כל אותיות התורה וזהו ידוע ששרשי החיות של כלל ישראל הן המה מאותיות התורה החיות ממילא כללות ישראל וחיותיהם מתנוצצים זה בזה ואפשר שזה פי' ישראל ערבים זה בזה פי' שמעורבי' אורותיה' וחיותיהם איש באחיו ומחמת זה מצווים ועומדים אנחנו ב"י במצות ואהבת לרעך כמוך ממש וז"פ רבים אומרי' מי יראנו טוב שיהיה כ"א טוב רואי לראו' חיותו וטובו ואורו הנכלל וגנוז בחבירו וזה א"א להיות כ"א ע"י נסה עלינו אור פניך ה' פי' אור פנימות ה' המהוה כל הויות ולית אתר פנוי מני' ועי"ז יכול לראות ולקבל כל טוב ע"י התגלו' מדת חבירו הצפון ונכלל וגנוז בתוכו לאור חיותו של עצמו וזה ידוע שא"א להיות שום מחשבה בעולם מאיזו מדה שתהי' אם לא ע"י אותיות נמצא הכסיל ההולך במכת החשך מחמת הקנאה והתאוה והכבוד היפך מדת האהבה והירא' וכו' א"א לו לראות אותיות אור חיותו בחבירו ומחמת הקנא' וכו' כנ' מכבה בעצמו אור חיותו הנכלל בחבירו ומסלף דרכו ואור נתיבתו שמזה יוכל להתחדש דברים עתיקין אצלו ממש כאלו היום נתנה לו וזהו פי' במכת החשך לא ראו איש את אחיו פי' אותיותיו שבאחיו מחמת שלא קמו מתחתיו שלשת הימים הנ' אבל לכל ב"י הי' אור במושבותם בכל מקומות אורות חיותם ומה גם שנתחדשו כנשר נעורם בכל מושבות ה' כללא דמילתא הסתכלות פחיתות חבירו הם אותיות של עצמו שבחבירו המתנוצצי' אליו וראות אור החיו' שלו שבחבירו אינו יכול לראותו מחמת גלות החשך והעוורון ואם גאל יגאל עיניו יראו ועפעפיו יישירו נגדו וליהודים היתה אורה וכן תהי' לנו ולכל ישראל אכי"ר ד' הדש"ת ומעתיר בעדם נא' אברהם בלא"א מהור"ר אלכסנדר כ"ץ ז"ל.

Letter 13

<b>ואודיע</b> נא את דברי אחכם בפסוק כי יהי' להם דבר בא אלי וכו' כל מקשה באו מבעי לי' וכן ושפטתים והודעת' מבעי' לי' כולם לשון רבים אבל הם ז"ל אמרו הדבר בא אלי והענין הוא כך כי הנה בעצת יתרו נאמר אנשי חיל יראי אלקים אנשי אמת שונאי בצע ופי' רש"י ז"ל הצורך לכל אלו המעלות ובאנשי אמת דחק לפרש אבל שרש דבר כללא הוא כי לא יעשה ה' אלקים דבר כ"א גלה סודו אל עבדיו שכל המעשיות עוברים בעמק הברא דרך איזה צדיק שיש לו בו התקשרות ע"ד מים התחתונים בוכי' גם אנן בעינן למהוי קדם מלכא יען תתאה גבר ומש' יפרדו לכן מקדים ברחמים דרך אותו צדיק להתברר אל האמת לשוב אל האחדות וזהו תקונו כמארז"ל שהמן היה מברר עבד של מי הוא וכן בן ט' לראשון ובן ז' לאחרון וכמוהו רבי' להגיע הדבר לשרשו והמן בזכות משה שנתברר על ידו וזהו שהשיב משה ליתרו כי יבא אלי העם לדרוש אלקי' פי' כי אם ליראה שאינם צריכין למשפטים רבים מפני שכי יהיה לה' דבר הדבר בא אני וממילא מתברר ועי"ז ושפטתי והודעתי ואיני צריך לשפוט אותם ולהודיע אות' כי ממילא נפשט וידוע ובכל זאת אמר יתרו כבד ממך הדבר וכו' לכן הצורך גדול שיהיו אנשי אמת כי כל שהוא איש אמת טפי עדיף על ידו מתברר האמת ואחדות וזהו ואלה המשפטים אשר תשים לפניהם פי' לפני ולפי' אל הבירור ואחדות כי בלא"ה קשה להולמו א' זכאי וא' חייב משא"כ בהתברר על השרש כולם שווים לטובה ולכך נצטוינו על הפשרה והם דברי המדרש לפסוק ואלה המשפטים הה"ד ועוז מלך משפט אהב אתה כוננת מישרים שהיא הפשרה אפי' משה הוצרך לשרי אלפים מאות ועשירות וכן בדוד עושה משפט וצדק' ארז"ל משפט לזה וצדקה לזה ומי כמוהו מורה לא כתבתי כל זה רק למען דעת דור דורשיו את כל הכבוד' אשר עליהם ולא לתורה צריך שכל שחכמתו מרובין כו' כמאתמ' החכמה מאין תמצא התגלות מעט וצריך להתבונן בעצמו לשוב אליו לבו לדעת את ה' בכל דרכיו ואם אין בינה דעת מנין וחכמת מה להם העתירו נא אל ה' תפילות הביננו וגם אני כפיכם לאל להעתיר בעדם כי הנה ספרים רבים ונכבדים שנתגלו טעמי תורה ויראה כטעם מן שנתהפך לכל טעמי' שבעולם הן כל אלה ידעתם וגם שמעתם וגם הנה נדרש מדרש חכמים ומלכם בראשם הוא כבוד רב אחאי המפורסם האלקי כמ' <b>שניאור זלמן</b> שי'. הנה דברו אתם תמיד וודאי נכון הדבר מעם האלהי' שלא לכתוב שום דבור תורה אפי' אות אחת פן תרבה עליהם כי רבו כמו רבו. חי ה' אשר עמדתי לפני כבוד אדמו"ר זצוק"ל. היה מספיק לי כל דבור לזמן כביר וכאז כן עתה כאלו היום נאמר אבל כתבתי כל הנ' להורות להם דרך צדיקי' ילכו בה לטוב להם וגם כבוד הרב רחומאי הנז"ל ידיד ה' ישכון לבט' עליו חופף עליו כל היו' חבילי טרדין מן בני אנשא נצבים עליו מן בקר עד ערב ויתקבצו אליו כל איש מצוק ומר נפש ואשר לו נושה שואלין ודורשין מאתו כאשר ישאל איש כ' בכל דבר קטון וגדול והלא גם באורי' אינם נשאלים אלא למלך גם בנביאים גם בחלומות לא כאלה חלק יעקב להטריח בדברים קטני' ורבנן קשישאי לא עבדי הכי אפי' בצרכי רבי' בגמ' תענית מעשה גבי חנן הנחבא הוי משדרי רבנן ינוקי דבי' רב וכו' עוד שם אצל רב יהודא דבעי רבנן מרב כהנא שמעי' דנעשי' דליפוק לשוקא ונחזי מאי דאיכא בעלמא ולא היו מודיעי' בעצמ' כי היכי דלא לטרדי' והרי אין עושין מצות חבילות שלא יתבטלו ברוב' כ"ש חבלי טרדין גם בימי אדמ"ו זצוק"ל לא ראיתי נוהגין כן באו אליו אנשים בלא שמוש כניסה ויציאה ואם קדמו וכנסו לאיזה דבר גדול ממילא מפסיקין לתפילה ובכל זאת היו נזהרי' איך ומה לאמרו למען לא תכבד עליו וכל המעשיות שמספרי' מפני שנתקבצו יחד דרך ספור הנדמה בעיניהם שהי' תמידין כפעם בפעם אנכי היודע ועד שלא היה כ"א באקראי פעם בשנה או בשמיטה ולא מעשה בכל יום כי לא נביא היום יקרא רואה מה למעלה מה למטה בטרד' עניני שונים מכלה ימים ומבלה זמנים הי' תורה והי יראה ממ"נ מי זה האיש ירא ה' שומע בקול עבדו אשר הלך אליו אם לדבר יראה הלה נוגה לו ואם לדבר הרשות שהי' לו לבטוח בה' ולא בטח ויראת שדי יעזוב המעולה לכל כי באוריתא מתנהג עלמא ותכלית תורה תשובה הרי שבתשובה ויראה מתנהג העול' והכל בידי יראת שמים ועתה בני שמו' רגלך באשר תלך אל בית כבוד הרב חביבי הנז"ל שי' וקרוב לשמוע דברי אלהים חיים ויראת שמים גם אנכי חלילה לי מחדול להתפלל אל ה' להטות לבבם אליו כ"א ליראה ותדעו להזהר עוד ויכלתם עמוד גם אתם גם מלכם בראשם ששון ושמחה ישיגו ארחות חיים כיר"א.

Letter 14

<b>אהובי</b> אחי וריעי אשר כנפשי ראו מה חיבתכ' לפני ושמתי אני את פני על כל דרכיהם ועקבותיה' על משכנות הרועים הן על כפים חקותי כל פרטיהם ועניניהם חדשים גם ישנים צפנתי וכולם רשומים אצלי בשמותם לתולדותם וכי יהי' להם דבר בא אלי חלילה לי מחדול להתפלל והיו לזכרון תמיד. גם עתה חשבתי לטובה שלא לכתוב עוד פרטי הקבלות כ"י ממש כי נלאתי לשוא ככה לעיכובא וביטול תורה ותפילה גם עתה הי' עלי לטורח גדול זמן מני' טובא ועכוב השליח עד שגמרתי הלא טוב לקרות מכתבי מבוקשי' מלפני ה' פעמים ושלש מלבלות זמן על הכתיבה ומה בצע במכתבי בעצמי אין זה אלא כי היכי דלסמכי' דעת' כשר הוא נכתב הוא נקרא הנה לזאת גדולה הבטחה להיות עיני פתוחה ולבבם אל ירך למקרא ודאי צריך לברך איש אשר כברכתו בהזכרה ושם לכל חפצם הרשום וכן בכל כתבי היחידים ואגרותיהם אם אשיב או לא אשיב יהי' לבו נכון ובטוח שבודאי הכל בכתב מיד ה' עלי אשכיל להתבונן בכל דבר דבור ולראות כל תמונ' אחת דברתי ולא אשנה ואדרבא לכשאפנה מן הכתיב' אשנה ואשלש את כל חפצם אשר שאלו שהזמן גרמא הי' עתה מול האלהים כי ידי כבדה לשום את כל משא הכתיבה עלי כמקדם כי אם את משא דבר ה' לאמר בהר אלהים יראה צורך הדיוט וצורך גבוה ויגבה לבם בדרכי ה' יחזיק במעוזם יעשה שלום.

Letter 15

<b>אהובי </b>אחי וריעי בני אל חי חדשים גם ישני הלא הבינות' מוסדות הארץ על מה עומדת מה המצוה הזאת ומה טעם יש בה טועמיה חיים זכו מטע' המלך מלכו של עולם לא נאמר אלא לעושי מעשה הצדקה שלום ראה ראיתי מה המעשה הזה מעשה ה' כי נורא הו' ברוב רחמיו וחסדיו סומך נופלים וזוקף קטן וגדול לקשרו ולענדו ולאחוז בידו ולעלות להר אלקים חיי'. והחיות רצו' ברצי כסף תבואנ' בהיכל מלך להכינו ולסעדו כי יפול לא יוטל כי ה' סומך ידו מיום ליום ומחדש לחדש ואע"פ שיתמהמה חכה לו ויהי' ידיו אמונה לנטוע שמים וליסוד ארץ והארץ לעולם עומדת עמוד האמונה אבן השואבת ומושכת חיזוק האמונה ומה גם האידנא ליתן לן סמוכין מן התורה כ"כ סמכו ענין לו במ"ע שהזמן גרמא להתקשר בקשר של קיומא בנקודת אה"ק אבן שתי' להיות מבני עליי' אשרי המחכה ויגיע יום ליו' יביע וזרח והופיע מהר הקדש ואשרי המחקה חוק ולא יעבור לעבודת הקדש מובטח לו שיהיה ידיו אמונה ויושרש בשרשה וידיו תביאנו ותטענו בנטיעה של מצוה ועשית' הטוב והישר וכל המקיימה מעוני סופן לקיימה מעושר כיר"א.

Letter 16

<b>והנה</b> עמכם רב חביבי הרב הנ' קדוש ה' מכובד איש אלקים כבוד מ' <b>שניאור זלמן </b> שי' משכן קרוי מקדש וה' שוכן בציון המצויין אנן מהכא ואיהו מהתם דעתינו עליכה לעורר עליכ' רחמי' מרובי' וחסדי' טובי' אל ה' ויאמר להם ויאמרו עיני שכלם ביאת אורה וטהר נברא ובכל אשר אמרנו אליכם תשמרו להרגיל א"ע בסוד האמונה להיות ניזון מזיו השכינה בהתקשרות עם כבוד רב חביבי הנ' ועמנו והכל הולך אחר המחשבה כי זה כל האדם ומי בכם ירא ה' שומע בקול עבדו ותקח אזנו שמץ מנהו אל יהי למשא כבד על כבוד הרב הנ"ל להתראות אתו עמו כפעם בפעם כאשר ההרגל נעשה טבע בלא יועיל ודי להם לקבולי' אפיה פעם אחד בשנה ושנתים. ומרחוק ה' נראה להם על פי התקשרות המחשבה בכל אשר ישאלו מאתו יתברך. ואל יפלא בעיניהם כי כבוד רב חביבי שיחי' מקרב לקצתם ומתייחד עמהם להשיאם עצה ההוגנת להם כי זו היא העצה היעוצה לקרב את החדשים אשר מקרוב באו. ומדלה העם אשר אינם כל כך בני תורה כי אי אפשר בלאו הכי והחכמה מאין תמצא להם אם לא על ידי הנהגה זו בכל המעשים הנעשים תחת השמש חנוך לנער על פי דרכו ולפי שכלו יהולל איש. אבל מי שעבר ושנה פרקו או ראה או ידע או שמע לא זו הדרך ולא זו האור כ"א אורח צדיקים כאור נוגה להם ויראה להם ולשומע יונעם נעימות בימינו נצח דרכיו דרכי נועם וכל נתיבותיו שלום.

Letter 17

<b>וזאת</b> אשיב אל לבי להשיב מפני הכבוד לכל שואל ומבקש לשכון כבוד בארץ הקדושה מודעא רבה לידע ולהודיע את הארץ מה היא. אמרו רבינו ז"ל במדרש שוחר טוב בפסוק רצית ה' את ארצך כו'. הקדוש ברוך הוא הופך ומהפך ומסתכל ונותן עיניו בה עד שתרצה את מעשיה. הנה כמה היפוכים וגלגולים ומארעות עידן ועידנין יחלפו על כל אחד מבאי הארץ עד כי מתדיר ליה בה ורצה את אבניה ואת עפרה יחונן ואוהב חורבות שבארץ ישראל מפלחין שבחוץ לארץ ופת חריבה וכו' וכיוצא בהם. ולא לקלים המרוץ לא יום ולא יומים לא חדש ולא שנה כי אם ברבות השנים עד יעברו ימי הקליטה קולטתו בחיים במקלט ישב עולם לפני אלקים כמה שכתוב איש ואיש יולד בה רצה לומר כל הבא אל הקדש צריך מחדש עיבור ויניקה וקטנות וכו' עד פנים בפנים יראה פני הארץ ונפשו קשורה בנפשה. הנה כי כן מאן דאתי ואייתי תלמודו בידו במה שהורגל כל אחד ואחד לפי מדותיו לא מתדר ליה בתחילה בכאן ממש דעתו מטורפת עליו טרף יטרף באין פנות אל המנוחה ואל הנחלה יעלה שמים ירד תהומות כאני' המטרפת בים ומטריד את אחרים בענייניו ובמעשיו. והנהגותיו הי תורה והי מצוה מה דהוה לא הוה עד ישים תהלה בארץ והשם יתברך מראה לו פנים אז ישקוט וינוח לו והוא דבר שאין לו קצבה וארך הזמן ואיך וכמה ומתי לכל אחד לפי ענייניו ולפי מעשיו ולפי שורש נשמתו. אשר על כן הבא לגשת אל הקדש פנימה יזמין עצמו לכל האמור ויבחין בנפשו אשר לו כח לעמוד בכל אלה דלא לגזזו אודני' מיניה וישער בעצמו שעל כל פנים רוב מדותיו מתוקני' והוא ימשל בם אז ילך לבטח דרכו בעצת גדולי העצה אשר עמהם. והשומע ישכן בטח ושאנן. ואברהם עודנו עומד לפני ה' שפתי תפתח פותח את ידיך ומשביע לכל חי רצון אמן כן יאמר ה'.