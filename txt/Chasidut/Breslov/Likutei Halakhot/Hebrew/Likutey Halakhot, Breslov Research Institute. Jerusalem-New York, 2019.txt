Likutei Halakhot
ליקוטי הלכות
Likutey Halakhot, Breslov Research Institute. Jerusalem-New York, 2019
https://www.nli.org.il/he/books/NNL_ALEPH997008193283205171/NLI

ליקוטי הלכות

הקדמת המחבר

<b>הקַדְּמָָה מִבַּעַל הַמְחַבֵּר זֵכֶר צַדִּיק וְקָדוֹשׁ לִבְרָכָה, אֲשֶׁר כְּתָבָהּ בְּעַצְמוֹ</b>
הַפַּעַם אוֹדֶה אֶת ה׳ אֲשֶׁר עַד כֹּה עֲזָרַנִי. מָה אֲדַבֵּר וְהוּא אָמַר וְעָשָֹה. מִי כַּה׳ אֱלֹהֵינוּ וְכוּ׳, מֵקִים מֵעָפָר דָּל מֵאַשְׁפּוֹת יָרִים אֶבְיוֹן כָּמוֹנִי, לְקָרְבֵנִי לְאוֹר צַח וּמְצֻחְצָח כָּזֶה, אוֹר הָאוֹרוֹת, צַח הַצַּחְצָחוֹת. מִי יְסַפֵּר שִׁבְחוֹ, מִי יְסַפֵּר תְּהִלָּתוֹ. וְגַם כִּי יָדוּעַ שֶׁכָּל הַלְּשׁוֹנוֹת שֶׁל שֶׁבַח וּתְהִלָּה, כְּבָר הֻרְגְּלוּ הָעוֹלָם לְכָתְבָם עַל מָאן דְּהוּא, אַךְ הַמְעַיֵּן בִּסְפָרָיו הַקְּדוֹשִׁים בְּעֵין הָאֱמֶת, וְנָבוֹן יוֹסִיף לֶקַח לָשוּם עֵין עִיּוּנוֹ בִּדְבָרַי אֵלֶּה אֲשֶׁר חָנַּנִי ה׳ בְּכֹחוֹ, הַמְבֹאָרִים בַּסְּפָרִים הָאֵלֶּה, יָבִין וְיַשְֹכִּיל וְיֵדַע כִּי כָּל הַשְּׁבָחִים וְהַתְּהִלּוֹת וְהַגְּדֻלּוֹת שֶׁכָּתַבְתִּי עָלָיו, זִכְרוֹנוֹ לִבְרָכָה, עֲדַיִן לֹא הִגְעַתִּי לְקַרְסֻלֵּי שִׁבְחֵי תְּהִלָּתוֹ, כִּי שָֹגְבָה מַעֲלָתוֹ וּגְדֻלָּתוֹ וְתָקְפּוֹ עַד אֵין סוֹף וְאֵין תַּכְלִית, מַה שֶּׁאֵין הַפֶּה יָכוֹל לְדַבֵּר וְהַלֵּב לַחֲשֹׁב.
וּבוֹחֵן לִבּוֹת הוּא יוֹדֵעַ, שֶׁאֲנִי יוֹדֵעַ בְּעַצְמִי מִעוּט עֶרְכִּי עָלַי, כִּי מִי אָנֹכִי כִּי בָּאתִי עַד הֲלוֹם, לְחַבֵּר סְפָרִים, וּבִפְרַט דְּבָרִים כָּאֵלּוּ הָעוֹמְדִים בְּרוּם רוּמוֹ שֶׁל עוֹלָם, הַפּוֹתְחִים שַׁעַר לְכָל דּוֹפְקֵי בִּתְשׁוּבָה, הַחֲפֵצִים לָצֵאת מֵחֹשֶׁךְ לְאוֹר, לְהִתְקָרֵב לְהַשֵּׁם יִתְבָּרַךְ, לֵאוֹר בְּאוֹר הַחַיִּים.
וְאִם אָמְנָם עַתָּה בַּדּוֹרוֹת הַלָּלוּ, חִבּוּר סְפָרִים אֵינוֹ בִּכְלַל גְּדֻלָּה וַחֲשִׁיבוּת, וְהַלְוַאי שֶׁלֹּא יְהֵא לְבִזָּיוֹן, לְלַעַג וּלְקֶלֶס, כַּאֲשֶׁר רַבּוּ עַתָּה הַמִּתְלוֹצְצִים מִסְּפָרִים חֲדָשִׁים, וּבְטֶרֶם יִתְקָרְבוּ אֲלֵיהֶם לְהַבִּיט בָּהֶם אִם טוֹב וְאִם רַע, וְיִתְנַכְּלוּ אֲלֵיהֶם מִקֹּדֶם בְּנִכְלֵי עַרְמִימִיּוּת וַחֲבִילוֹת חֲבִילוֹת שֶׁל לֵיצָנוּת. וּמְכַנִּים לָהֶם שֵׁם לִגְנַאי [וּמַה הַמְכַנֶּה שֵׁם לַחֲבֵרוֹ אֵין לוֹ חֵלֶק לָעוֹלָם הַבָּא (ב״מ נח.), הַמְכַנֶּה שֵׁם לְסֵפֶר, שֶׁמְּדַבֵּר דִּבְרֵי תּוֹרָה, דִּבְרֵי אֱלֹהִים חַיִּים וְכוּ׳, עַל אַחַת כַּמָּה וְכַמָּה! וְאֵין לְהַאֲרִיךְ בָּזֶה כָּאן] עַל כָּל פָּנִים אֵין חִבּוּר סְפָרִים בִּכְלַל גְּדֻלָּה וַחֲשִׁיבוּת בָּעִתִּים הַלָּלוּ.
אַךְ אַף עַל פִּי כֵן נִמְצָאִים כְּשֵׁרִים וּתְמִימִים בְּכָל דּוֹר וָדוֹר. עַתָּה גַּם עַתָּה, אֲשֶׁר הוֹלְכִים בְּתֹם בֶּטַח, וּבְמוֹשַׁב לֵיצִים לֹא יֵשְׁבוּ, אֲשֶׁר עֲלֵיהֶם תִּטֹּף אִמְרֵי אֱמֶת, כְּמַיִם קָרִים עַל נֶפֶשׁ עֲיֵפָה, יְבַקְּשׁוּ כְּכֶסֶף וּכְמַטְמוֹנִים יְחַפְּשוּ דִּבְרֵי אֱמֶת וָצֶדֶק, הַמְיֻסָּדִים עַל אַדְנֵי פָּז, עַל דִּבְרֵי רַבּוֹתֵינוּ הַקְּדוֹשִׁים, זִכְרוֹנָם לִבְרָכָה.
וַאֲנִי בְּעָנְיִי יָדַעְתִּי כִּי לֹא הִגַּעְתִּי לְמִדָּה זוֹ, לֹא מִינֵיהּ וְלֹא מִקְּצָתָהּ, לְחַוּוֹת דֵּעִי אֲפִלּוּ לִפְנֵי קַל שֶׁבַּקַּלִּים וְהַפָּחוּת שֶׁבַּפְּחוּתִים, אַךְ זֹאת אוֹדֶה וְלֹא אֵבוֹשׁ וְהָאֱמֶת אַגִּיד וְלֹא אֲכַחֵד, וּבְרֹאשׁ הוֹמִיּוֹת אֶקְרָא בְּפִתְחֵי שְׁעָרִים בָּעִיר אֲמָרַי אֹמַר, וַאֲדַבְּרָה בְּעֵדוֹתֶיךָ נֶגֶד מְלָכִים וְלֹא אֵבוֹשׁ, שֶׁכְּשֵׁם שֶׁאֲנִי קָטָן בְּעֵינַי מִצַּד עַצְמִי, כַּאֲשֶׁר בּוֹחֵן לִבּוֹת הוּא יוֹדֵעַ, כֵּן יָקְרָה נַפְשִׁי מִצַּד מַעֲלַת קְדֻשַּׁת הַמַּשְׁפִּיעַ עָלַי חָכְמָה וּבִינָה וָדַעַת, הוּא כְּבוֹד אֲדוֹנִי, מוֹרִי, הָרַב הַקָּדוֹשׁ וְהַנּוֹרָא, הָרַב הָאֱמֶת, זֵכֶר צַדִּיק לִבְרָכָה. וְאִם אָמַרְתִּי אֲסַפְּרָה כְּמוֹ אֶפֶס קָצֶה מֵאֵת כָּל אֲשֶׁר עָשָֹה לְנַפְשִׁי, לֹא תַּסְפִּיק הָאָרֶץ לְהָכִיל אֶת כָּל דְּבָרַי. בַּמָּה אֲקַדֵּם ה׳ אִכַּף לֵאלֹהֵי מָרוֹם. רַבּוֹת עָשִֹיתָ אַתָּה ה׳ אֱלֹקַי נִפְלְאוֹתֶיךָ וּמַחְשְׁבוֹתֶיךָ אֵלֵינוּ. אֵין עֲרוֹךְ אֵלֶיךָ אַגִּידָה וַאֲדַבְּרָה עָצְמוּ מִסַּפֵּר.
 וְהִנֵּה מַהוּת הַסֵּפֶר וּמַעֲשֵֹהוּ יִרְאֶה הָרוֹאֶה בְּעֵינָיו שֶׁכֻּלּוֹ מְיֻסָּד וּמְסֻדָּר עַל כָּל הַהֲלָכוֹת שֶׁבְּאַרְבָּעָה חֶלְקֵי שֻׁלְחָן עָרוּךְ, כִּי כֵן צֻוֵּיתִי מִפִּיו הַקָּדוֹשׁ, לַחֲשֹׁב וּלְעַיֵּן בְּכָל הִלְכְתָא וְהִלְכְתָא עַד שֶׁיָּאִיר ה׳ עֵינַי לְחַדֵּשׁ בָּהֶם אֵיזֶה חִדּוּשׁ. וְכָל מַה שֶּׁזִּכַּנִי ה׳ יִתְבָּרַךְ לְחַדֵּשׁ בָּהֶם, הַכֹּל מְיֻסָּד עַל פִּי הַהַקְדָּמוֹת וְהַיְסוֹדוֹת שֶׁקִּבַּלְתִּי מֵרַבֵּנוּ הַקָּדוֹשׁ וְהַנּוֹרָא, זֵכֶר צַדִּיק וְקָדוֹשׁ לִבְרָכָה, הַמְבֹאָרִים בִּסְפָרָיו הַקְּדוֹשִׁים, שֶׁהֵם, לִקּוּטֵי מוֹהֲרַ״ן א׳ וּב׳. וְלִפְעָמִים הוֹצֵאתִי אֵיזֶה הַקְדָּמוֹת נוֹרָאוֹת מֵהַמַּעֲשִֹיּוֹת הַנּוֹרָאוֹת שֶׁסִּפֵּר, הַמְבֹאָרִים בַּסֵּפֶר ״סִפּוּרֵי מַעֲשִֹיּוֹת״. כִּי אִם אָמְנָם רִמְזֵי הַמַּעֲשִֹיּוֹת שָֹגְבוּ מִדַּעְתֵּנוּ, כִּי גָּאוּ הַמַּיִם נַחַל אֲשֶׁר לֹא נוּכַל לַעֲבֹר, אַף עַל פִּי כֵן ה׳ יִתְבָּרַךְ חוֹנֵן לָאָדָם דַּעַת. וְהֵאִיר עֵינַי לִמְצֹא בָּהֶם לִפְעָמִים אֵיזֶה דְּבָרִים נִפְלָאִים, כַּאֲשֶׁר יִרְאֶה הַמְעַיֵּן בְּעֵינָיו בְּהִלְכוֹת תְּפִלִּין הֲלָכָה ה וּבְהִלְכוֹת בִּרְכוֹת הַשַּׁחַר הֲלָכָה ג וּבִשְׁאָרֵי מְקוֹמוֹת. וְלִפְעָמִים לִקַּטְתִּי אֵיזֶה הַקְדָּמוֹת מִסֵּפֶר הָא״ב.
וְכָל הַהַקְדָּמוֹת שֶׁהוֹצֵאתִי מִסִּפְרֵי רַבֵּנוּ זַ״ל, וְכָל מַה שֶּׁעֲזָרַנִי ה׳ יִתְבָּרַךְ לְחַדֵּשׁ בָּהֶם, בְּכֻלָּם הֵאִיר ה׳ עֵינַי לִמְצֹא אוֹתָם בַּאֵר הֵיטֵב בִּפְסוּקֵי תַּנַ״ךְ וּבְמַאַמְרֵי רַזַ״ל, בִּגְמָרָא וּמִדְרָשִׁים וְסִפְרֵי הַזֹּהַר הַקָּדוֹשׁ וְכִתְבֵי הָאֲרִיזַ״ל, עַד שֶׁהֵאִיר ה׳ עֵינַי לְהַכְנִיס אוֹתָם בְּדֶרֶךְ פַּרְדֵּ״ס לְתוֹךְ דִּינֵי הַמִּצְוֹת עַל פִּי סֵדֶר הִלְכוֹתֵיהֶם הַמְבֹאָרִים בְּאַרְבָּעָה חֶלְקֵי שֻׁלְחָן עָרוּךְ.
וְקִוִּיתִי לַה׳ אֲשֶׁר עֵינֶיךָ תִּרְאֶינָה נִפְלָאוֹת בְּרֹב הַמְּקוֹמוֹת. מַה גָּדְלוּ מַעֲשֵֹי ה׳ מְאֹד עָמְקוּ מַחְשְׁבוֹתָיו, כִּי עַל פִּי דְּבָרִים הָאֵלֶּה הַמְבֹאָרִים בַּסְּפָרִים הָאֵלֶּה יוּכַל כָּל אָדָם לְהָבִין וּלְהַשְֹכִּיל מֵרָחוֹק גְּדֻלּוֹת נוֹרְאוֹת וְנִפְלְאוֹת כָּל מִצְוָה וּמִצְוָה וְכָל דִּין וְדִין מִפְּרָטֵי הַמִּצְוָה. וַאֲפִלּוּ הַדִּינִים שֶׁבֵּין אָדָם לַחֲבֵרוֹ, הַמְבֹאָרִים בְּחֹשֶׁן מִשְׁפָּט, אֲשֶׁר אֵין אִישׁ שָֹם עַל לֵב לְהָבִין מֵהֶם רְמָזִים וּדְרָכִים לַעֲבוֹדַת ה׳ יִתְבָּרַךְ. וּבְחַסְדֵי ה׳ בְּאֵלּוּ הַסְּפָרִים יַרְוֶה אֶת נַפְשׁוֹ הַצָּמֵא לִשְׁמֹעַ דִּבְרֵי ה׳.
כִּי זֶה יָדוּעַ שֶׁכָּל הַתּוֹרָה וְכָל הַדִּינִים וְהַהֲלָכוֹת שֶׁבְּכָל חֶלְקֵי הַתּוֹרָה, מִכֻּלָּם צְרִיכִים לְהוֹצִיא עֵצוֹת וּדְרָכִים וּרְמָזִים לְהִתְקָרֵב אֵלָיו יִתְבָּרַךְ בֶּאֱמֶת. וְכַמְבֹאָר בְּדִבְרֵי רַבֵּנוּ זִכְרוֹנוֹ לִבְרָכָה בְּהַתּוֹרָה ״חֲדִי רַבִּי שִׁמְעוֹן״ בְּסִימָן סא, שֶׁמִּכָּל הַלִּמּוּדִים שֶׁהָאָדָם לוֹמֵד צְרִיכִים לְהוֹצִיא מִשְׁפְּטֵי הַנְהָגוֹת יְשָׁרוֹת וְכוּ׳, עַיֵּן שָׁם. אֲבָל לָאו כָּל אָדָם זוֹכֶה לָזֶה.
וּבְעֶזְרַת ה׳ וִישׁוּעָתוֹ הַנִּפְלָאָה, בְּאֵלּוּ הַסְּפָרִים פָּתַחְתִּי שַׁעַר קְצָת לִמְצֹא דְּרָכִים אֲמִתִּיִּים בְּכָל לִמּוּדֵי הַתּוֹרָה הַקְּדוֹשָׁה. וּבְרֹב הַמְּקוֹמוֹת אֵינָם בְּדֶרֶךְ רֶמֶז וְדָרוּשׁ לְבַד, כִּי אִם כָּךְ הוּא אֲמִיתַּת הָעִנְיָן עַל פִּי סוֹד כַּוָּנַת הַמִּצְוָה. וּבֵאוּר דְּבָרַי אֵלֶּה לֹא יַסְפִּיקוּ הֲמוֹן יְרִיעוֹת לְבָאֲרָם, אַךְ הַמַּשְֹכִּיל בֶּאֱמֶת, יָבִין מְעַט דְּבָרַי אֵלֶּה כְּשֶׁיָּשִֹים עַל לִבּוֹ הֵיטֵב לְהַדְּבָרִים הַנֶּאֱמָרִים בִּסְפָרִים אֵלֶּה וּבְסִפְרֵי רַבֵּנוּ.
וְהִנֵּה אִם אָמְנָם יִדְמֶה לְהַקּוֹרֵא לְפוּם רִיהֲטָא בְּכַמָּה מְקוֹמוֹת, אֲשֶׁר הֶאֱרַכְתִּי לְמַעֲנֵיתִי וְכָפַלְתִּי וְשִׁלַּשְׁתִּי הַדְּבָרִים בְּכַמָּה וְכַמָּה מְקוֹמוֹת. דַּע, יְדִידִי הַמְעַיֵּן, כִּי גַּם זֹאת מֵעִם ה׳ צְבָאוֹת יָצְאָה, אֲשֶׁר הִפְלִיא עֵצָה, הִגְדִּיל תּוּשִׁיָּה.
כִּי הַמֵּשִֹים לֵב לְעַיֵּן בֶּאֱמֶת בְּדִבְרֵי רַבֵּנוּ זִכְרוֹנוֹ לִבְרָכָה, הָעֲמֻקִּים מִכָּל עַמְקוּת שֶׁבָּעוֹלָם וּרְחָבָה מִנִּי יָם, אֲשֶׁר אֵין עֲרוֹךְ אֲלֵיהֶם. וְאַחַר כָּךְ יָשִֹים לֵב הֵיטֵב לִדְבָרַי אֵלֶּה אֲשֶׁר חַנַּנִי ה׳ לְחַדֵּשׁ וּלְבָאֵר בָּהֶם, יָבִין הֵיטֵב כִּי לְפִי עֹצֶם הָעַמְקוּת אֲשֶׁר בַּדְּבָרִים הָאֵלֶּה, עֲדַיִן לֹא יָצָאתִי יְדֵי חוֹבַת הַבֵּאוּר, אֲפִלּוּ בִּמְקוֹמוֹת שֶׁהֶאֱרַכְתִּי מְאֹד, מִכָּל שֶׁכֵּן בִּשְׁאָר מְקוֹמוֹת שֶׁהָיִיתִי מְקַצֵּר וְעוֹלֶה. כִּי דַּע, שֶׁכָּל הַדְּבָרִים שֶׁגִּלָּה רַבֵּנוּ זִכְרוֹנוֹ לִבְרָכָה, הֵם הַקְדָּמוֹת חֲדָשׁוֹת לְגַמְרֵי. [אִם אָמְנָם כֻּלָּם בְּנוּיִים וּמְיֻסָּדִים עַל כָּל מִצְוֹת הַתּוֹרָה הַמְקֻבָּלוֹת בְּיָדֵינוּ מִכְּבָר, עִם כָּל זֹאת הֵם הַקְדָּמוֹת חֲדָשׁוֹת לְגַמְרֵי]. וְכֻלָּם הֵם עֵצוֹת וּדְרָכִים נִפְלָאִים לְהִתְקָרֵב עַל יָדָם לַהַשֵּׁם יִתְבָּרַךְ כָּל אֶחָד וְאֶחָד מִמָּקוֹם שֶׁהוּא.
וְעִקַּר הַכַּוָּנָה לְקַיְּמָם בִּפְשִׁיטוּת כְּפִי מַה שֶּׁיָּצְאוּ מִפִּיו בִּתְמִימוּת וּפְשִׁיטוּת, אֲבָל מֵעֹצֶם גַּשְׁמִיּוּת גּוּפֵנוּ וַעֲכִירַת שִֹכְלֵנוּ, קָשֶׁה וְכָבֵד מְאֹד לְהַכְנִיס בְּלֵב הָאָדָם תְּמִימוּת וּפְשִׁיטוּת הַדְּבָרִים הָאֵלֶּה, כִּי דַּעַת כָּל אָדָם נוֹטָה אַחֲרֵי חָכְמוֹת שֶׁל הָעוֹלָם, שֶׁרֻבָּן מְעַקְּמִין אֶת הַלֵּב מִנְּקֻדַּת הָאֱמֶת לַאֲמִתּוֹ בִּפְשִׁיטוּת וּבִתְמִימוּת.
בִּפְרָט כִּי בָּאֱמֶת לַאֲמִתּוֹ הַתְּמִימוּת וּפְשִׁיטוּת שֶׁל דִּבְרֵי רַבֵּנוּ זִכְרוֹנוֹ לִבְרָכָה, עָמֹק עָמֹק מְאֹד, עָמֹק עָמֹק מִי יִמְצָאֶנּוּ. וְיֵשׁ בְּכָל דָּבָר וְדָבָר שֶׁגִּלָּה הוּא זִכְרוֹנוֹ לִבְרָכָה תִּלֵּי תִּלִּין שֶׁל הֲלָכוֹת, מַעְיָנוֹת תְּהוֹמוֹת יוֹצְאִים בַּבִּקְעָה וּבָהָר, כִּי כָּל דְּבָרָיו הֵם כְּמַעְיָן הַנּוֹבֵעַ, כַּאֲשֶׁר יִרְאֶה הָרוֹאֶה מְעַט דִּמְעַט בַּמְּקוֹמוֹת אֲשֶׁר חַנַּנִי ה׳ לִמְצֹא דְּבָרִים נִפְלָאִים וְנוֹרָאִים וְכַוָּנוֹת כַּמָּה מִצְוֹת בְּדִבּוּר אֶחָד שֶׁגִּלָּה רַבֵּנוּ זִכְרוֹנוֹ לִבְרָכָה, כְּגוֹן בְּהַתּוֹרָה ״שָֹשוֹן וְשִֹמְחָה יַשִֹּיגוּ וְנָסוּ יָגוֹן וַאֲנָחָה״ [בסימן כג בלקוטי תנינא] שֶׁהוּא דִּבּוּר אֶחָד, לַחֲטֹף הַיָּגוֹן וַאֲנָחָה לְתוֹךְ הַשִֹּמְחָה, כַּמְבֹאָר שָׁם. וְהַשֵּׁם יִתְבָּרַךְ עֲזָרַנִי וְהֵאִיר עֵינַי לִמְצֹא עַל פִּי הַקְדָּמָה זֹאת דְּבָרִים נִפְלָאִים הַרְבֵּה הַרְבֵּה, כַּאֲשֶׁר יִרְאֶה הָרוֹאֶה בְּאֶבֶן הָעֵזֶר בִּתְחִלָּתוֹ וְכֵן בְּכַמָּה מְקוֹמוֹת.
וְאַף עַל פִּי כֵן עִקַּר הַכַּוָּנָה כִּפְשׁוּטוֹ לְהִתְגַּבֵּר לַחֲטֹף הַיָּגוֹן וַאֲנָחָה לְתוֹךְ הַשִֹּמְחָה, דְּהַיְנוּ לַהֲפֹךְ כָּל מִינֵי עַצְבוּת לְשִֹמְחָה, כַּמְבֹאָר שָׁם בִּמְקוֹמוֹ, אֲבָל זֶה הָעִנְיָן בִּפְשִׁיטוּת לְהִשְׁתַּדֵּל לְהִתְגַּבֵּר עַל כָּל מִינֵי עַצְבוּת וְלַהֲפֹךְ הַכֹּל לְשִֹמְחָה, קָשֶׁה וְכָבֵד מְאֹד לְהַכְנִיס בְּלֵב הָאָדָם. וְה׳ יִתְבָּרַךְ עֲזָרַנִי לְהַרְחִיב הַדִּבּוּר בָּזֶה, וּלְהַרְאוֹת וּלְגַלּוֹת שֶׁבָּזֶה תָּלוּי קִיּוּם כָּל הַתּוֹרָה, כִּי שִֹמְחָה הִיא הַנְּקֻדָּה שֶׁל כָּל הַתּוֹרָה וְהַמִּצְוֹת וְכוּ׳, וְעַל יְדֵי הַרְחָבַת הַדָּרוּשׁ בָּזֶה, יְכוֹלִין לִרְאוֹת מֵרָחוֹק עֹצֶם מַעֲלַת הַשִֹּמְחָה וְכַמָּה וְכַמָּה צְרִיכִין לְהִתְחַזֵּק לַהֲפֹךְ הָעַצְבוּת לְשִֹמְחָה. וְתֹכֶן הַכַּוָּנָה הוּא לִזְכּוֹת לְקַיֵּם עֵצָה זוֹ בִּפְשִׁיטוּת וּלְבַקֵּשׁ מֵהַשֵּׁם יִתְבָּרַךְ לִזְכּוֹת לָזֶה.
וְכֵן בִּשְׁאָרֵי עֵצוֹת וּדְרָכִים נִפְלָאִים שֶׁגִּלָּה הוּא זִכְרוֹנוֹ לִבְרָכָה, כְּמוֹ הַתּוֹרָה ״וְאַיֵּה הַשֶֹּה לְעֹלָה״ בְּלִקּוּטֵי תִּנְיָנָא סִימָן יב, שֶׁהָעֵצָה הַמְבֹאֶרֶת שָׁם עֲמֻקָּה מְאֹד, הַיְנוּ שֶׁהַפְּשִׁיטוּת וְהַתְּמִימוּת שֶׁל הָעֵצָה וְהַדֶּרֶךְ הַזֶּה עָמֹק מְאֹד. וּצְרִיכִין לְהַרְחִיב הַדִּבּוּר בָּזֶה הַרְבֵּה וּלְדַבֵּר מִזֶּה בְּכַמָּה לְשׁוֹנוֹת. וּבְחַסְדֵי ה׳ הֵאִיר עֵינַי וּמָצָאתִי שֶׁדֶּרֶךְ עֵצָה זוֹ מְרֻמָּז בִּמְקוֹמוֹת הַרְבֵּה בַּתּוֹרָה, כַּמְבֹאָר בְּהִלְכוֹת ״גְּבִיַּת חוֹב מֵהַיְתוֹמִים״, אֲשֶׁר הַמַּשְֹכִּיל יָכוֹל לְהָבִין מִדַּעְתּוֹ דָּבָר מִתּוֹךְ דָּבָר, שֶׁכָּל הַתּוֹרָה מְלֵאָה מִדֶּרֶךְ וְעֵצָה זֹאת. וְכֵן בְּהַתּוֹרָה ״אֲזַמְּרָה לֵאלֹקַי בְּעוֹדִי״, בְּסִימָן רפב, הַמּוּבָא בְּהִלְכוֹת הַשְׁכָּמַת הַבֹּקֶר הֲלָכָה א. וְכֵן בְּעִנְיַן הָרָצוֹן וְהַהִשְׁתּוֹקְקוּת לַהַשֵּׁם יִתְבָּרַךְ שְׁמוֹ, שֶׁבְּכָל הַדְּבָרִים הָאֵלֶּה צְרִיכִים לְדַבֵּר הַרְבֵּה, עַד שֶׁנִּזְכֶּה לְהַכְנִיס אוֹתָם בְּלֵב הָאָדָם לְקַיְּמָם בִּפְשִׁיטוּת וּבִתְמִימוּת, כִּי זֶה הָעִקָּר, כִּי לֹא הַמִּדְרָשׁ הוּא הָעִקָּר אֶלָּא הַמַּעֲשֶֹה, הֵן עַל כָּל אֵלֶּה הַהֶכְרֵחַ לְהַאֲרִיךְ בְּרֹב הַמְּקוֹמוֹת, כְּדֵי לְהַסְבִּיר הָעֵצָה בִּפְשִׁיטוּת, כְּדֵי שֶׁיָּבִיא תַּלְמוּד זֶה לִידֵי מַעֲשֶֹה.
וְגַם מִצַּד הַחִדּוּשִׁים בְּעַצְמָם, כִּי דִּבְרֵי רַבֵּנוּ זִכְרוֹנוֹ לִבְרָכָה, הֵם עֲמֻקִּים וּרְחָבִים מְאֹד. וּבְכָל תּוֹרָה וְתוֹרָה יֵשׁ כַּמָּה וְכַמָּה הַקְדָּמוֹת וְעִנְיָנִים וְחִדּוּשִׁים נִפְלָאִים בְּכָל הַחִדּוּשִׁים שֶׁהַשֵּׁם יִתְבָּרַךְ פָּקַח עֵינַי לְחַדֵּשׁ בָּהֶם, כֻּלָּם קְשׁוּרִים וּמְהֻדָּקִים בִּקְשָׁרִים הַרְבֵּה בִּדְבָרָיו הַנּוֹרָאִים וְהַקְּדוֹשִׁים. וּבְכָל מָקוֹם שֶׁמִּתְרַחֵב הַדָּרוּשׁ וְהַחִדּוּשׁ שֶׁחִדַּשְׁתִּי בְּעֶזְרַת ה׳ יִתְבָּרַךְ, בְּכֻלָּם צְרִיכִין לַחֲזֹר בְּכָל פַּעַם לְכָל חֶלְקֵי הַתּוֹרָה שֶׁגִּלָּה רַבֵּנוּ זִכְרוֹנוֹ לִבְרָכָה, בְּכֻלָּם מְחַלְּקִים וּפְרָטִים הַרְבֵּה מְאֹד.
וְכַאֲשֶׁר שָׁמַעְתִּי מִפִּיו הַקָּדוֹשׁ זִכְרוֹנוֹ לִבְרָכָה, שֶׁאָמַר, עַל הַחִדּוּשִׁים שֶׁלִּי שֶׁאֵין מִי שֶׁיְּבִינֵם הֵיטֵב, מֵחֲמַת שֶׁצְּרִיכִין לִזְכֹּר הֵיטֵב מְאֹד אֶת דִּבְרֵי תּוֹרָתוֹ הַקְּדוֹשָׁה וְלִהְיוֹת בָּקִי בְּכָל חֲדָרָיו, וּפְרָטָיו וְדִקְדּוּקָיו. וְעַל כֵּן הֻכְרַחְתִּי בְּכַמָּה מְקוֹמוֹת לְהַאֲרִיךְ וּלְהַרְחִיב הַדִּבּוּר וְלַחֲזֹר עִנְיָן אֶחָד כַּמָּה פְּעָמִים, אוּלַי יִכְנֹס בְּלֵב הַמְעַיֵּן תֹּכֶן הַכַּוָּנָה הָאֲמִתִּית. לֵידַע הַחִדּוּשׁ עַל בֻּרְיוֹ. וְהָעִקָּר שֶׁיָּבוֹא עַל יְדֵי זֶה לִידֵי מַעֲשֶֹה, לְהִתְעוֹרֵר עַל יְדֵי זֶה לְקַיֵּם דִּבְרֵי רַבֵּנוּ זִכְרוֹנוֹ לִבְרָכָה, בִּפְשִׁיטוּת, לְקַיֵּם הַהַקְדָּמָה שֶׁהוֹצֵאתִי מִדִּבְרֵי רַבֵּנוּ זִכְרוֹנוֹ לִבְרָכָה, אֲשֶׁר עָלֶיהָ בָּנִיתִי הַבִּנְיָן הַהוּא, כִּי מְאֹד עָמְקוּ מַחְשְׁבוֹתָיו.
וְזֶה בָּרוּר וְיָדוּעַ לְכָל מַשְֹכִּיל, שֶׁבְּכָל הַמְּקוֹמוֹת שֶׁנִּמְצָא בִּסְפָרִים קְדוֹשִׁים חִדּוּשִׁים וּבֵאוּרִים בַּאֲרִיכוּת גָּדוֹל הֵן בְּגְמָרָא פֵּירוּשׁ תּוֹסְפוֹת הֵן בְּסִפְרֵי קַבָּלָה וּפַרְדֵּ״ס [פֵּירוּשׁ רֶמֶז דָּרוּשׁ סוֹד], כְּמוֹ בְּסִפְרֵי הַשַּׁ״ךְ עַל הַחֹשֶׁן מִשְׁפָּט, אוֹ בְּסִפְרֵי שְׁאֵלוֹת וּתְשׁוּבוֹת בְּדֶרֶךְ אֲרֻכָּה מְאֹד, אוֹ בְּסִפְרֵי הָאֲרִ״י זַ״ל, שֶׁכָּל דָּרוּשׁ וְדָרוּשׁ מִתְרַחֵב וְהוֹלֵךְ מְאֹד. וְעַל פִּי רֹב הַדָּרוּשׁ שֶׁבַּסּוֹף מְקֻשָּׁר מְאֹד לְהַדָּרוּשׁ שֶׁלִּפְנֵי כַּמָּה וְכַמָּה דַּפִּין. וּמִי שֶׁבָּקִי הֵיטֵב בְּכִתְבֵי הָאֲרִיזַ״ל, מֵבִין שֶׁכִּמְעַט כָּל הַסֵּפֶר עֵץ חַיִּים וּפְרִי עֵץ חַיִּים הֵם דָּרוּשׁ אֶחָד גָּדוֹל, כְּמוֹ כֵּן בְּכָל מְקוֹמוֹת הַבָּאִים בַּאֲרֻכָּה כָּאֵלֶּה, חָלִילָה לְהַמְעַיֵּן לְהִתְבַּהֵל וְלִפְחֹד אֵיךְ אֶפְשָׁר לִתְפֹּס בְּמֹחַ וָשֵֹכֶל דָּרוּשׁ אָרֹךְ מְאֹד כָּזֶה, כִּי עַל זֶה נֶאֱמַר (משלי יז, כד), ״וְעֵינֵי כְּסִיל בִּקְצֵה הָאָרֶץ״, כְּמוֹ שֶׁפֵּרֵשׁ רַשִׁ״י שָׁם, עַיֵּן שָׁם. אֲבָל הֶחָכָם אוֹמֵר, הַיּוֹם אֶלְמֹד מְעַט וּמָחָר מְעַט וְכוּ׳, כַּמְבֹאָר שָׁם בְּפֵרוּשׁ רַשִׁ״י, עַיֵּן שָׁם.
וְזֶה הָעִנְיָן צְרִיכִין בְּנֵי הַנְּעוּרִים לֵידַע מְאֹד, וְחוֹבָה עַל מוֹרֵיהֶם וְרַבֵּיהֶם לְהוֹדִיעֵם זֹאת לְבַל יִתְבַּהֲלוּ וְיִפְחֲדוּ כְּלָל מִדָּרוּשׁ אוֹ חִדּוּשׁ אָרֹךְ, רַק יָשִֹימוּ עֵינֵיהֶם וְלִבָּם עָלָיו כַּסֵּדֶר מְעַט מְעַט. וְיִקְשְׁרוּ בִּתְחִלָּה עִנְיָן אֶחָד עַד שֶׁיָּבִינוּ אוֹתוֹ קְצָת, וְאַחַר כָּךְ יֵלְכוּ לְהַלָּן כַּסֵּדֶר בְּהַדְרָגָה מֵחִדּוּשׁ לְחִדּוּשׁ, וּמֵעִנְיָן לְעִנְיָן עַד שֶׁיִּגְמְרוּ עַמּוּד אוֹ דַּף אֶחָד. וְכֵן יֵלְכוּ כַּסֵּדֶר בְּכָל פַּעַם מֵעִנְיָן לְעִנְיָן בְּלִי בֶּהָלָה וּבִלְבּוּל. וְאָז יָבוֹאוּ עַל מְקוֹמָם בְּשָׁלוֹם וְיוּכְלוּ לְהָבִין אֲפִלּוּ דָּרוּשׁ אָרֹךְ מְאֹד, אֲפִלּוּ מִי שֶׁאֵינוֹ מֻפְלָג בְּיוֹתֵר.
וְהֻכְרַחְתִּי לְהַזְכִּיר זֹאת כָּאן, מֵחֲמַת שֶׁבִּסְפָרֵנוּ תְּהִלָה לָאֵל הָאֲרִיכוּת מָצוּי בָּהֶם מְאֹד בְּכַמָּה מְקוֹמוֹת. עַל כֵּן בָּאתִי לְהַזְכִּיר אֶת הַמְעַיֵּן לְבַל יְבַהֲלוּהוּ רַעְיוֹנָיו, רַק יֵלֵךְ כַּסֵּדֶר בְּהַדְרָגָה מֵעִנְיָן לְעִנְיָן, וְאָז יֵלֵךְ לָבֶטַח דַּרְכּוֹ, וְאָז אִם יָשִֹים לִבּוֹ הֵיטֵב יָבִין שֶׁכָּל מַה שֶּׁנִּרְאֶה לַאֲרִיכוּת דְּבָרִים, הַכֹּל נִצְרָךְ אֶל בֵּאוּר הָעִנְיָן מְאֹד.
כִּי בֶּאֱמֶת בְּכַמָּה מְקוֹמוֹת מַה שֶּׁנִּדְמֶה לַאֲרִיכוּת הוּא רַק בְּהַשְׁקָפָה רִאשׁוֹנָה קֹדֶם שֶׁמְּשִֹימִין לֵב לְהָבִין הָעִנְיָן הֵיטֵב לַאֲשׁוּרוֹ, אֲבָל אַחַר כָּךְ כְּשֶׁמִּסְתַּכְּלִין לְהַלָּן יוֹתֵר וְיוֹתֵר וּמְשִֹימִין עֵינָיו וְלִבּוֹ אֶל הַדְּבָרִים הַנֶּאֱמָרִים שָׁם עַד שֶׁמְּבִינִים אוֹתָם הֵיטֵב, אֲזַי רוֹאִים שֶׁכָּל הַדְּבָרִים שֶׁחָזַרְתִּי כַּמָּה פְּעָמִים חָסֵר עֲדַיִן הַרְבֵּה מַה שֶּׁהָיוּ צְרִיכִין עוֹד לְבָאֵר יוֹתֵר, כִּי בְּעֶזְרַת ה׳ יֵשׁ בִּסְפָרִים אֵלּוּ בְּרֹב הַמְּקוֹמוֹת דְּבָרִים עֲמֻקִּים הַרְבֵּה, כִּי יְסוֹדוֹתָם בְּהַרְרֵי קֹדֶשׁ עַל פִּי הַהַקְדָּמוֹת הַנּוֹרָאוֹת שֶׁגִּלָּה רַבֵּנוּ הַגָּדוֹל וְהַקָּדוֹשׁ וְהַנּוֹרָא זֵכֶר צַדִּיק לִבְרָכָה, אֵין שִׁעוּר וְאֵין קֵץ לְהָעַמְקוּת שֶׁיֵּשׁ בּוֹ עַד אֵין סוֹף וְתַכְלִית כַּאֲשֶׁר יָבִין כָּל חַד כְּפוּם מַה דִּמְשַׁעֵר בְּלִבֵּיהּ, מִי שֶׁחָפֵץ בְּהָאֱמֶת לַאֲמִתּוֹ (וְאֵין כָּאן מְקוֹמוֹ לְהַאֲרִיךְ בָּזֶה, וּמְעַט מְבֹאָר בִּמְקוֹמוֹת אֲחֵרִים [ראה חיי״מ ערך מעלת תורתו וספריו סי׳ שמ שצא. שיהר״ן קצו ריא], עַיֵּן שָׁם). וְעַל כֵּן גַּם אֵלּוּ הַחִדּוּשִׁים שֶׁחַנַּנִי ה׳, שֶׁהֵם כֻּלָּם בְּנוּיִים עַל דְּבָרָיו הַקְּדוֹשִׁים. בְּכֻלָּם יֵשׁ בָּהֶם עַמְקוּת מֵחֲמַת שֶׁכֻּלָּם הֵם כְּמוֹ פֵּרוּשׁ וּבֵאוּר עַל דְּבָרָיו הַקְּדוֹשִׁים זִכְרוֹנוֹ לִבְרָכָה, אֲבָל בֶּאֱמֶת יָדַעְתִּי בְּנַפְשִׁי שֶׁעֲדַיִן לֹא נָגַעְתִּי בִּדְבָרָיו אֲפִלּוּ פָּחוֹת מִטִּפָּה מִן הַיָּם.
וְה׳ אֱלֹקִים אֱמֶת יַנְחֵנִי בְּדֶרֶךְ הָאֱמֶת כַּאֲשֶׁר בּוֹחֵן לִבּוֹת יוֹדֵעַ צְפוּן לִבִּי וּמַחֲשַׁבְתִּי שֶׁכָּל תְּשׁוּקָתִי הוּא רַק לִנְקֻדַּת הָאֱמֶת. בָּרוּךְ אֱלֹקֵינוּ אֲשֶׁר טוֹב גְּמָלָנוּ וְנָתַן לָנוּ תּוֹרַת אֱמֶת. אֵלֶּה וְכָאֵלֶּה יוֹסֵף עִמָּנוּ וְיִזְכֹּר חַסְדֵי אָבוֹת וְיִתֵּן לְיַעֲקֹב אֱמֶת. וִיקֻיַּם מְהֵרָה (תהלים פה, יב), אֱמֶת מֵאֶרֶץ תִּצְמָח עַד יוּכַן בַּחֶסֶד כִּסֵּא דָּוִד, וְיֵשֵׁב עָלָיו בֶּאֱמֶת בִּמְהֵרָה בְּיָמֵינוּ, אָמֵן כֵּן יְהִי רָצוֹן. 

אורח חיים

הלכות השכמת הבוקר



Chapter 1



Section 1

<b>יִתְגַּבֵּר כַּאֲרִי לַעֲמֹד בַּבֹּקֶר לַעֲבוֹדַת בּוֹרְאוֹ שֶׁיְּהֵא הוּא מְעוֹרֵר הַשַּׁחַר.</b> הַגָ״ה: <b>״שִׁוִּיתִי ה׳ לְנֶגְדִּי תָמִיד״ זֶה כְּלָל גָּדוֹל בַּתּוֹרָה וְכוּ׳</b> (ארח חיים סימן א׳ סעיף א׳).
כִּי אִיתָא בְּדִבְרֵי רַבֵּנוּ זַ״ל (בסימן רפב):
שֶׁכְּשֶׁאָדָם מַתְחִיל לְחַפֵּשׂ עַצְמוֹ, וְרוֹאֶה שֶׁהוּא רָחוֹק מְאֹד מֵהַשֵּׁם־יִתְבָּרַךְ, וְהוּא מָלֵא חֲטָאִים וּפְגָמִים הַרְבֵּה, וְנִדְמֶה לוֹ שֶׁהוּא רָחוֹק מִטּוֹב, אֲזַי הוּא צָרִיךְ לְחַפֵּשׂ וּלְבַקֵּשׁ וְלִמְצֹא בְּעַצְמוֹ אֵיזֶה טוֹב, כִּי אֵיךְ אֶפְשָׁר שֶׁלֹּא עָשָׂה אֵיזֶה טוֹב מִיָּמָיו?
וְאַף שֶׁהוּא רוֹאֶה שֶׁגַּם מְעַט הַטּוֹב שֶׁעָשָׂה הוּא מָלֵא פְּצָעִים, כִּי מְעֹרָב בִּפְסֹלֶת הַרְבֵּה, אַף־עַל־פִּי־כֵן, אִי אֶפְשָׁר שֶׁאֵין בּוֹ אֵיזֶה נְקֻדָּה טוֹבָה עַל כָּל פָּנִים.
וְכֵן יְחַפֵּשׂ וְיִמְצָא בְּעַצְמוֹ עוֹד אֵיזֶה טוֹב, וְאַף שֶׁזֶּה הַטּוֹב גַּם כֵּן מְעֹרָב בִּפְסֹלֶת הַרְבֵּה, אַף־עַל־פִּי־כֵן עַל כָּל פָּנִים יֵשׁ בּוֹ אֵיזֶה נְקֻדָּה טוֹבָה. וְכֵן יְחַפֵּשׂ וְיִמְצָא בְּעַצְמוֹ עוֹד אֵיזֶה נְקֻדּוֹת טוֹבוֹת.
וְעַל־יְדֵי־זֶה שֶׁדָּן אֶת עַצְמוֹ לְכַף זְכוּת וּמוֹצֵא בְּעַצְמוֹ נְקֻדּוֹת טוֹבוֹת עֲדַיִן, אַף־עַל־פִּי שֶׁעָשָׂה מַה שֶּׁעָשָׂה וּפָגַם מַה שֶּׁפָּגַם, עַל־יְדֵי־זֶה הוּא יוֹצֵא בֶּאֱמֶת מִכַּף חוֹבָה וְנִכְנַס בְּכַף זְכוּת בֶּאֱמֶת, וְעַל־יְדֵי־זֶה יָכוֹל לִזְכּוֹת לִתְשׁוּבָה.
וזְֶה בְּחִינַת (תהלים לז, י): ״וְעוֹד מְעַט וְאֵין רָשָׁע וְכוּ׳״, עַל־יְדֵי אוֹתוֹ הָ״עוֹד מְעַט״ שֶׁשָּׁם אֵינוֹ רָשָׁע, עַל־יְדֵי־זֶה: ״וְהִתְבּוֹנַנְתָּ וְכוּ׳״, עַיֵּן שָׁם.
וְעַל־יְדֵי־זֶה יָכֹל לְשַׂמֵּחַ אֶת עַצְמוֹ. וַאֲזַי יָכֹל לְהִתְפַּלֵּל, וְזֶה בְּחִינַת (שם קמו, ב): ״אֲזַמְּרָה לֵאלֹקַי בְּעוֹדִי״, עַל־יְדֵי הָ״עוֹד מְעַט״ שֶׁמּוֹצֵא בְּעַצְמוֹ, עַל־יְדֵי זֶה יָכוֹל לְזַמֵּר וּלְהוֹדוֹת לַה׳.
וְעַל־יְדֵי־זֶה נַעֲשִׂין נִגּוּנִים, כִּי הַנִּגּוּנִים נַעֲשִׂין עַל־יְדֵי שֶׁמְּבָרְרִין רוּחַ טוֹבָה מִן רוּחַ נְכֵאָה וְכוּ׳. וְזֶהוּ ״אֲזַמְּרָה״ דַּיְקָא, בְּחִינַת נִגּוּנִים וְכוּ׳.
וְכֵן צְרִיכִין לָדוּן אֶת אֲחֵרִים לְכַף זְכוּת, אֲפִלּוּ רָשָׁע גָּמוּר צְרִיכִין לְחַפֵּשׂ וְלִמְצֹא בּוֹ אֵיזֶה נְקֻדָּה טוֹבָה וְכוּ׳ וְכוּ׳. עַיֵּן שָׁם.
וּמִי שֶׁיָּכוֹל זֹאת, לִמְצֹא נְקֻדָּה טוֹבָה אֲפִלּוּ בְּפוֹשְׁעֵי יִשְׂרָאֵל, הוּא יָכוֹל לִהְיוֹת חַזָּן וּלְהִתְפַּלֵּל לִפְנֵי הָעַמּוּד וְכוּ׳, עַיֵּן שָׁם.
וְדַע, שֶׁכָּל אֶחָד מִצַּדִּיקֵי הַדּוֹר בּוֹנֶה מִשְׁכָּן. שֶׁמִּשָּׁם מְקַבְּלִין תִּינוֹקוֹת שֶׁל בֵּית רַבָּן הֶבֶל פִּיהֶם שֶׁאֵין בּוֹ חֵטְא, בִּשְׁבִיל זֶה הֵם מַתְחִילִין מִן ״וַיִּקְרָא וְכוּ׳״, עַיֵּן שָׁם.
וְזֶה הַצַּדִּיק שֶׁיָּכוֹל לְלַקֵּט כָּל הַטּוֹב שֶׁנִּמְצָא בְּכָל אֶחָד, הוּא יוֹדֵעַ כָּל הַבְּחִינוֹת שֶׁיֵּשׁ בְּעִנְיָן זֶה שֶׁל הַמִּשְׁכָּנוֹת הַנַּ״ל שֶׁבּוֹנִין הַצַּדִּיקִים, שֶׁמִּשָּׁם מְקַבְּלִין הַתִּינוֹקוֹת הֶבֶל פִּיהֶם שֶׁאֵין בּוֹ חֵטְא וְכוּ׳ וְכוּ׳, עַיֵּן שָׁם כָּל זֶה הֵיטֵב. 

Section 2

וְזֶה בְּחִינַת הִתְעוֹרְרוּת הַשֵּׁנָה, כִּי כְּשֶׁאָדָם רוֹאֶה שֶׁרָחוֹק מֵהַשֵּׁם־יִתְבָּרַךְ וְכוּ׳, זֶה בְּחִינַת שֵׁנָה שֶׁהִיא אֶחָד מִשִּשִּׁיׁם בּמְִיתָה (ברכות נז:). וּכְשֶׁמְּחַפֵּשׂ וּמְבַקֵּשׁ וּמוֹצֵא בְּעַצְמוֹ אֵיזֶה נְקֻדָּה טוֹבָה עֲדַיִן, וּמְחַיֶּה וּמְשַׂמֵּחַ אֶת עַצְמוֹ, וּמְעוֹרֵר אֶת עַצְמוֹ לַעֲבוֹדַת הַשֵּׁם־יִתְבָּרַךְ עַל־יְדֵי־זֶה, זֶה בְּחִינַת הִתְעוֹרְרוּת הַשֵּׁנָה.
וזְֶה בְּחִינַת (תהלים ג, ב): ״ה׳ מָה רַבּוּ צָרָי, רַבִּים וְכוּ׳״, הַיְנוּ הַצָּרִים שֶׁל הַנֶּפֶשׁ, שֶׁהֵם הַחֲטָאִים וְהַפְּגָמִים שֶׁל כָּל אֶחָד, שֶׁזֶּה עִקַּר צָרוֹת הָאָדָם, וּכְשֶׁהֵם מִתְגַּבְּרִים עַל הָאָדָם, חַס וְשָׁלוֹם, אֲזַי הֵם רוֹצִים לְהַפִּיל אוֹתוֹ לְגַמְרֵי, חַס וְשָׁלוֹם, כְּאִלּוּ אֵין לוֹ עוֹד שׁוּם תִּקְוָה חַס וְשָׁלוֹם. וְזֶהוּ ״רַבִּים אוֹמְרִים לְנַפְשִׁי אֵין יְשׁוּעָתָה לוֹ בֵּאלֹקִים סֶלָּה״ – וַאֲזַי הוּא בִּבְחִינַת שֵׁנָה כַּנַּ״ל. וְזֶהוּ ״אֲנִי שָׁכַבְתִּי וָאִישָׁנָה״ – כִּי זֶה בְּחִינַת שֵׁנָה, כַּנַּ״ל.
אֲבָל בֶּאֱמֶת הָאָדָם אָסוּר לְיָאֵשׁ עַצְמוֹ, וְצָרִיךְ לְהִתְגַבֵּר לְעוֹרֵר מִשֵּׁינָתוֹ עַל־יְדֵי הַמְעַט טוֹב שֶׁמּוֹצֵא בְּעַצְמוֹ עֲדַיִן כַּנַּ״ל. וְזֶהוּ ״הֱקִיצֹתִי כִּי ה׳ יִסְמְכֵנִי״ – שֶׁאֲנִי מִתְגַּבֵּר וּמִתְעוֹרֵר מִשְּׁנָתִי, כִּי אֵינִי מְיָאֵשׁ עַצְמִי עֲדַיִן – ״כִּי ה׳ יִסְמְכֵנִי״ – כִּי הַנְּקֻדָּה טוֹבָה שֶׁאָדָם מוֹצֵא בְּעַצְמוֹ – זֶה בְּחִינַת אֱלֹקוּת, כִּבְיָכוֹל. כִּי כָל הַטּוֹב מֵאִתּוֹ יִתְבָּרַךְ.
כִּי אוֹרַיְתָא וְיִשְׂרָאֵל וְקוּדְשָׁא בְּרִיךְ הוּא כֹּלָא חַד (זהר אחרי עג.). נִמְצָא, כְּשֶׁיֵּשׁ בְּיִשְׂרָאֵל אֵיזֶה נְקֻדָּה טוֹבָה, דְּהַיְנוּ אֵיזֶה מִצְוָה אוֹ דָּבָר טוֹב, זֶה הַטּוֹב הוּא אַחְדוּת גָּמוּר עִמּוֹ יִתְבָּרַךְ, כִּי ״טוֹב ה׳ לַכֹּל״ (תהלים קמה, ט), וּכְמוֹ שֶׁכָּתוּב (שם לד, ט): ״טַעֲמוּ וּרְאוּ כִּי טוֹב ה׳״, כִּי כָל הַטּוֹב שֶׁנִּמְצָא בְּכָל מָקוֹם שֶׁהוּא, הוּא הַכֹּל מִמֶּנוּ יִתְבָּרַךְ. וְזֶהוּ ״כִּי ה׳ יִסְמְכֵנִי״ – הַיְנוּ הַנְּקֻדָּה טוֹבָה שֶׁאֲנִי מוֹצֵא בְּעַצְמִי, שֶׁהוּא בְּחִינַת אֱלֹקוּת, בְּחִינַת ״טוֹב ה׳ לַכֹּל״, זֶה הוּא סוֹמֵךְ אוֹתִי וּמֵקִיץ אוֹתִי מֵהַשֵּנׁהָ.
ואֲַזַי (שם ג, ז): ״לֹא אִירָא מֵרִבְבוֹת עָם אֲשֶׁר סָבִיב שָׁתוּ עָלָי״ – כִּי שׁוּב אֵינִי מִתְיָרֵא מֵהֶם אַף־עַל־פִּי שֶׁהֵם כַּמָּה רְבָבוֹת פְּגָמִים וַחֲטָאִים שֶׁעוֹמְדִים עָלַי לְהַפִּילֵנִי, חַס וְשָׁלוֹם, כִּי מֵאַחַר שֶׁאֲנִי מוֹצֵא בְּעַצְמִי עוֹד אֵיזֶה נְקֻדָּה טוֹבָה, עַל־יְדֵי־זֶה אֲנִי מִתְעוֹרֵר מֵהַשֵּׁנָה וְעַל־יְדֵי־זֶה אֲנִי נִכְנַס בֶּאֱמֶת לְכַף זְכוּת וְעַל־יְדֵי־זֶה אֶזְכֶּה לִתְשׁוּבָה וְכוּ׳ כַּנַּ״ל, כִּי כָל הָרָע נִדְחֶה מִפְּנֵי מְעַט הַטּוֹב שֶׁמּוֹצֵא בְּעַצְמוֹ, וּמְחַיֶּה וּמֵרִים אֶת עַצְמוֹ בָּזֶה, כִּי מְעַט מִן הָאוֹר דּוֹחֶה הַרְבֵּה מִן הַחֹשֶׁךְ, כַּיָּדוּעַ.
וזְֶהוּ בְּחִינַת (תהלים קלט, יח): ״הֱקִיצֹתִי וְעוֹדִי עִמָּךְ״, עַל־יְדֵי הָ״עוֹד מְעַט וְכוּ׳״ שֶׁלִּי, דְּהַיְנוּ הַנְּקֻדָּה טוֹבָה כַּנַּ״ל, בְּחִינַת ״אֲזַמְּרָה לֵאלֹקַי בְּעוֹדִי״ כַּנַּ״ל, וְזֶהוּ ״וְעוֹדִי עִמָּךְ״, הַיְנוּ הָ״עוֹד מְעַט״ שֶׁלִּי שֶׁהוּא עֲדַיִן עִמָּךְ כַּנַּ״ל, עַל־יְדֵי־זֶה ״הֱקִיצֹתִי״, כִּי זֶה בְּחִינַת הִתְעוֹרְרוּת הַשֵּׁנָה, כַּנַּ״ל.

Section 3

וזְֶה בְּחִינַת (תהלים נז, ט): ״עוּרָה כְבוֹדִי, עוּרָה הַנֵּבֶל וְכִנּוֹר, אָעִירָה שָׁחַר״, הַיְנוּ שֶׁצָּרִיךְ הָאָדָם לְהִתְעוֹרֵר אֶת עַצְמוֹ מִשְּׁנָתוֹ וּמִנְּפִילָתוֹ. וְעַל־יְדֵי מַה יִתְעוֹרֵר אֶת עַצְמוֹ? עַל־יְדֵי הַנְּקֻדּוֹת טוֹבוֹת שֶׁמּוֹצֵא בְּעַצְמוֹ עֲדַיִן, וְזֶהוּ: ״אָעִירָה שָׁחַר״.
כִּי הַנְּקֻדָּה טוֹבָה הִיא בִּבְחִינַת שַׁחַר, בִּבְחִינַת (שיר־השירים א, ה): ״שְׁחוֹרָה אֲנִי וְנָאוָה בְּנוֹת יְרוּשָׁלָיִם״, כִּי מֵחֲמַת שֶׁזֹּאת הַנְּקֻדָּה מְעֹרֶבֶת בִּפְסֹלֶת הַרְבֵּה וּבִפְגָמִים הַרְבֵּה שֶׁפָּגַם זֶה הָאָדָם, עַל־יְדֵי־זֶה נִדְמָה שֶׁהִיא שְׁחוֹרָה, כִּי מֻנַּחַת בְּקַדְרוּת וּבְשַׁחֲרוּת, חַס וְשָׁלוֹם, אֶצְלוֹ.
אֲבָל כְּשֶׁדָּן אֶת עַצְמוֹ לְכַף זְכוּת וּמְעוֹרֵר וּמוֹצֵא בְּעַצְמוֹ הַנְּקֻדָּה טוֹבָה כַּנַּ״ל, אֲזַי הִיא אוֹמֶרֶת: ״שְׁחוֹרָה אֲנִי וְנָאוָה, אַל תִּרְאֻנִי שֶׁאֲנִי שְׁחַרְחֹרֶת וְכוּ׳״, כִּי אֵין הַשַּׁחֲרוּת מִשֶּׁלִּי וְכוּ׳, כְּמוֹ שֶׁפֵּרֵשׁ רַשִׁ״י שָׁם. כִּי הַנְּקֻדָּה טוֹבָה בְּעַצְמָה שֶׁיֵּשׁ אֵצֶל הָאָדָם, אֲפִלּוּ אֵצֶל פּוֹשְׁעֵי יִשְׂרָאֵל – הִיא נָאוָה וְיָפָה מְאֹד! רַק שֶׁהַשַּׁחֲרוּת חוֹפָה עָלֶיהָ, אֲבָל כְּשֶׁמְּעוֹרְרִין אוֹתָהּ, הִיא אוֹמֶרֶת: ״שְׁחוֹרָה אֲנִי וְנָאוָה, אַל תִּרְאֻנִי שֶׁאֲנִי שְׁחַרְחֹרֶת״, כִּי מִצַּד עַצְמִי אֲנִי נָאוָה עַד מְאֹד.
וְזֶה בְּחִינַת מַה שֶּׁאָמְרוּ רַבּוֹתֵינוּ זַ״ל (שמות רבה מט, ב): ״שְׁחוֹרָה אֲנִי – בְּמַעֲשֵׂה הָעֵגֶל, וְנָאוָה אֲנִי – בְּמַעֲשֵׂה הַמִּשְׁכָּן״, הַיְנוּ אַף־עַל־פִּי שֶׁיֵּשׁ לִי חֲטָאִים הַרְבֵּה וְנִתְרַחַקְתִּי מְאֹד מִמֶּנוּ יִתְבָּרַךְ.
וְזֶה בְּחִינַת מַעֲשֵׂה הָעֵגֶל שֶׁכּוֹלֵל כָּל הַחֲטָאִים שֶׁבָּעוֹלָם, כִּי ״כָּל הַמּוֹדֶה בַּעֲבוֹדָה־זָרָה כְּאִלּוּ כּוֹפֵר בְּכָל הַתּוֹרָה כֻּלָּהּ״ (חולין ה.). אַף־עַל־פִּי־כֵן ״וְנָאוָה אֲנִי – בְּמַעֲשֵׂה הַמִּשְׁכָּן״, הַיְנוּ בְּחִינַת מְעַט טוֹב שֶׁאֲנִי מוֹצֵא בְּעַצְמִי עֲדַיִן. כִּי תֵּכֶף אַחַר מַעֲשֵׂה הָעֵגֶל נִצְטַוּוּ עַל מְלֶאכֶת הַמִּשְׁכָּן, עַל־יְדֵי שֶׁנִּתְרַצָּה הַשֵּׁם־יִתְבָּרַךְ לְיִשְׂרָאֵל, עַל־יְדֵי מֹשֶׁה רַבֵּנוּ שֶׁמָּסַר נַפְשׁוֹ עֲלֵיהֶם וְהִתְפַּלֵּל בַּעֲדָם.
כִּי מֹשֶׁה הָיָה יָכוֹל זֹאת לִמְצֹא נְקֻדָּה טוֹבָה אֲפִלּוּ בְּהַפָּחוּת שֶׁבַּפְּחוּתִים, כַּמְבֹאָר בְּדִבְרֵי רַבֵּנוּ זַ״ל כּמַָּה פּעְמִָים (בלקוטי תנינא סימן פב, ועוד). וְעַל־יְדֵי־זֶה הָיָה יָכוֹל לְהִתְפַּלֵּל עֲלֵיהֶם תָּמִיד, אֲפִלּוּ כְּשֶׁפָּגְמוּ בְּכָל הַתּוֹרָה כֻּלָּה בְּמַעֲשֵׂה הָעֵגֶל, אַף־עַל־פִּי־כֵן מָצָא בָּהֶם נְקֻדּוֹת טוֹבוֹת.
וְעַל־כֵּן אָמַר מֹשֶׁה (שמות לב, יא): ״לָמָּה ה׳ יֶחֱרֶה אַפְּךָ בְּעַמֶּךָ וְכוּ׳״. כִּי הוּא מָצָא הַטּוֹב שֶׁבָּהֶם וַאֲזַי נִדְחֶה הָרָע לְגַמְרֵי כַּנַּ״ל, וְעַל־כֵּן אָמַר: ״לָמָּה ה׳ יֶחֱרֶה אַפְּךָ בְּעַמֶּךָ״, כִּי הָרָע אֵינוֹ נֶחֱשָׁב כְּלָל כְּנֶגֶד מְעַט הַטּוֹב שֶׁיֵּשׁ בָּהֶם עֲדַיִן.
וְהַשֵּׁם־יִתְבָּרַךְ נִתְרַצָּה לוֹ, ״וַיִּנָחֶם עַל הָרָעָה וְכוּ׳״ (שם לב, יד), וְאָז לִמֵּד הַשֵּׁם־יִתְבָּרַךְ לְמשֶׁה סֵדֶר תְּפִלָּה וְסִדֵּר לְפָנָיו שְׁלֹשׁ-עֶשְׂרֵה מִדּוֹת שֶׁל רַחֲמִים. וְזֶהוּ (שם לג, יט): ״וַיֹּאמֶר אֲנִי אַעֲבִיר כָּל טוּבִי וְכוּ׳״, שֶׁלִּמְּדוֹ וְגִלָּה לוֹ כָּל הַטּוֹב שֶׁלּוֹ יִתְבָּרַךְ, כִּבְיָכוֹל, כְּדֵי שֶׁיֵּדַע שֶׁהַשֵּׁם־יִתְבָּרַךְ טוֹב לַכֹּל תָּמִיד, וִיכוֹלִין לְעוֹרֵר הַטּוֹב בְּהַגָּרוּעַ שֶׁבַּגְּרוּעִים וּלְהַכְנִיסוֹ בְּכַף זְכוּת וּלְהַחֲזִירוֹ בִּתְשׁוּבָה.
וְזֶה בְּחִינַת שְׁלֹשׁ־עֶשְׂרֵה מִדּוֹת שֶׁל רַחֲמִים, בְּחִינַת (שם לד, ו): ״ה׳ ה׳ אֵל רַחוּם וְחַנוּן אֶרֶךְ אַפַּיִם וְכוּ׳״, שֶׁהַשֵּׁם־יִתְבָּרַךְ מָלֵא רַחֲמִים וְטוֹב לַכֹּל, וּמַאֲרִיךְ אַף לַצַּדִּיקִים וְלָרְשָׁעִים, כִּי הוּא מַטֶּה כְּלַפֵּי חסֶֶד (ראש השנה יז.), וְדָן אֶת הַכֹּל לְכַף זְכוּת, וּמוֹצֵא נְקֻדָּה טוֹבָה אֲפִלּוּ בְּפוֹשְׁעֵי יִשְׂרָאֵל, וְעַל־יְדֵי־זֶה מַכְרִיעַ אוֹתָם לְכַף זְכוּת כַּנַּ״ל.
וזְֶהוּ בְּחִינַת (שם לד, ז): ״נֹצֵר חֶסֶד לָאֲלָפִים״ – שֶׁבְּחִינַת הַחֶסֶד, דְּהַיְנוּ מַה שֶּׁהוּא יִתְבָּרַךְ מַטֶּה כְּלַפֵּי חֶסֶד וְדָן לְכַף זְכוּת וּמוֹצֵא נְקֻדָּה טוֹבָה וְכוּ׳, כַּנַּ״ל, זֶה הַחֶסֶד נוֹצֵר וּמַמְתִּיק ״לָאֲלָפִים״, הַיְנוּ אַף־עַל־פִּי שֶׁיֵּשׁ כְּנֶגֶד זֶה אֲלָפִים וּרְבָבוֹת פְּגָמִים שֶׁפָּגַם אוֹתוֹ הָאָדָם, אַף־עַל־פִּי־כֵן מְעַט הַטּוֹב שֶׁמּוֹצֵא עַל־יְדֵי הַחֶסֶד כַּנַּ״ל דּוֹחֶה הַכֹּל כַּנַּ״ל. וְעַל־יְדֵי־זֶה (שם): ״נוֹשֵׂא עָוֹן וָפֶשַׁע וְכוּ׳״, כִּי עַל־יְדֵי־זֶה נִכְנַס בֶּאֱמֶת לְכַף זְכוּת וְכוּ׳, כַּנַּ״ל.

Section 4

וְאָז כְּשֶׁנִּתְרַצָּה הַשֵּׁם־יִתְבָּרַךְ לְמשֶׁה עַל־יְדֵי שֶׁמָּצָא טוֹב בְּכָל יִשְׂרָאֵל אֲפִלּוּ אַחַר מַעֲשֵׂה הָעֵגֶל כַּנַּ״ל, כִּי מֹשֶׁה הָיָה כֻּלּוֹ טוֹב, בִּבְחִינַת (שמוֹת ב, ב): ״וַתֵּרֶא אוֹתוֹ כִּי טוֹב הוּא״, וְעַל־כֵּן הָיָה לוֹ כֹּחַ תָּמִיד לִמְצֹא הַטּוֹב בְּכָל אֶחָד אֲפִלּוּ בְּהַפּוֹשְׁעֵי יִשְׂרָאֵל כַּנַּ״ל, וְעַל־יְדֵי־זֶה נִתְרַצָּה הַשֵּׁם־יִתְבָּרַךְ כַּנַּ״ל, וַאֲזַי צִוָּה לָהֶם עַל מְלֶאכֶת הַמִּשְׁכָּן, שֶׁיָּבִיא כָּל אֶחָד נִדְבַת לִבּוֹ לִמְלֶאכֶת הַמִּשְׁכָּן, כִּי הָיָה מְעוֹרֵר הַטּוֹב שֶׁבְּכָל אֶחָד, וְכָל אֶחָד כְּפִי הַטּוֹב שֶׁהָיָה לוֹ – הֵבִיא נִדְבַת לִבּוֹ הַטּוֹב לִמְלֶאכֶת הַמִּשְׁכָּן.
כִּי הַמִּשְׁכָּן נִבְנָה מִכָּל הַטּוֹב שֶׁנִּתְבָּרֵר מִכָּל אֶחָד מִיִּשְׂרָאֵל, שֶׁזֶּהוּ בְּחִינַת (שמות כה, ג-ד): ״זהָָב וָכֶסֶף וּנְחשֶֹׁת וּתְכֵלֶת וְאַרְגָמָן וְתוֹלַעַת שָׁנִי וְכוּ׳״ – שֶׁהֵבִיא כָּל אֶחָד וְאֶחָד כְּפִי הַנְּקֻדָּה טוֹבָה שֶׁלּוֹ, כִּי זָהָב וָכֶסֶף וּנְחֹשֶׁת וּתְכֵלֶת וְכוּ׳, הֵם בְּחִינַת הַגְּוָנִין עִלָאִין, שֶׁהֵם בְּחִינַת הַטּוֹב שֶׁיֵּשׁ בְּכָל אֶחָד מִיּשְִׂרָאֵל.
שֶׁזֶּהוּ בְּחִינַת ״יִשְׂרָאֵל אֲשֶׁר בְּךָ אֶתְפָּאָר״ (ישעיה מט, ג), שֶׁהֵם כְּלוּלִים מִגְּוָנִין סַגִּיאִין (סימן כה), הַיְנוּ הַנְּקֻדּוֹת טוֹבוֹת שֶׁיֵּשׁ בְּכָל אֶחָד מִיִּשְׂרָאֵל, שֶׁהֵם כְּלוּלִים מִגְּוָנִין סַגִּיאִין, כִּי יֵשׁ בְּכָל אֶחָד מִיִּשְׂרָאֵל נְקֻדָּה טוֹבָה, אֲפִלּוּ בְּהַפְּחוּתִים שֶׁבָּהֶם, מַה שֶּׁאֵין בַּחֲבֵרוֹ, כַּמְבֹאָר בְּמָקוֹם אַחֵר (לקוטי מוהר״ן חלק א׳ סימן לד). וְהַשֵּׁם־יִתְבָּרַךְ מִתְפָּאֵר בָּהֶם כַּנַּ״ל.
וְזֶה בְּחִינַת הַגְּוָנִין שֶׁהָיוּ בְּבֵית הַמִּקְדָּשׁ וְהַמִּשְׁכָּן, בְּחִינַת ״זָהָב וָכֶסֶף וְכוּ׳״, שֶׁהֵבִיא כָּל אֶחָד מִנִּדְבַת לִבּוֹ הַטּוֹב, כִּי שָׁם הָיוּ כְּלוּלִים כָּל הַנְּקֻדּוֹת טוֹבוֹת, שֶׁהֵם בְּחִינַת גְּוָנִין עִלָּאִין שֶׁיֵּשׁ בְּכָל אֶחָד מִיּשְִׂרָאֵל.
וְעַל־כֵּן אַחַר מַעֲשֵׂה הָעֵגֶל שֶׁאָז הֻצְרַךְ מֹשֶׁה לְחַפֵּשׂ וְלִמְצֹא הַנְּקֻדּוֹת טוֹבוֹת שֶׁיֵּשׁ בְּכָל אֶחָד מִיִּשְׂרָאֵל כַּנַּ״ל, עַל־כֵּן אָז דַּיְקָא נִצְטַוּוּ עַל מְלֶאכֶת הַמִּשְׁכָּן, כִּי הַמִּשְׁכָּן נִבְנָה מִזֶּה, מִנְּקֻדּוֹת טוֹבוֹת הַנַּ״ל, כַּנַּ״ל. וְזֶהוּ: ״שְׁחוֹרָה אֲנִי – בְּמַעֲשֵׂה הָעֵגֶל, וְנָאוָה אֲנִי – בִּמְלֶאכֶת הַמִּשְׁכָּן״, הַיְנוּ בַּנְּקֻדּוֹת טוֹבוֹת שֶׁאֲנִי מוֹצֵא בְּעַצְמִי שֶׁהֵם בְּחִינַת מְלֶאכֶת הַמִּשְׁכָּן כַּנַּ״ל.
וְכֵן מוּבָן בְּדִבְרֵי רַבֵּנוּ זַ״ל הַנַּ״ל – שֶׁעַל־יְדֵי הַטּוֹב שֶׁמּוֹצְאִין בְּכָל אֶחָד מִיִּשְׂרָאֵל, עַל־יְדֵי־זֶה נִבְנָה הַמִּשְׁכָּן, וְעַל־כֵּן זֶה שֶׁיָּכוֹל לִמְצֹא כָּל הַטּוֹב שֶׁיֵּשׁ בְּיִשְׂרָאֵל, שֶׁהוּא בְּחִינַת חַזָּן כַּנַּ״ל, הוּא יוֹדֵע כָּל הַבְּחִינוֹת שֶׁיֵּשׁ בְּעִנְיַן הַמִּשְׁכָּן שֶׁל כָּל אֶחָד מֵהַצַּדִּיקִים הַנַּ״ל, עַיֵּן שָׁם, כִּי עִקַּר בִּנְיַן הַמִּשְׁכָּן הוּא עַל־יְדֵי־זֶה, עַל־יְדֵי הַטּוֹב הַנַּ״ל.
וּבָזֶה מְקֻשָּׁרִים הֵיטֵב דִּבְרֵי רַבֵּנוּ זַ״ל הַנַּ״ל, עַיֵּן שָׁם הֵיטֵב.

Section 5

וזְֶהוּ (תהלים נז, ט): ״עוּרָה כְבוֹדִי עוּרָה וְכוּ׳״, וְעַל־יְדֵי מַה אוּכַל לְהִתְעוֹרֵר? עַל־יְדֵי ״אָעִירָה שָׁחַר״! עַל־יְדֵי מַה שֶּׁאֲנִי מְעוֹרֵר הַשַּׁחַר, הַיְנוּ הַנְּקֻדָּה טוֹבָה שֶׁהִיא בְּחִינַת שַׁחַר, בְּחִינַת ״שְׁחוֹרָה אֲנִי וְנָאוָה״, עַל־יְדֵי־זֶה אוּכַל לְהִתְעוֹרֵר מִשְּׁנָתִי וּנְפִילָתִי וְכוּ׳ כַּנַּ״ל. וְזֶהוּ בְּחִינַת ״עוּרָה הַנֵּבֶל וְכוּ׳״, כִּי עַל־יְדֵי־זֶה נַעֲשִׂין נִגּוּנִין, בְּחִינַת ״אֲזַמְּרָה לֵאלֹקַי בְּעוֹדִי״, כַּנַּ״ל.
וְזֶה מְרֻמָּז בְּדִבְרֵי הַשֻּׁלְחָן עָרוּךְ: ״יִתְגַּבֵּר כָּאֲרִי לַעֲמֹד בַּבֹּקֶר לַעֲבוֹדַת בּוֹרְאוֹ״, שֶׁהָאָדָם צָרִיךְ לְהִתְגַבֵּר וּלְהִתְעוֹרֵר מִשְּׁנָתוֹ וּנְפִילָתוֹ, וְעַל־יְדֵי מַה יִתְעוֹרֵר? עַל־יְדֵי ״שֶׁיְּהֵא הוּא מְעוֹרֵר הַשַּׁחַר״, הַיְנוּ כַּנַּ״ל, שֶׁיְּעוֹרֵר הַנְּקֻדּוֹת טוֹבוֹת שֶׁהֵם בְּחִינוֹת שַׁחַר, בְּחִינַת ״אָעִירָה שָׁחַר״, וְעַל־יְדֵי־זֶה יִתְעוֹרֵר מִשְּׁנָתוֹ וּנְפִילָתוֹ וְכוּ׳ כַּנַּ״ל.
וְזֶהוּ בְּחִינַת ״לַעֲמֹד בַּבֹּקֶר״, כִּי עִקַּר הַהִתְעוֹרְרוּת מֵהַשֵּׁנָה כַּנַּ״ל, הוּא עַל־יְדֵי בְּחִינַת בֹּקֶר דְּאַבְרָהָם אִישׁ הַחֶסֶד (זהר מקץ רג, לקוטי מוהר״ן חלק א׳ סימן ל), דְּהַיְנוּ עַל־יְדֵי שֶׁמַּטֶּה כְּלַפֵּי חֶסֶד וְדָן אֶת עַצְמוֹ לְכַף זְכוּת כַּנַּ״ל. וְעַל־כֵּן הָיָה אַבְרָהָם מְגַיֵּר גֵּרִים, כִּי הָיָה מַטֶּה כְּלַפֵּי חֶסֶד וּמָצָא נְקֻדָּה טוֹבָה בְּכָל אֶחָד, וְעַל־יְדֵי־זֶה קֵרֵב הַכֹּל לְהַשֵּׁם־יִתְבָּרַךְ כַּנַּ״ל.
וְזֶהוּ שֶׁנִּסְמַךְ הַהַגָּ״ה: ״שִׁוִּיתִי ה׳ לְנֶגְדִּי תָמִיד״, הַיְנוּ שֶׁתָּמִיד אֲנִי מֵשִׂים וּמְשַׁוֶּה ה׳ לְנֶגֶד עֵינַי, כִּי אַף־עַל־פִּי שֶׁאֲנִי רָחוֹק מִמֶּנוּ יִתְבָּרַךְ, אַף־עַל־פִּי־כֵן ה׳״לְנֶגְדִּי תָמִיד״ בְּכָל מָקוֹם, כִּי אֲנִי מוֹצֵא בְּעַצְמִי נְקֻדָּה טוֹבָה כַּנַּ״ל.
וְזֶה פֵּרוּשׁ הַפָּסוּק (תהלים טז, ח): ״שִׁוִיתִי ה׳ לְנֶגְדִּי תָמִיד כִּי מִימִינִי בַּל אֶמּוֹט״, הַיְנוּ שֶׁתָּמִיד אֲנִי מֵשִׂים ה׳ לְנֶגְדִּי, אֲפִלּוּ בַּמַּדְרֵגוֹת הַתַּחְתּוֹנוֹת, חַס וְשָׁלוֹם, ״כִּי מִימִינִי בַּל אֶמּוֹט״, כִּי עַל־יְדֵי בְּחִינַת יָמִין, בְּחִינַת אַבְרָהָם, בְּחִינַת חֶסֶד, עַל־יְדֵי־זֶה בַּל אֶמּוֹט.
בּבְחִינַת (שם צד, יח): ״אִם אָמַרְתִּי מָטָה רַגְלִי חַסְדְּךָ ה׳ יִסְעָדֵנִי״, כִּי עַל־יְדֵי הַחֶסֶד, הַיְנוּ שֶׁמַּטֶּה כְּלַפֵּי חֶסֶד וְדָן אֶת עַצְמוֹ לְכַף זְכוּת וּמוֹצֵא בְּעַצְמוֹ אֵיזֶה נְקֻדָּה טוֹבָה עֲדַיִן, עַל־יְדֵי־זֶה יָכוֹל לִמְצֹא הַשֵּׁם־יִתְבָּרַךְ תָּמִיד, וְעַל־יְדֵי־זֶה לֹא יִמּוֹט לְעוֹלָם.
וזְֶהוּ (שם צד, יט): ״בְּרֹב שַׂרְעַפַּי בְּקִרְבִּי תַּנְחוּמֶיךָ יְשַׁעַשְׁעוּ נַפְשִׁי״ – הַיְנוּ כְּשֶׁרֹב הַמַּחֲשָׁבוֹת מְבַלְבְּלִין אוֹתִי וְרוֹצִין לְהַפִּיל אוֹתִי, חַס וְשָׁלוֹם, עַל־יְדֵי רִבּוּי הַפְּגָמִים וְכוּ׳, אֲזַי ״תַּנְחוּמֶיךָ יְשַׁעַשְׁעוּ נַפְשִׁי״, דְּהַיְנוּ מַה שֶּׁהַשֵּׁם־יִתְבָּרַךְ מְנַחֵם אוֹתוֹ, בְּמַה שֶּׁעוֹזֵר לוֹ לִמְצֹא אֵיזֶה נְקֻדָּה טוֹבָה בְּעַצְמוֹ, וְזֶהוּ נֶחָמָתוֹ וּבָזֶה מְשַׁעֲשֵׁעַ נַפְשׁוֹ וְכוּ׳, כַּנַּ״ל.

Section 6

נִמְצָא, שֶׁעִקַּר בְּחִינַת הִתְעוֹרְרוּת הַשֵּׁנָה הוּא עַל־יְדֵי הַנְּקֻדּוֹת טוֹבוֹת שֶׁמּוֹצְאִין בְּעַצְמוֹ, אֲפִלּוּ כְּשֶׁהוּא, חַס וְשָׁלוֹם, בַּמַּדְרֵגָה הַתַּחְתּוֹנָה מְאֹד וְכוּ׳, כַּנַּ״ל, וְעַל־יְדֵי־זֶה נַעֲשִׂין נִגּוּנִים וְכוּ׳ כַּנַּ״ל. כִּי בַּלַּיְלָה שֶׁהוּא זְמַן הַשֵּׁנָה, אֲזַי הַשְּׁכִינָה מְבָרֶרֶת בֵּרוּרִים, כַּיָּדוּעַ. וְזֶה מְרַמֵּז עַל הַנַּ״ל, שֶׁכְּשֶׁמִתְגַּבֵּר בְּחִינַת הַשֵּׁנָה עַל הָאָדָם, אֲזַי צָרִיךְ לְבַקֵּשׁ וּלְחַפֵּשׂ לִמְצֹא בְּעַצְמוֹ נְקֻדּוֹת טוֹבוֹת, וְעַל־יְדֵי־זֶה יִתְעוֹרֵר מִשְּׁנָתוֹ כַּנַּ״ל.
וזְֶה בְּחִינַת (שם עז, ז): ״אֶזְכְּרָה נְגִינָתִי בַּלָּיְלָה עִם לְבָבִי אָשִׂיחָה וַיְחַפֵּשׂ רוּחִי״ – שֶׁבְּלַּיְלָה וְחֹשֶׁךְ, בְּחִינַת שֵׁנָה, אָז ״עִם לְבָבִי אָשִׂיחָה וַיְחַפֵּשׂ רוּחִי״, שֶׁאֲנִי מְחַפֵּשׂ וּמְבַקֵּשׁ הָרוּחַ טוֹבָה, בְּחִינַת נְקֻדָּה טוֹבָה, וְעַל־יְדֵי־זֶה נַעֲשִׂין נִגּוּנִים כַּנַּ״ל, בְּחִינַת ״אֶזְכְּרָה נְגִינָתִי בַּלָּיְלָה״, וְכַנַּ״ל.
וְעַל־יְדֵי־זֶה שֶׁמִּתְגַּבֵּר לְהִתְעוֹרֵר מִשְּׁנָתוֹ עַל־יְדֵי הַנְּקֻדּוֹת טוֹבוֹת שֶׁמּוֹצֵא בְּעַצְמוֹ כַּנַּ״ל, עַל־יְדֵי־זֶה עִקַּר תִּקּוּן הַתְּפִלָּה, כִּי עִקַּר הַתְּפִלָּה הוּא רַק כְּשֶׁזּוֹכֶה לִמְצֹא בְּעַצְמוֹ הַנְּקֻדּוֹת טוֹבוֹת, בִּבְחִינַת ״אֲזַמְּרָה לֵאלֹהַי בְּעוֹדִי״ כַּנַּ״ל.
וְזֶהוּ בְּחִינַת סֵדֶר הַתְּפִלָּה, שֶׁבַּתְּחִלָּה אוֹמְרִים קָרְבָּנוֹת וּקְטֹרֶת, שֶׁהֵם בְּחִינַת בֵּרוּרִים, שֶׁמּוֹצְאִין וּמְבָרְרִין נְקֻדּוֹת טוֹבוֹת אֲפִלּוּ מִבְּחִינַת בְּהֵמִיּוּת, מִתַּכְלִית הָעֲשִׂיָּה, כַּיָּדוּעַ, כִּי זֶה עִקַּר בְּחִינַת הַקָּרְבּןָ להְַעלֲוֹת מִבּהְֵמָה לאְָדָם.
וְזֶה בְּחִינַת קְטֹרֶת שֶׁהָיוּ בָּהֶם חֶלְבְּנָה, דְּהַיְנוּ שֶׁמְּבָרְרִין וּמוֹצְאִין הַטּוֹב אֲפִלּוּ בְּפוֹשְׁעֵי יִשְׂרָאֵל, בִּבְחִינַת חֶלְבְּנָה, וּכְמוֹ שֶׁלָּמְדוּ רַבּוֹתֵינוּ זַ״ל מִזֶּה (כריתות ו:): ״כָּל תְּפִלָּה שֶׁאֵין בָּהּ מִתְּפִלַּת פּוֹשְׁעֵי יִשְׂרָאֵל – אֵינָה תְּפִלָּה״, כִּי עִקַּר הַתְּפִלָּה בִּבְחִינַת קְטֹרֶת, עַל־יְדֵי שֶׁמְּבָרְרִין וּמוֹצְאִין נְקֻדּוֹת טוֹבוֹת אֲפִלּוּ בְּפוֹשְׁעֵי יִשְׂרָאֵל, בִּבְחִינַת חֶלְבְּנָה כַּנַּ״ל.
וְזֶה בְּחִינַת אַחַד עָשָׂר סַמָּנֵי הַקְּטֹרֶת, הַיְנוּ עֲשָׂרָה סַמָּנִים חוּץ חֶלְבְּנָה, זֶה בְּחִינַת עֲשָׂרָה מִינֵי זִמְרָה, שֶׁהֵם נַעֲשִׂין עַל־יְדֵי שֶׁמְּבָרְרִין וּמוֹצְאִין הַטּוֹב שֶׁבְּפוֹשְׁעֵי יִשְׂרָאֵל, בִּבְחִינַת חֶלְבְּנָה כַּנַּ״ל.

Section 7

וּכְשֶׁאָנוּ אוֹמְרִים פָּרָשַׁת הַקָּרְבָּנוֹת כְּאִלּוּ הִקְרַבְנוּם, כְּמוֹ שֶׁאָמְרוּ רַבּוֹתֵינוּ זַ״ל (תנחומא צו, יד): ״כָּל הָעוֹסֵק בְּתוֹרַת עוֹלָה כְּאִלּוּ הִקְרִיב עוֹלָה וְכוּ׳״. כִּי עִקַּר תִּקּוּן הַקָּרְבָּנוֹת הוּא בִּבְחִינַת הַדִּבּוּר, לְהַעֲלוֹת מִדּוֹמֵם צוֹמֵחַ חַי לִמְדַבֵּר.
כִּי הַנְּקֻדּוֹת טוֹבוֹת כְּשֶׁעוֹלִין מִמָּקוֹם שֶׁעוֹלִין, מִמַּדְרֵגוֹת הַתַּחְתּוֹנוֹת, הָעִקָּר הוּא שֶׁיַּעֲלוּ לִבְחִינַת דִּבּוּר. כִּי מִתְּחִלָּה כְּשֶׁאֵין נִתְבָּרֵר וְנִכָּר הַטּוֹב מֵחֲמַת הָרָע שֶׁחוֹפֶה עָלָיו, אֲזַי הוּא בִּבְחִינַת אִלֵּם שֶׁאֵין לוֹ דִּבּוּר, בִּבְחִינַת (תהלים לט, ג): ״נֶאֱלַמְתִּי דּוּמִיָּה הֶחֱשֵׁיתִי מִטּוֹב וְכוּ׳״, וּכְשֶׁמְּגַלִּין אֶת הַטּוֹב כַּנַּ״ל, אֲזַי עִקַּר הִתְגַּלּוּת הַטּוֹב וַעֲלִיָּתוֹ הוּא בְּחִינַת הַדִּבּוּר.
וזְֶה בְּחִינַת (שיר־השירים ב, יד): ״יוֹנָתִי בְּחַגְוֵי הַסֶּלַע בְּסֵתֶר הַמַּדְרֵגָה״, זֶה בְּחִינַת הַנְּקֻדָּה טוֹבָה, שֶׁהִיא בְּחִינַת יוֹנָה תַּמָּה – שֶׁתְּמִימָה עִם בֶּן זוּגָהּ וְאֵינָה מַנַּחַת אוֹתוֹ לְעוֹלָם וְכוּ׳, כְּמוֹ שֶׁאָמְרוּ רַבּוֹתֵינוּ זַ״ל (שיר השירים רבה ד, ב). כִּי הַנְּקֻדָּה טוֹבָה שֶׁיֵּשׁ בְּכָל אֶחָד אֲפִלּוּ בְּהַפָּחוֹת שֶׁבַּפְּחוּתִים הִיא דְּבוּקָה תָּמִיד עִם הַשֵּׁם־יִתְבָּרַךְ לְעוֹלָם בְּכָל מָקוֹם שֶׁהִיא.
וּכְשֶׁהִיא נוֹפֶלֶת, חַס וְשָׁלוֹם, בְּעִמְקֵי הַקְלִפּוֹת הַמַּקִּיפִין אוֹתָהּ מִכָּל צַד, בְּחִינַת ״יוֹנָתִי בְּחַגְוֵי הַסֶּלַע בְּסֵתֶר הַמַּדְרֵגָה״, בְּתַכְלִית הַהַסְתָּרָה, אֲזַי הַשֵּׁם־יִתְבָּרַךְ אוֹמֵר לָהּ (שיר־השירים שם): ״הַרְאִיניִ אֶת מַרְאַיִךְ הַשְׁמִיעִנִי אֶת קוֹלֵךְ, כִּי קוֹלֵךְ עָרֵב וּמַרְאֵךְ נָאוֶה״, כִּי אַף־עַל־פִּי שֶׁאַתָּה ״בְּסֵתֶר הַמַּדְרֵגָה״, אַף־עַל־פִּי־כֵן אַתָּה בְּעַצְמְךָ נָאוֶה מְאֹד, בִּבְחִינַת ״שְׁחוֹרָה אֲנִי וְנָאוָה״, כַּנַּ״ל, וְעַל־כֵּן תְּגַלֶּה אֶת עַצְמְךָ וְתַרְאֶה אֶת מַרְאֶיךָ, כִּי עֲדַיִן אַתָּה נָאֶה, כִּי הַנְּקֻדָּה טוֹבָה נָאוָה תָּמִיד.
וְעַל־כֵּן ״הַרְאִינִי אֶת מַרְאַיִךְ הַשְׁמִיעִנִי אֶת קוֹלֵךְ״, הַיְנוּ שֶׁתְּגַלֶּה וְתִמְצָא מַרְאוֹת יֹפִי הַנְּקֻדָּה טוֹבָה. וְעַל־יְדֵי־זֶה ״הַשְׁמִיעִנִי אֶת קוֹלֵךְ״, כִּי עַל־יְדֵי־זֶה זוֹכִין לְדִבּוּר, כִּי אָז יְכוֹלִין לְדַבֵּר וּלְהוֹדוֹת וּלְהַלֵּל לְהַשֵּׁם־יִתְבָּרַךְ, כִּי מִקֹּדֶם לֹא הָיָה יָכוֹל לְדַבֵּר כְּלָל כַּנַּ״ל.
וזְֶהוּ בְּחִינַת (שם ח, יג): ״הַיּוֹשֶׁבֶת בַּגַּנִּים חֲבֵרִים מַקְשִׁיבִים לְקוֹלֵךְ הַשְׁמִעִינִי״, וּפֵרֵשׁ רַשִׁ״י: ״הַיּוֹשֶׁבֶת בַּגַּנִּים – בֵּין הָאֻמּוֹת וְכוּ׳״, הַיְנוּ בְּחִינַת הַנְּקֻדּוֹת טוֹבוֹת שֶׁהֵם יוֹשְׁבִים וּמֻנָּחִים בֵּין הָאֻמּוֹת, שֶׁהֵם הַתַּאֲווֹת רָעוֹת וּפְגָמִים וְכוּ׳ שֶׁהֵם בְּחִינַת אֻמּוֹת הָעוֹלָם, כַּמּוּבָא בְּמָקוֹם אַחֵר (סימן לו). וְהַשֵּׁם־יִתְבָּרַךְ מִתְאַוֶּה לְקוֹלָם. וְזֶהוּ: ״חֲבֵרִים מַקְשִׁיבִים לְקוֹלֵךְ הַשְׁמִיעִינִי״, כִּי הַשֵּׁם־יִתְבָּרַךְ מִתְאַוֶּה שֶׁיִּתְגַּלּוּ הַנְּקֻדּוֹת טוֹבוֹת וְיַשְׁמִיעוּ אֶת קוֹלָם בְּזֶמֶר וְהַלֵּל לְהַשֵּׁם־יִתְבָּרַךְ כַּנַּ״ל.
וְזֶה בְּחִינַת הַקָּרְבָּן, שֶׁמַּעֲלִין הַנְּקֻדּוֹת טוֹבוֹת לִבְחִינַת מְדַבֵּר כַּנַּ״ל. וְעַל־כֵּן ״הָעוֹסֵק בְּתוֹרַת עוֹלָה כְּאִלּוּ הִקְרִיב וְכוּ׳״, כִּי עִקַּר תִּקּוּן הַקָּרְבָּן הוּא בִּבְחִינַת הַדִּבּוּר, כַּנַּ״ל.

Section 8

וְזֶה בְּחִינַת (מגלה ג.): ״כֹּהֲנִים בַּעֲבוֹדָתָם וּלְוִיִּם בְּדוּכָנָם וְיִשְׂרָאֵל בְּמַעֲמָדָם״.
כִּי עִקַּר תִּקּוּן הַקָּרְבָּן, שֶׁהוּא לִמְצֹא וּלְבָרֵר הַנְּקֻדָּה טוֹבָה מִתּוֹךְ הַפְּסֹלֶת, מִבְּחִינַת הַבַּהֲמִיּוּת, הוּא עַל־יְדֵי הַכֹּהֵן אִישׁ הַחֶסֶד, כִּי עַל־יְדֵי שֶׁמַּטֶּה כְּלַפֵּי חֶסֶד וְדָן לְכַף זְכוּת, עַל־יְדֵי־זֶה מוֹצְאִין נְקֻדּוֹת טוֹבוֹת בְּכָל מַדְרֵגוֹת הַתַּחְתּוֹנוֹת, שֶׁזֶּהוּ בְּחִינַת הַקָּרְבָּנוֹת כַּנַּ״ל. וְעַל־כֵּן כָּל תִּקּוּנֵי הַקָּרְבָּן נַעֲשִׂין עַל־יְדֵי הַכֹּהֵן אִישׁ הַחֶסֶד, שֶׁהוּא בְּחִינַת אַבְרָהָם, כְּמוֹ שֶׁכָּתוּב (תהלים קי, ד): ״אַתָּה כֹּהֵן לְעוֹלָם״ וְכַנַּ״ל.
וְעַל־יְדֵי־זֶה נַעֲשִׂין נִגּוּנִים כַּנַּ״ל. וְזֶה בְּחִינַת ״וּלְוִיִּם בְּדוּכָנָם״, שֶׁהָיוּ מְנַצְּחִים בְּשִׁיר עַל הַדּוּכָן בִּשְׁעַת הַקְרָבַת הַקָּרְבָּן, כִּי עַל־יְדֵי בְּחִינַת הַקָּרְבָּן הַנַּעֲשֶׂה עַל־יְדֵי הַכּהֵֹן אִישׁ הַחֶסֶד, שֶׁזֶּהוּ בְּחִינַת שֶׁמְּבָרְרִין וּמוֹצְאִין טוֹב עַל־יְדֵי שֶׁמַּטִּין כְּלַפֵּי חֶסֶד, עַל־יְדֵי־זֶה נַעֲשִׂין נִגּוּנִים כַּנַּ״ל.
וְיִשְׂרָאֵל בְּמַעֲמָדָן, שֶׁהָיוּ עוֹסְקִין בַּתּוֹרָה, זֶה בְּחִינַת הַדִּבּוּר, שֶׁעַל־יְדֵי זֶה הָיוּ מַעֲלִים הַטּוֹב לְהַדִּבּוּר, שֶׁזֶּה עִקַּר עֲלִיָּתוֹ כַּנַּ״ל.
וְעַל־כֵּן הָיוּ אַנְשֵׁי הַמַּעֲמָד קוֹרִין בְּפָרָשַׁת בְּרֵאשִׁית וּבְפָרָשַׁת הַאֲזִינוּ (תענית כו.).
כִּי מַעֲשֵׂה בְּרֵאשִׁית עִקָּרוֹ עַל־יְדֵי בֵּרוּר הַטּוֹב, בִּבְחִינַת ״וּבְטוּבוֹ מְחַדֵּשׁ בְּכָל יוֹם תָּמִיד מַעֲשֵׂה בְּרֵאשִׁית״. וְזֶה בְּחִינַת ״כִּי טוֹב״ הַנֶּאֱמַר בְּכָל שֵׁשֶׁת יְמֵי בְּרֵאשִׁית.
כִּי קדֶֹם תִּקוּן מַעֲשֵׂה בְּרֵאשִׁית נֶאֱמַר (בראשית א, ב): ״וְהָאָרֶץ הָיְתָה תהֹוּ וָבהֹוּ וְחשֶֹׁךְ״ – זֶה בְּחִינַת הִתְגַּבְּרוּת הָרַע שֶׁחוֹפֶה עַל הַטּוֹב, וְהַתִּקּוּן הָיָה עַל־יְדֵי בְּחִינַת (שם): ״וְרוּחַ אֱלֹהִים מְרַחֶפֶת – דָּא רוּחוֹ שֶׁל מָשִׁיחַ״ (בראשית רבה ב, ד), שֶׁהוּא בְּחִינַת הַטּוֹב.
כִּי כָל הַנְּקֻדּוֹת טוֹבוֹת שֶׁמּוֹצְאִין בְּכָל אֶחָד מִיִּשְׂרָאֵל – זֶה בְּחִינַת הִתְנוֹצְצוּת מָשִׁיחַ, כִּי עִקַּר הַטּוֹב הוּא מָשִׁיחַ, בְּחִינַת מֹשֶׁה, בִּבְחִינַת (רות ג, יג): ״וְהָיָה בַבֹּקֶר אִם יִגְאָלֵךְ טוֹב יִגְאָל״. וְעַל־יְדֵי בְּחִינַת רוּחַ אֱלֹהִים, רוּחַ טוֹבָה, בְּחִינַת רוּחוֹ שֶׁל מָשִׁיחַ, עַל־יְדֵי־זֶה עִקַּר קִיּוּם וּבִנְיַן הָעוֹלָם.
וְעַל־יְדֵי־זֶה, עַל־יְדֵי הַנְּקֻדּוֹת טוֹבוֹת שֶׁמּוֹצְאִין מִתּוֹךְ תֹּהוּ וָבֹהוּ וְחֹשֶׁךְ, עַל־יְדֵי־זֶה (בראשית א, ג): ״וַיֹּאמֶר אֱלֹהִים יְהִי אוֹר וַיְהִי אוֹר וְכוּ׳״. וַאֲזַי (שם): ״וַיַּבְדֵּל אֱלֹהִים בֵּין הָאוֹר וּבֵין הַחֹשֶׁךְ וְכוּ׳״, כִּי עַל־יְדֵי הַנְּקֻדָּה טוֹבָה נִכְנַס בֶּאֱמֶת לְכַף זְכוּת, וַאֲזַי נִתְגַּלֶּה הָאוֹר וְנִבְדַּל וְנִפְרַשׁ הַחֹשֶׁךְ מִן הָאוֹר, הָרַע מִן הַטּוֹב וְכוּ׳, וְכַנַּ״ל.
נִמְצָא, שֶׁעִקַּר מַעֲשֵׂה בְּרֵאשִׁית עַל־יְדֵי שֶׁמּוֹצְאִין וּמְבָרְרִין הַנְּקֻדָּה טוֹבָה כַּנַּ״ל. וְזֶה בְּחִינַת: ״צִיּוּרָא דְמַשְׁכְּנָא כְּצִיּוּרָא דְעוֹבָדָא דִּבְרֵאשִׁית״ (תקוני זהר יג.). כִּי הַמִּשְׁכָּן הוּא גַּם כֵּן מִבְּחִינַת הַטּוֹב שֶׁנִּתְבָּרֵר וְכוּ׳ כַּנַּ״ל, וְעַל־כֵּן הָיוּ עוֹסְקִים אַנְשֵׁי הַמַּעֲמָד שֶׁהָיוּ עוֹמְדִין עַל הַקָּרְבָּנוֹת בְּמַעֲשֵׂה בְרֵאשִׁית, כִּי הַקָּרְבָּן הוּא בִּבְחִינַת מַעֲשֵׂה בְרֵאשִׁית, שֶׁהוּא בְּחִינַת בֵּרוּר הַטּוֹב וְכוּ׳ כַּנַּ״ל.
וְעַל־כֵּן הָיָה הַקָּרְבָּן נַעֲשֶׂה בַּמִּשְׁכָּן אוֹ בְּבֵית הַמִּקְדָּשׁ, כִּי הַמִּשְׁכָּן וְהַבֵּית־הַמִּקְדָּשׁ הֵם גַּם כֵּן נִבְנִים עַל־יְדֵי בֵּרוּר הַטּוֹב וְכוּ׳ כַּנַּ״ל. וְזֶה בְּחִינַת (דברים ג, כה) ״הָהָר הַטּוֹב הַזּהֶ״ הַנּאֱֶמַר בּבְיֵת הַמִּקְדָּשׁ (עין גטין נו: ובמהרש״א שם).
וְזֶה בְּחִינַת פָּרָשַׁת הַאֲזִינוּ שֶׁהָיוּ קוֹרִין אַנְשֵׁי הַמַּעֲמָד. כִּי פָּרָשַׁת הַאֲזִינוּ הִיא הַשִּׁירָה שֶׁהִבְטִיחַ מֹשֶׁה רַבֵּנוּ, שֶׁעַל־יְדֵי הַשִּׁירָה הַזֹּאת לֹא תִשָּׁכַח הַתּוֹרָה, כְּמוֹ שֶׁכָּתוּב (שם לא, כא): ״וְעָנְתָה הַשִׁירָה הַזֹּאת וְכוּ׳״, שֶׁאֲפִלּוּ בְּתַכְלִית הַהַסְתָּרָה, בְּחִינַת (שם לא, יח-יט) ״וְאָנֹכִי הַסְתֵּר אַסְתִּיר ... תִּהְיֶה הַשִּׁירָה לְעֵד״, כִּי הַשִּׁירָה מְרַמֶּזֶת, שֶׁאֲפִלּוּ אִם יִשְׂרָאֵל רְחוֹקִים מְאֹד מֵהַשֵּׁם־יִתְבָּרַךְ בְּתַכְלִית הַהַסְתָּרָה, אַף־עַל־פִּי־כֵן הֵם קְרוֹבִים אֵלָיו יִתְבָּרַךְ, כִּי עֲדַיִן נִמְצָאִים בָּהֶם אֲפִלּוּ בְּהַפְּחוּתִים, נְקֻדּוֹת טוֹבוֹת, וְכַנַּ״ל.
וזְֶה בְּחִינַת (שם לב, ט-י): ״כִּי חֵלֶק ה׳ עַמּוֹ יַעֲקֹב וְכוּ׳, יִמְצָאֵהוּ בְּאֶרֶץ מִדְבָּר״, שֶׁאֲפִלּוּ בְּאֶרֶץ מִדְבָּר וּבְתֹהוּ מוֹצְאִין ״חֵלֶק ה׳ עַמּוֹ״, הַיְנוּ בְּחִינַת נְקֻדּוֹת טוֹבוֹת, שֶׁהֵם בְּחִינַת ״חֵלֶק ה׳ עַמּוֹ וְכוּ׳״. וְעַל־כֵּן קוֹרִין בְּפָרָשַׁת הַאֲזִינוּ עַל הַקָּרְבָּנוֹת וְכַנַּ״ל.
כִּי עַל־כֵּן נִקְרֵאת פָּרָשַׁת הַאֲזִינוּ ״שִׁירָה״, כְּמוֹ שֶׁכָּתוּב: ״וְעָנְתָה הַשִּׁירָה וְכוּ׳״, כִּי מֵהַנְּקֻדּוֹת טוֹבוֹת הַנַּ״ל שֶׁמּוֹצְאִין בְּאֶרֶץ מִדְבָּר וּבְתֹהוּ וְכוּ׳ כַּנַּ״ל, מִזֶּה נַעֲשֶׂה שִׁירָה וְנִגּוּן כַּנַּ״ל.
וְאַחַר אֲמִירַת הַקָּרְבָּנוֹת וּקְטֹרֶת, שֶׁהֵם בְּחִינַת שֶׁמְּבָרְרִין וּמוֹצְאִין נְקֻדּוֹת טוֹבוֹת אֲפִלּוּ בַּמַּדְרֵגוֹת הַתַּחְתּוֹנוֹת מְאֹד כַּנַּ״ל, אַחַר־כָּךְ אוֹמְרִים פְּסוּקֵי דְּזִמְרָה, כִּי עַל־יְדֵי הַנְּקֻדּוֹת טוֹבוֹת הַנַּ״ל, עַל־יְדֵי־זֶה נַעֲשִׂין נִגּוּנִים, בְּחִינַת ״אֲזַמְּרָה לֵאלֹהַי בְּעוֹדִי״, ״אֲזַמְּרָה״ דַּיְקָא כַּנַּ״ל. וְזֶה בְּחִינַת פְּסוּקֵי דְּזִמְרָה, שֶׁהֵם בְּחִינַת הַזְּמִירוֹת וְהַנִּגּוּנִים שֶׁנַּעֲשִׂין עַל־יְדֵי שֶׁמְּבָרְרִין וּמוֹצְאִין נְקֻדּוֹת טוֹבוֹת שֶׁבַּמַּדְרֵגוֹת הַתַּחְתּוֹנוֹת כַּנַּ״ל, וְעַל־כֵּן אוֹמְרִים בְּתוֹךְ פְּסוּקֵי דְּזִמְרָה פָּסוּק ״אֲזַמְּרָה לֵאלֹהַי בְּעוֹדִי״ הַנַּ״ל וְכַנַּ״ל.

Section 9

וְאַחַר־כָּךְ אוֹמְרִים בִּרְכַּת קְרִיאַת־שְׁמַע וּמְבָרְכִין לְהַשֵּׁם־יִתְבָּרַךְ עַל חִדּוּשׁ מַעֲשֵׂה בְרֵאשִׁית שֶׁמְּחַדֵּשׁ בְּטוּבוֹ בְּכָל יוֹם תָּמִיד, זֶה בְּחִינַת מַעֲשֵׂה הַמִּשְׁכָּן שֶׁנִּבְנָה מֵהַטּוֹב הַנַּ״ל כַּנַּ״ל, כִּי ״צִיּוּרָא דְּמַשְׁכְּנָא כְּצִיּוּרָא דְּעוֹבָדָא דִּבְרֵאשִׁית״ כַּנַּ״ל.
וְשָׁם עִקַּר תִּקוּן הַתְּפִלָּה, כְּמוֹ שֶׁכָּתוּב (ישעיה נו, ז-ח): ״כִּי בֵיתִי בֵּית תְּפִלָּה יִקָּרֵא לְכָל הָעַמִּים, נְאֻם ה׳ אֱלֹהִים מְקַבֵּץ נִדְחֵי יִשְׂרָאֵל וְכוּ׳״. כִּי עִקַּר בִּנְיַן בֵּית־הַמִּקְדָּשׁ הוּא עַל־יְדֵי שֶׁהַשֵּׁם־יִתְבָּרַךְ ״מְקַבֵּץ נִדְחֵי יִשְׂרָאֵל״, עַל־יְדֵי שֶׁמּוֹצֵא גַּם בְּהַנִּדָּחִים וְהָאוֹבְדִים נְקֻדּוֹת טוֹבוֹת וּמְקַבֵּץ אוֹתָם אֶל הַקְּדֻשָּׁה, וְעַל־יְדֵי־זֶה הַטּוֹב שֶׁיִּתְקַבֵּץ בְּעֵת בִּיאַת הַגּוֹאֵל בִּמְהֵרָה בְּיָמֵינוּ, עַל־יְדֵי־זֶה יִהְיֶה בִּנְיַן בֵּית־הַמִּקְדָּשׁ, בְּחִינַת ״הָהָר הַטּוֹב הַזֶּה״ כַּנַּ״ל. וְשָׁם עִקַּר תִּקוּן הַתְּפִלָּה כַּנַּ״ל, כִּי עִקַּר הַתְּפִלָּה הוּא רַק עַל־יְדֵי־זֶה, עַל־יְדֵי הַטּוֹב שֶׁמּוֹצְאִין כַּנַּ״ל.
וְעַל־כֵּן קֹדֶם הַתְּפִלָּה אוֹמְרִים קָרְבָּנוֹת וּפְסוּקֵי דְּזִמְרָה, דְּהַיְנוּ שֶׁמְּבָרְרִין הַנְּקֻדּוֹת טוֹבוֹת וְכוּ׳, וּמִזֶּה נַעֲשֶׂה נִגּוּנִים וּזְמִירוֹת כַּנַּ״ל, וְאַחַר־כָּךְ בּוֹנִין מִזֶּה מִשְׁכָּן, שֶׁשָּׁם עִקַּר תִּקוּן הַתְּפִלָּה. וְזֶה בְּחִינַת בִּרְכוֹת קְרִיאַת שְׁמַע, שֶׁהֵם בְּחִינַת הֵיכָלוֹת דִּקְדֻשָּׁה (זהר פקודי רס:), בְּחִינַת מִשְׁכָּן, בְּחִינַת בֵּית־הַמִּקְדָּשׁ, שֶׁהֵם הֵם הֵיכָלוֹת דִּקְדֻשָּׁה. וְעַל־כֵּן אוֹמְרִים אָז: ״וּבְטוּבוֹ מְחַדֵּשׁ בְּכָל יוֹם תָּמִיד מַעֲשֵׂה בְרֵאשִׁית״, כִּי ״צִיּוּרָא דְּמַשְׁכְּנָא כְּצִיּוּרָא דְּעוֹבָדָא דִּבְרֵאשִׁית״ כַּנַּ״ל.
וּמִשָּׁם, מִבְּחִינַת הַמִּשְׁכָּן, מְקַבְּלִין הַתִּנּוֹקוֹת הֶבֶל פִּיהֶם שֶׁאֵין בּוֹ חֵטְא. וְזֶה בְּחִינַת קְרִיאַת שְׁמַע, בּחְִינתַ (דברים ו, ז): ״וְשִׁנַּנְתָּם לְבָנֶיךָ וְכוּ׳ וְלִמַּדְתֶּם אוֹתָם אֶת בְּנֵיכֶם לְדַבֵּר בָּם וְכוּ׳״ (שם יא, יט), כִּי עִקַּר בְּחִינַת קְרִיאַת שְׁמַע, הוּא מִבְּחִינַת הַטּוֹב שֶׁנִּתְבָּרֵר כַּנַּ״ל.
וְעַל־יְדֵי־זֶה נִתְיַחֵד קֻדְשָׁא בְּרִיךְ הוּא וּשְׁכִינְתֵּיהּ עַל־יְדֵי הַעֲלָאַת מַיִין נוּקְבִין, שֶׁמִּתְפָּאֶרֶת הַשְּׁכִינָה, כִּבְיָכוֹל: ״חֲזִי בַּמֶּה בְּרָא קָאָתֵינָא לְגַבָּךְ״ (זהר ויקרא יג.).
וְכָל זֶה עַל־יְדֵי מַה שֶּׁמּוֹצְאִין נְקֻדּוֹת טוֹבוֹת אֲפִלּוּ בְּפוֹשְׁעֵי יִשְׂרָאֵל, כִּי זֶה בְּחִינַת הַעֲלָאַת מַ״ן -לְהַעֲלוֹת הַקְּדֻשָּׁה מֵעִמְקֵי עִמְקֵי הַקְּלִפּוֹת, וּבָזֶה מִתְפָּאֶרֶת בְּיוֹתֵר וְיוֹתֵר, כִּי זֶה עִקַּר כְּבוֹד הַשֵּׁם־יִתְבָּרַךְ, כְּמוֹ שֶׁכָּתַב רַבֵּנוּ זַ״ל כַּמָּה פְּעָמִים (סימנים י, יד), כְּמוֹ שֶׁכָּתוּב בַּזֹּהַר (יתרו סט.): ״כַּד אָתֵי יִתְרוֹ דַּיְקָא כְּדֵין אִסְתַּלֵק וְאִתְיַקֵּר שְׁמָא דְקֻדְשָׁא בְּרִיךְ הוּא עֵילָא וְתַתָּא״, כִּי דַּיְקָא כְּשֶׁנִּתְרוֹמְמוּ וְנִתְעַלּוּ הַנְּקֻדּוֹת טוֹבוֹת שֶׁהָיוּ מֻנָּחִים לְמַטָּה מְאֹד, בָּזֶה דַּיְקָא מִתְפָּאֶרֶת הַשְּׁכִינָה, כִּבְיָכוֹל, בְּיוֹתֵר.
וְעַל־יְדֵי־זֶה נִתְיַחֵד קֻדְשָׁא בְּרִיךְ הוּא וּשְׁכִינְתֵּיהּ, בְּחִינַת ״ה׳ אֱלֹהֵינוּ ה׳ אֶחָד״, כַּיָּדוּעַ. וְזֶה בְּחִינַת (שמות כו, ו): ״וְהָיָה הַמִּשְׁכָּן אֶחָד״, שֶׁנִּכְלָלִין כָּל הַנְּקֻדּוֹת טוֹבוֹת בְּאַחְדּוּתוֹ יִתְבָּרַךְ.
וְאָז מַתְחִילִין לְהִתְפַּלֵּל הַתְּפִלָּה שֶׁל שְׁמוֹנֶה עֶשְׂרֵה, וּמַתְחִילִין: ״אֲדֹנָי שְׂפָתַי תִּפְתָּח וְכוּ׳״. כִּי עַל־יְדֵי כָּל הַנַּ״ל, עַל־יְדֵי־זֶה דַּיְקָא יְכוֹלִין לְהִתְפַּלֵּל, עַל־יְדֵי שֶׁמּוֹצְאִין הַטּוֹב וְעוֹשִׂין מִשְׁכָּן וְכוּ׳, כַּנַּ״ל. וְאָז יְכוֹלִין לִפְתֹּחַ פֶּה לְדַבֵּר, כִּי זֶה עִקַּר עֲלִיַּת הַטּוֹב שֶׁיַּעֲלֶה לִבְחִינַת דִּבּוּר, וְעַל־כֵּן מְבַקְּשִׁין עַל זֶה: ״אֲדֹנָי שְׂפָתַי תִּפְתָּח וְכוּ׳״.

Section 10

וְזֶה בְּחִינַת לְבִישַׁת בְּגָדִים, שֶׁצָּרִיךְ לֶאֱחוֹז הַמַלְבּוּשׁ בְּצַד יָמִין, וּלְעוֹלָם יַגְבִּיר הַיָּמִין עַל הַשְּׂמֹאל (שלחן ערוך ארח חיים, סימן ב׳ סעיף ד׳, מגן אברהם סעיף קטן ג). כִּי הָעִקָּר תָּלוּי בִּבְחִינַת יָמִין, דְּהַיְנוּ עַל־יְדֵי שֶׁמַּטֶּה כְּלַפֵּי חֶסֶד וּמוֹצֵא בְּעַצְמוֹ אֵיזֶה נְקֻדּוֹת טוֹבוֹת, וְעַל־יְדֵי־זֶה מִתְעוֹרֵר מֵהַשֵּׁנָה, כַּנַּ״ל, וְעַל־יְדֵי־זֶה נַעֲשִׂין לְבוּשִׁין לְהַלְבִּישׁ אֶת נִשְׁמָתוֹ, שֶׁהָיְתָה עֲרֻמָּה עַד עַכְשָׁיו, כָּל זְמַן שֶׁלֹּא נִתְגַּלָּה הַטּוֹב בְּעֵת שֶׁהָיָה בִּבְחִינַת שֵׁנָה.
וְזֶהוּ בְּחִינַת בִּרְכַּת ״מַלְבִּישׁ עֲרֻמִּים״ שֶׁמְּבָרְכִין בְּשַׁחֲרִית, כַּמּוּבָא. כִּי עַל־יְדֵי הַנְּקֻדּוֹת טוֹבוֹת שֶׁנִּתְגַּלִּין, שֶׁהֵם בְּחִינַת (ישעיה מט, ג): ״ישְִׂרָאֵל אֲשֶׁר בּךְָ אֶתְפּאָָר״, כּיִ בּהֶָם מִתְפּאֵָר הַשֵּׁם־יתְִבּרַָךְ, כִּבְיָכוֹל כַּנַּ״ל, עַל־יְדֵי זֶה נַעֲשִׂין לְבוּשִׁין, בְּחִינַת בִּגְדֵי פְּאֵר, בִּגְדֵי כָּבוֹד.
וְזֶה בְּחִינַת צִיצִית וּתְפִלִּין, שֶׁהֵם בְּחִינַת לְבוּשִׁין דְּנִשְׁמָתָא, בְּחִינַת ״כִּי הִוא כְסוּתֹה לְבַדָּהּ הִוא שִׂמְלָתוֹ לְעֹרוֹ״ (שמות כב, כו) – ״דָּא צִיצִית וּתְפִלִּין״ (זהר בראשית כג:), שֶׁהֵם נעַשֲִׂין מֵהַנּקְֻדּוֹת טוֹבוֹת שֶׁמִּתְבָּרְרִין בַּלַּיְלָה בִּבְחִינָה הַנַּ״ל, כַּמּוּבָן בַּסְּפָרִים.
נִמְצָא, שֶׁעִקַּר בְּחִינַת לְבוּשִׁין, בְּחִינַת בִּגְדֵי פְּאֵר, כְּלָלִיּוּת הַגְּוָנִין, נַעֲשִׂין מִבְּחִינַת הַנְּקֻדּוֹת טוֹבוֹת שֶׁמִּתְבָּרְרִין, שֶׁהֵם בְּחִינַת כְּלָלִיּוּת הַגְּוָנִין כַּנַּ״ל. וְעַל־כֵּן צְרִיכִין לְהַגְבִּיר הַיָּמִין בִּשְׁעַת לְבִישָׁה, כִּי כָּל זֶה נִמְשָׁךְ מִבְּחִינַת יָמִין, עַל־יְדֵי שֶׁמַּטֶּה כְּלַפֵּי חֶסֶד, שֶׁעַל־יְדֵי־זֶה מוֹצֵא נְקֻדּוֹת טוֹבוֹת וְכוּ׳, וְעַל־יְדֵי־זֶה נַעֲשִׂין לְבוּשִׁין כַּנַּ״ל.

Section 11

וְכָל בִּרְכַּת הַשַּחַׁר מְרַמֵּז עַל זֶה, שֶׁמְּשַׁבֵּחַ לְהַשֵּׁם־יִתְבָּרַךְ שֶׁעֲזָרוֹ לִמְצאֹ בְּעַצְמוֹ נְקֻדּוֹת טוֹבוֹת כְּדֵי שֶׁיִּתְעוֹרֵר מִשְּׁנָתוֹ וּנְפִילָתוֹ.
וְזֶהוּ בְּחִינַת ״הַנּוֹתֵן לַשֶּׂכְוִי בִּינָה לְהַבְחִין בֵּין יוֹם וּבֵין לָיְלָה״, כִּי הַנְּקֻדָּה טוֹבָה הִיא בְּחִינַת יוֹם, וְהָרַע הוּא בְּחִינַת לַיְלָה וְחשֶׁךְ, וְעַל־יְדֵי שֶׁמּוֹצֵא הַנְּקֻדּוֹת טוֹבוֹת וַאֲזַי נִבְדַּל הָרַע, וַאֲזַי מַבְדִּיל בֵּין יוֹם וּבֵין לָיְלָה. וְזֶה בְּחִינַת ״לְהַבְחִין בֵּין יוֹם וְכוּ׳״.
וְזֶה בְּחִינַת: ״שֶׁלֹּא עָשַׂנִי גּוֹי וְכוּ׳״, כִּי אִם לֹא הָיָה מוֹצֵא בְּעַצְמוֹ הַנְּקֻדָּה טוֹבָה – הָיָה יָכוֹל לִפּוֹל לְגַמְרֵי, חַס וְשָׁלוֹם, וְהָיָה נַעֲשָׂה גּוֹי, חַס וְשָׁלוֹם, וְעַכְשָׁיו עַל־יְדֵי שֶׁנִּתְעוֹרֵר וְנִתְחַזֵּק עַל־יְדֵי שֶׁעֲזָרוֹ הַשֵּׁם־יִתְבָּרַךְ לִמְצֹא בְּעַצְמוֹ נְקֻדָּה טוֹבָה כַּנַּ״ל, עַל־כֵּן הוּא מוֹדֶה וּמְשַׁבֵּחַ לְהַשֵּׁם־יִתְבָּרַךְ ״שֶׁלֹּא עָשַׂנִי גּוֹי״.
וְזֶה בְּחִינַת: ״פֹּקֵחַ עִוְּרִים״, ״מַתִּיר אֲסוּרִים״, ״זֹקֵף כְּפוּפִים״, כִּי מִתְּחִלָּה בְּעֵת שְׁנָתוֹ וּנְפִילָתוֹ הָיָה בִּבְחִינַת עִוֵּר הַמְגַשֵּׁשׁ בַּאֲפֵלָה, וְהָיָה בְּבֵית הָאֲסוּרִים מַמָּשׁ, וְהָיָה כָּפוּף וְכוּ׳, וְעַכְשָׁיו עַל־יְדֵי הַנְּקֻדָּה טוֹבָה שֶׁמָּצָא בְּעַצְמוֹ עַל־יְדֵי שֶׁפָּקַח ה׳ אֶת עֵינָיו, עַל־יְדֵי־זֶה נִתַּר מֵאֲסוּרָיו וְנִזְקַף מִכְּפִיפָתוֹ וְכוּ׳, כִּי עַל־יְדֵי־זֶה זוֹכֶה בֶּאֱמֶת לָצֵאת מִכַּף חוֹבָה לְכַף זְכוּת וְלָשׁוּב בִּתְשׁוּבָה כַּנַּ״ל.
וְכֵן שְׁאָר הַבְּרָכוֹת כֻּלָּם מְרַמְּזִין עַל זֶה. וְזֶהוּ שֶׁמְּסַיֵּם: ״הַנּתֵֹן לַיָּעֵף כּחַֹ״ – שֶׁנָּתַן לוֹ כּחַֹ בְּתוֹךְ עֲיֵפָתוֹ הַגְּדוֹלָה שֶׁיוּכַל עֲדַיִן לְהִתְעוֹרֵר מִשְּׁנָתוֹ.
וְזֶהוּ: ״הַמַּעֲבִיר שֵׁנָה מֵעֵינָי וְכוּ׳״ וְכַנַּ״ל. וְכָל זֶה עַל־יְדֵי הַחֶסֶד כַּנַּ״ל, וְזֶהוּ שֶׁחוֹתֵם: ״הַגּוֹמֵל חֲסָדִים טוֹבִים״, כִּי הַכֹּל עַל־יְדֵי הַחֶסֶד, בְּחִינַת בֹּקֶר דְּאַבְרָהָם, עַל־יְדֵי שֶׁמַּטֶּה כְּלַפֵּי חֶסֶד, כַּנַּ״ל.

Section 12

וְזֶה בְּחִינַת אַרְבַּע פָּרָשִׁיּוֹת.
פָּרָשַׁת שְׁקָלִים – בְּחִינַת צְדָקָה, כִּי צְדָקָה זֶה בְּחִינַת (מיכה ז, כ) ״חֶסֶד לְאַבְרָהָם״, שֶׁעָשָׂה צְדָקָה וָחֶסֶד עִם כָּל הָעוֹלָם, שֶׁעַל־יְדֵי־זֶה יְכוֹלִין לִמְצֹא הַנְּקֻדּוֹת טוֹבוֹת כַּנַּ״ל.
וזְֶה בְּחִינַת (ישעיה מא, ב): ״צֶדֶק יִקְרָאֵהוּ לְרַגְלוֹ״, שֶׁעַל־יְדֵי צְדָקָה יְכוֹלִין לִקְרֹא אֶת הַטּוֹב שֶׁנּוֹפֵל בַּמַּדְרֵגָה הַתַּחְתּוֹנָה, בִּבְחִינַת רַגְלִין, בִּבְחִינַת (רות ג, ז): ״וַתְּגַל מַרְגְּלוֹתָיו וַתִּשְׁכָּב״. וְכֵן מְרֻמָּז בְּדִבְרֵי רַבֵּנוּ זַ״ל בְּמָקוֹם אַחֵר (לקוטי מוהר״ן חלק א׳ סימן יז): שֶׁעַל־יְדֵי צְדָקָה מְעוֹרְרִין הַטּוֹב שֶׁנֶּעֱלָם וְנִסְתָּר בִּמְקוֹמוֹת הָרְחוֹקִים מֵהַשֵּׁם־יִתְבָּרַךְ.
וְזֶה בְּחִינַת שְׁקָלִים שֶׁל נִדְבַת הַמִּשְׁכָּן, כִּי הַמִּשְׁכָּן נִבְנָה מִבְּחִינַת הַטּוֹב שֶׁנִּתְלַקֵּט וְכוּ׳, כַּנַּ״ל.
וְאַחַר־כָּךְ קוֹרִין פָּרָשַׁת זָכוֹר, בְּחִינַת מִלְחֶמֶת עֲמָלֵק, כִּי עַל־יְדֵי־זֶה שֶׁמּוֹצְאִין הַטּוֹב כַּנַּ״ל, עַל־יְדֵי־זֶה נִכְנַע עֲמָלֵק.
שֶׁהוּא תֹּקֶף הַסִּטְרָא אַחֲרָא, שֶׁמִּתְגַּבֵּר, חַס וְשָׁלוֹם, לְהַפִּיל אֶת הַחֲלוּשֵׁי כֹּחַ שֶׁבְּיִשְׂרָאֵל כְּאִלּוּ אֵין לָהֶם תִּקְוָה עוֹד, חַס וְשָׁלוֹם, בִּבְחִינַת (דברים כה, יח): ״וַיְזַנֵּב בְּךָ כָּל הַנֶּחֱשָׁלִים וְכוּ׳ וְאַתָּה עָיֵף וְיָגֵעַ וְכוּ׳״. שֶׁרוֹצֶה לְזַנֵּב אֶת הַנֶּחֱשָׁלִים, דְּהַיְנוּ חֲלוּשֵׁי כֹּחַ, לְהַפִּילָם לְמַטָּה, חַס וְשָׁלוֹם, שֶׁזֶּהוּ בְּחִינַת ״וַיְזַנֵּב בְּךָ וְכוּ׳״, אֲבָל כְּשֶׁזּוֹכִין לִמְצֹא בְּעַצְמוֹ הַנְּקֻדָּה טוֹבָה, אֲפִלּוּ בְּעֵת נְפִילָתוֹ, חַס וְשָׁלוֹם, עַל־יְדֵי־זֶה נִכְנַע עֲמָלֵק.
וְעַל־כֵּן אַחַר פָּרָשַׁת שְׁקָלִים, שֶׁהוּא בְּחִינַת הִתְעוֹרְרוּת הַטּוֹב כַּנַּ״ל – קוֹרִין פָּרָשַׁת זָכוֹר, כִּי עַל־יְדֵי־זֶה מַכְנִיעִין אֶת עֲמָלֵק כַּנַּ״ל.
וְאַחַר־כָּךְ קוֹרִין פָּרָשַׁת פָּרָה, שֶׁהוּא בְּחִינַת תְּשׁוּבָה, בְּחִינַת (במדבר רבה יט, ח): ״תָּבֹא אִמּוֹ וּתְקַנֵּחַ עַל בְּנָהּ״, כִּי עַל־יְדֵי הַנְּקֻדּוֹת טוֹבוֹת שֶׁמּוֹצְאִין, עַל־יְדֵי־זֶה נִכְנַע הָרַע, בְּחִינַת עֲמָלֵק, וְעַל־יְדֵי־זֶה זוֹכִין בֶּאֱמֶת לִתְשׁוּבָה כַּנַּ״ל.
וזְֶה בְּחִינַת (זהר חקת קפ:): ״פָּרָה אֲדֻמָּה תְמִימָה״. ״אֲדֻמָּה – דָּא דִּינָא קַשְׁיָא. תְּמִימָה – דָּא דִּינָא רַפְיָא״, דְּהַיְנוּ כְּשֶׁהוּא בִּבְחִינַת דִּינָא קַשְׁיָא, שֶׁמִּתְגַּבֵּר הָרָע, חַס וְשָׁלוֹם, שֶׁזֶּה בְּחִינַת דִּינָא קַשְׁיָא, חַס וְשָׁלוֹם, אֲזַי צָרִיךְ לְרַפּוֹת הַדִּין עַל־יְדֵי שֶׁמּוֹצֵא בְּעַצְמוֹ אֵיזֶה נְקֻדָּה טוֹבָה עֲדַיִן.
וזְֶה בְּחִינַת (במדבר יט, ב): ״אֲשֶׁר אֵין בָּהּ מוּם, אֲשֶׁר לֹא עָלָה עָלֶיהָ עֹל״, כִּי הַנְּקֻדָּה טוֹבָה הִיא בְּחִינַת יוֹנָה תַּמָּה שֶׁאֵין בָּהּ שׁוּם מוּם, כִּי הִיא נָאָה וְיָפָה, בְּחִינַת ״שְׁחוֹרָה אֲנִי וְנָאוָה וְכוּ׳״, כַּנַּ״ל.
וזְֶה בְּחִינַת (פיוט לפרשת פרה) :״מְטַהֵר טְמֵאִים וּמְטַמֵּא טְהוֹרִים״, כִּי זֹאת הַבְּחִינָה מַה שֶּׁדָּן אֶת עַצְמוֹ לְכַף זְכוּת וּמוֹצֵא בְּעַצְמוֹ נְקֻדּוֹת טוֹבוֹת, זֹאת הַבְּחִינָה מְטַהֶרֶת טְמֵאִים וּמְטַמֵּא טְהוֹרִים. כִּי מִי שֶׁהוּא בַּמַּדְרֵגָה הַתַּחְתּוֹנָה – צָרִיךְ דַּוְקָא לִמְצֹא זְכוּת בְּעַצְמוֹ כְּדֵי שֶׁלֹּא יִפּוֹל לְגַמְרֵי, חַס וְשָׁלוֹם, וְעִקַּר טָהֳרָתוֹ וּתְשׁוּבָתוֹ עַל־יְדֵי־זֶה דַּיְקָא כַּנַּ״ל.
אֲבָל מִי שֶׁהוּא טָהוֹר, כְּשֶׁיַּחֲזִיק עַצְמוֹ בְּמַדְרֵגַת הַטּוֹב – בְּוַדַּאי נִפְגַּם עַל־יְדֵי־זֶה, כִּי יִפּוֹל לְגַדְלוּת, חַס וְשָׁלוֹם, וּכְמוֹ שֶׁאָמְרוּ רַבּוֹתֵינוּ זַ״ל (נדה ל:): ״אֲפִלּוּ כָּל הָעוֹלָם כֻּלּוֹ אוֹמְרִים לְךָ צַדִּיק אַתָּה הֱיֵה בְּעֵינֶיךָ כְּרָשָׁע״.
עַל־כֵּן אָמְרוּ: ״כְּרָשָׁע״, וְלֹא רָשָׁע גָּמוּר, חַס וְשָׁלוֹם, כִּי אָסוּר לְהַחֲזִיק עַצְמוֹ לְרָשָׁע גָּמוּר, חַס וְשָׁלוֹם, רַק אַדְּרַבָּא! כְּשֶׁנִּדְמֶה לוֹ שֶׁהוּא רָשָׁע גָּמוּר, חַס וְשָׁלוֹם, וַאֲפִלּוּ אִם הָאֱמֶת הוּא כַּךְ, חַס וְשָׁלוֹם, אַף־עַל־פִּי־כֵן צָרִיךְ לְחַפֵּשׂ וּלְבַקֵּשׁ לִמְצֹא בְּעַצְמוֹ נְקֻדָּה טוֹבָה, לְבַל יִהְיֶה, חַס וְשָׁלוֹם, רָשָׁע גָּמוּר כַּנַּ״ל, וְעַל־יְדֵי־זֶה נִטְהָר וְזוֹכֶה לִתְשׁוּבָה כַּנַּ״ל.
וְזֶה בְּחִינַת ״מְטַהֵר טְמֵאִים וּמְטַמֵּא טְהוֹרִים״ כַּנַּ״ל.
וְאַחַר־כָּךְ קוֹרִין פָּרָשַׁת הַחֹדֶשׁ, כִּי זֶה בְּחִינַת קִדּוּשׁ הַחֹדֶשׁ, בְּחִינַת מִלּוּי הַלְּבָנָה מִפְּגִימָתָהּ.
כִּי זֶה יָדוּעַ, שֶׁכְּשֶׁיִּשְׂרָאֵל הֵם חַס וְשָׁלוֹם בְּמַדְרֵגָה פְּחוּתָה – זֶה בְּחִינַת פְּגַם הַלְּבָנָה, קִטְרוּג הַיָּרֵחַ, שֶׁמִּשָּׁם בָּאִים כָּל הַפְּגָמִים וְהַחֲטָאִים, חַס וְשָׁלוֹם.
וְעַל־כֵּן כְּשֶׁאִישׁ יִשְׂרָאֵל מִתְעוֹרֵר וּמוֹצֵא בְּעַצְמוֹ נְקֻדָּה טוֹבָה, וְעַל־יְדֵי־זֶה חוֹזֵר בִּתְשׁוּבָה כַּנַּ״ל – זֶה בְּחִינוֹת מִלּוּי הַלְּבָנָה מִפְּגִימָתָהּ, בְּחִינַת קִדּוּשׁ הַחֹדֶשׁ. כִּי עִקַּר קִדּוּשׁ הַחֹדֶשׁ הוּא עַל־יְדֵי בְּחִינָה הַנַּ״ל, כִּי בִּתְחִלַּת הַחדֶֹשׁ, בְּעֵת שֶׁרוֹאִין אֶת הַלְּבָנָה לְקַדֵּשׁ אוֹתָהּ בְּבֵית דִּין, אֲזַי הִיא קְטַנָּה וְדַקָּה מְאֹד מְאֹד, וַאֲזַי הִיא רַק בִּבְחִינַת נְקֻדָּה, הַיְנוּ בְּחִינַת נְקֻדָּה טוֹבָה הַנַּ״ל, שֶׁהִיא בְּחִינַת ״שְׁחֹרָה אֲנִי וְנָאוָה וְכוּ׳״, כַּנַּ״ל.
הַיְנוּ כְּשֶׁהַלְּבָנָה הִיא בְּתַכְלִית הַמִּעוּט בְּסוֹף הַחֹדֶשׁ אֲזַי צְרִיכִין כָּל יִשְׂרָאֵל לְחַפְּשָׁהּ וּלְבַקְּשָׁהּ, עַד שֶׁמּוֹצְאִין עֵדֵי רְאִיָּה אֵיזֶה נְקֻדָּה קְטַנָּה מֵהַלְּבָנָה, וַאֲזַי מְקַדְּשִׁין אֶת הַחֹדֶשׁ בְּבֵית דִּין, שֶׁהוּא בְּחִינַת תִּקּוּן וּמִלּוּי הַלְּבָנָה, כִּי עַל־יְדֵי בְּחִינַת הַנְּקֻדָּה לְבַד, בְּחִינַת נְקֻדָּה טוֹבָה שֶׁזּוֹכִין לִמְצֹא בְּתַכְלִית הַמִּעוּט, עַל־יְדֵי־זֶה נִתְתַּקְּנִין וְנִכְנָסִין בֶּאֱמֶת לְכַף זְכוּת וְכוּ׳ כַּנַּ״ל, שֶׁזֶּהוּ בְּחִינַת תִּקּוּן וּמִלּוּי הַלְּבָנָה מִפְּגִימָתָהּ וְכוּ׳ כַּנַּ״ל.
וְעַל־כֵּן אוֹמְרִים הַבֵּית דִּין וְכָל יִשְׂרָאֵל: ״מְקֻדָּשׁ מְקֻדָּשׁ״ (ראש השנה כד.), כִּי עַל־יְדֵי הַנְּקֻדָּה לְבַד נִתְקַדְּשִׁין וְכוּ׳ כַּנַּ״ל, עַל־יְדֵי שֶׁדָּנִים לְכַף זְכוּת.
וְזֶה בְּחִינַת שֶׁכֻּלָּם אוֹמְרִים ״מְקֻדָּשׁ מְקֻדָּשׁ״, דְּהַיְנוּ שֶׁעַל־יְדֵי דִּבְרֵיהֶם מַעֲלִין אֶת הַלְּבָנָה מִבְּחִינַת פְּגָם וּמִעוּט לִבְחִינַת תִּקוּן וּמִלּוּי, שֶׁזֶּהוּ קְדֻשָּׁתָהּ, עַל־יְדֵי הַנְּקֻדַּת אוֹר לְבַד שֶׁרָאוּ מֵהַלְּבָנָה.
וְזֶהוּ בְּעַצְמוֹ בְּחִינָה הַנַּ״ל. כִּי עַל־יְדֵי קִטְרוּג הַיָּרֵחַ נִתְמַעֲטָה, וְאָז נָתַן לָהּ הַשֵּׁם־יִתְבָּרַךְ אֶת הַכּוֹכָבִים לְהָפִיס דַּעְתָּהּ, כְּמוֹ שֶׁאָמְרוּ רַבּוֹתֵינוּ זַ״ל (בראשית רבה ו, ד), וּמוּבָא בְּפֵרוּשׁ רַשִׁ״י (בראשית א, טז). כִּי הַכּוֹכָבִים מְרַמְּזִין עַל בְּחִינַת הַנְּקֻדּוֹת טוֹבוֹת שֶׁנִּמְצָאִין בְּכָל אֶחָד מִיִּשְׂרָאֵל, שֶׁעַל יָדָם נִכְנָסִין לְכַף זְכוּת בֶּאֱמֶת, עַל־יְדֵי שֶׁדָּנִים אוֹתָם לְכַף זְכוּת כַּנַּ״ל.
בִּבְחִינַת (דניאל יב, ג): ״וּמַצְדִּיקֵי הָרַבִּים כַּכּוֹכָבִים וְכוּ׳״. ״מַצְדִּיקֵי הָרַבִּים״, הַיְנוּ צַדִּיקֵי הַדּוֹר שֶׁדָּנִים אֶת הַכֹּל לְכַף זְכוּת, וְעַל־יְדֵי־זֶה נִכְנָסִין אֲפִלּוּ פּוֹשְׁעֵי יִשְׂרָאֵל בֶּאֱמֶת לְכַף זְכוּת כַּנַּ״ל. וְזֶהוּ בְּחִינַת כּוֹכָבִים, בְּחִינַת ״וּמַצְדִּיקֵי הָרַבִּים כַּכּוֹכָבִים״ כַּנַּ״ל, כִּי הַכּוֹכָבִים הֵם בִּבְחִינַת נְקֻדּוֹת.
כִּי זֶה הַפָּסוּק ״וּמַצְדִּיקֵי הָרַבִּים״ מְדַבֵּר שָׁם בְּסוֹף דָּנִיאֵל לָעִנְיָן הַנַּ״ל, כַּמְבֹאָר שָׁם (יב, י): ״יִתְבָּרְרוּ וְיִתְלַבְּנוּ וִיצָרְפוּ רַבִּים וְהִרְשִׁיעוּ רְשָׁעִים וְכוּ׳, וְהַמַּשְׂכִּילִים יַזְהִירוּ כְּזֹהַר הָרָקִיעַ, וּמַצְדִּיקֵי הָרַבִּים כַּכּוֹכָבִים וְכוּ׳״. הַיְנוּ שֶׁבְּעִקְּבוֹת מְשִׁיחָא בְּסוֹף הַקֵּץ, שֶׁאָז יִתְגַּבֵּר, חַס וְשָׁלוֹם, הַסִּטְרָא אַחֲרָא, כַּיָּדוּעַ, וְאָז יִהְיֶה גֹּדֶל הַבֵּרוּר וְהַצֵּרוּף, בְּחִינַת ״יִתְבָּרְרוּ וְיִתְלַבְּנוּ וִיצָרְפוּ רַבִּים וְכוּ׳״.
וַאֲזַי יִהְיֶה עִקַּר הַתִּקּוּן עַל־יְדֵי בְּחִינָה הַנַּ״ל, עַל־יְדֵי ״מַצְדִּיקֵי הָרַבִּים״, הַיְנוּ עַל־יְדֵי הַצַּדִּיקִים שֶׁיָּדוּנוּ אֶת הַכֹּל לְכַף זְכוּת, וְיִמְצְאוּ נְקֻדּוֹת טוֹבוֹת אֲפִלּוּ בְּהַפְּחוּתִים מְאֹד מְאֹד, שֶׁזֶּהוּ עִקַּר עֲבוֹדַת הַצַּדִּיקִים, וְעַל־יְדֵי־זֶה דַּיְקָא יָבֹא מָשִׁיחַ, בִּמְהֵרָה בְּיָמֵינוּ. כִּי זֶה בְּחִינַת מָשִׁיחַ וְכוּ׳ כַּנַּ״ל. וְזֶהוּ ״וְהַמַּשְׂכִּילִים יַזְהִירוּ וְכוּ׳ וּמַצְדִּיקֵי הָרַבִּים כַּכּוֹכָבִים וְכוּ׳״, כִּי עִקַּר הַתִּקוּן וְהַגְּאֻלָּה בַּקֵּץ הָאַחֲרוֹן יִהְיֶה עַל־יְדֵי בְּחִינָה זוֹ, עַל־יְדֵי בְּחִינַת הַנְּקֻדּוֹת טוֹבוֹת הַנַּ״ל, שֶׁהֵם בְּחִינַת כּוֹכָבִים וְכוּ׳ כַּנַּ״ל.
וזְֶהוּ בְּחִינַת (תהלים קמח, ג): ״הַלְלוּהוּ כָּל כּוֹכְבֵי אוֹר״, כִּי עַל־יְדֵי הַנְּקֻדּוֹת טוֹבוֹת, שֶׁהֵם בְּחִינַת כּוֹכָבִים הַמְּאִירִים, עַל־יְדֵי־זֶה יְכוֹלִין לְהוֹדוֹת וּלְהַלֵּל לַה׳, בִּבְחִינַת ״אֲזַמְּרָה לֵאלֹהַי בְּעוֹדִי״, כַּנַּ״ל.
וְזֶהוּ בְּחִינָה שֶׁנָּתַן לְהַלְּבָנָה אֶת הַכּוֹכָבִים לְהָפִיס דַּעְתָּהּ, כִּי עַל־יְדֵי בְּחִינַת הַכּוֹכָבִים, שֶׁהֵם בְּחִינַת הַנְּקֻדּוֹת טוֹבוֹת כַּנַּ״ל, עַל־יְדֵי־זֶה נִתְתַּקֵּן פְּגַם הַלְּבָנָה, כַּנַּ״ל.
וְזֶהוּ בְּחִינַת קִימַת חֲצוֹת, שֶׁצְּרִיכִין לְשַׁבֵּר תֹּקֶף הַשֵּׁנָה עַל־יְדֵי הַנְּקֻדּוֹת טוֹבוֹת הַנַּ״ל, בִּבְחִינַת (שם נז, ט) ״עוּרָה כְבוֹדִי עוּרָה הַנֵּבֶל וְכִנּוֹר וְכוּ׳״. וְזֶה בְּחִינַת כִּנּוֹר שֶׁל דָּוִד שֶׁהָיָה מְנַגֵּן עַל־יְדֵי רוּחַ צָפוֹן (ברכות ג.), בְּחִינַת רוּחַ טוֹבָה, נְקֻדָּה טוֹבָה הַצָּפוּן וְטָמִיר אֲפִלּוּ בְּתַכְלִית הַשֵּׁנָה, אֲפִלּוּ בְּמַדְרֵגָה פְּחוּתָה, בִּבְחִינַת (תהלים לא, כ): ״מָה רַב טוּבְךָ אֲשֶׁר צָפַנְתָּ״, וְאֵלּוּ הַנְּקֻדּוֹת טוֹבוֹת מְנַשְּׁבִין בַּכִּנּוֹר שֶׁל דָּוִד, כִּי עַל־יְדֵי־זֶה נַעֲשִׂין נִגּוּנִים כַּנַּ״ל, וְעַל־כֵּן הָיָה מְנַגֵּן מֵאֵלָיו עַל־יְדֵי־זֶה כַּנַּ״ל. וְעַל־יְדֵי־זֶה מִתְעוֹרְרִין מֵהַשֵּׁנָה בַּחֲצוֹת הַלַּיְלָה, בְּתֹקֶף הַשֵּׁנָה וְכוּ׳, כַּנַּ״ל.
וְזֶה בְּחִינוֹת יְצִיאַת מִצְרַיִם שֶׁנֶּאֱמַר בְּפָּרָשַׁת (שמות יב, ב): ״הַחֹדֶשׁ הַזֶּה לָכֶם וְכוּ׳״, כִּי פָּרָשַׁת הַחֹדֶשׁ, הַיְנוּ קִדּוּשׁ הַחֹדֶשׁ, הִיא מִצְוָה רִאשׁוֹנָה שֶׁנִּצְטַוּוּ בָּהּ יִשְׂרָאֵל בְּעֵת יְצִיאַת מִצְרַיִם, כִּי עִקַּר הַגְּאֻלָּה שֶׁל יְצִיאַת מִצְרַיִם הָיָה עַל־יְדֵי בְּחִינָה הַנַּ״ל, בִּבְחִינַת (יחזקאל טז, ו): ״וָאֶעֱבוֹר עָלַיִךְ וָאֶרְאֵךְ מִתְבּוֹסֶסֶת בְּדָמַיִךְ״, הַיְנוּ שֶׁיִּשְׂרָאֵל הָיוּ מְלֻכְלָכִים, כִּי הָיוּ בִּבְחִינַת אַרְבָּעִים וְתִשְׁעָה שַׁעֲרֵי טֻמְאָה, כַּיָּדוּעַ. וְהַשֵּׁם־יִתְבָּרַךְ רִחֵם עֲלֵיהֶם וּמָצָא בָּהֶם נְקֻדּוֹת טוֹבוֹת אֲפִלּוּ בְּתֹקֶף טֻמְאַת מִצְרָיִם שֶׁהִתְגַּבְּרָה עֲלֵיהֶם.
כְּמוֹ שֶׁאָמְרוּ רַבּוֹתֵינוּ זַ״ל (ויקרא רבה לב, ה): ״בִּשְׁבִיל אַרְבָּעָה דְּבָרִים לְבַד נִגְאֲלוּ״, זֶה בְּחִינַת נְקֻדּוֹת טוֹבוֹת שֶׁמָּצָא בָּהֶם הַשֵּׁם־יִתְבָּרַךְ אֲפִלּוּ בְּמִצְרַיִם, וְעַל־יְדֵי־זֶה נִגְאֲלוּ.
וְזֶהוּ: ״וָאוֹמַר לָךְ בְּדָמַיִךְ חֲיִי בְּדָמַיִךְ חֲיִי״, אֲפִלּוּ בְּתֹקֶף הַדָּמִים וְהַלִּכְלוּכִים, אַף־עַל־פִּי־כֵן – חֲיִי! כִּי גַּם שָׁם יְכוֹלִין לִמְצֹא נְקֻדּוֹת טוֹבוֹת כַּנַּ״ל, שֶׁעַל־יְדֵי־זֶה נִגְאֲלוּ כַּנַּ״ל.
וְעַל־כֵּן מִצְוָה רִאשׁוֹנָה שֶׁנִּצְטַוּוּ יִשְׂרָאֵל הָיָה פָּרָשַׁת הַחֹדֶשׁ, כִּי זֶה בְּחִינַת קִדּוּשׁ הַחֹדֶשׁ עַל־יְדֵי נְקֻדָּה לְבַד כַּנַּ״ל, שֶׁזֶּה עִקַּר גְּאֻלַּת מִצְרַיִם וּגְאֻלָּה אַחֲרוֹנָה, בְּחִינַת קִבּוּץ נִדְחֵי יִשְׂרָאֵל וְכוּ׳ כַּנַּ״ל.
בָּרוּךְ ה׳ לְעוֹלָם אָמֵן וְאָמֵן.

Section 13

וזְֶה בְּחִינַת (שמות יא, ד): ״כַּחֲצֹת הַלַּיְלָה אֲנִי יוֹצֵא בְּתוֹךְ מִצְרַיִם״; ״כַּחֲצוֹת״ דַּיְקָא, כִּי בַּחֲצוֹת הַלַּיְלָה אָז מִתְעוֹרֵר הַנְּקֻדָּה טוֹבָה, בִּבְחִינַת רוּחַ צָפוֹן הַמְנַשֵּׁב בַּכִּנּוֹר שֶׁל דָּוִד, כַּנַּ״ל.
וְעַל־כֵּן נִמְשָׁךְ הָרוּחַ טוֹבָה, הַנְּקֻדָּה טוֹבָה, מִצָּפוֹן דַּיְקָא, כִּי ״מִצָּפוֹן תִּפָּתַח הָרָעָה״ (ירמיה א, יד), וּמִשָּׁם דַּיְקָא נִמְשָׁךְ הָרוּחַ צָפוֹן, רוּחַ טוֹבָה, הַמְנַשֵּׁב בַּכִּנּוֹר שֶׁל דָּוִד וּמְנַגֵּן. כִּי זֶה עִקַּר מַעֲלַת הַטּוֹב הַיּוֹצֵא מִתּוֹךְ תֹּקֶף הָרַע וְהַסִּטְרָא אַחֲרָא כַּנַּ״ל, וְעַל־יְדֵי־זֶה דַּיְקָא נַעֲשִׂין נִגּוּנִים כַּנַּ״ל, וְּכַמּוּבָא בַּסְּפָרִים, שֶׁיִּתְרוֹן הָאוֹר מִן הַחֹשֶׁךְ (קהלת ב, יג), דַּיְקָא, כַּיָּדוּעַ.
כִּי בַּחֲצוֹת אָז הַשְּׁכִינָה, כִּבְיָכוֹל, בְּתַכְלִית הַמִּעוּט, כַּיָּדוּעַ. וְאָז הִיא בִּבְחִינַת נְקֻדָּה, וְאָז הוּא הִתְגַּבְּרוּת הַשֵּׁנָה, וְאָז דַּיְקָא צָרִיךְ כָּל אֶחָד מִי שֶׁנּוֹגֵעַ יִרְאַת ה׳ בְּלִבּוֹ לְהִתְגַּבֵּר בְּהִתְגַּבְּרוּת גָּדוֹל מְאֹד – לְהִתְעוֹרֵר מֵהַשֵּׁנָה אָז, וְזֶה בְּחִינַת שֶׁמִּתְעוֹרְרִים מִתֹּקֶף הַשֵּׁנָה וְהַסִּטְרָא אַחֲרָא עַל־יְדֵי נְקֻדָּה טוֹבָה לְבַד וְכוּ׳, כַּנַּ״ל. וְאָז הוּא בְּחִינַת יְצִיאַת מִצְרַיִם כַּנַּ״ל.
וְזֶה בְּחִינַת פֶּסַח, שֶׁחָמַל וְדִלֵּג הַשֵּׁם־יִתְבָּרַךְ עַל בָּתֵּי בְּנֵי יִשְׂרָאֵל, בְּנָגְפּוֹ אֶת מִצְרַיִם (שמות יב). וזְֶה בְּחִינַת שֶׁהַשֵּׁם־יִתְבָּרַךְ בְּרַחֲמָיו לִקֵּט וְהִצִּיל אֶת הַנְּקֻדּוֹת טוֹבוֹת, שֶׁהֵם בְּחִינוֹת יִשְׂרָאֵל, בְּחִינוֹת (שם ד, כב): ״בְּנִי בְּכֹרִי יִשְׂרָאֵל״, מִבֵּין בְּכוֹרֵי מִצְרַיִם, מִבֵּין תֹּקֶף הַסִּטְרָא אַחֲרָא, שֶׁזֶּה הָיָה עִקַּר גְּאֻלַּת מִצְרַיִם, כַּנַּ״ל.
וְעַל־כֵּן הָרִאשׁוֹן שֶׁגִּלָּה סוֹד חֲצוֹת הָיָה אַבְרָהָם אָבִינוּ, עָלָיו הַשָּׁלוֹם, בְּעֵת שֶׁנִּלְחָם עִם הַמְלָכִים וְהִצִּיל אֶת לוֹט, כְּמוֹ שֶׁכָּתוּב (בראשית יד, טו): ״וַיֵחָלֵק עֲלֵיהֶם לַּיְלָה וְכוּ׳״, כִּי עִקַּר בְּחִינוֹת חֲצוֹת, דְּהַיְנוּ לְשַׁבֵּר תֹּקֶף הַשֵּׁנָה, לְשַׁבֵּר הַלַּיְלָה וְהַחֹשֶׁךְ, עַל־יְדֵי הַנְּקֻדָּה טוֹבָה כַּנַּ״ל, זֶה נַּעֲשָׂה רַק עַל־יְדֵי בְּחִינַת אַבְרָהָם אִישׁ הַחֶסֶד, עַל־יְדֵי שֶׁמַּטֶּה כְּלַפֵּי חֶסֶד כַּנַּ״ל.
כִּי אַבְרָהָם רָדַף אַחֲרֵי הַמְלָכִים לְהַצִּיל אֶת לוֹט בִּשְׁבִיל הַנְּקֻדָּה טוֹבָה שֶׁהָיָה בְּלוֹט, וְעַל־כֵּן אַף־עַל־פִּי שֶׁלּוֹט הָיָה רָשָׁע, מָסַר אַבְרָהָם נַפְשׁוֹ בִּשְׁבִילוֹ לְהַצִּילוֹ, בִּשְׁבִיל הַנְּקֻדָּה טוֹבָה שֶׁהָיָה בּוֹ, כִּי מִמֶּנּוּ יָצְאָה רוּת, שֶׁיָּצָא מִמֶּנָּה דָּוִד־מָשִׁיחַ, שֶׁהוּא עִקַּר וְשׁוֹרֶשׁ הַנְּקֻדָּה טוֹבָה כַּנַּ״ל.
וְעַל־כֵּן עִקַּר כַּוָּנַת הַמְלָכִים הָיָה לַהֲרֹג אֶת לוֹט, כִּי כָּל כַּוָּנַת הַסִּטְרָא אַחֲרָא הוּא לְהִתְגַּבֵּר עַל בְּחִינַת הַנְּקֻדָּה טוֹבָה, חַס וְשָׁלוֹם, אֲבָל ה׳ לֹא יַעֲזְבֶנָּה בְּיָדָם, וְנָתַן כֹּחַ לִבְחִינַת אַבְרָהָם, בְּחִינַת חֶסֶד, לְהַצִּיל אֶת לוֹט עַל־יְדֵי הַנְּקֻדָּה טוֹבָה שֶׁיֵּשׁ בּוֹ. וְעַל־יְדֵי־זֶה הָרַג אֶת הַמְלָכִים, כִּי עַל־יְדֵי שֶׁדָּנִים לְכַף זְכוּת וּמוֹצְאִים הַנְּקֻדָּה טוֹבָה אֲפִלּוּ בִּרְשָׁעִים, עַל־יְדֵי־זֶה נִכְנַע הַסִּטְרָא אַחֲרָא, כִּי הָרָע נִדְחֶה מִפְּנֵי מְעַט הַטּוֹב כַּנַּ״ל.

Section 14

וְזֶה שֶׁכָּתוּב בְּזֹהַר חָדָשׁ (בראשית דף יג:): ״הַיּוֹשֶׁבֶת בַּגַּנִּים וְכוּ׳״ (שיר־השירים ח, יג) לעְִניְןַ קִימַת חֲצוֹת, עַיֵּן שָׁם. וּמְפָרֵשׁ שָׁם: ״הַיּוֹשֶׁבֶת בַּגַּנִּים״ – ״בִּגְנוּתָא וְטִנוּפָא דְּהַאי עָלְמָא שְׁפֵילָה וְכוּ׳״; עַיֵּן שָׁם.
הַיְנוּ כַּנַּ״ל, שֶׁאַף־עַל־פִּי שֶׁאָדָם בַּמַּדְרֵגָה הַתַּחְתּוֹנָה, בִּגְנוּתָא וְטִנוּפָא, אַף־עַל־פִּי־כֵן הַשֵּׁם־יִתְבָּרַךְ וְהַמַּלְאָכִים וְנִשְׁמוֹת הַצַּדִּיקִים שֶׁבְּגַן עֵדֶן מַקְשִׁיבִים לְקוֹלוֹ, בְּחִינַת ״חֲבֵרִים מַקְשִׁיבִים לְקוֹלֵךְ״, שֶׁזֶּהוּ עַצְמוֹ בְּחִינַת קִימַת חֲצוֹת כַּנַּ״ל. וְעַיֵּן לְעֵיל (אות ז׳) שֶׁהֵבֵאתִי פָּסוּק זֶה ״הַיּוֹשֶׁבֶת בַּגַּנִּים״, שֶׁנֶּאֱמַר לְעִנְיַן הַנְּקֻדָּה שֶׁיֵּשׁ בְּכָל אֶחָד שֶׁמֻּנַּחַת בַּמָּקוֹם שֶׁמֻּנַּחַת, עַיֵּן שָׁם. וְעַתָּה עַל־פִּי דִּבְרֵי הַזֹּהַר חָדָשׁ הַנַּ״ל מְבֹאָר הָעִנְיָן הֵיטֵב.

Section 15

וְזֶה בְּחִינַת מַה שֶׁהִפְלִיגוּ רַבּוֹתֵינוּ זַ״ל, בְּעִנְיַן הַיְּדִיעָה לֵידַע לְכַוֵּן חֲצוֹת אֵימַת, כִּדְאִיתָא בִּבְרָכוֹת (דף ג.): ״וְדָוִד מִי הֲוָה יָדַע חֲצוֹת אֵימַת, מִכְדֵי מֹשֶׁה לֹא יָדַע וְכוּ׳, אֶלָּא דָּוִד כִּנּוֹר הָיָה תָּלוּי וְכוּ׳״.
הַיְנוּ כִּי עִקַּר הַגְּאֻלָּה בִּכְלָל, וּבִפְרָטִיּוּת גְּאֻלַּת הַנֶּפֶשׁ שֶׁל כָּל אֶחָד וְאֶחָד, תָּלוּי בִּידִיעָה וְהַשָּׂגָה זֹאת – לְכַוֵּן הֵיטֵב נְקֻדּוֹת חֲצוֹת לַיְלָה.
דְּהַיְנוּ כְּשֶׁמִתְגַּבֵּר תֹּקֶף הַשֵּׁנָה עַל נֶפֶשׁ הַיִּשְׂרְאֵלִי, וְרוֹצֶה לְהַפִּילוֹ לְגַמְרֵי, חַס וְשָׁלוֹם, עַל־יְדֵי רִבּוּי עֲוֹנוֹתָיו וְקִלְקוּלָיו, עַד שֶׁכִּמְעַט כִּמְעַט יִפּוֹל לְגַמְרֵי, רַחֲמָנָא לִצְלָן, אֲזַי דַּיְקָא יָאִיר הַשֵּׁם־יִתְבָּרַךְ עָלָיו בְּחַסְדּוֹ, שֶׁיַּזְכִּיר אֶת עַצְמוֹ בְּהַנְּקֻדּוֹת טוֹבוֹת שֶׁבּוֹ וִיחַיֶּה אֶת עַצְמוֹ כַּנַּ״ל.
שֶׁזֶּהוּ בְּחִינַת קִימַת חֲצוֹת, שֶׁאָז הַשְּׁכִינָה שֶׁהִיא כְּלָלִיּוּת נַפְשׁוֹת יִשְׂרָאֵל בְּתַכְלִית הַקַּטְנוּת וְהַמִּעוּט, וְאָז הִיא צוֹעֶקֶת בְּקוֹל מַר לְהַשֵּׁם־יִתְבָּרַךְ, בִּבְחִינַת (תהלים מב, ב): ״כְּאַיָּל תַּעֲרֹג וְכוּ׳״, בּחְִינתַ (ירמיה לא, יד): ״קוֹל בְּרָמָה נִשְׁמָע, נְהִי בְּכִי תַמְרוּרִים וְכוּ׳״. וְאָז הַשֵּׁם־יִתְבָּרַךְ מְעוֹרֵר רַחֲמָיו וּמַמְשִׁיךְ חוּט שֶׁל חֶסֶד וְכוּ׳, כַּמּוּבָן כָּל זֶה בַּכְּתָבִים.
וְכָל זֶה נַעֲשָׂה עִם כָּל אֶחָד מִיִּשְׂרָאֵל בְּכָל עֵת, שֶׁבְּכָל פַּעַם מִתְגַּבֶּרֶת עָלָיו בְּחִינַת הַשֵּׁנָה הַנַּ״ל, עַד שֶׁכִּמְעַט כִּמְעַט וְכוּ׳, רַחֲמָנָא לִצְלָן, וְאָז דַּיְקָא צָרִיךְ לְחַפֵּשׂ נְקֻדָּתוֹ הַטּוֹבָה כַּנַּ״ל.
בִּבְחִינַת (תהלים צד, יח-יט): ״אִם אָמַרְתִּי מָטָה רַגְלִי חַסְדְּךָ ה׳ יִסְעָדֵנִי, בְּרוֹב שַׂרְעַפַּי בְּקִרְבִּי תַּנְחוּמֶיךָ יְשַׁעַשְׁעוּ נַפְשִׁי״, שֶׁכָּל זֶה הוּא בְּחִינַת הַלִּמּוּד הַקָּדוֹשׁ שֶׁל ״אֲזַמְּרָה״ הַנַּ״ל. שֶׁדַּיְקָא כְּשֶׁמַּגִּיעַ בְּדַעְתּוֹ לְקַטְנוּת גָּמוּר, רַחֲמָנָא לִצְלָן, עַד שֶׁרוֹצֶה לוֹמַר ״מָטָה רַגְלִי״, חַס וְשָׁלוֹם, אָז דַּיְקָא חַסְדֵּי ה׳ יִסְעָדֵהוּ עַל־פִּי הַנַּ״ל, לְעוֹרְרוֹ מִשְּׁנָתוֹ וּלְהַחֲזִירוֹ.
שֶׁזֶּהוּ בְּחִינַת קִימַת חֲצוֹת מַמָּשׁ, שֶׁאָז הוּא תַּכְלִית הַקַּטְנוּת, וְאָז דַּיְקָא הוּא בְּחִינַת הִתְעוֹרְרוּת הַשֵּׁנָה, שֶׁהוּא בְּחִינַת הִתְעוֹרְרוּת מִנְּפִילָתוֹ עַל־יְדֵי בְּחִינַת ״אֲזַמְּרָה לֵאלֹקַי בְּעוֹדִי״ כַּנַּ״ל.
וּבָזֶה תָּלוּי הַגְּאֻלָּה בִּכְלָל וּבִפְרָט כַּנַּ״ל, וְעַל־כֵּן הָיְתָה גְּאֻלָּה הָרִאשׁוֹנָה בַּחֲצוֹת דַּיְקָא, וְכֵן גְּאֻלָּה הָאַחֲרוֹנָה שֶׁאָנוּ מְקַוִּים בִּמְהֵרָה בְּיָמֵינוּ תִּהְיֶה עַל־יְדֵי בְּחִינַת חֲצוֹת.
עַל־יְדֵי הַכְּשֵׁרִים וְהַיְּרֵאִים שֶׁעוֹמְדִים בְּכָל לַיְלָה בַּחֲצוֹת, שֶׁעַל־יְדֵי־זֶה הֵם מַמְשִׁיכִים עַל עַצְמָם בְּחִינַת קְדֻשַּׁת חֲצוֹת לַיְלָה, שֶׁאָז מִתְעוֹרֵר חֶסֶד גָּדוֹל. שֶׁעַל־יְדֵי־זֶה זוֹכִין לְהַמְשִׁיךְ עֲלֵיהֶם תָּמִיד בְּחִינַת הִתְעוֹרְרוּת הַשֵּׁנָה שֶׁבַּחֲצוֹת לַיְלָה, לְהַמְשִׁיךְ עֲלֵיהֶם בְּחִינָה זֹאת תָּמִיד, דְּהַיְנוּ שֶׁבְּכָל עֵת שֶׁרוֹצִים לְהַפִּיל עֲלֵיהֶם שֵׁנָה וְקַטְנוּת גָּדוֹל מְאֹד, אֲפִלּוּ אִם מַפִּילִים אוֹתָם כְּמוֹ שֶׁמַּפִּילִים, חַס וְשָׁלוֹם, אֲפִלּוּ אִם עָבַר עָלָיו מַה שֶּׁעָבַר, אַף־עַל־פִּי־כֵן יִתְעוֹרֵר תָּמִיד דַּיְקָא מִתּוֹךְ תֹּקֶף הַקַּטְנוּת, בִּבְחִינַת קִימַת חֲצוֹת הַנַּ״ל, דְּהַיְנוּ עַל־יְדֵי בְּחִינַת הָעוֹד מְעַט טוֹב שֶׁמּוֹצֵא בְּעַצְמוֹ וְכַנַּ״ל.
וְעַל־כֵּן מֹשֶׁה לֹא יָדַע עֲדַיִן לְכַוֵּן הֵיטֵב חֲצוֹת אֵימַת, כִּי אָז הָיָה עֲדַיִן קֹדֶם מַתַּן תּוֹרָה וְלֹא הָיָה עֲדַיִן אִתְעָרוּתָא דִּלְתַתָּא, כִּי לֹא הָיָה עֲדַיִן כָּל־כָּךְ צַדִּיקִים שֶׁעָמְדוּ בַּחֲצוֹת וְעָסְקוּ בַּתּוֹרָה, מֵחֲמַת שֶׁהָיָה קדֶֹם מַתַּן תּוֹרָה, וְעַל־כֵּן הָיָה קָשֶׁה לְכַוּןֵ הֵיטֵב נְקֻדַּת חֲצוֹת. וַאֲפִלּוּ לְמַאן דְּאָמַר שֶׁגַּם משֶֹׁה יָדַע, אֲבָל לֹא הָיָה יָכוֹל לְדַבֵּר בָּזֶה כָּל־כָּךְ וְהָיָה מִתְיָרֵא עֲדַיִן שֶׁמָּא יִטְעוּ וְכוּ׳, כִּי עֲדַיִן לֹא הָיָה יָכוֹל לְהַמְשִׁיךְ הֶאָרָה זֹאת בְּאִתְגַּלְיָא מֵחֲמַת שֶׁהָיָה קֹדֶם מַתַּן תּוֹרָה.
אֲבָל דָּוִד הֲוָה יָדַע, כִּי כִּנּוֹר הָיָה תָּלוּי לְמַעְלָה מִמִּטָּתוֹ, וְכֹחַ הַכִּנּוֹר נִמְשַׁךְ מֵהַתּוֹרָה, כַּמּוּבָא בְּדִבְרֵי אַדְמוֹ״ר זַ״ל (לקוטי מוהר״ן חלק א׳ סימן ח׳): כִּי הַכִּנּוֹר שֶׁל דָּוִד הָיָה שֶׁל חָמֵשׁ נִימִין, כְּנֶגֶד חֲמִשָׁה חֻמְשֵׁי תּוֹרָה, וְהוּא הָיָה מְעוֹרְרוֹ מִשְּׁנָתוֹ עַד שֶׁיָּדַע לְכַוֵּן הַשָּׁעָה וְהַנְּקֻדָּה שֶׁל חֲצוֹת, כִּי דָּוִד הוּא בְּחִינַת מָשִׁיחַ, שֶׁעוֹסֵק תָּמִיד בְּתִקּוּן נַפְשׁוֹת יִשְׂרָאֵל לְעוֹרְרָם מִשְּׁנָתָם עַל־יְדֵי בְּחִינָה הַנַּ״ל, עַל־יְדֵי הַנְּקֻדּוֹת טוֹבוֹת שֶׁמּוֹצֵא בְּכָל אֶחָד, וּמְלַמֵּד לְכָל אֶחָד, וּמֵאִיר בְּלִבּוֹ שֶׁיּוּכַל לְחַפֵּשׂ וּלְבַקֵּשׁ וְלִמְצֹא בְּעַצְמוֹ נְקֻדּוֹת טוֹבוֹת תָּמִיד, כְּדֵי לְעוֹרְרוֹ מִשְּׁנָתוֹ וּנְפִילָתוֹ שֶׁלֹּא יִפֹּל לְגַמְרֵי, חַס וְשָׁלוֹם.
וְהָעִקָּר, לְכַוֵּן בְּעֵת שֶׁכִּמְעַט כִּמְעַט יִפֹּל, חַס וְשָׁלוֹם, אָז דַּיְקָא יָאִיר בּוֹ בְּחַסְדּוֹ לְהַצִּילוֹ וּלְעוֹרְרוֹ, בִּבְחִינַת (תהלים לז, כד): ״כִּי יִפֹּל לֹא יוּטָל וְכוּ׳״, בְּחִינַת (שם לב-לג) ״צוֹפֶה וְכוּ׳ ה׳ לֹא יַעַזְבֶנּוּ בְּיָדוֹ״, בִּבְחִינַת (דברים לב, לו-לט): ״כִּי יִרְאֶה כִּי אָזְלַת יָד וְאֶפֶס עָצוּר וְעָזוּב וְכוּ׳ וְאָמַר וְכוּ׳ רְאוּ עַתָּה כִּי אֲנִי אֲנִי הוּא וְכוּ׳״.
וְכָל זֶה בְּכֹחַ הַתּוֹרָה שֶׁכְּבָר קִבַּלְנוּ עַל־יְדֵי מֹשֶׁה רַבֵּנוּ, וְעַל־יְדֵי כָּל הַצַּדִּיקִים שֶׁהָיוּ עַד הֵנָּה – שֶׁפֵּרְשׁוּ לָנוּ דַּרְכֵי הַתּוֹרָה הֵיטֵב.
וְעַל־כֵּן דָּוִד הַוָה יָדַע חֲצוֹת אֵימַת עַל־יְדֵי הַכִּנּוֹר הַנַּ״ל, כִּי הָיָה ״יֹדֵעַ נַגֵּן״ (שמואל א׳ טז, יח), כִּי כָּל הַלִּמּוּד הַקָּדוֹשׁ הַנַּ״ל לְחַפֵּשׂ הַטּוֹב וּלְהַחֲיוֹת אֶת עַצְמוֹ עַל־יְדֵי־זֶה, כָּל זֶה הוּא בְּחִינַת נִגּוּנִים קְדוֹשִׁים הַיּוֹצְאִים מִכִּנּוֹר שֶׁל דָּוִד, בְּחִינַת ״אֲזַמְּרָה״ דַּיְקָא כַּנַּ״ל, בְּחִינַת ״עוּרָה וְכוּ׳ הַנֵּבֶל וְכִנּוֹר אָעִירָה שָׁחַר״ כַּנַּ״ל.
וְעַל־יְדֵי־זֶה זָכָה דָּוִד לֵידַע לְכַוֵּן נְקֻדַּת חֲצוֹת הַנַּ״ל, שֶׁבָּזֶה תְּלוּיָה הַגְּאֻלָּה הָאַחֲרוֹנָה בִּכְלָלִיּוּת וּבִפְרָטִיּוּת עַל כָּל נֶפֶשׁ מִיִּשְׂרָאֵל, כִּי דָּוִד הוּא מָשִׁיחַ, שֶׁעַל יָדוֹ תִּהְיֶה הַגְּאֻלָּה הָאַחֲרוֹנָה, שֶׁהִיא גְּאֻלָּה שְׁלֵמָה שֶׁאֵין אַחֲרֶיהָ גָּלוּת.
וְהָעִקָּר עַל־יְדֵי בְּחִינַת זְמִירוֹת וְנִגּוּנִים הַנַּ״ל, בִּבְחִינַת (שמואל ב׳ כג, א): ״מָשִׁיחַ אֱלֹקֵי יַעֲקֹב וּנְעִים זְמִירוֹת יִשְׂרָאֵל״, הַיְנוּ עַל־יְדֵי בְּחִינַת ״אֲזַמְּרָה״ הַנַּ״ל, בִּמְהֵרָה בְּיָמֵינוּ אָמֵן.
וְהָבֵן הַדְּבָרִים הֵיטֵב, כִּי אִי אֶפְשָׁר לְבָאֵר הַכֹּל, רַק כָּל אֶחָד כְּפִי מַה שֶּׁעוֹבֵר עָלָיו כָּל יְמֵי חַיָּיו בִּימֵי נְעוּרָיו וּבִימֵי זִקְנוּתוֹ – יָכוֹל לְהַחֲיוֹת אֶת עַצְמוֹ תָּמִיד עַל־פִּי כָּל דְּבָרֵינוּ אֵלֶּה, שֶׁמְּבָאֲרִים קְצָת אֲמִתַּת הָעֵצָה וְהַלִּמּוּד הַקָּדוֹשׁ שֶׁל ״אֲזַמְּרָה לֵאלֹקַי בְּעוֹדִי״, שֶׁהִזְהִירָנוּ אַדְמוֹ״ר זַ״ל מְאֹד מְאֹד לֵילֵךְ בּוֹ, אַשְׁרֵי שֶׁיֹּאחֵז בּוֹ.

Chapter 2



Section 1

<b>יִתְגַּבֵּר כַּאֲרִי לַעֲמֹד בַּבֹּקֶר לַעֲבוֹדַת בּוֹרְאוֹ שֶׁיְּהֵא הוּא מְעוֹרֵר הַשַּׁחַר.</b> הַגָ״ה: <b>״שִׁוִּיתִי ה׳ לְנֶגְדִּי תָמִיד״ זֶה כְּלָל גָּדוֹל בַּתּוֹרָה וְכוּ׳</b> (ארח חיים סימן א׳ סעיף א׳).
<b>שֶׁרָאוּי לְכָל יְרֵא שָׁמַיִם שֶׁיְּהֵא מֵצֵר וְדוֹאֵג עַל חֻרְבַּן בֵּית־הַמִּקְדָּשׁ</b> (ארח חיים סימן א׳ סעיף א׳).
״יִתְגַּבֵּר כַּאֲרִי לַעֲמֹד בַּבֹּקֶר שֶׁיְּהֵא הוּא וְכוּ׳״. הַיְנוּ שֶׁצָּרִיךְ שֶׁיָּקוּם בִּזְרִיזוּת בְּלִי עַצְלוּת. וְזֶה בְּחִינַת אֱמוּנָה, כְּמוֹ שֶׁכָּתַב רַבֵּנוּ (בלקוטי מוהר״ן חלק א׳ סימן קנה) שֶׁזְּרִיזוּת הִוא בְּחִינַת אֱמוּנָה.
כִּי בַּלַּיְלָה הָאֱמוּנָה בֵּין הַקְלִיפּוֹת וּבַבֹּקֶר נִתְגַּדְּלָה וְנִתְעוֹרְרָה הָאֱמוּנָה, עַל־כֵּן צָרִיךְ לָקוּם מִן הַשֵּׁנָה בִּזְרִיזוּת לְחַזֵּק עַצְמוֹ בֶּאֱמוּנָה כְּדֵי לִבְנוֹת וּלְגַדֵּל אֶת הָאֱמוּנָה.
וְזֶהוּ: ״שֶׁיְּהֵא הוּא מְעוֹרֵר הַשַּׁחַר״, הַיְנוּ בְּחִינַת אַיֶּלֶת הַשַּׁחַר, בְּחִינַת מַלְכוּת, בְּחִינַת אֱמוּנָה.
וְזֶה בְּחִינַת שְׁבִירַת תַּאֲוַת מָמוֹן, שֶׁעַל־יְדֵי־זֶה יְכוֹלִין לְהַעֲלוֹת הַנְּפָשׁוֹת וּלְהַמְשִׁיךְ תּוֹרָה, כְּמוֹ שֶׁכָּתוּב בְּהַתּוֹרָה ״אַשְׁרֵי הָעָם – הַשְׁגָּחָה״ (בסימן יג), עַיֵּן שָׁם.
כִּי בְּכָל יוֹם וָיוֹם צְרִיכִין לְקַבֵּל אֶת הַתּוֹרָה מֵחָדָשׁ, כְּמוֹ שֶׁאָמְרוּ רַבּוֹתֵינוּ זַ״ל: ״אֲשֶׁר אָנֹכִי מְצַוְּךָ הַיּוֹם״ (דברים ו, ו) – ״בְּכָל יוֹם יִהְיוּ דּוֹמִין בְּעֵינֶיךָ כַּחֲדָשִׁים״ (ספרי שם).
וְקַבָּלַת הַתּוֹרָה הוּא עַל־יְדֵי שֶׁמַּעֲלִין אֶת הַנֶּפֶשׁ וּמְחַדְּשִׁין אוֹתָהּ, כַּמְבֹאָר שָׁם. וְזֶה נַעֲשֶׂה עַל־יְדֵי שְׁבִירַת תַּאֲוַת מָמוֹן כַּנַּ״ל, שֶׁזֶּה בְּחִינַת הִתְעוֹרְרוּת הַשֵּׁנָה בִּזְרִיזוּת, בִּבְחִינַת אֱמוּנָה כַּנַּ״ל.
כִּי תַּאֲוַת מָמוֹן הוּא בְּחִינַת כְּפִירוּת, בְּחִינַת לַיְלָה, בְּחִינַת חֹשֶׁךְ, אַנְפִּין חֲשׁוּכִין, בְּחִינַת עַצְבוּת וְעַצְלוּת, בְּחִינַת מִיתָה, בְּחִינַת שֵׁנָה שֶׁהִיא אֶחָד מִשִּׁשִּׁים בְּמִיתָה (ברכות נז:).
וְצָרִיךְ שֶׁיִּהְיֶה לוֹ הִתְגַּבְּרוּת לְשַׁבֵּר אֶת הַשֵּׁנָה, שֶׁהִיא בְּחִינַת מִיתָה, בְּחִינַת תַּאֲוַת מָמוֹן. וַאֲזַי יוּכַל לְחַדֵּשׁ נַפְשׁוֹ וּלְהַעֲלוֹתָהּ וּלְהַמְשִׁיךְ תּוֹרָה.
וַאֲזַי כְּשֶׁמְּשַׁבֵּר אֶת הַשֵּׁנָה, אֶת תַּאֲוַת מָמוֹן, אֲזַי אַדְּרַבָּא! הַשֵּׁנָה הִיא טוֹבָה לוֹ דַּיְקָא, כִּי עַל־יְדֵי הַשֵּׁנָה מְחַדֵּשׁ נַפְשׁוֹ, בִּבְחִינַת (איכה ג, כג): ״חֲדָשִׁים לַבְּקָרִים רַבָּה אֱמוּנָתֶךָ״.
וְכֵן עַל־יְדֵי הַמָּמוֹן מְחַדֵּשׁ נַפְשׁוֹ, עַל־יְדֵי מַשָּׂא וּמַתָּן בֶּאֱמוּנָה שֶׁהוּא בְּחִינַת שֵׁנָה, כְּמוֹ שֶׁכָּתוּב בְּהַתּוֹרָה ״אַשְׁרֵי הָעָם – זַרְקָא״ (בסימן לה).
וְזֶה פֵּרוּשׁ (משלי ו, ט): ״עַד מָתַי עָצֵל תִּשְׁכָּב מָתַי תָּקוּם מִשְּׁנָתֶךָ״, הַיְנוּ עַד מָתַי תִּשְׁכַּב וְתִישַׁן בְּעַצְלוּת, מָתַי תְּשַׁבֵּר אֶת הַשֵּׁנָה, שֶׁאָז אַדְּרַבָּא! עַל־יְדֵי הַשֵּׁנָה יִתְחַזֵּק מֹחוֹ וְיִתְחַדֵּשׁ נַפְשׁוֹ כַּנַּ״ל, וְזֶהוּ: ״מָתַי תָּקוּם מִשְּׁנָתֶךָ״, הַיְנוּ שֶׁיִּהְיֶה לְךָ תְּקוּמָה שֶׁיָּקוּם וְיִתְרוֹמֵם נַפְשְׁךָ עַל־יְדֵי הַשֵּׁנָה.
וּכְשֶׁזּוֹכֶה לְהַעֲלוֹת נַפְשׁוֹ עַל־יְדֵי שְׁבִירַת הַשֵּׁנָה, עַל־יְדֵי־זֶה עוֹשֶׂה יִחוּד קֻדְשָׁא בְּרִיךְ הוּא וּשְׁכִינְתֵּיהּ, וְזֶהוּ: ״שֶׁיְּהֵא הוּא מְעוֹרֵר הַשַּׁחַר״ – לְעוֹרֵר אַיֶּלֶת הַשַּׁחַר לְזִוּוּג.
וְזֶה פֵּרוּשׁ: ״יִתְגַּבֵּר כָּאֲרִי״, הוּא בְּחִינַת לִקּוּטֵי הַנְּפָשׁוֹת לְהַעֲלוֹתָם, כְּמוֹ שֶׁכָּתַב רַבֵּנוּ בְּהַתּוֹרָה ״אַשְׁרֵי הָעָם״ (סימן יג), בְּחִינַת (שיר־השירים ה, א) ״אָרִיתִי מוֹרִי עִם בְּשָׂמִי״.
וְעַל־יְדֵי־זֶה מַמְשִׁיכִין הַשְׁגָּחָה שְׁלֵמָה, עַל־יְדֵי שֶׁנִּתְקָרְבִין לְהַכֹּחַ הָרְאוּת עַל־יְדֵי הַתּוֹרָה.
וְזֶהוּ (הַגָּ״ה): ״שִׁוִּיתִי ה׳ לְנֶגְדִּי תָמִיד״, הַיְנוּ שֶׁהַשְׁגָּחָתוֹ עָלֵינוּ תָּמִיד.
וְזֶה שֶׁכָּתוּב (שלחן ערוך ארח חיים סימן א׳ סעיף ג׳) שֶׁרָאוּי לְכָל יְרֵא שָׁמַיִם שֶׁיְּהֵא מֵצֵר וְדוֹאֵג עַל חֻרְבַּן בֵּית־הַמִּקְדָּשׁ. כִּי ״כָּל הַמִּתְאַבֵּל עַל יְרוּשָׁלַיִם זוֹכֶה וְרוֹאֶה בְּשִׂמְחָתָהּ״, כְּמוֹ שֶׁאָמְרוּ רַבּוֹתֵינוּ זַ״ל (תענית ל:).
נִמְצָא, עַל־יְדֵי שֶׁמֵּצֵר וְדוֹאֵג עַל הַבֵּית־הַמִּקְדָּשׁ, זֶה בְּחִינַת בִּנְיָנוֹ. וּבִנְיַן בֵּית־הַמִּקְדָּשׁ הוּא בְּחִינַת בִּנְיַן הַדַּעַת, שֶׁעַל־יְדֵי־זֶה יְכוֹלִין לְהַעֲלוֹת נְפָשׁוֹת כַּנַּ״ל, כַּמְבֹאָר בְּסִימָן י״ג הַנַּ״ל, עַיֵּן שָׁם.
וְזֶה בְּחִינַת קִימַת חֲצוֹת, שֶׁמְּשַׁבְּרִין הַשֵּׁנָה, שֶׁהוּא בְּחִינַת תַּאֲוַת מָמוֹן, וּמִתְאַבְּלִין עַל יְרוּשָׁלַיִם וְחֻרְבַּן בֵּית־הַמִּקְדָּשׁ, וְעַל־יְדֵי־זֶה בּוֹנִין אוֹתוֹ, וְעַל־יְדֵי בְּחִינַת בִּנְיַן בֵּית־הַמִּקְדָּשׁ, עַל־יְדֵי־זֶה יְכוֹלִין לְלַקֵּט הַנְּפָשׁוֹת וּלְהַעֲלוֹתָן.
וְעַל־כֵּן חֲצוֹת מַמְתִּיק דִּינִים, כִּי מְשַׁבְּרִין אֶת הַשֵּׁנָה, שֶׁהִיא בְּחִינַת מִיתָה בְּחִינַת כְּפִירוּת כַּנַּ״ל, כִּי ״כָל זְמַן שֶׁיֵּשׁ עֲבוֹדָה־זָרָה וְכוּ׳״ (ספרי פרשת ראה), וְעַל־יְדֵי קִימַת חֲצוֹת מְקִימִין אֶת הָאֱמוּנָה וּמַמְשִׁיכִין חֲסָדִים.
וזְהֶ שֶׁכּתָבַ רַבּנֵוּ (בלקוטי מוהר״ן חלק א׳ סימן קמט): שֶׁחֲצוֹת מְסֻגָּל כְּמוֹ פִּדְיוֹן, כְּמוֹ פִּדְיוֹן דַּיְקָא, כִּי הַפִּדְיוֹן הוּא בְּחִינַת צְדָקָה, שֶׁמְּשַׁבֵּר תַּאֲוַת מָמוֹן וּמַמְתִּיק הַדִּינִים. וְכֵן חֲצוֹת הוּא שְׁבִירַת הַשֵּׁנָה, שֶׁהוּא בְּחִינַת תַּאֲוַת מָמוֹן כַּנַּ״ל, שֶׁעַל־יְדֵי־זֶה מַמְתִּיקִין דִּינִים, כַּנַּ״ל.

Chapter 3



Section 1

<b>יִתְגַּבֵּר כַּאֲרִי לַעֲמֹד בַּבֹּקֶר, שֶׁיְּהֵא הוּא מְעוֹרֵר הַשַּׁחַר</b> (שלחן ערוך ארח חיים סימן א׳).
עַל פִּי הַתּוֹרָה ״וַיַּסֵּב אֱלֹהִים״, עַיֵּן שָׁם (בלקוטי מוהר״ן חלק א׳ סימן סב).
מְבֹאָר שָׁם, שֶׁיֵּשׁ חִלּוּק בֵּין הַקֻּשְׁיוֹת, כִּי יֵשׁ קֻשְׁיָא, שֶׁיָּכוֹל הָאָדָם לְהָבִין תֵּרוּץ עַל קֻשְׁיָא זוֹ – עלַ זהֶ נאֱֶמַר (אָבות פרק ב): ״וְדַע מַה שֶּׁתָּשִׁיב וְכוּ׳״. כִּי הָאֱמֶת מַה שֶׁהִגְבִּיל הַשֵּׁם־יִתְבָּרַךְ לַשֵּׁכֶל הָאֱנוֹשִׁי שֶׁיּוּכַל לְהָבִין – הוּא מִצְוָה גְּדוֹלָה לְחַדֵּד הַשֵּׁכֶל לְהָבִין הַדָּבָר עַל בּוּרְיוֹ. וְעַל זֶה נֶאֱמַר: ״וְדַע מַה שֶּׁתָּשִׁיב לָאֶפִּיקוֹרוֹס״.
אֲבָל יֵשׁ קֻשְׁיָא שֶׁאֵינוֹ בְּאֶפְשָׁרִי לַשֵּכֶׂל הָאֱנוֹשִׁי לְהָבִין תֵּרוּץ עַל קֻשְׁיָא כָּזוֹ, רַק לֶעָתִיד לָבאֹ יִתְגַּלֶּה הַתֵּרוּץ – אָסוּר לָאָדָם לְעַיֵּן בָּהֶם, וְכָל מִי שֶׁסּוֹמֵךְ עַל שִׂכְלוֹ וּמְעַיֵּן בָּהּ, עַל זֶה נֶאֱמַר (משלי ב, יט): ״כָּל בָּאֶיהָ לֹא יְשׁוּבוּן״, כִּי עַל קֻשְׁיָא כָּזוֹ אָסוּר לִסְמֹךְ עַל שִׂכְלוֹ, רַק לְהַעֲמִיד עַל אֱמוּנָה.
וַאֲפִלּוּ אֵלּוּ הַקֻּשְׁיוֹת שֶׁיֵּשׁ עֲלֵיהֶם תְּשׁוּבָה, לִפְעָמִים נִסְתְּמוּ שְׁבִילֵי הַשֵּׂכֶל וְאֵינוֹ יוֹדֵעַ לְהָשִׁיב, וְנִזְרְקָה בּוֹ אֶפִּיקוֹרְסוּת וְכוּ׳. וְזֹאת הָאֶפִּיקוֹרְסוּת הִיא לְכָל אֶחָד לְפִי בְּחִינָתוֹ יָכוֹל לְהָבִין בֵּין רַב למִעְָט.
כִּי צָרִיךְ לַעֲבֹד אֶת ה׳ בִּשְׁנֵי יְצָרִין וְכוּ׳, וּבֶאֱמֶת אִם הָיָה יוֹדֵעַ הָאָדָם יְדִיעָה בְּלֵב שָׁלֵם שֶׁ״מְּלֹא כָל הָאָרֶץ כְּבוֹדוֹ״ (ישעיה ו, ג), וְהַקָּדוֹשׁ בָּרוּךְ הוּא עוֹמֵד בִּשְׁעַת הַתְּפִלָּה וְשׁוֹמֵעַ הַתְּפִלָּה וַדַּאי הָיָה מִתְפַּלֵּל בְּהִתְלַהֲבוּת גָּדוֹל, וְהָיָה מְדַקְדֵּק מְאֹד לְכַוֵּן אֶת דְּבָרָיו. וּבִשְׁבִיל שֶׁהָאָדָם אֵינוֹ יוֹדֵעַ זֹאת יְדִיעָה בְּלֵב שָׁלֵם, בִּשְׁבִיל זֶה אֵינוֹ מִתְלַהֵב כָּל־כָּךְ וְאֵינוֹ מְדַקְדֵּק כָּל־כָּךְ וְכוּ׳.
וְכָל זֶה נִמְשָׁךְ מֵהַסְתָּרַת הַיְדִיעָה, מִבְּחִינַת מַחֲלֹקֶת, בְּחִינַת (הושע י, ב): ״חָלַק לִבָּם״, בְּחִינַת הַקֻּשְׁיוֹת שֶׁבָּאִין עַל־יְדֵי שֶׁנִּסְתְּמוּ שְׁבִילֵי הַשֵּׁכֶל עַד שֶּׁאֵינוֹ יוֹדֵעַ לְהָשִׁיב עַל אֶפִּיקוֹרְסִית שֶׁבְּלִבּוֹ.
וְהַתִּקּוּן לְזֶה הַמַּחֲלֹקֶת שֶׁבַּלֵּב הוּא לִלְמֹד פּוֹסֵק, שֶׁעַל־יְדֵי־זֶה זוֹכֶה לְשָׁלוֹם וְכוּ׳, וְעַל־יְדֵי־זֶה יִזְכֶּה לְבַטֵּל הַקֻּשְׁיוֹת שֶׁבְּלִבּוֹ, וְזוֹכֶה לְהִתְפַּלֵּל בְּלֵב שָׁלֵם, בִּבְחִינַת: ״בְּכָל לְבָבְךָ״ (דברים ו, ה) – ״בִּשְׁנֵי יְצָרֶיךָ״ (ברכות נד.). וְזֶהוּ (תהלים קיט, ז): ״אוֹדְךָ בְּיֹשֶׁר לֵבָב בְּלָמְדִי מִשְׁפְּטֵי צִדְקֶךָ וְכוּ׳״, עַיֵּן שָׁם.
אֲבָל הַקֻּשְׁיוֹת שֶׁאֵין עֲלֵיהֶם תֵּרוּץ – אָסוּר לְעַיֵּן בָּהֶם, רַק לְחַזֵּק אֶת עַצְמוֹ בֶּאֱמוּנָה.
וּכְשֶׁיֵּשׁ לוֹ אֱמוּנָה בִּשְׁלֵמוּת – יוּכַל לִהְיוֹת עַל־יְדֵי אֲכִילָתוֹ יִחוּד קֻדְשָׁא בְּרִיךְ הוּא וּשְׁכִינְתֵּיהּ וְכוּ׳. כִּי הַבֵּרוּר שֶׁל הַמַּאֲכָלִים הוּא עַל־יְדֵי אֱמוּנָה וְכוּ׳.
וְעִקַּר שְׁלֵמוּת וְקִשּׁוּטֵי אֱמוּנָה הַיְנוּ לְקָרֵב דַּוְקָא הַמְרֻחָקִים וְכוּ׳. וְלָזֶה צְרִיכִין לְהַעֲלוֹת נִיצוֹצֵי הַדִּבּוּר, וְאָז הוֹפֵךְ אֶת עַצְמוֹ הַדִּבּוּר וּמְלַקֵּט שְׁאֵרֵי נִיצוֹצוֹת הַקְּדֻשָּׁה מִן הַקְּלִפּוֹת וְכוּ׳.
וּלְהַעֲלוֹת נִצּוֹצֵי הַדִּבּוּר צָרִיךְ לְתַעֲנִית וְכוּ׳, כִּי עַל־יְדֵי תַּאֲוַת אֲכִילָה וּשְׁתִיָּה, שֶׁהֵם רָאשֵׁי הַתַּאֲווֹת, כְּשֶׁמִּתְגַּבְּרִים, חַס וְשָׁלוֹם, הֵם מַמְשִׁיכִין אֶת הַדִּבּוּר לְגָלוּת מִצְרַיִם וְכוּ׳, וְאָז צְרִיכִין לְדַבֵּק אֲחוֹרֵי הַקְּדֻשָּׁה שֶׁלֹּא יִינְקוּ, וּדְבֵקוּת אֲחוֹרֵי הַקְּדֻשָּׁה הוּא עַל־יְדֵי הַתַּעֲנִית וְכוּ׳.
גַּם כִּי עִקַּר כָּל הַדְּבָרִים הֵן הַהַתְחָלָה, כִּי כָּל הַהַתְחָלוֹת קָשׁוֹת וְכוּ׳ וְכוּ׳.
וְאָז כְּשֶׁנִּתְדַּבְּקִין אֲחוֹרֵי הַקְּדֻשָּׁה שֶׁאִי אֶפְשָׁר לְהַקְּלִפּוֹת לִכָּנֵס לְשָׁם וְלִינקֹ, וְאָז נִתְגַּלִין הַפָּנִים שֶׁל הַקְּדֻשָּׁה וְכוּ׳, כְּדֵי לְהוֹצִיא בִּלְעָם מִפִּיהֶם וְכוּ׳, וְאָז פּוֹנִים כָּל הָרְחוֹקִים לְאֱמוּנַת יִשְׂרָאֵל, בִּבְחִינַת (צפניה ג, ט): ״אָז אֶהֱפֹךְ אֶל כָּל הָעַמִּים שָׂפָה בְרוּרָה״, ״אֶהֱפֹךְ״ דַּיְקָא, שֶׁהַשָּׁפָה בְּרוּרָה, בְּחִינַת הַדִּבּוּר שֶׁנִּתְבָּרֵר מִבֵּינֵיהֶם, הוּא הוֹפֵךְ פָּנָיו אֶל הָעַמִּים כְּדֵי לְלַקֵּט מֵהֶם שְׁאֵרֵי נִצּוֹצוֹת הַקְּדֻשָּׁה, וְאָז נִתְקַיֵּם: ״לִקְרֹא כֻלָּם בְּשֵׁם ה׳ וְכוּ׳״, וְזֶהוּ בְּחִינַת קִשּׁוּטֵי הָאֱמוּנָה כַּנַּ״ל.
וְזֶהוּ ״עוּלֵימְתָּא שַׁפִּירְתָא דְּלֵית לָהּ עֵינִין וְכוּ׳, נַפְקַת בְּצַפְרָא וְאִתְכַּסְיָא בִּימָמָא״ (זהר משפטים צה:). כִּי הָאֱמוּנָה מִתְחַדֶּשֶׁת אֵצֶל הָאָדָם בְּכָל בֹּקֶר, בִּבְחִינַת (איכה ג, כג): ״חדֲשִָׁים לבַּקְ רִָים רַבּהָ אֱמוּנָתֶךָ״, ״וּמִתְכַסְּיָא בִּימָמָא״ – מֵחֲמַת טִרְדַת עִסְקֵי הָעוֹלָם נִתְכַּסָּה הָאֱמוּנָה וְכוּ׳.
וַאֲזַי הָאֱמוּנָה הִיא מַמְלֶצֶת עַל הָרְחוֹקִים לִפְנֵי הַשֵּׁם־יִתְבָּרַךְ שֶׁיְּקָרֵב אוֹתָם וְכוּ׳.
וזְֶהוּ (בראשית מד, יח): ״וַיִּגַּשׁ אֵלָיו יְהוּדָה״ – ״דָּא תִּקְרֻבְתָּא דְּמַלְכָּא בְּמַלְכָּא וְכוּ׳״ (זהר ויגש רו.). ״כִּי כָּמוֹךָ כְּפַרְעֹה״.
מַה פַּרְעֹה גּוֹזֵר וְאֵינוֹ מְקַיֵּם וְכוּ׳, אַף אַתָּה גּוֹזֵר וְאֵינְךָ מְקַיֵּם (בראשית רבה צג, ו), כִּי הַצַּדִּיק מְבַטֵּל וְכוּ׳, עַיֵּן שָׁם כָּל זֶה הֵיטֵב.

Section 2

וְזֶה בְּחִינַת ״יִתְגַּבֵּר כַּאֲרִי לַעֲמֹד בַּבֹּקֶר שֶׁיְּהֵא הוּא מְעוֹרֵר הַשַּׁחַר״. כִּי הָאֱמוּנָה הִיא בְּחִינַת ״מַלְכוּת״ (זהר בלק קצח:), שֶׁנִּקְרֵאת שַׁחַר, בְּחִינַת ״אַיֶּלֶת הַשַּׁחַר״, כַּיָּדוּעַ (זהר ויקרא כא:).
כִּי עִקַּר שְׁלֵמוּת הָאֱמוּנָה הוּא בַּבֹּקֶר, בִּבְחִינַת: ״חֲדָשִׁים לַבְּקָרִים רַבָּה אֱמוּנָתֶךָ״, שֶׁזֶּהוּ בְּחִינַת ״נַפְקַת בְּצַפְרָא״, כַּמְבֹאָר לְעֵיל בְּהַתּוֹרָה הַנַּ״ל, וּבִשְׁבִיל זֶה נִקְרֵאת הָאֱמוּנָה ״שַׁחַר״ כַּנַּ״ל.
וְעַל־כֵּן צָרִיךְ כָּל אֶחָד לְהִתְגַּבֵּר כַּאֲרִי, וּלְהִשְׁתַּדֵּל מְאֹד שֶׁיַּעֲמוֹד בַּבֹּקֶר הַשְׁכֵּם קֹדֶם עֲלוֹת הַשַּׁחַר כְּדֵי שֶׁיַּעֲסוֹק בְּתוֹרָה וּתְפִלָּה, לְהַעֲלוֹת וּלְהַשְׁלִים לְגַדֵּל אֶת הָאֱמוּנָה הַקְּדוֹשָׁה, שֶׁזֶּהוּ בְּחִינַת: ״שֶׁיְּהֵא הוּא מְעוֹרֵר הַשַּׁחַר״, בְּחִינַת (תהלים נז, ט): ״אָעִירָה שָׁחַר״, הַיְנוּ שֶׁיִּזְכֶּה עַל־יְדֵי עֲבוֹדָתוֹ קֹדֶם אוֹר הַיּוֹם לְעוֹרֵר הַשַּׁחַר, שֶׁהוּא בְּחִינַת הָאֱמוּנָה, שֶׁצְּרִיכָה לְהַגְדִילָהּ וּלְהַשְׁלִימָהּ עַד אוֹר הַיּוֹם, שֶׁאָז עִקַּר עֲלִיָּתָהּ וּשְׁלֵמוּתָהּ, בִּבְחִינַת ״חֲדָשִׁים לַבְּקָרִים וְכוּ׳״, בְּחִינַת ״נַפְקַת בְּצַפְרָא״ כַּנַּ״ל.
וְעִקַּר שְׁלֵמוּת הָעֲבוֹדָה הוּא לְהִתְגַּבֵּר מְאֹד לַעֲמֹד בְּכָל לַיְלָה בַּחֲצוֹת הַלַּיְלָה, כַּמְבֹאָר בַּזֹּהַר הַקָּדוֹשׁ בְכַמָּה וְכַמָּה מְקוֹמוֹת (זהר לך לך צב:, בא כז:, בשלח מו.), מִגֹּדֶל הָאַזְהָרָה שֶׁמְחֻיָּב כָּל מִי שֶׁנָּגַע יִרְאַת ה׳ בְּלִבּוֹ לַעֲמֹד בַּחֲצוֹת לַיְלָה דַּוְקָא.
כִּי עִקַּר שְׁלֵמוּת הָאֱמוּנָה הַקְּדוֹשָׁה הוּא עַל־יְדֵי שֶׁמְּבַטְּלִין וּמְשַׁבְּרִין וּמְבַעֲרִין מִדַּעְתּוֹ שְׁנֵי מִינֵי קֻשְׁיוֹת וּכְפִירוֹת הַנַּ״ל, שֶׁהֵם הַקֻּשְׁיוֹת שֶׁאִי אֶפְשָׁר לְהָשִׁיב עֲלֵיהֶם שׁוּם תְּשׁוּבָה וְתֵרוּץ, כִּי עֲלֵיהֶם נֶאֱמַר: ״כָּל בָּאֶיהָ לֹא יְשׁוּבוּן״, וּצְרִיכִין לִסְמֹךְ רַק עַל אֱמוּנָה לְבַד וְכַנַּ״ל. וְעוֹד יֵשׁ קֻשְׁיוֹת שֶׁאֶפְשָׁר לְיַשְּׁבָם וְכוּ׳, וְגַם אֵלּוּ הַקֻּשְׁיוֹת, לִפְעָמִים נִסְתְּמוּ שְׁבִילֵי הַשֵּׂכֶל וְאִי אֶפְשָׁר לְיַשְּׁבָן. וְאֵלוּ הַקֻּשְׁיוֹת הֵם לְכָל אֶחָד וְאֶחָד לְפִי בְּחִינָתוֹ, לְפִי הַשֵּׂכֶל שֶׁל כָּל אֶחָד וְאֶחָד.
וְהַתִּקּוּן לָזֶה לִזְכּוֹת לִפְתֹּחַ אֶת הַדַּעַת וּלְגַלּוֹת שְׁבִילֵי הַשֵּׂכֶל הוּא עַל־יְדֵי לִמּוּד פּוֹסְקִים וְכוּ׳ כַּנַּ״ל. וְאָז זוֹכִין לְשָׁלוֹם וְנִתְבַּטֵּל הַמַּחֲלֹקֶת, שֶׁהֵם בְּחִינַת כְּפִירוּת וְאֶפִּיקוֹרְסִית, וְזוֹכִין לָדַעַת לְהָשִׁיב עַל אֶפִּיקוֹרְסִית שֶׁבְּלִבּוֹ וְכוּ׳ כַּנַּ״ל.
וּבִשְׁבִיל זֶה צְרִיכִין לְהִתְגַּבֵּר לָקוּם בַּחֲצוֹת לַיְלָה, כִּי יוֹם וְלַיְלָה שֶׁהֵם בְּחִינַת אוֹר וְחשֶׁךְ, הֵם בְּחִינַת דַּעַת וּכְסִילוּת שֶׁהוּא הַסְתָּרַת הַיְּדִיעָה, כַּמְבֹאָר בְּדִבְרֵי רַבֵּנוּ זַ״ל בְּהַתּוֹרָה ״דִּרְשׁוּ וְכוּ׳״ (סימן לז), שֶׁהַדַּעַת הוּא בְּחִינַת אוֹר, וְהַכְּסִילוּת, בְּחִינַת הַסְתָּרַת הַיְּדִיעָה, הוּא בְּחִינַת חֹשֶׁךְ, כִּי הַחֹשֶׁךְ נִמְשָׁךְ מֵחֶשְׁכַּת הַדַּעַת, שֶׁהוּא הַסְתָּרַת הַיְּדִיעָה, שֶׁמִּשָּׁם נִמְשָׁכִין אֵלּוּ הַקֻּשְׁיוֹת הַנַּ״ל.
כּיִ אִיתָא בּזַּהַֹר (עין בסדור קול יעקב הנהגת הלילה): ״כַּד פָּרִישׂ לֵילְיָא גַדְפָהָא, אֲזַי מִסְתַּתְּמִין תַּרְעִין דְּגַן עֵדֶן, וְנִימוּסֵי גַרְדוּנִין נָפְקִין בְּעָלְמָא, וְעָלְמָא אִתְנַהֵג עַל יְדָא דְמַטְרוֹנִיתָא״.
הַיְנוּ כִּי בַּלַּיְלָה אָז מִתְגַּבֵּר הַחֹשֶׁךְ, שֶׁהוּא הֶעְדֵר הַדַּעַת, שֶׁהוּא סְתִימַת תַּרְעִין דְּגַן עֵדֶן, שֶׁהֵם בְּחִינַת שְׁבִילֵי הַשֵּׂכֶל, וְאָז נִימוּסֵי גַרְדוּנִין נַפְקִין בְּעָלְמָא, שֶׁהֵם בְּחִינַת הַדִּינִים וְהַקְּלִפּוֹת, שֶׁעִקַּר אֲחִיזָתָם בִּכְפִירוֹת וְקֻשְׁיוֹת הַנִּמְשָׁכִין עַל־יְדֵי הִסְתַּלְּקוּת הַדַּעַת בַּלַּיְלָה, שֶׁהוּא בְּחִינַת סְתִימַת תַּרְעִין דְּגַן עֵדֶן כַּיָּדוּעַ, וְכַנַּ״ל.
וּכְדֵין ״עַלְמָא אִתְנַהֵג עַל־יְדָא דְּמַטְרוֹנִיתָא״, שֶׁהוּא בְּחִינַת הַמַּלְכָּה הַקְּדוֹשָׁה, שֶׁהוּא בְּחִינַת הָאֱמוּנָה הַקְּדוֹשָׁה, כִּי בַּלַיְלָה, בְּעֵת הַחֹשֶׁךְ, הִסְתַּלְּקוּת הַדַּעַת, אָז צְרִיכִין לְהִתְחַזֵּק רַק בֶּאֱמוּנָה לְבַד, שֶׁהִיא בְּחִינַת מַלְכוּת, בְּחִינַת מַטְרוֹנִיתָא הַנַּ״ל, וְזֶה בְּחִינַת (תהלים צב, ג): ״וֶאֱמוּנָתְךָ בַּלֵּילוֹת״, וְכַמּוּבָא בְּדִבְרֵי רַבֵּנוּ זַ״ל בְּמָקוֹם אַחֵר (בלקוטי מוהר״ן חלק א׳ סימן לה), עַיֵּן שָׁם.
וְזֶהוּ בְּחִינַת הַשֵּׁנָה שֶׁבַּלַּיְלָה, כִּי בַּלַּיְלָה אָז נִמְשַׁךְ הַחֹשֶׁךְ בָּעוֹלָם, וְעִקַּר הַחשֶׁךְ נִמְשַׁךְ מֵהַחֹשֶׁךְ הָעֶלְיוֹן, שֶׁהוּא בְּחִינַת עֹמֶק הַמֻּשָּׁג, בְּחִינַת (תהלים יח, יב): ״יָשֶׁת חֹשֶׁךְ סִתְרוֹ״, שֶׁהֵם בְּחִינַת הַקֻּשְׁיוֹת שֶׁאִי אֶפְשָׁר לְיַשְּׁבָן, וְאִי אֶפְשָׁר לִמְצֹא עֲלֵיהֶם תֵּרוּץ בָּעוֹלָם הַזֶּה בְּשׁוּם אֹפֶן. שֶׁאֵלּוּ הַקֻּשְׁיוֹת הֵם בְּחִינַת חֹשֶׁךְ הַמַּסְתִּירִין הִתְגַּלּוּת אֱלֹקוּתוֹ יִתְבָּרַךְ. וְזֶה הַחֹשֶׁךְ אִי אֶפְשָׁר לְסַלֵּק עַל־יְדֵי שׁוּם דַּעַת כִּי אִם עַל־יְדֵי אֱמוּנָה לְבַד כַּנַּ״ל, כִּי אִי אֶפְשָׁר לִמְצֹא תֵּרוּץ עַל אֵלּוּ הַקֻּשְׁיוֹת, וּצְרִיכִין לִסְמֹךְ רַק עַל אֱמוּנָה לְבַד כַּנַּ״ל.
וְזֶהוּ בְּחִינַת שֵׁנָה שֶׁל לַיְלָה, כִּי שֵׁנָה הוּא בְּחִינַת הִסְתַּלְּקוּת הַדַּעַת. וְאָז בִּשְׁעַת שֵׁנָה נִכְנַס הַדַּעַת לְתוֹךְ אֱמוּנָה וְנִתְחַדֵּשׁ שָׁם, בִּבְחִינַת: ״חֲדָשִׁים לַבְּקָרִים רַבָּה אֱמוּנָתֶךָ״, כַּמְבֹאָר בְּדִבְרֵי רַבֵּנוּ זַ״ל בְּהַתּוֹרָה ״אַשְׁרֵי הָעָם וְכוּ׳״ (בלקוטי מוהר״ן חלק א׳ סימן לה), עַיֵּן שָׁם.
הַיְנוּ בִּשְׁעַת חֶשְׁכַּת לַיְלָה, דְּהַיְנוּ כְּשֶׁמַּתְחִילִין לִשְׁלוֹט בָּעוֹלָם אֵלּוּ הַקְּלִפּוֹת וְהַכְּפִירוֹת וְהַקֻּשְׁיוֹת שֶׁאִי אֶפְשָׁר לְיַשְּׁבָן, שֶׁהֵם בְּחִינַת חֶשְׁכַּת לַיְלָה, אָז צְרִיכִין לְשֵׁנָה, שֶׁהִיא תִּקוּן וְנַיְחָא לַמֹּחִין, כִּי אָז צְרִיכִין לְסַלֵּק דַּעְתּוֹ לְגַמְרֵי, שֶׁזֶּהוּ בְּחִינַת שֵׁנָה, הִסְתַּלְּקוּת הַדַּעַת, וְלִסְמֹךְ רַק עַל אֱמוּנָה לְבַד.
שֶׁזֶּהוּ עִקַּר בְּחִינַת שֵׁנָה שֶׁמְּסַלְּקִין אָז הַדַּעַת לְגַמְרֵי וְסוֹמְכִין רַק עַל אֱמוּנָה, שֶׁהוּא בְּחִינַת קַבָּלַת עוֹל מַלְכוּת שָׁמַיִם שֶׁמְּקַבְּלִין עַל עַצְמָן קֹדֶם הַשֵּׁנָה עַל־יְדֵי קְרִיאַת־שְׁמַע שֶׁעַל הַמִּטָּה, שֶׁהוּא אֱמוּנַת הַיִּחוּד, כִּי בִּשְׁעַת שֵׁנָה נִכְנָסִין הַמֹּחִין לְתוֹךְ אֱמוּנָה, כִּי כְּנֶגֶד אֵלּוּ הַקֻּשְׁיוֹת שֶׁאִי אֶפְשָׁר לְיַשְּׁבָן, שֶׁהֵם בְּחִינַת תֹּקֶף הַחֹשֶׁךְ שֶׁל לַיְלָה, שָׁם צְרִיכִין לְסַלֵּק דַּעְתּוֹ לְגַמְרֵי בִּבְחִינַת שֵׁנָה מַמָּשׁ, וְלִסְמֹךְ רַק עַל אֱמוּנָה לְבַד.

Section 3

וְזֶהוּ בְּחִינַת קִימַת חֲצוֹת, כִּי אַף־עַל־פִּי שֶׁהַשֵּׁנָה הוּא תִּקּוּן גָּדוֹל לְהַמֹּחִין, כִּי נִתְחַדְּשִׁין עַל־יְדֵי הָאֱמוּנָה בִּשְׁעַת שֵׁנָה כַּנַּ״ל, אַף־עַל־פִּי־כֵן צְרִיכִין לִזָּהֵר לָקוּם בַחֲצוֹת לַיְלָה.
כִּי הַלַּיְלָה, שֶׁהוּא הַחֹשֶׁךְ, הֶעְדֵר הַדַּעַת, כְּלוּלָה מִשְּׁנֵי חֲלָקִים, שֶׁהֵם חֲצוֹת לַיְלָה הָרִאשׁוֹן וַחֲצוֹת לַיְלָה הַשֵּׁנִי, כַּמּוּבָא (לך לך צב.).
שֶׁהֵם כְּנֶגֶד שְׁנֵי הַקֻּשְׁיוֹת הַנַּ״ל. כִּי חֲצוֹת לַיְלָה הָרִאשׁוֹן אָז הַחשֶֹׁךְ וְהַדִּין גָּדוֹל בְּיוֹתֵר, כִּי אָז נִמְשַׁךְ הַחֹשֶׁךְ מִבְּחִינַת הַקֻּשְׁיוֹת שֶׁאֵין עֲלֵיהֶם תְּשׁוּבָה, שֶׁאֵלּוּ הַקֻּשְׁיוֹת הֵם בְּחִינַת תֹּקֶף הַחֹשֶׁךְ, כִּי אִי אֶפְשָׁר לְיַשְּבָׁן. וְעַל־כֵּן אָז צְרִיכִין שֵׁנָה, שֶׁהוּא הִסְתַּלְּקוּת הַדַּעַת, כִּי אָז צְרִיכִין לְסַלֵּק דַּעְתּוֹ לְגַמְרֵי וְלִסְמֹךְ רַק עַל אֱמוּנָה, שֶׁזֶּהוּ בְּחִינַת שֵׁנָה כַּנַּ״ל.
אֲבָל בַּחֲצוֹת לַיְלָה אָז נִמְתָּק הַדִּין, וְאָז נִסְתַּלְּקִין מִן הַדַּעַת אֵלּוּ הַקֻּשְׁיוֹת הַנַּ״ל, וְאָז צְרִיכִין לָקוּם וְלַעֲסֹק בְתוֹרָה וַעֲבוֹדָה, וְעַל־יְדֵי־זֶה מַמְשִׁיכִין הַדַּעַת וּפוֹתְחִין שְׁבִילֵי הַשֵּׁכֶל כְּדֵי לִזְכּוֹת לְדַעַת שָׁלֵם לְיַשֵּׁב וּלְהָבִין תֵּרוּץ עַל אֵלּוּ הַקֻּשְׁיוֹת שֶׁאֶפְשָׁר לְיַשְּׁבָן כַּנַּ״ל.
וזְֶהוּ (תהלים קיט, סב): ״חֲצוֹת לַיְלָה אָקוּם לְהוֹדוֹת לָךְ עַל מִשְׁפְּטֵי צִדְקֶךָ״ – ״עַל מִשְׁפְּטֵי צִדְקֶךָ״ דַּיְקָא, כִּי קִימַת חֲצוֹת לַעֲסֹק בַּתּוֹרָה כְּדֵי לְהַמְשִׁיךְ הַדַּעַת וְכוּ׳ כַּנַּ״ל, זֶהוּ בְּחִינַת לִמּוּד הַפּוֹסְקִים הַנַּ״ל, שֶׁעַל־יְדֵי־זֶה מַמְשִׁיכִין הַדַּעַת לְיַשֵּׁב אֵלּוּ הַקֻּשְׁיוֹת שֶׁאֶפְשָׁר לְיַשְּׁבָן, שֶׁזֶּה זוֹכִין עַל־יְדֵי עֵסֶק הַתּוֹרָה בַּחֲצוֹת כַּנַּ״ל.
וְכַמּוּבָא בַּזֹּהַר הַקָּדוֹשׁ (בשלח נז:) וּבְדִבְרֵי רַבֵּנוּ זַ״ל (סימן קמט), שֶׁעַל־יְדֵי קִימַת חֲצוֹת, וְעַל־יְדֵי שֶׁעוֹסְקִין אָז בַּתּוֹרָה, עַל־יְדֵי־זֶה נִמְשַׁךְ הַדַּעַת. הַיְנוּ כַּנַּ״ל, כִּי אָז בַּחֲצוֹת לַיְלָה הַשֵּׁנִי נִמְתָּק הַדִּין, וְאֵין הַחֹשֶׁךְ נִמְשַׁךְ אָז רַק מִבְּחִינַת הַקֻּשְׁיוֹת שֶׁאֶפְשָׁר לְיַשְּׁבָן, רַק שֶׁנִּסְתְּמוּ שְׁבִילֵי הַדַּעַת, שֶׁזֶּהוּ בְּחִינַת חֶשְׁכַּת לַיְלָה.
וְעַל־כֵּן צְרִיכִין אָז לַעֲסֹק בַּתּוֹרָה כְּדֵי לִפְתֹּחַ שְׁבִילֵי הַדַּעַת, כְּדֵי לִזְכּוֹת לְדַעַת שָׁלֵם בְּאוֹר הַיּוֹם, כְּדֵי לְהַעֲלוֹת וּלְגַדֵּל אֶת הָאֱמוּנָה בִּשְׁלֵמוּת בַּעֲלוֹת הַשַּׁחַר שֶׁאָז הִיא נִשְׁלֶמֶת, בִּבְחִינַת: ״נַפְקַת בְּצַפְרָא״, שֶׁזֶּהוּ בְּחִינַת: ״שֶׁיְּהֵא הוּא מְעוֹרֵר הַשַּׁחַר״, כַּנַּ״ל.

Section 4

וְזֶהוּ שֶׁנִּסְמַךְ שָׁם בְּשֻׁלְחָן עָרוּךְ: ״שִׁוִּיתִי ה׳ לְנֶגְדִּי תָּמִיד״ זֶה כְּלָל גָּדוֹל בַּתּוֹרָה, כִּי אֵין דּוֹמֶה יְשִׁיבַת הָאָדָם וּתְנוּעוֹתָיו וְכוּ׳, כַּמְבֹאָר בְּשֻׁלְחָן עָרוּךְ.
הַיְנוּ שֶׁצְּרִיכִין לֵידַע וּלְהַאֲמִין שֶׁמְּלֹא כָל הָאָרֶץ כְּבוֹדוֹ, וְהוּא יוֹשֵׁב וְעוֹמֵד וְכוּ׳ תָּמִיד לִפְנֵי מֶלֶךְ מַלְכֵי הַמְלָכִים הַקָּדוֹשׁ בָּרוּךְ הוּא וְכוּ׳. כִּי זֶה זוֹכִין עַל־יְדֵי שֶׁמְּעוֹרְרִין הַשַּׁחַר, עַל־יְדֵי קִימַת חֲצוֹת, שֶׁעַל־יְדֵי־זֶה מַמְשִׁיכִין הַדַּעַת וְכוּ׳ כַּנַּ״ל, עַד שֶׁזּוֹכִין לִידִיעָה שְׁלֵמָה שֶׁמְּלֹא כָל הָאָרֶץ כְּבוֹדוֹ, כַּמְבֹאָר הֵיטֵב בְּהַתּוֹרָה הַנַּ״ל.
וְעַל כֵּן נִסְמַךְ בְּשֻׁלְחָן עָרוּךְ ״שִׁוִּיתִי ה׳ לְנֶגְדִּי תָּמִיד וְכוּ׳״, דְהַיְנוּ לֵידַע שֶׁמְּלֹא כָל הָאָרֶץ כְּבוֹדוֹ – לְהִתְעוֹרְרוּת הַשַּׁחַר, כִּי הָא בְּהָא תַּלְיָא כַּנַּ״ל, כִּי זוֹכִין לִידִיעָה שְׁלֵמָה בְּלֵב שָׁלֵם שֶׁמְּלֹא כָל הָאָרֶץ כְּבוֹדוֹ עַל־יְדֵי הַדַּעַת שֶׁמַּמְשִׁיכִין עַל־יְדֵי קִימַת חֲצוֹת, שֶׁהוּא בְּחִינַת לִמּוּד הַפּוֹסְקִים, בְּחִינַת: ״חֲצוֹת לַיְלָה אָקוּם לְהוֹדוֹת לָךְ עַל מִשְׁפְּטֵי צִדְקֶךָ״ כַּנַּ״ל.
וְזֶהוּ: ״לְהוֹדוֹת לָךְ״, בְּחִינַת: ״אוֹדְךָ בְּיֹשֶׁר לֵבָב בְּלָמְדִי מִשְׁפְּטֵי צִדְקֶךָ״ הַמְבֹאָר בְּהַתּוֹרָה הַנַּ״ל, שֶׁזֶּה זוֹכִין עַל־יְדֵי חֲצוֹת כַּנַּ״ל.
וְקִימַת חֲצוֹת זֶהוּ עִקַּר בְּחִינַת הִתְעוֹרְרוּת הַשַּׁחַר הַנֶּאֱמַר בְּשֻׁלְחָן עָרוּךְ. כִּי הָעִקָּר לָקוּם בַּחֲצוֹת, וְגַם מִי שֶׁאֵינוֹ יָכוֹל לַעֲמֹד בַּחֲצוֹת, כְּשֶׁמִתְגַּבֵּר עַל כָּל פָּנִים לַעֲמֹד קֹדֶם אוֹר הַיּוֹם לַעֲסֹק בַּתּוֹרָה וַעֲבוֹדָה, עַל־יְדֵי־זֶה פּוֹתֵחַ שְׁבִילֵי הַשֵּׁכֶל וְכוּ׳, לְפִי בְּחִינָתוֹ כְּפִי עֲבוֹדָתוֹ, שֶׁעַל־יְדֵי־זֶה זוֹכִין לָדַעַת בְּלֵב שָׁלֵם שֶׁמְּלֹא כָל הָאָרֶץ כְּבוֹדוֹ, כִּי נִסְתַּלְּקִין הַקֻּשְׁיוֹת הַנַּ״ל כַּנַּ״ל. וְעַל־כֵּן נִסְמַךְ לָזֶה: ״שִׁוִּיתִי ה׳ לְנֶגְדִּי תָמִיד וְכוּ׳״, דְּהַיְנוּ לָדַעַת שֶׁמְּלֹא כָל הָאָרֶץ כְּבוֹדוֹ, כִּי הָא בְּהָא תַּלְיָא כַּנַּ״ל.
כִּי עִקַּר הִתְעוֹרְרוּת הַשַּׁחַר הוּא בִּשְׁבִיל תִּקּוּן הַתְּפִלָּה, כְּדֵי לִזְכּוֹת לְהִתְפַּלֵּל בְּשַׁחֲרִית בְּכַוָּנָה גְּדוֹלָה בְּלֵב שָׁלֵם.
כִּי עַל־יְדֵי הִתְעוֹרְרוּת הַשַּׁחַר שֶׁעוֹסְקִין אָז בְּתוֹרָה וַעֲבוֹדָה, עַל־יְדֵי־זֶה נִפְתָּחִין שְׁבִילֵי הַשֵּׁכֶל וְזוֹכִין לְבַטֵּל הַקֻּשְׁיוֹת וְהָאֶפִּיקוֹרְסוּת, וְאָז זוֹכִין לְדַעַת שָׁלֵם שֶׁמְּלֹא כָּל הָאָרֶץ כְּבוֹדוֹ, שֶׁזֶּהוּ בְּחִינַת ״שִׁוִּיתִי ה׳ לְנֶגְדִּי תָמִיד וְכוּ׳״, כַּנַּ״ל. וְעַל־יְדֵי־זֶה שֶׁיּוֹדְעִין בְּלֵב שָׁלֵם שֶׁמְּלֹא כָל הָאָרֶץ כְּבוֹדוֹ, עַל־יְדֵי־זֶה זוֹכִין לְהִתְפַּלֵּל בְּכַוָּנָה גְּדוֹלָה. כִּי כְּשֶׁיּוֹדֵעַ שֶׁהַשֵּׁם־יִתְבָּרַךְ עוֹמֵד עָלָיו בִּשְׁעַת הַתְּפִלָּה, וְשׁוֹמֵעַ וּמַאֲזִין וּמַקְשִׁיב כָּל דִּבּוּר וְדִבּוּר שֶׁיּוֹצֵא מִפִּיו, אֲזַי בְּוַדַּאי יִתְלַהֵב מְאֹד בִּתְפִלָּתוֹ וִידַקְדֵּק מְאֹד לְכַוֵּן דְּבָרָיו, כַּמְבֹאָר לְעֵיל.
וְלִידִיעָה זוֹ בְּלֵב שָׁלֵם שֶׁמְּלֹא כָל הָאָרֶץ כְּבוֹדוֹ זוֹכִין עַל־יְדֵי קִימַת חֲצוֹת, שֶׁהוּא בְּחִינַת הִתְעוֹרְרוּת הַשַּׁחַר כַּנַּ״ל.
נִמְצָא, שֶׁקִּימַת חֲצוֹת מְסֻגָּל לִתְפִלָּה בְּכַוָּנָה. וְכֵן מוּבָן בְּכַוָּנַת הָאֲרִ״י זַ״ל שֶׁקִּימַת חֲצוֹת הוּא תִּקּוּן והֲַכנָהָ לִתְפִלָּה.

Section 5

וְעַל־כֵּן אָסוּר לֶאֱכוֹל קֹדֶם הַתְּפִלָּה (שלחן ערוך ארח חיים סימן פט סעיף ג), וּבַזֹּהַר (ויקהל רטו:) וּבַכּתְָבִים (עין מגן אברהם פט, יד בשם מהרח״ו) מַחְמִיר מְאֹד מְאֹד, שֶׁאֲפִלּוּ כְּשֶׁקָּם בַּחֲצִי הַלַּיְלָה – אָסוּר לֶאֱכֹל וְלִשְׁתּוֹת עַד אַחַר הַתְּפִלָּה, וְכָל הָאוֹכֵל וְשׁוֹתֶה אָז, נֶחֱשָׁב כְּעוֹנֵן וּמְנַחֵשׁ, רַחֲמָנָא לִצְלָן, עַיֵּן שָׁם.
לֹא כַּאֲשֶׁר רַבּוּ עַתָּה הַמִּתְפָּרְצִים בָּעָם לִשְׁתּוֹת קֹדֶם הַתְּפִלָּה עַד שֶׁנַּעֲשָׂה אֶצְלָם כְּהֶתֵּר, וְתוֹלִין עַצְמָן בְּאִילָן גָּדוֹל, מַה שֶּׁמָּצְאוּ קְצָת צַדִּיקִים שֶׁהָיוּ חוֹלִים גְּדוֹלִים וְשָׁתוּ קֹדֶם הַתְּפִלָּה, כִּי הָיוּ מֻכרְָחִים לזָהֶ, והְֵם מִתְדַּמִּים אֲליֵהֶם כּקְוֹף בּפִנְיֵ אָדָם וּמעְקְַּמִין אֶת עצַמְָן אַחֲרֵיהֶם, וּממְַלּאְִים כְּרֵסָם בִּשְׁתִיַּת קַאוֶוי קֹדֶם הַתְּפִלָּה, עַד שֶׁנִּמְצָא גַּם קְצָת שֶׁאוֹכְלִין גַּם כֵּן קֹדֶם הַתְּפִלָּה, אוֹי לָהֶם! אוֹי לְנַפְשָׁם! כִּי הוּא אִסּוּר חָמוּר מְאֹד, כַּמְבֹאָר בְּדִבְרֵי רַבּוֹתֵינוּ זַ״ל (ברכות י:), וּבִפרְָט בַּזּהַֹר הַקָּדוֹשׁ וּבַכְּתָבִים.
וְאֵין לָנוּ לְדַמּוֹת עַצְמֵנוּ לְצַדִּיקִים גְּדוֹלִים אֲשֶׁר רוּחַ אַחֶרֶת אִתָּם, וּבִפְרָט שֶׁהָיוּ חוֹלִים גְּדוֹלִים, וְגַם כִּי רֹב הַצַּדִּיקִים לֹא נָהֲגוּ כַּךְ. וְרַבֵּנוּ הַקָּדוֹשׁ זַ״ל סִפֵּר, שֶׁמֵּעוֹלָם לֹא שָׁתָה אֲפִלּוּ מַיִם קֹדֶם הַתְּפִלָּה, אַף־עַל־פִּי שֶׁמִּדִּין הַשֻּׁלְחָן עָרוּךְ מֻתָּר לִשְׁתּוֹת מַיִם, אַף־עַל־פִּי־כֵן הוּא לֹא שָׁתָה אֲפִלּוּ מַיִם קֹדֶם הַתְּפִלָּה (שיחות הר״ן סימן רעז).
נַחֲזוֹר לְעִנְיָנֵנוּ, שֶׁעַל פִּי הַנַּ״ל מְבֹאָר קְצָת עִנְיַן הָאִסּוּר לֶאֱכֹֹל וְלִשְׁתּוֹת קֹדֶם הַתְּפִלָּה.
כִּי מְבֹאָר בְּהַתּוֹרָה הַנַּ״ל, שֶׁתִּקּוּן הָאֱמוּנָה הוּא עַל־יְדֵי שֶׁמַּעֲלִין נִצּוֹצֵי הַדִּבּוּר וְכוּ׳, שֶׁזֶּה זוֹכִין עַל־יְדֵי הַתַּעֲנִית וְכוּ׳, כִּי עַל־יְדֵי תַּאֲוַת אֲכִילָה וּשְׁתִיָּה אֲזַי מִתְגַּבְּרִין הַקְּלִפּוֹת, שֶׁהֵם בְּחִינַת שָׂרֵי פַּרְעֹה, וּמַמְשִׁיכִין אֶת הַדִּבּוּר לְתוֹךְ בְּחִינַת מֵצַר הַגָּרוֹן, וְאֵינוֹ יָכוֹל לְדַבֵּר שׁוּם דִּבּוּר לִפְנֵי הַשֵּׁם־יִתְבָּרַךְ וְכוּ׳.
וְהַתִּקּוּן לָזֶה הוּא תַּעֲנִית, שֶׁעַל־יְדֵי שֶׁמַּרְעִיב אֶת עַצְמוֹ, עַל־יְדֵי־זֶה מַמְשִׁיךְ מֵימֵי הַחֲסָדִים לְלַחְלֵחַ מֵצַר הַגָּרוֹן, לְקַיֵּם ״קְרָא בְגָרוֹן אַל תַּחְשֹׂךְ וְכוּ׳״ (ישעיה נח, א), וְעַל־יְדֵי־זֶה נִתְתַּקֵּן הָאֱמוּנָה בִּשְׁלֵמוּת וְכוּ׳, כַּמְבֹאָר שָׁם כָּל זֶה הֵיטֵב, עַיֵּן שָׁם.
וְעַל־כֵּן אָסוּר לֶאֱכֹל וְלִשְׁתּוֹת קֹדֶם הַתְּפִלָּה, כִּי צְרִיכִין לְהַרְעִיב עַצְמוֹ קֹדֶם הַתְּפִלָּה, שֶׁזֶּהוּ בְּחִינַת תַּעֲנִית שָׁעוֹת, שֶׁבְּכָל יוֹם מַרְעִיבִין עַצְמָן וּמִתְעַנִּין קֹדֶם הַתְּפִלָּה. וְעַל־יְדֵי־זֶה מַמְשִׁיכִין הֶאָרָה מִבְּחִינַת תַּעֲנִית לְדַבֵּק אֲחוֹרֵי הַקְּדֻשָּׁה, כְּדֵי לְהוֹצִיא הַדִּבּוּר מִמֵּצַר הַגָּרוֹן, כְּדֵי לְקַשֵּׁט הָאֱמוּנָה הַקְּדוֹשָׁה הַמִּתְחַדֶּשֶׁת בְּכָל בֹּקֶר, כְּדֵי לִזְכּוֹת לְדִבּוּר שֶׁל הַתְּפִלָּה בִּשְׁלֵמוּת.
כִּי הַתְּפִלָּה הִיא בְּחִינַת אֱמוּנָה, כַּיָדוּעַ, שֶׁהִיא נִשְׁלֶמֶת עַל־יְדֵי תִּקוּן הַדִּבּוּר, כִּי עִקַּר הַתְּפִלָּה הוּא בְּדִבּוּר דַּוְקָא, וּשְׁלֵמוּת הַדִּבּוּר הוּא עַל־יְדֵי שֶׁמַּרְעִיב עַצְמוֹ בְּתַעֲנִית, וּמְשַׁבֵּר תַּאֲוַת אֲכִילָה כַּנַּ״ל. וּבִשְׁבִיל זֶה צָרִיךְ כָּל אֶחָד מִיִּשְׂרָאֵל לְהִתְעַנּוֹת וּלְהַרְעִיב עַצְמוֹ עַל כָּל פָּנִים קֹדֶם הַתְּפִלָּה, שֶׁאָז אִסּוּר גָּדוֹל מִדִּינָא לֶאֱכֹל וְלִשְׁתּוֹת כַּנַּ״ל, כִּי צְרִיכִין בְּכָל יוֹם קֹדֶם הַתְּפִלָּה לְהַרְעִיב עַצְמוֹ לְהַמְשִׁיךְ בְּחִינַת תַּעֲנִית, כְּדֵי לְתַקֵּן הַדִּבּוּר שֶׁל הַתְּפִלָּה, שֶׁהוּא בְּחִינַת תִּקּוּן וְקִשּׁוּטֵי הָאֱמוּנָה וְכוּ׳ כַּנַּ״ל, כַּמְבֹאָר בְּהַתּוֹרָה הַנַּ״ל, עַיֵּן שָׁם.
גַּם, כִּי הַתַּעֲנִית שֶׁמְּדַבֵּק אֲחוֹרֵי הַקְּדֻשָּׁה, זֶהוּ בְּחִינַת כֹּחַ הַהַתְחָלָה שֶׁחוֹזְרִין פָּנָיו בְּכָל פַּעַם אֶל הַהַתְחָלָה לְקַבֵּל כֹּחַ מֵהַהַתְחָלָה, שֶׁהוּא עִקָּר, כִּי כָּל הַהַתְחָלוֹת קָשׁוֹת, כַּמְבֹאָר הֵיטֵב בְּהַתּוֹרָה הַנַּ״ל. וְכַמְבֹאָר בְּסוֹפוֹ שָׁם, שֶׁבִּשְׁבִיל זֶה צְרִיכִין לְהִשְׁתַּדֵּל לְהַתְחִיל בְּכָל פַּעַם מֵחָדָשׁ, וְלֹא תִהְיֶה הָעֲבוֹדָה יְשָׁנָה אֶצְלוֹ, כִּי עִקַּר כֹּחַ הָעֲבוֹדָה הוּא כְּפִי הַהַתְחָלָה, וְעַל־כֵּן צָרִיךְ לְהַתְחִיל בְּכָל פַּעַם מֵחָדָשׁ, כִּי אוּלַי לֹא הָיְתָה הַתְחָלָתוֹ בַּתְּחִלָּה כָּרָאוּי, עַל־כֵּן צָרִיךְ לְהַתְחִיל עַתָּה, וְכֵן בְּכָל יוֹם וּבְכָל פַּעַם, עַיֵּן שָׁם.
וְעַל־כֵּן בְּכָל בֹּקֶר קֹדֶם הַתְּפִלָּה צְרִיכִין לְהִתְעַנּוֹת – לִבְלִי לֶאֱכֹל קֹדֶם הַתְּפִלָּה, כְּדֵי לְהוֹצִיא הַדִּבּוּר מִמֵּצַר הַגָּרוֹן וְכוּ׳ כַּנַּ״ל, עַל־יְדֵי שֶׁחוֹזְרִין אֶל הַהַתְחָלָה, שֶׁהוּא בְּחִינַת דְּבֵקוּת אֲחוֹרֵי הַקְּדֻשָּׁה, שֶׁחוֹזְרִין בְּכָל פַּעַם אֶל הָאוֹת הָרִאשׁוֹן, כַּמְבֹאָר שָׁם, עַיֵּן שָׁם.
וְזֶה צְרִיכִין בַּבֹּקֶר, כִּי בְּכָל יוֹם וָיוֹם בַּבֹּקֶר צְרִיכִין לְהַתְחִיל לַעֲסֹק בַּעֲבוֹדַת ה׳ מֵחָדָשׁ, בִּבְחִינַת ״חֲדָשִׁים לַבְּקָרִים וְכוּ׳״, כְּאִלּוּ לֹא הִתְחִיל עֲדַיִן מֵעוֹלָם כְּלָל. וּכְמוֹ שֶׁאָמְרוּ רַבּוֹתֵינוּ זַ״ל: ״אֲשֶׁר אָנֹכִי מְצַוְּךָ הַיּוֹם״ (דברים ו, ו) – ״בְּכָל יוֹם וָיוֹם יִהְיוּ בְּעֵינֶיךָ כַּחֲדָשִׁים״ (ספרי שָׁם). וְכֵן דָּרְשׁוּ עַל פָּסוּק (דברים כז, ט): ״הַסְכֵּת וּשְׁמַע יִשְׂרָאֵל הַיּוֹם הַזֶּה נִהְיֵיתָ לְעָם וְכוּ׳״, שֶׁבְּכָל יוֹם יִהְיֶה דּוֹמֶה בְּעֵינֶיךָ כְּאִלּוּ הַיּוֹם בָּאתָ עִמּוֹ בִּבְרִית (רש״י שָׁם).
נִמְצָא, שֶׁבְּכָל יוֹם צְרִיכִין לְהַתְחִיל מֵחָדָשׁ, עַל־כֵּן אָסוּר לֶאֱכֹל קֹדֶם הַתְּפִלָּה בַּבֹּקֶר, שֶׁהוּא בְּחִינַת ״תַּעֲנִית״, שֶׁעַל־יְדֵי־זֶה מַמְשִׁיכִין הָאוֹר שֶׁל כֹּחַ הַהַתְחָלָה, וְעַל־יְדֵי־זֶה זוֹכִין לְהַתְחִיל בְּכָל בֹּקֶר מֵחָדָשׁ, כַּנַּ״ל.

Chapter 4



Section 1

<b>יִתְגַּבֵּר כַּאֲרִי לַעֲמֹד בַּבֹּקֶר שֶׁיְּהֵא הוּא מְעוֹרֵר הַשַּׁחַר. ״שִׁוִּיתִי ה׳ לְנֶגְדִּי תָמִיד וְכוּ׳״</b> (שלחן ערוך ארח חיִים סימן א׳ סעיף א׳).
עַל פִּי הַתּוֹרָה ״מֵישְׁרָא דְסַכִּינָא וְכוּ׳״ בְּסִימָן ל׳, עַיֵּן שָׁם כָּל הַתּוֹרָה.
וְהַכְּלָל, כִּי צָרִיךְ כָּל אָדָם לְבַקֵּשׁ וּלְחַפֵּשׂ מְאֹד מְאֹד אַחַר רַבִּי אֲמִתִּי הַגָּדוֹל בְּמַעֲלָה מֻפְלֶגֶת מְאֹד, שֶׁיּוּכַל לְהָאִיר בּוֹ הַשָּׂגַת אֱלֹקוּת.
כִּי הַשָּׁגוֹת אֱלֹקוּת אִי אֶפְשָׁר לְהַשִּׁיג כִּי אִם עַל־יְדֵי כַּמָּה צִמְצוּמִים וְכוּ׳, שֶׁהֵם בְּחִינַת סִבוּבִים וְהַקְדָּמוֹת, כְּמוֹ הַמְלַמֵּד שֶׁלּוֹמֵד עִם הַתִּינוֹק וְכוּ׳.
וְכָל מַה שֶּׁהוּא קָטָן בְּמַעֲלָה בְּיוֹתֵר, וְכָל מַה שֶּׁהוּא חוֹלֶה בְּיוֹתֵר, הוּא צָרִיךְ רוֹפֵא גָּדוֹל בְּיוֹתֵר, דְּהַיְנוּ רַבִּי גָּדוֹל בְּיוֹתֵר, שֶׁיִּהְיֶה גָּדוֹל בְּמַעֲלָה כָּל־כָּךְ עַד שֶׁיּוּכַל לְרַפְּאוֹת אוֹתוֹ גַּם כֵּן, וְיוּכַל לְסַבֵּב עִמּוֹ גַּם כֵּן עַד שֶׁיַּכְנִיס בּוֹ הַשָּׁגוֹת אֱלֹקוּת, שֶׁזֶּה עִקַּר הַתַּכְלִית וְכוּ׳.
וּמְבֹאָר שָׁם, שֶׁאֵלּוּ הַצִּמְצוּמִים, שֶׁהֵם בְּחִינַת הַהַקְדָּמוֹת וְכוּ׳, שֶׁעַל יָדָם בָּאִים לַהַשָּׂגוֹת אֱלֹקוּת, הֵם בְּחִינַת חָכְמָה תַּתָּאָה, בְּחִינַת מַלְכוּת, בְּחִינַת שְׂעָרוֹת, בְּחִינַת (תקון ע): ״שִׁיעוּרִין דְאַתְוָון דְּאוֹרַיְתָא״.
בְּחִינַת: ״שַׂעֲרָא אוּכְמָא״, ״שַׂעֲרָא בְּעִגּוּלָא״, בְּחִינַת (שיר־השירים א, ה): ״שְׁחוֹרָה אֲנִי וְנָאוָה״, שֶׁזֶּהוּ בְּחִינַת: ״אַבְרָהָם תִּקֵּן שַׁחֲרִית וְכוּ׳״ (ברכות כו:).
וּצְרִיכִין לְהַחֲיוֹת אֶת הַמַּלְכוּת וְכוּ׳ עַל־יְדֵי אוֹר הַפָּנִים הַמֵּאִיר בְּשָׁלֹשׁ רְגָלִים וְכוּ׳.
וְלִפְעָמִים נוֹפֶלֶת הַמַּלְכוּת, שֶׁהִיא בְּחִינַת ד׳, לְהָאַרְבַּע מַלְכֻיּוֹת, שֶׁהֵם חָכְמוֹת חִיצוֹנִיּוֹת.
וּמִי יוּכַל לִסְבּוֹל אֶת קוֹל הַצְּעָקָה כְּשֶׁנּוֹפֶלֶת הַמַּלְכוּת בֵּינֵיהֶם, בְּחִינַת (קהלת ט, יז): ״זַעֲקַת מוֹשֵׁל בַּכְּסִילִים״, שֶׁהַכְּסִיל רוֹצֶה לְהִתְחַכֵּם וְכוּ׳. וּצְרִיכִין לְחָתְכָהּ מֵהֶם, בִּבְחִינַת ״חֲתָּכוֹ לְאַרְבַּע״, וְזֶה עַל־יְדֵי הַחֶסֶד שֶׁמִּתְגַּלֶּה עַל־יְדֵי הַתּוֹכֵחָה וְכוּ׳. עַיֵּן שָׁם כָּל זֶה הֵיטֵב.

Section 2

וְכָל זֶה נַעֲשָׂה בְּכָל בּקֶֹר, שֶׁאָז בְּשַׁחֲרִית עוֹלָה אַיֶּלֶת הַשַּחַׁר (תהלים כב, א וברש״י), שֶׁהוּא בְּחִינַת עֲלִיּוֹת עַמּוּד הַשַּׁחַר (יומא כט.; ירושלמי ברכות ד:), שֶׁהוּא בְּחִינַת מַלְכוּת (זהר משפטים קיט:), חָכְמָה תַּתָּאָה הַנַּ״ל, שֶׁנִּקְרָא ״שַׁחַר״, כִּי הוּא מְצַמְצֵם הָרְאוּת, שֶׁכָּל הַשָּׂגוֹת אֱלֹקוּת עַל־יָדָהּ.
וְעַל־כֵּן צְרִיכִין לְהִתְגַּבֵּר מְאֹד לַעֲמֹד בַּבֹּקֶר הַשְׁכֵּם כְּדֵי לַעֲסֹק בְּתוֹרָה וַעֲבוֹדָה, כְּדֵי שֶׁיְּגַדֵּל וְיַעֲלֶה וִיעוֹרֵר בְּחִינַת הַשַּׁחַר הַנַּ״ל, בְּחִינַת חָכְמָה תַּתָּאָה הַנַּ״ל, בִּבְחִינַת (תהלים נז, ט): ״עוּרָה כְבוֹדִי וְכוּ׳ אָעִירָה שָׁחַר״, כְּדֵי שֶׁיִּזְכֶּה לִבְחִינַת הַשָּׂגַת אֱלֹקוּת, לְהַכִּיר אוֹתוֹ יִתְבָּרַךְ, אֲשֶׁר לְכָךְ נוֹצָרְנוּ, כִּי כָל אָדָם מֻכְרָח שֶׁיָּבֹא לָזֶה, כִּי רַק בִּשְׁבִיל זֶה בָּא לָעוֹלָם, וְכָל הָעוֹלָמוֹת נִבְרְאוּ רַק בִּשְׁבִיל זֶה, ״בְּגִין דְיִשְׁתְּמוֹדָעִין לֵיהּ״ (זהר בא דף מב:).

Section 3

וְזֶה בְּחִינַת הִתְעוֹרְרוּת הַשֵּׁנָה.
כִּי עִקַּר הַשֵּׁנָה נִמְשָׁךְ מֵחֲמַת שֶׁזֹּאת הַבְּחִינָה, שֶׁהִיא בְּחִינַת מַלְכוּת – הַשֵּׂכֶל הַתַּחְתּוֹן הַנַּ״ל, הִיא סְמוּכָה לַחִיצוֹנִים, כִּי הִיא מַדְרֵגָה הָאַחֲרוֹנָה שֶׁל הַקְּדֻשָּׁה, כַּיָּדוּעַ, עַל־כֵּן לִפְעָמִים הִיא נוֹפֶלֶת אֲלֵיהֶם כַּנַּ״ל, דְּהַיְנוּ שֶׁנּוֹפֶלֶת לְתוֹךְ בְּחִינַת הָאַרְבַּע מַלְכֻיּוֹת, שֶׁהֵם בְּחִינַת חָכְמוֹת חִיצוֹנִיּוֹת, שֶׁהֵם רוֹצִים לְהַמְשִׁיךְ זֶה הַשֵּׂכֶל אֲלֵיהֶם, לְהִתְגַּבֵּר עַל־יְדֵי־זֶה הַשֵּׂכֶל בְּחָכְמוֹת חִיצוֹנִיּוֹת שֶׁלָּהֶם וְכוּ׳, כְּמוֹ שֶׁכָּתוּב שָׁם. וַאֲזַי צְרִיכִין שֵׁנָה.
הַיְנוּ כָּל זְמַן שֶׁיְּכוֹלִין לְהִשְׁתַּמֵּשׁ עִם זֶה הַשֵּׂכֶל בִּקְדֻשָּׁה, שֶׁיּוּכַל לְסַבֵּב עַל יָדוֹ לָבאֹ לְהַשָּׂגַת אֱלֹקוּת, הוּא מִצְוָה גְּדוֹלָה לְהִשְׁתַּמֵּשׁ עִמּוֹ כְּפִי מַה שֶּׁיּוּכַל – כָּל אֶחָד לְפִי עֶרְכּוֹ.
אֲבָל כְּשֶׁהַשֵּׂכֶל מַתְחִיל לִפּוֹל, וּמִתְגַּבְּרִים עָלָיו בִּלְבּוּלִים, שֶׁזֶּה נִמְשָׁךְ מִבְּחִינָה הַנַּ״ל, שֶׁבְּחִינַת הַחָכְמוֹת חִיצוֹנִיּוֹת שֶׁהֵם הָאַרְבַּע מַלְכֻיּוֹת רוֹצִים לְהִתְגַּבֵּר לְהַמְשִׁיךְ זֶה הַשֵּׂכֶל אֲלֵיהֶם, אָז צְרִיכִים לִישַׁן, שֶׁהוּא הִסְתַּלְּקוּת הַדַּעַת, דְּהַיְנוּ לְסַלֵּק דַּעְתּוֹ לְגַמְרֵי, וּמִשָּׁם עִקַּר בְּחִינַת הַשֵּׁנָה.
וְעַל־כֵּן בִּשְׁעַת שֵׁנָה, הַנְּשָׁמָה, שֶׁהִיא הַשֵּׂכֶל, בָּאָה בְּתוֹךְ אֱמוּנָה, כְּמוֹ שֶׁכָּתוּב (איכה ג, כג): ״חֲדָשִׁים לַבְּקָרִים רַבָּה אֱמוּנָתֶךָ״, כִּי אָז צְרִיכִים לְסַלֵּק הַשֵּׂכֶל לְגַמְרֵי וְלִסְמֹךְ רַק עַל אֱמוּנָה לְבַד.
וְעַל־כֵּן בִּשְׁעַת שֵׁנָה – סִטְרָא דְמוֹתָא שַׁלִּיט, כַּמּוּבָא בַּזֹהַר הַקָּדוֹשׁ (במדבר קיט.). כִּי אָז מִסְתַּלֵּק הַחַיִּים שֶׁנִּמְשָׁךְ מֵאוֹר הַפָּנִים, וּמִתְגַּבְּרִים בְּחִינַת הָאַרְבַּע מַלְכֻיּוֹת שֶׁהֵם סִטְרָא דְמוֹתָא. וְאָז עִקַּר הַקִּיּוּם עַל־יְדֵי אֱמוּנָה, עַל־יְדֵי שֶׁקּוֹרִין קְרִיאַת־שְׁמַע שֶׁעַל הַמִּטָּה בְּכַוָּנָה, שֶׁהִיא בְּחִינַת אֱמוּנָה.
כִּי בְּעֵת שֶׁחָכְמוֹת חִיצוֹנִיּוֹת, שֶׁהֵם כְּלַל כָּל מִינֵי בִּלְבּוּלִים שֶׁיֵּשׁ לְכָל אָדָם שֶׁבָּעוֹלָם, וְכָל הַמַּחֲשָׁבוֹת רָעוֹת וְזָרִים וְהִרְהוּרִים וְרַעְיוֹנִים רָעִים, שֶׁכֻּלָּם נִמְשָׁכִין מִבְּחִינַת הַקְּלִפּוֹת, שֶׁהֵם הָאַרְבַּע מַלְכֻיּוֹת, שֶׁהֵם חָכְמוֹת חִיצוֹנִיּוֹת, כְּשֶׁהֵם מַתְחִילִים לְהִתְגַּבֵּר עַל הַשֵּׂכֶל, אֲזַי צְרִיכִין לְסַלֵּק הַדַּעַת לְגַמְרֵי וְלִסְמֹךְ עַל אֱמוּנָה. שֶׁזֶּהוּ בְּחִינַת שֵׁנָה, שֶׁהוּא הִסְתַּלְּקוּת הַדַּעַת, שֶׁאָז בָּאָה הַנְּשָׁמָה בְּתוֹךְ אֱמוּנָה, כְּמוֹ שֶׁכָּתוּב בְּמָקוֹם אַחֵר (לקוטי מוהר״ן חלק א׳ סימן לה).
וְאַף־עַל־פִּי שֶׁהַשֵּׁנָה הִיא טוֹבָה גְּדוֹלָה, אֲבָל צְרִיכִין לְהִתְגַּבֵּר שֶׁלֹּא יִישַׁן יוֹתֵר מִדַּאי, וְעַל־כֵּן צְרִיכִין לְהִתְגַּבֵּר כַּאֲרִי לַעֲמֹד בַּבֹּקֶר – לְשַׁבֵּר הַשֵּׁנָה, וְלַעֲסֹק בְּתוֹרָה וּתְפִלָּה, כְּדֵי לַחְתּוֹךְ וּלְהַעֲלוֹת אֶת הַמַּלְכוּת חָכְמָה תַּתָּאָה מֵהֶם, כְּדֵי לִזְכּוֹת עַל־יְדֵי־זֶה לְהַשָּׂגוֹת אֱלֹקוּת כַּנַּ״ל.
וְזֶה (הַגָּ״ה): ״שִׁוִּיתִי ה׳ לְנֶגְדִּי תָמִיד״ – שֶׁיִּזְכֶּה לְהַכִּיר אֶת הַשֵּׁם־יִתְבָּרַךְ, דְּהַיְנוּ שֶׁיַּשִּׂיג אֱלֹקוּתוֹ יִתְבָּרַךְ, עַד שֶׁיְּשַׁוֶּה אוֹתוֹ יִתְבָּרַךְ לְנֶגְדּוֹ תָמִיד, וְלֹא יִשְׁכַּח אוֹתוֹ כְּרֶגַע.

Section 4

וְזֶה פֵּרוּשׁ הַפָּסוּק הַזֶּה (תהלים טז, ח): ״שִׁוִּיתִי ה׳ לְנֶגְדִּי תָמִיד״ – הַיְנוּ הַשָּׁגוֹת אֱלֹקוּת, כַּנַּ״ל. כִּי מִימִינִי בַּל אֶמּוֹט – כִּי עִקַּר בִּנְיַן הַמַּלְכוּת, חָכְמָה תַּתָּאָה הַנַּ״ל הוּא עַל־יְדֵי בְּחִינַת יָמִין שֶׁהוּא חֶסֶד, כְּמוֹ שֶׁכָּתוּב שָׁם, כִּי עַל־יְדֵי הַחֶסֶד קוֹצְרִין אוֹתָהּ מֵהָאַרְבַּע מַלְכֻיּוֹת, וּמַעֲלִין אוֹתָהּ אֶל אוֹר הַפָּנִים שֶׁבְּשָׁלֹשׁ רְגָלִים, שֶׁהוּא בְּחִינַת שִׂמְחַת הַלֵּב עַל־יְדֵי הַמִּצְוֹת שֶׁעוֹשִׂין בְּכָל הַשָּׁנָה וְכוּ׳, עַיֵּן שָׁם.
וְזֶהוּ ״כִּי מִימִינִי בַּל אֶמּוֹט״ – הַיְנוּ עַל־יְדֵי בְּחִינַת יָמִין שֶׁהוּא חֶסֶד, עַל־יְדֵי־זֶה ״בַּל אֶמּוֹט״, עַל־יְדֵי־זֶה לֹא אֶמּוֹט וְלֹא אֶפּוֹל בְּשִׂכְלִי אֲלֵיהֶם, חַס וְשָׁלוֹם, לִבְחִינַת חָכְמוֹת חִיצוֹנִיּוֹת, חַס וְשָׁלוֹם, רַק אֶזְכֶּה לְהַעֲלוֹת שִׂכְלִי, עַד שֶׁאֶזְכֶּה עַל יָדוֹ לְהַשָּׁגוֹת אֱלֹקוּת, שֶׁהוּא בְּחִינַת ״שִׁוִּיתִי ה׳ לְנֶגְדִּי תָמִיד״, כַּנַּ״ל.
וזְֶהוּ (שם) ״לָכֵן שָׂמַח לִבִּי וַיָּגֶל כְּבוֹדִי״; ״שָׂמַח לִבִּי״ – זֶה בְּחִינַת שִׂמְחַת הַלֵּב שֶׁל הַמִּצְוֹת שֶׁעוֹשִׂין, שֶׁזֶּהוּ בְּחִינַת אוֹר הַפָּנִים שֶׁבְּשָׁלֹשׁ רְגָלִים, שֶׁמִּשָּׁם חִיּוּת הַמַּלְכוּת, שֶׁהִיא בְחִינַת כָּבוֹד, בְּחִינַת ״מֶלֶךְ הַכָּבוֹד״. וְזֶהוּ ״לָכֵן שָׂמַח לִבִּי״ – שֶׁהוּא אוֹר הַפָּנִים שֶׁל שָׁלֹשׁ רְגָלִים, בְּחִינַת (משלי טו, יג): לֵב שָׂמֵחַ יֵיטִב פָּנִים, כְּמוֹ שֶׁכָּתוּב שָׁם. וְעַל־יְדֵי־זֶה ״וַיָּגֶל כְּבוֹדִי״ – שֶׁנִּמְשַׁךְ שִׂמְחָה וְחִיּוּת לְהַמַּלְכוּת, שֶׁהוּא בְּחִינַת כָּבוֹד.
וְעַל־יְדֵי־זֶה ״אַף בְּשָׂרִי יִשְׁכֹּן לָבֶטַח״ – שֶׁהוּא בְּשַׂר הַגּוּף, כִּי בִּשְׁבִיל זֶה נִבְרָא הָאָדָם – שֶׁיְּבַטֵּשׁ גּוּפוֹ עַל־יְדֵי עָמָל וִיגִיעָה בְּתוֹרָה וּמִצְוֹת. כִּי ״אָדָם לְעָמָל יוּלָּד״ (איוב ה, ז) – זֶה עֲמַל תּוֹרָה, כְּמוֹ שֶׁאָמְרוּ רַבּוֹתֵינוּ זַ״ל (סנהדרין צט:), כִּי צְרִיכִין לַעֲמוֹל בְּתוֹרָה וַעֲבוֹדָה וּלְקַדֵּשׁ וּלְטַהֵר עַצְמוֹ כָּל־כָּךְ, עַד שֶׁיִּזְכֶּה לְהָאִיר גַּם בְּגוּפוֹ הֶאָרוֹת מֵהַשָּׂגַת אֱלֹקוּתוֹ יִתְבָּרַךְ.
כִּי הַצַּדִּיק הַגָּדוֹל הָאֲמִתִּי מְסַבֵּב עִמָּנוּ בְּסִבּוּבִים נוֹרָאִים כָּאֵלֶּה וּבְצִמְצוּמִים נִפְלָאִים כָּאֵלֶּה, עַד שֶׁיָּאִיר בָּנוּ הַשָּׂגַת אֱלֹקוּת גַּם בְּעוֹדֵינוּ בְּגוּפֵנוּ, כְּדֵי שֶׁיַּגִּיעַ גַּם לְהַגּוּף הֶאָרָה מִזֶּה, כִּי זֶה עִקַּר הַשְּׁלֵמוּת, לְהוֹדִיעַ גַּם לְהַגּוּף מִכָּל הַהֶאָרוֹת וְהַהַשָּׂגוֹת שֶׁהַנְּשָׁמָה מַשֶּׂגֶת, כְּמוֹ שֶׁכָּתוּב בְּהַתּוֹרָה ״חוֹתָם בְּתוֹךְ חוֹתָם״ (סימן כב). וְזֶהוּ בְּחִינַת ״אַף בְּשָׂרִי יִשְׁכֹּן לָבֶטַח״ – שֶׁגַּם בְּשַׂר הַגּוּף יִשְׁכֹּן לָבֶטַח, עַל־יְדֵי שֶׁיִּזְכֶּה בְּחַיָּיו, בְּעוֹדוֹ בְּגוּפוֹ לְהַכִּיר אֶת בּוֹרְאוֹ, עַל־יְדֵי הַצַדִּיק הָאֱמֶת שֶׁהֵאִיר בּוֹ הַשָּׂגוֹת אֱלֹקוּת, וְכַנַּ״ל.
וזְֶהוּ (תהלים טז, י): ״כִּי לֹא תַעֲזֹב נַפְשִׁי לִשְׁאוֹל״; ״נֶפֶשׁ״ הוּא בְּחִינַת ״מַלְכוּת״, כַּיָּדוּעַ (תקוני זהר מט.), הַיְנוּ בְּחִינַת חָכְמָה תַּתָּאָה הַנַּ״ל. וְזֶה כִּי לֹא תַעֲזבֹ נַפְשִׁי לִשְׁאוֹל – שֶׁלֹּא יִפּוֹל חֶלְקֵי הַמַּלְכוּת שֶׁלִּי, בְּחִינַת חָכְמָה תַּתָּאָה שֶׁלִּי, שֶׁהוּא בְּחִינַת ״נַפְשִׁי, לֹא תַעֲזֹב לִשְׁאוֹל״, חַס וְשָׁלוֹם, שֶׁהֵם הַחָכְמוֹת חִיצוֹנִיּוֹת, שֶׁהֵם הַסִּטְרָא אַחֲרָא וְהַקְּלִפּוֹת שֶׁחוֹתְרִים לְהִתְגַּבֵּר בְּכָל עֵת עַל נֶפֶשׁ הָאָדָם שֶׁהוּא שִׂכְלוֹ, שֶׁצָּרִיךְ לָבֹא עַל יָדוֹ לְהַשָּׂגוֹת אֱלֹקוּת וְכַנַּ״ל.
אֲבָל אֲנִי בָּטוּחַ ״כִּי לֹא תַעֲזֹב נַפְשִׁי לִשְׁאוֹל״, כִּי ״לֹא תִתֵּן חֲסִידְךָ לִרְאוֹת שָׁחַת״. ״חֲסִידְךָ״ זֶה בְּחִינַת הָרַבִּי הַצַּדִּיק הָאֱמֶת הָעוֹסֵק בְּתִקּוּנוֹ, שֶׁבִּזְכוּתוֹ וְכֹחוֹ אֲנִי בָּטוּחַ ״כִּי לֹא תַעֲזֹב נַפְשִׁי לִשְׁאוֹל״, כִּי ״לֹא תִתֵּן חֲסִידְךָ״ – שֶׁהוּא הָרַבִּי הַצַדִּיק הָאֱמֶת ״לִרְאוֹת שָׁחַת״, כְּדֵי שֶׁהוּא לֹא יִרְאֶה הַשַּׁחַת, שֶׁלֹּא יִצְטָרֵךְ לִרְאוֹת וּלְהִסְתַּכֵּל לְשָׁם בְּכָל עֵת לְהַעֲלוֹתֵינוּ מִשָּׁם.
כִּי אִם, חַס וְשָׁלוֹם, אֶהְיֶה בִּשְׁאוֹל וְשַׁחַת, בְּוַדַּאי יִהְיֶה הַצַּדִּיק הָרַבִּי הָאֱמֶת מִסְתַּכֵּל שָׁם בְּכָל עֵת בְּצַעַר גָּדוֹל כְּדֵי לְהַעֲלוֹתֵינוּ מִשָּׁם, כִּי הוּא עוֹסֵק בְּתִקּוּנִי בְּכָל עֵת. וְעַל־כֵּן בִּזְכוּתוֹ וְכֹחוֹ אֲנִי בָּטוּחַ ״כִּי לֹא תַעֲזֹב נַפְשִׁי לִשְׁאוֹל״, כְּדֵי ״שֶׁלֹּא תִתֵּן חֲסִידְךָ״ – שֶׁהוּא הַצַּדִּיק הָאֱמֶת – ״לִרְאוֹת שַׁחַת״, וְכַנַּ״ל.
וזְֶהוּ (שם): ״תּוֹדִיעֵנִי אֹרַח חַיִּים, שֹׂבַע שְׂמָחוֹת אֶת פָּנֶיךָ״ – שֶׁתּוֹדִיעֵנִי הָאוֹרַח וְהַדֶּרֶךְ לָבֹא לְחַיִּים אֲמִתִּיִּים, לְהַמְשִׁיךְ חִיּוּת לְהַחֲיּוֹת אֶת בְּחִינַת הַמַּלְכוּת, חָכְמָה תַּתָּאָה הַנַּ״ל, שֶׁהוּא עַל־יְדֵי אוֹר הַפָּנִים שֶׁבְּשָׁלֹשׁ רְגָלִים, שֶׁהוּא בְּחִינַת שִׂמְחַת הַלֵּב, בְּחִינַת ״שֹׂבַע שְׂמָחוֹת אֶת פָּנֶיךָ וְכוּ׳״, כַּנַּ״ל.

Section 5

וְזֶה בְּחִינַת קִימַת חֲצוֹת.
שֶׁצְּרִיכִין לְהִתְגַּבֵּר מְאֹד לָקוּם בַּחֲצוֹת לַיְלָה לְהִתְאַבֵּל מְאֹד עַל חֻרְבַּן בֵּית־הַמִּקְדָּשׁ, וְעַל־יְדֵי־זֶה עִקַּר עֲלִיַּת הַמַּלְכוּת מִן הַחִצּוֹנִים וְהַקְּלִפּוֹת הַנַּ״ל, כַּיָּדוּעַ בַּכַּוָּנוֹת (פרי עץ חיים חצות פרק א).
כִּי כְּשֶׁמִּתְאַבֵּל עַל חֻרְבַּן בֵּית־הַמִּקְדָּשׁ כְּאִלּוּ עוֹסֵק בְּבִנְיָנוֹ, כִּי ״כָּל הַמִּתְאַבֵּל וְכוּ׳, זוֹכֶה וְרוֹאֶה בּשְִׂמחְתָהָּ״ (תענית ל.), וְעַל־יְדֵי־זֶה מַמְשִׁיךְ עַל עַצְמוֹ קְדֻשַּׁת הַבֵּית־הַמִּקְדָּשׁ, שֶׁשָּׁם עִקַּר אוֹר הַפָּנִים שֶׁמַּמְשִׁיכִין בְּשָׁלֹשׁ רְגָלִים, שֶׁהָיוּ צְרִיכִין לַעֲלוֹת אֶל הַבֵּית־הַמִּקְדָּשׁ לִרְאוֹת אֶת פְּנֵי ה׳ כְּדֵי לְקַבֵּל אוֹר הַפָּנִים, כְּמוֹ שֶׁכָּתוּב שָׁם בְּהַתּוֹרָה הַנַּ״ל.
נִמְצָא, שֶׁעִקַּר אוֹר הַפָּנִים בְּבֵית הַמִּקְדָּשׁ, וְעַל־כֵּן צְרִיכִין לָקוּם בַּחֲצוֹת וּלְהִתְאַבֵּל מְאֹד עַל חֻרְבַּן בֵּית־הַמִּקְדָּשׁ, וְעַל־יְדֵי־זֶה יִזְכֶּה לְפִי בְּחִינָתוֹ לִרְאוֹת בְּשִׂמְחָתָהּ וּלְהַמְשִׁיךְ עַל עַצְמוֹ מִשָּׁם חִיּוּת מֵאוֹר הַפָּנִים שֶׁמֵּאִיר שָׁם – לְהַחֲיוֹת בְּחִינַת הַמַּלְכוּת, בְּחִינַת חָכְמָה תַּתָּאָה, כְּדֵי לִזְכּוֹת לְהַשָּׂגוֹת אֱלֹקוּת וְכַנַּ״ל.
וְזֶה שֶׁמַּזְכִּירִין עֲלִיַּת רְגָלִים בְּתִקּוּן חֲצוֹת, בַּמִּזְמוֹר ״כְּאַיָּל תַּעֲרֹג״ (תהלים מב), כְּמוֹ שֶׁכָּתוּב (שם ה): ״אֵלֶּה אֶזְכְּרָה וְכוּ׳ כִּי אֶעֱבֹר בַּסָּךְ אֶדַּדֵּם עַד בֵּית אֱלֹהִים״; שֶׁהוּא מַה שֶּׁהָיוּ עוֹלִין בָּרֶגֶל לְבֵית הַמִּקְדָּשׁ, כְּמוֹ שֶׁפֵּרֵשׁ רַשִׁ״י שָׁם.
וְזֶה בְּחִינַת שָׁלֹשׁ פְּעָמִים ״פָּנִים״ שֶׁמַּזְכִּירִין שָׁם, כְּמוֹ שֶׁכָּתוּב שָׁם: ״מַה תִּשְׁתּוֹחֲחִי נַפְשִׁי וְכוּ׳ כִּי עוֹד אוֹדֶנּוּ יְשׁוּעוֹת פָּנָיו וְכוּ׳״. וְכֵן שָׁלֹשׁ פְּעָמִים (שם יב, ובמזמור מג, ה), כְּנֶגֶד שָׁלֹשׁ פְּעָמִים בַּשָּׁנָה, שֶׁהֵם הַשָּׁלֹשׁ רְגָלִים שֶׁהָיוּ עוֹלִין בָּהֶם לְקַבֵּל אוֹר הַפָּנִים, כַּנַּ״ל.
וְעַל־כֵּן צְרִיכִין לַעֲסֹק בַּתּוֹרָה בַּחֲצוֹת, כִּי כָּל אוֹת וְאוֹת שֶׁל הַתּוֹרָה הַקְּדוֹשָׁה כֻּלָּם הֵם שִׁעוּרִים וְצִמְצוּמִים קְדוֹשִׁים לְהַשִּׂיג אֱלֹקוּתוֹ יִתְבָּרַךְ עַל־יְדֵי־זֶה, כְּמוֹ שֶׁכָּתוּב שָׁם (באות ג׳).
וְעַל־יְדֵי הַתּוֹרָה שֶׁעוֹסְקִין אָז בַּלַּיְלָה נִמְשָׁךְ עָלָיו חוּט שֶׁל חֶסֶד בַּיּוֹם, כְּמוֹ שֶׁאָמְרוּ רַבּוֹתֵינוּ זַ״ל (חגיגה יב:), וְעַל־יְדֵי הַחֶסֶד הַזֶּה קוֹצְרִין וְחוֹתְכִין אֶת הַמַּלְכוּת וּבוֹנִין אוֹתָהּ בִּשְׁלֵמוּת בַּעֲלִיַּת השַַּׁחַר, בִּבְחִינַת (ישעיה טז, ה): ״וְהוּכַן בַּחֶסֶד כִּסֵּא״, כַּנַּ״ל בְּהַתּוֹרָה הַנַּ״ל (אות ו), וְכַמּוּבָן בַּכַּוָּנוֹת (פרי עץ חיים שם).

Section 6

וְעַל־כֵּן צְרִיכִין לִזְעוֹק מָרָה וְלִצְעוֹק מְאֹד בַּחֲצוֹת עַל חֻרְבַּן בֵּית־הַמִּקְדָּשׁ וְכוּ׳, כְּדֵי לְשַׁתֵּף עַצְמוֹ עִם הַשְּכִׁינָה וְעִם כָּל הַמִּצְטַעֲרִים בְּצָרָתָהּ, אֲשֶׁר אִי אֶפְשָׁר לִסְבּוֹל קוֹל הַזְּעָקָה וְהַצְּעָקָה שֶׁיֵּשׁ שָׁם כְּשֶׁנּוֹפֶלֶת הַמַּלְכוּת בֵּינֵיהֶם, כְּמוֹ שֶׁכָּתוּב שָׁם בְּהַתּוֹרָה הַנַּ״ל: וּמִי יָכוֹל לִסְבּוֹל אֶת קוֹל הַצְּעָקָה וְכוּ׳, עַיֵּן שָׁם.
וְעִקַּר הַצְּעָקָה צְרִיכִין לִצְעֹק בְּיוֹתֵר עַל הִסְתַּלְּקוּת הַצַּדִּיקִים הָאֲמִתִּיִּים, שֶׁעָסְקוּ לְהַכְנִיס בָּנוּ הַשָּׂגַת אֱלֹקוּת, וְנִשְׁאַרְנוּ יְתוֹמִים וְאֵין אָב, כִּי צְרִיכִין לְבַקֵּשׁ וּלְחַפֵּשׂ מְאֹד אַחַר צַדִּיק אֱמֶת כָּזֶה כַּנַּ״ל, עַל־כֵּן צְרִיכִין לִבְכּוֹת וְלִזְעוֹק מְאֹד מְאֹד לִפְנֵי הַשֵּׁם־יִתְבָּרַךְ עַל זֶה בְּיוֹתֵר, שֶׁיָּחוּס וִירַחֵם עָלֵינוּ וְיַחֲזִיר לָנוּ הָעֲטָרָה לְיוֹשְׁנָהּ, שֶׁיַּחֲזֹר וְיִשְׁלַח לָנוּ מְהֵרָה צַדִּיקֵי אֱמֶת שֶׁיִשְׁתַּדְּלוּ בְּתַקָּנוֹתֵינוּ, וְיָאִירוּ בָּנוּ הַשָּׂגוֹת אֱלֹקוּת, לַהֲבִיאֵנוּ אֶל הַתַּכְלִית הַטּוֹב אֲשֶׁר לְכָךְ נוֹצָרְנוּ, אֲשֶׁר אִי אֶפְשָׁר לִזְכּוֹת לָזֶה כִּי אִם עַל־יְדֵי הַצַּדִּיק הָאֱמֶת הַגָּדוֹל בְּמַעֲלָה מְאֹד מְאֹד, שֶׁיֵּשׁ לוֹ כֹּחַ לְרַפְּאוֹת חוֹלִים מְדֻכָּאִים בְּחֳלְיֵי הַנֶּפֶשׁ, כָּמוֹנוּ הַיּוֹם בְּעִקְּבוֹת מְשִׁיחָא, כַּאֲשֶׁר יוֹדֵעַ כָּל אֶחָד בְּנַפְשׁוֹ, וְכַנַּ״ל.

Section 7

כִּי צְרִיכִין לְנַדֵּד שֵׁנָה מֵעֵינָיו וּמֵעַפְעַפָּיו תְּנוּמָה, לְשׁוֹטֵט לְבַקֵּשׁ וּלְהַרְבּוֹת בִּתְפִלָּה וְתַחֲנוּנִים, שֶׁיִּזְכֶּה לִמְצֹא הַצַּדִּיק הָאֱמֶת שֶׁיּוּכַל לְרַפְּאוֹתוֹ וּלְהַכְנִיס בּוֹ הַשָּׂגַת אֱלֹקוּת, כְּדֵי לְהַצִּיל אֶת נַפְשׁוֹ מִנִּי שַׁחַת.
כְּמוֹ שֶׁצָּעַק עַל זֶה שְׁלֹמֹה הַמֶּלֶךְ, עָלָיו הַשָּׁלוֹם, בְּסֵפֶר מִשְׁלֵי, כְּמוֹ שֶׁכָּתוּב (ו, ד–ה): ״אלַ תִּתֵּן שֵׁנָה לְעֵינֶיךָ וּתְנוּמָה לְעַפְעַפֶּיךָ, הִנָּצֵל כִּצְבִי מִיָּד וּכְצִפּוֹר מִיַּד יָקוּשׁ״. וְזֶה עַל־יְדֵי שֶׁיְּבַקֵּשׁ עַד שֶׁיּמִצְאָ אֶת הַצּדִַּיק הַמַּנהְִיג הָאֱמֶת שֶׁיּקְָרְבהֵוּ להְַשֵּםׁ־יתְִבּרַָךְ, כּמְוֹ שֶׁכּתָוּב שָׁם בּמִַּקְרָא הַקּוֹדֵם הַסָּמוּךְ לָזֶה (פסוק ה׳): ״עֲשֵׂה זֹאת אֵפוֹא בְּנִי וְהִנָּצֵל, כִּי בָאתָ בְכַף רֵעֶךָ לֵךְ הִתְרַפֵּס וּרְהַב רֵעֶיךָ״; וּפֵרֵשׁ רַשִׁ״י: ״הַרְבֵּה רֵעִים שֶׁיִּתְפַּלְּלוּ עָלֶיךָ לְפָנָיו״, הַיְנוּ צַדִּיקֵי אֱמֶת, שֶׁהֵם נִקְרָאִים אַחִים וְרֵעִים לְהַשֵּׁם־יִתְבָּרַךְ, שֶׁצְּרִיכִין לְהַכְנִיעַ אֶת עַצְמוֹ כְּאַסְקֻפָּה הַנִּדְרֶסֶת וְנִרְפֶּסֶת לְבַקְּשָׁם בְּכָל תַּמְצִית כֹּחוֹ, עַד שֶׁיִּזְכֶּה לְמוֹצְאָם, (וכעין שפרש רש״י שם על ׳לך התרפס׳, עין שם).
וְזֶה שֶׁכָּתוּב שָׁם בְּסָמוּךְ (פסוקים י-יא): מְעַט שֵׁנוֹת מְעַט תְּנוּמוֹת מְעַט חִבֻּק יָדַיִם לִשְׁכָּב. וּבָא כִמְהַלֵּךְ רֵאשֶׁךָ וּמַחְסֹרְךָ כְּאִישׁ מָגֵן – שֶׁצְּרִיכִין לְמַעֵט בְּשֵׁנָה וּתְנוּמָה כְּדֵי לְבַקֵּשׁ הַצַּדִּיק הָאֱמֶת שֶׁנִּקְרָא ״מְהַלֵּךְ וְאִישׁ מָגֵן״, כִּי הַצַּדִּיקִים נִקְרָאִים מְהַלְכִים, עַל שֵׁם שֶׁהוֹלְכִים מִדַּרְגָּא לְדַרְגָּא תָּמִיד, כְּמוֹ שֶׁכָּתוּב (זכריה ג, ז): ״וְנָתַתִּי לְךָ מַהְלְכִים בֵּין הָעֹמְדִים וְכוּ׳״, וְגַם נִקְרָא הַצַּדִּיק ״אִישׁ מָגֵן״, כִּי הוּא מָגֵן לְכָל הַחֹסִים בּוֹ.
וְזֶהוּ ״מְעַט שֵׁנוֹת מְעַט תְּנוּמוֹת וְכוּ׳״, עַד אֲשֶׁר תִּזְכֶּה שֶׁיָּבֹא כִמְהַלֵּךְ רֵאשֶׁךָ, וּפֵרֵשׁ רַשִׁ״י: ״דְּבָרִים שֶׁאַתָּה רָשׁ מֵהֶם וּמַחְסֹרְךָ יִתְמַלֵּא וְכוּ׳״, הַיְנוּ כָּל הַדְּבָרִים שֶׁאַתָּה רָשׁ מֵהֶם, וְכָל מַה שֶּׁחָסֵר לְךָ בְּגַשְׁמִיּוּת וְרוּחָנִיּוּת – הַכֹּל יָבֹא לְךָ מְהֵרָה כִּמְהַלֵּךְ וּכְאִישׁ מָגֵן, הַיְנוּ כְּפִי מַעֲלַת הַצַּדִּיק שֶׁתִּזְכֶּה לִמְצֹא שֶׁנִּקְרָא ״מְהַלֵּךְ וְאִישׁ מָגֵן״, כְּמוֹ־כֵן יָבֹא לְךָ כָּל מַחֲסוֹרְךָ וְרֵאשֶׁךָ, דְּהַיְנוּ הַדְּבָרִים שֶׁאַתָּה רָשׁ מֵהֶם, כִּי כָּל הַחֶסְרוֹנוֹת נִתְמַלְּאִים עַל־יְדֵי הַצַּדִּיק, כִּי הוּא מַמְשִׁיךְ כָּל הַהַשְׁפָּעוֹת בְּגַשְׁמִיּוּת וְרוּחָנִיּוּת עַל־יְדֵי שֶׁמַּכְנִיס יְדִיעַת אֱלֹקוּתוֹ בְּהַנִּלְוִים אֵלָיו, שֶׁעַל־יְדֵי־זֶה נִתְמַלְּאִים כָּל הַחֶסְרוֹנוֹת, כְּמוֹ שֶׁכָּתוּב (נדרים מא.): ״דַּעַת קָנִיתָ מַה חָסַרְתָּ״.
וְעַל־כֵּן צְרִיכִין לְשַׁבֵּר הַשֵּׁנָה וְלָקוּם בַּחֲצוֹת לַיְלָה, לְאוֹנֵן וּלְקוֹנֵן וְלִבְכּוֹת וְלִצְעֹק מְאֹד עַל חֻרְבַּן בֵּית־הַמִּקְדָּשׁ וְתֹקֶף מְרִירוּת הַגָּלוּת בְּגוּף וְנֶפֶשׁ, וּמִכָּל שֶׁכֵּן וְכָל שֶׁכֵּן לִבְכּוֹת וְלִצְעֹק מְאֹד מְאֹד עַל הִסְתַּלְּקוּת הַצַּדִּיקִים, שֶׁקָּשֶׁה כִּפְלַיִם כְּחֻרְבַּן בֵּית־הַמִּקְדָּשׁ, כְּמוֹ שֶׁאָמְרוּ רַבּוֹתֵינוּ זַ״ל (מדרש איכה-רבה א, לז), אֲשֶׁר כָּל הַצָּרוֹת, רַחֲמָנָא לִצְלָן, אָנוּ סוֹבְלִים עַל־יְדֵי־זֶה, כְּמוֹ שֶׁכָּתוּב (ישעיה נז, א): ״הַצַּדִּיק אָבָד, וְאֵין אִישׁ שָׂם עַל לֵב... כִּי מִפְּנֵי הָרָעָה נֶאֱסַף הַצַּדִּיק״.
עַל־כֵּן כָּל מִי שֶׁחָס עַל נַפְשׁוֹ – צָרִיךְ לִצְעקֹ מְאדֹ שֶׁיִּזְכֶּה גַּם עַתָּה לִמְצאֹ רַבִּי וּמַנְהִיג אֲמִתִּי, שֶׁיּוּכַל לְהַכְנִיס בּוֹ יְדִיעַת אֱלֹקוּתוֹ יִתְבָּרַךְ, שֶׁעַל־יְדֵי־זֶה יִתְמַלְּאוּ כָּל הַחֶסְרוֹנוֹת וְיִתְבַּטְּלוּ כָּל הַצָּרוֹת, וְיִתְתַּקֵּן הַכֹּל.

Section 8

וְזֶה בְּחִינַת לְבִישַׁת הַמִּנְעָלִים, שֶׁצָּרִיךְ לִנְעֹל שֶׁל יָמִין תְּחִלָּה וְלִקְשֹׁר שְׂמֹאל תְּחִלָּה (שלחן ערוך סימן ב׳ סעיף ד׳). וְלָמְדוּ מִתְּפִלִּין, כְּמוֹ שֶׁאָמְרוּ רַבּוֹתֵינוּ זַ״ל: ״כִּתְפִילִין כָּךְ מִנְעָלִים״ (שבת סא.).
כּיִ הַמִּנעְלָיִם הֵם שְׁמִירָה לרַָגלְיִן (שער הכונות דרושי ברכת השחר), כִּי הָרַגְלִין צְרִיכִין לִשְׁמֹר בְּיוֹתֵר לְהַעֲלוֹתָן מֵהַחִצּוֹנִים הַסְּמוּכִים אֲלֵיהֶם, כִּי הָרַגְלִין הֵם בְּחִינַת חָכְמָה תַּתָּאָה, בְּחִינַת תַּכְלִית הַצִּמְצוּמִים הַנַּ״ל, שֶׁצְּרִיכִין לְחָתְכָן מֵהָאַרְבַּע מַלְכֻיּוֹת וּלְהַעֲלוֹתָן לִבְחִינַת אוֹר הַפָּנִים שֶׁבְּשָׁלֹשׁ רְגָלִים כַּנַּ״ל, וּמִשָּׁם נִמְשָׁכִין בְּחִינַת מִנְעָלִים שֶׁהֵם שׁוֹמְרִין אֶת הָרַגְלִין מֵהַחִיצוֹנִים.
וְזֶהוּ: ״כִּתְפִילִין״, שֶׁהֵם אוֹר הַפָּנִים, כַּיָּדוּעַ (פרי עץ חיים שער התפלין פרק ג), ״כָּךְ מִנְעָלִים״, כִּי מִשָּםׁ נִמְשַׁךְ בְּחִינַת הַמִּנְעָלִים, שֶׁהֵם בְּחִינַת שְׁמִירָה לָרַגְלִין (ועין כל זה באריכות בהלכות חליצה הנכללת בהלכות גטין הלכה ד׳).
וְעַל־כֵּן צְרִיכִין לִנְעֹל שֶׁל יָמִין תְּחִלָּה, כִּי עִקָּר הוּא בְּחִינַת יָמִין שֶׁהוּא חֶסֶד, שֶׁעַל־יְדֵי־זֶה קוֹצְרִין אוֹתָהּ מֵהֶם וּבוֹנִין אוֹתָהּ כַּנַּ״ל.
וְעַל־כֵּן בִּקְשִׁירָה – שְׂמֹאל תְּחִלָּה, כְּמוֹ תְּפִלִּין שֶׁקּוֹשֵׁר שֶׁל יָד בִּשְׂמֹאל תְּחִלָּה, כִּי קְשִׁירַת הַשֶּׁל־יָד בִּשְׂמאֹל תְּחִלָּה, זֶה מֵחֲמַת שֶׁאִי אֶפְשָׁר לְקַבֵּל הַחֶסֶד כִּי אִם עַל־יְדֵי תּוֹכֵחָה, כְּמוֹ שֶׁכָּתוּב שָׁם, עַיֵּן שָׁם. וְתוֹכֵחָה הוּא בְּחִינַת גְּבוּרוֹת, בְּחִינַת שְׂמֹאל.
וְזֶה בְּחִינַת יָד כֵּהָה, עַיֵּן שָׁם, בְּחִינַת הַתּוֹכֵחָה שֶׁהִיא לִפְעָמִים בְּדֶרֶךְ בִּזָּיוֹן שֶׁמַּכְהֶה פָּנָיו, כְּמוֹ שֶׁכָּתוּב בְּעֵלִי (שמואל-א, ג, יג) שֶׁלֹּא הוֹכִיחַ אֶת בָּנָיו: ״וְלֹא כִהָה בָּם״.
כִּי תְּפִלִּין הֵם מחִֹין (סימן נד), הֵם עִקַּר הַמְשָׁכַת הַשָּגַׂת אֱלֹקוּת הַנֶּאֱמַר בְּהַתּוֹרָה הַנַּ״ל, שֶׁעִקָּרָהּ הוּא בְּחִינַת תְּפִלִּין, כַּיָּדוּעַ לַמֵּבִין דְּבָרָיו, כִּי תְּפִלִּין שֶׁל רֹאשׁ וְשֶׁל יָד הֵם בְּחִינַת חָכְמָה עִילָּאָה וְחָכְמָה תַּתָּאהָ (זהר ואתחנן רסב.). וְזֶה בְּחִינַת שַׁחֲרוּת שֶׁל תְּפִלִּין, בְּחִינַת שַׁחֲרוּת הַנַּ״ל בַּתּוֹרָה הַנַּ״ל.
וְעַל־כֵּן צְרִיכִין לִקְשֹׁר שֶׁל יַד תְּחִלָּה בִּשְׂמֹאל – בְּיַד כֵּהָה, כְּדֵי לְהַמְשִׁיךְ בְּחִינַת הַתּוֹכֵחָה, שֶׁעַל־ יְדֵי־זֶה נִתְגַּלֶּה הַחֶסֶד, שֶׁעַל־יְדֵי־זֶה קוֹצְרִין אֶת הַמַּלְכוּת, חָכְמָה תַּתָּאָה הַנַּ״ל.

Section 9

וְעַל־כֵּן אָסוּר לְקַנֵּחַ בְּיָמִין מִפְּנֵי שֶׁקּוֹשֵׁר בָּהּ תְּפִלִּין (שלחן ערוך סימן ג׳, סעיף י׳).
כִּי חָכְמוֹת חִיצוֹנִיּוֹת, שֶׁעַל יָדָם נִמְשָׁכִין כְּפִירוֹת הֵם נִקְרָאִים ״קִיא צֹאָה בְּלִי מָקוֹם״ (ישעיה כח, ח), כִּי הַמַּאֲכָל מְחַיֶּה אֶת הָאָדָם וְעַל־יְדֵי־זֶה מֵאִיר פָּנָיו, כְּשֶׁאוֹכֵל בִּקְדֻשָּׁה, כְּמוֹ שֶׁכָּתוּב (רות ג, ז): וַיֹּאכַל וַיֵּשְׁתְּ וַיִּיטַב לִבּוֹ, כְּמוֹ שֶׁכָּתוּב בְּמָקוֹם אַחֵר (לקוטי מוהר״ן חלק א׳ סימן יט).
וְעִקַּר הַחִיּוּת בְּחִינַת הֶאָרַת פָּנִים שֶׁמְקַבְּלִים עַל־יְדֵי הַמַּאֲכָל הוּא עַל־יְדֵי רוּחָנִיּוּת הַמַּאֲכָל, שֶׁהוּא הַטּוֹב שֶׁבַּמַאֲכָל, שֶׁרַק זֶה מְחַיֶּה אֶת הָאָדָם, בִּבְחִינַת (דברים ח, ג): ״כִּי לֹא עַל הַלֶּחֶם לְבַדּוֹ יִחְיֶה הָאָדָם, כִּי עַל כָּל מוֹצָא פִּי ה׳ יִחְיֶה הָאָדָם״. אֲבָל גַּשְׁמִיּוּת הַמַּאֲכָל שֶׁנֶּאֱחַז בּוֹ הָרַע – נַעֲשֶׂה פְּסלֶֹת גָּמוּר וְנִדְחֶה לַחוּץ, כִּי הוּא בְּחִינַת חָכְמוֹת חִיצוֹנִיּוֹת – כְּפִירוּת, שֶׁהֵם ״קִיא צוֹאָה״, כַּנַּ״ל.
וְעַל־כֵּן (ברכות טו.): ״הָרוֹצֶה לְקַבֵּל עָלָיו עוֹל מַלְכוּת שָׁמַיִם שְׁלֵמָה״ – שֶׁהִיא בְּחִינַת חָכְמָה תַּתָּאָה הַנַּ״ל, הוּא בְּחִינַת מַלְכוּת כַּנַּ״ל, ״יְפַנֶּה וְיִטֹּל יָדָיו וְכוּ׳״. ״יְפַנֶּה״ – לִדְחוֹת הַמּוֹתָרוֹת, שֶׁהֵם בְּחִינַת חָכְמוֹת חִיצוֹנִיּוֹת כַּנַּ״ל. וְאַחַר־כָּךְ ״יִטֹּל יָדָיו״ בְּמֵימֵי הַחֶסֶד, לְהַמְשִׁיךְ הַחֶסֶד הַנַּ״ל, שֶׁעַל־יְדֵי־זֶה חוֹתְכִין הַמַּלְכוּת וּמְטַהֲרִין אוֹתָהּ מֵהֶם, (ועין מזה בהלכות סוטה הנכללת בהלכות גטין הלכה ד׳).
וְאַחַר־כָּךְ יַנִּיחַ תְּפִלִּין וְיִקְרָא קְרִיאַת־שְׁמַע וְיִתְפַּלֵּל – כִּי כָל זֶה הוּא בְּחִינַת תִּקּוּנֵי הַתְּפִלָּה שֶׁבְּשַׁחֲרִית, שֶׁכָּל הַתִּקּוּנִים, שֶׁהֵם: הִתְעוֹרְרוּת הַשֵּׁנָה, וִיפַנֶּה, וְיִטֹּל יָדָיו, וְצִיצִית, וּתְפִלִּין, וּקְרִיאַת שְׁמַע, וּתְפִלָּה – הַכֹּל בִּשְׁבִיל עֲלִיַּת הַמַּלְכוּת, כַּיָּדוּעַ, שֶׁהוּא בְּחִינַת חָכְמָה תַּתָּאָה הַנַּ״ל, שֶׁזֶּהוּ בְּחִינַת ״אַבְרָהָם תִּקֵּן שַׁחֲרִית״, כְּמוֹ שֶׁכָּתוּב בְּהַתּוֹרָה הַנַּ״ל (אות ו).
וְעַל־כֵּן אֵין מְקַנְּחִין בְּיָמִין מִפְּנֵי שֶׁקּוֹשֵׁר בָּהּ תְּפִלִּין, שֶׁהֵם אוֹר הַפָּנִים, שֶׁמִּשָּׁם עִקַּר הַחִיּוּת שֶׁל הַמַּלְכוּת שֶׁעוֹלָה וְנִטְהֶרֶת מֵהֶם כַּנַּ״ל.
וְעַל־כֵּן אָסוּר לְפַנּוֹת מִזְרָח וּמַעֲרָב (ארח חיים סימן ג׳, סעיף ה׳), מֵחֲמַת שֶׁהוּא נֶגֶד יְרוּשָׁלַיִם שֶׁשָּׁם הַבֵּית־הַמִּקְדָּשׁ, שֶׁשָּׁם עִקַּר אוֹר הַפָּנִים, וְכַנַּ״ל.

Section 10

וְזֶה בְּחִינַת חֲנֻכָּה, כִּי הַדְלָקַת נֵר חֲנֻכָּה הוּא בְּחִינַת הַמְשָׁכַת הַשָּׂגַת אֱלֹקוּת עַל־יְדֵי הַצִּמְצוּמִים, שֶׁמִּשָּׁם עִקַּר הַדְלָקַת כָּל הָאוֹרוֹת וְהַנֵּרוֹת דִּקְדֻשָּׁה, בְּחִינַת (זהר שמיני לז.): ״לאְנַהְ רָָא שׁ רְַגיִן וּלְאַדְלָקָא בּוּצִינִין״.
שֶׁזֶּהוּ בְּחִינַת תְּפִלִּין מֹחִין, שֶׁהֵם עִקַּר הַשָּׂגוֹת אֱלֹקוּת, שֶׁאוֹמְרִים אָז: ״וְשֶׁמֶן הַטּוֹב תָּרִיק עַל שִׁבְעָה קְנֵי הַמְנוֹרָה וְכוּ׳״. כִּי הַמְשָׁכַת הַשָּׂגַת אֱלֹקוּת עַל־יְדֵי הַצִּמְצוּמִים, זֶה בְּחִינַת שֶׁנִּמְשָׁךְ שֶׁמֶן הַטּוֹב – ״שֶׁמֶן מִשְׁחַת קֹדֶשׁ״ (שמות ל, כה), שֶׁזֶּהוּ בְּחִינַת הַדַּעַת הַקָּדוֹשׁ, לְתוֹךְ כֵּלִים וְצִמְצוּמִים, שֶׁהֵם הַשֶּׁמֶן וְהַכְּלִי וְהַפְּתִילָה, שֶׁבָּהֶם נִתְלֶה הָאוֹר, שֶׁנִּמְשָׁךְ מִבְּחִינַת הַשָּׂגַת אֱלֹקוּת שֶׁמִּשָּׁם כָּל הָאוֹרוֹת, כִּי הוּא אוֹר כָּל הָאוֹרוֹת, כְּמוֹ שֶׁכָּתוּב (תהלים כז, א): ״ה׳ אוֹרִי וְיִשְׁעִי״.
וְזֶהוּ בְּחִינַת תֹּקֶף הַנֵּס שֶׁל חֲנֻכָּה, כִּי אָז עָמְדָה מַלְכוּת יָוָן הָרְשָׁעָה לְהַשְׁכִּיחָם תּוֹרָתֶךָ וּלְהַעֲבִירָם וְכוּ׳, כִּי מַלְכוּת יָוָן הָרְשָׁעָה זֶה עִקַּר בְּחִינַת חָכְמוֹת חִיצוֹנִיּוֹת, שֶׁהֵם חָכְמַת יָוָן, מֵחֲמַת שֶׁהֵם עָסְקוּ בָּזֶה בְּיוֹתֵר לְהַמְשִׁיךְ הַחָכְמוֹת חִיצוֹנִיּוֹת בָּעוֹלָם, כַּיָּדוּעַ (ויקרא רבה יג, ה), שֶׁזֶּה עִקַּר הִתְגַּבְּרוּת מַלְכוּת הָרְשָׁעָה, שֶׁהוּא בְּחִינַת הָאַרְבַּע מַלְכֻיּוֹת, עַל מַלְכוּת דִּקְדֻשָּׁה כַּנַּ״ל.
וְעַל־כֵּן הָיְתָה אָז עֵת צָרָה גְּדוֹלָה, כִּי רָצוּ לְהַשְׁכִּיחַ הַתּוֹרָה לְגַמְרֵי עַל־יְדֵי הִתְגַּבְּרוּת הַחָכְמוֹת חִיצוֹנִיּוֹת, שֶׁהֵם הֵפֶךְ הַתּוֹרָה.
כִּי הַתּוֹרָה וְהַמִּצְוֹת הֵם בְּחִינַת שִׁעוּרִים וְכֵלִים לְהַמְשִׁיךְ עַל יָדָם הַשָּׂגַת אֱלֹקוּת כַּנַּ״ל, וְהֵם רָצוּ לְהַשְׁכִּיחַ הַתּוֹרָה וְהַמִּצְוֹת עַל־יְדֵי הִתְגַּבְּרוּת חָכְמוֹת חִיצוֹנִיּוֹת, שֶׁהֵם בְּחִינַת מַלְכוּת הָרְשָׁעָה שֶׁל הָאַרְבַּע מַלְכֻיּוֹת, שֶׁהִתְגַּבְּרוּ עַל מַלְכוּת דִּקְדֻשָּׁה, שֶׁהוּא חָכְמָה תַּתָּאָה הַנַּ״ל.
כְּמוֹ עַכְשָׁיו, בַּעֲוֹנוֹתֵינוּ הָרַבִּים, שֶׁמִּתְגַּבְּרִים הָאֶפִּיקוֹרְסִים וְרוֹצִים לְהַמְשִׁיךְ חָכְמוֹת חִיצוֹנִיּוֹת בָּעוֹלָם וּלְהַשְׁכִּיחַ הַתּוֹרָה לְגַמְרֵי, כְּמוֹ שֶׁרוֹאִין בְּחוּשׁ, שֶׁכָּל מִי שֶׁנִּמְשַׁךְ אַחַר דַּרְכֵּיהֶם הוּא פּוֹרֵק עוֹל לְגַמְרֵי וּמְגַלֵּחַ זְקָנוֹ וּפֵאוֹתָיו וְשׁוֹתֶה יַיִן נֶסֶךְ, עַד שֶׁפּוֹרֵק עוֹל לְגַמְרֵי, רַחֲמָנָא לִצְלָן.
אֲבָל הַשֵּׁם־יִתְבָּרַךְ בְּרַחֲמָיו הַמְרֻבִּים הִקְדִּים רְפוּאָה לַמַּכָּה, וְעָשָׂה עִמָּנוּ נֵס גָּדוֹל וְנִפְלָא אָז בִּימֵי מַתִּתְיָהוּ בֶּן יוֹחָנָן כֹּהֵן גָּדוֹל, עַד אֲשֶׁר לֹא דַּי שֶׁהִכְנִיעוּ וְהִפִּילוּ מַלְכוּת יָוָן הָרְשָׁעָה מַפָּלָה גְּדוֹלָה, אַף גַּם עַל־יְדֵי תֹּקֶף הַנֵּס הִמְשִׁיכוּ אוֹר נִפְלָא בָּעוֹלָם לְדוֹרוֹת, שֶׁיִּהְיֶה לָנוּ כֹּחַ עַל־יְדֵי־זֶה לְהַמְשִׁיךְ אוֹר הַנַּ״ל כָּל אֶחָד בְּבֵיתוֹ, דְּהַיְנוּ אוֹר הַשָּׂגוֹת אֱלֹקוּת עַל־יְדֵי הַצִּמְצוּמִים הַנַּ״ל.
שֶׁזֶּהוּ בְּחִינַת תִּקּוּן הַמְבֹאָר שָׁם בְּהַתּוֹרָה הַנַּ״ל, שֶׁכָּל מַה שֶּׁהַחוֹלֶה גָּדוֹל בְּיוֹתֵר – הוּא צָרִיךְ רַבִּי גָּדוֹל בְּיוֹתֵר, שֶׁיִּהְיֶה אֻמָּן וְחָכָם כָּזֶה, שֶׁיּוּכַל לַעֲשוֹת צִמְצוּמִים נִפְלָאִים שֶׁיָּאִיר גַּם בּוֹ הַשָּׂגַת אֱלֹקוּת כַּנַּ״ל. וּבְחִינָה זֹאת נִמְשֶׁכֶת עָלֵינוּ בַּחֲנֻכָּה עַל־יְדֵי הַצַּדִּיקִים הַגְּדוֹלִים הַמֻּפְלָגִים בְּמַעֲלָה שֶׁתִּקְּנוּ לְהַדְלִיק נֵר חֲנֻכָּה, שֶׁעַל־יְדֵי־זֶה יֵשׁ כֹּחַ לְהַמְשִׁיךְ בְּחִינַת הֶאָרָה הַנַּ״ל עַל כָּל אֶחָד בְּבֵיתוֹ, אֲפִלּוּ אִם הוּא כְּמוֹ שֶׁהוּא. כִּי מְבֹאָר בְּכַוָּנוֹת חֲנֻכָּה (פרי עץ חיים חנכה פרק ד), שֶׁעִנְיַן חֲנֻכָּה הוּא, שֶׁמַּמְשִׁיכִין הָאוֹר הַנִּפְלָא, שֶׁכּוֹלֵל כָּל הַיִּחוּדִים – שֶׁמַּמְשִׁיכִין אוֹתוֹ לְמַטָּה, הַיְנוּ לְמַטָּה מֵעֲשָׂרָה טְפָחִים.
כִּי בְּשַׁבָּת וְיוֹם טוֹב מַדְלִיקִין נֵרוֹת שֶׁל מִצְוָה, כִּי אָז הוּא עִקַּר עֲלִיַּת הַמַּלְכוּת חָכְמָה תַּתָּאָה הַנַּ״ל, שֶׁהוּא בְּחִינַת נֵר מִצְוָה, שֶׁאָז מֵחֲמַת קְדֻשַּׁת שַׁבָּת וְיוֹם טוֹב נוֹפְלִים הַקְּלִפּוֹת, שֶׁהֵם בְּחִינַת אַרְבַּע מַלְכֻיּוֹת, וּמַלְכוּת דִּקְדֻשָּׁה עוֹלָה מִבֵּינֵיהֶם, וְאָז מְאִירָה בְּאוֹר גָּדוֹל, שֶׁזֶּהוּ בְּחִינַת הַדְלָקַת נֵרוֹת שַׁבָּת וְיוֹם טוֹב שֶׁמַּדְלִיקִין אוֹתָהּ בִּמְקוֹמָהּ בְּעֵת עֲלִיָּתָהּ.
אֲבָל בַּחֲנֻכָּה – הַהַדְלָקָה הוּא בְּדֶרֶךְ נֵס נִפְלָא, כִּי אָז אֵין לָהּ עֲלִיָּה כָּל־כָּךְ, כִּי הֵם יְמֵי הַחוֹל, כִּי אָז אֵין מִתְבַּטְּלִים הַקְּלִפּוֹת שֶׁהֵם הָאַרְבַּע מַלְכֻיּוֹת לְגַמְרֵי כְּמוֹ בְּשַׁבָּת וְיוֹם טוֹב, וְאַף־עַל־פִּי־כֵן אָנוּ מַדְלִיקִין הַנֵּר הַקָּדוֹשׁ הַזֶּה שֶׁכּוֹלֵל כָּל הַיִּחוּדִים, שֶׁהוּא בְּחִינַת הַמְשָׁכַת הַשָּׂגַת אֱלֹקוּת עַל־יְדֵי הַצִּמְצוּמִים.
הַיְנוּ בְּחִינָה הַנַּ״ל, שֶׁהַצַּדִּיקִים הַגְּדוֹלִים מְאֹד מַמְשִׁיכִין תִּקּוּנִים נִפְלָאִים כָּאֵלֶה, עַד שֶׁמְּאִירִין בְּחִינַת הַשָּׂגוֹת אֱלֹקוּת עַל־יְדֵי הַצִּמְצוּמִים גַּם לְמַטָּה בַּדִּיּוּטָא הַתַּחְתּוֹנָה מְאֹד, שֶׁהוּא בְּחִינַת לְמַטָּה מֵעֲשָׂרָה טְפָחִים, שֶׁמֵּעוֹלָם לֹא יָרְדָה הַשְּׁכִינָה לְשָׁם (סכה ה.).
וְעַתָּה עַל־יְדֵי תֹּקֶף הַנֵּס מַדְלִיקִין שָׁם דַּיְקָא הַנֵּר חֲנֻכָּה הַקָּדוֹשׁ וְהַנּוֹרָא, שֶׁהוּא בְּחִינַת הַמְשָׁכַת הַשָּׂגַת אֱלֹקוּת עַל־יְדֵי הַצִּמְצוּמִים לְמַטָּה לְמַטָּה, לְהָאִיר בְּכָל אֶחָד מִיִּשְׂרָאֵל, לְכָל מִי שֶׁרוֹצֶה לְקַבֵּל, אֲפִלּוּ אִם הוּא הַגָּרוּעַ שֶׁבַּגְּרוּעִים, אֲפִלּוּ הַחוֹלֶה הַגָּדוֹל בְּיוֹתֵר בְּחֳלָיֵי הַנֶּפֶשׁ עַל־יְדֵי רִבּוּי עֲוֹנוֹתָיו – לְהָאִיר גַּם בּוֹ הֶאָרָה מֵהַשָּׂגַת אֱלֹקוּת, עַל־יְדֵי גֹּדֶל כֹּחַ הַצַּדִּיקִים הַגְּדוֹלִים שֶׁמַּמְשִׁיכִין תֹּקֶף הַנֵּס שֶׁל חֲנֻכָּה בָּעוֹלָם, שֶׁעַל־יְדֵי־זֶה אֲפִלּוּ בִּבְחִינַת יְמֵי הַחוֹל, שֶׁאֵין יְכוֹלִין עֲדַיִן לְהַעֲלוֹת בִּשְׁלֵמוּת בְּחִינַת הַמַּלְכוּת, חָכְמָה תַּתָּאָה הַנַּ״ל, אַף־עַל־פִּי־כֵן מַמְשִׁיכִין הָאוֹר שֶׁל הַשָּׂגַת אֱלֹקוּת עַל־יְדֵי הַצִּמְצוּמִים לְמַטָּה אֲפִלּוּ בַּמַּדְרֵגָה הַתַּחְתּוֹנָה, כִּי מִגֹּדֶל כֹּחָם – יְכוֹלִים לְהָאִיר אֲפִלּוּ בַּמַּדְרֵגָה הַתַּחְתּוֹנָה, כִּי מִגֹּדֶל כֹּחָם – יְכוֹלִים לְהָאִיר אֲפִלּוּ בְּהַקְּטַנִּים בְּמַעֲלָה מְאֹד, וּלְרַפְּאוֹת אֲפִלּוּ הַחוֹלִים הַגְּדוֹלִים בְּיוֹתֵר, שֶׁזֶּהוּ בְּחִינַת הַדְלָקַת נֵר חֲנֻכָּה לְמַטָּה מֵעֲשָׂרָה טְפָחִים וְכַנַּ״ל.
וזְֶה בְּחִינַת (תהלים כג, ד): ״גַּם כִּי אֵלֵךְ בְּגֵיא צַלְמָוֶת לֹא אִירָא רָע כִּי אַתָּה עִמָּדִי״, בְּחִינַת (מיכה ז, ח): ״כִּי אֵשֵׁב בַּחשֶׁךְ ה׳ אוֹר לִי״, שֶׁמַּמְשִׁיכִין הָאוֹר שֶׁל הַשָּׂגוֹת אֱלֹקוּת לְמַטָּה בְּעֹמֶק הַחֹשֶׁךְ, בִּבְחִינַת ״גֵּיא צַלְמָוֶת״, לְהָאִיר לְהַנְּמוּכִים מְאֹד מְאֹד, שֶׁיַּגִּיעַ גַּם אֲלֵיהֶם הֶאָרָה וִידִיעָה מֵאֱלֹקוּתוֹ יִתְבָּרַךְ שְׁמוֹ, כְּדֵי לְרַפְּאוֹתָם וּלְתַקְּנָם וְלַהֲשִׁיבָם אֵלָיו.

Section 11

וְזֶה בְּחִינַת הַפְּלוּגְתָא שֶׁבֵּין בֵּית שַׁמַּאי וּבֵית הִלֵּל (שבת כא:), שֶׁבֵּית שַׁמַּאי אוֹמְרִים: ״פּוֹחֵת וְהוֹלֵךְ״, וּבֵית הִלֵּל אוֹמְרִים: ״מוֹסִיף וְהוֹלֵךְ״.
כִּי בֵּית שַׁמַּאי לְטַעֲמֵיהּ, כִּי אָמְרוּ רַבּוֹתֵינוּ זַ״ל (שם לא.): שַׁמַּאי הָיָה קַפְּדָן, וְעַל־יְדֵי־זֶה הָיָה מְרַחֵק הַגֵּרִים מִלְּהִתְגַּיֵּר וּדְחָפָם בְּאַמַּת הַבִּנְיָן. אֲבָל הִלֵּל עַל־יְדֵי גֹּדֶל עַנְוְתָנוּתוֹ קֵרְבָם בְּרַחֲמִים, אַף־עַל־ פִּי שֶׁלֹּא הָיוּ הֲגוּנִים לְהִתְקָרֵב, וְאָמְרוּ דְּבָרִים זָרִים וְשִׁגָּעוֹן – לְלַמְּדָם כָּל הַתּוֹרָה כְּשֶׁעוֹמְדִים עַל רֶגֶל אַחַת וְכוּ׳, אַף־עַל־פִּי־כֵן לֹא דְּחָפָם, וְקֵרְבָם בְּחָכְמָתוֹ וְעַנְוְתָנוּתוֹ הַנִּפְלָא. וְעַל־כֵּן בֵּית שַׁמַּאי, שֶׁהָיוּ תַּלְמִידֵי שַׁמַּאי, שֶׁמִּגֹּדֶל צִדְקָתוֹ וּקְדֻשָּׁתוֹ לֹא הָיָה יָכוֹל לִסְבֹּל אֶת הָרְחוֹקִים הַמְלֻכְלָכִים בְּחַטֹּאת נְעוּרֵיהֶם, וְכַיּוֹצֵא בָּהֶם, עַל־כֵּן אָמְרוּ: ״פּוֹחֵת וְהוֹלֵךְ״.
כִּי בֵּית שַׁמַּאי וּבֵית הִלֵּל, שְׁנֵיהֶם מוֹדִים, שֶׁצְּרִיכִים לְהוֹסִיף וּלְהַרְבּוֹת אוֹר בְּכָל יוֹם שֶׁבָּא אַחֲרָיו, כִּי בְּוַדַּאי הַנֵּס שֶׁל יְמֵי חֲנֻכָּה שֶׁדָּלַק הַנֵּר שֶׁלֹּא הָיָה בּוֹ לְהַדְלִיק כִּי אִם יוֹם אֶחָד וְדָלַק שְׁמוֹנָה יָמִים, בְּוַדַּאי כָּל יוֹם שֶׁבָּא אַחֲרָיו – הַנֵּס גָּדוֹל וְנִפְלָא בְּיוֹתֵר, וְעַל־כֵּן בְּוַדַּאי צְרִיכִין אוֹר גָּדוֹל בְּיוֹתֵר בְּכָל יוֹם שֶׁבָּא אַחַר־כָּךְ.
אַךְ בֵּית שַׁמַּאי סוֹבְרִים שֶׁמֵּחֲמַת זֶה בְּעַצְמוֹ, מֵחֲמַת גּדֶֹל הָאוֹר שֶׁנִּמְשַׁךְ בְּכָל יוֹם בְּיוֹתֵר, מֵחֲמַת זֶה בְּעַצְמוֹ ״פּוֹחֵת וְהוֹלֵךְ״, כִּי אֵין הָרְשָׁעִים וְהָרְחוֹקִים כְּדַאי לְהִשְׁתַּמֵּשׁ עִם זֶה הָאוֹר. וּכְעֵין שֶׁאָמְרוּ רַבּוֹתֵינוּ זַ״ל (חגיגה יב.): שֶׁרָאָה הַקָּדוֹשׁ בָּרוּךְ הוּא שֶׁאֵין הָעוֹלָם כְּדַאי לְהִשְׁתַּמֵּשׁ עִם הָאוֹר שֶׁל שִׁבְעַת יְמֵי בְּרֵאשִׁית וְעָמַד וּגְנָזוֹ לַצַּדִּיקִים וְכוּ׳, עַל־כֵּן הֵם סוֹבְרִים, שֶׁגַּם עַתָּה כְּשֶׁהַצַּדִּיקִים מַשִּׂיגִים אוֹר גָּדוֹל – צְרִיכִים לְהַעֲלִים הָאוֹר, וְכָל מַה שֶּׁמַּשִּׂיגִים יוֹתֵר וְיוֹתֵר – צְרִיכִים לְהַעֲלִים הָאוֹר יוֹתֵר וְיוֹתֵר, כְּדֵי שֶׁלֹּא יֶהֱנוּ מִמֶּנּוּ הָרְשָׁעִים וְהָרְחוֹקִים כַּנַּ״ל, שֶׁזֶּהוּ בְּחִינַת ״פּוֹחֵת וְהוֹלֵךְ״.
אֲבָל בֵּית הִלֵּל, שֶׁהֵם מִתַּלְמִידֵי הִלֵּל, שֶׁהָיָה עוֹסֵק לְקָרֵב הָרְחוֹקִים מְאֹד, עַל־כֵּן אָזְלֵי לְטַעֲמַיְיהוּ, וְאוֹמְרִים: ״מוֹסִיף וְהוֹלֵךְ״. כִּי אַדְּרַבָּא! כָּל מַה שֶּׁהַצַּדִּיקִים מַמְשִׁיכִין אוֹר גָּדוֹל וְנוֹסָף בְּיוֹתֵר וְיוֹתֵר, כְּמוֹ־כֵן צְרִיכִין לְהָאִיר בְּהָעוֹלָם יוֹתֵר וְיוֹתֵר, לְהָאִיר לְכָל בָּאֵי עוֹלָם, כְּדֵי לְקָרֵב כָּל הָרְחוֹקִים מְאֹד מְאֹד, לְהָאִיר בְּהַקְּטַנִּים וְהַנְּמוּכִים מְאֹד, לְרַפְּאוֹת כָּל הַחוֹלִים הַגְּדוֹלִים בְּיוֹתֵר, רַחֲמָנָא לִצְלָן.
כִּי כְּמוֹ שֶׁכָּל מַה שֶּׁהַחוֹלֶה גָּדוֹל בְּיוֹתֵר צָרִיךְ לְבַקֵּשׁ לְעַצְמוֹ רַבִּי הַגָּדוֹל בְּיוֹתֵר כַּנַּ״ל, כְּמוֹ־כֵן הָרַבִּי וְהַצַּדִּיק, כָּל מַה שֶּׁמַּגִּיעַ לְמַעֲלָה גְּדוֹלָה יְתֵרָה בְּיוֹתֵר – הוּא צָרִיךְ לְהָאִיר גַּם בְּהַקְּטַנִּים וְהַנְּמוּכִים בְּיוֹתֵר, כִּי זֶה עִקַּר מַעֲלָתוֹ וּגְדֻלָּתוֹ – לְקָרֵב הָרְחוֹקִים בְּיוֹתֵר, שֶׁזֶּהוּ עִקַּר גְּדֻלַּת הַשֵּׁם־יִתְבָּרַךְ וּכְבוֹדוֹ, כְּמוֹ שֶׁכָּתוּב בְּמָקוֹם אַחֵר (לקוטי מוהר״ן חלק א׳, סימן י׳).
כִּי אַף־עַל־פִּי שֶׁבְּוַדַּאי צְרִיכִים לְהַעֲלִים הָאוֹר הַגָּדוֹל, וּבִפְרָט כְּשֶׁמַּגִּיעִים לְמַעֲלוֹת וְהַשָּׂגוֹת גְּדוֹלוֹת וַעֲצוּמוֹת, בְּוַדַּאי בְּהֶכְרֵחַ לְהַעֲלִים וְלִגְנֹז הָאוֹר, כִּי אֵין הָעוֹלָם כְּדַאי לְהִשְׁתַּמֵּשׁ בָּהֶם, אַךְ אַף־עַל־פִּי־כֵן הֵם עוֹשִׂים תַּחְבּוּלוֹת כָּאֵלֶּה, וּמְתַקְּנִים תִּקּוּנִים כָּאֵלֶּה, וּמַלְבִּישִׁים הָאוֹר בִּלְבוּשִׁים וְצִמְצוּמִים נִפְלָאִים כָּאֵלֶּה, עַד שֶׁמְּאִירִים גַּם בְּהַקְּטַנִּים בְּמַעֲלָה מְאֹד כַּנַּ״ל, וְעַל־יְדֵי־זֶה הֵם מוֹסִיפִים וְהוֹלְכִים וּמְאִירִים הָאוֹר לְמַטָּה בְּכָל יוֹם וָיוֹם יוֹתֵר וְיוֹתֵר, בִּבְחִינַת ״מוֹסִיף וְהוֹלֵךְ״.
כִּי ״מַעֲלִין בַּקֹּדֶשׁ וְלֹא מוֹרִידִין״ (שבת כא: עין שם). וְקָשֶׁה, וְכִי יַעֲלֶה עַל הַדַּעַת לְהוֹרִיד הַקְּדֻשָּׁה, חַס וְשָׁלוֹם? אַךְ זֶהוּ בְּחִינַת הַנַּ״ל, שֶׁיֵּשׁ צַדִּיקִים שֶׁהֵם גְּדוֹלִים בְּמַעֲלָה בֶּאֱמֶת, אַךְ מֵעצֶֹם קְדֻשָּׁתָם אֵינָם יְכוֹלִים לִסְבּוֹל הָעוֹלָם, וְעַל־כֵּן עַל־יְדֵי תֹּקֶף קְדֻשָּׁתָם הֵם מְרַחֲקִין וּמוֹרִידִין, חַס וְשָׁלוֹם, אֵיזֶה אֲנָשִׁים, מֵחֲמַת שֶׁכּוֹעֲסִים עֲלֵיהֶם, מֵחֲמַת שֶׁאֵינָם יְכוֹלִים לִסְבּוֹל מַעֲשֵׂיהֶם הַמְּגֻנִּים.
אֲבָל הַשֵּׁם־יִתְבָּרַךְ אֵינוֹ חָפֵץ בָּזֶה, כִּי חָפֵץ חֶסֶד הוּא, וְרוֹצֶה שֶׁהַצַּדִּיקִים יְרַחֲמוּ עַל יִשְׂרָאֵל תָּמִיד, וִיקָרְבוּ אוֹתָם, אֲפִלּוּ אִם הֵם כְּמוֹ שֶׁהֵם. וַאֲפִלּוּ אִם הוּא עַצְמוֹ יִתְבָּרַךְ בְּכַעַס גָּדוֹל עֲלֵיהֶם מֵחֲמַת מַעֲשֵׂיהֶם הָרָעִים, הוּא רוֹצֶה שֶׁהַצַּדִּיקִים יִתְפַּלְּלוּ עֲלֵיהֶם וִיקָרְבֻם, כְּמוֹ שֶׁאָמְרוּ רַבּוֹתֵינוּ זַ״ל (שמות רבה מח, ב) עַל פָּסוּק (שמות לג, ז): ״וּמֹשֶׁה יִקַּח אֶת הָאֹהֶל וְנָטָה לוֹ מִחוּץ לַמַּחֲנֶה הַרְחֵק מִן הַמַּחֲנֶה״, מֵחֲמַת שֶׁחָטְאוּ כָּל־כָּךְ, אָמַר הַשֵּׁם־יִתְבָּרַךְ: ״אֲנִי בְּכַעַס וְאַתָּה בְּכַעַס, אִם כֵּן, מִי יְקָרְבֵם? וְכוּ׳״, כַּמּוּבָא בְּפֵרוּשׁ רַשִׁ״י (שם יא).
וְכֵן מָצִינוּ בְּכַמָּה נְבִיאִים וְצַדִּיקִים, שֶׁהַשֵּׁם־יִתְבָּרַךְ בְּעַצְמוֹ קָבַל לִפְנֵיהֶם וְסִפֵּר לָהֶם גֹּדֶל צַעֲרוֹ, כִּבְיָכוֹל, שֶׁיֵּשׁ לוֹ מֵעֲוֹנוֹת יִשְׂרָאֵל הַמְּרֻבִּים, וּכְשֶׁהֵם חִזְּקוּ דְּבָרָיו וְלֹא הִמְלִיצוּ טוֹב עַל יִשְׂרָאֵל -הִקְפִּיד עֲלֵיהֶם מְאֹד, כְּמוֹ שֶׁמָּצִינוּ בְּהוֹשֵׁעַ הַנָּבִיא. וּבְאֵלִיָּהוּ שֶׁאָמַר (מלכים-א יט, י): ״קַנֹּא קִנֵּאתִי וְכוּ׳״, שֶׁאָמַר לוֹ (שם פסוק טז): ״וְאֶת אֱלִישָׁע בֶּן שָׁפָט תִּמְשַׁח לְנָבִיא תַּחְתֶּיךָ״, וּפֵרְשׁוּ רַבּוֹתֵינוּ זַ״ל (מכילתא בא בהקדמה, והובא בפרושׁ רש״י שם), שֶׁאָמַר לוֹ: ״אִי אֶפְשִׁי בִּנְבוּאָתְךָ עַל שֶׁאַתָּה מְקַטְרֵג עַל יִשְׂרָאֵל״.
כִּי הַשֵּׁם־יִתְבָּרַךְ רוֹצֶה רַק שֶׁיַּמְלִיצוּ טוֹב עַל יִשְׂרָאֵל, וִירַחֲמוּ עַל יִשְׂרָאֵל, אֲפִלּוּ עַל הַגְּרוּעִים -לְקָרֵב כֻּלָּם אֵלָיו יִתְבָּרַךְ, כְּמוֹ מֹשֶׁה רַבֵּנוּ, עָלָיו הַשָּׁלוֹם, שֶׁמָּסַר נַפְשׁוֹ עַל יִשְׂרָאֵל וְאָמַר (שמות לב, לב): ״וְאִם אַיִן מְחֵנִי נָא וְכוּ׳״.
וְזֶה בְּחִינַת: ״מַעֲלִין בַּקֹּדֶשׁ״ – שֶׁכָּל מַה שֶׁמַּגִּיעִין וּבָאִין בַּקֹּדֶשׁ יוֹתֵר וְיוֹתֵר, וּמַשִּׂיגִין הַשָּׂגַת אֱלֹקוּת יוֹתֵר – צְרִיכִין לִהְיוֹת מַעֲלִין נְפָשׁוֹת יוֹתֵר וְיוֹתֵר.
וְלֹא מוֹרִידִין – דְּהַיְנוּ שֶׁיִּזָהֲרוּ שֶׁלֹּא יִהְיוּ מוֹרִידִים הַנְּפָשׁוֹת עַל־יְדֵי גֹּדֶל קְדֻשָּׁתָם, דְּהַיְנוּ שֶׁלֹּא יַגִּיעוּ לִכְלַל קְפֵידָא עַל יִשְׂרָאֵל מֵחֲמַת גֹּדֶל קְדֻשָּׁתָם וְהַשָּׂגָתָם אֶת הַשֵּׁם־יִתְבָּרַךְ, שֶׁמֵּחֲמַת זֶה אֵינָם יְכוֹלִים לִסְבּוֹל אֶת הַגְּרוּעִים, עַד שֶׁכּוֹעֲסִים עֲלֵיהֶם, עַד שֶׁיְּכוֹלִים לְהוֹרִיד אוֹתָם, חַס וְשָׁלוֹם, שֶׁזֶּהוּ בְּחִינַת ״פּוֹחֵת וְהוֹלֵךְ״ שֶׁאָמְרוּ בֵּית שַׁמַּאי וְכַנַּ״ל.
כִּי לֹא כֵן הוּא, כִּי צָרִיךְ לִהְיוֹת ״מַעֲלִין בַּקֹּדֶשׁ וְלֹא מוֹרִידִין״ – כִּי כָל מַה שֶּׁמַּגִּיעַ לְמַעֲלָה יְתֵרָה וְהַשָּׁגָה גְּדוֹלָה בְּיוֹתֵר, צָרִיךְ לְהִתְחַכֵּם וְלַעֲשׂוֹת צִמְצוּמִים חֲדָשִׁים בְּתַחְבּוּלוֹת נִפְלָאוֹת, עַד שֶׁיְּכוֹלִים לְקָרֵב נְפָשׁוֹת רַבּוֹת יוֹתֵר וְיוֹתֵר, וּלְרַפְּאוֹת אֲפִלּוּ הַגְּרוּעִים וְהַחוֹלִים מְאֹד מְאֹד כַּנַּ״ל.
שֶׁכָּל זֶה הוּא בְּחִינַת נֵר חֲנֻכָּה שֶׁמַּדְלִיקִין לְמַטָּה מֵעֲשָׂרָה טְפָחִים, וְעַל־כֵּן צָרִיךְ לִהְיוֹת ״מוֹסִיף וְהוֹלֵךְ״, כַּנַּ״ל.

Section 12

וְעַל־כֵּן הָיָה הַנֵּס שֶׁל חֲנֻכָּה עַל־יְדֵי הַכֹּהֲנִים, כִּי הַכֹּהֵן הוּא בְּחִינַת חֶסֶד (זהר נשא קמה:), בְּחִינַת אַבְרָהָם, שֶׁעַל־יְדֵי־זֶה חוֹתְכִין אֶת הַמַּלְכוּת מֵהָאַרְבַּע מַלְכֻיּוֹת, וּמְחַיִּין אוֹתָהּ מֵאוֹר הַפָּנִים שֶׁמֵּאִיר בְּשָׁלֹשׁ רְגָלִים, כַּנַּ״ל.
וְעַל־כֵּן נִקְרָא חֲנֻכָּה – עַל שֵׁם חֲנֻכַּת בֵּית־הַמִּקְדָּשׁ שֶׁהָיָה בַּיָּמִים הָהֵם, כִּי עִקַּר אוֹר הַפָּנִים הוּא בְּבֵית הַמִּקְדָּשׁ, שֶׁלְּשָׁם עוֹלִין בָּרְגָלִים לְקַבֵּל אוֹר הַפָּנִים כַּנַּ״ל, שֶׁזֶּהוּ בְּחִינַת חֲנֻכָּה – לְהַחֲיוֹת הַמַּלְכוּת מֵאוֹר הַפָּנִים, כְּדֵי לִזְכּוֹת עַל־יְדֵי־זֶה לְהַשָּׂגַת אֱלֹקוּת, שֶׁזֶּה עִקַּר הַדְלָקַת נֵר חֲנֻכָּה, כַּנַּ״ל.

Section 13

וזְֶה בְּחִינַת (משלי ו, כג): ״כִּי נֵר מִצְוָה וְתוֹרָה אוֹר, וְדֶרֶךְ חַיִּים תּוֹכְחוֹת מוּסָר״. כִּי מְבֹאָר שָׁם בְּהַתּוֹרָה הַנַּ״ל, שֶׁעַל־יְדֵי הַתּוֹכֵחָה מִתְגַּלֶּה הַחֶסֶד, שֶׁעַל־יְדֵי־זֶה נִתְתַּקֵּן הַמַּלְכוּת חָכְמָה תַּתָּאָה, שֶׁעַל־יְדֵי־זֶה זוֹכִין לְהַשָּׂגוֹת אֱלֹקוּת, עַיֵּן שָׁם, כִּי עַל־יְדֵי הַחֶסֶד חוֹתְכִין אוֹתָהּ מֵהָאַרְבַּע מַלְכֻיּוֹת וּמְחַיִּין אוֹתָהּ מֵאוֹר הַפָּנִים וְכוּ׳.
וְזֶהוּ ״כִּי נֵר מִצְוָה וְתוֹרָה אוֹר״ – זֶה בְּחִינַת הַשָּׂגַת אֱלֹקוּת עַל־יְדֵי הַצִּמְצוּמִים, שֶׁמִּשָּׁם כָּל הָאוֹרוֹת וְהַדְלָקַת כָּל הַנֵּרוֹת הַקְּדוֹשִׁים כַּנַּ״ל, שֶׁזֶּהוּ בְּחִינַת נֵר חֲנֻכָּה כַּנַּ״ל. וְזֶה זוֹכִין עַל־יְדֵי ״וְדֶרֶךְ חַיִּים תּוֹכְחוֹת מוּסָר״; הַיְנוּ עַל־יְדֵי תּוֹכַחַת מוּסָר, בְּחִינַת תּוֹכֵחָה הַנַּ״ל, שֶׁעַל־יְדֵי־זֶה זוֹכִין לְחֶסֶד כַּנַּ״ל, שֶׁעַל־יְדֵי־זֶה יְכוֹלִין לְהַחֲיוֹת אֶת הַמַּלְכוּת כַּנַּ״ל.
וְזֶהוּ ״וְדֶרֶךְ חַיִּים תּוֹכְחוֹת מוּסָר״ – שֶׁעַל־יְדֵי תּוֹכַחַת מוּסָר מַמְשִׁיכִין חַיִּים לְהַחֲיוֹת הַמַּלְכוּת, חָכְמָה תַּתָּאָה הַנַּ״ל, שֶׁעַל־יְדֵי־זֶה זוֹכִין לְהַשָּׂגַת אֱלֹקוּת עַל־יְדֵי הַצִּמְצוּמִים, שֶׁהוּא בְּחִינַת ״כִּי נֵר מִצְוָה וְתוֹרָה אוֹר״, כַּנַּ״ל.
וְזֶהוּ שֶׁמְּכַנֶּה אֶת הַמִּצְוָה בְּשֵׁם ״נֵר״, וְהַתּוֹרָה בְּשֵׁם ״אוֹר״, כִּי אַף־עַל־פִּי שֶׁהַתּוֹרָה וְהַמִּצְוָה שְׁנֵיהֶם הֵם בְּחִינַת צִמְצוּמִים לְהַשָּׂגַת אֱלֹקוּת כַּנַּ״ל, אֲבָל גַּם בְּעִנְיַן הַצִּמְצוּמִים וְהַשִּׂכְלִיִּים יֵשׁ גַּם כֵּן כַּמָּה וְכַמָּה בְּחִינוֹת, כִּי צְרִיכִין לְהָאִיר מִשֵּׂכֶל לְשֵׂכֶל וּמִצִּמְצוּם לְצִמְצוּם כַּמּוּבָן שָׁם. וְעַל־כֵּן הַתּוֹרָה לְגַבֵּי הַמִּצְוָה הִיא בִּבְחִינַת אוֹר לְגַבֵּי נֵר, כִּי צְרִיכִין כַּמָּה וְכַמָּה צִמְצוּמִים וְשִׂכְלִיִּים כְּדֵי לִזְכּוֹת לְהַשָּׂגוֹת אֱלֹקוּת, שֶׁהֵם בְּחִינַת אוֹר וְנֵר שֶׁמְּאִירִין לָאָדָם מַה שֶּׁמְּאִירִין, אַשְׁרֵי הַזּוֹכֶה לָהֶם.

Section 14

וְזֶה בְּחִינַת מִצְוַת בִּקּוּר חוֹלִים, כִּי צְרִיכִין לְבַקֵּר אֶת הַחוֹלֶה וּלְהַסְבִּיר לוֹ פָּנִים, דְּהַיְנוּ מַה שֶּׁבְּנֵי אָדָם נִכְנָסִין אֶצְלוֹ וּמְפַקְּחִין עַל עֲסָקָיו וְעוֹשִׂין לוֹ כָּל צְרָכָיו, כְּמוֹ שֶׁכָּתוּב בְּשֻׁלְחָן עָרוּךְ (יורה דעה סימן שלה, סעיף ח׳). שֶׁזֶּהוּ בְּחִינַת הֶאָרַת פָּנִים, כִּי אֵין מַסְתִּירִים פְּנֵיהֶם מִמֶּנּוּ, וְאֵינָם נִטְמָנִים בְּבָתֵּיהֶם, רַק בָּאִים אֵלָיו וְעוֹשִׂין לוֹ צְרָכָיו וּמְדַבְּרִין עַל לִבּוֹ, שֶׁכָּל זֶה בְּחִינַת הֶאָרַת פָּנִים. וְעַל־ יְדֵי־זֶה מַמְשִׁיכִין עָלָיו חִיּוּת מִבְּחִינַת הֶאָרַת פָּנִים שֶׁלְּמַעְלָה, שֶׁמִּשָּׁם עִקַּר הַחִיּוּת לְהַחֲיוֹת אֶת הַחוֹלֶה, בִּבְחִינַת (משלי טז, טו): ״בְּאוֹר פְּנֵי מֶלֶךְ חַיִּים״, כְּמוֹ שֶׁכָּתוּב בְּהַתּוֹרָה הַנַּ״ל.
וְעַל־כֵּן: ״שְׁכִינָה לְמַעְלָה מְרַאֲשׁוֹתָיו שֶׁל חוֹלֶה (שבת יב:), כְּמוֹ שֶׁכָּתוּב (תהלים מא, ד): ה׳ יִסְעָדֶנוּ עַל עֶרֶשׂ דְּוָי, כָּל מִשְׁכָּבוֹ הָפַכְתָּ וְכוּ׳״. הַיְנוּ בְּחִינָה הַנַּ״ל, שֶׁדַּיְקָא מֵחֲמַת שֶׁהוּא חוֹלֶה, עַל־כֵּן נִמְשָׁךְ עָלָיו אוֹר הַשְּׁכִינָה, שֶׁהוּא בְּחִינַת אוֹר הַצַּדִּיק הָאֱמֶת שֶׁמַּשְׁגִּיחַ עַל כָּל הַחוֹלִים וּבִפְרָט עַל הַחוֹלִים בְּיוֹתֵר, שֶׁהֵם בִּבְחִינַת ״כָּל מִשְׁכָּבוֹ נֶהְפַּךְ בְּחָלְיוֹ״, שֶׁעֲלֵיהֶם מְפַקֵּחַ בְּיוֹתֵר לְהַמְשִׁיךְ לָהֶם רְפוּאוֹת – לְהַחֲיוֹתָם בְּגַשְׁמִיּוּת וְרוּחָנִיּוּת, בְּאֹפֶן שֶׁיּוּכַל לְהָאִיר בָּהֶם הַשָּׁגוֹת אֱלֹקוּת כַּנַּ״ל, כִּי זֶה עִקַּר גְּדֻלַּת הַצַּדִּיק וּמַעֲלָתוֹ – שֶׁמִּשְׁתַּדֵּל לְרַפְּאוֹת הַחוֹלִים בְּיוֹתֵר. וְעַל־כֵּן דַּיְקָא מֵחֲמַת שֶׁהוּא חוֹלֶה וְכָל מִשְׁכָּבוֹ נֶהְפַּךְ וְכוּ׳, מֵחֲמַת זֶה דַּיְקָא הַשְּׁכִינָה לְמַעְלָה מְרַאֲשׁוֹתָיו, שֶׁהוּא בְּחִינַת אוֹר הַצַּדִּיק, כִּי הַצַּדִּיקִים הֵם שְׁכִינָתוֹ שֶׁל מָקוֹם (זהר תרומה קסג:).
וזְֶהוּ בְּחִינַת (בראשית יח, א): ״וַיֵּרָא אֵלָיו ה׳״ – ״לְבַקֵּר אֶת הַחוֹלֶה״ (רש״י שם), כִּי דַּיְקָא מֵחֲמַת שֶׁהוּא חוֹלֶה וּצְרִיכִים לְבַקְּרוֹ, עַל־יְדֵי־זֶה דַּיְקָא: ״וַיֵּרָא אֵלָיו ה׳״, בְּחִינַת הַשָּׂגוֹת אֱלֹקוּת שֶׁזּוֹכִין הַחוֹלִים עַל־יְדֵי אוֹר הַצַּדִּיק שֶׁהוּא הַשְּׁכִינָה, וְכַנַּ״ל.
וְזֶה בְּחִינַת חֲנֻכָּה וּפוּרִים, שֶׁהֵם בְּחִינַת מִצְוַת בִּקּוּר חוֹלִים. כִּי הֵם יָמִים קְדוֹשִׁים וְטוֹבִים מְאֹד, וְאַף־עַל־פִּי־כֵן הֵם בִּימֵי הַחוֹל, כִּי אֵינָם אֲסוּרִים בִּמְלָאכָה, וְהֵם בִּבְחִינָה הַנַּ״ל, בִּבְחִינַת הֶאָרַת הַשָּׂגוֹת אֱלֹקוּת עַל הַחוֹלִים בְּיוֹתֵר, עַל־יְדֵי גֹּדֶל כֹּחַ הַצַּדִּיק שֶׁיָּכוֹל לַעֲשׂוֹת כֵּלִים וְצִמְצוּמִים נִפְלָאִים כָּאֵלֶּה וְכוּ׳, כַּנַּ״ל.
וְהוּא כְּמוֹ לְמָשָׁל: כְּשֶׁהָאָדָם בָּרִיא, בְּוַדַּאי אֵין הַמֶּלֶךְ בָּא אֶל הָאָדָם לְהַרְאוֹת לוֹ פָּנָיו, רַק כָּל מִי שֶׁרוֹצֶה לְקַבֵּל פְּנֵי הַמֶּלֶךְ וּלְהִתְעַדֵּן מֵאוֹר פָּנָיו, הוּא צָרִיךְ לְנַקּוֹת וּלְטַהֵר עַצְמוֹ יָפֶה יָפֶה, וּלְקַשֵּׁט עַצְמוֹ כָּרָאוּי, וְלִשְׁקֹד עַל דַּלְתֵי הַמֶּלֶךְ, וּלְבַקֵּשׁ מֵאֵת רוֹאֵי פְּנֵי הַמֶּלֶךְ שֶׁיְּקַבְּלוּ רְשׁוּת שֶׁיִּכְנוֹס, וְלַעֲשׂוֹת כָּל הַתַּחְבּוּלוֹת הַשַּׁיָּכִים לָזֶה, עַד שֶׁיִּזְכֶּה לָבֹא לִפְנֵי הַמֶּלֶךְ כְּפִי מַדְרֵגָתוֹ, אִם לִכְנֹס לַחֲצַר הַמֶּלֶךְ, אוֹ לַבַּיִת, אוֹ לַהֵיכָל וְכוּ׳, כְּדֵי שֶׁיָּאִיר בּוֹ הַמֶּלֶךְ פָּנָיו הַמְּאִירוֹת.
אֲבָל כְּשֶׁאֶחָד מֵאַנְשֵׁי הַמֶּלֶךְ חוֹלֶה, וּמֻטָּל עַל עֶרֶשׂ דְּוָי, רַחֲמָנָא לִצְלָן, אֲזַי כְּשֶׁנִּתְעוֹרְרִין רַחֲמֵי הַמֶּלֶךְ לְהַחֲיוֹתוֹ מֵאוֹר פָּנָיו, אֲזַי מֻכְרָח הַמֶּלֶךְ לֵילֵךְ אֶצְלוֹ לְבֵיתוֹ לְהָאִיר בּוֹ פָּנָיו וּלְהַחֲיוֹתוֹ. וְזֶה בְּחִינַת: ״שְׁכִינָה לְמַעְלָה מְרַאֲשׁוֹתָיו שֶׁל חוֹלֶה״, וְכַנַּ״ל.
וְזֶה בְּחִינַת חֲנֻכָּה וּפוּרִים, שֶׁהֵם מוֹעֲדִים קְדוֹשִׁים שֶׁנִּתְּנוּ לָנוּ לְהַחֲיוֹתֵנוּ כַּיּוֹם הַזֶּה, בִּימֵי הַגָּלוּת הַמַּר, שֶׁכְּנֶסֶת יִשְׂרָאֵל נִקְרֵאת חוֹלָה, כְּמוֹ שֶׁכָּתוּב בַּזֹּהַר הַקָּדוֹשׁ (שמיני דף מ.), בִּבְחִינַת (שיר־השירים ב, ה): ״סַמְּכוּנִי בָּאֲשִׁישׁוֹת רַפְּדוּנִי בַּתַּפּוּחִים, כִּי חוֹלַת אַהֲבָה אָנִי״.
וּמֵעֹצֶם חֳלְיֵינוּ הַכָּבֵד – אֵין אָנוּ יְכוֹלִים לַעֲלוֹת וְלִרְאוֹת וּלְהִשְׁתַּחֲווֹת לְפָנָיו בְּשָׁלֹשׁ פַּעֲמֵי רְגָלֵינוּ לִכְנֹס לְבֵיתוֹ הַקָּדוֹשׁ, שֶׁהוּא הַבֵּית־הַמִּקְדָּשׁ, לְקַבֵּל אוֹר הַפָּנִים, כִּי ״מִפְּנֵי חֲטָאֵינוּ גָּלִינוּ מֵאַרְצֵנוּ וְנִתְרַחַקְנוּ וְכוּ׳ וְאֵין אָנוּ יְכוֹלִים וְכוּ׳״.
עַל־כֵּן חָמַל עָלֵינוּ בַּעַל הָרַחֲמִים בְּרַחֲמָיו הָעֲצוּמִים, וְהוֹסִיף לָנוּ שְׁנֵי הַיָּמִים הַקְּדוֹשִׁים הָאֵלּוּ, שֶׁהֵם חֲנֻכָּה וּפוּרִים, שֶׁתִּקְּנוּ לָנוּ הַצַּדִּיקִים הַגְּדוֹלִים, שֶׁהֵם אַנְשֵׁי כְּנֶסֶת הַגְּדוֹלָה, כְּדֵי לְהַמְשִׁיךְ לָנוּ אוֹר הַפָּנִים לְתוֹךְ בֵּיתֵינוּ בְּתֹקֶף גָּלוּתֵינוּ, שֶׁיִּזְכֶּה כָּל אֶחָד בְּבֵיתוֹ בַּחֲנֻכָּה לְהַדְלִיק נֵר חֲנֻכָּה, שֶׁהוּא בְּחִינַת אוֹר הַפָּנִים, בְּחִינַת (תהלים קד, טו): ״לְהַצְהִיל פָּנִים מִשָּׁמֶן״, שֶׁזֶּהוּ בְּחִינַת הַשָּׂגַת אֱלֹקוּת כַּנַּ״ל.
וְכֵן בְּפוּרִים, כָּל אֶחָד מַמְשִׁיךְ עַל עַצְמוֹ בְּחִינַת קַבָּלַת הַתּוֹרָה, שֶׁמְּקַבְּלִין אָז בְּכָל שָׁנָה בְּתֹקֶף הַגָּלוּת, בִּבְחִינַת (אסתר ט, כז): ״קִיְּמוּ וְקִבְּלוּ״.
וְעַל־כֵּן חֲנֻכָּה וּפוּרִים הֵם בִּבְחִינַת רַגְלִין [כִּי הֵם בְּחִינַת נֶצַח וָהוֹד (פרי עץ חיים חנכה פרק ד), שֶׁהֵם בְּחִינַת רַגְלִין, כַּיָּדוּעַ (תקוני זהר יז.)]. וְזֶהוּ בְּחִינַת מִצְוַת בִּקּוּר חוֹלִים שֶׁהַמִּצְוָה בָּרַגְלִין, הַיְנוּ בְּחִינָה הַנַּ״ל, שֶׁהַשֵּׁם־יִתְבָּרַךְ מְרַחֵם עָלֵינוּ וְהוֹלֵךְ לְבַקְּרֵנוּ, וּמֵאִיר לָנוּ פָּנָיו הַקְּדוֹשִׁים בְּתֹקֶף גָּלוּתֵינוּ, שֶׁאָנוּ חוֹלִים כָּאֵלֶּה, כַּאֲשֶׁר יוֹדֵעַ כָּל אֶחָד בְּנַפְשׁוֹ, וְהוּא בְּרַחֲמָיו מְבַקְּרֵנוּ, וּמְחַיֶּה אוֹתָנוּ בְּאוֹר פָּנָיו הַקְּדוֹשִׁים עַל־יְדֵי קְדֻשַּׁת הַיָּמִים הַקְּדוֹשִׁים הָאֵלּוּ שֶׁנָּתַן לָנוּ, שֶׁהֵם חֲנֻכָּה וּפוּרִים, שֶׁהֵם מוֹעֲדִים קְדוֹשִׁים בִּימֵי הַחוֹל, שֶׁהֵם בְּחִינַת יְמֵי הַגָּלוּת, שֶׁאָז אֵין בָּנוּ כֹּחַ לַעֲלוֹת אֵלָיו לְבֵית הַמִּקְדָּשׁ לְקַבֵּל מֵאוֹר הַפָּנִים, רַק הוּא יִתְבָּרַךְ מַמְשִׁיךְ לָנוּ אוֹר הַפָּנִים לְתוֹךְ בֵּיתֵינוּ כְּדֵי לְהַחֲיוֹתֵנוּ עַל־ יְדֵי הַצַּדִּיקִים הַגְּדוֹלִים הָאֲמִתִּיִּים שֶׁבְּכָל דּוֹר שֶׁהֵם עוֹסְקִים בְּתִקּוּנֵנוּ, שֶׁהֵם מִשְׁתַּדְּלִים בְּיוֹתֵר לְהַחֲיוֹת הַחוֹלִים בְּיוֹתֵר וְכַנַּ״ל.

Section 15

וְזֶה בְּחִינַת מַה שֶּׁמְּסַבְּבִין הָעֲנִיִּים בַּחֲנֻכָּה לְקַבֵּל מָעוֹת חֲנֻכָּה (מגן אברהם סימן תרע), זֶה בְּחִינַת הֶאָרַת פָּנִים מִלְמַעְלָה, שֶׁהַשֵּׁם־יִתְבָּרַךְ מֵאִיר פָּנָיו לָנוּ לְתוֹךְ בֵּיתֵנוּ כַּנַּ״ל, כִּי אִי אֶפְשָׁר לְקַבֵּל אוֹר פְּנֵי מֶלֶךְ חַיִּים כִּי אִם עַל־יְדֵי הַצְּדָקָה, כְּמוֹ שֶׁכָּתוּב (תהלים יז, טו): ״אֲנִי בְּצֶדֶק אֶחֱזֶה פָנֶיךָ״.
וְעַל־כֵּן בָּרְגָלִים שֶׁצְּרִיכִין לַעֲלוֹת לָרֶגֶל לְבֵית הַמִּקְדָּשׁ לְקַבֵּל אוֹר הַפָּנִים, עַל־כֵּן צָרִיךְ אִישׁ כְּמַתְּנַת יָדוֹ לְהָבִיא עוֹלַת רְאִיָּה, כְּמוֹ שֶׁכָּתוּב (דברים טז, טז): ״וְלֹא יֵרָאֶה אֶת פְּנֵי ה׳ רֵיקָם וְכוּ׳״.
אֲבָל בָּרְגָלִים שֶׁצְּרִיכִין לַעֲלוֹת לְבֵית ה׳ לְקַבֵּל אוֹר הַפָּנִים, צְרִיכִין לְהַעֲלוֹת הַקָּרְבָּן, שֶׁהוּא נִדְבַת לִבּוֹ, בְּחִינַת צְדָקָה, וּצְרִיכִין לִטְרוֹחַ בּוֹ לְהַעֲלוֹתוֹ לְבֵית ה׳.
אֲבָל בַּחֲנֻכָּה בָּאִים הָעֲנִיִּים לְתוֹךְ הַבַּיִת, שֶׁהֵם ״מָאנִין תְּבִירִין דִילֵיהּ״ (הקדמת הזהר י:), שֶׁבּהָםֶ שְׁכִינַת אוֹר פָּנָיו, כְּמוֹ שֶׁכָּתוּב (ישעיה נז, טו): ״אֶשְׁכֹּן אֶת דַּכָּא״.
וְעַל־כֵּן כְּשֶׁהַשֵּׁם־יִתְבָּרַךְ אוֹהֵב אֶת אֶחָד וְרוֹצֶה לְהָאִיר לוֹ פָּנָיו – שׁוֹלֵחַ לוֹ עָנִי לִזְכּוֹת בּוֹ, כְּמוֹ שֶׁכָּתוּב בַּזֹּהַר הַקָּדוֹשׁ: (זהר וירא קד.): ״מָאן דְּקֻדְשָׁא בְּרִיךְ הוּא רָחִים לֵיהּ – שָׁדַר לֵיהּ דּוֹרוֹנָא מִסְכְּנָא״. וְעַל־כֵּן בַּחֲנֻכָּה, שֶׁאָז הוּא בְּחִינַת שֶׁהַשֵּׁם־יִתְבָּרַךְ מֵאִיר פָּנָיו לְתוֹךְ בֵּיתֵינוּ, עַל־כֵּן בְּרַחֲמָיו שׁוֹלֵחַ לָנוּ הָעֲנִיִּים לְתוֹךְ בֵּיתֵינוּ, כְּדֵי לִזְכּוֹת בָּהֶם, כְּדֵי לְקַבֵּל עַל יָדָם אוֹר הַפָּנִים שֶׁמֵּאִיר אָז לְתוֹךְ בֵּיתֵינוּ, וְכַנַּ״ל.

Section 16

וְהִנֵּה עִנְיַן מַחֲלֹקֶת בֵּית שַׁמַּאי וּבֵית הִלֵּל הַנַּ״ל בְּעִנְיַן הַהִתְקָרְבוּת הַנְּפָשׁוֹת הָרְחוֹקוֹת מְאֹד מְאֹד שֶׁאֵין רָאוּי מִן הַדִּין לְקָרְבָן, שֶׁבֵּית שַׁמַּאי אוֹמְרִים: פּוֹחֵת וְהוֹלֵךְ – לְהַעֲלִים הָאוֹר מֵהֶן שֶׁלֹּא יִתְקָרְבוּ. וּבֵית הִלֵּל אוֹמְרִים: מוֹסִיף וְהוֹלֵךְ – כִּי צְרִיכִין לַעֲשׂוֹת כֵּלִים וְצִמְצוּמִים כָּאֵלֶּה, בְּאֹפֶן שֶׁיּוּכְלוּ לְהָאִיר גַּם בָּהֶם אוֹרוֹ יִתְבָּרַךְ, כְּדֵי שֶׁיִּתְקָרְבוּ גַּם הֵם וְכַנַּ״ל.
הִנֵּה עִנְיַן מַחֲלֹקֶת זֹאת זֶהוּ בְּחִינַת כְּלַל הַמַּחֲלֹקֶת שֶׁבְּכָל דּוֹר עַל הַצַּדִּיקִים הַשְּׁלֵמִים הָעוֹסְקִים לְקָרֵב נְפָשׁוֹת הָרְחוֹקִים לְהַשֵּׁם־יִתְבָּרַךְ, שֶׁרַבִּים מְאֹד קָמִים עֲלֵיהֶם, וְגַם רַבִּים מִגְּדוֹלֵי הַצַּדִּיקִים חוֹלְקִים עֲלֵיהֶם, מֵחֲמַת שֶׁמִּדַּת הַדִּין מִתְלַבֵּשׁ בָּהֶם, וְעַל־יְדֵי־זֶה נִכְנַס בְּלִבָּם טִינָא, עַד שֶׁנִּדְמֶה לָהֶם כְּאִלּוּ אֵינוֹ מִתְנַהֵג כָּרָאוּי וְחוֹלְקִים עָלָיו, כַּאֲשֶׁר כְּבָר הָיָה לְעוֹלָמִים בְּרוֹב הַדּוֹרוֹת. וּבִפְרָט בְּיָמֵינוּ בְּעִקְּבוֹת מְשִׁיחָא שֶׁנִּתְרַבֶּה הַקָּטֵגוֹרְיָא בֵּין הַתַּלְמִידֵי חֲכָמִים מְאֹד (כתבות קיב:), וּבְיוֹתֵר עַל רַבֵּנוּ הַגָּדוֹל וְהַנּוֹרָא, זֵכֶר צַדִּיק וְקָדוֹשׁ לִבְרָכָה, עַל אֲשֶׁר מָסַר נַפְשׁוֹ מִנֶּגֶד, וְעָסַק כָּל יָמָיו לְרַחֵם עַל יִשְׂרָאֵל עַל כָּל הָרְחוֹקִים לְקָרְבָם לְהַשֵּׁם־יִתְבָּרַךְ.
וְזֶה בְּחִינַת מַחֲלֹקֶת שֶׁל הַשְּׁבָטִים עַל יוֹסֵף הַצַּדִּיק, כִּי יוֹסֵף הוּא בְּחִינַת הַצַּדִּיק שֶׁעוֹסֵק לְקָרֵב לְהַשֵּׁם־יִתְבָּרַךְ, עַל־יְדֵי שֶׁמּוֹסִיף וְהוֹלֵךְ הָאוֹר בְּכָל יוֹם, כִּי עוֹשֶׂה בְּכָל פַּעַם צִמְצוּמִים וְכֵלִים נִפְלָאִים בְּאֹפֶן שֶׁיּוּכְלוּ לְהִתְקָרֵב כָּל מִי שֶׁיִּרְצֶה בָּעוֹלָם, וְעַל שֵׁם זֶה נִקְרָא ״יוֹסֵף״, בְּחִינַת ״מוֹסִיף וְהוֹלֵךְ״ כַּנַּ״ל. וְהַשְּׁבָטִים, אַף־עַל־פִּי שֶׁכֻּלָּם קְדוֹשִׁים, כִּי הָיוּ כֻּלָּם צַדִּיקִים גְּדוֹלִים, חָלְקוּ עָלָיו בִּשְׁבִיל זֶה, וְכַנַּ״ל.
וזְֶה בְּחִינַת (בראשית לז, א): ״וַיֵּשֶׁב יַעֲקֹב בְּאֶרֶץ מְגוּרֵי אָבִיו״; וְדָרְשׁוּ רַבּוֹתֵינוּ זַ״ל (בראשית רבה פד, ד): שֶׁהָיָה מְגַיֵּר גֵּרִים, כַּמּוּבָא בִּדְבָרָיו זַ״ל (לקוטי מוהר״ן, חלק א׳, סימן רכח). וזְֶה (שם לז, ב): ״אֵלֶּה תֹּלְדוֹת יַעֲקֹב יוֹסֵף״ – הַיְנוּ שֶׁיּוֹסֵף הָלַךְ בְּדֶרֶךְ אָבִיו יַעֲקֹב, וְהָיָה עוֹסֵק גַּם כֵּן לְגַיֵּר גֵּרִים וּלְקָרֵב נְפָשׁוֹת הָרְחוֹקוֹת. כִּי כָּל מַה שֶּׁאֵרַע לְיַעֲקֹב – אֵרַע לְיוֹסֵף, שֶׁזֶּהוּ פֵּרוּשׁ ״אֵלֶּה תֹּלְדוֹת יַעֲקֹב יוֹסֵף״, כְּמוֹ שֶׁפֵּרֵשׁ רַשִׁ״י שָׁם: שֶׁכָּל מַה שֶּקִּׁבֵּל מִשֵּםׁ וָעֵבֶר מָסַר לוֹ, וְכָל מַה שֶּאֵׁרַע לְיַעֲקבֹ – אֵרַע לְיוֹסֵף וְכוּ׳.
וְכָל זֶה נִסְמַךְ לַפָּסוּק ״מְגוּרֵי אָבִיו״, שֶׁהוּא מַה שֶּׁהָיָה יַעֲקֹב מְגַיֵּר גֵּרִים, וְתֵכֶף נִסְמַךְ ״אֵלֶּה תֹּלְדוֹת יַעֲקֹב יוֹסֵף״ – שֶׁפֵּרוּשׁוֹ, שֶׁמָּסַר לוֹ כָּל חָכְמָתוֹ כַּנַּ״ל.
הַיְנוּ כַּנַּ״ל, כְּמוֹ שֶׁיַּעֲקֹב גִּיֵּר גֵּרִים עַל־יְדֵי עֹצֶם חָכְמָתוֹ שֶׁהָיָה יוֹדֵעַ לַעֲשׂוֹת צִמְצוּמִים כָּאֵלֶּה עַד שֶׁיּוּכַל לְרַפְּאוֹת הַחוֹלִים בְּיוֹתֵר, כְּמוֹ כֵן הָיָה יוֹסֵף הַצַּדִּיק עוֹסֵק בָּזֶה תָּמִיד, כִּי יַעֲקֹב מָסַר לוֹ כָּל חָכְמָתוֹ, כִּי עִקַּר הַחָכְמָה הוּא לְהַכְנִיס הַשָּׂגוֹת אֱלֹקוּת בָּעוֹלָם – ״לְהוֹדִיע לִבְנֵי הָאָדָם גְּבוּרֹתָיו וְכוּ׳״ (תהלים קמה, יב).
וזְֶהוּ בְּחִינַת (בראשית לז, ב): ״יוֹסֵף בֶּן שְׁבַע עֶשְׂרֵה שָׁנָה, הָיָה רֹעֶה אֶת אֶחָיו בַּצֹּאן״ – ״רוֹעֶה צֹאן״ זֶה בְּחִינַת מַנְהִיג הַדּוֹר שֶׁנִּקְרָא בְּכָל מָקוֹם בְּשֵׁם רוֹעֶה צֹאן. וְזֶהוּ ״בֶּן שְׁבַע עֶשְׂרֵה שָׁנָה הָיָה וְכוּ׳״, שְׁבַע עֶשְׂרֵה בְּגֵימַטְרְיָא ״טוֹב״, כַּמּוּבָא (זהר סתרי תורה ג), הַיְנוּ שֶׁיּוֹסֵף הָיָה טוֹב לַכֹּל, וְהָיָה כֻּלּוֹ טוֹב, וְעַל־יְדֵי־זֶה הָיָה יָכוֹל לְקָרֵב הַכֹּל, כִּי מָצָא בְּהַגָּרוּעַ שֶׁבַּגְּרוּעִים נְקֻדּוֹת טוֹבוֹת, וְעַל־יְדֵי־זֶה קֵרְבָם לְהַשֵּׁם־יִתְבָּרַךְ.
וְזֶהוּ ״וְהוּא נַעַר אֶת בְּנֵי בִלְהָה וְאֶת בְּנֵי זִלְפָּה וְכוּ׳״ – שֶׁהֵם בְּנֵי הַשְּׁפָחוֹת, הֵם בְּחִינַת מִשְׁפָּחוֹת הַיְּרוּדוֹת שֶׁבְּיִשְׂרָאֵל, שֶׁהָיָה מוֹרִיד אֶת עַצְמוֹ אֲלֵיהֶם בְּיוֹתֵר כְּדֵי לְקָרְבָם.
וְעַל שֵׁם זֶה נִקְרָאִים הָרְחוֹקִים ״בְּנֵי בִלְהָה וּבְנֵי זִלְפָּה״, זֶה רֶמֶז שֶׁנֶּאֱחַז בָּהֶם בְּיוֹתֵר הַבַּעַל דָּבָר וְחֵילוֹתָיו, שֶׁזֶּהוּ בְּחִינַת ״בְּנֵי בִּלְהָה״, בְּחִינַת (יחזקאל כו, כא): ״בַּלָּהוֹת אֶתְּנֵךְ וְכוּ׳״, וּפֵרֵשׁ רַשִׁ״י: ״שֵׁדִים״, הַיְנוּ חֵילוֹת הַיֵּצֶר הָרַע, שֶׁהֵם שֵׁדִים וּקְלִפּוֹת, שֶׁהֵם מְבַהֲלִים וּמְבַלְבְּלִים וּמַרְשִׁיעִים אֶת הָאָדָם. וְזֶה בְּחִינַת ״בְּנֵי זִלְפָּה״, בְּחִינַת (תהלים קיט, נג): ״זַלְעָפָה אֲחָזַתְנִי מֵרְשָׁעִים״, כִּי חֵילוֹת הַיֵּצֶר הָרַע הֵם בְּחִינַת בַּלָּהוֹת וְזַלְעֲפוֹת, וְכָל הַנִּמְשָׁכִים אַחֲרֵיהֶם נִקְרָאִים ״בְּנֵי בִלְהָה וּבְנֵי זִלְפָּה״. וְהַצַּדִּיק הַגָּדוֹל, בְּחִינַת יוֹסֵף, עוֹסֵק עִמָּהֶם וּמוֹרִיד אֶת עַצְמוֹ אֲלֵיהֶם כְּדֵי לְקָרְבָם לְהַשֵּׁם־יִתְבָּרַךְ.
וְזֶהוּ ״וְהוּא נַעַר אֶת בְּנֵי בִלְהָה וְאֶת בְּנֵי זִלְפָּה וְכוּ׳״, וּפֵרֵשׁ רַשִׁ״י: ״שֶׁהָיָה עוֹשֶׂה מַעֲשֵׂה נַעֲרוּת וְכוּ׳״. כִּי הַצַּדִּיק הָאֱמֶת בְּעֹצֶם חָכְמָתוֹ מוֹרִיד אֶת עַצְמוֹ אֲלֵיהֶם כָּל כָּךְ, עַד שֶׁנִּדְמֶה כְּאִלּוּ עוֹשֶׂה מַעֲשֵׂה נַעֲרוּת, כִּי מְדַבֵּר עִמָּהֶם שִׂיחַת חֻלִּין, וְאוֹכֵל וְשׁוֹתֶה עִמָּהֶם, וּפְעָמִים מְטַיֵּל וּמְשַׂחֵק עִמָּהֶם, וְכָל כַּוָּנָתוֹ כְּדֵי לְקָרְבָם עַל־יְדֵי־זֶה לְהַשֵּׁם־יִתְבָּרַךְ, וְכַמּוּבָן בִּדְבָרָיו זַ״ל בְכַמָּה מְקוֹמוֹת (סימן פא, צא ועוד), כַּמָּה וְכַמָּה הַצַּדִּיק מוֹרִיד אֶת עַצְמוֹ אֶל הָעוֹלָם, שֶׁכָּל זֶה נֶחְשַׁב אֶצְלוֹ מַעֲשֵׂה נַעֲרוּת, אֲבָל כַּוָּנָתוֹ רְצוּיָה לְהַשֵּׁם־יִתְבָּרַךְ לְבַד, בִּשְׁבִיל לְקָרֵב הָרְחוֹקִים מְאֹד לְהַשֵּׁם־יִתְבָּרַךְ, שֶׁאִי אֶפְשָׁר לְקָרְבָם כִּי אִם עַל־יְדֵי־זֶה. וְזֶהוּ בְּחִינַת ״וְהוּא נַעַר אֶת בְּנֵי בִּלְהָה וְאֶת בְּנֵי זִלְפָּה וְכוּ׳״, וְכַנַּ״ל.

Section 17

וְעַל־כֵּן נִקְרָא ״יוֹסֵף״, בְּחִינַת (בראשית ל, כג): ״אָסַף אֱלֹקִים אֶת חֶרְפָּתִי״ – שֶׁמְּאַסֵּף וּמְבַטֵּל כָּל הַחֲרָפוֹת וּבוּשׁוֹת מִיִּשְׂרָאֵל, כִּי מַחֲזִירֵם בִּתְשׁוּבָה וּמְקָרְבָם לְהַשֵּׁם־יִתְבָּרַךְ. וְזֶה בְּחִינַת (שם): ״יֹסֵף ה׳ לִי בֵּן״, שֶׁעַל שֵׁם זֶה נִקְרָא ״יוֹסֵף״. הַיְנוּ שֶׁהַצַּדִּיק עוֹסֵק תָּמִיד לְהוֹסִיף וּלְקָרֵב נְפָשׁוֹת חֲדָשׁוֹת בְּכָל פַּעַם, וּמְבַקֵּשׁ תָּמִיד מֵהַשֵּׁם־יִתְבָּרַךְ עַל זֶה, בְּחִינַת ״יֹסֵף ה׳ לִי בֶּן אַחֵר״, שֶׁיּוֹסֵף ה׳ לוֹ בְּכָל פַּעַם תַּלְמִיד חָדָשׁ שֶׁנִּקְרָא בֵּן, כִּי ״כָּל הַמְלַמֵּד בֶּן חֲבֵרוֹ תּוֹרָה כְּאִלּוּ יְלָדוֹ״ (סנהדרין יט:). וְהוּא מְחַפֵּשׂ וּמְבַקֵּשׁ תָּמִיד לְהוֹסִיף וּלְקָרֵב חֲדָשִׁים, בִּבְחִינַת ״יֹסֵף ה׳ לִי בֵּן אַחֵר״.
וְעַל־כֵּן ״וְיִשְׁרָאֵל אָהַב אֶת יוֹסֵף מִכָּל בָּנָיו, כִּי בֶן זְקֻנִים הוּא לוֹ״ (בראשית לז, ג) – שֶׁאָהַב אוֹתוֹ בִּשְׁבִיל זֶה מְאֹד, כִּי הוּא חָפֵץ בָּזֶה לְרַחֵם עַל הַכֹּל וְלַעֲשׂוֹת תַּחְבּוּלוֹת לְקָרֵב הַכֹּל. וְזֶהוּ ״כִּי בֶן זְקֻנִים הוּא לוֹ״ – ״זָקֵן״ זֶה בְּחִינַת רַחֲמִים גְּדוֹלִים מְאֹד, בְּחִינַת (רש״י שמות כ, ב): ״זָקֵן מָלֵא רַחֲמִים״, בְּחִינַת תְּלֵיסַר תִּיקּוּנֵי דִיקְנָא (זהר נשא קלא.), שֶׁהֵם רַחֲמִים גְּדוֹלִים מְאֹד, הַיְנוּ שֶׁקִּבֵּל מִמֶּנּוּ כָּל הַשְּׁלֹשׁ עֶשְׂרֵה מִדּוֹת שֶׁל רַחֲמִים שֶׁהֵם בְּחִינַת זָקֵן כַּנַּ״ל, שֶׁעַל־יְדֵי־זֶה הוּא מְרַחֵם עַל הַכֹּל וּמְקָרֵב כֻּלָּם.
וְזֶהוּ שֶׁתִּרְגֵּם אוּנְקְלוּס: ״כִּי בֶן זְקֻנִים״ – ״כִּי בַּר חַכִּים הוּא לֵיהּ״, בַּר חַכִּים וַדַּאי, כִּי צְרִיכִין לָזֶה חָכְמָה גְּדוֹלָה, חָכְמָה נִפְלָאָה, חָכְמָה עֲמֻקָּה מְאֹד מְאֹד, כְּדֵי שֶׁיּוּכַל לַעֲשׂוֹת כֵּלִים וְצִמְצוּמִים כָּאֵלֶּה, שֶׁיּוּכַל לְקָרֵב נְפָשׁוֹת רְחוֹקוֹת כָּאֵלֶּה, חוֹלִים כָּאֵלֶּה, וּלְהַכְנִיס בָּהֶם הַשָּׂגוֹת אֱלֹקוּת וְכַנַּ״ל.
וְזֶה ״וְעָשָׂה לוֹ כְּתֹנֶת פַּסִּים״ – שֶׁפֵּרוּשׁוֹ, כְּלֵי מִילַת שֶׁיֵּשׁ בָּהֶם גְּוָנִין יָפִים, בְּחִינַת כַּרְפַּס וּתְכֵלֶת (רש״י שם). הַיְנוּ מֵחֲמַת שֶׁרָאָה שֶׁעוֹסֵק בָּהּ לְקָרֵב נְפָשׁוֹת רְחוֹקוֹת, עַל־כֵּן עָשָׂה לוֹ לְבוּשִׁים נִפְלָאִים שֶׁיֵּשׁ בָּהֶם גְּוָנִין יָפִים וְנִפְלָאִים, בְּחִינַת ״כְּתֹנֶת פַּסִּים״, הַיְנוּ בְּחִינַת צִמְצוּמִים נִפְלָאִים, שֶׁהֵם בְּחִינַת כֵּלִים וּלְבוּשִׁים כְּדֵי שֶׁיּוּכַל לְהַמְשִׁיךְ עַל יָדָם הַשָּׂגַת אֱלֹקוּת אֲפִלּוּ לְהָרְחוֹקִים מְאֹד וְכַנַּ״ל, כִּי בְּחִינַת הַצִּמְצוּמִים הַנַּ״ל, שֶׁהֵם בְּחִינַת חָכְמָה תַּתָּאָה הַנַּ״ל, הֵם כְּלוּלִים מִכָּל הַגְּוָנִין, שֶׁהֵם כְּלַל כָּל הַכֵּלִים וְהַלְּבוּשִׁין שֶׁל הַקְּדֻשָּׁה שֶׁעַל יָדָם מַשִּׂיגִין אֱלֹקוּתוֹ יִתְבָּרַךְ, כְּמוֹ שֶׁכָּתוּב בַּזֹּהַר הַקָּדוֹשׁ כַּמָּה פְּעָמִים (זהר חלק ג׳ רעז.; תקוני זהר יב.): ״דְּאִיהִי כְּלִילָא מִכָּל הַגְּוָנִין״.

Section 18

וְזֶה שֶׁחָלַם (שם לז, ז): ״וְהִנֵּה אֲנַחְנוּ מְאַלְּמִים אֲלֻמִּים בְּתוֹךְ הַשָּׁדֶה״, שֶׁפֵּרוּשׁוֹ: קְשָׁרִים. הַיְנוּ בְּחִינַת צִמְצוּמִים הַנַּ״ל שֶׁהֵם בְּחִינַת קְשָׁרִים, כִּי הַצִּמְצוּם בְּחִינַת קֶשֶׁר, הַיְנוּ שֶׁכֻּלָּם הָיוּ עוֹסְקִים בָּזֶה, שֶׁהָיוּ מְאַלְּמִים אֲלֻמִּים וְעוֹשִׂים קְשָׁרִים וְצִמְצוּמִים כְּדֵי לִמְשֹׁךְ עַל יָדָם הַשָּׂגַת אֱלֹקוּת.
אֲבָל הַצִּמְצוּמִים וְהַכֵּלִים שֶׁל יוֹסֵף הַצַּדִּיק עָלוּ עַל כֻּלָּם, בִּבְחִינַת (שם) ״והְִנּהֵ קָמָה אֲלמָֻּתִי וגְםַ נִצָּבָה וְכוּ׳״ – שֶׁהַקֶּשֶׁר וְהַצִּמְצוּם שֶׁלּוֹ קָמָה וְגַם נִצָּבָה לָעַד וְלָנֶצַח. ״וְהִנֵּה תְסֻבֶּינָה אֲלֻמֹּתֵיכֶם וַתִּשְׁתַּחֲוֶיןָ לַאֲלֻמָּתִי״ – שֶׁכֻּלָּם צְרִיכִין לְקַבֵּל מִמֶּנּוּ הַשָּׂגוֹת אֱלֹקוּת עַל־יְדֵי הַצִּמְצוּמִים נִפְלָאִים שֶׁעָשָׂה בְּחָכְמָתוֹ הָעֲמֻקָּה, עַל־יְדֵי שֶׁעָסַק לְקָרֵב נְפָשׁוֹת תָּמִיד, שֶׁעַל־יְדֵי־זֶה זָכָה, שֶׁאֲפִלּוּ הַצַּדִּיקִים הַגְּדוֹלִים שֶׁעוֹסְקִין בָּזֶה – לְהַשִּׂיג הַשָּׂגוֹת אֱלֹקוּת עַל־יְדֵי הַצִּמְצוּמִים, גַּם הֵם צְרִיכִין לְקַבֵּל מִמֶּנּוּ.
כִּי שֶׁלּוֹ עוֹלֶה עַל כֻּלָּם, בִּבְחִינַת (משלי לא, כט): ״רַבּוֹת בָּנוֹת עָשׂוּ חָיִל וְאַתְּ עָלִית עַל כֻּלָּנָה״, שֶׁנֶּאֱמַר עַל הַצַּדִּיק הָאֱמֶת הַגָּדוֹל בְּיוֹתֵר הָעוֹסֵק לַעֲשׂוֹת כֵּלִים וּלְבוּשִׁים וּלְהַמְשִׁיךְ תּוֹרָה בְּחָכְמָה אֲמִתִּית כָּזֹאת, עַד שֶׁיּוּכְלוּ לְהִתְקָרֵב הַכֹּל לְהַשֵּׁם־יִתְבָּרַךְ, שֶׁזֶּהוּ בְּחִינַת הַשֶּׁבַח שֶׁל ״אֵשֶׁת חַיִל וְכוּ׳״, בְּחִינַת (שם פסוק יג): ״דָּרְשָׁה צֶמֶר וּפִשְׁתִּים״ – שֶׁהֵם בְּחִינַת כֵּלִים וּלְבוּשִׁים לְהַשָּׂגַת אֱלֹקוּת וְכוּ׳.
וזְֶהוּ בְּחִינַת (פסוק יד): ״הָיְתָה כָּאֳנִיּוֹת סוֹחֵר מִמֶּרְחָק וְכוּ׳, וַתָּקָם בְּעוֹד לַיְלָה וַתִּתֵּן טֶרֶף לְבֵיתָהּ וְכוּ׳״. שֶׁבְּתֹקֶף חֶשְׁכַּת לֵיל הַגָּלוּת שֶׁל נַפְשׁוֹת יִשְׂרָאֵל הִיא נוֹתֶנֶת לָהֶם טֶרֶף וְכוּ׳. וְכֵן הוֹלֵךְ וְסוֹבֵב כָּל הַשֶּׁבַח הַקָּדוֹשׁ הַזֶּה.
וזְֶה בְּחִינַת (פסוק כג): ״נוֹדָע בַּשְּׁעָרִים בַּעְלָהּ״ – שֶׁהֵם בְּחִינַת ״שִׁעוּרִין דְּאַתְוָון דְּאוֹרַיְתָא״ (תקוני זהר דף קכב.), הַיְנוּ בְּחִינַת צִמְצוּמִים הַנַּ״ל שֶׁהוּא מַמְשִׁיךְ בְּחָכְמָתוֹ, עַל יָדָם נוֹדָע הַשֵּׁם־יִתְבָּרַךְ בָּעוֹלָם, בְּחִינַת ״נוֹדָע בַּשְּׁעָרִים בַּעְלָהּ וְכוּ׳״.
וְזֶהוּ: ״פִּיהָ פָּתְחָה בְּחָכְמָה וְתוֹרַת חֶסֶד עַל לְשׁוֹנָהּ״, וְדָרְשׁוּ רַבּוֹתֵינוּ זַ״ל (סוטה מט:): ״זֶה הַלּוֹמֵד תּוֹרָה עַל מְנַת לְלַמְּדָהּ״, הַיְנוּ כַּנַּ״ל, שֶׁמְּלַמֵּד תּוֹרָתוֹ לַאֲחֵרִים לְקָרְבָם לְהַשֵּׁם־יִתְבָּרַךְ.
וְזֶהוּ: ״צֹפִיָּה הֲלִיכוֹת בֵּיתָהּ״ – שֶׁצּוֹפֶה הִלּוּךְ בֵּיתוֹ אֵיךְ יִתְנַהֵג לְעוֹלָם בְּאֹפֶן שֶׁלֹּא תִכְבֶּה נֵרוֹ לְעוֹלָם וָעֶד, שֶׁיִּהְיֶה נִשְׁאַר הַשְׁאָרַת חָכְמָתוֹ לְדוֹרֵי דּוֹרוֹת לָנֶצַח. כִּי: ״וְלֶחֶם עַצְלוּת לֹא תֹאכֵל״, כִּי לַחְמוֹ וְתוֹרָתוֹ אֵינוֹ לֶחֶם עַצְלוּת, חַס וְשָׁלוֹם, כִּי הָיָה זָרִיז מְאֹד מְאֹד בַּעֲבוֹדָתוֹ יִתְבָּרַךְ.
עַל־כֵּן: ״קָמוּ בָּנֶיהָ וַיְאַשְּׁרוּהָ״ – הֵם הַתַּלְמִידִים שֶׁנִּקְרָאִים בָּנִים שֶׁקֵּרְבָם לְהַשֵּׁם־יִתְבָּרַךְ. ״בַּעְלָהּ וַיְהַלְלָהּ״ – זֶה הַשֵּׁם־יִתְבָּרַךְ, כִּי הַשֵּׁם־יִתְבָּרַךְ מַסְכִּים עַל זֶה, כִּי חָפֵץ בָּזֶה שֶׁיְּקָרֵב כֻּלָּם אֵלָיו, ״כִּי חָפֵץ חֶסֶד הוּא״. וְעַל־כֵּן: ״רַבּוֹת בָּנוֹת עָשׂוּ חָיִל וְאַתְּ עָלִית עַל כֻּלָּנָה״, וְכַנַּ״ל.

Section 19

וְזֶהוּ (בראשית לז, ט): ״וְהִנֵּה הַשֶּׁמֶשׁ וְהַיָּרֵחַ וְאַחַד עָשָׂר כּוֹכָבִים מִשְׁתַּחֲוִים לִי״.
שֶׁמֶשׁ וְ״יָרֵחַ״ הֵם בְּחִינַת מַשְׁפִּיע וּמְקַבֵּל, בְּחִינַת שֵׂכֶל עֶלְיוֹן וְשֵׂכֶל תַּחְתּוֹן, בְּחִינַת הָרַב וְהַתַּלְמִיד. כִּי הַצַּדִּיק, שֶׁהוּא הָרַב, נִקְרָא שֶׁמֶשׁ, כְּמוֹ שֶׁכָּתוּב (קהלת א, ה): ״וְזָרַח הַשֶּׁמֶשׁ וּבָא הַשֶּׁמֶשׁ״, וְדָרְשׁוּ רַבּוֹתֵינוּ זַ״ל (קדושין עב:): ״עַד שֶׁלֹּא שָׁקְעָה וְכוּ׳״. וְהַיָּרֵחַ בְּחִינַת הַתַּלְמִיד, שֶׁמְּקַבֵּל הָאוֹר מֵרַבּוֹ כְּמוֹ הַלְּבָנָה מֵהַחַמָּה.
וְאַחַד עָשָׂר כּוֹכָבִים – זֶה בְּחִינַת הַנְּפָשׁוֹת הָרְחוֹקוֹת שֶׁמְּקָרְבִים אוֹתָם לְהַשֵּׁם־יִתְבָּרַךְ, שֶׁהֵם נְפָשׁוֹת קְדוֹשׁוֹת מְאֹד, אַךְ הָיוּ תְּחִלָּה בְּעִמְקֵי הַקְּלִפּוֹת וְעָלוּ מִשָּׁם, בִּבְחִינַת אַחַד עָשָׂר סַמְמָנֵי הַקְּטֹרֶת, שֶׁזֶּהוּ בְּחִינַת אַחַד עָשָׂר כּוֹכָבִים, בְּחִינַת (דניאל יב, ג): ״וּמַצְדִּיקֵי הָרַבִּים כַּכּוֹכָבִים״.
וְכֻלָּם ״מִשְׁתַּחֲוִים לִי״ – כִּי הַצַּדִּיק הַגָּדוֹל מַמְשִׁיךְ שִׂכְלִיּוֹת כָּאֵלֶּה, עַד שֶׁכָּל הַגְּדוֹלִים וְהַקְּטַנִּים וְכָל הָרְחוֹקִים רוֹצִים לְהִתְקָרֵב, וְכֻלָּם צְרִיכִים לְקַבֵּל מִמֶּנּוּ. כִּי כְּבָר מְבֹאָר לְעֵיל, שֶׁגַּם בְּהַצִמְצוּמִים בְּעַצְמָן יֵשׁ בְּחִינַת שֵׂכֶל עֶלְיוֹן וְשֵׂכֶל תַּחְתּוֹן, כִּי יֵשׁ בָּהֶם כַּמָּה וְכַמָּה מַדְרֵגוֹת, וְיֵשׁ בָּהֶם בְּחִינַת רַב וְתַלְמִיד, שֶׁמֶש וְיָרֵחַ וְכוּ׳. וְכֻלָּם צְרִיכִים לְהַכְנִיעַ וּלְהִשְׁתַּחֲווֹת וּלְהִתְבַּטֵּל לִפְנֵי הַצַּדִּיק הַגָּדוֹל בְּיוֹתֵר, בְּחִינַת יוֹסֵף, כִּי הוּא מַכְנִיס הַשָּׂגוֹת אֱלֹקוּת בְּכֻלָּם, וְכַנַּ״ל.

Chapter 5



Section 1

<b>יִתְגַּבֵּר כַּאֲרִי לַעֲמֹד בַּבֹּקֶר שֶׁיְּהֵא הוּא מְעוֹרֵר הַשַּׁחַר</b> (שלחן ערוך ארח חיים סימן א׳).
עַל פִּי הַתּוֹרָה ״תִּקְעוּ תּוֹכָחָה״ בְּלִקּוּטֵי תִּנְיָנָא סִימָן ח׳, עַיֵּן שָׁם כָּל הַתּוֹרָה מֵרֵישָׁא לְסֵיפָא.
וְהַיּוֹצֵא לָנוּ מִשָּׁם בְּקִצּוּר לְעִנְיָנֵנוּ, שֶׁעִקַּר הַתִּקּוּן הוּא עַל־יְדֵי הַצַּדִּיק הַבַּעַל כֹּחַ גָּדוֹל שֶׁיָּכוֹל לְהִתְפַּלֵּל תְּפִלָּה־בִּבְחִינַת־דִּין, כְּמוֹ פִּנְחָס בְּעֵת שֶׁהָיָה מַעֲשֵׂה זִמְרִי וְכוּ׳.
כִּי כָּל הַקִּלְקוּלִים, חַס וְשָׁלוֹם, הֵם עַל־יְדֵי בְּחִינַת ״וְהַנָּחָשׁ הָיָה עָרוּם וְכוּ׳״ (בראשית ג, א), שֶׁעלַ־יְדֵי־זֶה מִתְגַּבֵּר תַּאֲוַת נִאוּף, שֶׁהוּא עַל־יְדֵי קִלְקוּל הַמֹּחַ.
כִּי הַדַּעַת שֶׁבַּמֹּחַ שֶׁכָּלוּל מִשְּׁלשָׁה מֹחִין, הוּא בְּחִינַת שָׁלשׁ מְחִיצוֹת פְּרוּסוֹת בִּפְנֵי הַתַּאֲוָה הַזֹּאת, אַךְ כְּשֶׁהַסִּטְרָא אַחֲרָא יוֹנֵק מֵהָרַחֲמָנוּת, שֶׁהוּא הַדַּעַת וְכוּ׳, אֲזַי נִקְטַן הַדַּעַת וְכוּ׳, וּמִשָּׁם הִתְגַּבְּרוּת הַתַּאֲוָה הַזֹּאת, חַס וְשָׁלוֹם.
וְאָז הַתְּפִלָּה־בִּבְחִינַת־דִּין, וְהַסִּטְרָא אַחֲרָא רוֹצָה לְבוֹלְעָהּ, חַס וְשָׁלוֹם, וַאֲזַי צְרִיכִין בַּעַל כֹּחַ גָּדוֹל שֶׁיּוּכַל לְהִתְפַּלֵּל תְּפִלָּה־בִּבְחִינַת־דִּין וְכוּ׳.
וְעַל־יְדֵי־זֶה נַעֲשִׂין גֵּרִים וְנִתְרַבֶּה כְּבוֹדוֹ יִתְבָּרַךְ.
שֶׁעַל־יְדֵי־זֶה נִמְשָׁךְ נְבוּאָה וְכוּ׳, וְעַל־יְדֵי־זֶה מִתְבָּרֵר הַמְדַמֶּה.
שֶׁעַל־יְדֵי־זֶה מִתְבָּרֶרֶת הָאֱמוּנָה לְהַאֲמִין בְּחִדּוּשׁ הָעוֹלָם, שֶׁעִקָּרוֹ נִתְגַּלָּה עַל־יְדֵי מַתַּן תּוֹרָה שֶׁאָז זָכוּ כָּל יִשְׂרָאֵל לְרוּחַ נְבוּאָה וְכוּ׳.
וְעַל־יְדֵי אֱמוּנָה זוֹכִין לְחִדּוּשׁ הָעוֹלָם שֶׁל לֶעָתִיד, בִּבְחִינַת (תהלים צב, ג): ״לְהַגִּיד בַּבֹּקֶר חַסְדֶּךָ וֶאֱמוּנָתְךָ בַּלֵּילוֹת״, בְּחִינַת (איכה ג, כג): ״חֲדָשִׁים לַבְּקָרִים רַבָּה אֱמוּנָתֶךָ״.
וְחִדּוּשׁ הָעוֹלָם הוּא בִּבְחִינַת אֶרֶץ יִשְׂרָאֵל, שֶׁהוּא לְגַלּוֹת הַהַשְׁגָּחָה וְכוּ׳.
וְעַל־יְדֵי־זֶה נִמְשַׁךְ הַשִּׁיר חָדָשׁ שֶׁל נִפְלָאוֹת וְכוּ׳, שֶׁהוּא בְּחִינַת הַקּוֹל הַמַּשְׁקֶה אֶת הַגָּן.
שֶׁעַל־יְדֵי־זֶה מִתְגַּבֵּר מְזוֹנָא דְּנִשְׁמָתָא, שֶׁהוּא בְּחִינַת רֵיחַ, בְּחִינַת יִרְאָה, עַל מְזוֹנָא דְּגוּפָא וְכוּ׳, בִּבְחִינַת (בראשית כה, כו): ״וְיָדוֹ אוֹחֶזֶת בַּעֲקֵב עֵשָׂו וְכוּ׳״.
עַיֵּן שָׁם כָּל זֶה הֵיטֵב הֵיטֵב, כִּי נוֹרָא הוּא מְאֹד.

Section 2

וְכָל זֶה הוּא בְּחִינַת הִתְעוֹרְרוּת הַשֵּׁנָה, שֶׁהוּא בְּחִינַת תְּחִיַּת הַמֵּתִים, בְּחִינַת חִדּוּשׁ הָעוֹלָם, כְּמוֹ שֶׁמְּבָרְכִין בְּכָל יוֹם עַל הִתְעוֹרְרוּת הַשֵּׁנָה: ״הַמַּחֲזִיר נְשָׁמוֹת לִפְגָרִים מֵתִים״.
כִּי עִקַּר בְּחִינַת הִתְעוֹרְרוּת הַשֵּׁנָה נִמְשַׁךְ בְּשָׁרְשׁוֹ מִכָּל בְּחִינַת הַתִּקּוּנִים הַנַּ״ל, כִּי הַשֵּׁנָה הוּא עַל־יְדֵי הִתְמַעֲטוּת הַמֹּחִין וּבִלְבּוּלָם, שֶׁנִּמְשַׁךְ מִבְּחִינַת: ״וְהַנָּחָשׁ הָיָה עָרוּם״, שֶׁכָּרוּךְ אַחַר הַמֹּחַ עַל־יְדֵי חֵטְא אָדָם הָרִאשׁוֹן וְכוּ׳.
שֶׁכָּל אָדָם צָרִיךְ לִלְחֹם הַרְבֵּה עִם הַמַּחֲשָׁבוֹת שֶׁבַּמֹּחַ, לְבָרְרָם מֵאֲחִיזַת ״הַנָּחָשׁ הָיָה עָרוּם״, וּמֵחֲמַת זֶה צְרִיכִין לְשֵׁנָה, שֶׁכְּשֶׁהַמֹּחַ מִתְבַּלְבֵּל, שֶׁהוּא עַל־יְדֵי מִלְחָמָה זֹאת, אֲזַי צְרִיכִין לִישֹׁן, שֶׁהוּא נַיְחָא לַמֹּחִין, וְאָז ״סִטְרָא אַחֲרָא שַׁרְיָא עַל יְדוֹהִי״ (זהר וישלח קסט:), כִּי עִקַּר הִתְגַּבְּרוּתוֹ הוּא עַל־יְדֵי הִסְתַּלְּקוּת הַמֹּחִין כַּנַּ״ל.
וְאָז עִקַּר הַתִּקּוּן עַל־יְדֵי הַבַּעַל כֹּחַ הַנַּ״ל – שֶׁיָּכוֹל לְהִתְפַּלֵּל תְּפִלָּה־בִּבְחִינַת־דִּין וְכוּ׳, שֶׁעַל־יְדֵי־זֶה מוֹצִיא כָּל הַדַּעַת וְהַמֹּחִין וְכוּ׳ מֵהַסִּטְרָא אַחֲרָא, וְנִתְגַּלּוּ מֵימֵי הַדַּעַת, בְּחִינַת (ישעיה יא, ט): ״כִּי מָלְאָה הָאָרֶץ דֵּעָה כַּמַּיִם לַיָּם מְכַסִּים וְכוּ׳״.
שֶׁזֶּהוּ בְּחִינַת הִתְעוֹרְרוּת הַשֵּׁנָה, עַל־יְדֵי שֶׁהוֹצִיאוּ הַדַּעַת מֵהַסִּטְרָא אַחֲרָא, וְחָזַר לִמְקוֹמוֹ בְּהִתְחַדְּשׁוּת נִפְלָא, בִּבְחִינַת: ״חֲדָשִׁים לַבְּקָרִים וְכוּ׳״.
וְעַל־כֵּן עִקַּר תִּקּוּן הַשֵּׁנָה הוּא עַל־יְדֵי קְרִיאַת־שְׁמַע שֶׁעַל הַמִּטָּה, שֶׁצְּרִיכִין לִקְרוֹתָהּ בְּכַוָּנָה גְּדוֹלָה כְּמוֹ שֶׁכָּתוּב בְּכַוָּנַת הָאֲרִ״י זַ״ל (שער הכונות דרושי הלילה דרוש ז).
כִּי קְרִיאַת־שְׁמַע שֶׁעַל הַמִּטָּה הוּא בְּחִינַת תְּפִלָּה־בִּבְחִינַת־דִּין, כְּמוֹ שֶׁאָמְרוּ רַבּוֹתֵינוּ זַ״ל (ברכות ה.): ״כָּל הַקּוֹרֵא קְרִיאַת־שְׁמַע עַל מִטָּתוֹ כְּאִלּוּ אוֹחֵז חֶרֶב פִּיפִיּוֹת בְּיָדוֹ״. וְהָעִקָּר לְקַשֵּׁר עַצְמוֹ לְצַדִּיקֵי הַדּוֹר, בְּחִינַת בַּעֲלֵי כֹּחַ הַנַּ״ל, שֶׁיְּכוֹלִים לְהִתְפַּלֵּל תְּפִלָּה־בִּבְחִינַת־דִּין.
וְעַל־יְדֵי־זֶה יוּכַל לְהִתְגַּבֵּר לָקוּם בַּחֲצוֹת, כִּי עִקַּר קִימַת חֲצוֹת הוּא עַל־יְדֵי כֹּחַ הַצַּדִּיקִים הַנַּ״ל שֶׁיְּכוֹלִים לְהִתְפַּלֵּל הַתְּפִלָּה־בִּבְחִינַת־דִּין, שֶׁמִּשָּׁם נִמְשַׁךְ ״הַהוּא שַׁלְהוֹבָא דְּאֶשָׁא דְּבָטַשׁ בְּגַדְפוֹהִי דְּתַרְנְגוֹלָא וְכוּ׳״ (זהר לך לך עז:), שֶׁהוּא בְּחִינַת גְּבוּרוֹת, שֶׁעַל־יְדֵי־זֶה קָמִים בַּחֲצוֹת וּמְקוֹנְנִים עַל חֻרְבַּן בֵּית־הַמִּקְדָּשׁ.
וְכָל הַקִּינוֹת הֵם בִּבְחִינַת תְּפִלָּה־בִּבְחִינַת־דִּין, כִּי בְּכִיָּה וְקִינוֹת הֵם בְּחִינַת דִּינִים, עַל־כֵּן טוֹעֲנִים שָׁם הַרְבֵּה עִם הַשֵּׁם־יִתְבָּרַךְ, וְעוֹשִׂים פְּלִילוֹת עִמּוֹ יִתְבָּרַךְ, כְּמוֹ שֶׁאוֹמְרִים (ישעיה סג, טו-יז): ״לָמָּה תַתְעֵנוּ ה׳ מִדְּרָכֶיךָ, תַּקְשִׁיחַ לִבֵּנוּ מִיִּרְאָתֶךָ וְכוּ׳, אַיֵּה קִנְאָתְךָ וּגְבוּרֹתֶיךָ, הֲמוֹן מֵעֶיךָ וְרַחֲמֶיךָ אֵלַי הִתְאַפָּקוּ״, וְכֵן הַרְבֵּה.
וְזֶה שֶׁאוֹמְרִים אַחַר־כָּךְ (תהלים כד, ז): ״וְיָבֹא מֶלֶךְ הַכָּבוֹד וְכוּ׳״. כִּי עַל־יְדֵי הַתְּפִלָּה בְּחִינַת דִּין הַנַּ״ל, שֶׁהוּא תִּקּוּן הַמֹּחַ, בְּחִינַת הִתְעוֹרְרוּת הַשֵּׁנָה כַּנַּ״ל, עַל־יְדֵי־זֶה מוֹצִיאִין מֵהַסִּטְרָא אַחֲרָא כָּל הַדַּעַת וְכָל הָרַחֲמָנוּת וְכָל הַנְּפָשׁוֹת וְהַנִּצּוֹצוֹת שֶׁבָּלַע וְכוּ׳, עַד שֶׁעוֹשִׂין בַּעֲלֵי תְשׁוּבָה וְגֵרִים וְכוּ׳.
שֶׁזֶּהוּ בְּחִינַת מַה שֶּׁכָּתוּב בַּכַּוָּנוֹת (פרי עץ חיים שער תקון חצות פרק ב): שֶׁבַּחֲצוֹת לַיְלָה הָרִאשׁוֹן בְּעֵת הַשֵּׁנָה, אֲזַי בְּחִינַת הַמַּלְכוּת יוֹרֶדֶת בָּעוֹלָמוֹת הַתַּחְתּוֹנִים, בְּעִמְקֵי הַקְּלִפּוֹת, לְבָרֵר וּלְהַעֲלוֹת מִשָּׁם כָּל הַנְּפָשׁוֹת וְהַנִּצּוֹצוֹת שֶׁנָּפְלוּ וְיָרְדוּ לְשָׁם וְכוּ׳, עַד שֶׁבַּחֲצוֹת לַיְלָה הִיא שׁוֹאֶגֶת – (תהלים מב, ב): ״כְּאַיָּל תַּעֲרֹג וְכוּ׳״. הַיְנוּ כָּל הַנַּ״ל.
כִּי הַכֹּל נַעֲשָׂה עַל־יְדֵי עֲבוֹדַת הַצַּדִּיקִים בַּעֲלֵי כֹּחַ הַנַּ״ל, שֶׁהֵם בִּבְחִינַת (שם קג, כ): ״גִּבּוֹרֵי כֹּחַ עוֹשֵׂי דְּבָרוֹ וְכוּ׳״.
וְעַל־יְדֵי אֵלּוּ הַנְּפָשׁוֹת וְכוּ׳ שֶׁעוֹלִין, עַל־יְדֵי־זֶה נִתְרַבֶּה כְּבוֹדוֹ יִתְבָּרַךְ מְאֹד וְכוּ׳. וְעַל־כֵּן אוֹמְרִים תֵּכֶף אַחַר הַקִּינוֹת, שֶׁהֵם בִּבְחִינַת הַתְּפִלָּה־בִּבְחִינַת־דִּין כַּנַּ״ל, אוֹמְרִים אַחַר־כָּךְ (שם כד, ז): ״שְׂאוּ שְׁעָרִים רָאשֵׁיכֶם וְכוּ׳ וְיָבֹא מֶלֶךְ הַכָּבוֹד וְכוּ׳״. כִּי אָז עִקַּר הִתְגַּלּוּת כְּבוֹדוֹ עַל־יְדֵי שֶׁקָּמִים בַּחֲצוֹת, עַל־יְדֵי ״הַהוּא שַׁלְהוֹבָא דְּאֶשָׁא דְּבָטַשׁ בְּגַדְּפוֹי דְּתַרְנְגוֹלָא וְכוּ׳״, וְאוֹמְרִים הַקִּינוֹת עַל חֻרְבַּן בֵּית־הַמִּקְדָּשׁ, שֶׁכָּל זֶה נִמְשַׁךְ מֵהַתְּפִלָּה־בִּבְחִינַת־דִּין שֶׁל בַּעַל כֹּחַ הַנַּ״ל, שֶׁעַל־יְדֵי כָּל זֶה מִתְרַבֶּה וּמִתְגַּדֵּל כְּבוֹדוֹ יִתְבָּרַךְ, וְעַל־כֵּן מִתְפַּלְּלִין אָז עַל זֶה הַרְבֵּה וְיָבֹא מֶלֶךְ הַכָּבוֹד כַּמָּה פְּעָמִים.
וְזֶהוּ: ״מִי זֶה מֶלֶךְ הַכָּבוֹד וְכוּ׳״. שֶׁאֵין לוֹ פֵּרוּשׁ כְּלָל, מַהוּ עִנְיַן הַשְּׁאֵלָה הַזֹּאת? וּמִי הוּא הַשּׁוֹאֵל? וּמִי הוּא הַמֵּשִׁיב?
אַךְ הַכֹּל הוּא עִנְיַן הַנַּ״ל, שֶׁהַסִּטְרָא אַחֲרָא, בְּחִינַת ״הַנָּחָשׁ הָיָה עָרוּם״, מִתְגַּבֵּר בְּכָל פַּעַם מְאֹד לְהַעֲלִים וּלְהַסְתִּיר כְּבוֹדוֹ יִתְבָּרַךְ, עַל־יְדֵי שֶׁרוֹצֶה לִינֹק מֵהַדַּעַת, וּמִתְגַּבֵּר בַּתַּאֲוָה הַנַּ״ל, וּמְבַטֵּל וּמְבַלְבֵּל הַתְּפִלָּה וְכוּ׳, שֶׁכָּל זֶה הוּא בְּחִינַת הַעֲלָמַת כְּבוֹדוֹ יִתְבָּרַךְ, כִּי כְּמוֹ שֶׁעַל־יְדֵי הַתִּקּוּן הַנַּ״ל שֶׁמּוֹצִיאִין מֵהַסִּטְרָא אַחֲרָא חִיּוּתָהּ וְכוּ׳ – נִתְרַבֶּה וְנִתְגַּדֵּל כְּבוֹדוֹ יִתְבָּרַךְ, כֵּן לְהֵפֶךְ, חַס וְשָׁלוֹם, כְּשֶׁהָיוּ הֵם מִתְגַּבְּרִין הָיָה מִתְעַלֵּם כְּבוֹדוֹ יִתְבָּרַךְ.
וְעַל־כֵּן אַחַר חֲצוֹת שֶׁמַּתְחִילִין לַעֲסֹק בַּתִּקּוּן הַנַּ״ל עַל־יְדֵי גִּבּוֹרֵי כֹּחַ הַנַּ״ל, אֲזַי אוֹמְרִים: ״שְׂאוּ שְׁעָרִים רָאשֵׁיכֶם וְהִנָּשְׂאוּ פִּתְחֵי עוֹלָם״ – שֶׁהֵם הַשְּׁעָרִים וְהַפְּתָחִים שֶׁל הַבֵּית־הַמִּקְדָּשׁ, שֶׁהֵם בְּחִינַת הַשְּׁעָרִים וְהַפְּתָחִים שֶׁבְּדַעַת הָאָדָם, שֶׁכֻּלָּם יִהְיוּ נִפְתָּחִין וְיָבֹא בָּהֶם מֶלֶךְ הַכָּבוֹד -שֶׁיִּתְגַּלֶּה אֱלֹקוּתוֹ וּכְבוֹדוֹ בָּעוֹלָם בִּכְלָל, וּבִפְרָטִיּוּת בְּמֹחַ וּבְלֵב כָּל הָאָדָם, שֶׁכֻּלָּם יַכִּירוּ וְיֵדְעוּ אֶת כְּבוֹדוֹ יִתְבָּרַךְ.
ואֲַזיַ תֵּכףֶ שׁוֹאֵל מִי שֶׁשׁוֹאֵל, שֶׁהֵם הַמַּחֲשָׁבוֹת הָרָעוֹת והְַזּרָוֹת שֶׁבּלְבֵ הָאָדָם הַנּמִשְָׁכיִן מִמָּקוֹם שֶׁנִּמְשָׁכִין, מִבְּחִינַת ״וְהַנָּחָשׁ הָיָה עָרוּם״ הַנַּ״ל, שֶׁפִּתָּה לְאָדָם וְחַוָּה וּלְכָל הַכְּרוּכִים אַחֲרָיו, חַס וְשָׁלוֹם, כְּמוֹ שֶׁכָּתוּב בַּזֹּהַר הַקָּדוֹשׁ (בראשית דף נב.): ״וַי לְחִוְיָּא קַדְּמָאָה דְּקָטִיל לְאָדָם וּלְכָל דָּרִין דְאָתִין אַבַּתְרֵיהּ״. וְהֵם שׁוֹאֲלִים: ״מִי זֶה מֶלֶךְ הַכָּבוֹד?״ – כִּי נִדְמֶה לָהֶם שֶׁכְּבָר הֶעֱלִימוּ כְּבוֹדוֹ לְגַמְרֵי, עַד שֶׁאִי אֶפְשָׁר לְגַלּוֹתוֹ שֶׁיָּבֹא בְּדַעְתֵּנוּ וּבְלִבֵּנוּ וּבְכָל הָעוֹלָם.
וְאָז מְשִׁיבִין לָהֶם מִיָּד: ״ה׳ עִזּוּז וְגִבּוֹר, ה׳ גִּבּוֹר מִלְחָמָה״ – ״עִזּוּז וְגִבּוֹר״ דַּיְקָא, ״גִּבּוֹר מִלְחָמָה״ דַּיְקָא, שֶׁמַּזְכִּירִין עַתָּה רַק תֹּקֶף גְּבוּרָתוֹ וֶעֱזוּזוֹ, הַיְנוּ בְּחִינַת גְּבוּרוֹת וְתֹקֶף הַתְּפִלָּה, בִּבְחִינַת דִּין וּגְבוּרָה הַנַּ״ל שֶׁל הַבַּעֲלֵי כֹּחַ כַּנַּ״ל, שֶׁהֵם מוֹסִיפִין כֹּחַ בִּגְבוּרָה שֶׁל מַעְלָה, כְּמוֹ שֶׁאָמְרוּ רַבּוֹתֵינוּ זַ״ל (איכה רבה א, לג), כְּמוֹ שֶׁכָּתוּב (תהלים קח, יד): ״בֵּאלֹהִים נַעֲשֶׂה חָיִל״. הַיְנוּ שֶׁעַל־יְדֵי עִזּוּז גְּבוּרַת הַתְּפִלָּה הַנַּ״ל, עַל־יְדֵי־זֶה עִקַּר גְּבוּרַת הַמִּלְחָמָה, בְּחִינַת: ״ה׳ גִּבּוֹר מִלְחָמָה״ – שֶׁעַל־יְדֵי־זֶה מוֹצִיאִין מֵהַסִּטְרָא אַחֲרָא כָּל חִיּוּתָהּ, כָּל הַנְּפָשׁוֹת וְכוּ׳, שֶׁעַל־יְדֵי־זֶה מִתְרַבֶּה וּמִתְגַּדֵּל וּמִתְגַּלֶּה כְּבוֹדוֹ יִתְבָּרַךְ מְאֹד לְעֵין כֹּל.
וְעַל־כֵּן אוֹמְרִים תֵּכֶף אַחַר־כָּךְ עוֹד הַפַּעַם: ״וְיָבֹא מֶלֶךְ הַכָּבוֹד״, עַד שֶׁמְּסַיְּמִין בְּפֵרוּשׁ – ״ה׳ צְבָאוֹת הוּא מֶלֶךְ הַכָּבוֹד סֶלָה״. כִּי בְּוַדַּאי יִגְמֹר אֶת שֶׁלּוֹ וְיִתְגַּלֶּה כְּבוֹדוֹ לְעֵין כֹּל, וְהַכֹּל עַל־יְדֵי בְּחִינַת ״עִזּוּז וְגִבּוֹר״, וְכוּ׳, עַל־יְדֵי הַתְּפִלָּה־בִּבְחִינַת־דִּין וּגְבוּרָה הַנַּ״ל.

Section 3

וְעַל־יְדֵי הַכָּבוֹד נִמְשַׁךְ נְבוּאָה, שֶׁהוּא בְּחִינַת הַתּוֹרָה שֶׁכָּלוּל מִכָּל הָעֲשָׂרָה מַדְרֵגוֹת שֶׁל נְבוּאָה וְכוּ׳, שֶׁעַל־יְדֵי זֶה מִתְבָּרֵר הַמְדַמֶּה, שֶׁעַל־יְדֵי־זֶה עִקַּר הִתְגַּלּוּת הָאֱמוּנָה הַקְּדוֹשָׁה.
וְזֶהוּ בְּחִינַת עֵסֶק הַתּוֹרָה שֶׁצְּרִיכִין לַעֲסֹק אַחַר חֲצוֹת, שֶׁאָז עִקַּר הַזְּמַן הַמֻּבְחָר לַעֲסֹק בַּתּוֹרָה, כַּמּוּבָא. כִּי עֵסֶק הַתּוֹרָה אָז זֶה בְּחִינַת הַמְשָׁכַת רוּחַ נְבוּאָה הַנַּ״ל, כִּי כָּל הַמַּדְרֵגוֹת שֶׁל נְבוּאָה כְּלוּלִים בַּתּוֹרָה כַּנַּ״ל.
וְעַל־יְדֵי הַתּוֹרָה, בְּחִינַת נְבוּאָה, זוֹכִין לֶאֱמוּנַת חִדּוּשׁ הָעוֹלָם, שֶׁעַל־יְדֵי־זֶה זוֹכִין לִבְחִינַת חִדּוּשׁ הָעוֹלָם שֶׁל לֶעָתִיד, שֶׁהוּא בְּחִינַת (תהלים צב, ג): ״לְהַגִּיד בַּבֹּקֶר חַסְדֶּךָ וֶאֱמוּנָתְךָ בַּלֵּילוֹת״, בְּחִינַת (איכה ג, כג): ״חֲדָשִׁים לַבְּקָרִים רַבָּה אֱמוּנָתֶךָ וְכוּ׳״, כְּמוֹ שֶׁמְבֹאָר שָׁם.
וְזֶה נַעֲשָׂה בְּכָל יוֹם, כִּי אוֹר הַבֹּקֶר בּוֹקֵעַ וְזוֹרֵחַ בְּכָל יוֹם אַחַר חֶשְׁכַּת לַיְלָה, עַל־יְדֵי כָּל הַתִּקּוּנִים הַנַּ״ל. כִּי כְּמוֹ שֶׁהוּא בִּכְלָלִיּוּת בְּעִנְיַן חִדּוּשׁ הָעוֹלָם שֶׁנִּקְרָא ״יוֹם״, שֶׁנִּמְשַׁךְ עַל־יְדֵי תִּקּוּן הָאֱמוּנָה בַּלַּיְלָה, בַּגָּלוּת שֶׁדּוֹמָה לְלַיְלָה, שֶׁעַל־יְדֵי שֶׁיִּשְׂרָאֵל מְחַזְּקִין אֶת עַצְמָן בֶּאֱמוּנָה בְּתֹקֶף חֶשְׁכַּת לַיְלָה שֶׁהוּא הַגָּלוּת, וְהַכֹּל בְּכֹחַ הַצַּדִּיקֵי אֱמֶת, בַּעֲלֵי כֹּחַ הַנַּ״ל, עַל־יְדֵי־זֶה זוֹכִין לְחִדּוּשׁ הָעוֹלָם וְכוּ׳ כַּנַּ״ל.
וּכְמוֹ כֵן נַעֲשָׂה בִּפְרָטִיּוּת בְּכָל יוֹם, שֶׁעַל־יְדֵי הַתִּקּוּנִים הַנַּ״ל שֶׁמַּמְשִׁיכִין עַל־יְדֵי קִימַת חֲצוֹת וְעֵסֶק הַתּוֹרָה אָז וְכוּ׳, שֶׁעַל־יְדֵי־זֶה מִתְרַבֶּה כְּבוֹדוֹ וְזוֹכִין לֶאֱמוּנָה, עַל־יְדֵי־זֶה מֵאִיר אוֹר הַבֹּקֶר, שֶׁהוּא בְּחִינַת חִדּוּשׁ הָעוֹלָם, שֶׁהוּא בְּחִינַת בֹּקֶר, שֶׁמִּשָּׁם נִמְשַׁךְ אוֹר בֹּקֶר בְּכָל יוֹם, שֶׁכָּל זֶה הוּא בְּחִינַת: ״לְהַגִּיד בַּבֹּקֶר חַסְדֶּךָ וֶאֱמוּנָתְךָ בַּלֵּילוֹת״, בְּחִינַת: ״חֲדָשִׁים לַבְּקָרִים רַבָּה אֱמוּנָתֶךָ״, שֶׁנֶּאֱמַר עַל חִדּוּשׁ הָעוֹלָם, וְכִפְשׁוּטוֹ נֶאֱמַר עַל לַיְלָה וּבֹקֶר מַמָּשׁ, כִּי שְׁנֵיהֶם אֶחָד וְכַנַּ״ל.
וְכָל אֶחָד מִיִּשְׂרָאֵל, כְּפִי מַה שֶּׁזָּכָה לְהִתְקָרֵב לְצַדִּיק הָאֱמֶת הַבַּעַל כֹּחַ הַנַּ״ל, וְלַעֲסֹק בְּכֹחוֹ בַּתִּקּוּנִים הַנַּ״ל, לָקוּם בַּחֲצוֹת וְכוּ׳ כַּנַּ״ל, כְּמוֹ־כֵן יִזְכֶּה לְאוֹר בֹּקֶר, לִבְחִינַת חִדּוּשׁ הָעוֹלָם, וְאָז יַגִּיד חַסְדּוֹ וְטוּבוֹ יִתְבָּרַךְ שֶׁגָּמַל עִמּוֹ וְכוּ׳, בְּחִינַת: ״לְהַגִּיד בַּבֹּקֶר חַסְדֶּךָ וֶאֱמוּנָתְךָ בַּלֵּילוֹת וְכוּ׳״, כַּנַּ״ל.

Section 4

וְעַל־יְדֵי־זֶה נִמְשַׁךְ הַשִּׁיר חָדָשׁ הַנַּ״ל, בְּחִינַת (תהלים צח, א): ״מִזְמוֹר שִׁירוּ לַה׳ שִׁיר חָדָשׁ כִּי נִפְלָאוֹת עָשָׂה וְכוּ׳״. וּמִשָּׁם כָּל הַשִּׁירוֹת וְתִשְׁבָּחוֹת שֶׁאוֹמְרִים בַּבֹּקֶר בִּתְפִלַּת שַׁחֲרִית, כִּי כָּל הַשִּׁירוֹת וְתִשְׁבָּחוֹת שֶׁל עַכְשָׁיו – נִמְשָׁכִין מִקּוֹל הַשִּׁיר שֶׁיִּתְעָר לֶעָתִיד.
וזְֶה בְּחִינַת (איוב לח, ז): ״בְּרָן יַחַד כֹּכְבֵי בֹּקֶר״, בְּחִינַת הָרִנּוֹת וְהַתִּשְׁבָּחוֹת שֶׁנִּתְעוֹרְרִין בְּכָל יוֹם בַּבֹּקֶר, שֶׁנִּמְשַׁךְ מֵהַבֹּקֶר שֶׁל לֶעָתִיד, שֶׁהוּא בְּחִינַת חִדּוּשׁ הָעוֹלָם וְכוּ׳, שֶׁנִּמְשַׁךְ עַל־יְדֵי הַתְּפִלָּה־בִּבְחִינַת־דִּין כַּנַּ״ל.
וזְֶהוּ (שם): ״וְיָרִיעוּ כָּל בְּנֵי אֱלֹהִים״, כִּי כָּל זֶה נִמְשַׁךְ עַל־יְדֵי בְּחִינַת ״בְּנֵי אֱלֹהִים״, שֶׁהוּא בְּחִינַת דִּין וּגְבוּרָה דִּקְדֻשָּׁה, הַיְנוּ עַל־יְדֵי הַצַּדִּיקִים גִּבּוֹרֵי כֹּחַ הַנַּ״ל, שֶׁיְּכוֹלִים לְהִתְפַּלֵּל תְּפִלָּה־בִּבְחִינַת־דִּין, שֶׁעַל־יְדֵי־זֶה נִתְעוֹרֵר הַשִּׁיר שֶׁל לֶעָתִיד, שֶׁמִּשָּׁם הוּא בְּחִינַת ״בְּרָן יַחַד כֹּכְבֵי בֹּקֶר״, וְכַנַּ״ל.

Section 5

וְזֶהוּ ״יִתְגַּבֵּר כַּאֲרִי לַעֲמֹד בַּבֹּקֶר וְכוּ׳״ – ״יִתְגַּבֵּר״ דַּיְקָא, כִּי צָרִיךְ הִתְגַּבְּרוּת גָּדוֹל לָזֶה, כִּי עִקַּר הִתְעוֹרְרוּת הַשֵּׁנָה נִמְשַׁךְ מִגְּבוּרוֹת, מִבְּחִינַת הַתְּפִלָּה־בְּחִינַת־דִּין שֶׁל הַבַּעַל כֹּחַ, כַּנַּ״ל.
וְזֶה ״שֶׁיְּהֵא הוּא מְעוֹרֵר הַשַּׁחַר״ – בְּחִינַת (תהלים נז, ט): ״עוּרָה כְבוֹדִי עוּרָה הַנֵּבֶל וְכִנּוֹר אָעִירָה שָׁחַר״, הַיְנוּ לְעוֹרֵר הַנִּגּוּן הַנַּ״ל שֶׁמְּזַמֶּרֶת אַיֶּלֶת הַשַּׁחַר בַּבֹּקֶר, עַל־יְדֵי כֹּחַ הַצַּדִּיקִים הַנַּ״ל, עַל־יְדֵי שֶׁהֵם מְגַלִּים כְּבוֹדוֹ יִתְבָּרַךְ.
שֶׁהוּא בְּחִינַת ״עוּרָה כְבוֹדִי עוּרָה הַנֵּבֶל וְכִנּוֹר אָעִירָה שָׁחַר״. אַשְׁרֵי! אַשְׁרֵי! מִי שֶׁיֵּשׁ לוֹ חֵלֶק בָּזֶה! וְהָעִקָּר עַל־יְדֵי הִתְקָרְבוּת לְצַדִּיקֵי אֱמֶת בֶּאֱמֶת לַאֲמִתּוֹ בִּשְׁבִיל כְּבוֹדוֹ יִתְבָּרַךְ, לֹא בִּשְׁבִיל כְּבוֹד עַצְמוֹ, חַס וְשָׁלוֹם.

Section 6

וְזֶה בְּחִינַת נְטִילַת יָדַיִם שַׁחֲרִית כְּשֶׁקָּם מִשְּׁנָתוֹ.
כִּי הַמַּיִם טְהוֹרִים שֶׁל הַנְּטִילָה נִמְשָׁכִין עַל־יְדֵי בְּחִינַת הִתְגַּלּוּת הַדַּעַת שֶׁנִּמְשַׁךְ עַל־יְדֵי הַתְּפִלָּה־בִּבְחִינַת־דִּין הַנַּ״ל, שֶׁהוּא בְּחִינַת (ישעיה יא, ט): ״כִּי מָלְאָה הָאָרֶץ דֵּעָה אֶת ה׳ כַּמַּיִם לַיָּם מְכַסִּים וְכוּ׳״, וּמִשָּׁם נִמְשָׁכִין הַמַּיִם הָאֵלּוּ שֶׁל הַנְּטִילָה כְּשֶׁקָּם מִשְּׁנָתוֹ.
וְעַל־כֵּן צָרִיךְ לִטֹּל אֶת הַיָּדַיִם דַּיְקָא, כִּי עִקַּר הַכֹּחַ וְהַחִזּוּק צְרִיכִין לִיתֵּן לְהַיָּדַיִם, כְּדֵי שֶׁהֵם יִתְגַבְּרוּ עַל הָעָקֵב דְּסִטְרָא אַחֲרָא, בִּבְחִינַת (בראשית כה, כו): ״וְיָדוֹ אֹחֶזֶת בַּעֲקֵב עֵשָׂו״, ״וְיָדוֹ״ דַּיְקָא.
כִּי עִקַּר הַתִּקּוּן עַל־יְדֵי הָאֱמוּנָה בְּחִדּוּשׁ הָעוֹלָם, שֶׁהוּא בְּחִינַת יָדַיִם, בְּחִינַת (ישעיה מח, יג): ״אַף יָדִי יָסְדָה אֶרֶץ וִימִינִי וְכוּ׳״. וְעַל־כֵּן נִקְרֵאת הָאֱמוּנָה בְּחִינַת יָדַיִם, כְּמוֹ שֶׁכָּתוּב (שמות יז, יב): ״ויַהְִי יָדָיו אֱמוּנָה וְכוּ׳״, כִּי עִקַּר הָאֱמוּנָה לְהַאֲמִין בְּהַשֵּׁם־יִתְבָּרַךְ שֶׁבָּרָא הָעוֹלָם יֵשׁ מֵאַיִן, בְּחִינַת יָדַיִם, כְּמוֹ שֶׁכָּתוּב (ישעיה מח, יג): ״אַף יָדִי יָסְדָה אֶרֶץ וִימִינִי וְכוּ׳״, וּלְהַאֲמִין בְּהַתּוֹרָה וּמִצְוֹת מַעֲשִׂיּוֹת שֶׁצְּרִיכִין לַעֲשׂוֹת בַּיָּדַיִם.
וְעַל־יְדֵי־זֶה זוֹכִין לְהַנִּגּוּן הַנַּ״ל, שֶׁהוּא בְּחִינַת יָדַיִם, בְּחִינַת (שמואל-א טז, טז): ״וְנִגֵּן בְּיָדוֹ וְטוֹב לָךְ״.
וְעַל־יְדֵי כָּל זֶה מְקַבְּלִין כֹּחַ יְדֵי יַעֲקֹב לְהַכְנִיעַ עֲקֵב עֵשָׂו, בִּבְחִינַת ״וְיָדוֹ אוֹחֶזֶת בַּעֲקֵב עֵשָׂו״, ״וְיָדוֹ״ דַּיְקָא כַּנַּ״ל.
וְכָל זֶה נִמְשָׁךְ עַל־יְדֵי מֵימֵי הַדַּעַת שֶׁנִּתְגַּלֶּה עַל־יְדֵי הַתְּפִלָּה שֶׁל הַבַּעַל כֹּחַ הַנַּ״ל, שֶׁבָּהֶם אָנוּ מְטַהֲרִין אֶת הַיָּדַיִם אַחַר הַשֵּׁנָה, וְעַל־כֵּן מְטַהֲרִין אֶת הַיָּדַיִם דַּיְקָא וְכוּ׳, וְכַנַּ״ל.

Section 7

וְזֶה בְּחִינַת יָארצַייט, שֶׁהוּא הַיּוֹם שֶׁמֵּת בּוֹ אָבִיו אוֹ אִמּוֹ, שֶׁאוֹמְרִים אָז קַדִּישׁ (יורה דעה סימן שעו, סעיף ד ברמ״א), וּמִתְעַנִּין בּוֹ (ארח חיים סימן תקסח, סעיף ח).
כִּי אָז עוֹסְקִין הַבָּנִים לְתַקֵּן וּלְהַעֲלוֹת נֶפֶשׁ אֲבִיהֶם וְאִמָּם שֶׁמֵּתוּ, וְהַמִּיתָה הִיא בְּחִינַת שֵׁנָה, וּכְשֶׁמְּתַקְּנִים וּמַעֲלִין אוֹתָם – זֶה בְּחִינַת תְּחִיַּת הַמֵּתִים, שֶׁהוּא בְּחִינַת הִתְעוֹרְרוּת הַשֵּׁנָה, בְּחִינַת (דניאל יב, ב): ״וְרַבִּים מִיְּשֵׁנֵי אַדְמַת עָפָר יָקִיצוּ״, בְּחִינַת: ״וּמְקַיֵּם אֱמוּנָתוֹ לִישֵׁנֵי עָפָר״.
וְעַל־כֵּן בִּרְכַּת ״מְחַיֵּה הַמֵּתִים״ מַתְחִילִין: ״אַתָּה גִבּוֹר לְעוֹלָם אֲדֹנָי״, כִּי עִקַּר תְּחִיַּת הַמֵּתִים שֶׁהוּא בְּחִינַת חִדּוּשׁ הָעוֹלָם הוּא עַל־יְדֵי הַתְּפִלָּה־בִּבְחִינַת־דִּין הַנַּ״ל, שֶׁזֶּהוּ בְּחִינַת ״אַתָּה גִּבּוֹר״, וְכוּ׳. [ְכַמְבֹאָר בְּמָקוֹם אַחֵר (הלכות יום טוב הלכה ג׳ אות ג; ועבודת אלילים הלכה א׳ אוֹת ז), שֶׁבְּכָל הַתְּפִלּוֹת צְרִיכִין לְהַמְשִׁיךְ כֹּחַ הַתְּפִלָּה־בִּבְחִינַת־דִּין הַנַּ״ל, שֶׁהוּא בִּרְכַּת ״אַתָּה גִבּוֹר וְכוּ׳״].
וְעַל־כֵּן אוֹמְרִים אָז קַדִּישׁ, כִּי קַדִּישׁ הוּא שֶׁבַח נִפְלָא וְנוֹרָא מְאֹד, כַּמּוּבָא, ״כִּי תָּבַר כָּל גְזִיזִין דְפַּרְזְלָא וְכוּ׳״, כְּמוֹ שֶׁכָּתוּב בַּזֹּהַר הַקָּדוֹשׁ (תרומה קכט:). כִּי הַקַּדִּישׁ נִמְשָׁךְ מִבְּחִינַת הַשִּׁיר שֶׁיִּתְעַר לֶעָתִיד, וְעַל־כֵּן מַתְחִילִין בּוֹ: ״בְּעָלְמָא דִּי בְרָא כִּרְעוּתֵיהּ״, הַיְנוּ בְּחִינַת אֱמוּנַת חִדּוּשׁ הָעוֹלָם, שֶׁאָנוּ מַאֲמִינִים שֶׁבָּרָא הָעוֹלָם כִּרְצוֹנוֹ.
וְיַמְלִיךְ מַלְכוּתֵיהּ, שֶׁהוּא בְּחִינַת חִדּוּשׁ הָעוֹלָם שֶׁל לֶעָתִיד, שֶׁאָז יְגַלֶּה מַלְכוּתוֹ לְעֵין כֹּל, כְּמוֹ שֶׁכָּתוּב (זכריה יד, ט): ״וְהָיָה ה׳ לְמֶלֶךְ עַל כָּל הָאָרֶץ, בַּיּוֹם הַהוּא וְכוּ׳״.
וְזֶהוּ ״אָמֵן יְהֵא שְמֵיהּ רַבָּא מְבָרַךְ לְעָלַם וּלְעָלְמֵי עָלְמַיָּא יִתְבָּרַךְ וְיִשְׁתַּבַּח וְכוּ׳, לְעֵלָּא מִן כָּל בִּרְכָתָא וְשִׁירָתָא תֻּשְׁבְּחָתָא וְנֶחֱמָתָא״, שֶׁכָּל זֶה הוּא בְּחִינַת הַשִּׁיר שֶׁיִּתְעַר לֶעָתִיד הַנַּ״ל, שֶׁהוּא לְעֵלָּא מִן כָּל בִּרְכָתָא וְשִׁירָתָא וְכוּ׳.
וְעַל־כֵּן אוֹמְרִים הַבָּנִים הַשֶּׁבַח הַנּוֹרָא הַזֶּה בִּשְׁבִיל נֶפֶשׁ אֲבִיהֶם וְאִמָּם – לְהַעֲלוֹתָם וּלְתַקְּנָם, כִּי עִקַּר תִּקּוּנָם הוּא בִּבְחִינַת תְּחִיַּת הַמֵּתִים, חִדּוּשׁ הָעוֹלָם, שֶׁזֶּה נִתְעוֹרֵר עַל־יְדֵי שֶׁבַח הַנּוֹרָא שֶׁל הַקַּדִּישׁ, שֶׁהוּא שִׁיר הַנַּ״ל שֶׁל לֶעָתִיד, שֶׁהוּא הָאֹשֶׁר הַמְקֻוֶּה, כִּי אָז יַכִּירוּ אוֹתוֹ יִתְבָּרַךְ וְיֵדְעוּ מַה שֶּׁפָּעֲלוּ יִשְׂרָאֵל הַכְּשֵׁרִים וְהַצַּדִּיקִים בַּעֲבוֹדָתָם, אַשְׁרֵי הַמְחַכֶּה לָזֶה.

Section 8

וְעַל־כֵּן מִתְעַנִּין בְּיוֹם הַיָארצַייט – לְהַכְנִיע מְזוֹנָא דְּגוּפָא עַל־יְדֵי הַתַּעֲנִית, כִּי עַל־יְדֵי כָּל הַנַּ״ל זוֹכִין לְהַכְנִיעַ מְזוֹנָא דְּגוּפָא לְגַבֵּי מְזוֹנָא דְּנִשְׁמָתָא, כַּמְבֹאָר שָׁם בְּהַתּוֹרָה הַנַּ״ל, עַיֵּן שָׁם הַתּוֹרָה הַנַּ״ל מִתְּחִלָּתוֹ לְסוֹפוֹ, וְאָז תָּבִין דְּבָרֵינוּ בְּעֶזְרַת הַשֵּׁם־יִתְבָּרַךְ.

Section 9

וְעַל־כֵּן נוֹהֲגִין זֹאת בְּכָל שָׁנָה בַּיּוֹם שֶׁמֵּת בּוֹ אָבִיו אוֹ אִמּוֹ, כִּי תְּקוּפוֹת הַשָּׁנָה שֶׁמְּסַבֵּב הַשֵּׁם־יִתְבָּרַךְ וּמַקִּיף הַגַּלְגַּלִּים בְּכָל שָׁנָה הוּא בְּחִינַת תְּקוּפוֹת הַיָּמִים, כִּי כְּמוֹ שֶׁבְּכָל יוֹם יֵשׁ יוֹם וְלַיְלָה עֶרֶב וּבֹקֶר, כְּמוֹ־כֵן בִּכְלָלִיּוּת הַשָּׁנָה יֵשׁ קַיִץ וָחֹרֶף, שֶׁהֵם בִּבְחִינַת יוֹם וָלַיְלָה. כִּי בַּחֹרֶף – הַלֵּילוֹת אֲרֻכִּים, וְנֶחֱשָׁב לְגַבֵּי קַיִץ לִבְחִינַת לַיְלָה, וְהַקַּיִץ – שֶׁבּוֹ הַיָּמִים אֲרֻכִּים, הוּא בִּבְחִינַת יוֹם לְגַבֵּי הַחֹרֶף. וּכְמוֹ שֶׁכָּתוּב (תהלים עד, טז): ״לְךָ יוֹם אַף לְךָ לַיְלָה וְכוּ׳, אַתָּה הִצַּבְתָּ גְּבֻלוֹת אָרֶץ, קַיִץ וָחרֶֹף אַתָּה יְצַרְתָּם״.
וְכָל סִבּוּב הַשָּׁנָה הוּא בִּבְחִינַת סִבּוּב הַיּוֹם וְהַלַּיְלָה עֶרֶב וָבֹקֶר, שֶׁהוּא בְּחִינַת חֶשְׁכַת הַגָּלוּת שֶׁדּוֹמֶה לְלַיְלָה, וְאוֹר הַגְּאֻלָּה שֶׁהוּא בְּחִינַת בֹּקֶר, בְּחִינַת כְּלָלִיּוּת הָעוֹלָם הַזֶּה שֶׁנִּקְרָא לַיְלָה, כְּנֶגֶד חִדּוּשׁ הָעוֹלָם שֶׁהוּא בְּחִינַת עוֹלָם הַבָּא, שֶׁהוּא בְּחִינַת אוֹר יוֹם, כַּמּוּבָן לַמַּשְׂכִּיל, שֶׁכָּל הַנַּ״ל הֵם בִּבְחִינָה אַחַת.
וְעַל־כֵּן כְּשֶׁמְּסַבֵּב שָׁנָה עַל נֶפֶשׁ הַמֵּת – צְרִיכִין הַבָּנִים לַעֲסֹק בְּתִקּוּנוֹ בִּגְמַר הַשָּׁנָָה, שֶׁהוּא בְּחִינַת סִבּוּב לַיְלָה וָיוֹם, שֶׁבָּהֶם נַעֲשָׂה בְּחִינַת תִּקּוּן שֶׁל חִדּוּשׁ הָעוֹלָם, שֶׁהוּא בְּחִינַת אוֹר יוֹם שֶׁבָּא אַחַר חֶשְׁכַּת לַיְלָה, עַל־יְדֵי שֶׁהִתְחַזְּקוּ בֶּאֱמוּנָה בְּכָל תֹּקֶף הַחֹשֶׁךְ שֶׁל הַלַּיְלָה, שֶׁהוּא בְּחִינַת הַגָּלוּת, בְּחִינַת הָעוֹלָם הַזֶּה, שֶׁזֶּה הַמֵּת שֶׁהָיָה בָּעוֹלָם הַזֶּה, וְעַכְשָׁיו הוּא צָרִיךְ לַעֲלוֹת לִמְקוֹמוֹ לְכָל הַבְּחִינוֹת הַנַּ״ל שֶׁהֵם בְּחִינַת אוֹר כַּנַּ״ל, וְעַל־כֵּן אָז עוֹסְקִין הַבָּנִים בְּתִקּוּנוֹ עַל־יְדֵי הַקַּדִּישׁ וְכוּ׳ וְכַנַּ״ל.
גַּם בְּכָל שָׁנָה וְשָׁנָה יֵשׁ רֹאשׁ־הַשָּׁנָה, שֶׁאָז עִקַּר כָּל הַתִּקּוּנִים, וְכַמְבֹאָר הֵיטֵב בְּהַתּוֹרָה הַנַּ״ל, כִּי מֵרֹאשׁ־הַשָּׁנָה נִמְשָׁכִין הַתִּקּוּנִים הַנַּ״ל עַל כָּל הַשָּׁנָה כֻּלָּהּ, וְעַל־כֵּן בְּכָל הַתְחָלַת שָׁנָה שֶׁל נֶפֶשׁ הַמֵּת, שֶׁהוּא בְּיוֹם הַיָארצַייט, צְרִיכִין לַעֲסֹק בַּתִּקּוּנִים הַנַּ״ל וְכַנַּ״ל.

Section 10

כִּי עַל הַבָּנִים חָל הַתִּקּוּן, כִּי עִקַּר הוּא הַדַּעַת דִּקְדֻשָּׁה שֶׁצְּרִיכִין לְתַקְּנוֹ עַל־יְדֵי בְּחִינָה הַנַּ״ל. וְהַדַּעַת הוּא בְּחִינַת רַחֲמָנוּת שֶׁנִּמְשַׁךְ מֵאָב לְבֵן, כְּמוֹ שֶׁמְבאָֹר שָׁם עַל מַאֲמָר רַבּוֹתֵינוּ זַ״ל (בראשית רבה נד, ב): ״עַד כָּאן רַחֲמֵי הָאָב עַל הַבֵּן״. וְזֶהוּ (ישעיה לח, יט): ״אָב לְבָנִים יוֹדִיעַ אֶל אֲמִתֶּךָ״, כִּי הַדַּעַת וְהָרַחֲמָנוּת הֵם בְּחִינָה אַחַת כַּנַּ״ל.
וְעַל־כֵּן הַבֵּן דַּיְקָא עוֹסֵק בְּתִקּוּן אֲבוֹתָיו, כִּי הוּא צָרִיךְ לְתַקֵּן הַדַּעַת הַנִּמְשָׁךְ מֵאָב לַבֵּן שֶׁמִּשָּׁם נוֹלָד, שֶׁהַכֹּל נִתַּקֵּן עַל־יְדֵי בְּחִינָה הַנַּ״ל, שֶׁעַל־יְדֵי־זֶה זוֹכִין לְהַנִּגּוּן וְהַשִּׁיר שֶׁל חִדּוּשׁ הָעוֹלָם, שֶׁהוּא עִקַּר הַתִּקּוּן, שֶׁבִּשְׁבִיל זֶה בָּא הָאָדָם לָעוֹלָם.
וּבִשְׁבִיל זֶה עִקַּר הַחִיּוּב וְהַמִּצְוָה לְהַשְׁאִיר בָּנִים אַחֲרָיו, הַכֹּל בִּשְׁבִיל תִּקּוּן הַדַּעַת הַנַּ״ל, שֶׁהוּא תִּקּוּן הָאֱמוּנָה שֶׁמִּתְבָּרֶרֶת מִדּוֹר לְדוֹר, בִּבְחִינַת (תהלים ק, ה): ״וְעַד דֹּר וָדֹר אֱמוּנָתוֹ״, בְּחִינַת (שם קמה, ד): ״דּוֹר לְדוֹר יְשַׁבַּח מַעֲשֶׂיךָ וְכוּ׳״, בְּחִינַת (שם קיט, צ): ״לְדֹר וָדֹר אֱמוּנָתֶךָ כּוֹנַנְתָּ אֶרֶץ״, שֶׁעִקַּר קִיּוּם הָעוֹלָם מִדּוֹר לְדוֹר, בְּחִינַת ״כּוֹנַנְתָּ אֶרֶץ וַתַּעֲמֹד״, הוּא רַק בִּשְׁבִיל בֵּרוּר הָאֱמוּנָה שֶׁמִּתְבָּרֶרֶת מִדּוֹר לְדוֹר, בְּחִינַת ״לְדוֹר וָדוֹר אֱמוּנָתֶךָ״ וְכַנַּ״ל.
בָּרוּךְ ה׳ לְעוֹלָם אָמֵן וְאָמֵן.

Section 11

וְזֶהוּ מַה שֶּׁאָמְרוּ רַבּוֹתֵינוּ, זִכְרוֹנָם לִבְרָכָה (ברכות טו.): ״כָּל הַנִּפְנֶה, וְנוֹטֵל יָדָיו, וּמַנִּיחַ תְּפִלִּין, וְקוֹרֵא קְרִיאַת שְׁמַע, וּמִתְפַּלֵּל, כְּאִלּוּ קִבֵּל עוֹל מַלְכוּת שָׁמַיִם שְׁלֵמָה״.
הַנִּפְנֶה – וְדוֹחֶה הַמּוֹתָרוֹת, זֶה בְּחִינַת הַכְנָעַת וּבִטּוּל מְזוֹנָא דְּגוּפָא, שֶׁמִּשָּׁם כָּל הַמּוֹתָרוֹת.
וְנוֹטֵל יָדָיו – זֶה בְּחִינַת נְטִילַת יָדַיִם הַנַּ״ל עַל־יְדֵי מֵימֵי הַדַּעַת.
וּמַנִּיחַ תְּפִלִּין – זֶה בְּחִינַת דַּעַת וּמֹחִין שֶׁזּוֹכִין עַכְשָׁיו עַל־יְדֵי הַצַּדִּיק הַנַּ״ל, שֶׁהוֹצִיא הַדַּעַת מֵהַסִּטְרָא אַחֲרָא וְכוּ׳ כַּנַּ״ל.
וְקוֹרֵא קְרִיאַת־שְׁמַע – זֶה בְּחִינַת תִּקּוּן הָאֱמוּנָה שֶׁנַּעֲשָׂה עַל־יְדֵי־זֶה כַּנַּ״ל.
וּמִתְפַּלֵּל – כִּי עַכְשָׁיו הוּא תִּקּוּן הַתְּפִלָּה בִּשְׁלֵמוּת, כִּי אַחַר־כָּךְ, אַחַר שֶׁהֻכְרַח לְהִתְפַּלֵּל בִבְחִינַת דִּין, כְּדֵי לְהוֹצִיא הַדַּעַת מֵהַסִּטְרָא אַחֲרָא כַּנַּ״ל, אַחַר־כָּךְ מְתַקֵּן תִּקּוּן הַתְּפִלָּה כְּתִקּוּנוֹ, שֶׁהוּא בְּחִינַת רַחֲמִים וְדַעַת, שֶׁזֶּה עִקַּר תִּקּוּן הַתְּפִלָּה כַּנַּ״ל.
כִּי עִקַּר הַתְּפִלָּה לְהַמְשִׁיךְ חֲסָדִים, לְעוֹרֵר בְּחִינַת חִדּוּשׁ הָעוֹלָם, בְּחִינַת ״עוֹלָם חֶסֶד יִבָּנֶה״ (תהלים פט, ג), לְעוֹרֵר הַשִּׁיר שֶׁל חֶסֶד שֶׁיִּתְעַר אָז, שֶׁזֶּהוּ בְּחִינַת רִבּוּי הַשִּׁירוֹת וְתִשְׁבָּחוֹת שֶׁאוֹמְרִים בִּשְׁעַת הַתְּפִלָּה וְכַנַּ״ל.
וַאֲזַי הוּא מְקַבֵּל עוֹל מַלְכוּת שָׁמַיִם שְׁלֵמָה בְּוַדַּאי, כִּי עַל־יְדֵי שֶׁמַּמְשִׁיךְ בְּחִינַת הַתִּקּוּן שֶׁל חִדּוּשׁ הָעוֹלָם כַּנַּ״ל, עַל־יְדֵי־זֶה מִתְגַּלֶּה מַלְכוּתוֹ וּמֶמְשַׁלְתּוֹ וְכוּ׳ בִּשְׁלֵמוּת. כִּי עִקַּר הִתְגַּלּוּת מַלְכוּתוֹ יִתְבָּרַךְ יִהְיֶה אָז, כְּמוֹ שֶׁכָּתוּב (זכריה יד, ט): ״וְהָיָה ה׳ לְמֶלֶךְ עַל כָּל הָאָרֶץ בַּיּוֹם הַהוּא וְכוּ׳״, וּכְתִיב (תהלים צז, א): ״ה׳ מָלָךְ תָּגֵל הָאָרֶץ״; (שמות טו, יח): ״ה׳ יִמְלֹךְ לְעֹלָם וָעֶד״, וְכֵן הַרְבֵּה, שֶׁנֶּאֱמַר עַל הִתְגַּלּוּת מַלְכוּתוֹ לֶעָתִיד, וּמִשָּׁם אָנוּ מַמְשִׁיכִין קַבָּלַת עוֹל מַלְכוּת שָׁמַיִם שְׁלֵמָה עַתָּה כְּפִי עֲבוֹדָתֵנוּ, שֶׁהַכֹּל בִּשְׁבִיל זֶה לְהַמְשִׁיךְ עָלֵינוּ קְדֻשַּׁת חִדּוּשׁ הָעוֹלָם בְּזֶה הָעוֹלָם הַמַּעֲשֶׂה דַּיְקָא, שֶׁעַל־יְדֵי־זֶה יִזְכֶּה כָּל אֶחָד כְּפִי חֶלְקוֹ לְהַשִּׁיר וְכוּ׳ שֶׁל חִדּוּשׁ הָעוֹלָם, שֶׁהוּא חֶלְקוֹ לָעוֹלָם הַבָּא.

Section 12

וְעַל־כֵּן הָיָה עִקַּר יְצִיאַת מִצְרַיִם בַּחֲצוֹת, כְּמוֹ שֶׁכָּתוּב שָׁם (שמות יא, ד): ״כַּחֲצֹת הַלַּיְלָה אֲנִי יוֹצֵא בְּתוֹךְ מִצְרָיִם״. כִּי עִקַּר יְצִיאַת מִצְרַיִם הָיָה עַל־יְדֵי מַטֵּה מֹשֶׁה וְאַהֲרֹן, שֶׁהֵם בְּחִינַת תְּפִלָּה־בִּבְחִינַת־דִּין, בְּחִינַת (שם ז, ט): ״וְהַשְׁלֵךְ לִפְנֵי פַּרְעֹה יְהִי לְתַנִּין וְכוּ׳״, כַּנַּ״ל, עַל־כֵּן הָיָה עִקַּר יְצִיאַת מִצְרַיִם בַּחֲצוֹת הַלַּיְלָה, כִּי אָז מִתְעוֹרֵר כֹּחַ הַתְּפִלָּה־בִּבְחִינַת־דִּין, כַּנַּ״ל.
וְזֶה שֶׁאָמְרוּ רַבּוֹתֵינוּ זַ״ל (ברכות ג:): מִכְדֵי, מֹשֶׁה לֹא יָדַע חֲצוֹת אֵימַת, דָּוִד הֵיכֵי יָדַע? אֶלָּא דָּוִד סִימָנָא הַוֵי לֵיהּ, כִּי כִּנּוֹר הָיָה תָּלוּי לְמַעְלָה מִמִּטָּתוֹ שֶׁל דָּוִד וְכוּ׳.
כִּי בִּימֵי מֹשֶׁה עֲדַיִן לֹא נִשְׁלַם בִּשְׁלֵמוּת הַתִּקּוּן שֶׁל הַתְּפִלָּה־בִּבְחִינַת־דִּין הַנַּ״ל, וְעַל־כֵּן הָיָה עֲדַיִן אַחֲרֶיהָ גָּלוּת, וְעַל־כֵּן לֹא הָיָה יוֹדֵעַ עֲדַיִן לְכַוֵּן הֵיטֵב בְּחִינַת חֲצוֹת אֵימַת, שֶׁנִּמְשַׁךְ מֵהַתְּפִלָּה הַנַּ״ל כַּנַּ״ל.
אֲבָל דָּוִד הוּא מָשִׁיחַ, שֶׁהוּא יִזְכֶּה לְזֹאת הַתְּפִלָּה בְּתַכְלִית הַשְּׁלֵמוּת, שֶׁעַל־יְדֵי־זֶה תִּהְיֶה הַגְּאֻלָּה שְׁלֵמָה שֶׁאֵין אַחֲרֶיהָ גָּלוּת.
שֶׁזֶּהוּ בְּחִינַת (תהלים מה, ד): ״חֲגוֹר חַרְבְּךָ עַל יָרֵךְ גִבּוֹר וְכוּ׳״, עַד ״עַמִּים תַּחְתֶּיךָ יִפְּלוּ בְּלֵב אוֹיְבֵי הַמֶּלֶךְ״. וְכֵן הַפָּסוּק (שם קי, ב): ״מַטֵה עֻזְּךָ יִשְׁלַח ה׳ מִצִּיּוֹן וְכוּ׳״, שֶׁמֵּבִיא שָׁם בְּהַתּוֹרָה הַנַּ״ל לְעִנְיַן הַתְּפִלָּה הַנַּ״ל, נֶאֱמַר עִקָּרוֹ עַל דָּוִד מָשִׁיחַ, שֶׁעָלָיו נֶאֱמַר (שם קי, א): ״נְאֻם ה׳ לַאדֹנִי שֵׁב לִימִינִי עַד אָשִׁית אֹיְבֶיךָ הֲדֹם לְרַגְלֶיךָ, מַטֵּה עֻזְּךָ וְכוּ׳״, כִּי הוּא יִגְמֹר הַגְּאֻלָּה בִּשְׁלֵמוּת, כִּי הוּא יוֹשֵב לִימִין הַשֵּׁם־יִתְבָּרַךְ, עַד יָשִׁית אוֹיְבָיו הֲדוֹם לְרַגְלָיו וְכוּ׳.
וְעַל־כֵּן דָּוִד הִשִּׂיג זְמַן חֲצוֹת שֶׁהוּא מִתְעוֹרֵר עַל־יְדֵי הַתְּפִלָּה הַנַּ״ל, כַּנַּ״ל.
וְזֶהוּ בְּעַצְמוֹ מַה שֶׁאָמְרוּ שָׁם: ״דָּוִד כִּנּוֹר הָיָה תָּלוּי לְמַעְלָה מִמִּטָּתוֹ, וְכֵיוָן שֶׁהִגִּיעַ חֲצוֹת לַיְלָה רוּחַ צְפוֹנִית מְנַשֶּׁבֶת בּוֹ וְהָיָה מְנַגֵּן מֵאֵלָיו״, הַיְנוּ בְּחִינַת הַנִּגּוּן הַנִּפְלָא הַמְבֹאָר שָׁם, שֶׁהוּא נִמְשַׁךְ עַל־יְדֵי הַתְּפִלָּה הַנַּ״ל כְּמוֹ שֶׁכָּתוּב שָׁם. וְעַל־כֵּן הוּא מִתְעוֹרֵר עַל־יְדֵי רוּחַ צְפוֹנִית דַּיְקָא, שֶׁהוּא בְּחִינַת גְּבוּרוֹת, בְּחִינַת הַתְּפִלָּה־בִּבְחִינַת־דִּין הַנַּ״ל.
וּמִשָּׁם הָיָה יוֹדֵעַ דָּוִד חֲצוֹת אֵימַת, כִּי עִקַּר בְּחִינַת חֲצוֹת, שֶׁהוּא בְּחִינַת הִתְעוֹרְרוּת הַשֵּׁנָה, שֶׁהִיא בְּחִינַת הַגְּאֻלָּה, כִּי הַגָּלוּת נִקְרָא שֵׁנָה, חֶשְׁכַּת לַיְלָה, וְהַגְּאֻלָּה נִקְרָא הִתְעוֹרְרוּת הַשֵּׁנָה, כְּמוֹ שֶׁכָּתוּב (שם עח, סה): ״וַיִּקַץ כְּיָשֵׁן ה׳״.
כָּל זֶה נִמְשָׁךְ עַל־יְדֵי הַתְּפִלָּה־בִּבְחִינַת־דִּין הַנַּ״ל, שֶׁזֶּה הַכֹּחַ מִתְעוֹרֵר בַּחֲצוֹת לַיְלָה כַּנַּ״ל, שֶׁמִּשָּׁם מִתְעוֹרֵר קוֹל הַנִּגּוּן הַנַּ״ל בַּכִּנּוֹר שֶׁל דָּוִד, עַל־יְדֵי רוּחַ צְפוֹנִית דַּיְקָא, וְעַל־כֵּן עַל־יְדֵי־זֶה דַּוְקָא הָיָה יוֹדֵעַ חֲצוֹת אֵימַת, וְהָיָה קָם וְעוֹסֵק בַּתּוֹרָה, כִּי הַכֹּל בְּחִינָה אַחַת כַּנַּ״ל.

הלכות נטילת ידים שחרית



הלכות ציצית



הלכות תפילין



הלכות ברכת השחר



הלכות ברכות התורה



הלכות קדיש



הלכות קריאת שמע



הלכות תפלה



הלכות נשיאת כפים



הלכות נפילת אפים



הלכות קדושה דסידרא



הלכות קריאת התורה



הלכות בית הכנסת



הלכות משא ומתן



הלכות נטילת ידים לסעודה ובציעת הפת



הלכות סעודה



הלכות ברכת המזון ומים אחרונים



הלכות ברכת הפרות



הלכות ברכת הריח



הלכות ברכת הודאה



הלכות ברכות הראיה וברכות פרטיות



הלכות תפלת המנחה



הלכות תפלת ערבית



הלכות קריאת שמע שעל המטה



הלכות שבת



הלכות תחומין וערובי תחומין



הלכות ראש חדש



הלכות פסח



הלכות ספירת העמר



הלכות שבועות



הלכות יום טוב



הלכות חול המועד



הלכות תשעה באב ותעניות



הלכות ראש השנה



הלכות יום הכפורים



הלכות סוכה



הלכות לולב ואתרוג



הלכות הושענא רבה



הלכות חנוכה



הלכות ארבע פרשיות



הלכות פורים



יורה דעה

הלכות שחיטה



הלכות טרפות



הלכות מתנות כהונה



הלכות אבר מן החי



הלכות הלכות בשר שנתעלם מן העין



הלכות חלב ודם



הלכות דם



הלכות מליחה



הלכות סימני בהמה וחיה טהורה



הלכות דברים היוצאים מן החי



הלכות סימני עוף טהור



הלכות דגים



הלכות תולעים



הלכות ביצים



הלכות בשר בחלב



הלכות תערובות



הלכות מאכלי עכו"ם



הלכות הכשר כלים



הלכות נותן טעם לפגם



הלכות יין נסך



הלכות כלי היין



הלכות עבודת אלילים



הלכות ריבית



הלכות חוקות העכו"ם



הלכות מעונן ומנחש



הלכות קרחה וכתובת קעקע



הלכות גילוח



הלכות לא ילבש



הלכות נדה



הלכות מקוואות



הלכות נדרים



הלכות שבועות



הלכות כבוד אב ואם



הלכות כבוד רבו ותלמיד חכם



הלכות מלמדים



הלכות תלמוד תורה



הלכות צדקה



הלכות מילה



הלכות עבדים



הלכות גרים



הלכות ספר תורה



הלכות מזוזה



הלכות שלוח הקן



הלכות חדש



הלכות ערלה



הלכות כלאי הכרם ואילן



הלכות כלאי בהמה



הלכות כלאי בגדים



הלכות פדיון בכור



הלכות בכור בהמה טהורה



הלכות פדיון פטר חמור



הלכות חלה



הלכות תרומות ומעשרות



הלכות ראשית הגז



אבן העזר

הלכות פריה ורביה ואישות



הלכות אישות



הלכות קדושין



הלכות כתובות



הלכות גטין



הלכות יבום



הלכות סוטה



הלכות אונס ומפתה



חושן משפט

הלכות דינים



הלכות עדות



הלכות הלואה



הלכות טוען ונטען



הלכות גבית מלוה



הלכות גבית חוב מהיתומים



הלכות גבית חוב מהלקוחות ואפותיקי



הלכות העושה שליח לגבות חובו



הלכות כח והרשאה



הלכות ערב



הלכות חזקת מטלטלין



הלכות חזקת קרקעות



הלכות נזקי שכנים



הלכות שותפים בקרקע



הלכות חלקת שתפים



הלכות מצרנות



הלכות שתפין



הלכות שלוחין



הלכות מקח וממכר



הלכות אונאה



הלכות מתנה



הלכות מתנת שכיב מרע



הלכות אבדה ומציאה



הלכות פריקה וטעינה



הלכות הפקר ונכסי הגר



הלכות נחלות



הלכות אפטרופוס



הלכות פקדון וארבעה שומרים



הלכות שומר שכר



הלכות אמנין



הלכות שוכר



הלכות חכירות וקבלנות



הלכות שכירות פועלים



הלכות שאלה



הלכות גנבה



הלכות גזלה



הלכות נזיקין



הלכות מאבד ממון חברו ומסור



הלכות נזקי ממון



הלכות חובל בחברו



הלכות מעקה ושמירת הנפש

