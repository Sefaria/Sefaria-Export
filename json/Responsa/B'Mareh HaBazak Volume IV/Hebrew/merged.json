{
    "title": "B'Mareh HaBazak Volume IV",
    "language": "he",
    "versionTitle": "merged",
    "versionSource": "https://www.sefaria.org/B'Mareh_HaBazak_Volume_IV",
    "text": [
        [
            "<small>בואנוס איירס, ארגנטינה, טבת, ה'תשנ\"ו</small>",
            "<b> א. עכוב הציבור לצורך אמירת קדושה עם יחיד שהפסידה </b>",
            "<b>שאלה</b>",
            "ישנו יהודי, גברא רבא התומך ממונית בקהילה ובעל השפעה, המגיע באופן קבוע מאוחר לתפילה, ולפעמים מאוחר מאוד. כל הציבור כבר יצא ופנה מבית הכנסת אחר התפילה. הוא מתחיל להתפלל, ורוצה להרוויח קדושה בציבור. לשם כך, הוא מחזיר חלק מן המתפללים לבית הכנסת, אומר במהירות בקול עד 'האל הקדוש' וממשיך בלחש. האם מותר לעשות כן, או שיש למנוע בעדו?",
            "<b>תשובה </b>",
            "מותר ליחיד שלא התפלל עדיין, והפסיד אמירת קדושה, להתפלל תפילתו בקול עד הא-ל הקדוש<sup>1</sup><i class=\"footnote\">בעניין אמירת קדושה בציבור כשרק אחד לא ענה עליה - מצינו משנה במס' מגילה (כג ע\"ב): \"...ואין עוברין לפני התיבה... פחות מעשרה\". רש\"י עפ\"י ביאור הר\"ן, מפרש שמדובר בעשרה שהתפללו ביחידות והם רוצים לענות לקדושה. מהו הרכבם של עשרה אלה? לדעת מהרא\"י מינץ - כולם לא שמעו קדושה, לדעת תוס' - שבעה או שישה או חמישה מהם, לדעת תלמידי רש\"י, וכך פסק מרן בשו\"ע (סי' סט סעיף א) - אפילו אחד שהתפלל ולא שמע קדושה, עונים בשבילו לקדושה. וכל שכן שיענו אלה שהתפללו, לזה שלא התפלל כלל.<br>רדב\"ז פירש שהמשנה במגילה מדברת אודות חזרת ש\"ץ רגילה, כי לדעתו עשרה שהתפללו ביחידות, אין להם לחזור ולהצטרף לקדושה, כיוון שפרח חיובם. ופסקו כמותו בעל \"חתם סופר\" (חלק או\"ח סי' יז), \"חיי אדם\" (כלל ל סי' ג), ו\"משנה ברורה\" (ב\"באור הלכה\" סי' סט).<br>עם זאת כתבו \"מגן אברהם\", \"משנה ברורה\" ו\"כף החיים\" שבענייננו, דהיינו ביחיד שלא התפלל כלל, יתפלל תפילתו בקול עד \"הא-ל הקדוש\", ולזה יודה גם רדב\"ז.</i>, והציבור שכבר התפלל, יענה לקדושתו, והוא ימשיך תפילתו בלחש<sup>2</sup><i class=\"footnote\">מה שצריך שישה שלא התפללו או לא שמעו קדושה, הוא דין השייך לחזרת ש\"ץ רגילה, אבל בדין יחיד שלא התפלל כלל ומתפלל תפילתו כדין תפילת יחיד, אלא שמתפלל בקול רם עד \"הא-ל הקדוש\", לכל הדעות אין צריך שישה, כמו שביארנו לעיל.</i>. ומותר לעשות כן בין בתפילת מנחה ובין בתפילת שחרית.",
            "בעניין זה אין לחשוש לטירחא דציבורא, אך כמובן שאין לכוף על הציבור לשוב ולהיכנס לבית-הכנסת לשם כך."
        ],
        [
            "\n<small>בריסל, בלגיה, סיון, ה'תשנ\"ח</small>",
            "<b> ב. תפילת ערבית לפני פלג המנחה במקום שאחר-כך לא יהיה מניין </b>",
            "<b>שאלה</b>",
            "אנחנו מקיימים מנין בכל יום שחרית וערבית. בימי הקיץ נוצרת כל שנה בעיה חריפה האם מותר להתפלל מנחה ואחריה מעריב לפני פלג המנחה, או שיש להתפלל אך ורק מנחה. רוב המנין בנוי על עובדי הקהילה שמסיימים את עבודתם בשש אחה\"צ.",
            "<b>תשובה</b>",
            "לכל הדעות אסור להתפלל מעריב לפני פלג המנחה, גם במקום שיש חשש, שאם לא יתפללו לפני פלג המנחה, לא יתפללו כלל<sup>1</sup><i class=\"footnote\">וכן כתב \"תרומת הדשן\" בשו\"ת סי' א, שאין בידינו כלל למצא ישוב וטעם להקדים תפילות ערבית ג' או ד' שעות לפני צאת הכוכבים והוא כתב שם שהזמן המוקדם ביותר לתפילה הוא שעה ורבע לפני צאת הכוכבים, וכן פסקו השו\"ע וה\"משנה ברורה\" סי' רלג סק\"ג.<br>ומגיה הרמ\"א שם: \"ומשערינן שעות אלו לפי עניין היום, ואף אם היום ארוך ומשערינן לי\"ב שעות והם נקראות שעות זמניות, וכן כל מקום ששיערו חכמים בשעות משערינן לשעות אלו\".<br>כיצד לחשב את שיעור י\"ב שעות היום נחלקו הפוסקים. מובא ב\"משנה ברורה\" שם סק\"ד \"י\"א דחשבינן מעמוד השחר עד צאת הכובים... וי\"א מנץ החמה עד שקיעתה\" וכך פסק הגר\"א.<br>ניתן דוגמא לדרך החישוב: עלות השחר - 4:00<br>ניתן דוגמא לדרך החישוב. זריחה - 5:30<br>ניתן דוגמא לדרך החישוב. שקיעה - 19:48 (נעגל לנוחיות החישוב ל 19:30)<br>ניתן דוגמא לדרך החישוב. צאת הכוכבים - 20:00<br>לפי הדעה הראשונה, שעה זמנית היא 1/3 1=16:12, דהיינו שעה ועשרים דקות. לפי זה שעה ורבע לפני צאת הכוכבים הכוונה לשעה וארבעים דקות לפני צאת הכוכבים, בשעות זמניות, כלומר 18:20. לפי הדעה השניה, שעה זמנית היא 1/6 1= 14:12, דהיינו שעה ועשר דקות. לפי זה שעה ורבע בשעות זמניות לפני שקיעה הוא בערך שעה וחצי לפני שקיעה, כלומר 18:00.<br>בשעת דחק ניתן לסמוך על השיטה השנייה ולהקדים תפילת ערבית לשעה 18:00.</i>. אחרי פלג המנחה מותר להתפלל ערבית<sup>2</sup><i class=\"footnote\">בטעם המנהג להתפלל תפילת ערבית מוקדמת, יש שאמרו שסומכים על ר' יהודה, שהיה מתפלל אחרי פלג המנחה מפני הדחק, כגון טורח ציבור להתאסף פעם נוספת, גם משום שיש עמי הארץ לא מעטים שאם לא יתפללו בציבור, לא יהיו מתפללים כלל, וכן מובא ב\"משנה ברורה\" (סי' רלה ס\"ק ח). אמנם ב\"ערוך השולחן\" שם חידש שאין מחלוקת בין ר' יהודה וחכמים לעניין תפילה מוקדמת, דהיינו מכיוון שעיקר תפילת ערבית הוא כנגד הקטרת האברים, והתחלתה של זו מבעוד יום, עד סוף כל הלילה, לכן גם לשיטת רבנן רשאי להתפלל מזמן הקטרה. עיין שם (סי' רלה ס\"ק ה), איך הוא מיישב את הקושיות על חידושו הנ\"ל.</i> במקום הצורך, כגון כאשר יש טירחא דציבורא לאסוף את הציבור פעם נוספת, או שיש חשש, שאם לא יתפללו אז, יהיו גם כאלה שלא יתפללו כלל. ואם אמנם יתפללו אז ערבית, יש להשתדל להתפלל מנחה לפני פלג המנחה, כדי לא להיכנס לבעיית \"תרתי דסתרי\"<sup>3</sup><i class=\"footnote\">מובא ב\"משנה ברורה\" (סי' רלה ס\"ק יד) שאם הציבור רוצה להתפלל מעריב אחרי פלג המנחה, שיתפלל מנחה לפני פלג המנחה, כדי שלא יהיה מצב של \"תרתי דסתרי\".</i>. ובשעת דחק יתפללו גם מנחה וגם ערבית אחר פלג המנחה."
        ],
        [
            " <small>אנטוורפן, בלגיה, אלול, ה'תשנ\"ח</small>",
            "<b> ג. מנהג אמירת \"ברוך ה' לעולם\" </b>",
            "<b>שאלה</b>",
            "כשליח מרכזי, פנו אלי מספר שליחי תנועה בבירור ענין אמירת ברכת ה' לעולם אמן ואמן, לפני תפילת ערבית, במסגרת תפילות במחנות ובסניפי התנועה.",
            "בקהילות של עדות המזרח, אין אומרים זאת [יוצאי צפון אפריקה וכד'].",
            "שאלתי מתייחסת לעקרון של אמירת הברכה, וכן האם יש הבדל למתפללים בנוסחים שונים [אשכנז, ספרד ועדות המזרח].",
            "<b>תשובה</b>",
            "ברכת \"יראו עינינו\" נתקנה בימי הקדמונים<sup>1</sup><i class=\"footnote\">רא\"ש (ברכות פרק ראשון סי' ה); תוס' (ברכות דף ד ע\"ב ד\"ה דאמר).</i> וכבר נחלקו ראשונים, אם יש להמשיך את המנהג ולאומרה<sup>2</sup><i class=\"footnote\">טור אורח חיים (סי' רלו) כתב \"נתקנה מפני שבימים הראשונים היו בתי כנסיות בשדות והיו יראים להתאחר שם עד זמן תפילת ערבית, ותקנו לומר פסוקים אילו שיש בהם י\"ח אזכרות, כנגד י\"ח ברכות שיש בתפילת ערבית, ועכשיו שחזרו להתפלל בבתי כנסיות, לא נתבטל מנהג הראשון\".</i> גם בזמנם, למרות שסיבת התקנה בוטלה, או לאו<sup>3</sup><i class=\"footnote\">רמב\"ן (מובא בתלמידי רבינו יונה ברכות ב ע\"ב ד\"ה ויש) ורשב\"ם (מובא ברשב\"א שם ד ע\"ב ד\"ה מסייע).</i>.",
            "מרן ב\"שולחן ערוך\" לא הכריע בין החולקים ולכן על כל אחד לנהוג לפי מנהג אבותיו:",
            "1. שליחים בני ארץ-ישראל לא יאמרו הברכה.",
            "2. חניכים ינהגו לפי מנהג אבותם<sup>4</sup><i class=\"footnote\">יפה להסביר לחניכים את משמעות הלכה האומרת שכל אחד צריך לנהוג כמנהג אבותיו (\"אל תטוש תורת אמך\"). יחד עם זאת צריך להסביר שאין מנהג היחידים גורר אחריו את הרבים.</i>.",
            "3. במחנה יש לנהוג לפי המצבים המתוארים להלן:",
            "  א. אם מתפללים בבית-כנסת קבוע - לפי מנהג המקום.",
            "ב. כשאין בית-כנסת קבוע, יש לנהוג לפי רוב המתפללים<sup>5</sup><i class=\"footnote\">שו\"ת \"חתם סופר\" (חלק חושן משפט, השמטות, סי' קפח), וכן \"פרי חדש\" (או\"ח סי' תצו, מנהגי איסור אות יט). </i>.",
            "ג. אם לא נקבע מנהג, ניתן להנהיג שהחזן ימתין, כדי שמי שנוהג לאומרה, יוכל לאומרה לעצמו<sup>6</sup><i class=\"footnote\">באשר לשאלה אם המיעוט בטל ברוב, עיין שו\"ת מהריב\"ל, (בסימנים ח, ט, י) וב\"פרי חדש\" (שם אות כא), שכתבו שיכולים לכוף המיעוט, אם לא שבאו כקהילה, כי אז לא יתבטלו ברוב. אך בתשובת \"פאת השולחן\" כתב שצריך היחיד להתפלל בצנעה בנוסח שלו, וכן פסק ב\"אגרות משה\" (או\"ח ב סי' כג).</i>. לגבי ענית \"אמן\" לאחר הברכה לאלה שאינם נוהגים לאומרה, פסק מרן הגר\"ש ישראלי, שיכול לענות<sup>7</sup><i class=\"footnote\">נחלקו אחרונים, אם לענות אמן או לאו.<br>דעת \"בן איש חי\" (פרשת פקודי אות ה, שנה ראשונה) שלא יענה.<br>אבל בשו\"ת \"פנים מאירות\" (סי' נט) התיר, מפני שעניית \"אמן\" של אותה הברכה אינו הפסק, כי הכל \"גאולה אריכתא\" הוא. דעת מרן הגר\"ש ישראלי: מאחר שעניין הסמכת גאולה לתפילה ממילא לא נשמר, בשל אמירת הקדיש,. ומכיוון האומרים את ברכת \"יראו עינינו\" שומרים על מנהג שנהגו, ובדין נהגו, ומכיוון שהם מסיימים בברכה, גם אם אין הוא מתפלל עמהם, יענה אמן.</i>. "
        ],
        [
            "\n<small>ונציה, איטליה, תמוז, ה'תשנ\"ח</small>",
            "<b> ד. המתנה בחוץ לארץ עד שבת פ' 'בהר בחוקותי' להשוואת הקריאה עם בני ארץ-ישראל </b>",
            "<b>שאלה</b>",
            "כששביעי של פסח חל בערב-שבת, 'מפסידים' בני חו\"ל פרשה אחת. להשלמתה, ממתינים עד ל'בהר בחוקותי'. מדוע לא מתקנים את הבעיה כבר בפרשיות תזריע ומצורע?",
            "<b>תשובה</b>",
            "כשחל שביעי של פסח בערב-שבת, שאז בני ארץ-ישראל קורין בשבת שאחריו פרשת שמיני, ובני חו\"ל קורין בענייני הפסח, מנהג ירושלם<sup>1</sup><i class=\"footnote\">\"מזבח אדמה\" (סי' תכח), \"תקנות ירושלים מנהגי אורח חיים\" (סי' תכח). </i> הוא להפריד בין פרשות בהר ובחוקותי כדי להשתוות עם בני חו\"ל, ואין מפרידין פרשות תזריע ומצורע לפי שאין רוצים להאריך בנגעים<sup>2</sup><i class=\"footnote\">\"תיקון יששכר\" (דף לב).</i>. ומפרידים את פרשות בהר ובחוקותי כדי שאלה ואלה יקראו פ' במדבר בשבת קודם שבועות, והטעם הוא \"מנו ועצרו\", שלעולם תפסיק פ' במדבר בין פ' בחוקותי שיש בה קללות התוכחה, ובין חג השבועות. כל זה מפני ששבועות הוא יום-הדין של פירות האילן, ו\"תחל שנה וברכותיה\" - שלא ייקראו הקללות סמוך ליום-הדין ויהיה לו לשטן פתחון-פה לקטרג, ח\"ו<sup>3</sup><i class=\"footnote\">\"לבוש\" (אורח חיים סי' תכח).</i>."
        ],
        [
            "\n<small>וינה, אוסטריה, מרחשוון, ה'תשנ\"ט</small>",
            "<b> ה. קריאת-התורה וההפטרה במנחה ביום צום שנקבע לרפואת חולה </b>",
            "<b>שאלה</b>",
            "אנו עורכים יום צום ותפילה עבור אחד ממתפללי בית-הכנסת שחלה מאוד ומצבו מסוכן.",
            "בתפילת מנחה, נקרא בתורה בפרשת ויחל, שאלתי היא: האם נקרא למפטיר בהפטרה של צום עם ברכות ההפטרה, או שדין זה לא נאמר בצום כזה. כמובן שיש עשרה שצמים.",
            "<b>תשובה</b>",
            "ראשית יש להבהיר, כי לא כל מצב שבו עשרה מתענים, נקרא \"תענית-ציבור\"<sup>1</sup><i class=\"footnote\">יסוד העניין בהבנת דברי הרא\"ש (תענית פרק א סי' כ) במחלוקתו עם רבנו יואל הלוי ועם ראב\"ש, ובהבנת התוספתא (תענית פרק ב הל' ו).<br>דבריו של הרא\"ש הם המקור לכוחו של קהל מסוים לקבוע תענית-ציבור על צרתו [ולומר \"עננו\" כברכה בפני עצמה], והתוספתא היא המקור לכך שלעניין קריאת-התורה יש הבדל עקרוני בין \"תענית-ציבור\" לבין \"תענית יחיד\", לרבות \"תענית יחיד\" שיש בה עשרה מתענים [שהרי גם בתענית-ציבור כשאין עשרה מתענים אין קוראים בתורה!] (יצוין, כי הכוונה לגירסת התוספתא המובאת בראבי\"ה (הנזכר ברא\"ש שם), ומופיעה לפנינו בדפוס וילנא ב\"נוסחאות כ\"י\". ראה מקורות הגירסאות השונות בתוספתא בעריכת ר\"ש ליברמן, עמ' 330, וב\"תוספתא כפשוטה\" עמ' 1085). וזה לשון התוספתא: \"מה בין תענית ציבור לתענית יחיד... תענית ציבור נכנסין לבתי כנסיות וקורין, מה שאין כן בתענית יחיד\".<br>מה שלא נתפרש בתוספתא הוא, מהו החילוק בין תענית של עשרה יחידים לבין תענית-ציבור למעשה. חילוק זה תלוי בהבנת דברי רא\"ש, וזו שנויה במחלוקת בין \"בית-יוסף\" (ריש סי' תקסו) ו\"לבוש\" (שם סע' ד) ולבין ב\"ח (שם) באשר לתענית שמטרתה היא לשוב בתשובה. בבסיס המחלוקת דברי רא\"ש שכתב בסוף דבריו: \"אבל קהל מקבלים עליהם תענית - ודאי רבים מיקרו, ויכולים לקבוע ברכה\".<br>וכתב על דבריו ב\"ח: \"ומשמע לי דמה שכתב הרא\"ש בסתם, 'אבל קהל שמקבלים תענית ודאי רבים איקרו' - היינו דווקא שהתענית הוא על גזירה או על צרה שלא תבוא עליהם כגוונא שכתב בתחילת דבריו, דעליו קאי, אבל ללא שום צורך אלא לשוב בתשובה - אין לו דין תענית ציבור כל עיקר, וכמו שהעתיק הב\"י בשם הגהת מרדכי\".<br>אבל \"בית-יוסף\" עצמו הבין שרא\"ש חולק על הגהת מרדכי ישן שאותה הזכיר ב\"ח, שכן הגהת המרדכי מסתיימת במלים: \"אבל בין כסא [אולי צ\"ל: כסה] לעשור - אין קורין בתורה לפי שכל אחד מתענה לבדו לשוב ולשבור ליבו... דמיקרו יחידים לענין קביעות\", ומיד לאחריה כותב \"בית יוסף\": \"ומדברי הרא\"ש נראה דלא שנא, שסתם וכתב שקהל המקבלין עליהם רבים איקרו, ויכולין לקבוע ברכה, וכבר כתבתי בסמוך דמשמע דהוא הדין לקרות בתורה. ובדורינו זה ראיתי נוהגין כן, וראיתי חולקין עליהן, ונהרא נהרא ופשטיה\". ומתוך הבנתו זו כתב גם מרן בשו\"ע (סע' ב): \"ומיהו היכא שגוזרים תענית שלא לשום צורך אלא לשוב בתשובה, יש נוהגים לדונו כתענית ציבור לענין עננו בין גואל לרופא וקריאת ויחל, ויש נוהגים לדונו כתענית יחיד שאף ש\"ץ אינו אומר עננו אלא בשומע תפילה, ואין מוציאין ס\"ת\". דהיינו - להבנת הב\"ח, גם רא\"ש דורש שתהיה לקהל סיבה לגזור תענית-ציבור, כגון גזירה או צרה, ואִלו להבנת \"בית יוסף\", רא\"ש סבור שקהל יכול לגזור תענית-ציבור גם ללא סיבה.<br>וביתר פירוש כתב כך \"לבוש\" (סע' ד), שאחרי שהביא את שתי השיטות מן השו\"ע, כתב בסוגריים בהתייחס לשיטה השנייה [- הלא היא שיטתו של הרא\"ש -]: \"דס\"ל שכלל עשרה שמקבלים עליהם, תענית רבים איקרו, ואין חילוק, איזה דבר קיבלו עליהם, וכיוון דרבים איקרו - יש לדונו כתענית ציבור\".<br>ואשר לנדון דידן, נראה לומר, שלהבנת \"בית יוסף\" ו\"לבוש\" בדברי הרא\"ש, שיכולים הקהל לגזור ללא סיבה, ודאי שיכולים לגזור משום צרה של יחיד. ואולי אפילו הב\"ח בדעת הרא\"ש, והגהת מרדכי יודו לכך, שהרי סוף סוף \"כל ישראל ערבין זה בזה\", וצרת יחיד [שנגעה אל הציבור כולו] - צרה היא.<br>אלא שהראי\"ה קוק בספרו \"אורח משפט\" (סי' קלח) הבין להיפך, והוא שלהבנת הב\"ח ודאי שצרה שאינה של הציבור, אינה סיבה טובה יותר מרצונו של הציבור כולו לשוב בתשובה, וודאי אפוא שגם היא נקראת \"ללא סיבה\". ואף להבנת \"לבוש\" יש לומר שרצונו של הציבור לשוב בתשובה סוף סוף עניין ציבורי הוא, אבל \"לבוש\" יודה שאין לקבוע תענית-ציבור על צרת היחיד.<br>ועל פי שיטות אלה תתבאר ההגדרה החסרה בתוספתא באשר לחילוק בין תענית יחיד לתענית-ציבור:<br>לדעת הגהת מרדכי ישן, וכן הבין הב\"ח בדעת רא\"ש, תענית ציבור היא תענית של קהל מסוים על צרה שלו, אבל אם אין מדובר בקהל מסוים, או שאין צרה מסוימת שאליה מתייחסת התענית, הרי זו תענית יחיד.<br>לדעת רא\"ש על-פי הבנת \"לבוש\" כפי שפירשו הראי\"ה קוק, תענית-ציבור היא כל תענית של עשרה יחידים על עניין ציבורי כלשהו הנוגע להם, אבל אם מדובר בענין פרטי - הרי זו תענית יחיד.<br>ואילו להבנה הפשוטה ב\"לבוש\" שתענית-ציבור היא כל תענית של עשרה כלשהם, לכאורה תישאר התוספתא קשה, כי מהי לפיה תענית יחיד שיש בה עשרה מתענים?<br>ואמנם, קושיה זו היא שהביאה את הראי\"ה קוק לומר (בסוף התשובה הנ\"ל) שגם \"לבוש\" מודה, שדרוש יסוד ציבורי כלשהו [אע\"פ שאלמלא דבריו, ניתן היה לומר שלדעת \"לבוש\" הגדר הוא סיבה משותפת, דהיינו: כל עשרה שיש להם סיבה משותפת להתענות - הרי הם ציבור לעניין זה, ותעניתם - תענית-ציבור היא. ואִלו תענית יחיד היא כאשר כל אחד מתענה מסיבה אחרת, או כגון דנדון דהראי\"ה, שהאחד שכר את האחרים והם צמים ,בעצם, רק עבור התשלום ולא בגלל הצרה].<br>ובדעת הרא\"ש ניתן עוד לומר - בהבנת \"בית יוסף\" ודלא כהבנת \"לבוש\" - שהרכב המתענים הוא הקובע, וללא קשר לטעם התענית, דהיינו: כל קהל מוגדר שקיבל על עצמו תענית - הרי זו תענית-ציבור, אפילו קבעוה ללא סיבה ציבורית כלשהי, אבל סתם עשרה שקיבלו על עצמם תענית - הרי זו תענית יחיד.<br>כך יישמר, מחד, דיוקו של הראי\"ה קוק מלשונו של רא\"ש, וזה לשונו (בתחילת התשובה): \"מ\"מ נראה דגם הרא\"ש מודה שזהו דווקא שהקבלה היא על עסקי ציבור, שכן הוא דיוק לשונו שכתב 'אבל קהל שקיבלו עליהם תענית - ודאי רבים מיקרו', ולא אמר 'כל עשרה שקיבלו עליהם תענית רבים מיקרו'\", ומאידך לא תתקבל מסקנתו של הראי\"ה בדעת רא\"ש, שהרי הדיוק מתייחס רק אל הרכב המתענים - דווקא קהל ולא כל עשרה. ומנין לו להראי\"ה, שגם הטעם צריך להיות ציבורי? </i>. בנדון דידן, שבו סיבת קביעת התענית היא צרה של יחיד - נפסק להלכה<sup>2</sup><i class=\"footnote\">א. הגהת מרדכי ישן הובא ב\"בית יוסף\" ריש סי' תקסו:<br>\"נראה דתענית יחיד רצה לומר כגון מי שיש לו חולה בתוך ביתו וכיוצא בזה, דלא שייך לקהל ולא למדינה... [משמע מלשונו שהוא מפרש את המושג \"תענית יחיד\" הנזכר בתוספתא המובאת לעיל הע' 1].<br>ואע\"פ שבהמשך דבריו מציין \"בית יוסף\" שרא\"ש חולק על הגהת מרדכי זו, ומסיים שיש הנוהגים כך ויש הנוהגים כך, וגם בשו\"ע הוא חוזר ומביא את שני המנהגים, מכל מקום לא נתבאר בדברי \"בית יוסף\" בפירוש, שהרא\"ש חולק, גם על הרישא, ויתכן שרק על הסיפא חלק, ואלו לרישא - יודה. (וראה הע' 1 באשר להבנות האפשרויות השונות בדברי רא\"ש). ואפילו נאמר שרא\"ש חולק - להלכה ב\"משנה ברורה\" (ס\"ק יב) על-פי \"מגן אברהם\" (סק\"ד) ו\"שערי אפרים\": \"אכן במקום שאין מנהג - אין לקרות ויחל אף במנחה, וכן הש\"ץ לא יאמר עננו רק בשומע תפילה\".<br>ואף-על-פי שאפשר לפרש את המילים \"דלא שייך לקהל אחד\" לא [כ\"לוואי מתאר\"] בהתייחס לטעם התענית, אלא [כ\"לוואי מצמצם\"] בהתייחס אל מי שיש לו חולה, דהיינו שגם המרדכי יודה, שכאשר החולה אכן שייך לקהל מסוים, יוכל אותו הקהל לקבוע עבורו תענית-ציבור - מכל מקום נראה שיהיה זה דוחק לפרש כך את דבריו.<br>ב. וכך פסק הראי\"ה קוק ב\"אורח משפט\" הנ\"ל. ואף-על-פי שהערנו לעיל הע' 1 על כל ראיותיו [מן התוספתא, מדיוק לשונו של רא\"ש ממשמעות דברי הב\"ח ומקושייתו על \"לבוש\" מן התוספתא] ואף-על-פי שיש עוד לתמוה, מדוע לא הזכיר את הבנת \"בית יוסף\", שהיא בעיקרה כ\"לבוש\", כנ\"ל הע' 1, ואף-על-פי שגם הנחת-היסוד - שמחלתו של יחיד אינה עניין ציבורי - גם היא אינה פשוטה, שהרי \"אחד מן החבורה שמת - תדאג כל החבורה\" (שבת קו ע\"א), וכלום על החבורה להמתין עד שיחול עליה מאמר חז\"ל ח\"ו, ורק אז להתחיל לדאוג?!<br>מכל מקום, כבר הורה זקן, וכפי שסיים: \"למעט בברכות מפני הספק עדיף טפי\".</i>, כי תענית כזו אינה \"תענית-ציבור\" אלא \"תענית יחיד\", גם אם הציבור מרגיש אחריות וערבות לעניינו של היחיד<sup>3</sup><i class=\"footnote\">ואף-על-פי שהנדון בשאלה ב\"אורח משפט\" שם הוא באחד ששכר עשרה שיתענו, ועצם קיומה של צרת היחיד לא נגע אל ליבם עד כדי תענית, נראה מוכח מנימוקיו ומלשונו, שלדעתו - לא שנא.</i>.",
            "לפיכך, אין מוציאים ספר-תורה<sup>4</sup><i class=\"footnote\">מובן שניתן לקרוא בתורה ללא ברכה, כאדם הקורא בתורה, אך יש לבחון היטב, אם אמנם יש למתענים עניין במעשה כזה, כשההלכה אינה מסדירה אותו בצינורות המקובלים.</i>, ואין אומרים \"עננו\" כברכה בפני עצמה<sup>5</sup><i class=\"footnote\">בשו\"ע (סע' ב) תלה את שני הדינים - קריאת-התורה ואמירת \"עננו\" כברכה בפני עצמה - בהגדרת התענית כתענית-ציבור או כתענית יחיד, וזה לשונו: \"ויש נוהגין לדונו כתענית יחיד, שאף ש\"ץ אינו אומר עננו אלא בשומע תפילה, ואין מוציאין ס\"ת\". וזאת, על-פי דבריו ב\"בית יוסף\", בהם חיבר את עניין קריאת-התורה הנזכר בתוספתא (כנ\"ל הע' 1) לעניין הוספת ברכה הנזכר ברא\"ש (כנ\"ל הע' 1): \"ונראה דמאחר שהם יכולים לקבוע ברכה - קורין ויחל, דהא הטעם שנתנו אביו ורבו של הראבי\"ה [=ר' יואל וראב\"ש הנזכרים ברא\"ש הנ\"ל] שלא יקראו ויחל - הוא משום דכיחידים דמו, ותניא בתוספתא 'אין קורין בתורה בתענית יחיד', וכמ\"ש בשמם בפסקי הרא\"ש. וכיוון דהרא\"ש סבר דכציבור חשיבי לענין לקבוע ברכה - ה\"ה דחשיבי כציבור לענין קריאת ויחל, וכן נראה ממ\"ש רבינו [=הטור] בסוף סימן זה בשם רב שר שלום...\".</i> גם בחזרת הש\"ץ.",
            "במצבים שבהם ניתן לקבוע \"תענית-ציבור\" - אין כל הבדל<sup>6</sup><i class=\"footnote\">רמ\"א (סי' תקסו סע' א) בסתם על כל תענית-ציבור, ועל המבקש לחלק להביא ראיה. ויתר על כן, הציע \"לחם משנה\" (הל' תענית פ\"א סוף הל' ב) לחלק בדעת רמב\"ם ו\"בית יוסף\" להיפך: שבתעניות הקבועות אין מפטירין, ודווקא באלו שגוזרים על הציבור - מפטירין].</i> בין קריאת התורה בברכות לקריאת ההפטרה בברכות למנהג האשכנזים, בהיות אלה חלק מסדרי התענית.",
            "ואל ייפול לב הציבור בהיסגר בפניהם הדרך לסייע לאחיהם בדרכי תפילת-הציבור הרשמיות, כי \"אף-על-פי ששערי תפילה ננעלו - שערי דמעה לא ננעלו\"<sup>7</sup><i class=\"footnote\">ברכות (לב ע\"ב) [וראה מה שכתב הראי\"ה קוק ב\"עין אי\"ה\" שם (הובא גם בהקדמה ל\"עולת ראי\"ה\", \"תפילה ותורה\", אות ז), באשר לייחס בין התפילה המאוזנת לדימעה המשתפכת]. ויה\"ר שתזכו לפתיחת שערי שמים, לחן ולחסד ולרחמים.</i>, וד', שומע תפילת כל פה, ישלח לכם רפואה שלימה מן השמים בתוך שאר חולי ישראל השתא בעגלא ובזמן קריב."
        ],
        [
            "\n<small>מקסיקו סיטי, מקסיקו, כסלו, ה'תשנ\"ח</small>",
            "<b> ו. תקיעת שופר בר\"ה בתפילת לחש </b>",
            "<b>שאלה</b>",
            "נהוג בר\"ה לתקוע בשופר בשמונה-עשרה בלחש, שלא כמנהג האשכנזי הפשוט שתוקעים רק בחזרת הש\"ץ.",
            "צריך לקחת בחשבון שדברים אלה נוהגים כאן לפני הרבה שנים, בכהונתם של רבני הקהילה האשכנזית. כיצד להתייחס לזה?",
            "<b>תשובה</b>",
            "מקור השוני בין המנהגים בתקיעת שופר של תפילת מוסף, יסודו במחלוקת ראשונים<sup>1</sup><i class=\"footnote\">עיין סיכום השיטות שו\"ת \"יחוה דעת\" (ח\"ו סי' לז).</i>. על פי זה שני המנהגים \"אלו ואלו דברי אלוקים חיים\".",
            "ב\"משנה ברורה\"<sup>2</sup><i class=\"footnote\">סי' תקצב סק\"א.</i> מובא שתקיעת שופר בחזרת הש\"ץ עדיפה על התקיעה שבעת התפילה בלחש, כי אז אין מבלבלים את המתפללים.",
            "שני המנהגים, יסודותם איפוא בהררי קודש ואין לבטל מנהג קיים."
        ],
        [
            "<small>פראג, צ'כיה, תשרי, ה'תשנ\"ח</small>",
            "<b> ז. משמעות שינוי נוסח בהוספה של \"וכתוב לחיים טובים\" בעשרת ימי תשובה </b>",
            "<b>שאלה</b>",
            "בנוסח התפילה, בהוספות שמוסיפים בעשי\"ת, אנו מוסיפים בברכת ההודאה \"וכתוב לחיים טובים כל בני בריתך\". והנה ישנו הבדל מעניין בין נוסח אשכנז וספרד, לבין נוסח עדות המזרח, לגבי המקום המדוייק שבו מוסיפים מילים אלו:",
            "בנוסח אשכנז וספרד אומרים:",
            "\"וכתוב לחיים טובים כל בני בריתך. וכל החיים יודוך סלה, ויהללו\" וכו'.",
            "ואילו בנוסח עדות המזרח הנוסח הוא:",
            "\"וכל החיים יודוך סלה. וכתוב לחיים טובים כל בני בריתך. ויהללו ויברכו\" וכו'.",
            "כלומר, שהמלים \"ויהללו ויברכו\" וכו', שבכל השנה מתייחס ל'כל החיים', בעשרת ימי תשובה, כבר אינו מתייחס לכל החיים, אלא רק ל\"בני בריתך\". מהו היסוד לשינוי זה בנוסח עדות המזרח?",
            "<b>תשובה</b>",
            "אמנם נכון, שלפי הפשט \"וכל החיים\" מוסב על כל הבריות כולן<sup>1</sup><i class=\"footnote\">סידור \"דרך חיים\", כוונות פשטיות.</i>, ולא רק על הצדיקים הנקראים חיים אפילו במותם, ולהוציא רשעים שנקראים מתים אפילו בחייהם<sup>2</sup><i class=\"footnote\">אמנם ראה בסידור \"תפילה למשה\", שביאר עפ\"י סוד, כי אכן \"כל החיים\" הם רק אלה המקושרים לעליונים, ורק הם נקראים \"בני בריתך\".</i>, אך דווקא בעשי\"ת ניתן לומר שגם \"בני בריתך\" פירושו כל הבריות כולן, שכן בספרים הקדושים מובא שבכל מקום שכתוב בתורה \"היום\" - הכוונה היא לראש-השנה. וכך גם בפס' \"אתם נצבים היום כלכם לפני ה' אלוהיכם\", המלה \"היום\" היא רמז לראש-השנה. ובהמשך שם כתוב \"לעברך בברית ה' אלוהיך\", משמע שבר\"ה כורתים ברית עם ה'. ואולי זוהי כוונת המשנה \"כל באי עולם עוברין לפניו כבני מרון\", כדרך כורתי ברית שהיו עוברים בין שני חלקים<sup>3</sup><i class=\"footnote\">רש\"י בראשית טו, י. </i>, משמע שכל הבריות עוברות בברית זו עם ה' - כל אחד לפי מידת הקשר שיש לו עם הקב\"ה ומחוייבותיו שלו. יוצא אפוא שאנו מבקשים בתפילתנו שכל הבריות יכירו במלכות הי\"ת בעולמו ויודו לו על כל חסדיו וטובותיו, וכמו כן שיזכו כולם בחיים טובים, מאחר שעוברים בברית ה'."
        ],
        [
            "\n<small>מקסיקו סיטי, מקסיקו, כסלו, ה'תשנ\"ח</small>",
            "<b>ח. אמירת המזמורים \"לדוד ה' אורי וישעי\" ו\"מכתם לדוד\" אחר תפילת מנחה.</b>",
            "<b>שאלה</b>",
            "בקהילתנו הקהילה האשכנזית נהוג לומר את המזמורים \"לדוד ד' אורי וישעי\" וכן בבית האבל \"מכתם לדוד\" לאחר תפילת מנחה ולא אחר ערבית כפי שמופיע בסידורים. האם יש מקור למנהג זה, והאם יש מקום לשנותו.",
            "<b>תשובה</b>",
            "1. אמירת \"לדוד ה' אורי וישעי\" - לאחר ערבית:",
            "א. באחרונים<sup>1</sup><i class=\"footnote\">עיין \"משנה ברורה\" (סי' תקפא סק\"ב) וב\"קיצור שולחן ערוך\" (סי' קכח סעיף ב') ועוד.</i> מובא שנוהגים לומר מזמור \"לדוד ה' אורי וישעי\" \"בוקר וערב\", בלא לפרש גדר \"ערב\".",
            "ב. יש שכתבו, שעדיף לומר מזמור זה אחר תפילת מנחה, כדי לא להיכנס לבעיית אמירת תהלים בלילה<sup>2</sup><i class=\"footnote\">עיין ספר \"תפילה כהלכתה\" (פרק כג הערה א). וניתן להסביר מנהג זה בכך שברוב הקהילות נהגו להתפלל ערבית מיד אחר מנחה, מבעוד יום, ולא היה אפוא מקום לומר מזמור זה אחר מנחה.</i>.",
            "ג. ואולם, במקומות רבים כבר נהגו לומר את המזמור אחר תפילת ערבית.",
            "ד. לאור זאת אין לשנות את המנהג הקיים.",
            "2. אמירת \"מכתם לדוד\" - אחר ערבית:",
            "א. מקור אמירת מזמור מט שבתהלים בתפילה שבבית האבל הוא ב\"באר הגולה\"<sup>3</sup><i class=\"footnote\">סי' שצג, וזה לשונו: \"וראיתי פה לק\"ק ספרדיים מנהגים אחרים בעניין התפילה וההשכבה ומנהג המנחמים, ואומרים שם בערב - לפני תפילת ערבית, ובבוקר - אחרי התפילה מזמור מט בתהלים וכו'.</i>, ושם מפורש שיש לומר מזמור זה לפני תפילת ערבית.",
            "ב. במקומות רבים נהגו להסמיך את תפילת ערבית לתפילת מנחה, ועל כן אמרו את המזמור רק אחר תפילת ערבית<sup>4</sup><i class=\"footnote\">עיין ב\"גשר החיים\" (חלק א פרק כ סע' ג).</i>.",
            "ג. אמירת מזמור טז היא תחליף לאמירת מזמור מט בימים שבהם אין אומרים תחנון.",
            "ד. על כן אין לבטל את המנהג, ומה גם שכבר נהגו כן קהילות רבות."
        ],
        [
            "\n<small>קוסטה ריקה, קוסטה ריקה, מנחם אב, ה'תשנ\"ו</small>",
            "<b>ט. שינוי מקום החזן בבית-כנסת עם בעיות אקוסטיקה.</b>",
            "<b>שאלה</b>",
            "בית הכנסת שלנו סובל מאקוסטיקה גרועה מאד. אין מיזוג אויר והגשמים פה הם נוראיים בתקופה זו. בקושי שומעים את החזן, גם מי שקרוב אליו.",
            "נשאלתי על אפשרות של מיקרופון והורדתי את זה מהפרק (אלא אם כן יש שינויים שאני לא יודע - אשמח לשמוע).",
            "אפשרות שניה היא - שהחזן לא יתפלל על הבמה אלא ליד ארון הקודש היכן שהרב נותן שיחה - מקום גבוה, ופניו יהיו אל הקהל על מנת שבעזרת נשים למעלה ישמעו אותו וגם הקול יתפזר יותר טוב.",
            "אשמח לשמוע מה דעת ההלכה ודעתכם עם מראי מקומות על מנת להיות מוכן לכל טענה שיעלו האנשים.",
            "<b>תשובה</b>",
            "בבתי כנסת גדולים, כשיש קושי גדול לשמוע את הש\"ץ כשמתפלל אצל העמוד בכותל מזרח (לנוהגין כך) יש פוסקים שהתירו לשנות ממנהגם שיעמוד הש\"ץ על הבימה באמצע בית הכנסת<sup>1</sup><i class=\"footnote\">שו\"ת \"אגרות משה\" (או\"ח חלק ג' עמ' שט). </i>. אע\"פ שהבימה גבוהה מג' טפחים אין זה מעכב שהרי כבר מצינו שהתירו לחזן לעמוד במקום גבוה כדי להשמיע לציבור<sup>2</sup><i class=\"footnote\">שו\"ע או\"ח (סי' צ סע' א).</i>; זאת אף שבגמ'<sup>3</sup><i class=\"footnote\">ברכות (י ע\"ב).</i> נזכר שצריך לעמוד במקום נמוך שנאמר \"ממעמקים קראתיך ה'\". אמנם שהש\"ץ יעמוד ופניו אל הקהל לא ראינו ולא שמענו מי שנהג כך ומי שהתיר זאת ובפרט בהלכות אלו משתדלים במשנה זהירות מלשנות המנהג אף בדברים שאין בהם איסור<sup>4</sup><i class=\"footnote\">ע' בשו\"ת \"ציץ אליעזר\" (חלק י' סי' כב) שהביא סיעה של פוסקים בענין, ואוסרים לשנות המנהגים ועיין שם עוד בשם שו\"ת \"מכתב סופר\" (בנו של החת\"ס) האוסר מצד \"סודות סדרי בית הכנסת\" ועוד באזהרת בעל שו\"ת \"ערוגות הבשם\" כלפי הרוצים לשנות, ע\"ש.</i>. ונראה שיש בזה היפוך כוונת התפילה, שכל עניינה פנייה לשוכן במרומים, ואל יראה כפונה אל הציבור חס וחלילה. פתרון אפשרי הוא להזיז את הבמה של קריאת התורה לחלק האחורי של בית הכנסת כמו שהיה נהוג בכמה בתי כנסת עתיקים ואז יישמע קולו של החזן בצורה טובה יותר<sup>5</sup><i class=\"footnote\">הצעתו של הרב נחום אליעזר רבינוביץ וכן הסכים הלכה למעשה הראשון לציון, הרב עובדיה יוסף. </i>.",
            "פתרון נוסף יתכן בעזרת שימוש במסך אקסוטי שאם מציבים אותו לפני החזן, קולו מתפשט בחלל בית הכנסת בצורה יותר טובה."
        ],
        [
            "\n<small>קיטו, אקוודור, סיון, ה'תשנ\"ה</small>",
            "<b>י. תפילה להצלחת יהודי בעל עבירה.</b>",
            "<b>שאלה</b>",
            "האם יש מקום להתפלל להצלחת יהודי החי עם גויה, כאשר יש סיכוי גבוה שהוא יסייע לישיבות ולמוסדות יהודיים?",
            "<b>תשובה</b>",
            "יש מקום להתפלל להצלחת יהודי<sup>1</sup><i class=\"footnote\">עיין שו\"ת \"מעיל צדקה\" (סי' ז) בעניין תפילה למען רשעים שיחזרו בתשובה, עניין השייך לגבי כל אדם מישראל, אפילו התרחק מאד מקיום תורה ומצוות, ואפילו איננו מאמין באלוקות, אם הרהר הרהורי תשובה. בתפילתנו אנו מבקשים שה' יצרף את ההרהורים הללו למעשה. ובנדון דידן שהאיש הזה מראה, שברצונו להישאר קשור לקהילה וברצונו לחזק מוסדות תורה על-ידי מעשה צדקה, בוודאי שיש מקום להתפלל עליו שיחזור בתשובה. אמנם אין מכאן הוכחה שיש מקום להתפלל שיצליח בעסקים, אבל מצאנו שכתב מרן הראי\"ה קוק בספרו \"עין אי\"ה\" (מסכת שבת דף 171 פסקה ר\"ב בסופה) שתפילה ובקשה כוללות גם שהאדם שלמענו מתפללים, יהיה ראוי במעשיו ובמחשבותיו לאותה הבקשה, ולכן - בצירוף שני המקורות הללו - יש מקום להתפלל להצלחת היהודי הזה. וזה לשון ה\"מעיל צדקה\":<br>\"וגם בספר ש\"צ בתפילת יום התענית ראיתי נוסח אחת ויה\"ר שתחתור וכו' ואותם קשי עורף החזירם אתה בתשובה בהרהור תשובה שבליבם שישובו בתשובה שלימה כו' ונ\"ל כי ספרא דווקנא כתבא להאי נוסח ובכוונה מכוונת האריך להתפלל שע\"י הרהור תשובה שבלבם יחזירם השם כי יהי' כאלו פתחו הם בתשובה שמסייעים מן השמים וזהו הנוסח הנ\"ל להתפלל על כל הרשעים אף כי יצאו מן הכלל כולו ולא מאמינים שיש אלוקות א\"א שלא יהרהרו בתשובה ומחשבתם הקב\"ה מצרפה כאילו עשו מעשה התשובה בפיהם ממש דהרי בישראל הקב\"ה מצרף מחשבה טובה למעשה ואף כי למי שיצא מן הכלל אע\"פ שחטא ישראל הוא בזה וכן בכמה ריבי' וקידושין... והנה ברות רבה פרשה ג' מקשה בהדי' קושיא זו על הא דאמרינן והשב לב עובדיהם לעבדיך באמת כו' לא נמצא מתפללים על הרשעים, אמר ר\"י יבחר כתיב אפילו כל אותן שפשטו ידיהם בזבול יש בטחון ונ\"ל כוונת ר\"י בתירוץ יבחר כתיב כלומר שאין אנו דנים כולם לרשעים שאסור להתפלל עליהם כי הרוב מהם חשודים באונס ברשעתם אחרי שמעשה אבותיהם בידיהם ובעיניהם הגונים מעשיהם ולאותם יש תקוה אפילו שפשטו ידיהם בזבול ועליהם אנו מתפללים כנ\"ל ופירוש דברי בעל יפה ענף דחוקים וכן המפורש בגמרא ירושלמי שם וגם יש שם נוסח אחר והדברים ברורים. ובמסכת סוטה ספ\"ק ורבים השיב מעון שביקש רחמים על פושעי ישראל דלא מאמינים שיש אלקות שיחזרו בתשובה אולי גם הוא באופן שכתבתי למעלה שיזכו לתשובה שלימה על-ידי זכות הרהורי תשובה שבלבם לכן היתה תפילתו דווקא לפושעי ישראל.\"</i> החי עם גויה אף-על-פי שזו עבירה חמורה מאוד<sup>2</sup><i class=\"footnote\">עיין רמב\"ם (הל' איסורי ביאה פ' י\"ב הל' א-ו) \"... הנה למדת שהבועל גויה כאילו נתחתן עם עבודה זרה, שנאמר ובעל בת אל נכר, ונקרא מחלל קדש ה' \".</i>, ואולם יש להבטיח שברור לו, ולאחרים, שאין בזה משום הסכמה והצדקה למעשיו<sup>3</sup><i class=\"footnote\">כדי שלא תהיה חנופה כלפיו, עיין מסכת סוטה (מא ע\"ב, מב ע\"ב) ומה שכתב על זה \"אגרות משה\" (או\"ח ח\"ב סי' נא).</i>."
        ],
        [
            "\n<small>ניו-יורק, ארה\"ב, כסלו, ה'תשנ\"ט</small>",
            "<b>יא. הזכרת שמות שני ההורים בזמן אמירת \"מי שברך\" ובמקרים נוספים.</b>",
            "<b>שאלה</b>",
            "האם יש איזה סיבה הלכתית לא להשתמש בשם האב והאם (לדוג' יצחק בן אברהם ושרה) ב:",
            "1. \"מי שברך\" אחרי עליה לתורה",
            "2. כתובות",
            "3. מצבות",
            "4. \"א-ל מלא רחמים\"",
            "<b>תשובה</b>",
            "המנהג לייחס בן ובת אל האב ולא אל האם יסודו במיפקדים שנערכו בימי יציאת מצרים, כאשר בני ישראל נפקדו \"למשפחותם לבית אבותם\". חז\"ל ראו באופן זה של המפקד, שבו הייחוס הוא לבית האב, שבח גדול לעם ישראל<sup>1</sup><i class=\"footnote\">עיין שיר השירים רבה (פרשה ו, א [ח]), וראה עוד בבמדבר רבה (פרשה ב, ד) ובפירוש \"ידי משה\" שם: \"שכן לשבטיו...\".</i>. שבחו וייחודו של עם ישראל הוא בכך שכל ילד יהודי גם יודע בבירור, מי הוא אביו (שהרי מי היא האם ברור וידוע ואין בו ספק)<sup>2</sup><i class=\"footnote\">ברוב רובם של המקרים, ואכמ\"ל.</i>.",
            "יתכן שחז\"ל ביקשו לבטא את ביקורתם על אומות העולם כאשר קבעו ש\"משפחת אב קרויה משפחה, משפחת אם אינה קרויה משפחה\"<sup>3</sup><i class=\"footnote\">יבמות (נד ע\"ב), בבא בתרא (קט ע\"ב, קי ע\"ב), וב\"ילקוט שמעוני\" (אחרי מות, רמז תרא) ויש לציין כי לצערנו, נכון להיום (ה'תש\"ס), גם במדינות \"מתוקנות\" שיעור הילדים הנולדים במדינה ללא קשר נישואין מסודר וקבוע מגיע כבר לגבולות ארבעים האחוזים.</i>, וכוונתם הייתה לומר, שעל-פי היהדות הדגם היחיד למשפחה הוא זוג הורים שקידשו את הקשר ביניהם, ובכך הם שומרים על זכותו הטבעית של הילד היהודי להיוולד ולגדול במשפחה שבה ברור - מי הוא אביו, ולא רק - מי היא אמו<sup>4</sup><i class=\"footnote\">יתכן שזו הסיבה העיקרית לכך שלא יתכנו יחסים בהיתר בין אשה אחת לבין יותר מגבר אחד, בתקופה אחת.</i>.",
            "אי-לכך יש להסביר שבהוספת שם האם לצד שם האב יהיה טעם לפגם, נוסף על הכלל שבאופן עקרוני אין לשנות ממנהגי ישראל, שיסודם בהררי קודש<sup>5</sup><i class=\"footnote\">עיין \"מנהגי ישראל\" מאת הרב פרופ' דניאל שפרבר (כרך א, פרק א).</i>.",
            "על-פי הנ\"ל נהגו שכאשר קוראים לעלות לתורה, וכן ב\"מי שברך\" שלאחר הקריאה, להזכיר את שם האב בלבד, כשבח לעם ישראל, כנ\"ל.",
            "לעומת זאת, כאשר מתפללים לרפואה, מזכירים את שם האם, והוא על-פי המובא בזוהר הקדוש, שכאשר עומדים בתפילה לפני רבש\"ע צריך דיוק מרבי<sup>6</sup><i class=\"footnote\">זוהר הקדוש, (פ\"ד עמ' א, פרשת לך לך), ורמז לזה במס' שבת (סו ע\"ב) \"כל מניני בשמא דאמא\", ובעניין הצורך בדיוק מוחלט בתפילה... ראה בזוה\"ק (בראשית קס\"ט ע\"א, פרשת וישלח), וכך גם עולה מדברי רש\"י (במדבר כא, א), ועיין גם \"דעת כהן\" (סוף תשובה קלב). ובעל \"בן איש חי\" הוסיף טעם שיש להזכיר דווקא את שם האם כאשר מתפללים לרפואה שלמה, כי אין חשש של קטרוג מצד \"ביטול תורה\" שהוא מיוחד לאב ולא לאם. ויש אומרים שהטעם הוא שרחמי האם מרובים (הרי היא בעלת \"רחם\"), ולכן מזכירים בתפילה לרפואה דווקא את שם האם.</i>. הספרדים עושים כן גם באשכבה (=הזכרת נשמות), ואילו האשכנזים נוהגים בזה להזכיר את שם האב<sup>7</sup><i class=\"footnote\">\"גשר החיים\" (פל\"א, ב-י).</i>.",
            "בכיתוב על המצבה נוהגים הכול לציין את שם האב<sup>8</sup><i class=\"footnote\">שם, שם.</i>, והוא הדין בכתובה - נוהגים לכתוב את שם האב<sup>9</sup><i class=\"footnote\">ראה ספר \"משפט הכתובה\" (שער ד, פרקים ג-ה).</i>.",
            "כיום, כאשר יש בקהילות שונות בעולם התעוררות של בנות ישראל כשרות ללימוד תורה ולשותפות יותר פעילה בחיי הקהילה, התעוררות שיסודה ברוב המקרים ברגשי קודש נעלים, הרי אם תהיה דרישה להזכרת שם האם, יש מקום להיענות לבקשה כזאת לאחר שהרב יבחן, בזהירות ומכל הבחינות, את השפעת השינוי במקובל, על חיי הקהילה<sup>10</sup><i class=\"footnote\">יש דעות לפיהן אפשר להתיר - במקרים יוצאי דופן במיוחד, כגון כאשר האם מפורסמת מאוד והצאצאים נקראים על שמה - לכתחילה לכתוב בכתובה רק את שם האם, וכגון יואב בן צרויה. ומכיון שמדובר במקרים יוצאי דופן, מיוחדים במינם, אין זה סותר את הנאמר לעיל \"משפט הכתובה\" (שם).</i>.",
            "עם זאת יש למנוע כל שינוי מן המקובל, אם הרצון לעשותו נובע מנטיות של הידמוּת למנהגי הגויים וכדו'<sup>11</sup><i class=\"footnote\">\"משפט הכתובה\" (שם).</i>."
        ],
        [
            "\n<small>בואנוס איירס, ארגנטינה, תשרי, ה'תשנ\"ו</small>",
            "<b>יב. השתתפות הרב בתפילת שחרית לאחר זמנה.</b>",
            "<b>שאלה</b>",
            "בקהילה האשכנזית בעירנו נהוג מימים ימימה להתחיל את התפילה מאוחר מאוד בכל שבת בבוקר. בקיץ משמעות הענין היא שהתפילה מתחילה לאחר סוף זמן תפילת שחרית. חלק מן הקהילה האשכנזית פורש באותה תקופה ועובר להתפלל עם הקהילה הספרדית.",
            "נסיונות להדבר עם הציבור נתקלו בהתנגדות בטענות כי זהו מנהג ותיק מאז יסוד הקהילה, גם כך הם מגיעים מאוד מאוחר ועוד שברוב העולם לטענתם לא מקפידים על \"מנהג חסידים\" להתפלל בזמן.",
            "1. האם הם צודקים בטענותיהם?",
            "2. האם עלי להתפלל ביחידות, בזמן?",
            "3. האם עלי להתפלל עם הקהילה הספרדית? צעד זה עלול לעורר התנגדות חריפה בין חברי קהילתי.",
            "<b>תשובה</b>",
            "כדי למלא את תפקידך כרב בלי לפגוע בהלכה שיש להתפלל תפילה בזמנה<sup>1</sup><i class=\"footnote\">אנו מניחים שהתפילה בבית-הכנסת האשכנזי היא אחרי הזמן גם לשיטת הגר\"א. ובשולי הדברים נוסיף שבאופן כללי אף מי שנהג להחמיר בזמן תפילה לפי שיטת \"מגן אברהם\", אין ספק שתפילה בציבור עדיפה, ויתפלל בציבור על-פי זמני הגר\"א - שו\"ת \"מנחת יצחק\" (ח\"ג סי' עא).</i>, עצתנו לך היא שתתפלל שחרית עם המניין הספרדי, ולאחר חזרת הש\"ץ<sup>2</sup><i class=\"footnote\">כי חזרת הש\"צ היא עיקר התפילה בציבור, לדעת כמה פוסקים. עיין \"ליקוטי שו\"ת חתם סופר\" (ג). וכן \"ילקוט יוסף\" (הלכות תפילה ט).</i> תעבור אל בית-הכנסת האשכנזי, תשהה עמהם בזמן התפילה ותבצע את תפקידך. אם בלתי-אפשרי לנהוג כך, התפלל ביחידות תפילת ותיקין<sup>3</sup><i class=\"footnote\">עיין \"ילקוט יוסף\" (הלכות תפילה ד) וכן \"תפילה כהלכתה\" (פרק ג סעיף לג) שיש שיטות, לפיהן תמיד עדיפה תפילת ותיקין על תפילה בציבור.</i> תגיע לבית-הכנסת האשכנזי עם התחלת התפילה שם, וכנ\"ל. ודאי שיש להשתדל שלא לפגוע בציבור ולא להדגיש את העובדה שכבר התפללת קודם לכן. קריאת-התורה תשמע עם המניין האשכנזי, כרגיל, והוא הדין, כמובן, באשר לתפילת מוסף, שאותה תתפלל עם בני קהילתך."
        ],
        [
            "\n<small> אנטוורפן, בלגיה, מרחשוון ה'תשנ\"ח</small>",
            "<b>יג. קיצור התפילה בבית-ספר לא-דתי.</b>",
            "<b>שאלה</b>",
            "בבית הספר התיכון בו אני מלמד, מתקיימת תפילת שחרית מדי בוקר.",
            "הזמן המוקצב לתפילה הוא חצי שעה גם בימים ב' וה'. לצערנו הנערים והנערות אינם מגיעים בזמן וזמן התפילה מתקצר עוד יותר.",
            "מאידך גיסא זו הזדמנות יחידה של התלמידים להתפלל ולהניח תפילין.",
            "שאלתי היא כפולה:",
            "א. האם אנו השליחים רשאים להתפלל עם התלמידים שהרי אנו אישית מפסידים תפילה רגילה.",
            "ב. גם התלמידים אינם מתפללים תפילה \"נורמלית\" אלא תפילה חטופה.",
            "אם תשובתכם על קיום התפילה הינה חיובית, מה סדר העדיפות בענין דילוגים על קטעים בתפילה.",
            "<b>תשובה</b>",
            "1. מסיבות חינוכיות ישנה חשיבות רבה לקיום המניין בביה\"ס היהודי, גם כאשר הזמן המוקצב לתפילה הוא קצר. כדי שהשליחים מארץ-ישראל יוכלו מדי פעם להתפלל תפילה בקצב הולם, מוצע שיעשו סבב ביניהם, כלומר חלקם יתפללו עם התלמידים והאחרים יתפללו במניין בעיר, ויבואו אחר כך להשלים מניין<sup>1</sup><i class=\"footnote\">יש לדחות הצעה שכל השליחים יתפללו במניין בעיר ויבואו אחר-כך להשלים את מניין בית-הספר, שמא יפגע המניין הקיים בבית-הספר כי כאשר התלמידים יראו, שהמורים אינם מתפללים יחד אתם, עלולה להיפגע המוטיבאציה שלהם לבוא להתפלל.</i>.",
            "2. יש להמשיך ולהשתדל (הן אצל התלמידים הן אצל המנהל) שהתפילה תתקיים בזמן המתאים והראוי, כדי שיוכלו להתפלל בנחת, ולא במרוצה.",
            "3. חשוב מאד שהשליחים יגיעו לתפילה בזמן, ויתחילו לומר פסוקי דזמרא בזמן, ועל-ידי כך ישאר זמן לשאר התפילה גם אם יתקבץ מניין רק בשעה מאוחרת יותר.",
            "4. בימים שבהם הזמן המוקצב לתפילה קצר במיוחד, אין מנוס מלדלג על חלק מן התפילה, והרי סדר העדיפויות<sup>2</sup><i class=\"footnote\">שו\"ע (אורח חיים סי' נב).</i>.",
            "א. ברוך שאמר, אשרי, ישתבח, ברכות קריאת-שמע ושמונה-עשרה<sup>3</sup><i class=\"footnote\">בימים שני וחמישי, בגלל קריאת-התורה, יתפללו תפילת עמידה קצרה, דהיינו, החזן יתחיל את התפילה בקול עד לאחר קדושה וברכת \"אתה קדוש\", והקהל יתפלל יחד אתו בלחש מתחילת העמידה (בכדי לסמוך גאולה לתפילה). ניתן לוותר על תחנון ושאר התפילות שלאחר שמונה-עשרה, ובלבד שיתקיים המניין.</i>;",
            "ב. הללויה הללו את ה', הללויה הללו אל בקדשו;",
            "ג. שאר מזמורי הללויה;",
            "ד. ויברך דוד;",
            "ה. שאר פסוקי דזמרא.",
            "5. חשוב להקפיד לומר את ברכות השחר. אם לא הספיקו לאומרן לפני התפילה, יאמרון לאחריה, חוץ מאלוהי נשמה וברכות התורה, שאותן יש תמיד לומר קודם התפילה<sup>4</sup><i class=\"footnote\">רמ\"א (אורח חיים סי' נב), \"משנה ברורה\" (שם ס\"ק ט).</i>."
        ],
        [
            "\n<small>פריז, צרפת, תמוז, ה'תשנ\"ה</small>",
            "<b>יד. שינוי ממנהגי אבות כדי לנהוג כמנהג המקום.</b>",
            "<b>שאלה</b>",
            "האם אדם שאבותיו נהגו ע\"פ מנהגי הספרדים ופסקי המחבר וחבר עכשיו בקהילה אשכנזית רשאי לשנות ממנהג אבותיו כדי לא להיות יוצא דופן בקהילה.",
            "הקהילה מתרכזת סביב בית-הכנסת שלה וכל חברי הקהילה בעצם גם רשומים כחברים בבית-הכנסת, וזו גם המסגרת החברתית שלהם.",
            "האם לא חל במקרה כזה הדין של מנהג המקום כנגד מנהגי האבות?",
            "<b>תשובה</b>",
            "בימינו, שברוב המקומות אף באותה העיר קבוצות שונות בעלות מנהגים שונים, לא חל דין \"מנהג המקום\" על חברי בית-כנסת מסוים. על כן לא יעזוב אדם מנהג אבותיו כדי לנהוג כמנהג רוב מתפללי בית-הכנסת שלו, גם כאשר זה מרכז חייו הקהילתיים. הכלל הקובע הוא \"שמע בני מוסר אביך ואל-תטוש תורת אמך\" (משלי א, ח)<sup>1</sup><i class=\"footnote\">חולין (צג ע\"ב), תוספות שם ד\"ה משום אל תיטוש.</i>.",
            "ספרדים ואשכנזים ינהגו כל אחד כמנהג אבותיו גם כאשר הם מתפללים בבית-כנסת שבו נהוגים מנהגי העדה האחרת<sup>2</sup><i class=\"footnote\">שו\"ת \"אגרות משה\" (או\"ח ח\"ד ת' לג).</i>, יש להשתדל שהשינויים לא יתבלטו לעיני הציבור<sup>3</sup><i class=\"footnote\">שם (ת' לד), מצד איסור לא תתגודדו והאיסור לשנות מפני המחלוקת.</i>."
        ],
        [
            "\n<small>ניו-יורק, ארה\"ב, טבת, ה'תשנ\"ט</small>",
            "<b>טו. העברת ספר-התורה לעזרת-נשים בדרכו חזרה לארון הקודש.</b>",
            "<b>שאלה</b>",
            "בשו\"ת במראה הבזק ח\"ג תשובה כט התרתם להעביר את ספר התורה בדרכו אל ארון הקודש ליד עזרת הנשים כדי שגם הן תוכלנה לנשק אותו. מה לעשות במקרה והפתח לעזרת הנשים צר. האם החזן יכול לתת את ספר התורה לאחת הנשים להעביר אותו בין הנשים בעזרת הנשים שרוצות לנשק את התורה ולהחזיר אותו לחזן אח\"כ?",
            "<b>תשובה</b>",
            "מה שכתבנו בשו\"ת \"במראה הבזק\" (ח\"ג תשובה כט) מבוסס על כך שאין כאן משום שינוי המנהג (עיין בדבריו של הרב פרופ' דניאל שפרבר, \"מנהגי ישראל\" ח\"א פ\"א), ועל כך שבקשת הנשים באה מתוך רצון להתקרב אל הקודש בדרך נכונה.",
            "יש לעודד נשים לבוא לבית-הכנסת ולהשתתף באופן פעיל בתפילה על-פי ההלכה, ולכן צריכה עזרת-הנשים להיות בנויה כך שהנשים תרגשנה כשותפות, תוך שמירה על כללי הצניעות והטהרה, כראוי לחיים יהודים, וקל-וחומר כאשר מתקרבים אל הקודש.",
            "הפתרון היותר רצוי במקרה זה הוא להרחיב את הפתח, ובכך להשיג את המטרה.",
            "ולסיום - הערה. כל שינוי ממנהג, גם אם אין בו משום איסור, עלול לגרום למחלוקת ולדברי-ריב שמקומם לא יכירם לא בחיי הקהילה ובוודאי לא בבית-הכנסת. ולכן מוטל על הרב המרא דאתרא להחליט, בכל מקום ובכל זמן, מה עשוי לקרב את אנשי קהילתו לעבודת ה'."
        ],
        [
            "\n<small>יוסטון, טקסס, ארה\"ב, אייר, ה'תשנ\"ז</small>",
            "<b>טז. החלפה או הוספת שם לחולה</b>",
            "<b>שאלה</b>",
            "יוסטון טקסס מפורסמת במרכזים הרפואיים שלה. בזמן האחרון עלתה כאן על הפרק סוגיית \"שינוי השם\". כיצד יש לנהוג בשאלה מסוג כז.",
            "1. האם צריך לשמור על השם הקיים ורק להוסיף עליו?",
            "2. האם כדאי להחליף לגמרי את השם ולנסות להשכיח את השם הראשון?",
            "3. האם יש נוסח מדויק בו צריך להשתמש כאשר עושים זאת?",
            "4. כיצד יש לנהוג לאחר מכן בענין שמו כשמעלים אותו לתורה או מזכירים שמו בשטר?",
            "5. האם יש הבדל בין אשכנזים לספרדים בנושא זה?",
            "<b>תשובה</b>",
            "1. המנהג כיום הוא שלא להחליף שם החולה אלא אם כן הורה לעשות כך גדול ומפורסם בישראל בתורה, כולל חכמת האמת<sup>1</sup><i class=\"footnote\">בשם הרב החיד\"א, מובא בספר \"סנסן ליאיר\": \"שינוי השם ע\"י חכם וירא-שמים בכונה גדולה להמשיך לו נפש חדשה מקודשה ויתאמץ מאוד בכוונת ויעבור, וי\"ג מידות לעורר רחמים\", וכן הוא בספר \"באר מים חיים\" (בראשית ב, יט): \"שמעתי... רבי יחיאל מיכל שחלילה לשנות שם אדם החולה אם לא אדם שכל מעשיו כמעט ברוח הקודש...<br>והחולה צריך לחיזוק ביותר ולפעמים אין לו חיזוק אחר כי אם זה החיזוק של השם ואם עוקרים אותו... ונשאר בלא המחזיק חיות שלו\". ובסידור \"מנחת ירושלים\" (עמ' 1313) כתב שזו הסיבה שהיום רק מוסיפים שם ואין עוקרים את השם הראשון. ונכון להיזהר שלא לומר לשון עקירת השם אלא דווקא לשון הוספה.</i>.",
            "2. יש נוהגים לשנות שם החולה על-ידי שמוסיפים לו עוד שם, כי שינוי השם קורע גזר-דינו<sup>2</sup><i class=\"footnote\">רמ\"א שו\"ע (יורה דעה סי' שלה סעיף י), ע\"פ הגמרא במסכת ראש השנה (טז ע\"ב) \"ארבעה דברים מקרעין גזר דינו של אדם... שינוי שם\" וכו', דכתיב \"שרי אשתך לא תקרא את שמה שרי כי שרה שמה, וכתיב והנה ברכתי אותה וגם נתתי לך בן\". ועיין עוד ברבנו ירוחם (חלק חוה, נתיב כח, חלק שני, דף רלא ע\"ב).</i>, וגם זה יעשה בהתיעצות עם גדול בישראל.",
            "3. כשמוסיפים לחולה שם חדש, נוהגים לומר פרקי תהלים בעשרה<sup>3</sup><i class=\"footnote\">אמירת תהלים פרקים: כ, ו, ט, יג, טז, יז, יח, כב, כג, כח, ל, לא, לב, לג, לז, לח, לט, מא, מט, נה, נו, סט, פו, פח, פט, צ, צא, קב, קג, קד, קטז, קיח, קמב, קמג, קכח, אחר-כך שם החולה לפי אותיותיו על-פי מזמור קיט, ואחר-כך אותיות \"קרע שטן\".</i>, ואומרים \"יהי רצון מלפניך ה' א-להינו וא-להי אבותינו שיהא שמו לבטל מעליו כל גזירות קשות ורעות לקרוע גזר דינו מעליו ומעל כל אשר לו, ואם נקנסה מיתה, על פלוני זה לא נקנסה, ואם נגזרה גזירה רעה, על פלוני זה לא נגזרה, דאיש אחר הוא וכבריה חדשה הוא וכקטן שנולד לחיים טובים ולאריכות שנים ולמלוי ימים ולקיים בו מקרא שכתוב, לא יהיה שם עול ימים וזקן אשר לא ימלא את ימיו, ואומר שמעתי את תפלתך ראיתי דמעתך הנני רפאך ביום השלישי תעלה בית ה', יהי רצון מלפניך ה' אלהינו ואלהי אבותינו שתשלח רפואה שלמה לפלוני זה מהרה לצדקה ולזכות להתחדש נעורים לחדש מעשים טובים לאכול העולם הזה ולנחול העולם הבא למלאת רצונך ולמצוא חפצך ולמצוא חן בעיניך להודות לך ולברך את שמך כי טוב\". אחר-כך אומרים ה\"יהי רצון\" שאחר תהלים, תפילת י\"ג מידות על החולה, ולבסוף \"מי שברך\" של הוספת שם<sup>4</sup><i class=\"footnote\">ע\"פ נוסח רבינו ירוחם, שם.</i>.",
            "גם אצל עדות המזרח נוהגים לשנות שם החולה כמבואר לעיל, ומתפללים קודם קדיש תתקבל תפילת \"בקראי ענני\" פסוק בפסוק. נהוג לומר תפילת \"הסלח לכל עוונכי\". ואחר-כך אומר שליח-הציבור תפילת \"מצלאין אנחנא וכו'... ויקרא שמו בישראל...\" ותפילת \"מלך מלכי המלכים\".",
            "4. השם החדש יתוסף בראש, כגון מי ששמו אליהו והוסיפו לו את השם חיים, יקראו לו מעתה חיים אליהו<sup>5</sup><i class=\"footnote\">\"פני ברוך\" על ביקור חולים.</i>.",
            "5. אם הבריא ממחלתו, ולוא מעט, תוך כדי ל' יום, הרי הוא נשאר בשמו זה לעד, בו נקרא לתורה וכך חותם על שטרות, וכן לאחר מאה ועשרים לעניין כתיבת המצבה או לימוד משניות והזכרה ותפילה לעילוי נשמתו<sup>6</sup><i class=\"footnote\">שו\"ע (אבן העזר סי' קכט סעיף יח), ועיין גם ב\"חלקת מחוקק\" (שם), \"גשר החיים\" (חלק א, עמ' לא), \"פני ברוך\" (שם עמ' לח).</i>. אך אם לא החלים ממחלתו ואף לא נתחזק תוך כדי ל' יום מנתינה לו שמו החדש, אז נזכר ונכתב בשמו הקודם בלבד."
        ],
        [
            "\n<small> בריסל, בלגיה, תמוז, ה'תשנ\"ז</small>",
            "<b>יז. צילום בית-הכנסת בשעת תפילה ובעת פתיחת הארון</b>",
            "<b>שאלה</b>",
            "אנחנו רוצים להכין גלוית נוף של בית הכנסת המרכזי של בריסל, בלגיה. אנו רוצים לצלם את ביה\"כ מבחוץ ומבפנים כשארון הקודש פתוח ורואים את ספרי התורה. האם יש בכך בעיה הלכתית?",
            "<b>תשובה</b>",
            "מותר לצלם את בית-הכנסת מבחוץ וגם מבפנים, ואף מותר לפתוח את ארון-הקודש לשם צילומו<sup>1</sup><i class=\"footnote\">עיין שו\"ת \"במראה הבזק\" (ח\"ב עמ' 31) וכל שכן כאן, שהרי מטרת הצילום היא חיזוק החזקת בית-הכנסת והקהילה. ואולי הדבר דומה למה שמצינו, שהיו פותחין הפרוכת בבית-המקדש כדי להראות לישראל חיבתם לפני המקום, אולי כדי לחזקם בעבודת ה', עיין יומא (נד ע\"א).</i>, אבל יש לעשות את הצילום בדרך שלא תגרום לזלזול בכבוד בית-הכנסת ובקדושתו<sup>2</sup><i class=\"footnote\">שו\"ע (אורח חיים סי' קנא סעיף א).</i> <sup>3</sup><i class=\"footnote\">אם מופיע על ארון הקודש או על בית-הכנסת שם הוי\"ה, יש לדאוג לכך שפרט זה לא יופיע בצילומים.</i>.",
            "אם הדבר יעשה כך, וגם תהיה הקפדה שלא להפריע את המתפללים, מותר לצלם אף בזמן התפילה, ומוטב לעשות כך ולא לצלם תפילה מבוימת<sup>4</sup><i class=\"footnote\">עיין שו\"ת \"במראה הבזק\" (שם).</i>."
        ],
        [
            "\n<small>פריז, צרפת, מנחם אב, התשנ\"ו</small>",
            "<b>יח. \"שבע ברכות\" לשני זוגות בזמן אחד</b>",
            "<b>שאלה</b>",
            "אודה לכם מאוד על תשובתכם לשאלה, האם מותר ע\"פ ההלכה לערוך מסיבת שבע ברכות לשני חתנים וכלות כאחד. האם יש הבדל בין אשכנזים וספרדים?",
            "<b>תשובה</b>",
            "1. מותר לערוך מסיבת שבע-ברכות לשני זוגות יחד<sup>1</sup><i class=\"footnote\">במשנה מסכת מועד קטן (ח ע\"ב) מצינו, \"אין נושאים נשים במועד... שאין מערבין שמחה בשמחה\", ונחלקו האמוראים בטעם ההלכה. אף-על-פי-כן פסק רמב\"ם (פ\"י מה' אישות הל' יד) שמותר לחתן אחד לשאת שתי נשים בחופה אחת, וכן פסק המחבר (שו\"ע אבן העזר סי' סב סעיף ב), והרמ\"א שם לא הגיה מאומה. ובעניין עריכת חופה משותפת לשני חתנים עם שתי כלות עיין בטור שם בשם תשובת הרא\"ש (כלל כו סעיף ד) הלכה למעשה שהתיר לברך לשניהם כאחד. וב\"בית יוסף\" (שם) הביא בשם תשובת הרשב\"א שיש להפריד בין שתי החופות, אבל בשו\"ע פסק כדעת הרא\"ש (שם סעיף ג). רמ\"א הביא שיש להפריד הברכות משום עין הרע והוסיף שלכולי עלמא אפשר לברך שבע ברכות שלאחר הסעודה להרבה חתנים ביחד, אם אמנם אכלו ביחד.<br>בענין מקום ברכת שבע הברכות יש שלוש דעות:<br>1. מרן המחבר (אבן העזר סי' סב סעיף י, על פי הרא\"ש סוכה פרק ב סי' ח) פסק שניתן לברך שבע ברכות דווקא במקום עיקר דירתם של החתן והכלה, או במקום שדעתם להשתקע שם עד סוף שבעת ימי המשתה. <br>2. \"אורחות חיים\" (הלכות ברכת-המזון אות פא בשם ראב\"ד), מאירי כתובות (ז ע\"ב) וט\"ז (סי' סב ס\"ק ז). פסקו שבכל סעודה שנערכת לכבודם אפילו הם חוזרים אחר-כך לדירתם, ניתן לברך שבע ברכות.<br>3. סידור \"דרך חיים\" ו\"קיצור שולחן ערוך\" (סי' קמט סעיף ו) פסקו, שאם הם יחזרו אחר הסעודה למקום דירתם, צריך ליחד לחתן והכלה את מקומם, (בנדון שלנו ייחדו את המקום לשני הזוגות).<br>נתפשט המנהג אצל האשכנזים כדעה ב, אך בקהילות הספרדים יש שנוהגים כדעה א ואולם הרה\"ג הרב חיים דוד הלוי הורה לספרדים לנהוג כדעה ב.</i>.",
            "2. אם החתן רוצה שיברכו את הברכות לכל זוג בנפרד, רשאיים לעשות כן - יצא זוג אחד לחדר אחר, יברכו לזוג שנשאר, ואחר יחזור הזוג שיצא, ושוב יברכו<sup>2</sup><i class=\"footnote\">שו\"ת הרדב\"ז (ח\"א סי' תמח) וכן נהג רדב\"ז למעשה, וכן מובא ב\"פתחי תשובה\" (שו\"ע אבן העזר סי' סב ס\"ק ו). בספר \"שובע שמחות\" (פרק א סעיף כז) הביא שתי אפשרויות - האחת, שלאחר ברכת-המזון יצא החתן לחדר אחר, ויברכו ז' ברכות לחתן שנשאר, ואחר-כך יחזור הראשון ויברכו ז' ברכות לו. אך רצוי יותר, אם אפשר, שהמסובים יתחלקו לשני מניינים דהיינו שייצא חתן אחד עם עשרה לפני ברכת-המזון לחדר אחר, יאכלו שם כזית ויברכו ברכת-המזון ויברכו ז' ברכות, והמניין שנשאר יברכו במקומם. ועיין שם שהעיר, שאם יש פנים חדשות אחד שבא לכבוד שניהם, הוא צריך להיות בשני המקומות.</i>.",
            "3. מותר לערוך מסיבה כזו גם לשתי אחיות שהן כלות<sup>3</sup><i class=\"footnote\">ב\"ספר החסידים\" אסר רבי יהודה החסיד לערוך חופה אחת לשתי אחיות, והביא דבריו רמ\"א בהגה (שם סעיף ב), אבל לא אסר שיעשו שבע ברכות יחד.</i>."
        ],
        [
            "\n<small>אוקלנד, ניו זילנד, תמוז, ה'תשנ\"ו</small>",
            "<b>יט. שירת \"אנעים זמירות\" על ידי בן נכרית שהוא ואמו נמצאים בתהליכי גיור.</b>",
            "<b>שאלה</b>",
            "משפחה בת ארבע נפשות הגיעה לקהילתנו מדרום אפריקה. האב יהודי, האם עברה גיור רפורמי לפני כארבעים וחמש שנה. הקהילה שלנו כמובן שאיננה מכירה בגיור זה, לכן הם פתחו בתהליכי גיור. לזוג שני ילדים לפני גיל בר מצוה - שניהם לומדים בבית הספר היהודי במקום. גם בדרום אפריקה למדו הילדים בבית ספר יהודי.",
            "אני מלמד בביה\"ס את כל הילדים בגיל זה לשיר אנעים זמירות והם על פי רשימה שרים אותו בבית הכנסת. כך אני מעודד גם את ההורים להגיע לתפילה.",
            "האם יש מקום להכניס גם ילדים אלה לרשימה?",
            "<b>תשובה</b>",
            "1. אין לשתף בני משפחה של אם גויה בחיי הקהילה היהודית מחשש נתינת לגיטימאציה לנישואי תערובת<sup>1</sup><i class=\"footnote\">בחומרת נישואי תערובת ראה רמב\"ם (הל' איסורי ביאה פי\"ב ו-ח). ועיין שו\"ע (אבן העזר סי' טז סעיף א-ב).</i>.",
            "2. ואולם לאחר שהתחילו בתהליך גיור, ניתן לקרבם ולצרפם ללימודים ולפעילות הקהילה<sup>2</sup><i class=\"footnote\">עיין שו\"ת \"במראה הבזק\" (ח\"א ת' עה, ל2 במהדורה הראשונה), על-פי מהרש\"א (שבת לא ע\"א), ועיין עוד בשו\"ת \"במראה הבזק\" (ח\"ב עמ' 111).</i>, ומותר להם לבוא לבית-הכנסת ולהשתתף בתפילות עם הציבור<sup>3</sup><i class=\"footnote\">שו\"ת \"במראה הבזק\" (ח\"ב עמ' 109).</i>.",
            "3. בשיר \"אנעים זמירות\" וכדו' אין משום חיוב מצוה שמצריך להוציא אחרים ידי חובתם, רק שירה ושבח להי\"ת על כן אין מניעה שאדם המצוי בתהליך גיור, ישיר זאת לפני הציבור."
        ],
        [
            "\n<small>ברנקילה, קולומביה, אלול, ה'תשנ\"ז</small>",
            "<b>כ. עריכת בר-מצוה למי שאמו נתגיירה גיור קונסרבטיבי או למי שאביו יהודי ואמו נכריה ונתגייר הוא גיור מפוקפק.</b>",
            "<b>שאלה</b>",
            "ילד שאביו יהודי ואמו התגיירה על ידי ראבי קונסרבטיבי, ועכשיו רוצה לעשות את הבר מצווה שלו בבית הכנסת שלנו.",
            "כמו כן ילד שאביו יהודי ואמו גויה; ההורים גרים בנפרד. הילד התגייר בבית דין אורטודוקסי שאינו מוכר ע\"י הרבנות בישראל. הבן הזה גר אצל אמו במשך כל השבוע ובשבת וחגים הוא אצל משפחתו היהודית. אמו שולחת אותו לבית הספר היהודי.",
            "האם לרב מותר לעשות את הבר מצווה ובאילו תנאים?",
            "<b>תשובה</b>",
            "גיור קונסרבטיבי הינו בעייתי ויש לחוש לו בתנאים מסוימים<sup>1</sup><i class=\"footnote\">לפי רמב\"ם (הל' איסורי ביאה א\"ב פי\"ג הלט\"ו) ורשב\"א (יבמות עט ע\"א) יכולים ג' הדיוטות להיות בית דין לגיור אלא שיש לפוסלם לכאורה מצד רשעים ועיין בדברי הרב יאה\"ל הרצוג (יו\"ד כרך ד' סי' צג אותיות ב-ג) שמסתפק בדבר, ובמיוחד באלה שהם כבר כמה דורות רפורמים וק\"ו בקונסרבטיבים. כמו כן יש לחוש שלא הייתה טבילה, ואז ודאי שאין הגיור תופס.<br>באשר לקבלת עול מצוות (אם נעשתה בפני ג') יש לומר שהיא מועילה בדיעבד אף אם הייתה מינימאלית, עיין \"אגרות משה\" (יו\"ד ח\"א קס) \"דידיעת המצוות אינה מעכבת וחושבת שכל מה שאומרים לה מעבר לזה זה הידור בעלמא\". </i>. במיוחד בנדון דידן שמדובר שהאב יהודי יש להשתדל לקרב את הילד כמה שאפשר<sup>2</sup><i class=\"footnote\">דעת הרב ב\"צ מאיר חי עוזיאל שמצוה לקרב בן של ישראלי מנכרית (\"פסקי עוזיאל\", סי' סא). </i>.",
            "ניתן לערוך את בר-המצוה בבית-הכנסת<sup>3</sup><i class=\"footnote\">בתנאי שהייתה פעולת גיור מינימאלית של אם הילד, דהיינו קבלת מצוות בפני ג' (כמבואר בהערה 1) וטבילה, או טבילה בפני ג' אף שלא הייתה כלל קבלת מצוות, שכן לרמב\"ם (שם הי\"ד-י\"ח) קבלת מצוות אינה מעכבת בדיעבד, ולדעת הרב עוזיאל אף לא לכתחילה, ואף שמרן המחבר לא פסק כך, יתכן שלעניין עלייה לתורה אפשר להקל. מכל מקום פסקנו לרווחא דמילתא, שלא יעלה למניין שבעה, וכמו שנהגו בקטן (\"משנה ברורה\" סי' רפב ס\"ק יב), או שלא יקרא בתורה. </i> ובלבד שהילד לא יקרא בתורה<sup>4</sup><i class=\"footnote\">עיין \"משיב מלחמה\" (כרך ב עמ' קעט ס\"ק ה) שבימינו הקורא בתורה הוא שליח-הציבור המוציא את הרבים, ולא העולה. </i>, אך ניתן להעלותו למפטיר, ובעליה זו יוכל להיות \"בעל קורא\"<sup>5</sup><i class=\"footnote\">שאז אינו ממניין השבעה ויוכל גם לקרוא בתורה. </i>.",
            "יש לרשום בספרי הקהילה שאין שום קשר בין עריכת בר-המצוה לבין בירור יהדותו של הנער לעניין נישואיו בעתיד<sup>6</sup><i class=\"footnote\">שהרי לדעת בעל \"אגרות משה\" אין לחוש כלל לגירות, ולדעת מרן הגר\"ש ישראלי \"במראה הבזק\" (ח\"א תשובה צז, לו3 במהדורה ראשונה) יש לחוש לה, אם הדיין המגייר למד בישיבות. </i>."
        ],
        [
            "\n<small>וינה, אוסטריה, תמוז, ה'תשנ\"ח</small>",
            "<b>כא. הפיכת בית-כנסת שחרב למוזיאון.</b>",
            "<b>שאלה</b>",
            "ברחבה שלפני בית הכנסת \"המזרחי\" בוינה נחשף לפני כשנתיים תוך כדי חפירות ארכיאולוגיות בית כנסת עתיק המיוחס לדעתם ל\"אור זרוע\" (ר' יצחק ב\"ר משה שחי בוינה לפני כשמונה מאות שנה).",
            "לאחרונה הוחלט לשפץ את בית הכנסת \"המזרחי\" בגלל סדקים שנבעו בבנין ועלולים לגרום להתמוטטותו. אחת הדרכים להשגת תקציב עירוני לשיפוץ היא להקים בקומת המרתף ובקומה הראשונה (ששימשו לצרכי חול עד כה) מוזיאון שישולב בממצאים מן החפירות שגם הן יקורו בצורה מיוחדת, כך שהכניסה לאזור זה תהיה מתוך בנין בית הכנסת \"המזרחי\" בקומת המרתף.",
            "כאמור כל התוכנית היא בשיתוף פעולה עם עירית וינה והם הסכימו לתנאים הבאים:",
            "א. המקום יהיה סגור לביקורים בשבתות וימים טובים.",
            "ב. הכניסה למקום תהיה בלבוש צנוע ובכיסוי ראש לגברים.",
            "ג. לא יוצגו מוצגים במוזיאון שלא יתאימו לאופי המקום ולא יקבלו את אישור הרב.",
            "האם במקרה זה ישנה בעיה הלכתית בהפיכת חורבות בית הכנסת העתיק המיוחס ל\"אור זרוע\" למוזיאון?",
            "<b>תשובה</b>",
            "בית-כנסת בחו\"ל שחרב ונתגלה בחפירות ארכיאולוגיות, מותר<sup>1</sup><i class=\"footnote\">משנה (מגילה כח ע\"א) \"'והשימותי את מקדשכם - קדושתן אף כשהם שוממין\", אך בגמ' שם ע\"ב מבואר \"בתי כנסיות שבבבל על תנאי הן עשויים\".<br>שיטת אליה רבה (הובאה ב\"משנה ברורה\" סי' קנא סעיף לב) שבסתמא אמרינן, שעל תנאי הם עשויים, ואין צריך לתנאי מפורש. ואמנם יש שחולקים עליו, אך בנדון דידן יש לסמוך עליו, בצירוף הטעמים שיובאו לקמן. </i> להפוך אותו למוזיאון יהודי<sup>2</sup><i class=\"footnote\">שו\"ע אורח חיים (סי' קנא סעיף יא) - אין תנאי מועיל להתיר שימוש מגונה. </i>, ויש להקפיד שלא ינהגו במקום<sup>3</sup><i class=\"footnote\">שימוש מגונה, דהיינו - מרחץ, בורסקי, בית-הטבילה, בית-כסא (שו\"ע אורח חיים סי' קנג סעיף ט). </i> שימוש מגונה<sup>4</sup><i class=\"footnote\">הפיכת תל חרב זה למוזיאון רק תגדיל ותקדש שם ה'.<br>התוס' (מגילה כח ע\"ב ד\"ה בתי כנסיות) הסבירו בטעם הדין שבתי-כנסיות שבבבל עשויים על תנאי \"שהרי לעת בא הגואל תפקע קדושתן\". וב\"ביאור הלכה\" (סי' קנא סעיף יא ד\"ה אבל) כתב בפירוש דברי התוספות: \"כיוון דלבסוף כשיבוא הגואל, ויתקבצו ישראל מכל המקומות אשר נפוצו בין הגויים, אל ארץ ישראל, ולא יצטרכו לזה המקדש מעט, ועתידין ליחרב, ועל כרחך ממילא תפקע קדושתן, ולכן מהני תנאי גם כן לכל זמן שיחרב\". נראה אפוא שהפיכת חורבות בית-הכנסת הנ\"ל המיוחס ל\"אור זרוע\" למוזיאון יהודי הוא השימוש הנכון והראוי לעשות בבתי-כנסיות שבבבל בשיממונם.<br>בנדון דידן, כאשר הקרקע אינה שייכת לקהילה, והיא רכוש העיריה והמדינה, נראה שהופקע מן המקום דין מקום בית-כנסת שחרב, ודינו כדין מכירת בית-הכנסת בכפר שמותר לנהוג בו מנהג חול, להוציא שימוש מגונה (ואולי אף כדין מכירת בית-כנסת על-פי החלטת ז' טובי העיר).<br>לפי האמור בשאלתך, הקהילה היהודית מתנה את הסכמתה בכך שינהגו במקום בכבוד הראוי. </i>.",
            "יתכן שבמקרה דנן אף מצוה לעשות כך - כדי להציל את בית-הכנסת הקיים מהתמוטטות<sup>5</sup><i class=\"footnote\">לפי האמור בשאלתך שהמדינה תעביר תמורת הפיכת האתר למוזיאון כסף שישמש לתיקון בית-הכנסת הקיים אשר בו נתגלו סדקים וצריך להצילו מהתמוטטות, הרי מבואר בגמ' (בבא בתרא ג ע\"ב) שבכהאי גוונא אף מותר לסתור בית-כנסת כדי לבנות בית-כנסת אחר במקומו. </i>."
        ],
        [
            "\n<small>מלמו, שבדיה, תמוז, ה'תשנ\"ז</small>",
            "<b>כב. הטלת איסור כניסה לבית-הכנסת על חבר הקהילה</b>",
            "<b>שאלה</b>",
            "חבר בקהילה מסרב לשלם את מסי הקהילה. מצד אחד חשוב לנו מאוד לשמור על אחדות הקהילה, אבל איננו יכולים לותר בנושא חשוב ועקרוני זה.",
            "ועד הקהילה הציע לאסור על חבר זה כניסה לבית הכנסת כאמצעי כפיה. האם אכן אנו רשאים לנקוט צעד חמור שכזה כנגדו?",
            "האם נכון שאנו יכולים לסמוך על תשובת החתם סופר המפורסמת בענין?",
            "<b>תשובה</b>",
            "מבחינת ההלכה ניתן לאסור כניסת חבר קהילה שאינו משלם מס לקהילה לבית-הכנסת, בתנאים באים:",
            "1. אם המסים משמשים לאחזקת בית-הכנסת או לבנייתו<sup>1</sup><i class=\"footnote\">שו\"ת \"במראה הבזק\" (ח\"א תשובה יב, ג1 במהדורא ראשונה). </i> אפשר לאסור עליו את הכניסה, מפני שהוא כגוזל את הרבים, כאשר בית-כנסת מוגדר<sup>2</sup><i class=\"footnote\">ע\"פ שו\"ע (אורח חיים סי' קנג סעיף ז). </i> כבית-הכנסת של כפרים<sup>3</sup><i class=\"footnote\">עיין שו\"ת \"משאת בנימין\" (סי' לג) שם מגדיר המשיב באריכות את ההבדל בין שני סוגי בתי-הכנסת. תורף דבריו הוא, שבית-כנסת שנבנה לקהילה מסוימת, אף שבאים לשם מדי פעם מתפללים אורחים, מוגדר כ\"בית-כנסת של כפרים\", והוא בבעלות אנשי אותה הקהילה. אך אם בית-הכנסת נבנה גם לצורך הרבה אנשים ממקומות אחרים המתכנסים במקום זה (כגון בעירו של רב אשי, שלשם היו מגיעים אנשים מהרבה מקומות), הוא מוגדר כ\"בית-כנסת של כרכים\" ואינו בבעלות אנשי אותה הקהילה או העיר. </i>.",
            "2. אם בית-הכנסת מוגדר כ\"בית-כנסת של כרכים\", או כשהמסים אינם משמשים לאחזקתו, אלא לדברים שיש לקהילה כוח לכפות את גבייתם (כגון - צדקה, תלמוד תורה, ספר-תורה)<sup>4</sup><i class=\"footnote\">בבא בתרא (ח ע\"ב) \"כופין בני העיר...\", ועיין גם במרדכי שם. </i> אפשר לאסור את הכניסה באחד משני אופנים:",
            "א. פסק בית-דין<sup>5</sup><i class=\"footnote\">מדין כפיית בית-דין שיכולים לכפות במה שירצו (על-פי הוראת הגרז\"נ גולדברג). ועיין גם רמב\"ן כתובות פו ע\"א, לגבי כפייה. </i>.",
            "ב. החלטת \"ז' טובי העיר\", דהיינו ועד הקהילה הנבחר (אף אם הם פחות משבעה)<sup>6</sup><i class=\"footnote\">שו\"ת \"חתם סופר\" (חלק חושן משפט סי' קטז) ומקורו בגמ' בבא בתרא (שם) \"אי קיבלו... אפי' חד נמי\". </i>. במקרה זה הם צריכים להחליט החלטה עקרונית ושיוויונית, שכל מי שינהג כך, תימנע ממנו הכניסה לבית-הכנסת.",
            "התקנה צריכה להיות על דעת כל חברי הוועד<sup>7</sup><i class=\"footnote\">עיין \"חתם סופר\" (שם) שמסתפק בדבר. ובמקום שיש מנהג - אפשר לכפות גם על-פי רוב. </i>, והיא צריכה לקבל את הסכמתו של רב העיר<sup>8</sup><i class=\"footnote\">על-פי הגמ' בבא בתרא (ט ע\"א).</i>.",
            "למעשה יש חשש רציני שמניעה בכוח של כניסת יהודי לבית-הכנסת, כגון על-ידי שומרים או שוטרים, תגרום לחילול השם ולפנייה לערכאות. על כן, בכל מקרה כזה, יש להימנע מנקיטת צעדים מסוג זה ולהסתפק בפרסום פנימי, בתוך הקהילה, אודות הסירוב לשלם וההיתר ההלכי למנוע מאדם כזה קבלת כיבודים בבית-הכנסת, כגון עלייה לתורה, פתיחת הארון, וכל שכן שליחתו לפני העמוד."
        ],
        [
            "\n<small>מקסיקו סיטי, מקסיקו, ניסן, ה'תשנ\"ח</small>",
            "<b>כג. מכירת מקוה שמצבו רעוע</b>",
            "<b>שאלה</b>",
            "בשכונתנו מקוה טהרה המשמש גברים בלבד לטבילה בערבי שבתות וחגים, גם בגלל שמצבו גרוע.",
            "בגלל בעיות שנובעות מהמצב הפיזי הרעוע התעוררו גם בעיות הלכתיות ולכן מזה שנים רבות נשים אינן משתמשות במקוה זה.",
            "תחזוקת המקוה הולכת ומתדרדרת וגם הסביבה בה הוא נמצא הופכת להיות מסוכנת מיום ליום.",
            "פרנסי הקהילה העלו אפשרות למכור את המבנה והקרקע וטענתם היא שהמצב בין כך גרוע ומאידך גיסא ישנו מקוה כשר במרחק של עשר דקות נסיעה בלבד מן המקום.",
            "האם מותר למכור את המקוה, והאם יש הגבלות בשימוש בתמורה שתתקבל מן המכירה?",
            "<b>תשובה</b>",
            "אין איסור למכור את המקוה הרעוע המשמש לטבילת גברים בלבד מכיוון שיש עוד מקוה, זה המשמש לטבילת הנשים.",
            "במקום שאין מקוה אחר לטבילת נשים, התירו פוסקים אף למכור בית-כנסת או לבנות מקוה על חשבון חלק מבית-הכנסת. במקרה זה אסור באיסור חמור להרוס את המקוה הרעוע או למוכרו כל עוד לא נבנה חדש<sup>1</sup><i class=\"footnote\">שו\"ת \"אגרות משה\" (חלק יו\"ד ב סי' צא).</i>.",
            "כדי לכבד את רצון התורמים מן הראוי להשתמש בכסף שיתקבל מן המכירה כדי לחזק את שמירת טהרת המשפחה בעירכם כגון לשפץ מקוה קיים או לבנות מקוה נוסף במקום שחסר, או לכל צורך אחר שיביא לחיזוק היהדות."
        ],
        [
            "\n<small> בואנוס איירס, ארגנטינה, תשרי, ה'תשנ\"ו</small>",
            "<b>כד. השתתפות בחתונה בה יוגש אוכל כשר רק לחלק מן המוזמנים</b>",
            "<b>שאלה</b>",
            "לצערנו בחלק מן החתונות היהודיות בעירנו האוכל המוגש איננו כשר.",
            "כרב הקהילה אני מתלבט בשאלות, האם רצוי לארגן מצב שבו אוכלי כשר יקבלו מנות מיוחדות, ניתן לדאוג לכך שהאוכל יסומן בצורה ברורה כך שגם לא תהיה בעייה של חילוף או מראית עין? או אולי כדאי להמנע מללכת למסיבה שכזו?",
            "<b>תשובה</b>",
            "על כל רב בישראל להשתדל בכל מאודו שהאוכל המוגש בשמחות בני קהילתו יהיה אוכל כשר, ועליו לדאוג לכך שבמידת הצורך תעזור הקהילה בעניין מבחינה כלכלית. הדרך להשגת מטרה זו חייבת להיות בדרכי הנועם, וכל רב ינהג כחכמתו.",
            "אם הרב מוזמן לערוך חופה וקידושין, וידוע לו שלמרות זאת האוכל שיוגש בסעודה לא יהיה כשר, עליו לנהוג באחת משתי דרכים שהראשונה עדיפה על השנייה:",
            "1. החופה תיערך בבית-הכנסת<sup>1</sup><i class=\"footnote\">בעניין עריכת חופה בבית-הכנסת רבו המנהגים. יש שאסרו זאת בעיקר משום איסור התדמות לגויים ועבירה על הלאו \"בחוקותיהם לא תלכו\", שכן נהגו הגויים לעשות כן בבתי יראתם (ע\"י שו\"ת \"חתם סופר\" סי' צח ועוד). ואולם בארה\"ב כבר העלה הרב משה פינשטיין (\"אגרות משה\" אבן העזר סי' צג) להתיר משום שלא נהגו הגויים שם באופן זה. וכן התירו רבים מרבני הספרדים לעשות כך בקהילותיהם, עיין שו\"ת \"יביע אומר\" (ח\"ג סי' יח) ועיין עוד בספר \"נישואין כהלכתם\" (ח\"א עמ' רנד והלאה), ואכמ\"ל. </i>, ושם יוגש אוכל כשר, כמובן (כיבוד קל).",
            "2. החופה תיערך באולם כשעה לפני הסעודה, ואחר החופה יוגש במקום כיבוד קל כשר, תוך ציון כשרותו בצורה בולטת.",
            "אם בני הזוג מתעקשים שלא לבחור באחת משתי האפשרויות, ימשוך הרב את ידו מן העניין.",
            "אם רב מסוים מוזמן לשמחה שאין מוגש בה אוכל כשר, הרי שמן הראוי שימנע עצמו מלהגיע לשמחה זו (עליו להסביר בדרכי נועם את העדרותו בכך שלא יוכל לתת לגיטימאציה למציאות זו). כך ינהג גם אם יוקדש מקום מיוחד לאוכלי כשר<sup>2</sup><i class=\"footnote\">לגבי מראית העין, נראה שיש לחלק בין מסעדה שאינה כשרה, שאליה אסור להיכנס גם לצורך קניית מאכלים כשרים, אלא כשמצטער טובא ומספר זאת לרואים אותו נכנס לשם (ע\"פ \"אגרות משה\" אורח חיים ח\"ב סי' מ) לבין אולם שלעיתים האוכל המוגש בו כשר ולעתים לא. נראה שיש לדמות אולם כזה לחנות המוכרת מוצרים כשרים ושאינם כשרים, שיש מקום להקל לקנות בה מוצרים כשרים. </i>.",
            "יש לסייג את דברינו ולהוסיף שיש מקום לשקול כל מקרה לגופו, כשהמטרה הכללית היא חיזוק האמונה, קיום המצוות וקירובם של כל בני הקהילה."
        ],
        [
            "\n<small>פריז, צרפת, תמוז, ה'תשנ\"ו</small>",
            "<b>כה. מינוי מי שנשוי לנכריה למנהל בית-הספר היהודי.</b>",
            "<b>שאלה</b>",
            "בקהילתנו יהודי שנשא לתומו (לא להכעיס) אינה יהודיה (לטענתו כדי לקרבה) והוא רוצה להבחר כמנהל בית הספר היהודי, כיצד עלינו לנהוג?",
            "<b>תשובה</b>",
            "בעל עברות, ובייחוד אם נשא נכרית<sup>1</sup><i class=\"footnote\">יש שרצו לצרף בעל נכרית למניין. נגד זה כתב בשו\"ת \"חכם צבי\" (סי' לח) \"דעד כאן לא אמרינן הכי אלא בעובר לפרקים, אבל העושים ביד רמה בשאט נפש ופורקים מעליהם עול מצוות אפ' מצוה אחת קלה, הרי הוא מאותם שאין להם חלק לעולם הבא כמ\"ש הרמב\"ם בהלכות תשובה, וכתב (הרמב\"ם) ז\"ל בריש חולין שהעובר על מצוה אחת שחייב עליה מיתה או שאין בידינו לדונו עתה, מחרימים אותו חרם עולם והנה הבועל ארמית בפרהסיא עד שמפני זה דינו שיהרג ואל יעבור... ואיך יתכן שיעלה לתורה, הלא אין לך חילול השם וכיבוי מאור הדת גדול מזה\".<br>ועיין שו\"ת \"שרידי אש\" (ח\"ב סי' ו) שאם היה אפשר, ודאי מחויבים לנדות הנושא נכרית משום מגדר מלתא.<br>עיין שו\"ת \"מנחת יצחק\" (ח\"ג סי' סה) שהסברות המקילות של \"תינוק שנשבה\" וכיוצא בזה לא שייכות לעניין נישואי נכרית, \"לפי שאין רוב ישראל נכשלים בזה, וחייבים לעמוד בפרץ בכל האפשרות\". </i>, אסור לו לחנך<sup>2</sup><i class=\"footnote\">שו\"ע (יורה דעה סי' רמו סעיף ח): \"הרב שאינו הולך בדרך טובה, אף-על-פי שחכם גדול הוא וכל העם צריכים לו, אין למדין ממנו עד שיחזור למוטב\" - על-פי מסכת מועד קטן (יז ע\"א), ושם אמר בעניין זה ר' יוחנן את הפסוק \"כי שפתי כהן ישמרו דעת ותורה יבקשו מפיהו כי מלאך ד' צבאות הוא\", אם דומה הרב למלאך ד' - יבקשו תורה מפיו, ואם לאו - אל יבקשו תורה מפיו. </i>, ואפילו לא לשמש בתפקיד ניהולי<sup>3</sup><i class=\"footnote\">עיין \"אגרות משה\" (יורה דעה ח\"ב סי' ק) שאוסר לאנשים יראי שמים להשתתף בועדת דת או חינוך עם פורקי עול (קונסרבטיבים) ומורה להם להפריד קהילתם. </i>, ואסור לכבדו בדבר שנתן להסיק ממנו הסכמה למעשיו הרעים<sup>4</sup><i class=\"footnote\">ועוברים על איסור חנופה הנלמד במס' סוטה (מא ע\"ב) וכמה מן הראשונים מונים אותו כאיסור תורה. מהרש\"ל (\"ים של שלמה\" ב\"ק לח) מסביר שמהות האיסור היא הסכמה על דבר עבירה. ולכן, כשהסכמה זאת מפורשת, הרי הוא ככופר בדין מדיני התורה, וחייב למסור על זה את הנפש. על-פי זה מסביר בשו\"ת \"אגרות משה\" (אורח חיים ח\"ב סי' נא) את המקרים המובאים בסוטה שם ובתוס' שם, דגם כשאין הסכמה מפורשת רק דיבור או מעשה שיכול להתפרש בתור הסכמה יש בזה איסור מדבריהם ונענשים עליו כפי שנענשו עם ישראל כשחיזקו את ידי אגריפס על אף שהיה ממשיך למלוך ממילא, כמפורש בתוס' שם ע\"ב ד\"ה אותו היום. </i>.",
            "ויראו לטפל בנושא זה מצד אחד בתקיפות ומאידך גיסא בדרכי נועם, כדי למנוע מחלוקת ושנאת חינם, שגם הן אסורות."
        ],
        [
            "<small>מילאנו, איטליה, כסלו, ה'תשנ\"ח</small>",
            "<b>כו. שילוב ילדים שנולדו ליהודי מאשתו הנכריה בבית-ספר יהודי.</b>",
            "<b>שאלה</b>",
            "כיצד עלינו לנהוג בעניין שילוב ילדים בני אם נוצריה (ואב יהודי) בבית הספר היהודי של קהילתנו. אני רוצה לציין שבביה\"ס לומדים לימודי קודש וגם לימודים כלליים לפי תוכניות ממשלתיות. יש סכנה של התרחקות מבית הספר של מספר חשוב של ילדים אם יתקבלו הילדים הנ\"ל, ושל מספר מקביל של ילדים אם לא יתקבלו. ככל האפשר אנחנו עומדים על המשמר כדי למנוע כניסה זאת, ואני הצעתי ליצור מסגרת מיוחדת כדי לעזור להורים שביקשו לגייר את בניהם לכשיתבגרו.",
            "<b>תשובה</b>",
            "על-פי מה שנמסר לנו, ועל סמך הכרתנו את המצב בקהילות איטליה, נראה שאין לקבל לבתי-הספר היהודיים ילדי נוכריות שאביהם יהודי, ועל כן הצעתך בדבר הקמת מסגרת מיוחדת לילדים כאלה היא הראויה.",
            "יתכן שבנסיבות אחרות או במקרים מיוחדים יש מקום לשקול את הפסק בהתאם לכך.",
            "הפוסק בעניין זה חייב להתחשב בעיקר בצורך הקיומי של המאבק בהתבוללות, אך גם במקום שאין לקבל את ילדיו הביולוגים של יהודי מנכריה למוסדות החינוך היהודיים, על האב לגייר את בניו.",
            "בכל מקרה שהילדים - עם או בלי האם - נוקטים צעדים מעשיים כדי להתקרב ליהדות במטרה להתגייר בסוף התהליך, יש לקרבם באהבה, ובוודאי אין להרחיקם."
        ],
        [
            "\n<small>ונציה, איטליה, מנחם אב, ה'תשנ\"ו</small>",
            "<b>כז. קבלת ילדים שאמם נכריה, וע\"פ טענת הוריהם יתגיירו בגיל בר-מצוה, לגן-ילדים יהודי, כאשר יש חשש שאי-קבלתם תגרור אחריה סגירת הגן.</b>",
            "<b>שאלה</b>",
            "בונציה ישנו גן ילדים שבשנה הבאה עלול להיסגר בגלל המספר הקטן של הילדים הרשומים בקהלה (שלושה), ההורים הצהירו שאם בגן יהיו רק שלושה ילדים, לא ישלחו את הבנים לגן. לכן הם לוחצים כדי שיתקבלו לגן גם ילדים גויים, מאב יהודי ואמא גויה, שמצהירים שמעוניינים שילדיהם יקבלו חינוך יהודי כדי שבגיל הבר-מצווה יוכלו להתגייר. עד עכשו התנגדנו לקבל את הילדים האלה כדי לא לתת גושפנקא ל\"יהדותם\" מפני שההורים עלולים לחשוב שהילדים כבר התקבלו בקהלה בתור יהודים.",
            "האם גם עכשיו יש להמשיך להתנגד בכל תוקף לקבלת הילדים הנ\"ל לגן?",
            "<b>תשובה</b>",
            "באופן עקרוני אין לקבל ילדים גויים - אף-על-פי שאביהם יהודי - לכל מוסד חינוך יהודי, אלא אם כן האם מתחילה בתהליך גיור שיאפשר גם גיור נאות לילדים<sup>1</sup><i class=\"footnote\">עיין שו\"ת \"במראה הבזק\" (ח\"א תשובות עה, עו, עח; ל2, לז2, מג1 במהדורה הראשונה).</i>.",
            "ועם זאת יש להקל בנדון דידן, מכיוון שאי-פתיחתו של גן יהודי (בלא צירוף הילדים הגויים) תפגע בשלושת הילדים היהודיים שייאלצו ללכת לגן גויי<sup>2</sup><i class=\"footnote\">במקרה זה יש לרשום בספרי הקהילה שהילדים הללו אינם יהודים, וכי אין בקבלתם לגן היהודי משום הכרה ביהדותם (ועיין בשו\"ת \"מנחת יצחק\" (ח\"ג סי' צח אות ג) שהעלה בעיה זו. . </i>. ",
            "עם זאת יש לשקול, אם הדאגה לשלושת הילדים עלולה להשפיע לרעה על כל המערכת בבית-הספר היהודי<sup>3</sup><i class=\"footnote\">יש לדון בשאלה של לימוד תורה לגוי, כדאיתא במס' חגיגה (יג ע\"א). ואולם נראה שבמקרה כזה יש לומר: \"חטא כדי שיזכה חברך\", וכפי שנפסק בשו\"ע אורח חיים (סי' שו סעיף יד), שהרי מדובר כאן באיסור זוטא ומצוה רבה (אם לא יקבלו חינוך יהודי, יש לחשוש שלא ישאר להם שום זיק יהודי, ועיין עוד מאמרו של הגר\"ש ישראלי בעניין פיקוח-נפש בהצלה רוחנית - \"תחומין\" ב). ועוד, שהילדים בנדון דידן לא פשעו, והאיסור שמדובר בו הוא מדרבנן. ומה גם שיש פוסקים, שהעלו סברה להתיר בקטן (עיין \"באר-שבע\" בקונטרס \"באר מים חיים\" סי' יד), וכן לשיטת רמב\"ם שבנוצרים אין איסור (יעויין בשו\"ת \"פאר הדור\" ח\"א סי' נ) ועיין גם ב\"מנחת יצחק\" הנ\"ל הדן בשאלת לימוד תורה לילדים גויים בבית-ספר יהודי..</i>.",
            "גם יש לשקול את האפשרות ששלושת הילדים ילמדו בגן של גוים ויקבלו תיגבור בלימוד יהדות, כנהוג במספר קהילות בתפוצות."
        ],
        [
            "<small>ונציה, איטליה, מנחם אב, ה'תשנ\"ו</small>",
            "<b>כח. רישום קידושין שנערכו בידי רב מסיג גבול.</b>",
            "<b>שאלה</b>",
            "בונציה מינתה הקהילה רב, הרב מוכר הן על ידי ועידת רבני איטליה והן על ידי ממשלת איטליה. כרב הקהילה הוא היחיד המוסמך לטפל בכל עניני היהדות בעיר והמחוז כולל רישום נישואין. סידור זה מנע עד היום הסתננות של רבנים לא אורטודוקסים לקהילות איטליה, ב\"ה.",
            "בימים אלה הופיע בעיר רב אורתודוקסי מעיר אחרת וסידר חופה וקידושין לבני זוג שאינם חברים באופן רשמי בקהילה. כיצד עלינו לנהוג במקרה זה ואילו צעדים מותר לנו לנקוט.",
            "<b>תשובה</b>",
            "1. אכן על-פי המתואר בשאלה יש כאן חשש איסור \"השגת גבול\"<sup>1</sup><i class=\"footnote\">ואף-על-פי שמתירים לסוחרים מחוץ לעיר לעסוק בסחורתם בעיר עם אנשים מעיר אחרת, כמבואר בבבא בתרא (כב ע\"א) ונפסק בשו\"ע חושן משפט (סי' קנו סעיף ז) ועיין שם ב\"פתחי תשובה\" (ס\"ק י), הרי זה דווקא ביום השוק, אבל שלא ביום השוק - אסור.</i> מכיוון שיש הפסד ממון<sup>2</sup><i class=\"footnote\">שהרי מפסידים את הרב עיסוק שהיה אמור לבוא אליו </i>. אבל אפילו כאשר אין הפסד ממון, עדיין נעשה כאן מעשה אסור - איסור גרימת מחלוקת בישראל ופגיעה בזכות ה\"שררה\" של הרב המקומי<sup>3</sup><i class=\"footnote\">עיין שו\"ת \"במראה הבזק\" (ח\"ב עמ' 183-182) ובהערות שם, וב\"אגרות משה\" (חושן משפט חלק ב סי' לט).</i>, וגם עוברים על התקנה ועל דינא דמלכותא, אך אין כאן חשש לכשרות הקידושין<sup>4</sup><i class=\"footnote\">כמו שנפסק בשו\"ע אבן העזר (סי' כח סעיף כא) ברמ\"א שאפילו בחרם מפורש - לבטל הקידושין לא מבטלינן, ובחרם שאינו מפורש לכולי עלמא לא מבטלינן, עיין בשו\"ת מהר\"ח אלשקר (סי' מח), שלא גרע מאיסורי לאווין, שהקידושין חלין. </i>.",
            "2. מותר לפנות לשלטונות כדי למנוע את פעילות הרב, אם אי-אפשר לעצור בעדו על-ידי דייני ישראל, ובלבד שהדבר לא יגרום לחילול השם<sup>5</sup><i class=\"footnote\">עיין לעיל מהרי\"ק שורש קצה נפסק ברמ\"א חו\"מ סי' קנו סע' ז שאפשר להשתדל ע\"י השלטונות למנוע מאדם להכנס לגור בעיר. ואף שחלקו על המהרי\"ק ע\"ש בפתחי תשובה ס\"ק יז, היינו משום שדן במקרה שע\"פ ההלכה אין אפשרות למנעו מלהשתקע בעיר, אבל כאשר בא למנוע על ידם במצב שע\"פ דין מותר למנוע, אז לכו\"ע אפשר לפנות לשלטונות, אחרי שהפניה לבתי דין ישראליים לא עזרו. ועיין כעין זה בשו\"ת \"חתם סופר\" (חו\"מ סי' מד) מובא בפתחי תשובה (חו\"מ סי' רלא ס\"ק ד) ועיין \"אגרות משה\" (חו\"מ ח\"א סי' ח) שמתיר לפנות לשלטונות אפילו לכלוא אחד שמוכר נבלה במקום כשרה.</i>.",
            "3. אבל גדול השלום, ולכן כדאי לפתור את העניין בדרכי נועם ולהכנס לדין ודברים עם הרב, להעמידו על חומרת מעשיו ולפנות לרבנים בעלי השפעה שישפיעו עליו למשוך ידו מהתערבות במקום שיש מרא דאתרא."
        ],
        [
            " <small>מקסיקו סיטי, מקסיקו, תמוז, ה'תשנ\"ז</small>",
            "<b>כט. הקמת בית-דין בקהילה שבה קיים בית-דין.</b>",
            "<b>שאלה</b>",
            "בעירנו ארבע קהילות המחולקות לפי עדות. לכל עדה בית דין צדק משלה. כל בד\"צ דן בשאלות הנוגעות לדיני העדה שלו. כך גם בענין גיטין בית הדין נקבע ע\"פ עדת האיש.",
            "רב-חזן בית כנסת השייך לאחת העדות החליט לפתוח עוד בית דין שיעסוק אף הוא בענין מתן גטין. המרא דאתרא של הקהילה מתנגד לכך בחריפות ולדעתו שותפים שאר רבני העדה-הקהילה וכן הנהלת הקהילה ואפילו רוב מתפללי בית הכנסת של אותו רב-חזן.",
            "האם רשאי אותו הרב להקים בית דין נוסף בטענה שבבית כנסת זה כיהן לפני כחמש עשרה שנה רב שהיה גם מסדר גיטין והוא עושה מעשיו בבחינת \"מחזיר עטרה ליושנה\"?",
            "<b>תשובה</b>",
            "אנו מתייחסים בתשובתנו לדין העקרוני ולא למקרה מסוים, שהרי איננו מכירים את פרטי המקרה מכל צדדיו, ועל כן ננסח את העקרונות והרב או בית-הדין יפסקו בנושא:",
            "1. דיין שאינו מוסמך כנהוג ויושב לדין או פוסק הלכות, יש אומרים שדינו כמי שלא הגיע להוראה ומורה<sup>1</sup><i class=\"footnote\">בבלי ע\"ז (יט ע\"ב), סוטה (כב ע\"א אמר ר' אבהו).</i>, שעליו נאמר: \"כי רבים חללים הפילה...\", ואין לסמוך על הוראתו<sup>2</sup><i class=\"footnote\">רד\"ך (בית כב חדר ט-י).</i>.",
            "2. גם לדעה החולקת באשר לצורך בסמיכה בזמן הזה<sup>3</sup><i class=\"footnote\">שו\"ת ריב\"ש (ת' רעא). </i> יש להחמיר בענין גיטין, גם בשל דברי הגמ' בקידושין<sup>4</sup><i class=\"footnote\">דף ו ע\"א, \"אמר רב יהודה\", ועיין עוד \"סדר הגט\" (סעיף א) ברמ\"א ופתחי תשובה (ס\"ק א) ושו\"ע אבן העזר (סי' קמא סעיף ל, ברמ\"א). </i> וגם מצד מנהגן של ישראל שהוא תורה<sup>5</sup><i class=\"footnote\">רמ\"א יורה דעה (סי' רמב סעיף יד) ועיין שם בעניין דיעבד. </i>.",
            "3. דיין שמינה עצמו, בלא רשות הקהל, נקרא דיין שאינו הגון, ואין דיניו דינים<sup>6</sup><i class=\"footnote\">שו\"ת \"חתם סופר\" (חושן משפט סי' יט). </i>, ומי שעשה כן, מצער את הציבור ועתיד ליתן את הדין<sup>7</sup><i class=\"footnote\">שו\"ת ריב\"ש (שם) בשם תשובת רשב\"א. </i>.",
            "4. הקדמונים גזרו חרם על הנוטל שררה על חבירו כדי לענוש ולקנוס ולכוף, בין בדברי הבאי ובין בדברי שמיים, אם לא שימנו אותם רוב הקהל מפני חשיבותם (של הממונים)<sup>8</sup><i class=\"footnote\">סוף תשובת מהר\"ם מרוטנבורג (דף קנט). החתומים על חרם זה הם ר\"ת, רשב\"ם, ראב\"ן וק\"נ רבנים. </i>.",
            "5. אסור לאדם לקבוע עצמו להוראה במקום שיש רב קבוע, מדין הוראה במקום רבו<sup>9</sup><i class=\"footnote\">שו\"ת מהרשד\"ם (יורה דעה סי' צ), והשוה לדבריו בחושן משפט (סי' א) \"כנסת הגדולה\", הגה\"ט (סי' רמב) בשם רלנ\"ח, רד\"ך (בית כב חדר יג). </i>, וכן מדין הסגת גבול, ונקרא רשע<sup>10</sup><i class=\"footnote\">\"חתם סופר\" (חושן משפט סי' כא). </i>.",
            "6. אין לאורח הבא לעיר לפסוק ולהורות<sup>11</sup><i class=\"footnote\">ברכות (סג ע\"א) \"אמר אבי וכו'\", ע\"פ פירוש ר\"י בתוס' סוטה (כב ע\"ב ד\"ה ושוין). </i> אלא באקראי<sup>12</sup><i class=\"footnote\">מדין אפרושי מאיסורא, ועיין \"ישכיל עבדי\" (ח\"ב חושן משפט סי' א) בשם \"ריח שדה\". </i>, וישיבה בבית-הדין אפילו באקראי דינה כקבועה<sup>13</sup><i class=\"footnote\">סנהדרין (כט ע\"ב) מר בר רב אשי. </i>. עריכת חופות וה\"ה גיטין שנוטלים עליהם שכר, אסורה משום גזל<sup>14</sup><i class=\"footnote\">רמ\"א יורה דעה (סי' רמה סעיף כב). </i>. גם כשהשכר ניתן לרב המקומי, הדבר אסור<sup>15</sup><i class=\"footnote\">שו\"ת \"נודע ביהודה\" (מהד' תנינא אבן העזר תשובה פג). </i>, אלא אם כן נטל רשות הרב המקומי או ממי שהוסמך לתת רשות לכך.",
            "7. הקמת בית-דין באופן המתואר בשאלה יש בה אף משום \"לא תתגודדו\"<sup>16</sup><i class=\"footnote\">יבמות (יד ע\"א) וכרבא, רמב\"ם (הל' עכו\"ם פי\"ב הלי\"ד) ו\"לחם משנה\" שם בשם הרד\"ך. </i>."
        ],
        [
            "\n<small>פראג, צ'כיה, מרחשון, ה'תשנ\"ח</small>",
            "<b>ל. ערל, דינו לעניין חיוב במצוות ושיתופו בחיי הקהילה.</b>",
            "<b>שאלה</b>",
            "מהו דינו של בן לאם יהודיה, ערל? האם ניתן לצרפו למניין? האם חייב להניח תפילין? האם ניתן להעלותו לתורה. האם ישנם דברים שיש למנוע ממנו?",
            "<b>תשובה</b>",
            "1. מצוות מילה היא מעיקרי יסודי הדת, ואם לא נימול ע\"י אביו או ע\"י בית-דין - חייב למול עצמו, ואם לא מל - חייב כרת<sup>1</sup><i class=\"footnote\">שו\"ע יורה דעה (סי' רסא סעיף א). </i>, ובכל יום עובר על עשה זה<sup>2</sup><i class=\"footnote\">\"מגן אברהם\" (שם).</i>.",
            "2. מעיקר הדין - הנולד לאם יהודיה הרי הוא כיהודי לכל דבר, אפילו לא מל. וחייב בכל המצוות האמורות בתורה<sup>3</sup><i class=\"footnote\">ש\"ך (יורה דעה סי' רסד סק\"ד), שמומר לדבר אחד - איננו מומר לכל התורה כולה. אמנם קיים דיון מיוחד בערל - האם יוכל למול אחרים, כאשר אין ישראל גדול היודע למול. באופן כללי קיים חילוק בין ערל שמתו אחיו מחמת מילה, שיכול למול אחרים, לבין מומר לערלות, שאינו יכול למול אחרים., עיין שו\"ע יורה דעה (סי' רסד סעיף א, רמ\"א שם, ש\"ך שם סק\"א) וראה גם בט\"ז (שם סק\"א), וב\"נקודות הכסף\" עליו. ועיין שם בהגהות ר' עקיבא איגר שמדייק מדברי מרן בשו\"ע ורמ\"א שפסלו אפילו מומר לערלות לתיאבון למול אחרים, ומביא דעות המתירות בזה ופוסלות רק מומר להכעיס, ומכריע שאם מומר לערלות עבר ומל, בדיעבד אין צריך הטפת דם ברית. וב\"ערוך השלחן\" יורה דעה (סי' רסד סעיף ו) כתב בדעת הטור והשו\"ע שאין פסול למול, אלא שאינו נאמן על המילה, שהחשוד על דבר אינו נאמן על אותו הדבר, ויש לחוש שלא ימול כראוי וישארו ציצין המעכבין את המילה, וממילא, אם בודקו ישראל - שפיר דמי. </i>, ולכן פשוט שחייב בהנחת תפילין.",
            "3. אם הערל כהן, יש להתיר לו לישא כפיים<sup>4</sup><i class=\"footnote\">\"מגן אברהם\" (אורח חיים סי' קכח ס\"ק נד), והיינו אפילו לא מל במזיד. ואמנם \"פרי חדש\" פוסלו משום שמחלל עבודה, והוקשתה נשיאת כפיים לעבודה במקדש. אך \"מגן אברהם\" סובר שערל כהן הוא כבעל מום, שאף-על-פי שמחלל עבודה כשר לנשיאת-כפיים. </i>. ויש בו קדושת כהונה, שאסור לו ליטמא למתים ולישא אישה פסולה לכהונה, אבל אסור לו לאכול תרומה וקדשים<sup>5</sup><i class=\"footnote\">שו\"ת \"אגרות משה\" (אורח חיים ח\"ב סי' לג, ענף ב). </i>.",
            "4. באשר לצירופו למניין עשרה ולעלייתו לתורה, ישנם מגדולי פוסקי הדורות האחרונים שפסלו יהודי ערל בדברים אלה מחמת קנס, אפילו מומר לערלות לתיאבון<sup>6</sup><i class=\"footnote\">שו\"ת \"אגרות משה\" (אורח חיים ח\"ב סי' לג ענף ג), שאב שלא מל את בנו, יש לקנסו יותר מאשר על שאר העבירות, שהרי בעברו על מצוות מילה החביבה לכול, הוא כפירש עצמו מכלל ישראל, כי אף עבריינים בשאר מצוות עושין מצוה זו בשמחה, וגרע אפילו ממחלל שבת לתיאבון. ואין לנו לחוש שיפרוש מהכלל אפילו יותר בשל כך. (עיין רמ\"א יורה דעה סי' שלד סעיף א). ולכן אין להעלותו לתורה ולתת לו שאר כיבודים, כעין דברי בעל \"מנחת יצחק\" (ח\"ג סי' סה), ודברי בעל \"שרידי אש\" (ח\"ב סי' ו). ונראה דהוא הדין לאדם עצמו שלא מל, בתנאי שהוא מודע לעניין ובכל זאת אינו רוצה למול עצמו, וראה בהערה הבאה. </i>.",
            "5. לגבי המצב בקהילתכם - ידוע לנו מדיווחו של סגן-הרב הקודם, כי לצערנו יש שם מזה זמן רב חולשה גדולה בקיום מצוה חשובה זו. על כן יש לעורר את הציבור בדרכי נועם ובאהבה, לשוב ולחבב מצוה זו שרוב רובו של העם דבק בה במסירות-נפש לאורך כל הדורות. לכן, לפי הנסיבות המיוחדות בקהילתכם<sup>7</sup><i class=\"footnote\">למרות האמור בסעיף ד' ובהערה 6 אין לקנוס בן שאביו לא מלו, אלא אדרבה, יש לקרבו ולקוות שיהיה יהודי כשר, ואף אם כבר נמצא ברשות עצמו ועדיין לא מל - אין לקנסו אלא אם כן הוא מכריז שלא ימול עצמו לעולם, שאז יש לקונסו. וגם במקרה כזה - אם מפחד מפני צער גופו הכריז כן, יש לקרבו ולקוות שבסופו של דבר יסכים למול עצמו. לכן נראה שהמצב בקהילתכם, שמצוה זו כמו נשתכחה ממנה, דומה למצב זה. </i>, אין לקנוס מי שלא מל."
        ],
        [
            "\n<small> מלמו, שבדיה, מנחם אב, ה'תשנ\"ז</small>",
            "<b>לא. הוצאת הציבור ידי חובת קידושא רבה על-ידי בת-מצוה כחלק ממסיבתה.</b>",
            "<b>שאלה</b>",
            "משפחה בקהילתי הזמינה את הציבור ל\"קידושא רבה\" לאחר התפילה בשבת בבוקר כחלק מחגיגת בת המצוה של בתם. הם מבקשים לציין את כניסת הנערה לעול מצוות בכך שיכבדו אותה לומר את הקידוש ולהוציא את הציבור ידי חובת קידוש היום. לטענתם כיון שהחיוב בשבת בבוקר לכולי עלמא הינו מדרבנן ואשה חייבת כמו איש, אין בעיה בבקשתם.",
            "<b>תשובה</b>",
            "כניסה תחת נועם עול המצוות פירושה לא רק התחלה של קיום מצוות כמי שמצווה ועושה אלא גם המשך חינוך להנהגות טובות, מידות, דרך-ארץ וצניעות.",
            "מכיוון שמצאנו הלכות רבות האוסרות השתתפות פעילה של נשים בהוצאת הרבים ידי חובתם, כגון עלייה לתורה, מטעמי צניעות, נכון לכתחילה שלא לחדש מנהגים שיסתרו כללים אלה<sup>1</sup><i class=\"footnote\">אמנם מעיקר הדין מצינו בגמרא (ברכות כ ע\"ב) \"אמר רב אדא בר אהבה, נשים חייבות בקידוש היום\", וכוונת הגמרא שם לומר, שמכיוון שהן חייבות, הן יכולות להוציא גם גברים ידי חובתם, וכן נפסק להלכה (שו\"ע אורח חיים סי' רעא סע' ב). אך יש לציין, כי מיד לאחר מכן מצינו שם בגמרא \"ת\"ש, באמת אמרו, בן מברך לאביו וילד מברך לרבו ואשה מברכת לבעלה, אבל אמרו חכמים, תבא מארה לאדם שאשתו ובניו מברכין לו\". ברם, שם הכוונה דווקא למי שאינו יודע ואינו לומד וסומך על בני ביתו שיוציאוהו ידי חובה באופן קבוע, ועל כן אין להסתייגות זו קשר לשאלה שלפנינו, ועל כן הכריעו להלכה הט\"ז ו\"מגן אברהם\" והגר\"א ועוד אחרונים כפשט השו\"ע, וכנגד רש\"ל וב\"ח, שמעיקר הדין אשה מוציאה את האיש ידי חובת קידוש היום. וכן הכריע בעל \"משנה ברורה\" (סי' רעא) והזהיר שם שלכתחילה לא תוציא אשה אנשים שאינם מבני ביתה ד\"זילא מילתא\", ומקורו בתוס' סוכה (לח ע\"א ד\"ה באמת אמרו בסופו). וכן המליץ לנהוג ב\"שמירת שבת כהלכתה\" (ח\"ב פ' נא סע' ט). </i>. עם זאת יש מקום ליישום רעיון זה כאשר בת-המצוה תכובד באותה השבת להוציא את בני משפחתה בקידוש היום לפני הסעודה שנערכת בביתה הפרטי, בחוג משפחתה<sup>2</sup><i class=\"footnote\">שם. </i>.",
            "ויש לחפש רעיונות נוספים שיבטאו את כניסתה של הבת תחת נועם עול מצוות מכל הבחינות שהזכרנו ולעודד את ביצוע הרעיונות שאין בהם בעיה הלכית."
        ],
        [
            "<small>חבר העמים, תמוז, ה'תשנ\"ז</small>",
            "<b>לב. סמכות חזן לאסור על אדם אחר לשמש כחזן בקהילתו.</b>",
            "<b>שאלה</b>",
            "ראובן רב וחזן של בית כנסת מטעם הקהילה. מדי פעם מכבד את שמעון לחזן. וגם ממלא מקומו בקריאת התורה בעת הצורך. שמעון פגע בראובן בענין השגת גבול לקח מקומו בעבודה מסויימת. ראובן לא יכול לעכל את מעשה שמעון וספר לפני 12 איש בבית כנסת את המעשה שלדעתו הרי הוא כעבריין. וסיים הריני אוסר על שמעון מהיום לשלש שנים שלא יעשה בבית כנסת זה לא חזן ולא בעל קורא ולא יאמר דבר תורה ובזה הלשון: איסור שאין לו היתר, לפני מנין ולפני ההיכל וספר תורה.",
            "האם מותר לרב הראשי של העיר לבטל דבריו של ראובן רב בית כנסת, ולתת לשמעון לקרא בתורה או חזן בעת העדר ראובן (יש בקהל מי שיקרא חוץ משמעון).",
            "<b>תשובה</b>",
            "בכל מינוי יש בעלות ממונית לממונה<sup>1</sup><i class=\"footnote\">ספרי שופטים פיסקא קסב \"מניין לכל פרנסי ישראל שבניהם עומדים תחתיהם, תלמוד לומר הוא ובניו בקרב ישראל, כל זמן שהוא בקרב ישראל, בנו עומד תחתיו\", הרי שיש לממונה בעלות על המינוי, והראיה, שבנו יורש אותו (אם הוא ראוי לכך).<br>וכן פסקו רמב\"ם (הל' מלכים פ\"א הל\"ז) ורשב\"א בשו\"ת (חלק א סי' ש). </i>, אך ברור, שבעלות זו היא רק לענין שמירת זכויות הממונה<sup>2</sup><i class=\"footnote\">כך משמע ברשב\"א הנ\"ל, וכן משמע שחובה על הממונה לדאוג למחליף, כאשר אינו יכול למלא את תפקידו מסיבה כלשהי. </i>, ולא כדי לפגוע באחר<sup>3</sup><i class=\"footnote\">סברת הרב זלמן נחמיה גולדברג.  </i> אף אם יש לו לממונה סיבה לפגוע בו. לכן אין סמכות לחזן לאסור על איש אחר לשמש כחזן כאשר הוא אינו נמצא.",
            "באשר ליחס בין רב הקהילה לרב העיר, עיין \"מראה הבזק\" ח\"ג סימן יט<sup>4</sup><i class=\"footnote\">תורף הדברים שם הוא, שסמכות רב העיר לגבי רב הקהילה תלויה בשאלה האם מינוי רב הקהילה טעון הסכמת רב העיר. </i>."
        ],
        [
            "\n<small>פראג, צ'כיה, אייר, ה'תשנ\"ו</small>",
            "<b>לג. חישוב זמני השקיעה וצאת-הכוכבים לצורך הלכות שבת</b>",
            "<b>שאלה</b>",
            "לא ידוע לנו כאן בפראג כיצד נהגו לענין כניסת ויציאת השבת, האם עלינו להמשיך ולנסות לברר את המנהג הקדום כדי להמשיך בו או לא? אם לא, כיצד עלינו לנהג בענין תוספת שבת בכניסתה וביציאתה. כמו כן מצאנו הבדלים של דקה או שתים בין הלוח ששלחתם אלי לבין מה שפרסמה החברה האסטרונומית של פארג (שרוב חבריה אינם יהודים) מדוע יש הבדלים בין הלוחות והאם ניתן לסמוך על לוחות זמנים שחוברו ע\"י גויים?",
            "<b>תשובה</b>",
            "בירור מנהגו המדויק של מקום יכול להיעשות רק ע\"י בירור עם תושביו המקוריים. מכיוון שהקהילה היהודית בפראג חרבה בזמן השואה, ר\"ל, אין הקהילה החדשה מחויבת בדווקא למנהגי הקהילה הקודמת<sup>1</sup><i class=\"footnote\">עיין בהקדמה לספר \"שבת הארץ\" לראי\"ה קוק. </i>.",
            "חישוב זמנן של הזריחה והשקיעה תלוי במקומה המדויק של השמש בשמים בתנאים הטופוגרפיים המדויקים של המקום, באחוזי הלחות באטמוספרה (המשפיעים על שבירת קרני השמש), בזמן הזריחה וכן במקומו המדויק של הצופה.",
            "נוסחאות החישוב המכילות את כל המשתנים הנ\"ל הן מסובכות מאוד, והעובדה ששני מקורות שונים (צילמנו את הלוח ששלחנו לך מתוך הספר \"זמנים כהלכה לבית ולנוסע\" מאת פרופ' יהודה לוי, הוצאת ראובן מס, ירושלים תשנ\"ב, עמ' 255-254) חישבו והגיעו ללוחות שווים שאין בהם סטייה יותר מדקה או שתיים, נחשבת להישג מדעי<sup>2</sup><i class=\"footnote\">על-פי בקי בנושא שיטת חישוב הזריחה והשקיעה. </i>. לכן אם ישנה נפקא מינה חשובה לדיוק הנ\"ל, יש להתנהג לחומרא או לקולא, לפי העניין הנדון.",
            "באשר לשאלתך, אם ניתן לסמוך לעניין הלכה על חישוב שערכוהו גויים, כתב רמב\"ם בהל' קידוש החודש<sup>3</sup><i class=\"footnote\">עיי\"ש פי\"ז הכ\"ד. </i> במפורש שאכן ניתן לעשות כן, שזהו בכלל \"קבל האמת ממי שאמרה\", ואף במקום שלא התאמת אצלו החשבון, יש לסמוך בכהאי גוונא על אומן גוי שלא מרע אומנותיה<sup>4</sup><i class=\"footnote\">עיין שו\"ע אורח חיים (סי' שכח, י) בהגהת רמ\"א משם משמע, שבעניין חילול שבת סמכינן על אומן גוי, וכל שכן כאן דהוי מסיח לפי תומו, ועיין עוד שו\"ע יורה דעה (סי' צח ס\"א) ונושאי כליו שם. </i>.",
            "מנהג האשכנזים פה בעיה\"ק ירושלם הוא להוסיף בכניסת שבת כ-40 דקות לערך לפני השקיעה, בעוד שברוב הקהילות בארץ הקודש נוהגים להוסיף כ-22 דקות לפני השקיעה, וכן נוהגים חלק מן הספרדים בירושלים<sup>5</sup><i class=\"footnote\">פסקי הגר\"ע יוסף. </i>. על כן נכון יהיה להנהיג גם אצלכם כניסת שבת 22 דקות לפני השקיעה, ולהוסיף בצאת השבת דקות ספורות<sup>6</sup><i class=\"footnote\">עיין שו\"ע אורח חיים (סי' רצג ס\"ב) ושם ב\"משנה ברורה\" (ס\"ק ה).</i> (אחר צאת-הכוכבים), אלא שנוהגים לחשב את זמן צאת-הכוכבים במוצאי-שבת<sup>7</sup><i class=\"footnote\">דע שצאת-הכוכבים לעניין שבת אינו כצאת-הכוכבים לעניין יום יום, שכן בגמ' שבת (דף לה ע\" ) משמע, שלעניין תרומה יש להחמיר כרבי יוסי, הסובר שבין-השמשות הוא כ\"הרף עין\", והוא אחר זמנו של רבי יהודה, ונחלקו ראשונים ואחרונים בשאלה, אי הוי סמוך לבין השמשות דרבי יהודה או במעט מאוחר או לאחר זמן. בארץ-ישראל נוהגים לעניין שבת כשיטת הרי\"מ טיקוצ'ינסקי שצאת-הכוכבים אליבא דרבי יוסי הוא בממוצע 36 דקות אחר השקיעה (בזמן שהשמש נמצאת בזווית 8.5 מעלות מתחת לאופק) ואף-על-פי שהרי\"מ טיקוצ'ינסקי פסק כך לכל עניין דאורייתא, נוהגים ברוב הקהילות לעניין קריאת-שמע שצאת-הכוכבים הוא ג' רבעי מיל וכלשהו של כהרף עין אחר שקיעת-החמה, אבל לעניין שבת מחמירים, כדעתו. </i> בדרך שונה מאשר לעניינים אחרים."
        ],
        [
            "\n<small>אילינוי, ארה\"ב, אייר, ה'תשנ\"ו</small>",
            "<b>לד. הדלקת נר שבת נוסף ע\"י אשה ששכחה להדליק נרות שבת אחת.</b>",
            "<b>שאלה</b>",
            "אשה בקהילתי, אם למשפחה מרובת ילדים ב\"ה מחמת טרדות ההכנות לשבת שכחה להדליק הנרות בזמן. בשבוע שאח\"כ הוסיפה נר נוסף והדגישה שהיא עושה זאת בלא נדר. מה דינה לענין השבתות הבאות, האם היא נכללת בכלל מי שקנסו אותו להדליק נר נוסף בכל שבת?",
            "<b>תשובה</b>",
            "אשה שהייתה טרודה מאוד (מסיבות מיוחדות) בהכנות לשבת, ולא הספיקה להדליק נרות שבת בזמן, הרי כיום, שהבית מואר באור חשמל, יש לה על מי לסמוך<sup>1</sup><i class=\"footnote\">\"ילקוט יוסף\" (ח\"ד הל' שבת א סי' רסג הל' כו) אפילו בסתם שכחה, מכיוון שיש אור חשמל בבית, וכן פסק ב\"שמירת שבת כהלכתה\" (ח\"ב פרק מג סוף סע' ה) בצירוף סברה זו (שבימינו הבית בין כך מואר), שאם הייתה טרודה בטיפול בבן חולה, אינה צריכה להוסיף. אמנם הביא שם (בהע' ל) דעת שו\"ת \"מלמד להועיל\" שכתב, דלפטור בלא כלום אי-אפשר, עי\"ש. </i> כדי שלא תיחשב בכלל מי שקנסו אותו על זלזול בכבוד שבת<sup>2</sup><i class=\"footnote\">מקור ההלכה הוא בדברי מהרי\"ל כפי שהובא ב\"דרכי משה\" (טור אורח חיים סי' רסג ס\"ק א): \"אשה ששכחה ולא הדליקה נר בשבת, שצריכה כל ימיה להוסיף על נר של מצוה יותר ממה שהיתה רגילה להדליק עד עתה\"; וכן פסק רמ\"א (שם בשו\"ע סע' א). והסבירו אחרונים הטעם, כי קנסוה כדי שתהא זהירה בכבוד שבת, ועל כן, במקום אונס לא קנסוה. מדברי מהרי\"ל הרוצה לחייבה גם בתענית ובווידוי (ורמ\"א שם ב\"דרכי משה\" חולק עליו) משמע שמדובר בפשיעה ממש, אבל בכל אונס המראה שאין כאן משום זלזול בכבוד שבת, לא קנסו.<br>אמנם בעל ה\"משנה ברורה\" (שם) מביא כדוגמה לאונס, כגון שהייתה חבושה בבית-האסורים, שהוא אונס גמור, אך גם מהרי\"ל דיבר על עוד סוגי אונס, עיי\"ש. על כן הכריעו אחרונים, בצירוף הסברה שהבית היה מואר בין כך ובין כך, כמבואר בהערה 1. ומדברי בעל \"אגרות משה\" (יורה דעה ח\"ג סי' יד ס\"ק ו) אין להוכיח, מה דעתו בנדון דידן, כי אינו מפרט שם, באיזה מקרה מדובר, וכל העניין מובא שם כבדרך אגב. </i>."
        ],
        [
            "\n<small>פראג, צ'כיה, תמוז, ה'תשנ\"ו</small>",
            "<b>לה. השגחה בשבת במסעדה שאיננה שייכת ליהודי</b>",
            "<b>שאלה</b>",
            "עומדת להפתח בעירנו מסעדה כשרה. הבעלים איננו יהודי והוא יעסיק באופן קבוע יהודי כמשגיח וכמנהל. האם מותר ליהודי להשגיח על עניני הכשרות בשבת? כיצד יטול שכרו? האם מותר לו לקבל אחוזים מהרווח וכיצד ינהגו בנושא התשלומים בשבת ע\"י האורחים בעבור הארוחות?",
            "<b>תשובה</b>",
            "1. מסעדה של גוי שיהודי עובד בה כשכיר, אין מניעה לכך שישגיח בה בשבת ויקבל על כך שכר, מכיוון שהוא נוטל שכרו בהבלעה והמסעדה נקראת על שם הגוי.",
            "2. אם היהודי מקבל את שכרו לפי אחוזים, נראה שנחשב לשותף<sup>1</sup><i class=\"footnote\">\"אגרות משה\" (או\"ח ח\"ב סימן סד) שמביא עצה להפוך עובד גוי לשותף במסעדה יהודית ע\"י קביעת שכר קצוב באחוזים. </i>, ולכן יצטרך למכור לגוי את חלקו ברווחי השבת בדרך המועילה<sup>2</sup><i class=\"footnote\">שו\"ע (או\"ח סי' רמ\"ה, א) עיין בשו\"ת \"במראה הבזק\" (ח\"א תשובה לו, לו6 בהוצאה ראשונה) וב\"אגרות משה\" (או\"ח ח\"א סימן ד וחלק ד סימן נו) ובנוסח החוזה שמציע הרב פיינשטיין. </i>, וישגיח בהתנדבות<sup>3</sup><i class=\"footnote\">אמנם במצב הפוך שהיהודי בעלים והגוי שותף לשבת אסר ה\"אגרות משה\" מטעם דהיה \"זה חלול שבת היותר גדול שכל בעלי חנויות יהיו מחזיקין חנויותיהן פתוחין בשבת\" אבל בנדון דידן הבעלים העיקריים והמפורסמים הם גויים. </i>.",
            "למסעדה זו מומלץ לפרסם במודעות ובסוכניות התיירות שיש להזמין ולשלם עבור ארוחות השבת מראש, כפי שנהוג במסעדות יהודיות."
        ],
        [
            " <small> מקסיקו סיטי, מקסיקו, מנחם אב, ה'תשנ\"ז</small>",
            "<b>לו. שימוש בפועל שאינו יהודי להכנות מקודש לחול.</b>",
            "<b>שאלה</b>",
            "בקהילה האשכנזית במקסיקו פועל קייטרינג כשר בבעלות יהודית אבל לא דתית. הם אחראים על אולם השמחות הנמצא בבנין בית הכנסת, ומתפקידו הכנת אוכל לחתונות בר-מצוות וסעודות המתקיימות מידי שבת אחרי התפילות. הפועלים הם לא יהודים ולכן יש משגיח מטעמנו במטבח זה. אצלנו החתונות מתקיימות בעיקר במוצאי שבת, ובימי שעון הקיץ אפילו שגמר השבת הוא מאוחר, החופות נערכות בכל אופן, כשעה אחר תום השבת. דבר זה מקשה על ההכנות של האירועים ולכן יש דברים שכבר מכינים בשבת. למעשה המצב הקיים כיום הוא שבישולים ואיסורים גמורים לא נעשים בשבת, אבל דברים אחרים כמו קיצוץ ירקות, סידור צלחות ושולחנות וכד' מכינים בשבת. לטענת בעל הקיטרינג מוכרחים לעשות את זה יותר מוקדם כי לא יספיקו להכין את הכל רק במוצאי שבת, וזה גם יוריד את רמת השרות. לא בא בחשבון להכין דברים אלה מערב שבת כי האוכל יתקלקל.",
            "השאלות הן:",
            "1. האם גוי יכול לעשות הכנות משבת לחול בשעת דחק זה, כשלא אומרים את זה מפורשות אבל הוא יודע מה מוטל עליו לעשות?",
            "2. מה הם הדברים שעקרונית היה אפשר להתיר בגלל שעת דחק זה ומה אסור בכל מקרה?",
            "3. מה הם התנאים הצריכים להתקיים מבחינת ההשגחה במקרה זה?",
            "<b>תשובה</b>",
            "חברת קייטרינג בבעלות יהודית לא תכין ע\"י גויים בשבת צרכי סעודה שתערך במוצאי שבת באולם בית הכנסת, אפילו ע\"י רמיזה לעובדים הגויים מע\"ש, מהסיבות הבאות:",
            "1. גם באופן שאין איסור אמירה לגוי בשבת כגון שרומז לו מערב שבת<sup>1</sup><i class=\"footnote\">שו\"ע או\"ח (סימן שז ס\"ב) וב\"משנה ברורה\" (ס\"ק י) ומשמע אפילו רמז בלשון ציווי מותר מערב שבת. </i>, עדיין קיים איסור הנאה ממעשיו כאשר עושה זאת לצורך ישראל<sup>2</sup><i class=\"footnote\">שבת דף קכב ע\"א, ובתוס' ד\"ה ואם כתבו גזירה שמא יאמר לנכרי לעשות מלאכה בשבילו וכ\"כ רשב\"א, שם, ור\"ן שם כתב שמא ירגילנו לשבת אחרת, וע\"ע בביצה דף כד ע\"ב ברש\"י שכתב כדי שלא ייהנה ממלאכת שבת. </i>, ואפילו באיסור דרבנן<sup>3</sup><i class=\"footnote\">באיסורים מן התורה אסור ליהנות עד מוצ\"ש בכדי שיעשו ועיין הטעמים בראשונים בביצה דף כד ע\"ב, אך באיסורים דרבנן הרי\"ף הר\"ן הסמ\"ג ומרדכי פסקו דאסור עד למוצ\"ש בכדי שיעשו ור\"י ורא\"ש פסקו שבמוצ\"ש מותר מיד למי שנעשו בשבילו, ולאחרים לכו\"ע מותר אף בו ביום, ובשו\"ע סימן שכה ס\"ח משמע שפסק כדעה ראשונה וכ\"כ ב\"משנה ברורה\" שם ס\"ק מב ובשעה\"צ ס\"ק מה. </i> <sup>4</sup><i class=\"footnote\">יש כאן שני איסורים דרבנן:<br>א. טרחה יתרה בשבת, עיין סימן שלג ס\"א (ואיסורו יותר קל משבות).<br>ב. הכנה מקודש לחול שאסור משום טורח, עיין שו\"ע (או\"ח סימן שכג, ו) ו\"משנה ברורה\" (ס\"ק כח). אכן, \"אליה רבה\" (סימן רנב ס\"ק יב) מתיר אמירה לגוי ומשמע גם הנאה ממעשיו, כאשר כל איסורו משום טרחה או עובדין דחול וכן פוסק בשו\"ת \"ערוגת הבשם\" (חאו\"ח סימן נה) ובספר \"תשובות והנהגות\" (ח\"א סימן קכד). אלא שבט\"ז (סימן שיג ס\"ק י) אוסר אף בעובדין דחול ע\"י נכרי אא\"כ לצורך הרבה ככל שבות דשבות וכן ב\"משנה ברורה\" (שם ס\"ק נו ובסימן תנט ס\"ק לה) וכן ב\"שמירת שבת כהלכתה\" (פל\"א ס\"ט) וב\"ילקוט יוסף\" (סימן שז סכ\"א) דאם לא משום אדעתא דנפשיה אסור והוי בכל שבות דשבות בעלמא. ומה שהתירו באחרונים בסימן שכא להדיח בשר שלא נמלח ביום שלישי לשחיטותם ע\"י אינו יהודי, זהו דווקא בגלל שיש הפסד שלא יוכל לבשלו ואכן ה\"מגן אברהם\" חולק וסובר שאין זה הפסד גדול ליחיד בביתו. וכן מש\"כ ב\"משנה ברורה\" (סימן רנד ס\"ק מג) להתיר להוציא פת לחם מתנורים שלנו לצורך מוצ\"ש ע\"י אינו יהודי, גם זה משום הפסד. </i>.",
            "2. באופן שהגוי עושה על דעת עצמו<sup>5</sup><i class=\"footnote\">עיין סימנים רמד ס\"א, רנב, ס\"ב, רעו סע' א-ב, שז ס\"ד ועוד. </i> למשל כדי להיות פנוי במוצאי שבת<sup>6</sup><i class=\"footnote\">יש שלמדו מסימן שה סכ\"א שבאופן כזה נחשב אדעתא דנפשיה קעביד אף שהוא חלב של ישראל ובבית ישראל, ופסק עפ\"ז ב\"שמירת שבת כהלכתה\" שהובא לעיל שאין צריך למחות בידי הגוי אם שוטף בשבת כלי ישראל לצורך מוצ\"ש כדי שיהיה פנוי, אמנם ב\"ילקוט יוסף\" שהובא לעיל חלק עליו בזה ע\"פ מה שהשיגו ה\"מגן אברהם\" ופמ\"ג וא\"ר ועוד על דברי השו\"ע דזהו דווקא דרך מקרה, וכן פסק לאיסור בשו\"ת שרגא המאיר (ח\"ב סימן מב אות ז), ובנדוננו אף יותר קשה לומר שאדעתא דנפשיה קעביד, כיון שהסברא להתיר כשעושה כדי להיות פנוי במוצ\"ש היא שבגלל צרכיו עושה ולא אכפת לו ממה שנוח לישראל שהכלים ישטפו בשבת, אך כאן הוא יודע שבעל הבית היהודי רצה שיעבוד בשבת כדי שאיכות השירות לא תפגע וכן כדי לסיים את ההכנות לסעודה בזמן, ולכן ודאי שעושה זאת אדעתא דישראל. מה גם שרוצים להתיר זאת בקביעות בימי הקיץ והאחרונים הנ\"ל התירו רק לפעמים ודווקא באופן שעושה מעצמו אין למחות, ולא כשיהודי רמז לו מע\"ש ונראה שעושה לדעת ישראל.</i> אסור לו לעשות זאת בבית ישראל<sup>7</sup><i class=\"footnote\">מלבד הבעיה שהזכרנו בהערה הקודמת שכשעושה בבית ישראל וישראל רואהו נחשב כעושה לדעת ישראל ולא אדעתא דנפשיה, יש בעיה שיאמרו שהזמין את הגוי לעשות מלאכה בשבילו, עיין בסימנים רמד ס\"ה ורנב ס\"ב וב\"משנה ברורה\" שם, והוא מירושלמי (שבת פ\"א ה\"ח), הביאו המ\"מ (פ\"ו הי\"ב מהלכות שבת), וגם כאשר עושה המלאכה בביתו שלו אם ידוע ומפורסם שהיא של ישראל יש לאסור ולמחות בידו, עיין סימנים רמד ס\"ד ורנב ס\"ג, ובנדוננו הרי מדובר בבית כנסת שהוא מקום מובהק של יהודים וגם מקום ציבורי וכן גם הכלים ידועים שהם של ישראל. </i> ובודאי לא במקום ציבורי כבית כנסת<sup>8</sup><i class=\"footnote\">נראה כי במקום ציבורי יש חשש רחב יותר שיאמרו שהזמין את הגוי לעשות מלאכה בשבילו </i>, משום חילול השם<sup>9</sup><i class=\"footnote\">סימן רעו ב\"משנה ברורה\" ס\"ק יא. ונראה שבמקום ציבורי כבית כנסת המשפיע על הקהילה והוא גם מקום קדוש יש בעיה גדולה יותר של חילול השם מבית פרטי של ישראל. </i>.",
            "3. שעת הדחק המתוארת בשאלה אינה בכלל מה שהתירו שבות דשבות ל\"צורך הרבים\"<sup>10</sup><i class=\"footnote\">סימן שז ס\"ה. עיין גם ב\"מגן אברהם\" ס\"ק ז וב\"משנה ברורה\" ס\"ק כב שהפסד גדול נחשב צורך הרבה, ונראה שכאן ההפסד שיהיה לבעל הקייטרינג או הטרחה להביא פועלים מע\"ש לסדר ולהכין את הדברים שניתן להכינם מע\"ש ואולי גם שכירת פועלים נוספים במוצ\"ש כדי להגביר את קצב העבודה, לא נחשב הפסד גדול ביחס לעלות הכוללת של האירוע. </i> או מפני מצווה<sup>11</sup><i class=\"footnote\">בסימן שלח ס\"ב יש מתירים לומר לאינו יהודי לנגן בכלי שיר בחופות אף שהוא שבות דשבות, כיון ששמחת חתן וכלה הוי מצווה, מ\"מ בנדוננו במה שתרד רמת השרות או תתאחר מעט הסעודה נראה שאין פגימה בשמחת חתן וכלה. וגם מצד הסעודה שהיא סעודת מצווה נראה שאין להתיר כיון שאין מדובר בביטולה, אלא באיחורה ובעיקר בהשתדלות של בעל הקייטרינג בדרכים אחרות. </i>.",
            "בבין השמשות מותר להכין ע\"י הגויים צרכי הסעודה שאינם בגדר מלאכות כגון סידור שולחנות<sup>12</sup><i class=\"footnote\">עיין בשו\"ת \"אז נדברו\" (ח\"א סימן טו) שהשיב על שאלה דומה מאוד מקהילתכם בשנת תשל\"ז ופסק שם לאיסור והתיר בבין השמשות של מוצ\"ש להתחיל בהכנות לסעודה, שאינן כרוכות באיסורי מלאכות.</i>."
        ],
        [
            "\n<small>מונטוידיאו, אורוגואי, כסלו, ה'תשנ\"ז</small>",
            "<b>לז. שימוש ב\"קולן\" בבית-הכנסת, בשבת.</b>",
            "<b>שאלה</b>",
            "האם מותר להשתמש בשבת במכשיר הנותן את ה\"טון\" לחזן? לחזן אצלנו מכשיר הנראה כמשרוקית עם מספר פתחים, החזן נושף לתוכו ושומע את הטון הרצוי לו. המכשיר איננו משמש ככלי נגינה או כמכשיר להשמעת קולות.",
            "<b>תשובה</b>",
            "1. אסור להשתמש במכשיר זה או בכל \"קולן\" אחר, כמו מזלג חזנים בשבת ויו\"ט, וכן יש להורות לכתחילה למי שבא לשאול<sup>1</sup><i class=\"footnote\">מקור הדין במסכת ערובין (קד ע\"א) בדברי רבה: \"לא אסרו אלא קול של שיר\", וטעמו של דין זה מצוי במסכת ביצה (לו ע\"ב) משנה וגמ') \"אין מטפחין ואין מרקדין וכו', גזרה שמא יתקן כלי שיר\". ועל-פי זה פסק מרן ב\"בית-יוסף\" ובשו\"ע (אורח-חיים ריש סי' שלח) שהשמעת קול בכלי שיר אסורה, וב\"מגן-אברהם\" הוסיף שהוא הדין גם בהשמעת קול ביד (וכן בדבר שאינו מוגדר כלי-נגינה דווקא) שאף היא אסורה כאשר זה דרך שמחה ושיר. ופסק רמ\"א שם שאסור להכות בשבת על הדלת בטבעת הקבועה בדלת, אף-על-פי שאינו מכוון לשיר, הואיל והכלי מיוחד לכך. ועיין ב\"ערוך השולחן\" (שם סע' ד) שסיכם, שכל דבר שאדם עושה בשביל נעימות השיר - אסור, ואפילו לקשקש בזוג (פעמון) או באגוז לתינוק, וראה שם דוגמא נוספת, כל זה בכלל האיסור. לפי זה פסק בעל \"משנה ברורה\" (שם ס\"ק ד) שאסור להשתמש בקולן מכיוון שהוא גם כלי-שיר וגם מכוון לשיר, והווי תרתי לגריעותא, וכן פסק ב\"ערוך השלחן\" (שם סע' ח) וכן פסק רוב גדול מאוד של אחרונים.<br>כל זה נזכר בפוסקים לגבי הקולן העשוי כמין מזלג קטן שבו, למיטב ידיעתנו, משתמשים החזנים המקצועיים, אף-על-פי שיש כאן סברות מספר להקל בוודאי הוא שהמכשיר שהוא כעין משרוקית, פשיטא שאסור, מן הטעמים הנ\"ל.<br>ולגבי הקולן המכונה \"מזלג חזנים\" הביאו אחרונים סברות מספר להקל: אחת - מה שכתבו בתוס' בביצה (הובאו דבריו ברמ\"א אורח חיים סי' שלט) דהאידנא שאין אנו בקיאין בעשיית כלי שיר וליכא למיגזר שמא יתקן, נהגו להקל בכל. ולפי זה הקולן שאי-אפשר לתקנו כאשר מתקלקל, ודאי שאינו בכלל הגזירה. ואולם כבר כתבו אחרונים דקולא זאת קאי רק על טיפוח וריקוד שאינו מעשה בכלי ממש, וכי גם בזה אין להקל שלא במקום מצוה, אלא משום הנח להם וכו'. ועוד. כל תכליתו של המכשיר היא לצורך שירת הפה שלא נאסרה מעולם. ולבסוף, הקול שהמכשיר משמיע הוא קול דק ביותר שנשמע רק כאשר המכשיר קרוב לאוזן. ואולם, כאמור, כל האחרונים שהביאו סברות אלה, דחו אותן למעשה, ורק כתבו שבמקום שבו יהיו ריב ומחלוקת אם לא יתירו, ישמעו, אפשר להניח להם וכן פסק ב\"ערוך השלחן\" (סע' ח), בשו\"ת \"משנה הלכות\" (סי' נב בסופו) ובשו\"ת \"יביע אומר\" (סי' כב בסופו): \"אבל המקילים בזה מעצמם, אין למחות בהם ביד חזקה, שיש להם על מה שיסמכו\". עכ\"ל.</i>.",
            "2. אם ידוע שם שישנן קהילות, שבהן נהגו להשתמש במכשיר זה, יש להסביר בדרכי נועם, כי אכן אסור להשתמש במכשיר זה. ואולם אם הדבר יביא לריב ומחלוקת ולא יסכימו לשמוע, ניתן להניח להם להמשיך במנהגם, ולא למחות בהם חזקה, מכיוון שיש להם על מה שיסמוכו.",
            "3. לעומת זאת, קיים הֶתקן המורכב על שעון-יד רגיל הפועל ללא הפסקה ונותן צליל המסייע לחזן. שעון כזה נמצא בשימוש בין השאר בבית-הכנסת הגדול בירושלים."
        ],
        [
            "\n<small>ניו-יורק, ארה\"ב, ניסן, ה'תשנ\"ה</small>",
            "<b>לח. הפעלת כסא-גלגלים חשמלי לנכה באמצעות קרן-אור בשבת</b>",
            "<b>שאלה</b>",
            "כסא גלגלים המשמש נכה ומופעל באמצעות קרן אור ותא פוטו אלקטרי. חסימתה ושחרורה של הקרן היא נעשית ע\"י הזזת תריס (ריבוע). על משענת היד של הכסא ישנה קופסה עם מוט. הזזת המוט מזיזה את התריס (הריבוע), מאפשרת לקרן להגיע אל התא וגורמת תנועה לכיוון הרצוי, על פי החלטת המפעיל.",
            "האם ניתן להפעיל כסא כזה בשבת לצורך נכה, שמעתי שבבית החולים \"שערי צדק\" בירושלים משתמשים בטכניקה כזו.",
            "אם אסור להפעיל את הכסא, מה ניתן לעשות כדי להתיר את הפעולה בשבת וביום טוב.",
            "האם זה נחשב כגרמא, האם כדוגמה לגרמא ניתן לראות בפתיחת וילון או תריס בבית המאפשרת כניסת קרני שמש שיפעילו מתקן חשמלי או יכבו אותו כגון נורת התמצאות?",
            "<b>תשובה</b>",
            "השימוש בכסא-גלגלים ממונע בשבת מותר (ע\"פ הידוע לנו כיום) אך ורק באמצעות מפסקי גרמא<sup>1</sup><i class=\"footnote\">שאלת השימוש בעגלת-נכים ממונעת בשבת עלתה על שולחנם של גדולי הפוסקים כבר לפני כעשרים שנה, ובמהלך השנים נמצא פתרון שקיבל את אישורם, בינהם גם של הגרש\"ז אויערבך. עיין מאמר בנושא זה הכולל תשובה מהגר\"ש ישראלי המובא בתחומין ח, עמ' 37. הבסיס ההלכי להיתר הוא בדברי השו\"ע (אורח-חיים סי' רעז סעיף ב), שם כתוב לסגור דלת שכנג מדורה, שמותר, ואין בכך משום מכבה. ועיין ב\"משנה ברורה\" (שם ס\"ק יא) שהטעם לכך הוא, שבשעת הסגירה לא קורה כלום, ורק חדירת הרוח מופסקת, אלא שלאחר מכן תיחלש האש ואולי אף תכבה. על בסיס זה בנוי העיקרון של מפסקי גרמא המבוססים על מנגנון השולח פולסים מחזוריים לתא פוטו-אלקטרי או למתג פשוט. כאשר האדם חוצץ את התא או מסיט את המתג, לא מתרחש דבר, ורק בבוא הבדיקה המחזורית הקרובה תתרחש התוצאה. נמצא שהאדם רק גרם, אך לא הפעיל, התוצאה מושגת תמיד והיא נגרמת ע\"י גורם חיצוני מחזורי בלתי-תלוי.<br>זהו העיקרון של מפסק הגרמא שהתירו במקום הפסד או לצורך גדול, ע\"פ פסק הרמ\"א בסוף סי' שלד, שגרמא אינה מותרת אלא במקום פסידא, כגון בבתי-חולים ובמערכת ביטחון, וזוהי השיטה הנהוגה בבי\"ח \"שערי צדק\" שהזכרת במכתבך.<br>שיטה זו מועילה להפעלה הראשונית של עגלת הנכים בשבת, פעולות נוספות דורשות פתרונות הלכה-טכני נוספים, משום שפתרון הגרמא איננו ישים בהם. </i> שפותחו ע\"י המכון הטכנולוגי להלכה בבית וגן, ירושלים, ומכון \"צומת\" באלון שבות, גוש עציון. ראוי להדגיש, כי השימוש במפסקי-גרמא מותר אך ורק במקרים הכרחיים, וכי כל מקרה צריך להיות נדון כמקרה פרטי ולגופו של עניין. הדרך שהצעת בשאלה, איננה מותרת<sup>2</sup><i class=\"footnote\">הצעתך ליצור סגירת מעגל חשמלי ע\"י הרמת ה\"תריס\" החוסם את קרני-האור (פולסים) כדי לאפשר תנועת הכיסא אין בה משום היתר, שכן, אין הבדל בין סגירת מעגל חשמלי ע\"י לחיצה על מתג אשר מקרב (באופן מכני) שני גופים מתכתיים זה לזה, ועל-ידי זה נסגר המעגל והחשמל זורם ומפעיל מיידית את אשר הוא נועד להפעיל, ובין סגירת מעגל כזה ע\"י הסרת מחסום כלשהו המונע את סגירתו. בשני המקרים - ברגע שהמכסה (\"הריבוע\" בלשונך) מוּסר - החשמל זורם תיכף במערכת, ואכן, אם אמנם פתיחת הווילון או התריס שבדוגמה שציינת, מאפשרת מיידית לקרני-השמש להפעיל מעגל חשמלי - תהיה הפעולה אסורה. דבר זה מפורש למעשה בדברי השו\"ע (אורח-חיים סי' רעז סעיפים א-ב) על-פי המפורש בגמ' (שבת קכ ע\"ב) שאסור לפתוח דלת כנגד המדורה הקרובה אצל הדלת, משום שפתיחת הדלת מגבירה בהכרח את עצמת האש - והרי הוא מבעיר, וזה פסיק רישיה. וכשם שאסור לפתוח בשבת דלת של מקרר, כאשר פתיחה הדלת מדליקה נורה בפנים המקרר, וכשם שבפתיחת דלת כנגד המדורה, כל שנעשה אינו אלא מתן מעבר חפשי לרוח (הסרת המחסום), כך גם בהצעתך לגבי חסימת קרן-האור, כאשר הסרת המחסום המסתיר גורמת ישירות להפעלת מערכת - והרי זה מעשה בידיים, ואין לזה כל היתר. ומסתבר שזה גרוע מפסיק רישיה, משום שבדלת ומדורה, הפעולה היחידה שנעשית היא פתיחת הדלת (אף כי בהכרח היא גורמת להבערה), ואִלו במכשיר כנ\"ל, הרי עצם מטרת הסרת המחסום היא הפעלת המכשיר, והיא דרך הפעלתו, ואפילו לא פסיק רישיה (עיין מה שכתב ב\"שמירת שבת כהלכתה\" בשם הרב שלמה זלמן אוירבך בפרק י הערה מה, ומשם יש ללמוד בקל וחומר לנדון דידן, שלא זו בלבד שזוהי דרך ההפעלה, אלא זוהי למעשה המטרה האחת והיחידה של פעולת של \"הסרת הריבוע\").</i>.",
            "אם יש צורך בתשובה למעשה על מקרה פרטי, שלח נא את הפרטים המלאים, ואנו נשתדל לענות בהקדם, אחר התיעצות בצדדים הטכנים עם הרב ישראל רוזן, ראש מכון \"צומת\"."
        ],
        [
            "\n<small>ניו-ג'רזי, ארה\"ב, טבת ה'תשנ\"ז</small>",
            "<b>לט. שימוש בשבת בכסא-גלגלים חשמלי המחובר למצבר מבעוד יום.</b>",
            "<b>שאלה</b>",
            "בקהילתנו אדם בשנות הארבעים לחייו הסובל ל\"ע ממחלות רבות והדרך היחידה שלו לנוע ממקום למקום היא באמצעות כסא גלגלים חשמלי, המופעל באמצעות סוללה (מצבר).",
            "האם הוא רשאי להפעיל את המנוע בערב שבת לפני כניסתה ובשבת רק ללחוץ כפתור הגורם לחיבור המכני בין המנוע לגלגלים. עזיבת הכפתור תנתק שוב את המנוע מהגלגלים והכסא יעצור.",
            "לא אכפת לו שהבטריה תתבזבז והמנוע יעבוד גם כאשר הוא איננו נוסע. כיום הוא מגיע לבית הכנסת באמצעות כסא גלגלים רגיל ובעזרת אנשים אחרים.",
            "האם אכן הצעתו מותרת מבחינה הלכתית? האם יש לכם הצעה אחרת?",
            "העמדת הפתרון לרשותו תשפר מאוד את מצבו הקשה.",
            "<b>תשובה</b>",
            "הפעלת הסוללה של כסא-הגלגלים החשמלי מבעוד יום (מערב-שבת) עדיין איננה מתירה את השימוש בכסא בשבת. הזזת הכפתור גם היא אסורה בשבת<sup>1</sup><i class=\"footnote\">אף-על-פי שהמעגל כבר סגור, שכן סגירתו איננה משפיעה מעשית לפי שעה. פעולת ההפעלה אסורה ככל הפעלת מכשיר חשמלי בשבת, משום בונה או משום מכה בפטיש או משום מתקן מנא דאורייתא או באיסור דרבנן. כך נמסר לרב ישראל רוזן ע\"י הגרש\"ז אוירבך, עיין \"תחומין\" (כרך ח עמ' 37) מאמר בעניין הפעלת עגלת-נכים חשמלית בשבת, והערותיו של מרן הגר\"ש ישראלי שם. ועיין עוד לעיל בתשובה הקודמת.</i>. על כן רצוי להיעזר בפתרונות טכניים כגון אלה המוצעים על-ידי מכון \"צומת\" שבאלון שבות, ישראל.",
            "ומכל מקום, כאשר אמנם נמצאה דרך מותרת להפעלת כסא שכזה, יש לדאוג שיותקן שלט במקום בולט<sup>2</sup><i class=\"footnote\">כך הורה במקרים דומים מרן הגר\"ש ישראלי.</i> אשר בו יצוין, שהכסא מופעל על-פי היתר, שניתן למקרה רפואי ספציפי<sup>3</sup><i class=\"footnote\">לדעתו של הרב נחום אליעזר רבינוביץ השלט הוא עיקרו של ההיתר, ועליו נוסף ההיתר של הפתרון ההלכי-טכני. ועיין עוד בנושא בשו\"ת \"במראה הבזק\" (ח\"ג, תשובה לח).</i>.",
            "מתוך ידיעה שבשכונתכם יש עירוב, איננו מתייחסים נדרשים לשאלת הטלטול."
        ],
        [
            "\n<small>אנטוורפן, בלגיה, מרחשוון ה'תשנ\"ו</small>",
            "<b>מ. הליכה ליד חיישנים אלקטרונים בשבת וביום-טוב</b>",
            "<b>שאלה</b>",
            "בזמן האחרון אנו נתקלים יותר ויותר במכשירים חשמליים המופעלים על ידי חיישנים אלקטרונים, כגון דלתות נפתחות מערכות אזעקה, תאורה חיצונית או פנימית וכדו'.",
            "האם יש היתר לעבור ליד חיישנים אלה במקרים הבאים:",
            "1. מכשיר חשמלי מופעל על ידם.",
            "2. נדלקת נורת ביקורת, אבל המכשיר לא מופעל אלא בשעת חירום.",
            "3. אין נורת ביקורת שנדלקת, אבל החיישן מגלה את האדם העובר.",
            "<b>תשובה</b>",
            "נושא השימוש בחשמל בשבת<sup>1</sup><i class=\"footnote\">עיין שו\"ת \"במראה הבזק\" ח\"ג (תשובה לד) ובמראה-המקומות שם. </i> נידון בהרחבה בסיפרות הפוסקים האחרונים, ובתשובתנו זו נידרש רק לשאלותיך בעניין החיישנים.",
            "1. דלת שנפתחת על-ידי עין או חיישן אלקטרוניים כשאדם עובר לידם - אסור לעבור ליד החיישן או העין כדי שהדלת תפתח, אך יכול אדם להמתין עד שגוי יכנס לבניין ולהיכנס יחד עמו<sup>2</sup><i class=\"footnote\">עיין מסכת סנהדרין (עז ע\"ב) \"אמר רבא, דחפו לבור... ואמר רבא, זרק חץ ותריס בידו...\", שו\"ת \"אחיעזר\" (ח\"ג סי' ס), \"יסודי ישורון\" (דף 151), \"שמירת שבת כהלכתה\" (פרק כג סעיף נג) שאוסר ובהערה (קמו) הוא מסתפק בשאלה, אם אפשר להחשיב את זה לכוח שני עפ\"י הגמ' הנ\"ל. ועיין עוד ספר \"ילקוט יוסף\" (חלק ד הל' שבת כרך א דף שלב, סע' ז-ט).</i>.",
            "2. חיישן הפועל למניעת שריפה (גלאי-עשן) לפי הידוע לנו<sup>3</sup><i class=\"footnote\">התיאור הטכני הוא ע\"פ מהנדס מכון צומ\"ת, מר לפידות. </i> לא מתרחש במכשיר כל ניתוק או חיבור חשמלי ברגע שאדם עובר לידו, והוא אינו מופעל אלא אם כן נגלה עשן, ולכן, מותר לעבור לידו בשבת.",
            "3. מערכת-אזעקה הפועלת ע\"י גלאי-נפח - מערכת זו מורכבת משלושה חלקים נפרדים<sup>4</sup><i class=\"footnote\">לפי מהנדס צומ\"ת, ניתוק כל המערכת גורם לאזעקות-שווא בשעת חיבורה מחדש.</i>. (א) המערכת המרכזית הכוללת משדר-גלים, מקלט-גלים ומערכת אלקטרונית והבודקת את ההבדלים בין השידור והקליטה, ומתוך כך היא מגלה תנועה. (ב) המערכת הקולית הכוללת צופר, המקבל אותות מן המערכת מרכזית. כשהמערכת במצב גע (on), יש קשר בין המערכת הקולית והמרכזית, וכאשר המצב הוא תוק (off), המערכות מנותקות זו מזו. (ג) החיישן הנועד לגילוי תנועה, מורכב משני חלקים:",
            "א. מכשיר ששולח בפועל את הגלים, קולט אותם ומוסר את המידע למערכת המרכזית,",
            "ב. נורית ביקורת הנדלקת כל אימת שהמערכת המרכזית מגלה תנועה.",
            "ועתה נידרש לשאלת השימוש במערכת בשבת.",
            "בהנחה שלמעשה אי-אפשר<sup>5</sup><i class=\"footnote\">יש להתיר, משום שזהו פסיק רישיה דלא ניחא ליה, שהוא מותר במקרה שאי-אפשר באופן אחר. ובמקרה דנן לא ניחא ליה כלל, כי מי שנכנס לתוך החדר, אינו יודע שהחיישן פועל, ולא איכפת ליה כלל, ולפי הפוסקים שסוברים, שאיסור הפעלת החשמל הוא משום מבעיר, הרי זו מלאכה דרבנן, כי אין כאן חוט להט. אמנם היה אפשר לומר שלדעת ה\"חזון איש\", הסובר שהאיסור בסגירת מעגל חשמלי הוא משום בונה ומכה בפטיש, המלאכה היא דאורייתא, אבל לדעת \"המגיד משנה\" פסיק רישיה במלאכת מכה בפטיש אינו בגדר מלאכה כלל, ולכן גם לדעת ה\"חזון איש\" יש להקל בענייננו. ועיין עוד מאמרו של הרב יעקב אריאל, רבה של רמת-גן, בקובץ השנתי של חוג הנוער בבית-כנסת \"איחוד שיבת ציון\", שנת תשנ\"ה.</i> לאפשר את השימוש בחדר מסוים על-ידי כיסוי החיישן לפני השבת או על-ידי ההתקנת שעון-שבת שינתק את כל המערכת בשעות הפעילות בבניין, יש להתיר להיכנס לבניין בתנאי שלפחות נורית הביקורת תנותק לפני השבת, ורק המערכת הקולית תפעל בהתאם לצורך ע\"י שעון-שבת<sup>6</sup><i class=\"footnote\">ומצאנו דיון בשאלה למקרה ששכחו לנתק את הנורית. עיין ספר \"ילקוט יוסף\" (ח\"ד הל' שבת כרך ה דף רטז) בעניין מנורת-רחוב שנדלקת מאליה כאשר אדם מתקרב אליה, ופסק שם שלכתחילה יש להמתין עד שיעבור שם נכרי ואז לעבור יחד עמו, אבל אם אין שם נכרי, השאיר בצריך עיון. אמנם הגר\"ש וואזנר בקובץ \"מבית לוי\" כתב להתיר בעניין המנורה הנ\"ל, \"כיוון שהאדם אינו עושה כלום ממש אלא הולך לדרכו לתומו ואינו מוסיף שום תנועה למען מלאכת האיסור אף שבגרימתו נדלק האור פשיטא שכל זמן שאינו חושב ממש ללכת למען להדליק שאין אנו מצרפים הליכתו הרגילה לתוצאה ואין כאן פעולה של מלאכה\" וכו'.<br>ועיין בדבריו בביאור המחלוקת בין רשב\"א ור\"ן סוף פרק האורג לעניין נעילת דלת ונמצא צבי שמור בתוך הבית,שאף לדעת ר\"ן שאסר שם, היינו משום שנעילת דלת נחשבת למעשה צידה מובהק, ואִלו הליכה אינה נחשבת לפעולת הדלקה. אבל יתכן שהרב וואזנר יודה בנדון דידן, מכיוון שהמערכת שייכת למשתמשים, ויש חשש שיכוונו לבדוק את תקינותה, ודומיא להולך בשעת החשיכה שהנורות שבבתים מסייעות לו, שבזה אולי לא יתיר, ויש מקום לחלק.</i> <sup>7</sup><i class=\"footnote\">האפשרות שיצטרך להישאר במקומו, גורמת לו צער רב ועל כן ניתן לסמוך על טענת \"כבוד הבריות\" (כתובות ס ע\"א), וכן יש כאן ביטול עונג שבת, עיין \"ילקוט יוסף\" (שבת ח\"ג עמוד 10). ועיין שו\"ע אורח-חיים (סי' שלו סעי' א). ויש להבחין בין המקרים, שהרי שם עצם ההישארות במקום היא המשך השימוש, ואף-על-פי כן יתכן שמכיוון שהמעשה נעשה בשוגג, לא קנסו כלל וכלל, עיין ב\"שמירת שבת כהלכתה\" (פ' טז הערות מא, מב).</i>."
        ],
        [
            "\n<small>פראג, צ'כיה, ניסן, ה'תשנ\"ו</small>",
            "<b>מא. תזוזה ממקום \"שירותים\", בעל מתקן-הדחה הפועל באמצעות תא פוטו-אלקטרי, בשבת.</b>",
            "<b>שאלה</b>",
            "אדם שמצא עצמו עומד ליד מתקן שרותים שיש לו מתקן הדחה אוטומטי המופעל על ידי קרן פוטו-אלקטרית עם עזיבת המקום, מה יעשה האם חייב להשאר במקומו עד מוצאי שבת?",
            "<b>תשובה</b>",
            "אדם שנקלע<sup>1</sup><i class=\"footnote\">אם בעמדו שם, האדם משמש כמסך בין האור לבין התא הפוטו-אלקטרי, ובעוזבו את המקום נסגר המעגל, הרי שזו פעולה בידיים, כמו שכתב ב\"שמירת שבת כהלכתה\" (ח\"א פכ\"ג סעיף נג), דמה לי הפעלה ע\"י לחיצת כפתור ומה לי ע\"י הסרת מסך שבין האור לתא הפוטו-אלקטרי.</i> למצב המתואר בשאלתך, כלומר שאינו יכול לזוז מבלי להפעיל<sup>2</sup><i class=\"footnote\">הרבה דנו בפוסקים באיסור הנעשה בסגירת מעגל חשמלי. רבים אסרו משום מוליד, כמו בשו\"ת \"בית יצחק\" (יו\"ד ח\"ב) \"דע\"י סגירת זרם עלאלקטרי נולד כח עלאלקטרי וזה אסור בשבות כמו בסחופא כסא אשיראי (נותן ריח בבגדים) דאמרינן בביצה כג ע\"א דאסור משום מוליד ריח\". לדעתם אין כאן איסור דאורייתא אלא איסור דרבנן, כדברי רש\"י שם בגמ' ד\"ה דקמוליד, וכן דעת רוב האחרונים. ה\"חזון איש\" חידש שיש בזה איסור תורה של בונה. וכך הוא כותב (חאו\"ח סי' נ אות ט): \"ועוד יש בזה משום תיקון מנא כיון שמעמידו על תכונתו לזרום את זרם החשמל בתמידות וקרוב הדבר שזה בונה מן התורה כעושה כלי... תיקון צורה (החשמל) להגשם (החוטים) ונעשה ע\"י זה שימוש, ודאי חשיב בונה\". אמנם רבו החולקים עליו, כמו בשו\"ת \"מנחת שלמה\" המאריך בזה (שם סי' יא) ובשו\"ת \"יביע אומר\" (ח\"ג או\"ח סי' כג אות ז). למעשה נמשך אחריהם בעל שו\"ת \"מנחת יצחק\" (ח\"ד סי' קכב) הפוסק שבמקום צער מותר להגיד לנכרי להפעיל מאוורר משום שהפעלת מאוורר היא איסור דרבנן, ושבות דשבות מותר משום צער, וכן פסק ה\"שמירת שבת כהלכתה\" (ח\"א פי\"ג סעיף לד). מרן הגר\"ש ישראלי אסר סגירת מעגל חשמלי מן התורה משום מכה בפטיש. דעתו הובאה ב\"במראה הבזק\" (ח\"ב עמ' 39 הערה 2. וכן מוזכר בחוות בנימין כרך א' עמ' רט\"ו אמנם להלכה למעשה עיין גם תחומין ח' עמ' 48. כדי להבין קצת יותר אפשר להביא את דברי המנחת שלמה סי' ט עמ' עא' (אע\"פ שהוא עצמו חוזר מסברא זאת בהמשך) \"... כיון שמבלעדי הזרם אין למכונה שום סגולה של מכונה לכן אפשר שע\"י חיבור עם הזרם חשיב כמתקן להיותו ראוי למילוי תפקיד ידוע ונמצא שלפ\"ז אפשר דחשיב כמכה בפטיש\".</i> מערכת חשמלית<sup>3</sup><i class=\"footnote\">משאלתך מובן שאין שם משום הדלקת מנורה, שאם כן יהיה כאן לרוב הפוסקים איסור תורה של הבערה כמו האחיעזר ח\"ג סי' ס. ואע\"פ כן הובא בשם הגרש\"ז אוירבך ב\"מוריה\" (גליון י-יב עמ' עח) שהתיר אפילו במקום שנדלקת נורה עם חוט להט, עי\"ש.</i>, רשאי לצאת ממקומו<sup>4</sup><i class=\"footnote\">מכיוון שהאדם אינו רוצה להפעיל את המערכת, אלא רק רוצה לצאת מן המקום, הרי הפעלת המערכת היא \"פסיק רישיה דלא ניחא ליה\" (שבת דף קג ע\"א, ועיין תוס' ד\"ה לא צריכא המביאים מקרה של פס\"ר דלא ניחא ליה מסוכה לג ע\"ב, שמותר אדם ללקט ביו\"ט ענבי-הדס מן הבד לצורך אכילה, אף-על-פי שעל-ידי זה הוא גם מכשיר אותו למצוה, והוא מתקן מנא - מכיוון שיש לו הדס כשר אחר. משמע שאפילו כאשר רק לא איכפת לו שהמלאכה נעשית, הרי זה נחשב ל\"לא ניחא ליה\". <br>ולכן, מכיוון שלרוב הדעות בפס\"ר דלא ניחא ליה אין כאן אלא איסור דרבנן, מותר לו לאדם לצאת ממקומו, כמו שנראה מסופו של התוס' הנ\"ל.ועיין בשו\"ת \"יביע אומר\" (ח\"ב או\"ח סי' כז אות א) המביא הרבה פוסקים שדעתם כך. ואפילו לדעת רמ\"א (או\"ח סי' שלז ס\"ב לפי פירושו של ה\"מגן אברהם\" שם סק\"ה) שנשאר עדיין איסור דרבנן, מכל מקום יש להתיר לו לצאת משום צער ומשום כבוד הבריות, כמו שאמרו בכתובות (דף ס ע\"א) \"דבמקום צערה לא גזרו\". ואפילו לדעת הפוסקים שיש כאן איסור תורה, מכל מקום, אם נעשה בפסיק רישיה דלא ניחא ליה, אין זה אלא איסור מדרבנן, כמו שכתבו התוס' (שבת קג ע\"א ד\"ה לא צריכא), ולכן יש להתיר משום צער, כנ\"ל. ועוד. במקום הצורך יש לסמוך על דעת ה\"ערוך\" המובא שם בתוס', דאיסור תורה שנעשה בפסיק רישיה דלא ניחא ליה, מותר לגמרי. כן כתב בעל ס' \"ילקוט יוסף (שבת ח\"ג עמ' סא) השו\"ע מאוד החשיב את דעת ה\"ערוך\" בסי' שכ סעיף יח, וכן הוא במבוא לס' \"שמירת שבת כהלכתה\" (עמ' ז הערה מא).<br>- ואף לדעת הגר\"ש ישראלי שיש כאן משום איסור תורה של מכה בפטיש, יש להתיר לגמרי כשהפעולה נעשית בפסיק רישיה דלא ניחא ליה על-פי סברת \"מגיד משנה\" (הל' שבת פ\"י הי\"ז) דעיקר מלאכת מכה בפטיש הוא בכוונה של גמר המלאכה, וכשחסירה כוונה כזאת (כגון במקרה שלנו שהאיסור נעשה בפסיק רישיה), אין כאן מלאכה כלל, ומותר לגמרי.</i>,",
            "ועדיף שיעשה זאת בשינוי<sup>5</sup><i class=\"footnote\">משום שדרך השימוש במכשירים אלה הוא עם כל הגוף, דרך הליכתו (ספר \"תורת היולדת\" עמ' קס).</i>."
        ],
        [
            "\n<small>קליפורניה, ארה\"ב, אדר ב', ה'תשנ\"ז</small>",
            "<b>מב. הדלקת זרקור באמצעות חיישן כחלק ממערכת בטחון ואזעקה, בבית פרטי, בשבת.</b>",
            "<b>שאלה</b>",
            "מערכת הבטחון והאזעקה בבית פרטי כוללת גם חיישנים המקיפים את הבית. בהתקרב אדם לבית החיישן מגלה אותו ומדליק זרקור המאיר אותו ואת הסביבה. אין כל אפשרות להתקרב אל הבית בלי להפעיל את המערכת. כיצד לנהוג בנושא זה בשבת?",
            "<b>תשובה</b>",
            "באופן כללי אין להפעיל מערכת-אזעקה או מערכת בטחון בבית פרטי שתמנע כניסה אל הבית ותאפשר כניסה מבוקרת רק אחר פעולות שהן בגדר חילול שבת.",
            "יושם נא לב להבדל בתשובות לעניין בית-כנסת שבו מותרת התקנת מערכת-בטחון חשמלית לבין בית פרטי שבו היא אסורה<sup>1</sup><i class=\"footnote\">עיין גם במאמריהם של הגרא\"י הרצוג, הרב הראשי לישראל בעת קום המדינה, ושל הגר\"ש ישראלי בנושא מערכת-בטחון ושבת (הופיעו בקובץ \"בצומת התורה והמדינה\", תחילת כרך ג). עוד עיין שו\"ת \"במראה הבזק\" (ח\"א תשובות כח וכט, א ול5 במהדורה ראשונה) ולעיל בתשובות הקודמות וכן בעניין דומה בתשובה הבאה.</i>.",
            "אם גם כניסת בני משפחה או אורחים מוזמנים או מזדמנים תגרום להפעלת הזרקור, הרי שהדבר אסור משום שזהו פסיק רישיה דניחא ליה. אבל אם המערכת תפעל רק בשעות הלילה המאוחרות, בזמן שבני-הבית אינם יוצאים ואינם נכנסים כלל, וגם אורחים קרואים או מזדמנים אינם מגיעים, וממילא תפעל רק במקרה של הופעת גנב או פורץ, הרי מותר להפעילה מראש, באמצעות שעון-שבת, גם בבית פרטי.",
            "כמובן שניתן להיעזר בפתרונות טכניים, כגון אלה המוצעים ע\"י מכון \"צומת\" באלון שבות, ישראל."
        ],
        [
            "\n<small>ירושלים, ישראל, ניסן, ה'תשנ\"ו</small>",
            "<b>מג. מערכת-אזעקה בבית כנסת ודרך הפעלתה בשבת.</b>",
            "<b>שאלה</b>",
            "אחר פריצה וגניבה של כל כלי הכסף של בית הכנסת שלנו הרכבנו מערכת אזעקה ונתעוררו לגביה כמה התלבטויות.",
            "1. המערכת כוללת \"מצמוץ\" של מנורה בתוך המכשיר המגלה תנועה וזאת כדי לתת בטחון שהיא אינה מקולקלת. \"מצמוץ\" זה מופעל ע\"י בטריה כל פעם שעוברים לפני המכשיר, אפילו כשהוא מנותק מן הזרם. ניתקנו \"מצמוץ\" זה. יש בין מתפללי בית הכנסת שסוברים שגם אחר ניתוק רק התאורה הופסקה אבל הפעולה לא בוטלה. אחרים סוברים שאין שום סגירת מעגל אחר ניתוק התאורה, ולו תהא אפילו סגירה כזאת אין כאן שום איסור, מאחר שהסגירה הזאת אינה סיבה להדלקה.",
            "2. יותר עניני וחשוב הוא אם אנחנו יכולים להפעיל את המערכת בשבת על-ידי שעון-שבת. האם יש להסתפק בהשמעת קול סירנות, בלי חיבור לטלפונים ולמוקד, או שמותר להשאיר גם את החיבור למוקד של חברת הבטחון (אי-אפשר להתחבר ישירות למשטרה).",
            "<b>תשובה</b>",
            "ניתוק מנורת-הביקורת המנצנצת ללא ניתוק כללי של המערכת המרכזית והפעלתה של המערכת הקולית באמצעות שעון-שבת מתירים<sup>1</sup><i class=\"footnote\">עיין לעיל תשובה מב ובמקורות המפורטים שם.</i> את ההפעלה, כאשר אמנם אין אפשרות אחרת<sup>2</sup><i class=\"footnote\">אנו רואים את אזהרת מהנדס \"צומת\" המופיעה בהערה 4 לתשובה, כמי ששוללת את האפשרות לנתק את המערכת המרכזית באמצעות שעון-שבת בשעת התפילה.</i>. למכון \"צומת\" כרטיס אלקטרוני הכולל שעון-שבת וּמטפל בגלאים בדרך \"כשרה למהדרין\". יתר על כן, המנגנון שלהם כולל גם אלמנט נוסף המאפשר השתקת הצופר, בין אם הופעל כדין ובין אם הופעל מחמת טעות או תקלה. יש לציין, כי ברבים מבתי-הכנסת ארון הקודש אינו אלא כספת המבטיחה הגנה מפני פריצה, והיא מצופה בארון דקורטיבי, כדי לעמוד גם בתנאי של \"זה א-לי ואנוהו\". יתכן שבדרך זו אפשר לחסוך את הצורך במערכת-אזעקה.",
            "בעניין חיבור מערכת-האזעקה למוקד גם בשבת - מכיוון שאין מדובר בשאלת פיקוח נפש מידי, נחלקו פוסקים ביחס לשאלה זו.",
            "בס' \"שמירת שבת כהלכתה\"<sup>3</sup><i class=\"footnote\">\"שמירת שבת כהלכתה\" (פמ\"א סעיפים כה-כו).</i> (העתיק דבריו להלכה הרב יצחק יוסף בספרו \"ילקוט יוסף\"<sup>4</sup><i class=\"footnote\">\"ילקוט יוסף\".</i>) פסק שאם אדם פרץ לביתו של זולתו ולקח מרכושו, ואינו מראה סימנים שהוא עומד להתקיפו, אסור לבעל-הבית, וגם לאחרים, לטלפן אל המשטרה או להזעיקה בכל דרך אחרת, שתגרום לחילול שבת. נימוקו העיקרי הוא, שאין כאן משום פיקוח נפש מיידי, ובעיית ריבוי הגניבות בשבת אינה נחשבת לדעתו, לבעיה הקשורה בפיקוח נפש.",
            "לעומת זאת חזקה עלינו הדרכתו של מו\"ר מרן הגאון הרב שאול ישראלי שעסק רבות בנושא פעילות המשטרה ובטחון הפנים במדינת ישראל המתחדשת. וקבע<sup>5</sup><i class=\"footnote\">בספרו \"עמוד הימיני\" (מהדורת \"ארץ חמדה\" סי' יז אות ח, עמ' ריב). ועוד כתב (שם עמ' ריג): \"יש לנו לראות את היציאה לשמירה בכל השבתות כמכשיר של פקו\"נ של אותה שבת שבה השמירה תביא תועלת. וע\"כ מותרת ואף מחויבת השמירה בכל השבתות כולן כי אין אתה יודע איזה תביא לפקו\"נ. וע\"כ כולן בכלל היתר וחיוב ממש כפיקוח מאת הגלים של המפולות בשביל הצלת אחד מישראל הנמצא תחת מפולת אחת ויחידה. כלל הדברים אין לנו לדון את המקרה מבחינתנו הבודדת אלא מבחינת כלל המקרים הדומים לו שגם להם אנו קובעים את דרך ההתנהגות על ידי הקביעות כלפי מקרה זה\".<br>ועוד הביא הגר\"ש ישראלי (שם, אות ט עמ' ריד, על-פי פירוש הגאונים) את הגמ' בשבת דף מב ע\"א. בגחלת בשבת ברה\"ר אליבא דשמואל שמתיר בשל מתכת אעפ\"י שהיא מלאכה דאורייתא לפ\"מ שפסק כר' יהודה במלאכה שאינה צריכה לגופה משום חשש נזק הרבים. ותמהו בזה רמב\"ן ורשב\"א, איך נתיר מלאכה דאורייתא מחמת חשש נזק הרבים, וכתבו שניהם \"כיון שדרכו להזיק בו ורבים נזוקים בו, כסכנת נפשות חשוב ליה שמואל, דאי אפשר לרבים להזהר ממנו...\". ועל כן נראה שיסוד הדברים הוא, שכל מה שנוגע לשלום הציבור או למניעת נזק ממנו נחשב לפיקוח נפש, כי כל מה שכרוך בשלום הציבור, יש בו בעקיפין ענין עם פיקוח נפש.</i> שיש להתיר פעילות כוחות בטחון הפנים במדינה אף בשבת, וכי יש לעודד התגייסות שוטרים שומרי מצוות לכוחות אלה. נימוקיו הם:",
            "א. פעולות כוחות בטחון הפנים, גם כשהן רק לצורך הצלת רכוש, הן פעולות הכרחיות שיש להגדירן כמכשירים למניעת פיקוח נפש, והרי זו פעולה מותרת כמו פעולה למניעת פיקוח נפש עצמו. וזה לשונו: \"נמצא שפעולה זו של חילול שבת עכשיו היא הכרחית בכדי שתוכל לצאת לפועל לאחר זמן ההצלה הנצרכת. ואם לא תיעשה עכשיו הפעולה, ברור שזה יגרום פעם לאיבוד נפש. על כן הרי זה בגדר מכשירי פקו\"נ שגם הוא הורג... נמצאנו למדים \"כלל\", שגם פקוח נפש שעדיין אינו עומד לפנינו לא לגבי רגע זה ולא לאח\"כ, אבל ברור לנו שיגיע הדבר לזה בזמן מן הזמנים, אנו רואים אותו כאילו הוא כבר לפנינו\".",
            "ב. לפי דעתו מסכימים הפוסקים עם שיטת הגאונים המובאת בפירוש ר' חננאל, שהסרת מכשול לרבים בשבת מותרת גם אם היא כרוכה בעשיית מלאכה מדאוריתא.",
            "לדעה זו שותף גם בעל \"ציץ אליעזר\"<sup>6</sup><i class=\"footnote\">שו\"ת \"ציץ אליעזר\" (כרך ד סי' ד) וזה לשונו: \"ואף ש\"מגן אברהם\" בסק\"ה מחלק בין ציבור ליחיד, וכותב שבאדם יחיד יניח ליקח ממונו, אבל לגבי אחרים שנקראו להצלה, הם מותרים לחלל, כי הרי הם צריכים לחשוש על אחד לשמא לא יוכל למשול ברוחו מלעמוד על ממונו ויעמוד נגדם ויהרג, ומי יוכל לשער כעסו ופחדנותו של היחיד הזה שמתפרצים אליו לגנוב ממונו, ע\"ש ברמ\"א בסע' ז במ\"ש שהכל לפי הענין וב\"משנה ברורה\" סקי\"ז, ואפילו בסתם בלא ידוע אם השודדים באו גם לשם רציחה אם יעמדו נגדם או שבאו רק לשם ממון בלבד ואינם מזוינים כלל, ג\"כ מותר לחלל עליהם את השבת דספק נפשות להקל\". והוא מוסיף (שם) שגם מותר להקדים ולסכל פעולות גניבה אפילו שאין עדיין גנב לפנינו, וראייתו משו\"ע הרב בסי' שכט סעיף ו, שאם יש לחוש שבאו על עסקי נפשות, אפילו עדיין לא באו אלא ממשמשים לבוא, יוצאים עליהם בכלי זיין ומחללים עליהם את השבת.</i> הטוען שזו גם דעת בעל \"מגן אברהם\"<sup>7</sup><i class=\"footnote\">ובשו\"ע אורח חיים (סי' שכט סעיף ז) נפסק: \"יש מי שאמר שבזמן הזה אפילו באו על עסקי ממון, מחללין, שאם לא יניחנו ישראל לשלול ולבוז ממונו, יהרגנו, והוה עסקי נפשות [ומכל מקום הכל לפי העניין]\". ו\"מגן אברהם\" (שם סק\"ה) כתב: \"וצ\"ע דיניחנו ליקח הממון ולא יחלל שבת! ואפשר כיון דאין אדם מעמיד עצמו על ממונו, חיישינן שמא יעמוד אחד נגדם ויהרג, ולכן מחללין, אבל כאדם יחיד יניח ליקח ממונו ולא יחלל שבת\" וכו'.<br>יש מקום לחקור בדברי \"מגן אברהם\", האם רק במקרה שיש רבים כנגד רבים בעסקי ממון מחללים את השבת, או שמא מחללים אותה גם כשאין הרבים לפנינו, אבל הם בכל רחבי המדינה והם הולכים ומתרבים, גם במקרה כזה נאמר, שמותר לחלל שבת ע\"י הממונים על שמירת הסדר הציבורי, אמנם במקרה לפנינו ישנו רק גנב אחד ובעל בית אחד, אבל אם נפקיר את הרחוב לרשות הגנבים, אזי יתרבו, ובסופו של דבר הרי קיימת החזקה שאין אדם רואה שגונבים את ממונו ושותק, ואחד יעמוד נגדם וייהרג ובאנו לעסקי נפשות.</i> (אורח חיים סי' שכט סעיף ז) שפסק: \"ויש מי שאומר, שבזמן הזה - אפילו באו על עסקי ממון, מחללין שאם לא יניחנו ישראל לשלול ולבוז ממונו, יהרגנו, והוי עסקי נפשות\", ובהגהה שם הוסיף \"ומכל מקום, הכל לפי הענין\". יתכן שבימינו, כאשר רבים מבין מבצעי הפשעים בתחום הממוני קשורים במישרין או בעקיפין לגורמים עוינים העוסקים גם בטרור, ואין לדעת טיבו של הפורץ ואם הוא גורם עוין או קשור לשכזה, הרי שיש כאן מעין מצב תמידי של \"בא במחתרת\", ועל כן יתכן שגם המחמירים יודו, שיש להודיע מיד למשטרה על כל מקרה של גניבה או פריצה, אפילו בשבת<sup>8</sup><i class=\"footnote\">סברת הרב נחום אליעזר רבינוביץ.</i>.",
            "על כן נראה לנו שיש להתיר התקנתה של מערכת-אזעקה המחוברת למוקד המשטרתי או לחברת-שמירה הפועלת על-פי חוק<sup>9</sup><i class=\"footnote\">כך פסק מרן הגר\"ש ישראלי הלכה למעשה ע\"פ עדותו של הרב ישראל רוזן, ונימוקו - שאין הבדל בין משטרה ובין חברת-שמירה המסיעת לשמירת החוק והסדר והפועלת מכוח החוק.</i>, על מנת שהמערכת תפעל גם בשבת."
        ],
        [
            " <small> מלמו, שבדיה, כסלו, ה'תשנ\"ח</small>",
            "<b>מד. הפעלת מערכת קידוד אלקטרונית בכניסה לבית פרטי בשבת</b>",
            "<b>שאלה</b>",
            "חבר מהקהילה עבר לדירה עם דלת כניסה מקודדת - יש להקליד מספר על מפתח אלקטרוני בכדי להיכנס לדירה.",
            "איזה פתרון ניתן להציע לחבר בשבת, היות ושאר דיירי הבית אינם מוכנים לנטרל את המפתח האלקטרוני, מאחר והעניין פוגע בביטחונם.",
            "<b>תשובה</b>",
            "אסור להשתמש במיתקן מסוג זה בשבת, אך ניתן להחליף מיתקן אלקטרוני זה<sup>1</sup><i class=\"footnote\">עיין שו\"ת \"במראה הבזק\" (חלק א תשובות כח, כט, א ול5 בהוצאה ראשונה).</i> במיתקן מכני שנראה כמוהו. הוא מצוי בבתים רבים בארה\"ב וניתן להזמינו משם.",
            "קיימת אפשרות נוספת, והיא להתקין שעון-שבת מיוחד שיפעיל את המיתקן בשעות מסוימות שיהיו ידועות רק ליהודים הגרים בבניין ולאורחיהם המוזמנים<sup>2</sup><i class=\"footnote\">ידוע לנו על מערכות כאלה הפועלות באירופה במקומות שונים.</i>, ואז ניתן לשכנע את השכנים שאין זה מסכן את ביטחונם."
        ],
        [
            "\n<small>מרסיי, צרפת, שבט, ה'תשנ\"ח</small>",
            "<b>מה. מאבטחים, נשיאתם טלפון סלולרי לצרכי בטחון בשבת</b>",
            "<b>שאלה</b>",
            "תפקיד קציני הביטחון בחו\"ל הינו שמירה על חייהם של הנציגים הישראלים השוהים שם בתפקיד.",
            "רמת הסיכון לנציגים הישראלים בכלל, בודדים ומשלחות, ונציגים דיפלומטים בפרט, הינה גבוהה ע\"פ הערכות שירותי המודיעין הישראלית. ואכן לצערינו לא מעט פיגועים בוצעו כנגד אישים וגופים ישראלים בחו\"ל.",
            "תפקיד קצין הבטחון מחייב זמינות בכל רגע, אם להתערבות מידית לסיכול פיגוע (כגון - בני-ערובה), אם בריכוז פינוי נפגעים ח\"ו, ואם בפנייה לכוחות מקומיים לבצע את הפעולות הנדרשות להצלת חיים.",
            "כל שליח ישראלי ומשלחת ישראלית מתודרכים כי בכל מצב-חירום ח\"ו עליהם ליצור קשר מיידי עם קצין הבטחון של הנציגות הישראלית.",
            "בנתונים אלה האם מותרת נשיאת טלפון סלולרי ע\"י קצין הבטחון בצאתו מביתו בשבת גם במקום שאין עירוב?",
            "<b>תשובה</b>",
            "א. קצין הביטחון רשאי לצאת מביתו בשבת ולשאת אתו מכשיר-טלפון נייד מכל סוג שהוא.",
            "ב. מן הדין שישא את הטלפון \"כלאחר יד\"<sup>1</sup><i class=\"footnote\">אף כי בס' \"אגרות משה\" (אורח חיים ח\"ד סי' פא) התיר לאנשי \"הצלה\" לשאת מכשיר-קשר ללא כל מיגבלה, מטעם שעבורם זה תכשיט, הרי הרב שלמה זלמן אוירבך התיר דבר דומה רק בתרי דרבנן, ורק כשהוא יוצא לדבר מצוה. ראה בס' \"נשמת אברהם\" (ח\"ה קונטרס \"הרופא בשבת, ביום טוב\" וכו' סעיף פג, עמ' קעה) בעניין רופא שצריך לצאת עם מכשיר איתורית, וכן ב\"שמירת שבת כהלכתה\" (פ\"מ סעיף ז) בעניין חולה שצריך לקחת אתו תרופות בכל שילך.<br>אנו התרנו לצאת גם שלא לדבר מצוה, ואפילו ברשות-הרבים דאורייתא, בהסתמך על (א) ה\"אגרות משה\", הסובר שהטלפון הוא תכשיט עבורם; (ב) יש כאן סברה של \"מכשילן לעתיד לבוא\", שלא יִמצאו אנשים שיסכימו להיות קציני-בטחון, ראה משנה עירובין (מד ע\"ב) וב\"אגרות משה\" (שם בסופו). וזה שיש מספיק אנשים שאינם שומרי מצוות, שיסכימו להיות קציני-בטחון, אינה טענה, ראה \"עמוד הימיני\" (סימן יז ס\"ק ז); (ג) כסניף להיתר אפשר להוסיף את דברי בעל \"מנחת שלמה\" (סי' ז, עמ' מד) המאריך שם להוכיח שבמקרה של פיקוח נפש אין מטריחים על המציל טירחה גדולה כדי לא לחלל שבת, אלא מתירים לו לנהוג כדרכו.</i>, כלומר שלא בדרך הרגילה, כגון מחובר לחגורתו בחיבור קבוע כך שיהיה חלק בלתי-נפרד מן החגורה<sup>2</sup><i class=\"footnote\">\"נשמת אברהם\" (ח\"ה קונטרס \"הרופא בשבת, ביום טוב\" וכו', סעיף פג, עמ' קעה). אמנם יש לעיין, אם חיבור קבוע של הנרתיק מהוה גם חיבור קבוע לטלפון עצמו. ויש לשים לב שהוצאת הטלפון לרשות-הרבים תהיה באופן שיהווה תכשיט. אך כאשר הוא יוצא לדבר מצוה, יוכל לקחת את הטלפון גם \"כלאחר יד\", באופנים שלא יהיה \"תכשיט\", כגון לקשור אותו ברצועה לרגלו, או לשאתו בתוך כובעו, וזאת בהסתמך על דעת \"חזון איש\", שבזמן הזה כמעט אין לנו רשות-הרבים דאורייתא, ויהיו כאן אפוא תרי דרבנן, וכמובא ב\"שמירת שבת כהלכתה\" (פרק מ סעיף ז הערה כ) בשם הגרש\"ז אויערבאך.</i>."
        ],
        [
            "\n<small> פראג, צ'כיה, ניסן, ה'תשנ\"ו</small>",
            "<b>מו. התקנת עירוב לאזור היהודי של פראג</b>",
            "<b>שאלה</b>",
            "בפראג אין עירוב ורוב היהודים לצערנו אינם מקפידים על הלכות טלטול בשבת. בעיר עצמה כ-1,300,000 תושבים ונוסף עליהם מגיעים לעיר מאות אלפי תיירים מדי חודש בחודשו. בעיר כיכר ענקית ככר וורצלב שיכולה להכיל למעלה ממליון אנשים.",
            "האזור היהודי מרוחק מככר זו ובו סימטאות שרוחבן למטה מט\"ז אמה.",
            "האם ניתן לעשות עירוב רק לאיזור היהודי, ואם ניתן האם אפשר להשתמש בחוטי ה\"טראמ\" החשמלית המקומית ולסמוך על המסמרים התקועים בעומק הקיר ואליהם מחוברים הכבלים כך שנחשיב את החוטים כאילו הם על גבי קירות הבתים?",
            "<b>תשובה</b>",
            "כדי להימנע עד כמה שאפשר מלהיכנס למחלוקות באשר להגדרת רשות-הרבים<sup>1</sup><i class=\"footnote\">בשו\"ע אורח חיים (סי' שמה סעיף ז) מובא: \"איזהו רשות הרבים, רחובות ושווקים הרחבים ט\"ז אמה ואינם מקורים ואין להם חומה, ואפי' יש להם חומה אם הם מפולשים משער לשער (רמ\"א: ואין דלתותיו נעולות בלילה, טור) הוי רשות הרבים. ויש אומרים שכל שאין ששים רבוא עוברים בו בכל יום, אינו רשות הרבים\". \"משנה ברורה\" (ס\"ק כד שם) ו\"אגרות משה\" (או\"ח ח\"א סי' קלט) מעירים שהלשון \"בכל יום\" איננה מופיעה בראשונים, ומה שמופיע הוא רק התנאי שצריך שיהיו מצויים שם שישים רבוא, ה\"אגרות משה\" עצמו מסתפק אם האנשים שבבתים מצטרפים לשישים רבוא או רק אלו שברחוב, אך עכ\"פ כל רחובות העיר מצטרפים לדעתו, גם לצד שאין לצרף היושבים בבתים עדיין לדעת ה\"אגרות משה\" יש לצרף את היושבים בכלי הרכב, שנחשבים כרה\"י (אמנם לדעת הישועות מלכו גם הם אינם מצטרפים). וכן צידד הגרז\"נ גולדברג להקל בצירוף לסברת החזו\"א שתובא בהערה 3.<br>דעת הגר\"ש משאש רבה של ירושלים להלכה כדעה ראשונה שבשו\"ע סי' שמה סעיף ז שלא צריך ס' רבוא ושכך צריכים לנהוג הספרדים.</i>, נושא שנשתברו עליו קולמוסים רבים, אם ברצונך להתקין עירוב באזור בית-הכנסת ומגורי היהודים<sup>2</sup><i class=\"footnote\">ה\"אגרות משה\" (ח\"ד סימן פח) מעלה אפשרות שאפילו אם יש שישים רבוא רק בעונת התיירות בכל זאת תחשב העיר רשות הרבים כל השנה כולה.</i> (ובלבד שכיכר וורצלב אכן איננה כלולה בתחום זה וגם לא הרחובות הפתוחים אליה), יש לבדוק תחילה אם ניתן להגדיר אזור זה כרשות-היחיד מדאוריתא לשיטת החזו\"א<sup>3</sup><i class=\"footnote\">ה\"חזון איש\" (או\"ח סי' קז, סעיף מג, אותיות ד-ח) אומר שבכל מקרה שבו יש ג' מחיצות של עומד מרובה לא אומרים אתו רבים ומבטלי מחיצתא, והא דפירצה יותר מי' אוסרת, זה רק מדרבנן, ולכן התיר בצורה כזו:<br>כי ברחוב ב' יש עומד מרובה מג' רוחות ולכן הוי רה\"י מהתורה וע\"י כך העומד מרובה של רחוב ב' הוי מחיצה גם לרחובות א' וג'. אך אם אין עומד מרובה ברחוב ב' בעצמו אלא בהצטרפות עומד מרובה של רחובות אחרים (כמו שברחוב ג' אין עומד מרובה בעצמו אלא בהצטרפות רחוב ב') לא הקל.<br>ולכן בציור כזה:<br>לא הקל.</i>. לאחר מכן תוכל להשתמש בכבלי החשמלית<sup>4</sup><i class=\"footnote\">שו\"ת מהרש\"ם (ח\"א סי' רו) \"אבל מ\"מ בדאפשר להמשיך חוט ברזל משני צדדי הבית עד למטרה או להעמיד קנים אצל כותלי הבית יש לעשות כן וכן נראה שאם החוט מונח על הגג, אינו ניכר לעין הרואה, ואין להקל רק אם החוט גבוה מעל הגג וניכר לעין הרואה שהוא מן הצוה\"פ. וכ\"ז דוקא אם סובב ע\"ג בית שבקצה המבוי, אבל אם נמשך להלאה בתים, אין להקל כלל. ואם הבית שצורת הפתח על גבי גגו בולט יותר למבוי משאר בתים או גבוה יותר או קצר יותר, יש לומר שהבית נחשב למזוזת צורת הפתח, כיון שנתבאר דבצורת הפתח כשר גם ביותר מד' אמות\". וברור מכל זה שהמהרש\"ם לא הקל בציור שלפנינו.</i>, בתנאי שצורת-הפתח תיווצר באחת משתי הדרכים הבאות:",
            "1. העמדת לחי מתחת לחוט, וזה יותר פשוט.",
            "2. העמדת קנה מתחת לחוט, וזה מסובך יותר, כי חייבים להקפיד שהקנה יהיה בדיוק נמרץ<sup>5</sup><i class=\"footnote\">\"משנה ברורה\" (סי' שסב ס\"ק סג), וכתב שאפילו אם רק קנה אחד רחוק כלשהו (ואינו בדיוק מתחת לקנה שעל גביהם) - פסול. יש להקפיד שלא תהיה זאת מחיצה שגדיים יכולים לבקוע בה, ולכן הקנים צריכים להגיע אל תוך ג' טפחים סמוך לקרקע (\"משנה ברורה\" סי' שסב ס\"ק נ וסי' שסג ס\"ק לה). וכן יש להקפיד שהקנים לא ינודו ברוח מצויה (שם סי' שסב ס\"ק סו).</i> מתחת לחוט.",
            "כדי לסמוך על צורת-הפתח, צריך גם לשכור רשות ולעשות עירוב חצרות."
        ],
        [
            "\n<small> פראג, צ'כיה, טבת, ה'תשנ\"ו</small>",
            "<b>מז. דין פירצה שיש בה יותר מעשר אמות ובאמצעה עמוד של תמרור או רמזור.</b>",
            "<b>שאלה</b>",
            "האם עמוד שעליו תמרור או רמזור מבטלים פרצה שיש בה למעלה מעשר אמות. הפרצה כרגע היא בת יב אמות ואם העמוד יחלק אותה הרי שישארו רק ו אמות מכל צד.",
            "העמוד עצמו רוחבו פחות מטפח.",
            "האגרות משה בחלק או\"ח ח\"ב סימן פט מתיר לסמוך על ביתן השומר באמצע פרצה אע\"פ שאינו עשוי לדירה.",
            "<b>תשובה</b>",
            "רמזור, תמרור או עמוד-חשמל אינם יכולים לבטל פירצה בת יותר מעשר אמות<sup>1</sup><i class=\"footnote\">הגמ' בעירובין (י ע\"ב) אומרת במפורש שאין זה מועיל, כי \"אתי אוירא דהאי גיסא ודהאי גיסא ומבטל ליה\". וכן פסק מרן בשו\"ע (סי' שסג סעיף לד).</i>, אף אם יש במחיצה משני צדדיה \"עומד מרובה על הפרוץ\"<sup>2</sup><i class=\"footnote\">בעל \"אגרות משה\" מחדש שבית-שומר של פחות מד' אמות העומד באמצעו של שער שרוחבו יותר מי' אמות, כך שבכל צד שלו יש פחות מי' אמות, ויש שם כותל גדול משני צדדי השער, לא נגיד \"אתי אוירא דהאי גיסא ודהאי גיסא ומבטל ליה\", ולכן פירצה זו תיחשב לפירצה של פחות מי' שאינה אוסרת. עיקר חידושו מבוסס על ההנחה שקודם כל אנו בודקים, אם יש שם \"עומד\" מרובה, בלי שיקולי \"אתי אוירא דהאי גיסא ודהאי גיסא ומבטל ליה\", ואם אמנם ה\"עומד\" מרובה, או אז נראה את הפרצות כסתומות, ולא נגיד \"אתי אוירא דהאי גיסא ודהאי גיסא ומבטל\".<br>ב\"חזון איש\" (או\"ח סי' סח ס\"ק א) מבואר שלא כשיטתו של \"אגרות משה\", אלא שאף אם נמדוד ה\"עומדים\", יהיה \"עומד מרובה\", נאמר \"אתי אוירא דהאי גיסא ודהאי גיסא ומבטל ליה\". וכשיטתו מבואר בחי' הר\"ן (עירובין טז ע\"א) וזה לשונו: \"ומסתברא דכל היכא דאמרינן, אתי אוירא דהאי גיסא ודהאי גיסא ומבטל ליה, העומד נחשב כפרוץ ומצטרף להיות פרוץ מרובה על העומד, וכן נמי אם בין שתי הפרצות והעומד שבינתיים הוו יותר מעשר, חשבינן לה להך מחיצה נפרצה יותר מעשר דמבטל ליה לגמרי משמע\", עכ\"ל. ויעויין עוד ברשב\"א (י ע\"ב ד\"ה שמעת מינה) שמשמע ממנו, שאין העומד מצטרף לי', אך אינו מונע משתי הפרצות להצטרף היכא דאמרינן אתי אוירא, יעו\"ש.<br>אך על כל פנים לענ\"ד כאן יש לומר גם לדעת \"אגרות משה\" שאינו ממעט בפירצה, שהרי הקשה על דבריו מתוס' בעירובין (ב ע\"ב ד\"ה בין) שכתבו, שבפתח שער החצר אתי אוירא ומבטל לעמודים, ותירץ שהעמודים לא נעשו למחיצה אלא רק לתלות בהם את המסך, ואם כך, פשוט שכאן תמרור, רמזור או עמוד-חשמל לא נעשו למחיצה, ולכן נגיד בהם אתי אוירא.<br>ועוד שהביא מתוס' ישנים שכתבו, שצריך מקום חשוב כדי שלא נגיד \"אתי אוירא\" מדאורייתא, ותו\"י ביארו שמקום חשוב הוא אמה, והוא ביאר על-פי דבריו ברש\"י (טז ע\"א ד\"ה כנגד העומד) שמקום חשוב הוא ד' טפחים. אך כאן בעמוד-חשמל, רמזור או תמרור אין ד' טפחים, ולכן נראה מ\"אגרות משה\" שלא הקל בכגון זה אפילו אם נעשה למחיצה, וכל שכן כאן שלא נעשה למחיצה. ובהא נחתינן וסלקינן שאין התמרור, עמוד-חשמל ורמזור ממעטים את הפירצה בת יותר מי' אמות, אף-על-פי שיש משני צדדיה כתלים שהם \"עומד מרובה\" לפירצה יותר מי'.</i>."
        ],
        [
            "\n<small> פראג, צ'כיה, תמוז, ה'תשנ\"ו</small>",
            "<b>מח. טלטול מחדר בית-מלון לשטחים ציבוריים שלו ולחצרו המוקפת ג' מחיצות, בשבת</b>",
            "<b>שאלה</b>",
            "יהודי המתארח בבית מלון בחו\"ל, האם צריך לעשות עירוב חצרות כדי לטלטל מחדרו למסדרון או לשטח ציבורי אחר בתוך המלון כגון הלובי, מה הדין לגבי חצר המלון אם היא מוקפת מחיצות מג' צדדים.",
            "<b>תשובה</b>",
            "בבית-מלון, אם גר בו רק יהודי אחד, אין צריך כלל עירובי-חצרות ומותר לטלטל בכל המלון<sup>1</sup><i class=\"footnote\">סי' שפב סעיף א, ועיין שם הטעם ב\"משנה ברורה\" ס\"ק א. ולעניין בית-דירות ודין חדר-המדרגות עיין שו\"ת \"במראה הבזק\" ח\"ג (תשובה מ ובהערה 2 שם). דעת הרב בן ציון אבא שאול המתיר טלטול מביתו לחדר מדרגות וההפך גם ללא עירובי חצרות.</i>. אם מתארחים בו יותר מיהודי אחד, ובחדרים שונים<sup>2</sup><i class=\"footnote\">\"ערוך השולחן\" (סי' שפב סעיף א).</i>, והם אינם אוכלים באותו חדר-האוכל, כי אז צריך עירובי-חצרות וניתן לשכור הרשות מבעל בית-המלון, כיוון שיש לו רשות להיכנס לחדרים ולהניח שם כליו (כגון לשלוח חדרניות המסדרות את החדר ומניחות לשעה את חפציהם או כליהם שם)<sup>3</sup><i class=\"footnote\">\"משנה ברורה\" סי' שפב ס\"ק עו, ועיין גם \"בית יוסף\" (סוף סי' שצא ד\"ה ומ\"ש רבנו ואין מספיק) וב\"דרכי משה הארוך\" שם (ד\"ה ואין מספיק).</i>. וגם במקום שאין לו רשות כזאת, מועילה השכירות ממנו לכל המבואות שבמלון, אך אין היא מועילה לטלטל אל תוך החדרים הפרטים של האורחים הנוכרים<sup>4</sup><i class=\"footnote\">עיין שם ב\"בית יוסף\" וב\"דרכי משה הארוך\".</i>.",
            "מקום שיש לו רק ג' מחיצות, ואין שום תיקון במחיצה הרביעית, אסור לטלטל בו, והוא ככרמלית, ואסור לטלטל ממנו לרשות-היחיד<sup>5</sup><i class=\"footnote\">סי' שסג סעיף א, ועיין ב\"ביאור הלכה\" שם, שלמיעוט הפוסקים (רמב\"ם וסיעתו) אין בג' מחיצות כלל רשות-היחיד מן התורה, ולרוב הפוסקים הרי זו רשות-היחיד מן התורה, ורבנן הצריכו תיקון. \"חלקת יעקב\" אורח חיים סי' קפו.<br>שו\"ע סי' שע סע' ב כשיש לבעה\"ב תפיסת-יד בחדרי אחרים, אין צריך עירוב, עיין עירובין עב ע\"א. תוס' ומודין שיתכן שעכו\"ם אצל ישראל לא מהני תפיסת יד. וכן אם גם החפץ מושכר, אין לו תפיסת יד. \"משנה ברורה\" סק\"ז אם זה לזמן קצר, לא צריך כל תנא. שם סע' ג' תלמידים אצל הרב בשאולין כאורחים ואין צריך אפי' תפיסת יד. בקנוים או שכורים צריך תפיסת יד \"משנה ברורה\" ס\"ק לג.</i>."
        ],
        [
            "\n<small> פריז, צרפת, תשרי, ה'תשנ\"ז</small>",
            "<b>מט. נשיאת קטן היודע ללכת במקום שאין עירוב.</b>",
            "<b>שאלה</b>",
            "האם מותר לשאת על הידיים קטן היודע ללכת, חי נושא את עצמו, במקרה ויצאה משפחה לטיול בשבת בתוך העיר ולאחר זמן נתעייף הקטן ומסרב להמשיך ללכת רגלי.",
            "<b>תשובה</b>",
            "אסור לכתחילה לשאת קטן, אף שיודע ללכת, אפילו בכרמלית<sup>1</sup><i class=\"footnote\">שבת (קכח ע\"ב) ושו\"ע או\"ח (סי' שח סע' מא).<br>\"משנה ברורה\" (שם, ס\"ק קנד) \"... ויש מהמון שנכשלים בזה שנושאים קטנים על כתפיהם, וטעותם הוא מפני שהקטן יכול לילך בעצמו, ושגגה היא דאסור דרבנן יש בכל אופן [דלא אמרו \"חי נושא את עצמו\" אלא לפוטרו מחטאת] ואפילו בכרמלית\".</i>.",
            "על ידי גוי מותר לנושאו בכרמלית<sup>2</sup><i class=\"footnote\">\"משנה ברורה\" הנ\"ל.</i>, ובקטן היודע ללכת אפשר להקל (לנושאו על ידי גוי) גם ברה\"ר לצורך מצוה<sup>3</sup><i class=\"footnote\">ב\"חכמת שלמה\" (או\"ח ס' שח) התיר לשאת בשבת קטן שאינו יכול לילך ברגליו במקום שאין עירוב, לומר קדיש שהוצאה כעין זו לומר קדיש הוי מלאכה שאינה צריכה לגופה דלרוב הפוסקים הוי דרבנן, ובכרמלית חשיב שבות דשבות במקום מצוה, דמותר.<br>ואף שב\"אגרות משה\" (או\"ח ח\"ד ס' צא) פקפק בהיתר זה, מכל מקום על ידי גוי ובקטן היודע ללכת הוי ודאי שבות דשבות, ובמקום מצוה יש להתיר. וראה עוד בשו\"ת \"במראה הבזק\" (ח\"ג תשובה לו)</i>.",
            "אם באמצע הדרך נתעייף הקטן ומצטער להמשיך ללכת מותר לנושאו גם על ידי ישראל, בכרמלית<sup>4</sup><i class=\"footnote\">כך פסקו ב\"אגרות משה\" שם, וב\"ציץ אליעזר\" (ח\"ג ס' לב).</i>."
        ],
        [
            "\n<small>קליפורניה, ארה\"ב, ניסן, ה'תשנ\"ז</small>",
            "<b>נ. זמן \"תענית בכורות\" למי שטס לארץ-ישראל.</b>",
            "<b>שאלה</b>",
            "אדם היוצא מסן פרנציסקו ביום א' בבוקר, בתאריך יג בניסן, הוא אמור לנחות בישראל ביום ב' בשעות הצהרים, בערב פסח, יד בניסן. מתי עליו להתחיל את הצום ומתי הצום מסתיים לגביו, בהנחה שלא יוכל להשתתף בסעודת \"סיום\" תוך כדי הטיסה?",
            "<b>תשובה</b>",
            "הצום חל על האדם בעלות השחר של יום י\"ד בניסן בכל מקום בעולם<sup>1</sup><i class=\"footnote\">רבי עובדיה ספורנו (ויקרא כג, ג ד\"ה שבת הוא לה'). שו\"ת \"שואל ומשיב\" (כרך ד חלק שני, תשובה קכד).</i> שבו הוא נמצא. אם יבוא ממזרח למערב, יארכו לו שעות היום, ואם יבוא ממערב למזרח, יתקצרו לו שעות היום, ועל כן צריך לברר עם קברניט האוירון את מסלול הטיסה - באיזה איזור יהיה המטוס בסוף הלילה ולבדוק אז בלוח-הזמנים של אותו המקום את השעה המדויקת של עלות השחר, ואז יתחיל עבורו הצום.",
            "במקרה זה, כאשר הטיסה היא לארץ-ישראל, הרי יש בה גם שמחה של מצוה הפוטרת את האדם מצום זה של תענית בכורות, וחלות שמחה היא ברגע שהוא נוחת בארץ. לכן יוכל לאכול במטוס כל עוד לא עלה השחר של יום שני, י\"ד בניסן, יצום בשארית הטיסה ויוכל לאכול עם הגעתו ארצה ביום שני בשעות הצהריים<sup>2</sup><i class=\"footnote\">סברת הרב נחום אליעזר רבינוביץ.</i>."
        ],
        [
            "\n<small> פראג, צ'כיה, ניסן, ה'תשנ\"ו</small>",
            "<b>נא. תערובת קטניות בפסח</b>",
            "<b>שאלה</b>",
            "כיצד יש לנהוג בקהילה אשכנזית בנושא תערובת קטניות בפסח, בדיעבד?",
            "האם קניה בחנות במקום שיש חשש תערובת מקרי \"דיעבד\"? כיצד לנהוג במקום שלא ידוע אחוז הקטניות, ואי אפשר לברר זאת?",
            "<b>תשובה</b>",
            "מותר לקנות ולאכול בפסח מאכלים שיש בהם תערובת קטניות, בתנאי שרוב המאכל אינו קטניות<sup>1</sup><i class=\"footnote\">א. כתב ב\"תרומת הדשן\" (סו\"ס קיג): \"אפס, נראה אם נמצא גרגיר של מיני קטניות בקדירה או בתבשיל, לא מחמירינן כלל לאסור התבשיל אפילו באכילה, דגזירה דאיסור משהו ליתא אלא בתבואה דה' מינים\". וכן פסק רמ\"א בשו\"ע אורח חיים (סי' תנג סע' א): \"מיהו פשוט דאין אוסרים בדיעבד אם נפלו [קטניות] תוך התבשיל\". ואף-על-פי שמדברי \"תרומת הדשן\" משמע שלא התיר אלא במשהו, אבל אם ששים נגדו - אסור, מדברי רמ\"א משמע שהתיר אפילו אין ס' כנגד הקטניות. וב\"חק יעקב\" (שם ס\"ק ו) כתב שמדברי אחרונים משמע כרמ\"א, שאפילו אין ששים כנגד הקטניות, מותר, וסיים שם: \"ועיקר נ\"ל כדעת האחרונים כיון שבלא\"ה הוא חומרא והרחקה בעלמא... מ\"מ רוב (של היתר) על כל פנים בעינן, ואם לא כן, לא מקרי תערובת כלל, דהוי כאוכל התבשיל מקטניות עצמן\". וכן פסק ב\"משנה ברורה\" (סי' תנג ס\"ק ח-ט) שכתב שם: \"ומכל מקום, אותם גרגירים שמוצאים, צריך לזורקן, אם לא שאינו ניכר\". ובשו\"ת \"באר יצחק\" (סי' יא) כתב שדי שההיתר מרובה מן האיסור במשהו, כדי להתיר התערובת.<br>בטעם היתר תערובת קטניות כתבו אחרונים שהוא, שעל תערובת קטניות לא גזרו כלל. ועיין שו\"ת \"באר יצחק\" (סי' יא) שדקדק כן בדברי ה\"חק יעקב\", וכן כתב בספר \"חוקת הפסח\" (סי' תנג סעיף ג).<br>ב. ב\"פרי חדש\" (שו\"ע או\"ח סי' תנג סוף סע' א) כתב: \"מה שאמר [הרמ\"א] ואינן אסורים אם נפלו לתוך התבשיל, מסתברא דכיון דאיכא רוב היתר, מבטלי, דלא עדיף מחלת חו\"ל שמבטלה ברוב ואוכלה\". משמע שלדעתו מותר לבטל קטניות לכתחילה ולאוכלן בפסח. וכן כתב בשו\"ת \"זרע אמת\" (ח\"ג או\"ח סי' מח והובא ב\"יחוה דעת\" ח\"ה סי' לב),. וכן דעת שו\"ת \"באר יצחק\" (סי' יא הנ\"ל) וזה לשונו: \"משא\"כ קטניות דבנ\"ד דמערבין אותו מקודם הפסח, דאז מותר לבטלו ברוב כיון דשם היתר עליו מקודם הפסח, לכן ליתא בזה לאסור (משום) דאין מבטלין איסור לכתחילה, בפרט דאינו רק תקנת הגאונים, וקילא זו מן חלת חו\"ל דמבטלי לכתחילה ברוב אף דהוי גזירה הקדומה, וכל שכן זה. וכיון דמבואר בחק יעקב (סי' תנג) דבתערובות רוב לא גזרו בקטניות אם כן הוא הדין בערבו במתכוין, ולהעמיד בטעם גמור גם כן מותר\". אמנם לא התיר שם אלא לבטל קודם הפסח. וב\"כף החיים\" מובא בדעת הרמ\"א שמותר לבטל רק בדיעבד, אבל לא לכתחילה.<br>ג. כתב הט\"ז (יו\"ד סי' קח ס\"ק ד) ש\"מותר לקנות מן העכו\"ם דברים המבושלים בכליהם, שאין בהם משום בישול עכו\"ם דסתם כליהם אינם בני יומם. ואע\"פ שנותן טעם לפגם אסור לכתחילה, מכל מקום לא חשבינן לקניה לכתחילה\". אם כן קנייה נחשבת דיעבד, ובדיעבד נותן טעם לפגם מותר. ויש לומר שהוא הדין בנדון דידן, דקנייה נחשבת דיעבד, ולפי זה מותר אפוא אף לדעת רמ\"א לקנות מוצרים שיש בהם תערובת קטניות.<br>ד. רבים מן הראשונים סוברים שאיסור שאין לו עיקר מן התורה מותר לבטלו לכתחילה (עיין \"אנציקלופדיה תלמודית\" ערך: אין מבטלין איסורין לכתחילה, ציון 50).<br>ה. בשו\"ת \"יחוה דעת\" (חלק ה סי' לב) דן המחבר בשאלה, האם לאשכנזים הנוהגים איסור בקטניות, מותר לאכול בכלים של ספרדים שנתבשלו בהם קטניות בפסח, והעלה להתיר, והסתמך על דברי רמ\"א הנ\"ל שהתיר בדיעבד תערובת קטניות כשהרוב היתר, \"ולפי זה הדבר ברור שאין פליטת הכלים שבישלו בהם אורז וקטניות אוסר את התבשיל לבני אשכנז שנוהגים להחמיר באורז ובקטניות. ואפילו אם הכלים בני יומם יש להתיר שבודאי יש רוב היתר כנגד פליטת הכלים\". והוא הדין בנדון דידן שמאכל, שיש בו תערובת קטניות לפסח, אין לאוסרו לאשכנזים, ואין כאן משום מבטל קטניות לכתחילה לפי שעושה כן בהיתר, לצורך אלה הנוהגים היתר בקטניות, כמו שהותרה פליטת הכלים לפי שבושלו בהם קטניות בהיתר. וכן כתב ב\"יחוה דעת\" (שם עמ' קנב). ו. נמצא דבנדון דידן הצטרפו כמה טעמים להתיר: (א) לא גזרו כלל על תערובת קטניות; (ב) לדעת ה\"פרי חדש\" ו\"באר יצחק\" מותר לבטל קטניות לכתחילה; (ג) איסור שאין לו עיקר מן התורה מותר לבטלו לכתחילה, לדעת הרבה ראשונים&lt;nowiki&gt;; (&lt;/nowiki&gt;ד) מאחר שנתערבו המאכלים בהיתר - לצורך הנוהגים היתר בקטניות, אין לאסור - לדעת רמ\"א המתיר במקום שהתערבו בדיעבד.</i> ובפרט יש להתיר במקום שנתערבו לפני פסח<sup>2</sup><i class=\"footnote\">ראה שו\"ת \"באר יצחק\" (סי' יא) שהתיר לבטל קטניות קודם הפסח. ואף יש דעות באחרונים (סי' תמז סעיף ד) שאפילו חמץ גמור מותר לבטל קודם הפסח, וקל וחומר שמותר לבטל קטניות קודם הפסח שכן איסורם שאינו אלא חומרא. ואפילו החולקים על ה\"פרי חדש\" יש לומר שיודו, שקודם הפסח מותר לבטל קטניות לכתחילה.</i>, או במוצרים שמכילים רק שמן קטניות<sup>3</sup><i class=\"footnote\">נחלקו אחרונים בשאלה, אם גם שמן-קטניות אסור בגזירת קטניות או לאו. עיין \"מרחשת\" (סי' ג) ו\"אורח משפט\" למרן הראי\"ה קוק (סי' קח-קיא). ונהי דיש מחמירים בשמן-קטניות עצמו, בתערובת ודאי שאין להחמיר.</i> או מינים שיש לגביהם ספק, אם הם בכלל גזירת קטניות, כגון אגוזי-אדמה וסויה<sup>4</sup><i class=\"footnote\">כנ\"ל הערה 3, שאין להחמיר בתערובת קטניות במקום שיש מתירים לאכול את הקטניות עצמן. ועיין \"תחומין\" (כרך ג עמ' 166) שדן בעניין זה וב\"מנחת יצחק\" (ח\"ו סי' עב) שם משמע שהוא אוסר לבטל לכתחילה, כדי למכור ולאכול בפסח.</i>.",
            "ואולם בפסח אין להכין תבשיל כזה לכתחילה, ויש מתירים לבטל את הקטניות לפני פסח<sup>5</sup><i class=\"footnote\">כנ\"ל הערה 1 כרמ\"א שאסר לבטל קטניות לכתחילה. ואולם בשו\"ת \"באר יצחק\" (סי' יא) התיר לבטל קטניות לכתחילה קודם הפסח.</i>.",
            "וכאשר בא לפניך תבשיל בפסח, אשר אי-אפשר לברר את כמות הקטניות שבו, מותר להרבות עליו בתבשיל אחר, כך שהקטניות יהיו בוודאי מיעוט<sup>6</sup><i class=\"footnote\">על-פי עצת הראשל\"צ הרב עובדיה יוסף, בעל-פה.</i>."
        ],
        [
            "\n<small> פראג, צ'כיה, ניסן, ה'תשנ\"ו</small>",
            "<b>נב. סתם קמח לעניין פסח.</b>",
            "<b>שאלה</b>",
            "האם סתם קמח נחשב כחמץ או שלא חוששים שהחטים באו במגע עם מים לפני הטחינה?",
            "<b>תשובה</b>",
            "קמח חיטה המצוי בחנויות במשך כל השנה, אסור לאפות ממנו מצות לפסח, משום חשש שיש בו חמץ<sup>1</sup><i class=\"footnote\">בגמרא (פסחים מ ע\"א) מצינו: \"ת\"ר, אין לותתין שעורין בפסח, ואם לתת, נתבקעו - אסורות, לא נתבקעו - מותרות\". ובהמשך הסוגיה - \"אמר רבה, בעל נפש לא ילתות\". ומקשה הגמרא, והלא בברייתא לעיל נאמר שכולי עלמא אוסרין ללתות שעורים? ומתרצת, \"בעל נפש, אפילו חיטים דשרירי (רש\"י - שהם קשות) לא ילתות\". כלומר, אף-על-פי שחיטים רחוקות מלהחמיץ מחמת הלתיתה - משום קשיותן, לכתחילה בעל נפש יחשוש לחימוץ ולא ילתות. ושם בסוגיה מסופר דבבית רב הונא ורבא בר אבין לתתו חיטין לפני פסח, ודעת רבא למסקנת הסוגיה - שמותר ללתות חיטין לפסח.<br>ורי\"ף (דף יב ע\"א בדפיו) ורא\"ש (פרק ב סי' כה) הביאו דעת הגאונים, שאף כי למסקנת הסוגיה מותר ללתות החיטין לפסח, הרי מכיוון שאנו איננו בקיאים בלתיתה (דהיינו, אין אנו יודעים בדיוק את הדרך שבה לתתו החיטין בזמן האמוראים כך שהחיטה לא באה לידי ביקוע וחימוץ) הלכך אסור ללתות החיטים לפסח כלל וכלל. וכן פסק רמב\"ם (הל' חמץ ומצה פ\"ה, הל' ו-ז) \"אין בוללין (=לותתין) את השעורים במים בפסח, מפני שהם רפין ומחמיצין במהרה... החיטים - מותר לבלול אותן במים כדי להסיר סובן, וטוחנין אותן מיד, כדרך שטוחנין הסולת, וכבר נהגו כל ישראל בשנער ובארץ-הצבי ובספרד ובערי המערב שלא יבללו החיטין במים, גזירה שמא ישהו ויחמיצו\". וכתב בעל \"מגיד משנה\" שם, שמקורו של רמב\"ם במנהג הגאונים הנ\"ל, ומדברי רמב\"ם משמע שהמנהג נתפשט לאסור בכל קהילות ישראל.<br>ועוד יש לדקדק בדברי רמב\"ם הנ\"ל שאף מעיקר דינא דגמרא מותר ללתות החיטין רק אם יטחנו אותן מיד אחר הלתיתה, דדווקא בכהאי גוונא התירו ללתות. וכן כתב רש\"י להדיא במס' סנהדרין (ה ע\"ב ד\"ה מותר ללתות), \"מותר לשרות מעט במים, ולכותשן במכתשת, ולא חיישין לחמוץ, הואיל וכותשן מיד\". דהיינו, דווקא בלתיתה מועטת, ודווקא באופן שיטחנו מיד לאחריה. ומקור לדברי רש\"י ורמב\"ם הוא בסוף הסוגיה הנ\"ל, שם מסופר על ספינה מלאה חיטים שטבעה בנהר, ואסר רבא את החיטין ליהודים, והתיר למכור לגוי בלבד. ואף-על-פי שרבא התיר ללתות חיטין לפסח, מכל מקום - חיטי הספינה ששהו הרבה במים, חיישינן בהו שבאו לידי חימוץ.<br>ובשו\"ע אורח חיים (סי' תנג סע' ה) כתב - \"האידנא אסור ללתות בין חיטין ובין שעורין\". וב\"משנה-ברורה\" (שם ס\"ק כז) כתב שטעם הגאונים, משום שאנו לא בקיאין בלתיתה, ושמא יחמיצו בשעת הלתיתה, ועוד, שמא יבואו לשהות מעט אחר גמר הלתיתה (כדברי רמב\"ם) קודם הטחינה, ויחמיצו החיטין.<br>והוסיף ה\"משנה ברורה\" שאף בדיעבד, אם עבר ולתת החיטין, אסור לאכלן בפסח. והביא ראיה ממה שנפסק בשו\"ע (או\"ח סי' תסז סע' ב) \"דגן שנטבע בנהר, או שנפלו עליו גשמים, אף-על-פי שלא נתבקע - אסור, דכיון דמינח נייחי, אתי לידי חמוץ\". והוסיף רמ\"א, \"ולכן יש ליזהר שלא יבואו מים או גשמים מזלפים על החיטין, כי אז אפילו לא נתבקעו - אסורות. ודגן שהיה מונח בעליה, וירדו גשמים דרך הגג בקצת מקומות, אותן שנתלחלחו - אסורות\". וכתב שם \"משנה ברורה\" (שם ס\"ק ח) דאף שיש פוסקים שאין איסור בדיעבד אלא אם כן נתבקעו או על כל פנים שיהיו קרובות להתבקע, שאני התם שבעת הלתיתה עסוק בחיטין ואינו מניחן להחמיץ, אבל כאן שהחיטים מונחות סתם, חיישינן לחמוץ אף שלא נתבקעו.<br>ובנדון דידן, הקמח המצוי בחנויות כל השנה עשוי מגרעיני חיטה שעברו לתיתה קודם טחינתן, כדי לשפר את הטחינה (עיין הערה 2 ההסבר הטכני), ויבואר לקמן ששיטת הלתיתה כיום כוללת השהית החיטים ברטיבותן זמן ממושך לפני הטחינה, ואם כן ודאי שאין להשתמש בקמח הרגיל כדי לאפות בו מצות לפסח.<br>ויש להוסיף שהנה בסוגיה הנ\"ל בפסחים נחלקו אמוראים בפירוש הפסוק \"ושמרתם את-המצות\", ממתי בעינן שימור למצות, משעת קצירה, משעת טחינה או משעת לישה; ונחלקו ראשונים להלכה. רמב\"ם ורי\"ף פסקו שלכתחילה יש לשמר החיטים משעת קצירה, וכמו שאמר רבא לפועליו, כשתהפכו העומרים של החיטים, הפכו לשם מצה, ובלשונו של רמב\"ם (הל' חמץ ומצה פ\"ה הל\"ה) \"... ואינו אלא מדברי סופרים, משום שנא' ושמרתם את המצות, כלומר, הזהרו במצה ושמרו אותה מכל צד של חמוץ. לפיכך אמרו חכמים - צריך אדם להיזהר בדגן שאוכל בפסח, שלא יבוא עליו מים אחר שנקצר, עד שלא יהיה בו שום חמוץ\".<br>וברא\"ש שם הביא שהמנהג באשכנז ובצרפת הוא, לשמור לשם מצת-מצוה רק משעת הטחינה ואילך, דאז מתחיל הדגן לבוא בקירבת מים (המטחנות שבימיהם היו בדרך כלל מונעות במים), והשימור משעת הקצירה אינו אלא חומרא. ואמנם, לכתחילה שימור משעת הלישה בלבד איננו מספיק.<br>ומרן בשו\"ע (אורח חיים סי' תנג סע' ד) פסק - \"החיטים שעושים בהם מצות מצוה טוב לשומרן, שלא יפול עליהם מים משעת קצירה, ולפחות משעת טחינה. ובשעת הדחק מותר ליקח מן השוק\". היינו - שלכתחילה פסק שצריך שימור משעת קצירה, ולכל הפחות משעת טחינה, ורק בשעת הדחק, כאשר אין לו קמח שמור שכזה, יקח מן השוק ויסתפק בשמירה משעת הלישה ואילך. מקור דין זה בדברי הגאון שהובא בר\"ן שם, ובטור סי' תנג, שהתיר לקחת לאפית מצות מצוה קמח מן השוק - בשעת הדחק, וכתב בעל \"משנה ברורה\", (שם ס\"ק כד) שטעמו של המחבר, משום שיש פוסקים, שלדעתם אין צריך שימור אלא משעת לישה, ועוד, שאין מחזיקין איסורא לומר שהחמיצו, ואפילו אם לתתו את החיטין, מסתמא אין שורין אותן עד שיחמיצו, אלא מציפים עליהם מים ומדיחין אותם וטוחנין מיד. ואף-על-פי שהמחבר פסק, שהאידנא אסור ללתות, שאני הכא שהוא שעת הדחק. אלא שה\"משנה ברורה\" סיים בשם אחרונים, שכיום שנוהגים כל השנה ל\"כבס\" (בהרבה מים) את החיטים ולהשהותן במים, הרי זה גרוע מלתיתה ואסור ליקח קמח חיטין מן השוק אפילו בשעת הדחק, דהוא כמו מה שנפסק בסי' תסז סע' ב בדגן שנטבע בנהר, שאסור אפילו בדיעבד לכל הפסח, וכל שכן למצת מצוה, ומשום חשש חימוץ. וכן כתב ב\"חיי-אדם\" (כלל' קכו סע' פ), שחיטים שנתלחלחו ושהו בלחותן, אסורים מדינא.<br>ובשו\"ע הרב כתב הגר\"ז, (סי' תנג סע' יז) שבמקום שנהגו ללתות חיטים קודם הטחינה ומשהים אותם במים יותר מזמן הלוך מיל (=18 דקות), אסור להשתמש בקמח זה לפסח אף בשעת הדחק. ועיין ב\"חזון איש\" (או\"ח סי' קכא ס\"ק כד ד\"ה ולפי) שכתב, ששיעור מיל הוא דוקא לגבי חימוץ הקמח שנתערבב במים, אבל גרעיני החיטה קשים, וזמן חימוצם ארוך בהרבה משיעור מיל, ואפשר לומר שלדברי ה\"חזון איש\" אף אם שהו החיטים לאחר הלתיתה יותר ממיל לפני טחינתן, אין להחשיבן כחמץ, ויהיו מותרות בשיהוי בפסח (ע' הערה 3). ואמנם ב\"משנה ברורה\" (סי' תסז ס\"ק ט) כתב בשם \"מגן אברהם\", שחיטין שנפלו עליהם מים או טבעו בנהר, אם שהו יותר משיעור מיל - באים לידי חימוץ (ובפחות מזה מתיר למכור לגוי אף בפסח), משמע לדעתם כי שיעור מיל הוא הקובע לעניין חימוץ גרעיני חיטה, ודלא כ\"חזון איש\".<br>העולה מכל הנ\"ל, שבימינו, לכתחילה ודאי יקח חיטים השמורות משעת קצירה, ולכל הפחות משעת טחינה (וכתב \"משנה ברורה\" שם ס\"ק כה שמנהג ישראל קדושים, שאף מצות כל הפסח עושים מחיטין שנשתמרו כך, ולא רק מצות מצוה) ואף בשעת הדחק לא יקח קמח רגיל מן השוק, אלא אם ידוע לו בבירור שלא לתתו החיטין, כי אז בשעת הדחק שרי, וישמור משעת לישה. אך מכיוון שכיום נוהגין ברוב המקומות ללתות החיטים קודם הטחינה (ע' הערה 2), לא ישתמשו בקמח הרגיל לאפיית מצות. ולעניין איסור שהייה בפסח, עיין להלן הערה 3.</i> כתוצאה של תהליך הלתיתה<sup>2</sup><i class=\"footnote\">במשך הדורות עברה פעולת הלתיתה שינויים רבים, וכבר הגאונים כתבו שאין אנו בקיאין בלתיתת החיטה שהוזכרה בגמרא, לעשותה באופן שלא יחמיצו החיטין.<br>נראה מן הפוסקים האחרונים שבימיהם דרך הטוחנים הייתה לשרות החיטין במים כדי לרכך את הגרעינים, וכדי להקל בזה על פעולת הטחינה. אחר השרייה הדיחו את הגרעינים וטחנום. ריכוך גרעין החיטה עוזר לפעולת הטחינה, וכן הוא מועיל להורדתה של קליפת הגרעין בשלימות קודם הטחינה ולסילוקה, כך שרק הגרעין נטחן (ואכן, הקמח המיוחד לאפיית מצות לפסח, שנעשה מחיטין שאינן לתותות, איננו לבן לגמרי כקמח הרגיל של כל השנה, משום שיובש הגרעין וקליפתו גורם לשבירת הקליפה קודם הטחינה, כך שגם חלקים ממנה נטחנים לקמח).<br>אמנם כיום נהוגות בארץ שתי שיטות לתיתה השונות מן הנ\"ל. המשותף להן הוא שהמטחנות מעונינות להביא את גרעין החיטה ללחות של 17-16% ע\"י הרטבתו באופן מבוקר (החיטים מגיעות למטחנה בלחות טבעית של 14-12%, ותהליך ההרטבה מעלה את הלחות לדרגה הנ\"ל).<br>בשיטה אחת מעבירים את גרעיני-החיטה אל תוך מסוע-חילזון שלתוכו נשפכים מים מצינור המחובר למסוע, ועל-ידי זה מרטיבים את הגרעינים. לעיתים חוזרים על פעולה זו פעמיים או שלוש, בהפרש של כמה שעות בין הרטבה להרטבה, וזאת כדי לאפשר לחיטים לספוג את דרגת הלחות המבוקשת. בשיטה האחרת עוברים הגרעינים אל תוךך תא-הרטבה, ורסיסי-מים מותזים באוויר התא במינון הדרוש ליצירת הלחות המבוקשת.<br>בשתי השיטות הללו מניחים לחיטים לשהות ברטיבות במשך עשר עד עשרים-וארבע שעות קודם הטחינה. על-ידי ההשהיה סופגים הגרעינים את דרגת הרטיבות הדרושה ונעשים לחים ורכים, ורק אז טוחנים אותם.<br>לענייננו - בשיטות החדשות הללו כמות המים שעמה באות החיטין במגע, היא קטנה מאשר בשיטת הלתיתה הישנה (ולכן קורים לה \"הרטבה\" ולא \"לתיתה\"). ומאידך, נותנים לגרגירים לשהות ברטיבות זו זמן רב כדי לספוג את הלחות (וכבר כתבנו בהערה (1) שלתיתת החיטים שהותרה מדינא דגמרא, הייתה דווקא אם טחנו מיד לאחריה), ומשום כך יש להתייחס לחיטים הלתותות היום, כספק-חמץ גמור, ולכן כל קמח העשוי מחיטים לתותות, דינו כדין ספק-חמץ מדאורייתא.<br>מתוך בירור שעשינו באמצעות הרב מנחם גנק, הובהר לנו שגם עמדת ארגון הכשרות .o.u היא, שקמח מחיטה לתותה הוא בכלל ספק-חמץ מדאורייתא בשל העובדה שמשהים את החיטין ברטיבותן שעות מספר קודם הטחינה.</i> שגרעיני-החיטה עוברים קודם טחינתם.",
            "ולעניין איסור שהיית חמץ בפסח, יש לנהוג בו בקמח זה כבכל דבר שיש בו ספק-חמץ, ולכן יכלהו קודם הפסח, או ימכרנו לגוי<sup>3</sup><i class=\"footnote\">מחמת הדברים שכתבנו בהערות לעיל, בהן הסקנו שלקמח הרגיל (העשוי מחיטה לתותה) יש דין ספק-חמץ מדאורייתא, הרי שאסור להשהותן בביתו בפסח. וכן כתב בעל \"משנה ברורה\" (סי' תנג, ס\"ק כד) שהרבה אחרונים סברו, שאסור להשהותו בפסח. ואמנם העיר שם (ס\"ק כז), שאם לתת את החיטין וטחנן מיד, מותר להשהותן בפסח, אך כבר ביארנו ששיטות הלתיתה הנהוגות היום גורמות להשהיה ארוכה לאחר הלתיתה, קודם הטחינה, ולכן, מי שיש לו קמח-רגיל לפני הפסח, יכול למוכרו לגוי בתוך שאר החמץ שהוא מוכר לו. והמחמיר שלא להשהות בביתו חמץ או ספק-חמץ בפסח (ולא לסמוך בזה על מכירת חמץ), יש טעם רב שישרוף אף את הקמח הרגיל, או יאבדו ע\"י פסילתו לאכילת-כלב.</i>. ואם עבר ושיהה קמח זה בפסח (ולא מכרו לגוי קודם הפסח), אסור ליהנות ממנו לאחר הפסח, כדין חמץ שעבר עליו הפסח, ויש המתירין למוכרו לגוי<sup>4</sup><i class=\"footnote\">בשו\"ע (אורח חיים סי' תמח, סע' ה) נפסק - \"חמץ שנמצא בבית ישראל אחר הפסח, אסור, אעפ\"י שביטל\". והנה בקמח הרגיל שיש בו ספק-חמץ, כתב ה\"משנה ברורה\" (סי' תנג, ס\"ק כד), שאם עבר ושיהה בפסח, יש אוסרין אותו בהנאה כדין חמץ שעבר עליו הפסח. אך \"אליהו רבה\" בשם זקנו התיר למוכרו לגוי אחר הפסח, שכן אינו אלא ספק חמץ, ובספק-חמץ לא גזרו לקונסו.<br>אמנם ה\"חזון איש\" (או\"ח סי' קכא ס\"ק כג) חלק על דברי ה\"משנה ברורה\" וכתב שמכיוון שקמח זה עשוי מחיטים ששהו הרבה אחר הלתיתה, ואסור היה להשהותם בפסח מספק דאוריתא, הרי זה בכלל הקנס שקנסו בחמץ שעבר עליו הפסח, (אם לא מכרו אותו לגוי קודם הפסח), הקמח אסור בהנאה, ואף למוכרו לגוי אסור.</i>.",
            "(הערת המערכת: כיום סיון ה'תשס\"א ידוע לנו שיש קמח שעובר תהליך מיוחד שמבטיח את אי חימוצו ובו משתמשים בחלק מן המקומות שמוכרים מוצרים מקמח שנטחן לאחר הפסח)."
        ],
        [
            "\n<small>טנסי, ארה\"ב, ניסן, ה'תשנ\"ח</small>",
            "<b>נג. גילוח והשמעת מוזיקה ביום העצמאות</b>",
            "<b>שאלה</b>",
            "בין כוחות שונים הפועלים בקהילה, התעורר ויכוח בקשר לצביון חגיגת יום העצמאות הקרב ובא, אנו מבקשים לדעת את המקורות ההלכתיים עליהם מבססים את ההתר להסתפר ולהתגלח וכן לשמוע מוסיקה בהופעה חיה במהלך מסיבת היום, למרות שהימים הם ימי ספירת העומר.",
            "כמו כן נתבקשנו לאתר את המקורות לענינים הנ\"ל במצב השנה, האם יש שינוי להלכה השנה בו יום העצמאות אינו נחוג בזמן אלא מוקדם.",
            "<b>תשובה</b>",
            "עם הקמת מדינת ישראל פסקו רוב רובם של רבני ישראל ש\"זה היום עשה ד' נגילה ונשמחה בו\", ויש לראות בהקמת המדינה משום נס שיש להודות עליו לקב\"ה<sup>1</sup><i class=\"footnote\">ב\"קול התורה\" לרב מנחם כשר מצויה רשימת רבנים הקוראים להשתתף בבחירות הראשונות לכנסת. ועיין בתשובתו של הרב משולם ראטה בשו\"ת \"קול מבשר\" (ח\"א תשובה כא). מאמרו של הראשל\"צ הרב י' נסים הובא בספר \"הלכות יום העצמאות ויום ירושלים\" בעריכת פרופ' נ' רקובר, בדברי מרן הגר\"ש ישראלי בספרו \"ארץ חמדה\" (ח\"א סי' ו) ובדבריו של הגרצ\"י קוק במאמרו \"לתוקף קדושתו של יום עצמאותנו\" ב\"לנתיבות ישראל\" (ח\"א עמ' קפא).</i>. על כן מצוה היא לנהוג ביום ה' באייר יום חג, עם כל המשתמע מכך, ומכיון שתאריך זה חל בימי הספירה, הרי משמעותה גם בכך שהלכות האבילות בטלות ביום זה.",
            "ואכן נהגו שלומי אמוני ישראל בארץ-ישראל מאז הקמת המדינה להסתפר ולהתגלח<sup>2</sup><i class=\"footnote\">לא מצאנו בפוסקים מפורש חילוק בין תספורת הראש לבין תספורת הזקן, אף שמתוס' מועד קטן (יד ע\"א ד\"ה ומנודה) משתמע שיש מקום לחלק. </i> לכבוד היום ולהשתתף במסיבות לציון היום שכללו ריקודים ומחולות, ולא רק השמעת מוזיקה בכלי-שיר.",
            "הראשון לציון הרב הראשי לישראל הרב יצחק נסים התיר להתגלח לכבוד היום בהסתמכו על פוסקים רבים המתירים להתגלח בימי הספירה גם בגלל סיבות שוליות<sup>3</sup><i class=\"footnote\">ובהם רדב\"ז, הרב חיד\"א והיעב\"ץ. ועיין עוד במאמר הרב י' נסים הנזכר לעיל המביא מר' חיים פלאג'י שבעירו יש משפחות, שאירעו להן נסים בימי ספירת העומר, וקבעו בהם ימי שמחה והודאה כימי פורים ומסתפרים בהם. פסקו של הרב נסים הוא שלא כפסקו של הרב עובדיה הדאיה (ישכיל עבדי ח\"ח).</i>. וכן מקובלנו גם מפי הגרצ\"י קוק שגער במי שלא התגלח לקראת יום העצמאות ודרש עליו את הפסוק \"הכרת פניהם ענתה בם\". וכן מובא במפורש בשם הרב צבי פסח פרנק, רבה של ירושלם<sup>4</sup><i class=\"footnote\">עיין לוח \"שנה בשנה\" בהוצאת היכל שלמה, שם בשמו, כגון שנת תשנ\"ב עמ' 145.</i>, שהתיר לסדר את הזקן לכבוד יום העצמאות<sup>5</sup><i class=\"footnote\">עיין גם בשאלה הבאה ס' נד בתשובה אודות גילוח בערב החג בשנה שהחג מוקדם</i>.",
            "באשר להחלטה להקדים את חגיגות יום העצמאות ליום ה', כאשר הוא חל ע\"פ הלוח בערב שבת, עיין במאמרו של הרב הראשי לישראל הרב ש' גורן<sup>6</sup><i class=\"footnote\">וטעמו שכבר בתחילת קביעת יום-טוב זה הוחלט, שכאשר יחול ה' באייר בשבת או ביום ו, ידחה או יוקדם היום-טוב. כן כתב שהנס היה לאורך כל מלחמת השחרור, ואף שיום ה' באייר נקבע כיום ציון הנס, היכא דלא אפשר והוחלט ע\"י העם לקובעו ביום אחר, דינו כיום-טוב גמור, כנ\"ל.</i>. ועוד יש לציין, כי הגרצ\"י קוק הירבה לדבר על כך שיש קידוש ה' מאין כמוהו בכך שמדינת ישראל החליטה על הקדמת החג כדי למנוע חילול שבת.",
            "בכל אופן יש לזכור, כי אבילות ימי הספירה נקבעה בגלל שלצערנו \"לא נהגו כבוד זה בזה\", ועל כן יש להיזהר מריבוי מחלוקות, ויש לעשות כל מאמץ שאש המחלוקת לא תתפשט בקהילה, ומשום כך יש לדאוג לכך שכל המעשים ייעשו מתוך הסברה בדרכי נועם."
        ],
        [
            "\n<small>אילינוי, ארה\"ב, ניסן, ה'תשנ\"ח</small>",
            "<b>נד. השתתפות במסיבה לכבוד יום העצמאות הנערכת בתאריך אחר (קרוב).</b>",
            "<b>שאלה</b>",
            "אצלנו בשיקאגו בנוסף למסיבות הנערכות בבתי הכנסת ביום העצמאות בלילו וביומו, יתקיימו השנה מסיבות נוספות לציון יובל חמישים למדינה.",
            "האם מותר להשתתף באירועים אלה שיכללו מוזיקה אם הם יתקיימו שלא בתאריך המדוייק של יום העצמאות.",
            "אנו מתלבטים בעיקר לגבי אירוע מרכזי לכבוד מדינת ישראל שיתקיים ביום א' ו' באייר שיכלול גם הופעה של הזמר יהורם גאון.",
            "שאלה נוספת היא האם גם השנה שבה יום העצמאות הוקדם ליום ה' מותר להתגלח כבר ביום רביעי לפני השקיעה.",
            "<b>תשובה</b>",
            "1. מותר להשתתף בחגיגות יום העצמאות, שיש בהם מוסיקה וריקודים רק כשהן מתקיימות ביום העצמאות עצמו, ולא בימים אחרים<sup>1</sup><i class=\"footnote\">הראשל\"צ הרב הראשי לישראל, הרב יצחק ניסים - מובא בספרו של פרופ' נחום רקובר \"יום העצמאות ויום ירושלים\".</i> - בגלל מנהגי אבילות של ספירת העומר<sup>2</sup><i class=\"footnote\">עיי\"ש במאמרו של הרב הדאיה, שההיתר בנוי על כך שיום שיש בו נס, הוא יום טוב ויום שמחה ולכן נדחית אבילות של ספירת העומר, חרף דעתו של הרב הדאיה שאין לה' באייר מעמד של יום נס, שהרי לא ניצלו ביום זה וכו', עיי\"ש, כי כבר רבו החולקים על דבריו. עיין בשו\"ת \"קול מבשר\" לרב משולם ראטה (ח\"א סימן כא). במאמרו של הרב נסים הנ\"ל ובמאמרו של הגרצ\"י קוק לתוקף קדושתו של יום עצמאותנו (\"לנתיבות ישראל\" ח\"א עמ' קפא). ובדברי מרן הרב ש' ישראלי בספרו \"ארץ חמדה\" (ח\"א בסי' ו, עמוד 18), המוכיחים את תוקפו של יום גדול זה. ומכל מקום, ביום שאינו יום הנס, נראה שאין להתיר.</i>. אמנם, חגיגות שיש בהן רק מוסיקת רקע, אבל אין בהן ריקודים ומחולות<sup>3</sup><i class=\"footnote\">עיין \"משנה ברורה\" (סי' תצג ס\"ק ג) שעיקר האיסור הוא במחולות וריקודים. ואף על פי שיש אוסרים בימי הספירה גם שמיעת מוסיקה בכלל, עיין \"אגרות משה\" (אורח חיים חלק א' סי' קסט), מכל מקום מוסיקת רקע - מותרת.</i> והופעות מוסיקליות<sup>4</sup><i class=\"footnote\">\"משנה ברורה\" ו\"אגרות משה\" הנ\"ל.</i> - מותרות.",
            "2. לאור הנ\"ל, אסור להשתתף בהופעה של יהורם גאון המתקיימת ביום ראשון לאחר יום העצמאות. אמנם, אם מדובר במאורע הזדהות עם מדינת ישראל, שרק חלק ממנו הוא הופעת הזמר, מצוה להשתתף באסיפה - בלי להשתתף בקונצרט.",
            "3. מותר להתגלח ולהסתפר ביום רביעי אחה\"צ לקראת יום העצמאות גם השנה, כשהוא מוקדם<sup>5</sup><i class=\"footnote\">עיין במאמרו של הרב שלמה גורן, בספרו של פרופ' רקובר הנ\"ל (עמ' שט), וכך נוהגים שלומי אמוני ישראל וכן מקובלנו מפי הרב צבי יהודה הכהן קוק, שדרש על כך את הפסוק \"הכרת פניהם ענתה בם\", שהרי אי-אפשר להיכנס לחג בפני אבל. עוד נהג הגרצי\"ה קוק להדגיש, שאין לך קידוש ד' גדול מזה שכדי למנוע חילול שבת קבעה מדינת ישראל שיום העצמאות שחל ביום ו' יוקדם ליום ה'.</i>."
        ],
        [
            "\n<small>קוסטה ריקה, קוסטה ריקה, טבת, ה'תשנ\"ו</small>",
            "<b>נה. עריכת מסיבת אירוסין בספירת העומר</b>",
            "<b>שאלה</b>",
            "האם מותר לערוך מסיבת \"ארושין-תנאים\" בתקופת העומר?",
            "במידה ויש אפשרות לקיים מסיבה זו, האם יהיה מותר להשמיע מוסיקה? אלו הגבלות חלות במקרה זה?",
            "<b>תשובה</b>",
            "מותר לערוך מסיבת אירוסין-תנאים בימי ספירת-העומר<sup>1</sup><i class=\"footnote\">שלא נהגו לאסור אלא נשואין שהוא עיקר השמחה אבל אירוסין מותר שמא יקדמנו אחר (טור ושו\"ע סי' תצג, א) וה\"ה שמותר לעשות סעודת אירוסין. ובזה\"ז שמקדשין בשעת נשואין מ\"מ מותר לעשות שדוכין ולעשות סעודה \"מגן אברהם\" (סק\"א) והביאוהו ה\"באר היטב\" ס\"ק ב וה\"משנה ברורה\" (ס\"ק ג) להלכה.</i> ומותר למשתתפי הסעודה לשיר בסעודה<sup>2</sup><i class=\"footnote\">שהאבלות הנוהגת בתקופה זו היא אבלות קלה על תלמידי ר\"ע שמתו באותו זמן ואסרו רק \"שמחות יתרות ברקודין ומחולות\" (לשון ה\"באר היטב\" ס\"ק ב).</i>. אולם, אם הסעודה נערכת לפני ל\"ג בעומר<sup>3</sup><i class=\"footnote\">לנוהגים אבלות הספירה עד ל\"ג בעומר, אבל לנוהגים שלא להסתפר אח\"כ ויש להם מנהג אחר באשר לתקופת האבלות הוא הדין לענין זה (ע\"פ ה\"מגן אברהם\" ס\"ק ב).</i>, למנהג האשכנזים אין לקיים בסעודה רקודים ומחולות ובודאי שאין לנגן בכלי נגינה או לשמוע מוסיקה המלווה בכלי נגינה<sup>4</sup><i class=\"footnote\">כ\"כ ה\"מגן אברהם\" (ס\"ק א) ובעקבותיו ה\"חוק-יעקב\" (ס\"ק ד), ה\"באר היטב\" שם וה\"משנה ברורה\" שם לענין רקודין ומחולות. ומה שכתבנו לענין הבאת כלי נגינה או שמיעת מוסיקה מלווה בכלי נגינה שהוא שווה לרקודין ומחולות, כ\"כ \"אגרות משה\" (או\"ח ח\"א סי' קסו) ושו\"ת \"יחוה דעת\" (ח\"ו סי' לד) ועוד אחרונים.</i>. אבל למנהג הספרדים יש מתירים בכל זה<sup>5</sup><i class=\"footnote\">\"ילקוט יוסף\" (ח\"ה עמ' תל סעיף לה), והוא ע\"פ שו\"ת \"יחוה דעת\" (ח\"ו סי' לד) שבסעודת מצווה אין לאסור בזה ומביא אחרונים המסייעים לדבריו. אולם כתב שם שמנהג האשכנזים אינו כן לענין מילה וה\"ה כאן.<br>ולעצם השאלה אם סעודת תנאים היא סעודת מצוה, רבים כתבו שהיא סעודת מצווה אך יש חולקים שאינה סעודת מצווה אא\"כ דורשים בה בתורה. עיין בספר \"הנשואין כהלכתן\" (ח\"א פרק ג סעיף מו) ובמראי מקומות שם.</i>."
        ],
        [
            "\n<small>בואנוס איירס, ארגנטינה, מרחשוון, ה'תשנ\"ו</small>",
            "<b>נו. עקירת שן על-ידי רופא נכרי ביום-טוב.</b>",
            "<b>שאלה</b>",
            "האם יש איסור בעקירת שן על ידי רופא שאינו יהודי ביום טוב? העקירה היא חלק מטיפול שנים כללי ולא כתוצאה מכאב בלתי נסבל ברגע מסוים. טיפולי השנים במקרה זה מתבצעים אך ורק בימי שלישי, אחד מימי השלישי חל ביום טוב ודחיית הטיפול בשבוע תגרום לדחיה של גמר הטיפול במסגרת התוכנית הכללית.",
            "<b>תשובה</b>",
            "כאשר אין כאב-שניים, אין להתיר עקירת שן על-ידי רופא גוי בשבת או ביו\"ט, וזאת משום שלכאורה עקירת שן, בדרך הנהוגה כיום היא מלאכה האסורה מן התורה, מכיוון שהרופא מתכוון שאכן יצא דם ממקום העקירה, כדי שיקרוש שם וירפא את הפצע<sup>1</sup><i class=\"footnote\">כן כתב הרב משה הרשלר בקובץ \"הלכה ורפואה\" (ח\"א, עמ' קטז-קכד) לאחר התייעצות עם רופא-שניים, וכן נאמר גם לנו ע\"י רופאי-שניים, ולא כפסיקת הגר\"ע יוסף בספר \"לוית חן\" (ס\"ק פג), והחזיק אחריו בנו בספר \"ילקוט יוסף\" (ח\"ד, כרך רביעי עמ' קסב) [והיה מן הרופאים שצידד לומר שאע\"פ שיציאת דם מועלת היא לריפוי, וכדלעיל, מכל מקום אם לא יצא דם, אין להוציא דם במיוחד, אך לדעת שאר הרופאים אם לא יצא דם - יש להוציא!]. ובשו\"ת \"ציץ אליעזר\" (ח\"ח סי' טו, פ\"י סק\"ו) העלה שיש מקום לומר, שזו מלאכה האסורה אף מצדדים אחרים. אי לכך אין להתיר אלא במקרה שכאב-השיניים גורם, שיחלה כל גופו או שיפול למשכב, כמבואר בשו\"ע אורח חיים (סי' שכח, סעיף יז).</i>.",
            "העובדה שבשאלה מדובר ביו\"ט (ולא בשבת), יש בה כדי להחמיר, שהרי בעקירה נמנע משמחת יו\"ט<sup>2</sup><i class=\"footnote\">כן כתב בשו\"ת \"ציץ אליעזר\" (שם, פט\"ז, סק\"ד) לגבי תרופות. ואף שהביא שם (סק\"ז) מי שרוצה להתיר מטעם \"מתוך שהותרה לצורך - הותרה נמי שלא לצורך\", נראה שקשה לפסוק כן, שהרי יישום כלל זה לגבי מלאכת חובל נתון במחלוקת, מה עוד שאין כאן צער לחולה, עיין רמב\"ם הל' יו\"ט (פ\"א הל\"ד) וברמ\"ך, ובנושאי כליו.</i>."
        ],
        [
            "\n<small>מקסיקו סיטי, מקסיקו, אדר, ה'תשנ\"ו</small>",
            "<b>נז. בן ארץ-ישראל השוהה כבר עשר שנים בחו\"ל, דינו לעניין יו\"ט שני, כשמבקר בישראל</b>",
            "<b>שאלה</b>",
            "לפני כעשר שנים יצאתי לשליחות רוחנית בחו\"ל. בחמש השנים הראשונות שמרתי יו\"ט שני לחומרא ע\"פ פסק הגר\"ש גורן. לאחר מכן החלטתי לנהוג כבני המקום, בני חו\"ל, לענין זה.",
            "לקראת פסח הקרוב אשתי ואני מתכוונים להגיע לביקור בישראל, זו פעם ראשונה בחג בעשר השנים האחרונות. ילדינו גרים באופן קבוע בישראל, יש ברשותנו דירה בארץ, שאנו מבלים בה לפחות חופשה אחת כל שנה.",
            "מה דיני בפסח הקרוב, לענין יו\"ט שני? אודה לכם באם תתייחסו בשאלתכם גם לעניין העקרוני, גם לגבי תפילה והנחת תפילין באסרו חג וגם לענין אכילת חמץ באיסרו חג.",
            "<b>תשובה</b>",
            "דין בן חו\"ל הבא לארץ-ישראל לא נתפרש בשו\"ע.",
            "יש אומרים<sup>1</sup><i class=\"footnote\">שו\"ת \"חכם צבי\" (ת' קסז), שו\"ע הרב (או\"ח סי' תצו סעיף יא בדעה ראשונה).</i> שיעשה רק יו\"ט אחד, כדין בני א\"י, אף-על-פי שדעתו לחזור לחו\"ל, ויש אומרים<sup>2</sup><i class=\"footnote\">שו\"ע הרב (שם שם יא), \"משנה ברורה\" (סי' תצו ס\"ק יג), ועיין \"מנחת שלמה\" (סי' יט סע' ח).</i>, שינהג כל דיני יו\"ט שני מכיוון שדעתו לחזור לחו\"ל. לכן נראה שהרוצה לסמוך על הפוסקים כדעה הראשונה ולנהוג כבן ארץ-ישראל, יש לו אילנות גבוהים להתלות עליהם<sup>3</sup><i class=\"footnote\">רבו הפוסקים, וביניהם הגר\"מ אליהו, הראשל\"צ, שמי שיש לו דירה קבועה בארץ, דינו כבן ארץ-ישראל, מה עוד שהנך מגדיר עצמך עדיין כשליח, ועל כן נקטנו לשון זהירה זו, והמיקל יש לו על מי שיסמוך. עיין בספרו של הרה\"ג נתן צבי פרידמן \"נטע מטעי\" הממליץ לכל אורח בארץ להתנהג כבן א\"י, וכפי שהורה רבה של ירושלם הרה\"ג שמואל סלנט. אמנם עיין בהערות הרה\"ג ר\"א נבנצל רב העיר העתיקה בהסכמתו לספר \"השתנות הטבעים\" לרב נריה גוטל, שלדעתו כיום לא היה מורה כן, מכיוון שבזמננו רבו מאד התיירים, והוי כמו כהנים וישראלים בעיר אחת שאלה מטמאין למת ואלה אין מטמאין.</i>, וגם הרוצה להחמיר<sup>4</sup><i class=\"footnote\">וידע שיש בזה גם הליכה לקולא באיסורים אחרים, כמו, פגיעה בכבוד ארץ-ישראל, ואיסור \"אגודות אגודות\" ביחוד כשמניני יו\"ט שני בארץ בפרהסיא ובצורה בולטת, הנן בעייתים מן הבחינה הלכית.</i> יעשה זאת רק בדברים שחיובם מן התורה כגון אכילת כזית מצה ביום שני של פסח, אבל לא יברך \"על אכילת מצה\", שכן גם בזה יש לכמה שיטות איסור דאורייתא<sup>5</sup><i class=\"footnote\">רמב\"ם (פ\"א הל' ברכות הל' טו). ועוד, דכלל בידנו, דספק ברכות להקל.</i> בברכה לבטלה. כמו כן לא יעשה מלאכות האסורות מדאורייתא, ולא יאכל חמץ. יתפלל כבני א\"י, מכיוון שחיובן הוא רק מדרבנן<sup>6</sup><i class=\"footnote\">שו\"ת \"חכם צבי\", שם.</i>. ביו\"ט שני האחרון יניח תפילין."
        ],
        [
            "\n<small>קיטו, אקוודור, סיון, ה'תשנ\"ה</small>",
            "<b>נח. טיול ונופש בימי \"בין המצרים\"</b>",
            "<b>שאלה</b>",
            "האם מותר לצאת לטיול או נופש משפחתי בתקופת \"בין המצרים\", לפני ראש חודש אב. האם ניתן להתחשב בכך שזה הזמן היחיד השנה שבו יש לנו אפשרות לצאת לנופש?",
            "<b>תשובה</b>",
            "מותר לצאת לנופש ולטיול משפחתי בתקופת \"בין המצרים\"<sup>1</sup><i class=\"footnote\">עיין בשו\"ע אורח חיים (סי' תקנא). אמנם מצינו שם (סעיף יח שלא לילך יחידי בתקופה זו מסוף ד' שעות עד סוף ט' שעות, משום שבהם קטב ומרירי שולט, וב\"משנה ברורה\" (שם סק\"ב) המוסיף שגם לא לילך בין חמה לצל, ונראה שעל זה נאמר, \"כל דקפיד קפדי בהדיה, ודלא קפיד לא קפדי בהדיה\" (פסחים ק ע\"ב).</i>, אך יש שנוהגים שלא לצאת לדרכים שלא לצורך מיוחד מר\"ח אב ואילך<sup>2</sup><i class=\"footnote\">פוק חזי מאי עמא דבר. ויש שתי אפשרויות להסביר את מנהג העולם: א. כדין מיעוט משא-ומתן, עיין שו\"ע אורח חיים (סי' תקנא סעיף ב) ו\"שער הציון\" (ס\"ק א) ועיין עוד \"גשר החיים\" (ח\"א פרק כא, סעיף ט) לאסור לאבל בתוך לצאת לטיול בשיירות גדולות. ב. הם חשים יותר לסכנה הנזכרת, בהערה 1.</i>."
        ],
        [
            "\n<small>מקסיקו סיטי, מקסיקו, אייר, ה'תשנ\"ח</small>",
            "<b>נט. חתונה בימי \"בין המצרים\", במקום הפסד מרובה.</b>",
            "<b>שאלה</b>",
            "נקבעה חתונה למוצאי שבת, מוצאי י\"ז בתמוז תשנ\"ח. האולם הוזמן ועלול להיגרם נזק רב מהרבה בחינות באם יהיה צורך לדחות החתונה או לשנות התאריך.",
            "האם בדיעבד, בגלל הפסד מרובה ותקלות נוספות, מותר לערוך את החופה בליל הצום הנדחה?",
            "<b>תשובה</b>",
            "במקרה המתואר בשאלתך - חתן שעדיין לא קיים מצוות פריה ורביה, ובעריכת חופה וקידושין במועד אחר יש משום הפסד מרובה ונזקים נוספים, יכול הרב המקומי לפסוק, כי מותר לערוך חופה וקידושין במוצאי-שבת ליל י\"ח בתמוז גם לזוג אשכנזי<sup>1</sup><i class=\"footnote\">ההיתר מבוסס על שיטת רב האי גאון שלצורך מצוה, כגון שלא קיים פו\"ר, מותר, כמובא בר\"ן בסוף פרק א דתענית. אמנם רמ\"א אורח חיים (סי' תקנא סעיף ב) חלק וכתב שאסור, אך יתכן שכאן יודה, וכמו שפסק בעל \"ערוך השלחן\" (סי' תקנא סעיף ז) \"וכן אם הדבר מוכרח לישא בימים אלו, יש להתיר לפ\"ז, אך בשבוע שחל בה תשעה באב, בודאי אסור\". ועיין עוד ב\"יביע אומר\" לרב עובדיה יוסף (חלק ששי, אורח חיים סי' מג) שדן להיתר מסיבות נוספות למי שלא קיים פו\"ר, וחלק מדבריו שייך גם לגבי הנוהגים כרמ\"א.</i>. ברם, על הרב למצוא את הדרך הנאותה להבטיח שהמקרה הנ\"ל לא יביא לידי פריצת גדר המנהג הנהוג בקהילות אשכנז<sup>2</sup><i class=\"footnote\">סברתו של רמ\"א היא משום \"דלא מסמנא מילתא\", וכבר הורה זקן, מרן הגר\"ש ישראלי, שבכגון דא נאמר \"דמאן דלא קפיד, לא קפדי בהדייהו\", וכן נקט הגר\"ע יוסף המובא לעיל.</i> בדורות האחרונים, שלא לישא אשה מי\"ז בתמוז ועד תשעה באב<sup>3</sup><i class=\"footnote\">לדעת הרב נחום אליעזר רבינוביץ כל דיני שלושת השבועות חלים רק עם כניסת צום י\"ז בתמוז, ולפי זה אין כאן כל בעיה של הליכה נגד המנהג.</i>, עד שנזכה לקיומן המלא של נבואות זכריה."
        ],
        [
            "\n<small>טולוז, צרפת, מנחם אב, ה'תשנ\"ח</small>",
            "<b>ס. אכילה לצורך לקיחת תרופות מונעות בתשעה באב נדחה.</b>",
            "<b>שאלה</b>",
            "יהודי מחברי הקהילה חולה כליות צריך לעבור בדיקה קשה ומסוכנת. כהכנה לבדיקה עליו לקחת כדורים שלש פעמים ביום עם אוכל. מועד הבדיקה בי\"ב מנחם אב כך שהשנה בה צמים בי' באב הוא יאלץ לאכול ביום הצום.",
            "דחיית הבדיקה תגרום לביצועה במועד מאוד מאוחר, דבר שאיננו רצוי מבחינה רפואית.",
            "כיצד עלי להורות לו לנהוג?",
            "<b>תשובה</b>",
            "לפי השאלה, נראה שביצוע הבדיקה במועד זה הוא עניין של פיקוח נפש. אי לכך, מניעת תופעות-לוואי מסוכנות העלולות להיווצר כתוצאה ממנה, נחשבת אף היא לפיקוח נפש, ועל כן עליו לאכול בתשעה באב, ומה גם שהשנה הצום נדחה, ובצום זה יש קולות לעומת תשעה באב רגיל<sup>1</sup><i class=\"footnote\">שו\"ע אורח חיים (סי' תקנט סעיף ט) ו\"ביאור הלכה\" (שם) בשם \"שבות יעקב\".</i>.",
            "יחד עם זאת יש להקפיד על כללים מספר, חלקם רלוונטיים רק בשנה זו, וחלקם כלליים:",
            "1. על החולה להבדיל לפני שיאכל, ואם צריך לאכול רק בבוקר, יבדיל בבוקר<sup>2</sup><i class=\"footnote\">\"כף החיים\" (סי' תקנו סק\"ט), ו\"שמירת שבת כהלכתה\" (ח\"ב פרק סב סעיף מו).</i>.",
            "2. בהבדלה לא יברך \"על בשמים\"<sup>3</sup><i class=\"footnote\">\"מגן אברהם\" (סי' תקנו סק\"א) - משום שזהו תענוג להשיב נפש יתירה. \"מגן אברהם\" (סי' תקנו סק\"א) - משום שזהו תענוג להשיב נפש יתירה.</i>.",
            "3. במקרה זה עדיף להבדיל על חמר-מדינה ולא על יין<sup>4</sup><i class=\"footnote\">\"כף החיים\" (סי' תקנו סק\"ט), ואם אין לו, יבדיל על יין ויתן לקטן. ועיין \"נשמת אברהם\" (סי' תקנו) בשם הגר\"ע יוסף שחלק.</i>.",
            "4. לא יאכל בשר ולא ישתה יין<sup>5</sup><i class=\"footnote\">כדיני תשעת הימים (סי' תקנא סעיף ט).</i> אלא אם כן נזקק דווקא לכך מבחינה רפואית.",
            "5. ראוי שלא יאכל ולא ישתה יותר ממה שצריך על-פי עצת הרופא<sup>6</sup><i class=\"footnote\">סי' תקנד סעיף ה.</i>.",
            "6. לא יניח תפילין בבוקר, אבל אם הוא צריך לאכול בצהרים, יניחן מיד אחרי חצות, ופעם נוספת במנחה<sup>7</sup><i class=\"footnote\">עיין \"שמירת שבת כהלכתה\" (ח\"ב סי' סב סעיף מו ובהערה קח שם).</i>."
        ],
        [
            "\n<small>בואנוס איירס, ארגנטינה, מרחשון, ה'תשנ\"ו</small>",
            "<b>סא. שימוש בחבלים כ\"מעמיד\" לסכך.</b>",
            "<b>שאלה</b>",
            "האם מותר, מטעמי חסכון, להשתמש בחבלים כ\"מעמיד לסכך\", במקום בקורות עץ?",
            "<b>תשובה</b>",
            "לכתחילה יש להיזהר שלא להעמיד הסכך בדבר המקבל טומאה<sup>1</sup><i class=\"footnote\">שו\"ע אורח חיים (סי' תרכט) \"משנה ברורה\" (ס\"ק כב).</i>, והוא הדין בכל דבר הפסול לסכך<sup>2</sup><i class=\"footnote\">\"מנחת-יצחק\" (ח\"ד סי' מה). וראייתו מהר\"ן לסוכה (דף כא) בענין סומך סוכתו ע\"ג הכתלים, שהובא גם במגן אברהם (שם ס\"ק ט).</i>. ומי שידו משגת, עדיף שיחמיר שלא להעמיד הסכך על גבי חבלים, אלא יעמידו על גבי קרשים שרחבם פחות מד' טפחים (32 ס\"מ). אך בדיעבד, או כאשר אין לו שאר הדברים, מותר להעמיד בדבר המקבל טומאה<sup>3</sup><i class=\"footnote\">\"משנה ברורה\" שם.</i>. ולכן, במקום הצורך, אפשר להקל להעמיד הסכך בחבלים. ומכיוון שיש פוסקים, שבדבר הפסול לסיכוך מדרבנן מותר להעמיד את הסכך אף לכתחילה<sup>4</sup><i class=\"footnote\">כך כתב ריטב\"א לסוכה (יא ע\"ב) ו\"פרי מגדים\" א\"א ס\"ק יא הסתפק בזה, וב\"יחווה דעת\" (ח\"א סי' סד) הכריע להקל, וכן צידד \"מנחת שלמה\" (סי' כב) מעיקר הדין. אך \"משנה ברורה\" (ס\"ק כה) מחמיר גם בזה, וכן נראה מדברי \"חזון איש\" (אורח חיים סי' קמג אות ב).</i>, יעדיף חבלים העשויים מן הצומח (כגון פשתן), הפסולים לסיכוך רק מדרבנן<sup>5</sup><i class=\"footnote\">עיין שו\"ע אורח חיים (סי' תרכט סע' ד-ה) וב\"משנה ברורה\" (שם ס\"ק יב).</i>, על פני חבלים העשויים מחומר סינתטי הפסולים מדאורייתא<sup>6</sup><i class=\"footnote\">שו\"ע אורח חיים (סי' תרכט סעיף א) ו\"ביאור הלכה\" (שם ד\"ה צומח).</i>."
        ],
        [
            "\n<small>פראג, צ'כיה, תשרי, ה'תשנ\"ח</small>",
            "<b>סב. פתיחת גג שעל סוכה בשבת וביו\"ט</b>",
            "<b>שאלה</b>",
            "בגלל מזג האויר בעירנו הותקן לפני שנים מרובות ביותר גג מעל הסוכה. יש אפשרות לפתחו ולסוגרו. תהליך הסגירה והפתיחה הוא באמצעות גלגלת שמסובבים אותה והגג נע על גבי צירים. התהליך הוא איטי ודורש טרחה מרובה (כרבע שעה עבודה). הצירים והגלגלת קבועים במקומם. האם יש איסור בפתיחת הגג או סגירתו בשבת וביום טוב?",
            "<b>תשובה</b>",
            "מותר<sup>1</sup><i class=\"footnote\">שו\"ע אורח חיים (סי' תרכו סעיף ג ברמ\"א) \"ואין בזה לא משום סתירה ובנין אוהל ביו\"ט ולא משום \"תעשה ולא מן העשוי\". \"משנה ברורה\" (שם ס\"ק יט) בשם ב\"ח ו\"מגן אברהם\". אמנם בס\"ק יח התיר לפי פשטות דברי רמ\"א שאין משום \"תעשה ולא מן העשוי\" בדבר שהוא חיצוני לסוכה, ועיין ב\"שער הציון\" (ס\"ק כו) שכיוון שאינו עושה כאן מעשה חשוב, כמו הורדת רעפים, אלא רק פותח את הגג, עדיף להכין הסכך בזמן שהגג פתוח.<br>בשו\"ע אורח חיים (סי' שטו סעיף ה) פסק דכסא טרסקל מותר לפותחו בשבת, ואין בזה משום בניין וסתירה. וב\"ביאור הלכה\" (ד\"ה טפח) כתב בשם \"נודע ביהודה\" שמותר משום דלא הוי דרך אוהל בכך מה שאין כן בכילה שבגגה טפח, שהיא בכלל אוהל קבוע. אמנם, ב\"חזון איש\" (חלק או\"ח סי' נב סע' קסו) דחה דברי בעל \"נודע ביהודה\" מנדון דידן, שהרי התירו לפתוח גגון מעל הסוכה. ומסקנתו דכל שהוא גוף אחד וכך דרך תשמישו, אין בו משום אוהל. ועל כן גם התיר פתיחת גגון שבעגלת-ילדים.<br>בעל \"מטה אפרים\" (סי' תרכה סעיף סד) כתב שמצוה מן המובחר היא לדאוג לגגון לכסות הסוכה מפני הגשמים, שעל-ידי כך יוכל לקיים המצוה כראוי גם אחרי ירידת גשמים <br>והוא מביא שם בשם \"אלף למטה\" שבליל חג עדיף להשאיר את הגגון פתוח, כדי שבזמן התקדש החג תהיה לקדושה על מה לחול.</i> לפתוח ולסגור בחג ובשבת גג שעל צירים, כדי לשבת בסוכה. אם אין צירים, מותר לפותחו על-ידי גוי<sup>2</sup><i class=\"footnote\">שו\"ע (שם) ב\"משנה ברורה\" (ס\"ק כ) וב\"שער הציון\" (ס\"ק לב) דהוי שבות דשבות במקום מצוה.</i>.",
            "ובשעת בניית הסוכה ישים לב להניח הסכך כאשר הגגון פתוח."
        ],
        [
            "\n<small>טריאסט, איטליה, תשרי, ה'תשנ\"ז</small>",
            "<b>סג. מנהג חלוקת פרחים למתפללות בבית-הכנסת בשמחת-תורה</b>",
            "<b>שאלה</b>",
            "בעירנו נהוג מימים ימימה שנשות החתנים, חתן תורה וחתן בראשית, מחלקות פרחים למתפללות בעזרת נשים בכל \"שמחת-תורה\". המנהג מקורו כנראה בקהילות קורפו ונהוג שם מדורי-דורות.",
            "האם מחמת החשש שמא ישימו הפרחים במים בהגיען הביתה ויעברו על איסור זורע צריך להפסיק המנהג?",
            "אם יכינו מערב יום-טוב את הפרחים בכלי עם מים ויחלקו אותם בצורה כזאת, האם זה יפתור את הבעיה?",
            "<b>תשובה</b>",
            "בענין המנהג בקהילתכם שנשות החתנים מחלקות פרחים בבית-הכנסת ביום שמחת-תורה<sup>1</sup><i class=\"footnote\">בענין שלפנינו יש לדון בשלושה נושאים מהלכות שבת ויו\"ט.<br>א. האם יש איסור זורע בהנחת הפרחים במים ביו\"ט.<br>ב. האם יש איסור לטלטל הפרחים מרה\"י לרה\"ר ולכרמלית בדרך לביתן.<br>ג. האם יש איסור מקח-וממכר בשבת בעצם נתינת הפרחים כמתנה, אשה לרעותה.<br>ונפרט בכל נושא את הנוגע לנדון שלפנינו:<br>א. בשו\"ע (או\"ח סי' שלו סע' יא) נפסק כי השורה חיטים ושעורים וכיוצא בזה במים, הרי זה תולדת זורע, וחייב בכל שהוא. והוסיף הרמ\"א - ומותר להעמיד ענפי-אילנות במים בשבת, ובלבד שלא יהיו בהם פרחים ושושנים שהם נפתחים מלחלוחית המים. ועיין לקמן סי' תרנד. עכ\"ל. והמעיין בסי' תרנד סע' א יראה דפסק המחבר, וז\"ל: מקבלת אשה הלולב מיד בנה או מיד בעלה, ומחזירתו למים, ותוסיף עליו אם צריך אבל לא תחליף המים\". מקור דין זה במשנה במסכת סוכה דף מה ע\"א. וכבר תמהו האחרונים על הסתירה שבדברי הרמ\"א. דבסימן תרנד התיר רק להחזיר הלולב למים שעמד בהם מקודם לנטילתו למצותו, אבל נאסר להוסיף לו מים ,וכש\"כ להניח לולב במים לכתחילה, אסור. ואילו בס' שלו פסק הרמ\"א, שמותר אף לכתחילה להשרות הענפים בכלים. ובחיי-אדם (כלל יא סע' ג) ובתוספות שבת (סי' שלו ס\"ק כא) כתבו שאף הרמ\"א לא התיר אלא להחזיר הענפים למים ולא לתיתם לכתחילה במים. וגם הוספת מים אסורה, אולם ביו\"ט מותר להוסיף מים .ואמנם הפמ\"ג והגר\"ז בשו\"ע-הרב, פירשו שדעת הרמ\"א להתיר לתת הענפים לכתחילה במים) וע' עוד בספר אגלי-טל, מלאכת זורע סע' יא).<br>וב\"משנה ברורה\" (סי' שלו ס\"ק נד) כתב את ב' השיטות דלעיל, בהסבר דברי הרמ\"א, ונטה להחמיר. ומ\"מ כתב שאפשר לסמוך בדיעבד על המקילין אם שכח לשים הענפים מבעוד יום במים (ע' שער הציון ס\"ק מח).<br>וכל ההיתר לעיל דוקא בענפים שאין בהם פרחים, דאם יש פרחים ומניחן במים, יש בזה חשש איסור דאוריתא ואפילו אם עמדו מקודם במים, והוציאום, אסור להחזירם, דהמים מסייעים להם לפריחתם, וכמו שכתב הרמ\"א.<br>והנה בשו\"ת \"יחוה דעת\" (כרך ב עמ' ר) כתב הגר\"ע יוסף, בשם תשובת הרשב\"א, דדוקא לולב שאסור לטלטלו, לאחר שנעשתה בו המצוה, אסרו להניחו במים לכתחילה, ורק להחזירו למקום שנטלו משם, מותר. אולם מותר להשקות הירק-התלוש כדי שלא יתייבש. (וכן פסק המחבר סי' שכא סע' יא וכן יש לחלק בין לולב שאסור להניחו במים, ובין ענפים שעשויים לריח ולנוי שמותר אפילו להניחן לכתחילה במים ביו\"ט.<br>והביא מהגאון מוהריק\"ש בספרו \"ערך-לחם\", שכתב שאף פרחים סגורים מותר להניחם במים, ואעפ\"י שיפתחו ע\"י זה, דאי\"ז הצמחת דבר חדש. ודוקא בחיטים ושעורים אסור, משום שמצמיחים ע\"י המים דבר חדש. ואמנם בשו\"ת חקקי-לב (או\"ח סי' י) אסר להניח במים בין פרחים ובין ענפים.<br>וסיכם הגר\"ע יוסף שאסור להניח במים פרחים סגורים ואפילו הוצאו מהמים בשבת אסור להחזירם למים. ומנגד, התיר להניח במים פרחים ושושנים שנפתחו כבר, וכש\"כ ענפים שאין בהם פרחים.<br>ובספר \"שמירת שבת כהלכתה\" (ח\"א פרק כו סעי' כו) פסק כ\"משנה ברורה\" שאין להניח פרחים וענפי אילנות במים בשבת ויו\"ט. ובשבת אסור להוסיף מים לאגרטל, ואילו ביו\"ט מותר להוסיף מים, כדאיתא במשנה דסוכה לגבי לולב. ולענין החזרתם לאגרטל שהיו מקודם, פרחים אסור, ואילו ענפים מותר.<br>ובנדון שלנו, כיון שאי אפשר להקפיד שכל הפרחים יהיו פתוחים לגמרי, וכיון שאף בענפים רבו האוסרים להשרות מים, מן הראוי להניח הפרחים במים מבעוד יום, ולתיתן לחברתה כשהפרחים מונחים בכלים קטנים עם מים.<br>ב. בשו\"ע או\"ח סי' תקיח סע' א פסק המחבר שמתוך שהותרה מלאכת הוצאה לצורך ביו\"ט, הותרה אף שלא לצורך. והרמ\"א שם כתב דדוקא אם יש איזה צורך כלשהו מותר לטלטלן, אבל שלא לצורך כלל אסור. וע' שם בביאור הלכה שהאריך בהסבר שיטות הראשונים בענין.<br>ועל כל פנים, בעניננו, שודאי אם יטלטלו הפרחים מביהכנ\"ס לבתיהם הוא לצורך, שהרי נהנים בביתם מנויים ומריחם הטוב, וכיון שחג שמחת-תורה בחו\"ל, לעולם יהא ביום-חול ולא בשבת, אין לאסור טלטול הפרחים לביתם. ואמנם כל זאת, דוקא לענין איסור הוצאה מרשות לרשות, ובהילוך ד' אמות, אבל ודאי שאסור להוציא הפרחים מחוץ לתחום. ומן הראוי להודיע לקהל שלא הותר הטלטול לבתיהם, אלא ביו\"ט, אבל בשבת אסור.<br>ג. ב\"משנה ברורה\" סי' שו ס\"ק לג כתב שמקח וממכר אסור בשבת בין בפה ובין במעשה, גזירה שמא יבוא לידי כתיבה. וכן אסור לתת מתנה לחבירו שכן דומה למו\"מ. ואמנם מותר לתת מתנה לצורך שבת ויו\"ט, כמו שמצינו בסי' שכג סע' ז שכלים שצריך להטבילם יתנם לגוי במתנה, ויחזור וישאל ממנו, וע\"י זה יוכל להשתמש בהם ללא טבילת כלים שנאסרה בשבת.<br>וכן לענין מצות-לולב ביו\"ט ראשון של סוכות נפסק בשו\"ע או\"ח סי' תרנח סע' ג-ד מותר להקנותו איש לרעהו לשם קיום המצוה.<br>ולפי\"ז גם בנדון דידן, כיון שעל-ידי נתינת הפרחים זה לזה מתרבה שמחת הקהל ביום שמחת-תורה, וודאי שהנאת הריח מתחילה מרגע קבלתם הן בנוי והן בריח, ואין איסור משא ומתן בשבת ויו\"ט בנתינת הפרחים.</i>, יש לדאוג לכך שהפרחים יהיו מונחים מערב יו\"ט בכלי קטן עם מים<sup>2</sup><i class=\"footnote\">עיין הערה 1ב, דכיון ששמחת-תורה בחו\"ל לעולם אינו בשבת, מותר אף להוסיף מים לכלי קטן שבו הפרחים וכן להעבירו לכלי גדול, ומכל מקום לא יחליף המים לגמרי!</i>, כדי שלא תבואנה לידי מכשול בהנחת הפרחים במים לכשיבואו לביתן<sup>3</sup><i class=\"footnote\">יש לבדוק האם הנשים תשמענה להוראות הנ\"ל ולא תבואנה להוציאם מהמים ולתיתם בכלי חדש ביו\"ט ועל כן יש להזהיר הקהל בזה ואולי לשקול החלפת הפרחים בענפי-אילנות ללא פרחים, שיש המתירים אף לכתחילה לתיתן במים, ע\"ע הערה 1א.</i>, ואמנם מותר להן להוסיף מים ביו\"ט<sup>4</sup><i class=\"footnote\">עיין סוף הערה 1א.</i>."
        ],
        [
            "\n<small>טורינו, איטליה, שבט, ה'תשנ\"ו</small>",
            "<b>סד. צירוף נשים למניין לעניין הדלקת נרות חנוכה בבית-הכנסת.</b>",
            "<b>שאלה</b>",
            "ידוע ומפורסם ענין פרסומי ניסא שבהדלקת נרות חנוכה בבית הכנסת.",
            "במקרה ואין מנין בבית הכנסת, רוב הפוסקים סבורים שאין לברך על ההדלקה. האם יש סברא במקרה כזה (או באירועים אחרים לכבוד החנוכה) לצרף גם נשים למנין עשרה ולברך על ההדלקה? האם ניתן לענין זה לסמוך על כך ש\"אף הן היו באותו הנס\" כמו לענין מקרא מגילה בפורים?",
            "<b>תשובה</b>",
            "1. נוהגים להדליק נרות-חנוכה בבית-הכנסת<sup>1</sup><i class=\"footnote\">שו\"ע אורח חיים (סי' תרעא סע' ז). וב\"בית יוסף\" כתב שהטעם שמדליקים נרות-חנוכה בבית-הכנסת הוא מפני האורחים שאין להם בית להדליק בו, וכן כתב ה\"כלבו\". וכתב עוד טעם אחר - כדי לפרסם הנס בפני העם ולסדר הברכות לפניהם, לפי שיש פירסום גדול לשם יתברך וקידוש שמו כשמברכים אותו במקהלות. וכן כתב ריב\"ש בתשובה, וזה לשונןו: \"המנהג הזה להדליק בבית-הכנסת, מנהג ותיקין הוא, משום פרסומי ניסא, כיון שאין אנו יכולים לקיים המצוה כתקנה להדליק כל אחד בפתח ביתו מבחוץ\".</i> ואין לברך אלא אם כן ישנם עשרה גדולים<sup>2</sup><i class=\"footnote\">כתב ב\"מור וקציעה\" (או\"ח סי' תרעא) שמכיוון שהוא משום פרסומי ניסא, צריך שתהיה עדה (עשרה) בשעת מעשה, וכן כתב \"בן איש חי\" בשו\"ת \"רב פעלים\" (או\"ח ח\"ב סי' סב) וב\"ילקוט יוסף\" (ח\"ה, מועדים, עמ' 203) ובהערה מא שם הביא עוד אחרונים שפסקו כך.</i>. ואם אין עשרה והשעה דחוקה, כגון בערב שבת, יש שאומרים שיכול לברך, הואיל ואחר-כך יבואו עשרה<sup>3</sup><i class=\"footnote\">\"מגן אברהם\" (סי' תרעא ס\"ק י) וזה לשונו: \"ונ\"ל באם הוא סמוך לחשיכה וטרם שיבואו מנין לביהכ\"נ יתקדש היום, יברך וידליק מיד, דמ\"מ איכא פרסומי ניסא כשבאים אח\"כ לביהכ\"נ, ודמי למדליק ברחוב בשעה שאין שם איש ואח\"כ באו אנשים\". וכן פסק ב\"חיי אדם\" (כלל קנד סע' יז) וב\"משנה ברורה\" (שם ס\"ק מז) וב\"ביאור הלכה\" (שם ד\"ה ויש), וכתב בסוף דבריו: \"על כן נלע\"ד בהמדליק בברכה יש לו על מי לסמוך, וכן העתיק החיי אדם דצריך להדליק בברכה, ואם נקל לו להשיג מנין בשעת ברכה, מה טוב\".</i>, ויש שאומרים שידליק בלא ברכה<sup>4</sup><i class=\"footnote\">\"מור וקציעה\" (סי' תרעא) וסברתו - שאין פרסום הנס אלא בעשרה, ובפחות מזה ידליק בלא ברכה. וב\"ילקוט יוסף\" (ח\"ה, מועדים, עמ' 204 סע' יח) נקט למעשה שאין לברך משום דהוי ספק ברכות להקל, וכן כתב ב\"כף החיים\" (סי' תרעא ס\"ק עב וס\"ק עח).</i>.",
            "2. נראה שיש מקום לצרף נשים למניין עשרה בבית-הכנסת, בפרט שיבואו אחר-כך עוד אנשים לשם<sup>5</sup><i class=\"footnote\">מרן בעל \"בן איש חי\" בשו\"ת \"רב פעלים\" (או\"ח ח\"ב סי' סב) התיר להדליק בברכה בעשר נשים, וראיתו משו\"ע אורח חיים (סי' תרצ סע' יח), שם כתב המחבר: \"מגילה בי\"ד ובט\"ו צריך לחזור אחר עשרה, ואם אי אפשר בעשרה, קורים אותה ביחיד\". וברמ\"א שם: \"הגה, ויש להסתפק, אם נשים מצטרפות לעשרה\". ובטור (ס'' תרפט) הביא מחלוקת בזה בין ר\"ן ובעל העיטור, ואפילו לדעת בעל \"העיטור\" שאסר משום פריצות, יש לומר דהכא, שכולן נשים, אין בזה משום פריצות ומותר בברכה. ועל סמך דברי \"בן איש חי\" בצירוף סברת בעל \"מגן אברהם\" שיכולים להדליק בברכה אף שעדיין לא הגיעו עשרה, פסק ב\"ילקוט יוסף\" (ח\"ה, עמ' 203 הערה מג) שיכולים להדליק נרות-חנוכה בברכה ע\"י צירוף נשים, והוא כשיש רוב של לפחות שישה גברים. ודעת הגר\"מ אליהו שצריך שיהיו דווקא עשרה גברים (הובא ב\"מקרא קודש\", הל' חנוכה לרב הררי, פ\"י סעיף ה והערה יט שם), ולכן יש להשתדל שיהיה מניין גברים. ובאשר לברכה על נרות-חנוכה במסיבות, עיין שו\"ת \"יביע אומר\" (ח\"ז או\"ח סי' נז) ובעיקר בסופו (ס\"ק ו) שדעת הגרש\"ז אויערבאך שאין לברך, וכן דעת הגרא\"י ולדנברג בשו\"ת \"ציץ אליעזר\" (חלק ט\"ו סי' ל), ודעת הגר\"ע יוסף עצמו - להתיר.</i>."
        ],
        [
            " <small>מלבורן, אוסטרליה, תמוז, ה'תשנ\"ה</small>",
            "<b>סה. אורכה המינימלי של סכין שחיטה</b>",
            "<b>שאלה</b>",
            "בבית המטבחיים שלנו שחיטת הבהמות נעשית בצורה זו: הבהמה עומדת כשראשה בין שני ברזלים הנמצאים משני צדי צווארה, בגלל חוסר מקום השוחט נאלץ להשתמש בסכין קטנה יחסית שאורכה (לא כולל הידית) הוא 30 ס\"מ. האם מותר להשתמש בסכין זו גם לשחיטת בהמות גסות?",
            "<b>תשובה</b>",
            "אם שחיטת הבהמה נעשית בשכיבה - ניתן לשחוט בסכין שאורכה 30 ס\"מ<sup>1</sup><i class=\"footnote\">לדעת מרן בשו\"ע (יורה דעה סי' ח) די שאורך הסכין יהא כלשהו, ובלבד שיזהר לשער לפי אומד דעתו, שכשיוליך ויביא בה - לא ידרוס.<br>רמ\"א (שם) מביא שתי דעות: (א) לקחת סכין שאורכה כרוחב שני צווארי בעלי- החיים ממין אלה שהוא שוחט; (ב) לקחת סכין שאורכה י\"ד אצבעות. ומהרש\"ל וב\"ח פסקו שלכתחילה אין לשחוט אלא בסכין שאורכו כשיעור שני צווארים, של המין שהוא שוחט.<br>ובסימן כד סע' א בשו\"ע כתב מרן שאם שחט בהולכה או בהבאה בלבד, השחיטה כשרה רק אם יש באורך הסכין כמלוא שני צווארים, ואם הוליך והביא, אפילו שחט באזמל כלשהו - כשרה.<br>וכתב הרמ\"א, שיש מחמירים בבהמה, והמנהג בגלילות אלו, לפסול בבהמה אפילו הוליך והביא, אם אין בסכין כמלא צואר וחוץ לצואר משהו.<br>ועל כן, מכיוון שאף לרמ\"א שחיטתו כשרה, אם הוליך והביא ויש בסכין כמלוא צוואר וחוץ לצוואר משהו, (ואע\"פ שאין בסכין כמלוא שני צווארים), יש לצרף זאת להתיר כשאין אפשרות אחרת.<br>והעיר הרב ששון גריידי שבתימן מעולם לא היו סכינים באורך 50-45 ס\"מ (כמו אלה המצויות היום), וכי שחטו שם בסכינים באורך כ30- ס\"מ. והוסיף שההיתר לשחוט בסכין קצרה כשהבהמה בשכיבה הוא משום שאז השוחט מוליך ומביא כרצונו, ללא צורך בדריסה בכוח, אך אם הוא שוחט כשהבהמה עומדת, צריך לברר את כל פרטי צורת השחיטה כדי לענות על השאלה.</i>. אם שחיטת הבהמה נעשית בעמידה, כפי שתיארת, ישנו חשש גדול של \"דרסה\", דהיינו שישחט תוך כדי הפעלת כוח \"כחותך צנון או קישות\"<sup>2</sup><i class=\"footnote\">שו\"ע (יורה דעה סי' כד, סעיף א).</i>. לכן כדאי להזמין דווקא שוחט ותיק ומומחה, כדי שאפשר יהיה להתיר בשופי את השחיטה במתקן שלכם."
        ],
        [
            "\n<small>מלבורן, אוסטרליה, תמוז, ה'תשנ\"ה</small>",
            "<b>סו. מליגת עופות אחרי שחיטה</b>",
            "<b>שאלה</b>",
            "כאן בבית המטבחיים המקומי, מכניסים את העופות לאחר השחיטה לאמבט מים חמים כלי ראשון עם טרמוסטט אלקטרוני השומר על חום קבוע של 45 מעלות צלזיוס. הכנסתי את ידי פנימה, ואין היד סולדת בהם כך שאפשר להשאיר את היד במים במשך הרבה זמן. זה עוזר אח\"כ במריטת העופות במכונה והעופות יוצאים נקיים יותר. כאשר שוחטים עופות שלא ע\"פ ההלכה מעלים את הטמפרטורה באמבט ל75 מעלות צלזיוס אך מקפידים על טמפרטורה של 45 מעלות צלזיוס בזמן השחיטה הכשרה.",
            "<b>תשובה</b>",
            "לכתחילה, יש לעשות כל מאמץ למלוג כנהוג בארץ-ישראל, דהיינו כשהמים פושרים<sup>1</sup><i class=\"footnote\">שו\"ע יורה דעה (סי' סח סעיף יא), מחבר ורמ\"א. \"מנחת יצחק\" (ח\"ג סי' סט) דן בהצעה לטבול את העופות באמבטיה שהיא כלי ראשון, כשאין היד סולדת ואין הכלי על האש, ובסוף דבריו כתב \"על כן מכל הני טעמי לא נראה לי להורות בזה היתרא\". עיקר טעמיו לאסור:<br>1. בדבר שנעשה בתמידות, חששו אף למיעוט, ויש אפוא לחשוש שהגויים לא יעמדו בתנאים חרף ההשגחה.<br>2. הש\"ך הביא דעתו של בעל \"תורת חטאת\" שצונן לתוך חם, אף-על-פי שאין היד סולדת, מבליע כדי קליפה, ולדעת רשב\"א (הובא בטור יו\"ד סי' קה) יש לאסור למלוג אפילו בכלי שני.<br>3. יתכן שיש בין העופות טרפות או נבלות, ואם כן - אף שיש פוסקים שצדדו לומר לעניין בליעת דם בכלי שני, שאף-על-פי שמפליט ומבליע, יוצא על-ידי מליחה - אין זה שייך בבליעת נבלות וטרפות.<br>4. שיעור יד סולדת אינו מוסכם ע\"י הפוסקים, עיין \"פתחי תשובה\" (שו\"ע יורה דעה סי' קה ס\"ק ז). ועיין עוד \"מנחת יצחק\" (ח\"ג בהקדמתו לתשובה ע) המשבח את קהילת בלפסט שהצליחו לגרום, שהמליגה תהיה במים קרים.<br>והרי הצעות למשא-ומתן עם הבעלים כדי שיסכימו למריטה על-פי ההלכה:<br>1. התחייבות הקהילה לקנות את כל העופות, גם אם המריטה (אולי) לא תהא מושלמת.<br>2. תווית מיוחדת שהעופות נשחטו ונמרטו לפי ההלכה היהודית ובאחריות רב הקהילה, ובשל כך ייתכן שאין המריטה מושלמת.</i>. אם אי-אפשר לנהוג כאמור, יש להעדיף אחת משתי האפשרויות הבאות: לנסות להפוך את האמבטיה לכלי שני גם אם הטמפרטורה תישאר 45 מעלות, או לחילופין, אם אפשר להעמיד את חום האמבטיה על 40 מעלות, מבלי שתהיה פגיעה משמעותית באיכות המריטה.",
            "בשעת הדחק ניתן להתיר גם כאשר האמבטיה היא כלי ראשון בטמפרטורה של עד 45 מעלות<sup>2</sup><i class=\"footnote\">פסק בטור (יורה דעה סי' סח) - אין מולגין גדיים וטלאים ועופות בכלי ראשון, שהוא מבשל חלב ודם שבהם עם הבשר. ורשב\"ם התיר לערות מכלי ראשון עליהם, שעירוי חשוב ככלי שני. רבנו תם אסר משום שחשב עירוי ככלי ראשון. ורשב\"א כתב שאפילו אם עירוי נחשב ככלי שני - אסור, שאף-על-פי שאינו מבשל, הרי הוא מבליע ומפליט, ולפיכך אסור למלוג אלא אחר ניקור ומליחה.<br>ובשו\"ע (שם) פסק לאסור המליגה בכלי ראשון קודם המליחה וגם אסר לכתחילה עירוי מכלי ראשון. ואפילו בכלי שני יש אומרים שלא למלוג, ואם מלג - מותר.<br>וברמ\"א פסק (מרדכי) שכלי שני אינו מבשל כלל, אפילו כאשר יד סולדת בו, אך התיר רק בדיעבד ולא לכתחילה. ואם הוא לצורך שבת או לצורך אורחים התיר אפילו לכתחילה להניח בכלי שני חתיכה קפואה כדי למהר מליחתה. ואם אפשר, יזהר לכתחילה להניחו במים שאין יד סולדת בהם.<br>ובחומרת איסור דם מבושל כתב \"בית יוסף\" (סי' סט, בעניין מסל\"ת) שהוא מדרבנן. על-כן פסקו רוב הראשונים שדם שבישלו, אין בו אלא איסור דרבנן. וכן פסק הט\"ז (סי' סט ס\"ק כד), שאם מלג עובד כוכבים תרנגולת, ואין אנו יודעים, אם בכלי ראשון או בכלי שני מלג - נאמן, שכן גם אם מלג בכלי ראשון, אין כאן איסור דאורייתא (ולהרחבת העניין עיין אנצ' תלמודית, כרך ז עמ' תלו, ובהערות 226, 227).<br>ומכיוון שהגורם הקובע בבישול הוא החום, ודרגת החום המבשלת היא יד סולדת בו, יש לוודא שחום מי-המליגה לא יגיע לכדי יד סולדת בו.<br>סיכום השיטות בעניין שיעור יד סולדת בו מובא בשו\"ת \"בני בנים\" לרב יהודה הנקין (סי' יא), וזה לשונו: \"רבו הדעות בשעור יד סולדת בטמפרטורות, עיין במצודות דוד על הקצוש\"ע ובספר תולדות זאב, שחששו עד ל-40 מעלות. ובשו\"ת בסוף ספר הלכות שבת דעת הגר\"מ פיינשטיין עד כ-42 מעלות. ושם בשם הגר\"א קוטלר להקל עד כ-49 מעלות. ובנועם כרך ו דעת הגרש\"ז אויערבך עד 45 מעלות. ובקונטרס מים שהיד סולדת בהם בהוצאת המכון הטכנולוגי לבעיות הלכה בשם הגרצ\"פ פראנק עד 50 מעלות ולמעשה עד 48\".<br>והנה מה שכתב בשם הגרש\"ז אויערבך שהשיעור הוא 45 מעלות, כן הובא בשמו בספר \"שמירת שבת כהלכתה\" (בעמוד הראשון הערה ג), וב\"מנחת שלמה\" (סי' צא סעיף ח) הוכיח מברווז, שמידת חומו כשהוא בריא - קרובה ל-45 מעלות, וכשהוא חולה, עולה חומו בשתי מעלות, והדם היוצא בשחיטה חומו עולה לפחות במעלה אחת. אם כן חום בית השחיטה הוא 48 מעלות, ובכל זאת נקטינן להלכה שחום בית-השחיטה נחשב צונן, ואפשר אפוא שמוכח מכאן, כי עד 48 מעלות נחשב לצונן, והוא מוכיח שעד שיעור 45 מעלות אין לחוש כלל שמא יד סולדת בו.<br>(ומה שכתבת בשאלתך, שהכנסת ידך במים החמים ואפשר היה להשאירה זמן רב, הוא סניף להקל. עיין בשו\"ת \"בני בנים\" הנזכר (שם עמ' מז) שכתב לשער ביד, אם אפשר להכניסה במים, ושאם יכול להכניס ידו בלא כאב, שפיר דמי, ומה גם שאכן אסטניסים אנן).<br>והנה בעיקר דיונו של \"מנחת יצחק\" היו שתי סיבות עקרוניות להחמיר: (א) חשש שאם נתיר בתנאים מסוימים, לא יקפידו עליהם ויבואו להקל גם בלי שמירת התנאים; (ב) שגם כשאין יד סולדת בו, אין זה לכתחילה.<br>והנה, לעניין ההקפדה על התנאים יש לבדוק בכל מקרה לגופו, שהרי לבעלי-המיפעלים המקבלים תעודת-הכשר ישנם הרבה מניעים שלא להקפיד על התנאים - מטעמים של חסרון-כיס, ואמנם רבנים ובדצ\"ים נותנים הכשר רק לאחר שהם בטוחים, שהם שומרים על התנאים. ואם אפשר לשמור בכל המיפעלים על התנאים המסוימים - ובפרט בכשרות מהדרין ובכשרות לפסח - למה יגרע בית-המטבחיים.<br>ולטענה שאין היתר אליבא דכולי עלמא - אמת נכון הדבר. אך יש לבחון, אם לא נבוא על-ידי החומרה לידי תקלה, ומתוך שהחמרת עליה בתחילה, נמצאת מיקל עליה בסופה. שהרי אם מדובר בקהילה שכולם שומרי מצוות מקפידים בקלה כבחמורה - ניחא. אך אם מדובר בקהילה שבה יש גם אנשים שאינם מקפידים כל כך, ואף יש בה רחוקים ממצוות, אלא שמקפידים על כשרות, ייתכן שע\"י שנחמיר ולא נתיר מריטת הנוצות כראוי, יפסיק חלק מהם לקנות משחיטה כשרה משום שלא תהיה מספיק אסטתית לטעמו, ועלול לקנות משחיטת עכו\"ם ממש.<br>אשר על כן, בהתחשב בנתוני השאלה - קהילה רחוקה באוסטרליה - יש לנו לסמוך על דעת רוב הפוסקים להתיר מליגת העופות במים שאין יד סולדת בהם.<br>ומכיוון שיש בפוסקים דעות בשאלה, מה נחשב יד סולדת, לכתחילה יש לנו להחמיר שחום המים יהיה עד 40 מעלות, אבל אם לאחר כל הנסיונות לא הצליחו להגיע לסיכום כזה עם הבעלים, ניתן להסתמך על דעת הגרש\"ז אויערבך ש\"עד שיעור 45 מעלות אין לחוש כלל שמא יד סולדת בו\".</i>. כל זה אמור לגבי בליעת הדם. אבל כדי למנוע בליעת איסור נבלות מן העופות משחיטת הגויים שנמרטו קודם לכן, יש להכשיר את קו המריטה כולו<sup>3</sup><i class=\"footnote\">אם מריטת העופות בשחיטה הכשרה תהיה רק ב-40 מעלות, אי-הכשרת קו-המריטה אינה מעכבת, בדיעבד. עדיף שהשימוש באמבטיה יהיה 24 שעות (כגון אחר יום החופש השבועי של הגויים) אחרי שהשתמשו בה הגויים למליגה שלהם.</i>."
        ],
        [
            "\n<small>פריז, צרפת, אב, ה'תשנ\"ו</small>",
            "<b>סז. דין בשר צלוי שלא הודח ונמלח, לנוהגים ע\"פ פסקי הרמ\"א</b>",
            "<b>שאלה</b>",
            "בשר שנצלה ולא הודח ונמלח קודם לכן, מה דינו לנוהגים ע\"פ הרמ\"א, האם מסעדה המוכרת בשר כזה צריכה לפרסם שהההכשר הוא רק ע\"פ המחבר?",
            "<b>תשובה</b>",
            "1. בשר לצלי, לכתחילה נוהגין להדיחו ולמולחו מעט<sup>1</sup><i class=\"footnote\">טור יו\"ד, דרכי משה, (סי' עו ס\"ק א).</i>, אך אם לא הודח ונמלח, מותר לאוכלו צלי גם לכתחילה<sup>2</sup><i class=\"footnote\">ש\"ך שו\"ע יורה דעה (סי' עו ס\"ק ט). ועיין עוד \"ערוך השולחן\" (סי' עו ס\"ק ד) שכתב, שמליחה זו כלל אינה מן הדין אלא שהיא דרך בני אדם כדי ליתן טעם בבשר, שלא יאכל טפל, בלא מלח, אך הדחה יש לה מקום מן הדין - כדי שלא יקרש הדם שעל הבשר.</i>. ולעצם ההדחה, מכיוון שהיא רק על שום הדם שבעין, די בהדחה מועטת. ויש לבדוק אם הדחה כזו הוא כן מדיח.",
            "2. בנדון דידן, אם בעל המסעדה אינו נוהג כאמור, נראה שאין הוא צריך לציין זאת<sup>3</sup><i class=\"footnote\">אמנם בשו\"ת רדב\"ז (סי' תתקעח) העלה שכאשר ישראל קונה מן העכו\"ם דבר שנתבטל בשישים, הרי זה כאִלו הישראל ביטלו לכתחילה. וכבר נאמר ב\"דרכי תשובה\" (סי' קח ס\"ק כ) שרדב\"ז דיבר רק בביטול איסורים. ועיין עוד \"דרכי תשובה\" (סי' צה ס\"ק טז) שכאשר אדם עושה פעולה, שבדיעבד מותרת ואין בה משום ביטול איסורים, מותר לאחרים לכתחילה לאכול.<br>ויתרה מזאת, אם הוא נמנע מן המליחה משום שאניני הטעם יימנעו מלקנות אצלו מכיוון שהמליחה פוגעת באיכות הבשר ויגרם לו הפסד ממוני, אולי אפשר לדמות זאת למקום שאין בו מלח והותר \"דרכי משה\" (שם ס\"ק א).</i>."
        ],
        [
            "\n<small> מונטוידיאו, אורוגואי , טבת, ה'תשנ\"ו</small>",
            "<b>סח. אכילת דגים כשרים ללא השגחה</b>",
            "<b>שאלה</b>",
            "דגים קלופים ללא עור, דורשים לפי ההלכה השגחה ו2- חותמות. באורגואי יש מסורת שמשתמשים במסיבות כשרות בדג מלוח (הרינג), המגיע מהולנד או נורווגיה, ללא השגחה, וסימנים, רק על פי סוג הדג, וכן בדג סלמון. האם יש לדעתכם מקור בהלכה להתיר דגים מקולפים אשר מגיעים אלינו ללא השגחה וחותמות? כמובן שמדובר במקרה שבו אין כל בעיה בקשר למרכיבים של הדג.",
            "<b>תשובה</b>",
            "דגים המשווקים על-ידי מפעלים מפורסמים שהנם בפיקוח ממשלתי, יש מקום, באופן עקרוני, להקל ולסמוך על הנכתב על גבי האריזה, שדגים אלה הם מסוג מסוים שהוא כשר, וכן לעניין שאר המרכיבים שבה, כגון שמן ותבלינים, כאשר ידוע לנו שהם חומרים הכשרים למאכל<sup>1</sup><i class=\"footnote\">יסוד ההיתר הוא עפ\"י הכלל \"אין אומן מרע נפשיה\", וכפי שנפסק בשו\"ע (יורה דעה סי' קיד סעיף ה ורמ\"א שם), והטעם הוא שחושש לשקר כדי שלא לפגום ב\"אומנותו\", ובנדון דידן חוששים בעלי המפעלים לרמות כדי שלא יקנסו עפ\"י החוק בגין פירסום כוזב, ואחזוקי אסורא לא מחזיקינן. על-פי כל זה התירו כמה פוסקים לאכול סרדינים שמצוין על אריזתם שנכבשו בשמן-זית, ואין חוששים בהם לתערובת שמן טמא. עיין שו\"ת \"יביע אומר\" (ח\"ה יורה דעה סי' ט) ובשו\"ת \"מנחת יצחק\" (ח\"ד סי' פא) ובשו\"ת \"אגרות משה\" (יורה דעה ח\"א סי' נו, ובסימנים מז-מט) והתיר כן גם בחלב עכו\"ם, שאין לחוש בו לתערובת חלב טמא. אולם ישנם פוסקים שאוסרים בכל זה מחשש רמאות, כפי שכבר התגלה בעבר במקרים מסוימים, עיין פי' \"תפארת ישראל\" למשנה עבודה זרה (פ\"ב אות נה) ובשו\"ת \"ישכיל עבדי\" (ח\"ז יורה דעה סי' ו סעיף ד).</i>. ואולם, כל זה רק כאשר ידוע לנו בוודאות שחוק המדינה אינו מאפשר ליצרנים להכניס למוצר מרכיבים בנוסף על על מה שמצוין ע\"ג האריזה באחוז שגורם לאסור על-פי ההלכה, וכן כאשר ידוע לנו שהפיקוח הממשלתי הוא קפדני, כך שאין לחוש לזיופים ולטעויות, כולל בתהליך היבוא. ויש לברר, אם הדגים לא עברו תהליך של בישול מוקדם, שאז יש לחוש בהם משום בישולי עכו\"ם<sup>2</sup><i class=\"footnote\">דבר זה תלוי בצורת הבישול ובסוג הדגים. עיין בכל זה בשו\"ת \"יביע אומר\" (שם) ובשו\"ת \"מנחת יצחק\" (ח\"ג סי' כו אות ו) ובשו\"ת \"ישכיל עבדי\" (שם).</i>.",
            "מאחר שאין אפשרות למלא תנאים אלה, אלא ע\"י בירור מעמיק, יש לברר את כשרותו של כל מוצר לגופו, על-ידי הרבנות הראשית של הקהילה באזור היצור<sup>3</sup><i class=\"footnote\">עיין בשו\"ת \"דעת כהן\" (סי' רכד) ובשו\"ת \"אגרות משה\" (יורה דעה ח\"ג סי' ח)</i>.",
            "בנוגע לדג סלמון מעושן (אמיתי ולא תחליף) המיובא מן הארצות הנ\"ל אפשר לסמוך על כך שהוא כשר ואין לחוש בו לזיופים (בפרט בנוגע לזן הנורווגי שצבעו אדום-ורוד, וגם לגבי הזן השוודי שצבעו אפור בהיר), וכן בענין דגי הרינג מן המקומות הנ\"ל המשווקים במפעלים ידועים, כאשר הם מיוצרים ללא תוספות כדוגמת ההרינג הקפוא (להבדיל מן ההרינג המעושן או המלוח שאותו מכינים בדרך כלל עם תוספות)<sup>4</sup><i class=\"footnote\">ע\"פ התיעצות עם מומחים לענייני כשרות.</i>."
        ],
        [
            "\n<small>פראג, צ'כיה, אייר, ה'תשנ\"ו</small>",
            "<b>סט. גבינת קוטג' אם כלולה בגזרת גבינות עכו\"ם.</b>",
            "<b>שאלה</b>",
            "האם היתרו של ה\"אגרות משה\" בענין גבינות קוטג' הוא גם בגבינות הקוטג' שלנו, או אפילו בגבינה קשה יותר? מה הכלל הקובע?",
            "<b>תשובה</b>",
            "ביחס לגבינות המיוצרות על-ידי גוים אנו מבחינים בין שני סוגים עיקריים: (א) גבינות שלצורך ייצורן יש צורך ב\"רנט\" (מעמיד); (ב) גבינות שלצורך ייצורן אין צורך ב\"רנט\" (מעמיד).",
            "ביחס לסוג הראשון, תמיד תהיה לנו בעיה של \"גבינת עכו\"ם\", גם אם ישתמשו בחלב כשר ורנט כשר, גזירה משום המעמידין בדבר איסור<sup>1</sup><i class=\"footnote\">ע\"ז דף לה ע\"א.</i>, והדרך היחידה לצאת מידי הגזירה הוא שיהיה משגיח יהודי מתחילת הייצור ועד סופו.",
            "ביחס לסוג השני לא קיימת הגזירה, שהרי כלל אינו זקוק למעמיד<sup>2</sup><i class=\"footnote\">ומחדש ב\"אגרות משה\" (חיו\"ד ח\"ב סי' מח) שגם אם יתנו רנט בגבינות כאלה בכדי למהר את תהליך הייצור, מכיוון שסוג זה של גבינה לא מחייב מתן רנט, היצרן נותנו רק משום שנח לו שהגבינה תתגבן יותר מהר, אבל אין לגבינה תועלת ב\"רנט\", אינו נחשב למעמיד.</i>. אך עדיין יש לחוש בכל הגבינות משום צחצוחי-חלב - שמא היצרן עירבב בהן חלב טמא<sup>3</sup><i class=\"footnote\">רש\"י (ד\"ה לפי שא\"א לגבינה). ועיין ב\"אגרות משה\" (יו\"ד ח\"א סי' מט) בביאור דברי רש\"י.</i>, שאז אנו רואים את הלחלוחית שנשארה בגבינה כחלב עכו\"ם, שאסור. אך למי שמקל ב\"חלב הקאמפיניס\"<sup>4</sup><i class=\"footnote\">היתר שה\"אגרות משה\" ביסס בארוכה (יו\"ד ח\"א סי' מז, מח, מט), ועיקרו - שחברות ידועות הנתונות לפיקוח ממשלתי וחוששות לעצמן, לא יחרגו ממה שכתוב בתכולת המוצר.</i>, אין סיבה לאסור מדין צחצוחי-חלב, כי הרי הלחלוחית שנראית היא חלב שמותר.",
            "לסיכום: כל הגבינות שאין צורך במעמיד בתהליך ייצורן, יהיו מותרות למי שמקל ב\"חלב הקאמפיניס\", כולל גבינת קוטג' וקרים טשיז<sup>5</sup><i class=\"footnote\">\"אגרות משה\" (יו\"ד ח\"א סי' נ וח\"ב סי' מח).</i>."
        ],
        [
            "\n<small>ונציה, איטליה, אב, ה'תשנ\"ו</small>",
            "<b>ע. הסמכות למתן תעודת כשרות</b>",
            "<b>שאלה</b>",
            "בוינציה, הקהלה מינתה לה רב שהוא מוכר הן על ידי ועידת רבני איטליה והן על ידי הממשלה כאחראי ומוסמך היחידי בכל העניינים הדתיים היהודיים בעיר ונציה והמחוז.",
            "יהודי שומר תורה ומצוות רוצה לפתוח מסעדה כשרה בלי לבקש את ההכשר של הרב המקומי. הוא טוען שכבר קבל את ההכשר מרב שגר בעיר אחרת ולכן אינו צריך ואינו רוצה לבקש את ההכשר מרב העיר. היות שהרב שיתן ההכשר אינו יכול להשגיח באופן אישי מפני שהוא גר בעיר רחוקה כ-250 ק\"מ ושלמעשה הוא יסמוך על בעל המסעדה עצמו, אנו שואלים:",
            "1. האם הוא נחשב כנוגע בדבר ולכן אסור לסמוך עליו?",
            "2. האם רב העיר חייב להודיע בפירוש לאנשי הקהלה ולתיירים שהמסעדה אינה נמצאת תחת השגחתו ואסור לאכול בה?",
            "<b>תשובה</b>",
            "1. עד אחד נאמן באיסורין, ואפילו על איסוריו שלו<sup>1</sup><i class=\"footnote\">שו\"ע יורה דעה (סי' קכז סע' ג ברמ\"א).</i>, ואפילו במקום הפסד מרובה<sup>2</sup><i class=\"footnote\">שו\"ע יורה דעה (סוף סי' סה) שלוקחין בשר משוחט השוחט לעצמו ומוכר לאחרים, אם הוא מוחזק בכשרות, והוא כדברי רמב\"ם (פ\"ח בהל' מאכלות אסורות הל' יז). וכך כתב מפורש בשו\"ת הריב\"ש (סי' תצח, בד\"ה ואף על פי שנראה ובסי' תק שם), וכך פסק בשו\"ע הרב בעל התניא (יו\"ד סי' יח בקונטרס אחרון, ס\"ק י), וכך פסק בשו\"ת מהר\"י הלוי, אחי הט\"ז (סי' יז, מובא בסי' יח הנ\"ל בהגהות ר' עקיבא איגר), וכך פסקו בעל ה\"שואל ומשיב\" ב\"דעת תורה\" (יו\"ד סי' יח ס\"ק מב) ובעל \"ערוך השולחן\" (סי' יח).<br>אמנם עיין בט\"ז (סי' יח ס\"ק טו) שהקשה ממשנה בנגעים (פ\"ב מ\"ה), שחכם לא יראה בכור לעצמו, ועל כן חילק בין הוראה נגד חזקת איסור, שבה באמת אינו נאמן על עצמו, ועל-פי זה פסק בעל \"חכמת אדם\" (כלל קט סי' ו) לאסור על אדם לראות כתמי אשתו. ואולם עיין ב\"טהרת הבית\" (סי' ו סעיף ד) שהכריע נגד הט\"ז בשם הרבה פוסקים, וכך פסק בשו\"ע הרב וכתב שבבכור יש דין מיוחד, שחכמים החמירו בקדשים.</i>. ולכן, בעל מסעדה, כל עוד שהוא מוחזק בכשרות<sup>3</sup><i class=\"footnote\">בשו\"ע יורה דעה (שם).</i>, נאמן להעיד שהאוכל שהוא מגיש, הוא כשר, וסומכים עליו (נראה שתעודת-ההכשר שהוא מקבל מרב מוסמך, יכולה לשמש עדות לכך שהוא אכן מוחזק בכשרות<sup>4</sup><i class=\"footnote\">כמו שמצאנו שלמתן קבלת הסמכה בכתב לשחיטה די בחכם אחד, עיין יורה דעה סי' א סעיף א ברמ\"א.</i>), ואין כאן איסור אפילו מצד החשד<sup>5</sup><i class=\"footnote\">לא דמי למה שכתוב בשו\"ע יורה דעה (סי' יח סעיף יח), שאסור לטבח לקחת יותר שכר על הכשרות מאשר על הטריפות, והוא מבכורות דף כט ע\"א, ובפירושו של רמב\"ם למשנה שם, ועיין בשו\"ת הריב\"ש סי' תק שדווקא אם הוא מקבל שכר בעבור הוראותיו אסור, שנראה כשוחד. לכן רשאי שוחט להיות גם בעל אטליז ולמכור בשר ששחט לאחרים. וכך פסק בשו\"ע הרב הנ\"ל. אך עיין \"דרכי תשובה\" (סי' יח ס\"ק קפה) שאסר לשוחט להיות שותף באטליז או לסמוך על שולחן אביו בעל האטליז. ויש לחלק, ששם נקרא כמקבל שכר.</i>, כל עוד אין הציבור מרננים אחריו ואומרים, שלא יאות הדבר, שהוא משגיח על עצמו. אבל אם הציבור מרננים אחריו, כי אז אסור להחזיק את המסעדה בחזקת כשרות, אלא אם כן יביא בעל-המסעדה משגיח שאינו נוגע בדבר כדי להעיד על כשרותה<sup>6</sup><i class=\"footnote\">שו\"ת הריב\"ש סי' תצח, וכן דייק ב\"דעת תורה\" הנ\"ל. ועיין ב\"דרכי תשובה\" הנ\"ל (ס\"ק קפה) בשם שו\"ת \"שערי צדק\" (חלק יו\"ד סי' ו, ולא מצאנו אותו שם, וצ\"ע) שאם העם מרננים אחריו, \"יש בזה איסור דאורייתא, דקיי\"ל דאסור מן התורה להכניס את עצמו לדבר שיחשדו אותו\", וכך כתב ב\"דעת תורה\" הנ\"ל בשם ה\"כתב סופר\" סי' יא.</i>.",
            "2. בנדון דידן, גם הרב שנתן את ההכשר וגם בעל-המסעדה נכשלו באיסור \"השגת גבול\" ובבעיות נוספות<sup>7</sup><i class=\"footnote\">שו\"ת \"במראה הבזק\" (ח\"ב עמ' 183-182). ועיין עוד ב\"אגרות משה\" (חו\"מ ח\"ב סי' לט) שמנה שלושה טעמים לאסור - \"בין מצד זכות המצוה שיש בזה, בין מצד הנאמנות אשר כבר נתקבל בעיר ובמדינה, בין מצד ענייני ממון והכנסה שיש בזה\".</i>, וגם נהגו בניגוד לתקנת הקהילות ולדינא דמלכותא, ולכן אין לתעודת- ההכשר תוקף<sup>8</sup><i class=\"footnote\">עיין ב\"אגרות משה\" (הנ\"ל) שכתב \"שאין לשום אדם לסמוך על השגחותיו כלל\", ועוד שם בסי' מ. ועיין בשו\"ת הריב\"ש הנ\"ל (סי' תצח) וזה לשונו: \"וזה מורד בדינם ובהסכמתם ובתקנותם העשויה לגדור פרץ ולשמור משמרת, הנה היה ראוי להחמיר עליו גם מחמת זה\". ועיין שו\"ת הרא\"ש (כלל ז סי' א, מובא בשו\"ע יורה דעה סי' א סע' יא) לגבי חרם שלא ישחט אלא הממונה מן הקהל, ואם שחט - שחיטתו אסורה; ועיין שם בש\"ך (ס\"ק לח) שאפילו בלי חרם, הדין כך, ועיין עוד ב\"פרי מגדים\" (שם), ויש לתרץ.</i>, וניתן לפרסם שאין על המסעדה השגחה בת תוקף.",
            "3. אם אי-אפשר למנוע את פעילות הרב נותן ההכשר על-ידי דייני ישראל, אפשר לפנות לשלטונות בדרישה למנוע את מתן ההכשר<sup>9</sup><i class=\"footnote\">עיין מהרי\"ק (שורש קצה, נפסק ברמ\"א חושן משפט סי' קנו סעיף ז) שאפשר להשתדל ע\"י השלטונות למנוע מאדם להיכנס לגור בעיר. ואף שחלקו על המהרי\"ק, עיין שם ב\"פתחי תשובה\" (ס\"ק יז), היינו משום שדן במקרה שעל-פי הלכה אין אפשרות למנעו מלהשתקע בעיר, אבל כאשר בא למנוע על ידם במצב שעל-פי דין מותר למנוע, כי אז אפשר לפנות לשלטונות לכל הדעות, אחרי שהפנייה לבתי-דין ישראליים לא עזר.. ועיין כעין זה בשו\"ת \"חתם סופר\" (חו\"מ סי' מד, מובא ב\"פתחי תשובה\" חו\"מ סי' רלא ס\"ק ד) ועיין \"אגרות משה\" (חושן משפט ח\"א סי' ח) שמתיר לפנות לשלטונות אפילו לכלוא מי שמוכר נבלה במקום כשרה.</i>, ובלבד שהדבר לא יגרום לחילול השם. אך מכיוון שגדול השלום, כדאי ורצוי להיכנס, בנועם, לדין-ודברים עם הרב נותן ההכשר לפני שנכנסים לדיונים משפטיים, להעמידו על חומרת מעשיו וגם לפנות לרבנים בעלי השפעה שישפיעו עליו למשוך ידו מן העניין במקום שיש מרא דאתרא."
        ],
        [
            "\n<small>מונטוידיאו, אורוגואי, כסלו, ה'תשנ\"ו</small>",
            "<b>עא. אכילת דג טרף, לצורך מניעת מחלות.</b>",
            "<b>שאלה</b>",
            "לאחרונה התחילו לייצר כאן מזון בעל תכונות תזונתיות ורפואיות העשוי מדג ה\"קריל\". דג זה איננו כשר. בעלי המקום מבקשים לייצא את המזון המיוחד לארץ. הם טוענים שיש בו תכונות מרפא להרבה מהמחלות המודרניות כולל סרטן.",
            "הייתי מבקש את חוות דעתכם, האם יש מקום להשתמש בדג טרף במקרה בו הוא משמש כמזון רפואי. כמות הדג היא ללא ספק לא בטלה בשישים.",
            "<b>תשובה</b>",
            "מאכל בעל תכונות רפואיות המיוצר בעיקר מדג שאינו כשר ונאכל כדרך אכילתו, אסור באכילה לחולים שאין בהם סכנה, וכל שכן שהוא אסור לבריאים לאוכלו<sup>1</sup><i class=\"footnote\">נפסק בשו\"ע (יורה דעה סי' קנה סעיף ג) שאין להתיר לאכול איסור תורה לרפואה שלא במקום סכנה, אלא אם כן הוא נאכל שלא כדרך הנאתן. אמנם לגבי שמן-דגים בלבד לימד ה\"דבר משה\" (מהורדנקא) זכות על הנוהגים לשתותו, אך ה\"דרכי תשובה\" (סי' קנה ס\"ק כח) דחה דבריו.</i>. כמובן שאי-אפשר אפוא לתת הכשר למאכל כזה<sup>2</sup><i class=\"footnote\">במקרה שמאכל זה יומלץ על-ידי רופא לחולה שיש בו סכנה, ואין לו למאכל תחליף כשר, עדיף שיאכלו ללא הכשר, מאשר שניתן הכשר כללי שעלול להכשיל חולים שאין בהם סכנה ואף בריאים.<br>אם בתהליך העיבוד איבד הדג שֵם אוכל, עיין ב\"במראה הבזק\" (ח\"א שאלה מו, שאלה ב במהדורה הראשונה ובהערה 2 שם).</i>."
        ],
        [
            "\n<small>מקסיקו סיטי, מקסיקו, מנחם אב, ה'תשנ\"ח</small>",
            "<b>עב. הגשת סתם יינם ע\"י \"קיטרינג\" יהודי, לגויים, בכוסות זכוכית המשמשות גם יהודים.</b>",
            "<b>שאלה</b>",
            "בקהילתנו חברת קייטרינג בבעלות יהודית הפועלת באולם השייך לבית-הכנסת. אולם זה מושכר גם לאירועים של אינם יהודים וההכנסות בחלקן עוברות לקופת בית הכנסת. גם באירועים אלה האוכל הינו כשר אבל היין הינו \"סתם\" יינם. לא מערבבים יין זה כמובן במאכלים בזמן הבישול. היין מוגש בכוסות זכוכית, אותן כוסות המשמשות גם לאירועים של הקהילה. האם מצב זה תקין מבחינה הלכתית הן מבחינת עריכת האירועים לשאינם יהודים בהתחשב בתועלת הכלכלית לקהילה והן מבחינת השימוש בכוסות.",
            "<b>תשובה</b>",
            "1. מותר לחברת קייטרינג בבעלות יהודית להגיש אוכל כשר<sup>1</sup><i class=\"footnote\">שו\"ע (יורה דעה סי' קיז סעיף א). ודווקא דברים האסורים מן התורה אסור להגיש להם, כי אז יש גזירה שמא יבוא הוא עצמו לאוכלו, מה שאין כן בדברים המותרים, ובתנאי כמובן שקיימת ההשגחה המקובלת על כשרות האוכל.</i> במסיבות של גויים, ובלבד שלא יהיו אלה מסיבות הקשורות לפולחן דתי<sup>2</sup><i class=\"footnote\">שם (סי' קנא סעיף א). ונראה שבכלל זה מסיבות ביום חגם ל\"קדושיהם\" וכדומה.</i>.",
            "2. טוב להחמיר שלא להגיש להם סתם יינם בסעודות אלה<sup>3</sup><i class=\"footnote\">שם (סי' קכג סעיף א וברמ\"א, ועיין גם סי' קלג סעיף א), ומכיוון שמרוויחים מעריכת מסיבות הכוללות הגשת סתם יינם, הרי זו בכלל סחורה שהיא הנאה מסתם יינם.</i> ויין כשר מותר<sup>4</sup><i class=\"footnote\">\"בית יוסף\" בשם \"אורחות חיים\" (סי' קלג סעיף ו) וכן פסק הט\"ז (שם ס\"ק ג). ועיין עוד ב\"דרכי משה\" (שם ס\"א). יש להוסיף שבדרך כלל היינות הכשרים הם \"מבושלים\", ואכמ\"ל.</i>.",
            "3. במקום הפסד<sup>5</sup><i class=\"footnote\">עיין ברמ\"א (סי' קכג ס\"א) ובש\"ך (סי' קכד ס\"ק עא ובסי' קלג ס\"ק כו), ועיין עוד בפתחי תשובה (סי' קכג ס\"ק ב) ובשו\"ת \"דבר יהושע\" (ח\"ג סי' ב) ומהר\"ם שיק (חיו\"ד קנ). לכן אם יש לחשש שמסיבות אלה תתבטלנה אם לא יגישו סתם יינם ויהיה הפסד ההכנסה לקהילה זהו מקום הפסד שבו מותר ליהנות מסתם יינם. אמנם, אם אפשר, עדיף שבעל הקייטרינג ישלח פועל נכרי שלו לקנות את היין עבור הנכרים המוזמנים לסעודות אלה, עיין רמ\"א (סי' קלב ס\"ה) וש\"ך (שם ס\"ק לב) ובגר\"א (ס\"ק ל).</i> גם מותר להגיש להם סתם יינם<sup>6</sup><i class=\"footnote\">בהנחה שמתקיימים התנאים הבאים (כמשתמע מן השאלה): (א) אין מבשלים בסתם יינם ואין מערבבים אותו באוכל; (ב) הגשתו היא בקר ולא בחם (כגון \"פונטש\"); (ג) המשגיח יפקח על ביצוע הסעיפים הקודמים בנוסף לאמור בהערה 1.</i> בכוסות זכוכית<sup>7</sup><i class=\"footnote\">יש מחלוקת ראשונים לגבי דין הכשרת כלי זכוכית לפסח, עיין בשו\"ע אורח חיים (סי' תא סעיף כו) ב\"בית יוסף\" וב\"דרכי משה\" שם. ולעניין שאר האיסורים רבו האחרונים הסוברים שאף רמ\"א מתיר בהדחה בלבד, ולכל היותר דינם של כלי הזכוכית כדין כלי מתכת (עיין \"פרי מגדים, משבצות זהב\" ס\"ק לא). ועיין \"מגן אברהם\" שכתב שהוא דווקא ביין נסך מדלא חלק רמ\"א על המחבר ביורה דעה (סי' קלה ס\"ח) וודאי לדידן בסתם יינם יש להקל., ועיין עוד ב\"יביע אומר\" (ח\"ד חאו\"ח סי' מא, ובעיקר באות ז) שהביא שם דברי אחרונים לעניין יתר האיסורים.</i>, המשמשות גם למסיבות של יהודים, בתנאי שתשמישן של כוסות אלה תמיד בקר<sup>8</sup><i class=\"footnote\">כאשר השימוש בכוסות הינו בצונן בלבד ניתן להקל להשתמש בהם גם בסתם יינם, ויש להוכיח זאת מדברי הש\"ך ביורה דעה (סי' צא ס\"ק ב) שלכתחילה מותר להשתמש באיסור בכלי היתר שדרכו בהדחה, וכן ביין שאין בו שמנונית, ובייחוד בכוסות של אירועים שמקפידים על נקיונן לפני כל אירוע, וכן בט\"ז מתיר להשתמש בלח צונן בכלי שהשתמש בו לאיסור צונן, ועיין בסמ\"ג שפג ס\"ק ג. (אולם לסוברים שדין כלי זכוכית הוא כדין כלי חרס יש אוסרים ויש מתירים, עיין ש\"ך שם (ס\"ק ד), ובייחוד לעניין יין נסך, עיין סי' קלה).<br>וראיה להתיר תשמיש אף לכתחילה שימוש - אפילו קבוע ולא רק בדרך עראי - אפשר להביא מדברי רמ\"א ביורה דעה (סי' קכא ס\"ה), לפיהם אף אם נאמר שבלע, מכל מקום האיסור להשתמש דרך קבע הוא דווקא בכלי שעלולים להשתמש בו בחמין. אך כפי שהדגשנו, מדובר דווקא בשימוש בקר, ולכן אין לחשוש.<br>על אף האמור לעיל עדיין קיימים שני חששות לסוברים שדין כלי זכוכית ככלי מתכת:<br>(א) כבוש - דהיינו ששאריות יין עלולות להישאר בכוסות יותר מעשרים-וארבע שעות עד להדחתן ויש אפוא לחשוש לבליעה בדפנות כלי הזכוכית ע\"י כבוש; (ב) בליעת איסור בחם - כאשר מדיחים את הכוסות במדיח-כלים במים חמים ויש בהם שאריות יין. אכן יש להתיר גם באופן זה, לפי האמור לעיל, שכן השתייה של יינות כשרים מכוסות אלה במסיבות היהודים היא תמיד בצונן, שאם לא כן, יש לאסור שימוש בקביעות, לפי הרמ\"א הנ\"ל. ועיין עוד ב\"ערוך השולחן\" (יורה דעה סי' קכא ס\"ב).<br>מכל מקום צריך ליזהר לכתחילה שהדחת הכוסות תיעשה בתנאים הבאים: (א) לשפוך את כל שאריות היין קודם הכנסת הכוסות למכונת-השטיפה; (ב) לבצע את השטיפה הראשונה במים קרים; (ג) לשטוף את כוסות-היין בנפרד, ולא ביחד עם כלים אחרים; (ד) עדיף לשוטפן קודם עבור 24 שעות מתחילת האירוע.</i>."
        ],
        [
            "\n<small>פריז, צרפת, סיון, ה'תשנ\"ו</small>",
            "<b>עג. חומץ בן יין לעניין יין נסך</b>",
            "<b>שאלה</b>",
            "חומץ שעשוי מיין, מה דינו לגבי הלכות יין נסך?",
            "<b>תשובה</b>",
            "1. אם החומץ נעשה<sup>1</sup><i class=\"footnote\">התהליך המקובל להפקת חומץ מיין הוא שמפרידים את הכוהל מן היין, ואת הכוהל המופרד מערבבים במים (ביחס של 12% אלכוהול). בקטריות בולעות את הכוהל, מפרקות אותו ויוצרות בריאקציה כימית את החומץ.<br>ואף על גב שנהגו חברות המזון לפגום את האלכוהול לפני שהופכים אותו לחומץ בכדי שלא יתחייבו לשלם מיסים גבוהים כמיסים שנדרשים לשלם ליי\"ש, והיה אולי מקום להתיר על-פי שו\"ת \"אחיעזר\" (חיו\"ד סי' יא וח\"ג סי' לא), מכל מקום, מכיוון שלא ברור, אם באמת הכוהל נפגם כדי אכילת כלב או אדם, לא התירו הפוסקים, וכן המנהג לאסור [ועיין בספר \"מנחת שלמה\" (סי' יז) שכדי שייחשב דבר למה שנפגם לאכילת אדם, צריך שכלל לא יהיה ראוי לאכילה, ולא מספיק שאנשים לא יאכלוהו בגלל שאינו טעים].</i> מיין כשר וחומציותו גבוהה, אינו נאסר במגע גוי שנגע בו לאחר שנעשה חומץ<sup>2</sup><i class=\"footnote\">שו\"ע יורה דעה (סי' קכג סעיף ו). ועי\"ש בפרטי הדין.</i>.",
            "2. חומץ שהופק מכוהל אשר הופק מסתם יינם - אסור בשתייה ובהנאה<sup>3</sup><i class=\"footnote\">תשו' הגאון פנחס צימעטבוים הי\"ד, הובאה בשו\"ת \"מנחת יצחק\" (ח\"א סי' קכח); \"אגרות משה\" (יורה דעה ח\"ב סי' לו, בסופו); הרב צבי (הרשל) שכטר, בתוך \"המסורה\" (חוברת ה' אדר תשכ\"א, עמ' סג-סט).<br>הערת המערכת: לפני שנים מספר התעורר בארה\"ב פולמוס בעניין זה לאחר שהתברר, שאחד מחשובי נותני ההכשרים הכשיר בשוגג במשך מספר שנים חומץ שנעשה מסתם יינם. היו שהכשירו, בדיעבד, את הכלים שבישלו בהם באותו החומץ, ואולם לכתחילה מוסכם על כל הפוסקים שאין להכשיר את החומץ הנ\"ל.</i>."
        ],
        [
            "\n<small>פראג, צ'כיה, טבת, ה'תשנ\"ח</small>",
            "<b>עד. לשון הרע על אינו יהודי</b>",
            "<b>שאלה</b>",
            "האם מותר לספר או לשמוע לשון הרע על גוי? האם יש הבדל בין אם הסיפור הוא לגוי על גוי לגוי על יהודי או ליהודי על גוי?",
            "<b>תשובה</b>",
            "בכל מקרה אין לספר או לשמוע לשון הרע לא על גוי<sup>1</sup><i class=\"footnote\">מדרש רבה דברים (פ' כי תצא פרשה ו פיסקא ט) \"תשב באחיך תדבר בבן אמך תתן דופי\" אם הרגלת לשונך לדבר באחיך שאינו בן אומתך, סוף בבן אומתך תתן דופי\".<br>וכתב רד\"ל (שם אות כט) שאסור לספר לשון הרע על גוי. ומה שכתב רמב\"ם שאסור לספר בשבח עובדי עבודה זרה (הל' עבודת כוכבים פ\"י ה\"ד), איננו מתיר לספר עליהם לשון הרע, וקל וחומר לא על מי שאינו עובד ע\"ז. ואף על פי שיש מי שכתב, שאין זה איסור גמור (\"זרע חיים\" ע' שצב, ח\"א כלל ח סע' ה) יש לחשוש לדעת האוסרים.</i> ולא לגוי<sup>2</sup><i class=\"footnote\">המספר לגוי. בין המספר לו לשון הרע על יהודי ובין אם מספר על גוי, עובר גם על איסור חילול השם וכתב ה\"חפץ חיים\" בספרו (כלל ח אות יב) שגדול עוונו מנשא ח\"ו.</i>."
        ],
        [
            "\n<small>מונטוידיאו, אורוגואי, חשון, ה'תשנ\"ט</small>",
            "<b>עה. מחיקת כתובת \"גרפיטי\" שנכתבה על ידי גוי ויש בה גידוף כלפי שמיא ח\"ו.</b>",
            "<b>שאלה</b>",
            "בא אלי אחד מן הבחורים (תרתי משמע), ושאלה בפיו. היות שהוא עובר מדי פעם ליד מקום אחד שבו מצויה כתובת מקושקשת על הקיר (\"גרפיטי\"), שיש בה לדעתו חירוף וגידוף כלפי שמיא, האם הוא צריך למחוק אותה כדי למנוע חילול השם? הכתובת נמצאת על קיר של בית פרטי וודאי שלא נכתבה ברשות, ואף המחיקה תהיה שלא ברשות. ויש בכך כמה צדדים:",
            "א. מצד חילול השם.",
            "1. מצד הגוי. סביר להניח שגוי כתב את הכתובת, האם הוא מצווה על חילול השם? אם כן האם יש לנו מצווה להפרישו? ואם כן, האם יש מצווה לתקן מה שכבר עשה או רק למנוע אותו מלעשות? (במקום שישנה אפשרות).",
            "2. מצד היהודי. האם יהודי שעובר ליד כתובת כזו ללא תגובה, עובר על חילול השם? (שוב במקום שישנה אפשרות לתגובה).",
            "ב. מצד גזל. המחיקה נעשית בלי אישורו של בעל הבית.",
            "1. אם יעשה הדבר בצנעה האם מותר בכהאי גוונא גזל הגוי? (אם הוא מפני חילול השם דווקא)",
            "2. האם על בעל הבית מוטלת חובה למחוק את הכתובת והמוחק מזכה את הגוי במחיקתו? והאם אומרים גם בגוי שניחא ליה שתעשה מצווה בממונו, או לפחות שתימנע ממנו עבירה בממונו?",
            "ומה שהעליתי בזה בע\"ה הוא שלגבי חילול השם ע\"י גוי ישנה מחלוקת בגמרא סנהדרין עד ע\"ב \"בעו מיניה מרבי אמי: בן נח מצווה על קדושת השם או אין מצווה על קדושת השם? אמר אביי, תא שמע: שבע מצות נצטוו בני נח. ואם איתא - תמני הויין! - אמר ליה רבא: אינהו וכל אבזרייהו. מאי הוי עלה? - אמר רב אדא בר אהבה, אמרי בי רב: כתיב (מלכים ב' ה') \"לדבר הזה יסלח ה' לעבדך בבוא אדני בית רמון להשתחות שמה והוא נשען על ידי והשתחויתי\", וכתיב \"ויאמר לו לך לשלום\" ואם איתא לא לימא ליה! הא בצנעא הא בפרהסיא\".",
            "ואם כן לגרסא דידן לא נפשטה הבעיה.",
            "אך הרמב\"ם פוסק בהלכות מלכים פ\"י ה\"ב \"בן נח שאנסו אנס לעבור על אחת ממצותיו, מותר לו לעבור, אפילו נאנס לעבוד ע\"ז עובד, לפי שאינן מצווין על קדוש השם\" והוא על פי גרסת כמה ספרים כמובא בתוספות שם \"ונראה יותר כספרים דגרסינן ואם איתא לימא ליה הא בצנעא הא בפרהסיא וקא פשיט דלא מפקיד מדאמר ליה סתם לך לשלום\", וכן גם ע\"פ הירושלמי שביעית פ\"ד ה\"ב \"ישראל מצווין על קידוש השם ואין הגוי' מצווין על קידוש השם\".",
            "לא מצאתי מי שחולק על פסק זה. וא\"כ אין צורך למחוק את הכתובת מצד הגוי וממילא אין לנו מצווה להפרישו (א1).",
            "ולענין חילול השם של היהודי העובר ואינו מוחה ואינו מוחק, צריך בזה עיון. שאם תאמר שאין כאן חילול השם שהרי לא עושה היהודי שום דבר אסור (ואין לו גם מצווה להפריש את הגוי, וכנ\"ל) הרי שאין זה מספיק. שהרי מצאנו חילול השם גם בדברים שאין בהם איסור ובני אדם חושבים שיש בזה איסור או התנהגות לא הולמת. וכדאיתא בשבת קיד ע\"א, יומא פו ע\"א ורמב\"ם יסוה\"ת פ\"ה הי\"א. והגם ששם מדובר על תלמיד חכם מצאנו בכהאי גוונא גם איסור ליהודי לחלל את השם בפני גוי. וכגון שאסור לשנות תרומה של גוי לביהכנ\"ס (ערכין ו ע\"ב). וכן מה שכתב המג\"א רמד ס\"ק ח', שאף שאין בעיה הלכתית בכך שגויים יבנו בית כנסת בשבת בקבלנות, הרי שהגדולים לא רצו להתיר זאת בזמן הזה, מפני שהגויים אינם מניחים לעשות מלאכה בפרהסיא בימי אידיהם, ונמצא שהיהודים מכבדים את השבת פחות מהם ויש בזה חילול השם. ואם כן תלוי הדבר ביחס של הגויים לפי המקום והזמן. אך מכיוון שכאן אין מי שמוחק את הכתובת גם מבין הגויים הדתיים, הרי שכנראה אינם רואים בזה דבר חשוב וממילא לא יהיה חילול השם מצד היהודי (א2).",
            "ולפי הנ\"ל גם אין עניין שניחא ליה לגוי שתיעשה מצווה או תימנע עבירה בממונו, שהרי אין ליהודי ולא לגוי מצווה או עבירה בכהאי גוונא (ב2).",
            "ומצד הגזל, הרי שלהלכה נפסק שגזל הגוי אסור ולא חילקו בזה בין מקום שיש חילול השם (שהגוי יודע) למקום שאין בו חילול השם (ב\"ק קיג. וכן פסקו רמב\"ם גזילה ואבידה א', ב', גניבה א', א' וטוש\"ע חו\"מ שמח, ב' ושנט, א'). ואם כן לא רק שאין חובה למחוק אלא שיש בזה גזל, ואם ידע הגוי, יש בזה משום גם משום חלול השם (ב1).",
            "העולה מדברינו שאין כאן מצווה מצד חילול השם ואדרבה יש במחיקה משום גזל ואולי אף חילול השם. ואם ידבר עם בעה\"ב הגוי ויסכים, ודאי שאין בכך איסור, אך אינו חייב לעשות כן.",
            "עד כאן מה שנראה לי. אבקש ממכם את דעתם להלכה בשאלה זו וכן התייחסות למה שכתבתי. כמו כן להתייחס לשאלה האם ניחא לגוי שתיעשה מצווה בממונו או שימנע איסור, והאם ניחא לו ג\"כ שתעשה בממונו מצווה שחייב בה יהודי ולא גוי?",
            "<b>תשובה</b>",
            "אין חובה למחוק את הכתובת, לא מצד חילול השם<sup>1</sup><i class=\"footnote\">מה שכתבת בעניין חילול השם, לכאורה לא שייך לכאן. הדיוק בגמ' הוא במקרה שנכרי אנסו באחת ממצוותיו שחייב בהן, אך פשיטא שלא נחדש מצוות על בני נח מכח חילול השם. הדיון צריך אפוא להיות בשאלה, האם הכותב עבר על \"ברכת השם\", שהיא מצווה שנתחייב בה (בהנחה שיש בכתובת ברכת השם ממש ח\"ו) ודיון זה תלוי בשאלה, האם כתיבה היא כדיבור, וה\"תומים\" הסיק (סי' צו, סק\"ה) דפטור בכהאי גוונא, והובאו דבריו ב\"מנחת חינוך\" (מצוה סט, ע) וכן כתב ה\"חתם סופר\" (יו\"ד סי' רכז).</i> ולא מצד \"אפרושי מאיסורא\"<sup>2</sup><i class=\"footnote\">גם אם נניח, שהכותב עבר עבירה, אין עלינו חובה להפריש גוי מאיסור, ואפילו עומד לפנינו, מכיוון שדין \"אפרושי מאיסורא\" נובע ממצוות תוכחה, ואין חיוב להוכיח גוי [ויש אומרים שזהו דין דרבנן, שנסמך על איסור לפני עיוור (אנצ' תלמודית ערך \"אפרושי מאיסורא\") כך גם נראה, שלגוי לא תקנו דינים מדרבנן]. ובעל-הבית שדבר זה נכתב על כותלו, אפשר שאינו עובר כלל.</i>, ואם ידבר עם בעל-הבית ויסכים, או ידווח לעיריה שתמחק את הכתובת<sup>3</sup><i class=\"footnote\">אם היהודי ימחק את הכתובת על דעת עצמו, אין זה שייך לגזל הגוי, אלא ל\"הזק הגוי\" אם אמנם יזיקנו במחיקה. וב\"קובץ שעורים\" (בבא בתרא, אות נה) כתב דאין איסור להזיק גוי, כשמדובר באדם המזיק. וב\"מנחת חינוך\" (מצוה נא סק\"ח) הסתפק בזה, וב\"קונטרסי שיעורים\" (בבא קמא עמ' 324) תלה הדבר במחלוקת ראשונים. וב\"משך חכמה\" (שמות כא, יד ד\"ה על רעה - במכילתא) כתב שהמזיק ממון גוי, חייב לשלם (וכן משמע ברמב\"ם הל' נזקי ממון פ' ח הל' ה, דהתם היינו תקנה מיוחדת, ורק בבהמות). ועיין עוד תוספות ד\"ה עמד (בבא קמא לח ע\"א) ובמהרש\"א, וכמובן שיש לחוש לדעות אלה. עוד יש לחוש מדין חילול השם ומצד איבה, שהם נימוקים כבדי משקל מבחינה הלכית.<br>בתשובה לשאלתך יש להוסיף שהדין דניחא ליה לאיניש שתעביד מצוה בממוניה (ודווקא במקום שאין נגרם לו הפסד על-ידי כן) נראה הוא מטעם אומדנא, ולכן נראה דבגוי לא אמרינן כן (עיין עוד בש\"ך חו\"מ סי' עב סק\"ח בהקשר לכלל זה), ואין מקום להתחשב בו בנדון דנן.</i> - תבוא עליו הברכה."
        ],
        [
            "\n<small>ברלין, גרמניה, מרחשון, ה'תשנ\"ט</small>",
            "<b>עו. יהודי המטיף להאמין באותו האיש, חברותו בקהילה.</b>",
            "<b>שאלה</b>",
            "אדם שנולד לאמא יהודיה וחבר בקהילה היהודית והוא מצהיר וגם משדל אחרים להאמין במשחיות יש\"ו הנוצרי,",
            "האם נחשב למשומד שאפשר להוציא מהקהילה ומכל הזכויות העומדות לחברי הקהילה.",
            "וכן לא לקבל אדם כזה להיות חבר בקהילה היהודית אם בא להתקבל כחבר חדש.",
            "<b>תשובה</b>",
            "בנדון זה חבר בקהילה היהודית שמאמין במשיחיות יש\"ו יש להידרש לשתי שאלות: ",
            "א. האם נחשב ליהודי, ב. כיצד על הקהילה להתייחס אליו:",
            "1. האיש נחשב ליהודי<sup>1</sup><i class=\"footnote\">דין מומר אם דינו כישראל נדון בהרחבה בפוסקים, וע\"כ נקטנו רק מקצת מן המקורות: <br>המרדכי ביבמות פ' החולץ (סי' כט) מביא את דעת הגאונים שיבמה שנפלה לפני מומר, פטורה מחליצה, ושרש\"י חולק מפני שלדעתו הריהו ישראל גמור. ועיין ב\"בית יוסף\" אבן העזר סי' קנז דיון בזה.<br>ולגבי מומר לע\"ז כתבו התוספות (ע\"ז ו ע\"ב ד\"ה מניין) דהוי כישראל גמור. וכן כתבו לגביו במס' יבמות (עא ע\"א ד\"ה בו) דחייב בעצם לעשות הפסח. וכן נראה מדבריו של רמב\"ם (הל' ממרים פ' ג הל' ג) ושבניהם יהודים כשרים הם. וכן משמע קצת ברמב\"ם הל' תשובה (פ' ג הל' יד) \"אע\"פ שהן מישראל - אין להם חלק לעולם הבא (ומהני בהו תשובה). וכן כתב הטור (יורה דעה סי' רסז) בשם גאון, שישראל משומד אינו צריך טבילה כשחוזר לדת האמת. וכתב \"בית יוסף\" (יו\"ד סי' רסח בשם רשב\"ץ) דאפילו נישאה משומדת לגוי, אין לנו להבהיל בניהם כשבאים לשוב, ואינם צריכים טבילה. ודעת הריטב\"א (יבמות מז ע\"ב ד\"ה לתנא) היא שמשומד צריך טבילה מדרבנן, וכן פסק רמ\"א (שם סעיף יב) [ועיין שם בביאור הגר\"א (שם, ס\"ק כט) דהא לא גרע מגר החוזר לסורו שנחשב ליהודי]. וכן הבין ה\"חזון איש\" (יו\"ד הל' שחיטה ב, טז) ובשו\"ת \"הר צבי\" (יו\"ד סי' קכה) ובשו\"ת \"דעת כהן\" (סי' קצד). ועיין גם בשו\"ת \"אגרות משה\" (אבה\"ע ח\"ד סי' פג), בשו\"ת \"שרידי אש\" (ח\"ג סי' כה), בשו\"ת \"מנחת יצחק\" (ח\"א סי' י וח\"ט סי' קנה) \"ציץ אליעזר\" (ח\"ח סי' יז-כ וח\"ט סי' מא-מב) ו\"יביע אומר\" (יו\"ד ח\"א סי' יא ח\"ה סי' י, כו, וח\"ז סי' ח).<br>אמנם, דעת המאירי (ע\"ז דף כו ע\"ב) היא שאם עבר לדת אחרת, הריהו אצלנו כבן אותה הדת, ובנו הריהו גוי גמור אפילו לעניין גיטין וקידושין. ובשו\"ת הרדב\"ז (סי' שנא) נאמר שמומר הריהו גוי גמור מדאורייתא, ומדאורייתא אין קידושיו קידושין. ובשו\"ת מהרשד\"ם (אבן העזר סי' י) כתב שמה שנאמר \"ישראל שחטא ישראל הוא\", לא נאמר על מומר [ועיין מו\"מ בדבריהם בשו\"ת \"אגרות משה\" שם] ועיין ב\"צדקת הצדיק\" (אות נד) שהבין בדברי הרדב\"ז, שהמרת דת היא סימן, והעיקר הוא אם יש או אין כאן עקירת שם ישראל ממנו במה שמתחבר לבני הדת האחרת, אפילו אינם עובדים ע\"ז (ולעולם אפילו היה עובד ע\"ז ושם ישראל עליו - הוי ישראל). וכך הבין גם הרב שאול ישראלי בדבריהם (עיין שו\"ת \"במראה הבזק\" ח\"ב, עמ' 119) שהדבר תלוי בכך אם האיש ממשיך בקשר שלו עם עם ישראל או לאו, ושלמדו כן ממה שנאמר בעשרת השבטים שעשאום כגויים גמורים, והתם נטמעו בין הגויים (וכן מקובל מפי השמועה בשם רבי חיים מבריסק שהדבר המכריע אם הוא נקרא \"יהודי\" או לאו). ועיין ב\"אגרות ראי\"ה\" (אגרת תקנה) ש\"סגולת ישראל\" נעקרת ממנו רק כאשר מתנתק ונלחם בישראל, ומומר בימי חז\"ל היה רק סימן לכך. וכן מסתבר להסביר בדבריהם, שהרי במשך הרבה דורות היו בעם ישראל יחידים וקבוצות שעבדו ע\"ז, ושכחו תורת ישראל.</i> [אא\"כ ברור לנו שאינו רואה עצמו כ\"יהודי\", ואמונתו במשיחיות יש\"ו מבטאת המרת דת, ושכל התחברותו לקהילה היא רק לצורך הטפה לאמונה זו, שאז יש לחוש]<sup>2</sup><i class=\"footnote\">בשו\"ת \"במראה הבזק\" (שם) פסק הרב ישראלי, על סמך הדעות המחשיבות את הממיר דתו שמתחבר לגויים לגוי גמור מדאורייתא, שיש לחשוש ולרחק את בני הפלשמורה כגויים גמורים, שאפילו שעכשיו רצונם הוא לשוב לעם היהודי, יש לדונם כגרי אריות, עי\"ש (אמנם שם י\"ל דבלא\"ה לא היתה ברורה לו יהדות הקהילה באתיופיה, ולכן פסק כך לגבי הפלשמורה). ואם כן, בנדון דידן הרי רק אם ברור הדבר שאמונתו של האיש במשיחיות יש\"ו מבטאת המרת דת, והוא רואה עצמו כמי שנפרד מן העם היהודי, שכל רצונו לחבור אליהם, אינו אלא כדי להדיחם להאמין באמונתו, אפשר שיש לחוש לדעה זו.</i>.",
            "2. מכיוון שהוא מזיק - שהרי הוא מטיף ורוצה להדיח לאמונה בע\"ז בשיתוף, מצוה לרחקו מן הקהילה ואף מצוה להילחם בתופעה בכללה ובמפיציה<sup>3</sup><i class=\"footnote\">רמב\"ם בפירוש המשניות (בהקדמה לפרק \"חלק\") כתב שכל הכופר באחד משלושה-עשר העיקרים, מצוה לשנאתו, ואינו בכלל ישראל - שיש להם חלק לעולם הבא. וכבר היקשה עליו בספר \"העיקרים\" (מאמר ראשון פ\"א) מרבי הלל (סנהדרין צט ע\"א) הסובר שאין משיח לישראל, ובספר \"קובץ שמועות\" (יב, ח) כתב בשם ר' חיים מבריסק שבכפירה לא שייך שוגג, ומכל מקום הוא מיישב דברי הרמב\"ם, שגם רבי הלל מדעתו היה מבין שצריך לבוא גואל, אלא שסבר, שכך משמע מפשטי הכתובים, ולכן חשב שלא יבוא משיח, ובזה מודה רמב\"ם לראב\"ד שהאומר מותר אנוס הוא (נמצא לכאורה שלולא היה טועה בפשטי הכתובים, היה נחשב לכופר, והיינו משום שסובר, שעל כל פנים לא יבוא עוד משיח, ואם כן, אפשר שכל שכן לגבי כופרים אשר סוברים, שמשיח לא יבוא מכיוון שכבר בא \"משיח\" והוא כאדם הבא לבטל כל התורה).<br>ואע\"פ שיש החולקים על רמב\"ם בענין העיקרים, כאן יש לכאורה בלאו הכי לדון את האיש כמי שהמיר דתו וכמאמין בעבודה-זרה בשיתוף. ועיין \"חזון איש\" (הל' שחיטה ב' כח) גדר כופר בתורה דהיינו מי שכופר בתושב\"ע וגם בעיקר עול המצוות, ושלא יהיה אנוס כתינוק שנשבה, כי אותו יש לדון כמומר לכל דבר, ואינו בגדר \"אחיך\" להטיב לו, כגון לעניין אבילות וקבורה עיין שו\"ע יו\"ד סי' שמה, ה, ומצוה לשנואתו, ומורידין ואין מעלין וכו'. אך לעניין לשנאותו בנדון דידן, נראה שאע\"פ שבסוף ספר \"חפץ חיים\" הביא דברי מהר\"ם מלובלין בספר \"מרגניתא טבא\", שאין בדור הזה מי שיודע להוכיח, ואם כן אפילו רשע גמור אסור לשנואתו, דהוי כלפני תוכחה (ועיין ב\"חזון איש\" שם, דקאי גם אמומר), וכן כתב \"חזון אי\"ש\" (שם, טז) שבזמן שאין השגחה ניסית גלויה ובת קול וכו', מצוה לנהוג אפילו עם מומרים גמורים בעבותות אהבה, ולא שייך מורידין ואין מעלין, וכן כתב הראי\"ה (באגרת תקנה) דבימינו אין לשנוא את הכופרים ואת המומרין, כל עוד הם מחוברים לעם ישראל. וכל שכן אם הגיעו לכך מחוסר ידיעה ביהדות, ומחמת שהוריהם לא חינכום לכך, שפסק רמ\"א (יו\"ד סי' קנט סעיף ג) דבני המשומדין הם כתינוקות שנשבו ואין דינם כמומרים לעניין ריבית. אלא שכל זה מדובר בהתיחסות אליהם מצד עצמם , אבל כאשר הם עלולים להזיק לרבים, לכולי עלמא נראה שאינם טובים מאלה שבאים להעביר יהודים על רצון ד', שבעניינם פסק ב\"משנה ברורה\" (\"ביאור הלכה\" סי' א ד\"ה ולא יתבייש), שאם פתח בשלום, והם לא נשמעו לו, שמצוה לשנואתם ולהתקוטט עמהם, ועליהם נאמר \"משנאיך ה' אשנא\" וכו'. וכל שכן הכא שהאיש מטיף, ועלול להשפיע להאמין באמונה זרה (ואין דרך בטוחה אחרת למנוע את הנזק), כי אז יש לעשות בחוכמה - אם להילחם בו באיש או בתופעה.</i>. ומכל מקום, אם אפשר לקרבו ולהשפיע עליו שלא במסגרת הקהילה נראה שמצוה לעשות כן<sup>4</sup><i class=\"footnote\">ע\"פ דברי רמ\"א (יורה דעה סי' קנט), דברי \"חזון אי\"ש\" (שם ב - טז וכח), דברי הרב אי\"ה קוק ודברי מהר\"ם מלובלין הנ\"ל. וגם הקב\"ה שלח נביאים להוכיח את עם ישראל כשהיו עובדים ע\"ז.</i>."
        ],
        [
            "\n<small>מונטוידיאו, אורוגואי, סיון, ה'תשנ\"ו</small>",
            "<b>עז. היתר עיסקא.</b>",
            "<b>שאלה</b>",
            "הריני פונה אליכם בשאלה בדבר יהודי שיש לו כאן עסק בהלואת כספים לציבור. הוא מלוה לגויים וכאשר מבקשים ממנו, גם ליהודים, ההלואות הם לעיתים מסחריות ולעיתים פרטיות.",
            "הוא מבקש מהלווים את הסכום הכולל של הלוואה מחולק למספר תשלומים חודשיים בתוספת ריבית.",
            "כעת היהודי הנ\"ל בתהליך של חזרה בתשובה ומבקש להסדיר את עסקיו כך שיהיו על פי ההלכה.",
            "ברצוני לקבל את עצתכם כיצד לפעול בנדון ומה להציע לו וכן במידת הצורך את הנוסח המתאים לצורך היתר עיסקא קבוע בינו לבין הלווים היהודים (מעין הנוסח המקובל בבנקים הישאלים).",
            "יש לציין שליהודי הנזכר אין שותפים גויים ולמעשה הוא מתפקד בסגנון של \"מיני בנק פרטי\".",
            "<b>תשובה</b>",
            "מטרת ה\"היתר עסקא\" המקובל היא לפתור את בעיית איסור ריבית ע\"י חלוקת ההלוואה לשני מרכיבים: מחצית ההלוואה בלי ריבית ומחציתה פקדון<sup>1</sup><i class=\"footnote\">עיין בבא מציעא קד ע\"ב; שו\"ע יורה דעה סי' קעז, ב.</i>. המחצית שהיא הלוואה היא כמו כל הלוואה רגילה (בלי ריבית), דהיינו שמותר ללוה לעשות בה כרצונו, לקבל את כל הרווחים ממנה ולשאת בכל ההפסדים. לגבי המחצית שהיא פקדון מוגדר הלוה כשומר בלבד, ורווחיה כמו הפסדיה, שייכים למלוה.",
            "בהסדר זה עדיין קיימת בעיה, שהרי יוצא שתמורת נתינת המחצית שהיא הלואה, מקבל המלוה את שירותי הלוה בזה שהלה מתעסק עבורו במחצית שהיא פקדון, ושירות זה מוגדר אף הוא כריבית אסורה. כדי לפתור בעיה זו דרשו חז\"ל שהמלוה יתן ללוה תשלום מסוים, דהיינו \"שכר טרחתו\"<sup>2</sup><i class=\"footnote\">עיין משנה בבא מציעא סח ע\"א; שו\"ע שם.</i>.",
            "אם עושים כן, נחשב המלוה לשותפו של הלוה בעסקים שבהם זה ישקיע את כסף ההלוואה. אם לא יהיה שום רווח, יקבל המלוה בחזרה את דמי הקרן בלבד. אם יהיה הפסד, יצטרך המלוה לישא במחציתו בגלל המחצית שהיא פקדון; ואם יהיה אובדן מוחלט של הכסף, תוחזר למלוה רק מחצית כספו, דהיינו המחצית שהיא הלוואה. דרכים שונות הוצעו כדי להבטיח למלוה קבלת רווח (הריבית). דרך נפוצה היא להתנות שהלוה לא יהיה נאמן בדבר תוצאות השקעותיו אלא ע\"י שבועה חמורה<sup>3</sup><i class=\"footnote\">ט\"ז יורה דעה סי' קסז, א; ש\"ך שם, א.</i>, אבל תהיה בידו אופציה להיפטר מכל שבועה ומכל בירור, אם במקום הרווחים האמיתיים יסכים לשלם למלוה סכום מסוים<sup>4</sup><i class=\"footnote\">\"חכמת אדם\" כלל קמב סעיף ז.</i>.",
            "יש להוסיף שאם יהיה ברור למלוה, שלא היה ללוה שום רווח מכסף זה, יש אומרים שלא יוכל לדרוש שבועה זו, וכמו כן לא יוכל לקבל את סכום \"פטור השבועה\" הנ\"ל<sup>5</sup><i class=\"footnote\">\"תורת ריבית\" לרב משה הרשלר והרב אליהו רפאל היישריק (פרק טז הערה מח עמ' רסה).</i>. במקרה שייתכן, שזה יקרה<sup>6</sup><i class=\"footnote\">כגון שההלואה ניתנה למטרה מסוימת שלא תכניס שום רווח.</i> יש להוסיף שהלוה מקנה למלוה (ע\"י קבלת כסף ההלוואה) חלק בהשקעותיו האחרות וכדו', כדי שגם רווחים מהם יוכללו ב\"עסקא\". לרוב הפוסקים מספיק להתנות בע\"פ, בשעת ההלואה, שהכסף ניתן על דעת היתר עיסקא כנ\"ל<sup>7</sup><i class=\"footnote\">\"תורת ריבית\" (פט\"ז סעיף ב' עמ' רנח).</i>. מצד שני דרוש ששני הצדדים יבינו את מהות ענין ההיתר<sup>8</sup><i class=\"footnote\">שם סעיף א' (עמ' רנז).</i>. כיוון שיש דעות לפיהן צריך לכתוב שההלוואה נעשתה לפי כללי \"היתר עסקא\"9. ונראה שעדיף להוסיף בסוף שטר-ההלוואה לפני החתימות שההלוואה ניתנת על פי תנאי ה\"היתר עיסקא\" הרשומים אצל המלוה במקום פלוני, ואז אין צריך שהלוה יבין את מהות ההיתר<sup>9</sup><i class=\"footnote\">שהרי בחתימתו על שטר-ההלוואה התחייב הלוה גם בתנאי ה\"היתר עסקא\". כמובן שעל המלוה להשאיר באותו המקום טופס היתר עסקא כדי שיוכל להראותו ללוה לפי בקשתו.</i>. לחילופין נראה שדי בכך שהמלוה יתלה במקום נתינת ההלוואות שלט גדול ובולט שיכריז, שכל הלואה שניתנת כאן מוגבלת בתנאי היתר עסקא.",
            "להלן נוסח היתר עסקא שהציעו בספר \"תורת ריבית\"<sup>10</sup><i class=\"footnote\">עמ' שב, עיין שם. ועיין עוד שם עמ' שיח בנוסח שבו משתמש בנק המזרחי.</i>. בהערות נציין בסוגריים מרובעים את תיקוני הנוסח המתאימים לשלט קבוע במקום נתינת ההלוואות כנ\"ל.",
            "<b>הצעת נוסח היתר עסקא</b>",
            "אני הח\"מ (שם הלוה) מודה שקיבלתי מן (שם המלוה) סך... בתורת עסקא עד לתאריך... והתחייבתי9 להשקיע את כסף העסקא בעסק טוב ומובחר שהוא יותר קרוב להרויח בו. ואם ארצה<sup>11</sup><i class=\"footnote\">[כל לוה ממני מודה שקיבל את סך הכסף הנקוב בשטר-ההלוואה שעשינו בתורת עסקא עד לתאריך המוזכר בשטר הנ\"ל, ומתחייב להשקיע...].</i> להשתמש בכסף זה לצרכי<sup>12</sup><i class=\"footnote\">[ואם ירצה... לצרכיו... שיש לו].</i> הפרטיים או לתשלום חובות שיש לי<sup>13</sup><i class=\"footnote\">ואז הרי לא יוכל להשביעו, לפי דעות מסוימות, כנ\"ל בהערה 5.</i>, הריני מקנה ל (שם המלוה) הנ\"ל<sup>14</sup><i class=\"footnote\">[הריהו מקנה לי].</i> בקנין המועיל חלק בכלל עסקי15 המניבים רווחים בשווי הכסף שקיבלתי, ויהיה אותו החלק בידי<sup>15</sup><i class=\"footnote\">[עסקיו... שקיבל... בידיו].</i> בתורת עסקא.",
            "הרווחים שיהיו מן העסקא יתחלקו מחצה לי ומחצה ל...<sup>16</sup><i class=\"footnote\">[ללוה].</i> הנ\"ל, ואם ח\"ו יהיו הפסדים, ישא הנותן... הנ\"ל בשני שליש, ואני המקבל בשליש<sup>17</sup><i class=\"footnote\">[... יהיו הפסדים אשא בשני שליש, והלוה בשליש]. <br>העובדה שהמלוה מקבל על עצמו אחוזי הפסד יותר גדולים מאשר אחוזי הרווח שהוא אמור לקבל, נחשבת לשכר טרחתו של הלוה עבור טיפולו במחצית שהיא פקדון.</i>. ואין אני<sup>18</sup><i class=\"footnote\">[הלוה]</i> נאמן לומר שהיו הפסדים או שלא היו רווחים וכן לגבי גובה הרווחים שהיו, אלא בשבועה חמורה בנקיטת ספר-תורה. אמנם זאת הוסכם בינינו שאם ארצה ליתן לנותן העסקא הנ\"ל סך...<sup>19</sup><i class=\"footnote\">[שאם הלוה יתן לי את הסך הנקוב בשטר כ\"ריבית\"]</i> [(וכשנותן את העסקא בהצמדה לדולר או למדד, יכתוב כאן:) \"שאם ארצה ליתן לנותן העסקא הנ\"ל19 הפרשי הצמדה לדולר/מדד עבור חלקו\" וכו' (אם רוצה גם רווחים וגם הצמדה, יכתוב:) \"סך (סכום הרווחים שדורש) נוסף על הפרשי הצמדה לדולר/מדד\" וכו'] עבור חלקו<sup>20</sup><i class=\"footnote\">. [עבור חלקי... ויחזיר לי הקרן... שייך לו לבדו ויהיה פטור מכל שבועה...].</i> ברווחים מן העסקא ואחזיר לו20 הקרן, הרי שכל מותר הרווח שייך לי לבדי20 ופטור אני20 מכל שבועה ובירור בדבר הכסף הנ\"ל.",
            "ואם ישאר הכסף בידי<sup>21</sup><i class=\"footnote\">. [... בידי הלוה... יחזירנו... להיות בידו...].</i> לאחר הזמן הנ\"ל וכל זמן שלא אחזירנו, מוסכם בינינו שימשיך הכסף להיות בידי21 בתורת עסקא לפי כל התנאים דלעיל. כל זה נעשה בקניין אגב סודר כתיקון חז\"ל ובאופן שאין בו אסמכתא.",
            "ועל זה באתי על החתום<sup>22</sup><i class=\"footnote\">. [בשלט יש להשמיט מלים אלה].</i>.",
            "(שם הלוה)22."
        ],
        [
            "\n<small>פתח תקוה, ישראל, אדר, ה'תשנ\"ו</small>",
            "<b>עח. הלואת-מכירת \"תוכנית חסכון\" דינה לענין ריבית.</b>",
            "<b>שאלה</b>",
            "לראובן תוכנית חיסכון בבנק ששוויה הנוכחי 2,000 ש\"ח. תוכנית החיסכון נושאת ריבית שנתית.",
            "ראובן רוצה ללוות משמעון סך 1,000 ש\"ח, משך ההלואה שנה. תמורת ההלואה ראובן ימכור לשמעון 1,000 ש\"ח מתוך תוכנית החיסכון שיש לו בבנק.",
            "לאחר שנה, ראובן ירכוש בחזרה משמעון את ה-1,000 ש\"ח, לפי ערכם באותו זמן, כלומר בתוספת הריבית השנתית אשר מובטחת בתוכנית החיסכון.",
            "שאלותי:",
            "א. האם יש בזה איסור ריבית?",
            "ב. אם לא, האם לאחת מהעובדות הבאות ישנה השפעה על התשובה.",
            "1. תוכנית החיסכון היא בתשלומים, וראובן ממשיך להפקיד בתוכנית זו. תוספת ההפקדות אינה מגדילה את חלקו של שמעון.",
            "2. ראובן אינו יכול למשוך את הכסף מתוכנית החיסכון אלא, לאחר שנים רבות.",
            "3. בטופס פתיחת החיסכון בבנק נאמר: זכויותיו של החוסך אינן ניתנות להעברה\", האם תנאי זה מונע מבעל החיסכון, או שהיות וסוף סוף ניתן יהיה בבית דין לגבות את השווי (ע\"י שטר מכר וכד'), המכירה נחשבת מכירה מוחלטת.",
            "4. האם ניתן להשתמש בשיטה זו, גם עבור הלוואה בריבית הנמוכה מזו המובטחת בתוכנית החיסכון.",
            "<b>תשובה</b>",
            "באופן כללי, אם ראובן הלווה כסף בריבית ע\"פ היתר עיסקא (וזהו המצב בפתיחת חשבונות בנק כאן בארץ), מותר לו שוב למכור את הלוואתו זו לשמעון, דהיינו לאדם אחר. וזהו למרות שהקונה ישלם לראובן את סך הקרן בלבד ויקבל מהלווה גם את הריבית, דהיינו את רווחי \"העיסקא\", של ההלוואה המקורית<sup>1</sup><i class=\"footnote\">ע\"פ דברי המחבר בשו\"ע (יו\"ד סי' קעג סעיף ד). ועיי\"ש שהתנה \"ובלבד שיהא אחריות השטר והמלוה על הלוקח...\".</i>.",
            "ועכשיו נדון בפרטי השאלה שלנו:",
            "1. העובדה שראובן ממשיך להפקיד כסף בתוכנית זו אינה משנה את הדין; דיש להחשיב את התוכנית לאחר הוספותיו של ראובן כשותפות בינו (שבבעלותו נמצאים חלקי התוכנית שהוסיף לאחר ההקנאה) לבין שמעון (ששייכים לו הסכום המקורי שקנה מראובן וגם הריבית שהצטברה לקרן זו)<sup>2</sup><i class=\"footnote\">אמנם, יש להדגיש שהמכירה תהיה שלימה ועכשווית, דהיינו שלא ייחשב כאילו הפקדות ראובן החדשות הן בעצם הכנסת כספו של שמעון בשליחותו. </i>.",
            "2. העובדה שחשבון הבנק סגור לתקופה ארוכה,אינה מעלה ואינה מורידה<sup>3</sup><i class=\"footnote\">ע\"פ דברי המחבר הנ\"ל, \"שמותר למוכרם לאחר בפחות ואפילו לא הגיע זמן הפרעון\".</i>.",
            "3. כאשר כתוב בטופס פתיחת החסכון בבנק ש\"זכויותיו של החוסך אינן ניתנות להעברה\", יש החוששים לאיסור ריבית, שהרי אז אין למכירת החסכון לשמעון תוקף. וממילא יצא שבפתיחת החשבון ראובן מקבל מהבנק את הכסף שלו עצמו; וכאשר מעביר אותו עם הריבית לשמעון יוצא שבעצם ראובן מחזיר לשמעון ריבית על הלואה<sup>4</sup><i class=\"footnote\">ע\"פ הספר תורת רבית (שחובר ע\"י הגר\"א הרשלר וחתנו הרא\"ר היישריק) פט\"ז הערה קנא (עמ' רצא). אמנם עיי\"ש בסוף ההערה ש\"אם עבר ועשה כן יעשה שאלת חכם\", וכנראה שההסתפקות היא אם שייכות כאן השיטות (ע' למטה בתשובה זו הערה 6) דבהלוואה בדרך מכר אין איסור ריבית גם כשהקנין לא חל.</i>.",
            "ונראה לנו שנתינת ייפוי כח בלתי חוזר שיאפשר בפועל לשמעון לגבות את סכום החשבון מהבנק [עם התחייבות מצד ראובן שאם הוא בעצמו יוציא את הכסף מהבנק, למרות ייפוי הכח, שיהיה חייב לתת לשמעון את כל הסכום שהוציא] תפתור את הבעיה. היינו, דיש לומר דהקנין שלפי דינא דמלכותא אינו קנין רשמי אבל מ\"מ משמש באופן מעשי כתחליף לקנין לכל דבר, יוכר ע\"י דין תורה כקנין אמיתי<sup>5</sup><i class=\"footnote\">יתרה מכך ע\"פ יעוץ משפטי שקבלנו מתברר כי בית המשפט העליון בדעת רוב קבע שאע\"פ שאי אפשר למכור את ה\"חפצא\" ההתחיבות מצד ה\"גברא\" ניתנת לאכיפה בבית המשפט.</i>.",
            "4. גם אם שמעון יקבל רק ריבית נמוכה מזו המובטחת ע\"י תוכנית החסכון, מ\"מ מותר (כשלא קיימת הבעיה בסעיף 3. למעלה) אבל צריך שיהיה ברור שעדיין היתה מכירת התוכנית למשל, יכולים לנסח במכר ששמעון קונה אלף ש\"ח מחשבונו של ראובן, והמחיר לכך יחולק לשני תשלומים: אלף ש\"ח עכשיו ועוד סכום פלוני (דהיינו הפרש שערי הריבית המוסכם) בזמן סיום התוכנית.",
            "יש להעיר שכדי להקנות את תוכנית החסכון יש להשתמש בקנין אגב; שהרי קנין זה יועיל גם לחלק ה\"פקדון\" של העיסקא, כאשר קנין ע\"י כתיבה ומסירה יועיל רק לחלק ההלוואה אבל לא לחלק הפקדון<sup>6</sup><i class=\"footnote\">ע\"פ \"קצות החושן\" (סי' סו ס\"ק לו), ו\"נתיבות המשפט\" שם, ביאורים, ס\"ק לח), כמובא \"בתורת ריבית\" שם (פ' טז הערה קמח).<br>אמנם, ע' \"בתורת ריבית\" פי\"ח הערות טו-טז (עמ' שנה-שנו), שלמרות שיש הדורשים בנדונים כמו שלנו קנין ממש (ש\"ך יו\"ד סי' קעג ס\"ק ח ועוד), אבל י\"א שכל שעשו בדרך מכירה אין איסור ריבית אפילו אם לאמיתם של דברים אין הקנין תקף (חוו\"ד שם ביאורים ס\"ק יא (כצ\"ל) ועוד).</i>."
        ],
        [
            "\n<small>מקסיקו סיטי, מקסיקו, מנחם אב, ה'תשנ\"ז</small>",
            "<b>עט. קבלת ריבית מכספים שמופקדים בבנק שרוב בעליו אינם יהודים.</b>",
            "<b>שאלה</b>",
            "אדם בקהילתי פתח חשבון חסכון שעליו הוא מקבל ריבית חודשית. אח\"כ נודע לו שאחד מבעלי המניות הוא יהודי. היהודי הזה מבעלי הבנק נשוי לגויה והוא לצערנו מתבולל ולכן אין לו כל ענין בהיתר עיסקא.",
            "מה דין כספי הריבית שנתקבלו מן הבנק, קשה להניח שהבעלים יסכים לקבל חזרה כספים מלקוח וכן קשה לברר כמה בדיוק נתקבל במשך השנים.",
            "<b>תשובה</b>",
            "נהגו כרוב הפוסקים, להפקיד כספים בבנק שרוב בעלותו בידי נכרים ולקבל עליהם ריבית גם כאשר אין היתר עיסקא<sup>1</sup><i class=\"footnote\">עיין סיכום הדעות בספר \"תורת רבית\" פרק יז סע' סד ובספר \"ברית יהודה\" בפרק ל סב טז.</i>.",
            "סעיף נוסף להקל הוא הגדרתו של הבנק כחברה בע\"מ ואז יש מקום לומר שגם אם בעלי המניות הם יהודים אין בכך איסור מכיון שאין שעבוד אישי לתשלום הריבית<sup>2</sup><i class=\"footnote\">עיין ב\"אגרות משה\" יו\"ד, ב, סב, ועיין סיכום השיטות בתורת רבית פרק יט סע' נג.</i>.",
            "בדינו של יהודי מומר לענין ריבית נחלקו המחבר והרמ\"א<sup>3</sup><i class=\"footnote\">יו\"ד סי' קנט סע' ב.</i>. להלכה אפשר להקל למי שפוסק כמחבר רק במי שהמיר את דתו רח\"ל<sup>4</sup><i class=\"footnote\">עיין \"תורה רבית\" פרק א סע' מ והדברים ארוכים.</i>.",
            "לענין החזרת הריבית - במקום שיש אומדנא דמוכח אין צורך במחילה מפורשת<sup>5</sup><i class=\"footnote\">שו\"ע יו\"ד סימן קס סע' ה פוסק כרמב\"ם שמחילה מועילה בהחזרת רבית. הפתחי תשובה (שם ס\"ק ו) מביא בשם \"שאילת יעבץ\" שצריך מחילה מפורשת, אבל מוכח מטעמו שזה רק כאשר יש מקום לחשוש שאין הוא מתכוון למחול. ומפורש יותר בסימן קסא פתחי תשובה ס\"ק ה'. ודלא כבית לחם יהודה סימן קס.</i>, ואין עניין לצאת ידי שמיים<sup>6</sup><i class=\"footnote\">סימן קסא ס\"ק ז בביאור הגר\"א.</i>. אבל הלוה צריך לדעת שהכסף מגיע לו כדי שיוכל למחול<sup>7</sup><i class=\"footnote\">גם אם נאמר ששתיקתו היא כמחילה, הרי זה מחילה בטעות שאינו יודע שיכול לתבוע. אם נניח את מוכנותו ורצונו לשלם כדי לשמור על תדמית של בנקאי מכובד, עדיין נחשב הדבר כיאוש שלא מדעת (שהיה מתיאש אילו ידע שהדבר אבד לו, אלא שאינו יודע) ונפסק כאביי שלא הוי יאוש (בבא מציעא כב ע\"ב). לגבי ריבית, יש סברא לדרוש מחילה עוד יותר ממוקדת שהרי בכל פעם שהלווה משלם מרצונו, יש כאן מחילה אלא שהתורה מבטלת את משמעותה ההלכתית. הרמב\"ם בהל' מלוה ולווה פ\"ד הל' יג, שאומר שמחילה מועילה לפטור מחיוב החזרה, אמר כן רק אם מחל אחרי שהרבית נגבתה (עיין מגיד משנה שם). במקרה הרגיל שמשלם ברצון, היינו צריכים להניח שכמו ששילם ברצון כך גם שנייה אחרי הפרעון עומד במחילתו, ואז משמע שצריכים מחילה מפורשת או לפחות רמה גבוהה יותר של הוכחה שהוא מוחל. אם מדובר על סכום נכבד ומקום ששומרי מצוות מועטים (והשמועה על החזרת הריבית לא תתפשט) אין זה פשוט לומר שהבעלים היו מוותרים.</i> וקשה מאוד להגיע למצב זה כשמדובר בגוף עסקי כמו בנק."
        ],
        [
            "\n<small>קאראקאס, ונצואלה, כסלו, ה'תשנ\"ו</small>",
            "עח<b>פ. קבלת שכר על טרחה כאשר היא מתבצעת בכספי המבצע.</b>",
            "<b>שאלה</b>",
            "\"כלי קדש\" בקהילה נתבקש על ידי חבר הקהילה לבוא לביתו ולקבוע מזוזות. מאחר ולא היו ברשותו מזוזות, נתבקש ה\"כלי קדש\" ע\"י החבר לרכוש מזוזות. ואכן כך עשה. קנה מזוזות, שילם מכספו וקבען בבית החבר. לאחר מספר חדשים, שלח החבר בידי שליח מעטפה ובה סכום כפול מערך המזוזות ולצידו פתק: \"תודה על ההלואה, המאמץ והטירחה\". עם קבלת הכסף טילפן ה\"כלי קדש\" אל השולח וביקש להחזיר את ההפרש ואמר שאינו רוצה בריבית. החבר כעס עליו באמרו שהתלוצץ והתוספת היא עבור המאמץ והוא כלל לא התכוון שהוא מקבל את הכסף בתורת הלוואה. אוסיף, שאכן מקובל מאוד בקהילה שעל \"שירות\" מעין זה (גם אם המזוזה נקנית ישירות ע\"י בעל הבית) \"מתגמל\" בעל הבית את קובע המזוזה בסכום הנראה לעיניו.",
            "שאלתי על כן: האם יש אכן איסור ריבית בקבלת ה\"התיגמול\" הנ\"ל במקרה זה?",
            "<b>תשובה</b>",
            "במקרה שלפנינו אין איסור ריבית.",
            "רק במקום שהתשלום כולל שני מרכיבים:",
            "1. עבור קרן ההלוואה.",
            "2. עבור שכר טירחה, ",
            "יש איסור ריבית<sup>1</sup><i class=\"footnote\">כתב המרדכי (פרק איזהו נשך סי' שטז) בשם רבנו מאיר: \"וששאלת, הבחור שהלוה לך מעות ואתה נותן לו הוצאה (למחיתו), והוא חוזר (מלמד את) בנך, אם מתחילה היה התנאי בינכם שילוה לך מעות ואתה נותן לו הוצאה, והוא יחזור עם בנך, אע\"פ שהיית נותן לו הוצאה בשכר שהיה חוזר עם בנך (פי אפילו בלא המלוה) אם מתחילה היה התנאי כך שילוה לו מעות, אסור... כיון שאתה קצצת עמו לתת לו היציאה, הוה ליה ריבית קצוצה\".<br>ובב\"י (יורה דעה סי' קטז) למד מכך שבעלי בתים הלוקחים בחורים לשרתם בחנות, ונותנים הבחורים מעותיהם לבעל הבית ומתנים עמהם שיתנו להם כך וכך חלף עבודתם ומעותיהם שאסור. וכן פסק בשו\"ע (יורה דעה סי' קעז סעי' יג) וברמ\"א (סי' קס סע' ג).<br>ומה שכתב המרדכי שהוא ריבית קצוצה כבר כתב מהר\"י בן לב (ח\"ב כלל חי סע' נג) שהוא דעת יחיד. וגם המחבר והרמ\"א לא ס\"ל כן. ומסתבר שהוא אסור מדרבנן משום אבק ריבית. (מהריב\"ל שם) ולדעת הרידב\"ז ח\"ו סימן ב אלפים רצ אין בזה אפילו אבק ריבית ומיהו הערמת ריבית יש בזה, ואעפ\"כ כבר נהגו העולם היתר בדבר. \"ואני רגיל לצוות לסופרים שלא יכתבו ההלואה וקבלת האחריות הכל בשטר אחד אלא כל שטר בפני עצמו כדי שלא יראה מתוך השטר שהוא הערמת רבית אבל מן הדין מותר הוא\".<br>מ\"מ איסור זה תלוי בשני תנאים כמבואר.</i> בהצטרף שני תנאים:",
            "1. ברור שהתוספת היא עבור שכר המתנת מעות ואין לנו סיבה אחרת לתלות בה את התוספת<sup>2</sup><i class=\"footnote\">כגון שלוקח הרבה יותר מהנהוג עבור הטרחה, שהוא דבר הניכר לעין שהוא דמי המתנת מעות. עיין מהר\"ם אלשיך (סי' ב) ובשו\"ת הרשד\"ם (יורה דעה סי' סא והמריט\"ץ סי' קכו).</i>, אבל כל שאפשר לומר שהתוספת אינה בשביל שכר המתנת מעות אינה ריבית קצוצה, אולם יש בה אבק ריבית דרבנן<sup>3</sup><i class=\"footnote\">מהר\"ם אלשיך (סי' ב). שו\"ת בש\"ך (ח\"ג סי' ב).</i> אם מתמלא התנאי השני.",
            "2. שכללן יחד, את הקרן והתוספת, בשעת ההלוואה<sup>4</sup><i class=\"footnote\">רמ\"א (יורה דעה סי' קסו סע' ג') שאוסר רק בהתנה את נתינת שכר הטירחה בהלוואה, ובלא תנאי מותר. ואף למחבר שלא הזכיר תנאי, ומשמע שאסר כשהם כרוכים יחד אפילו לא התנו מ\"מ אם כללן יחד לפני שעת ההלוואה או לאחריה אף למחבר מותר. (\"לבוש\" סו\"ס סו וע\"ע ברית יהודה פרק ט סע' ט ובהערה יח שם).</i> אם לא כללן יחד בשעת ההלוואה, אלא קודם לכן או לאחר מכן, לכו\"ע מותר<sup>5</sup><i class=\"footnote\">דין זה מבואר באורך בספר ברית יהודה פ\"ט סעי' ט ובהערה יח שם באורך.</i>.",
            "ובמקרה שלפנינו שני התנאים לא התקיימו."
        ],
        [
            "\n<small>חיפה, ישראל, מרחשון, ה'תשנ\"ז</small>",
            "<b>פא. הלואה צמודת דולר, דינה לענין ריבית.</b>",
            "<b>שאלה</b>",
            "האם יש איסור ריבית בהלואה צמודת דולר?",
            "<b>תשובה</b>",
            "מותר להלוות שקלים ולהצמיד אותם לדולר<sup>1</sup><i class=\"footnote\">כאשר מלוה דולרים בארץ ישראל על מנת לקבל בחזרה דולרים אומר ה\"אגרות משה\" בחיו\"ד ח\"ג סימן לז שמותר משום שהדולר \"גם בא\"י הוא מטבע לגבי עצמו\" ולכן אין כאן בעיה של סאה בסאה. ונאמר עוד שם שכאשר מלוה שקלים וקץ דמיהם שכך וכך דולר, הלוה נחשב שהלוה דולרים.<br>ונראה שהמקור לדין זה הוא ב\"נתיבות המשפט\" (שו\"ע חושן משפט סימן עד ס\"ק ה) \"... אכן אם הלוה לו במטבע אדומים ולא הקפיד על המטבע וחשב עמו על הזהובים כגון שהלוה לו 100 אדומים וכתב בשטר שהלוה לו 1800 זהובים או שחשב עמו בע\"פ על זהובים שחייב לו כך וכך זהובים מחויב לסלק 1800 זהובים ויוקר וזול של המטבעות חל על הלוה...\" וכן פסק בשו\"ת \"שבט הלוי\" ח\"ו סימן רלב.<br>ויעוין שם שישנה מציאות שגם כאשר מלוים בסתם שקלים הכונה לערך הדולרי גם כאשר לא קוצצים וזה במציאות של אינפלציה דוהרת.<br>ואמנם יש פוסקים ה\"מנחת יצחק\" (ח\"ו סימן קסא) ו\"אור לציון\" (יו\"ד סימן ד'), שחולקים על דין זה, ומסביר ה\"אור לציון\" שהמדד לקביעה שהמטבע אינו בגדר פירא הוא אם בעל חוב חיב לקבל דולרים כפרעון ולא רק אם רגילים לסחור גם בדולרים. לכן מי שירצה להחמיר על עצמו יוכל לעשות זאת ע\"פ היתר עסקא ויפרש שהפרשי הצמדה לדולר הם מתנאי ההתפשרות.<br>יעוין עוד בספר \"תורת ריבית\" (פרק יט סע' מ-מא) בהרחבה לדיון הנ\"ל.</i>."
        ],
        [
            "\n<small>בואנוס איירס, ארגנטינה, מרחשוון, ה'תשנ\"ו</small>",
            "<b>פב. טבילת כלה מסולקת דמים</b>",
            "<b>שאלה</b>",
            "פנו אלי בני זוג שהחליטו להתחתן החתן בן למעלה משמונים והכלה קרוב לשמונים. האם כלה בגיל כזה צריכה לטבול לפני החתונה, אע\"פ שכבר הפסיקה וסתה לפני שנים רבות?",
            "<b>תשובה</b>",
            "כל אשה חייבת לספור שבעה נקיים<sup>1</sup><i class=\"footnote\">הגמ' במסכת נדה (סו ע\"א) אומרת \"תבעוה לינשא ונתפיסה, צריכה שתשב שבעה נקיים... א\"ל, אימר דאמר רבא בגדולה דקחזיא דמא, אבל בקטנה דלא חזיא דמא מי אמר? א\"ל, בפירוש אמר רבא, לא שנא גדולה לא שנא קטנה. גדולה טעמא מאי? משום דמחמדא, קטנה נמי מחמדא\". וכן נפסק בשו\"ע (יורה דעה סי' קצב סעיף א).</i> לפני חתונתה, לטבול ולברך<sup>2</sup><i class=\"footnote\">עיין בשו\"ת \"חיים שאל\" (ח\"ב סי' כו ד\"ה תשובה זו), הדן בשאלה, אם צריכה לברך על טבילה זו או לאו, והעלה שמכיוון שתיקנו חכמים לטבול ולברך, גם אשה מסולקת דמים תטבול ותברך, שמא בתוך דם החימוד ראתה דם נידה.</i>, ואין הבדל בין צעירה למבוגרת ואפילו מסולקת דמים<sup>3</sup><i class=\"footnote\">כן פסק מרן בשו\"ע (שם) שאין חילוק בדין זה בין גדולה לקטנה. וב\"פתחי תשובה\" (ס\"ק ב) הביא בשם תשובות \"גבעת שאול\" (סי' סה) שכן הדין גם בזקנה. וכן פסק ב\"דרכי תשובה\" (ס\"ק ה). והביא בשם שו\"ת מהר\"י אסאד (יורה דעה סי' קצא) אודות זקנה בת שבעים שנישאה לזקן, והורה שצריכה לספור ולטבול.</i>. כל זאת שמא תראה דם חימוד. אמנם אם היא נישאת למי שאין לו כלל גבורת אנשים, ניתן להקל, מכיוון שאין כאן חשש זה<sup>4</sup><i class=\"footnote\">המקור בגמ' יבמות (לז ע\"ב), \"רב כי איקלע לדרשיר, מכריז ואמר, מאן הויא ליומא... והאמר רבא, תבעוה לינשא ונתפיסה, צריכה לישב ז' נקיים? רבנן שלוחייה והוו משדרי ומודעי להו. ואיבעית אימא, לרבנן יחודי בעלמא הוא דמיחדי להו. דאמר מר...\". וכתבו התוספות (יבמות שם וביומא ף יח ע\"ב) שמכיוון שלפעמים לא היה בא עליה, אין פה דם חימוד ואינה רואה, ולכן רבנן שהיו מיחדים אותה בעלמא ולפעמים לא היו באים עליה, אינה צריכה למנות ז' ימים נקיים. על-פי-זה פסק בשו\"ת \"חיים שנים\", שאם נישאת לגבר שאין לו גבורת אנשים כלל, אינה צריכה להמתין ז' ימים נקיים.<br>אמנם ב\"דרכי תשובה\" (סי' קצב ס\"ק ב) הביא את דברי שו\"ת \"חיים שנים\" וכתב שצריך עיון לדינא, מאחר שקיימא לן, שאפילו קטנה וזקנה צריכה לספור ז' ימים, יש לומר שלא פלוג רבנן. עוד העלה לאסור מפני שלפעמים חוזר לו כוח הגברא. סברה נוספת לאסור היא שכל מה שכתבו התוספות הוא לתירוץ השני, אבל לתירוץ הראשון אולי אין הדין כך. כמו כן, רי\"ף לא הביא את תירוצי הגמרא הללו כלל, וכתב \"בית יוסף\" שהוא מפני שיש כאן שני תירוצים, ועל כן אין להסיק להלכה מכאן, שמא התירוץ השני חולק על כך.<br>למסקנה הגר\"ע יוסף בספרו \"טהרת הבית\" (סי' ט סעיף ו) מקל בכך, מכיוון שדין דם חימוד כולו הוא דרבנן, ועל כן אין להחמיר.</i>."
        ],
        [
            "\n<small>ונציה, איטליה, אייר, ה'תשנ\"ח</small>",
            "<b>פג. שמירת הלכות טהרת המשפחה אצל זוג מעורב</b>",
            "<b>שאלה</b>",
            "מה דינה של יהודיה שחיה עם אינו יהודי, ורוצה בכל זאת לשמור על הלכות טהרת המשפחה ולטבול במקוה. האם על הרב לעודד זאת, לאפשר זאת, או לא לשתף פעולה?",
            "<b>תשובה</b>",
            "1. יהודיה ה\"נשואה\" לנכרי, עוברת איסור תורה חמור<sup>1</sup><i class=\"footnote\">רמב\"ם הל' איסורי ביאה (פרק יב הל\"א), שו\"ע אבן העזר (סי' ד סעיף יט), שמלבד איסור לאו ילדיה יהיו פסולים לכהונה.</i>.",
            "2. בגלל איסור זה אין להתיר לאשה כזאת את הטבילה ולהצילה מאיסור נידה<sup>2</sup><i class=\"footnote\">אף-על-פי שיש איסור נידה בכל קירבה, ואפילו של נכרי, עיין בשו\"ת \"אגרות משה\" (אבן העזר ח\"ד סי' מד), שכך הסביר את הרמב\"ם בהל' איסורי ביאה (פ' יב הל' ב) שרמב\"ם כתב, שיש איסור מדרבנן בזנות רק בנכרית ויהודי (ולא ביהודיה ונוכרי, שם יש איסור נידה מדאורייתא), שו\"ת ר' עזריאל לב (יורה דעה סי' קפט) שלמד כך מן הפסוק \"ואל-אשה בנדת טמאתה, לא תקרב\" (ויקרא יח, יט), שכל קירבה אסורה, וכן הוכיח ממהרש\"א חידושי אגדות (מגילה יג ע\"ב).</i>, מחשש שהיא ואחרים יפרשו הדבר כהיתר<sup>3</sup><i class=\"footnote\">אף-על-פי שבמצב זה היא עוברת על לאו נוסף, והוא לאו איסור נידה, מכל מקום, בגלל החשש של פריצת הגדר בנישואי תערובת מצאנו שאמרינן \"הלעיטהו...\" (ב\"ק סט ע\"א). ועיין עוד בשו\"ת \"יביע אומר\" (ח\"ב, חלק אבה\"ע סי' ג) שלא לגייר אשה בגירות לשם אישות, ואין מחויבים להציל את הבעל דבכהאי גוונא אמרינן \"הלעיטהו...\". ועיין גם בבעל \"העקידה\", בראשית (סי' כ).</i> לנשואי תערובת<sup>4</sup><i class=\"footnote\">יתכן שבמצבים מיוחדים יש מקום להתיר, לפי שיקול דעת הרב, כגון במקרה שטבילתה תגרום לבעלה להתגרש ממנה, או שהרב יודע בבירור שלא קיימות הסכנות הנ\"ל.</i>."
        ],
        [
            "\n<small>מונטריי, מקסיקו, מרחשוון, ה'תשנ\"ח</small>",
            "<b>פד. בדיני מקוה</b>",
            "<b>שאלה</b>",
            "ברצוני לשפץ את המקוה בעירי. התעוררו מספר שאלות אשר תשובות עליהן יסיעו לי בשיפוץ המקווה.",
            "1. המים יוצאים מן המקווה דרך צינור פלסטיק לדוד חימום חיצוני. משאבה מחזירה את המים המחוממים דרך צינור פלסטיק אחר לאוצר מי הגשמים, ומשם, דרך בור, עוברים המים למקווה. האם זה מותר? (החימום חיצוני)",
            "2. במידה וחימום חיצוני אסור. כיצד אפשר לחמם המים?",
            "3. אילו חומרים כימיים מותר להוסיף למים לטיהורם?",
            "4. במידה ונחוץ בור אחר לאוצר מי גשמים, באיזה מרחק ובאיזה גובה ביחס למקווה יש לבנות הבור?",
            "5. היכן יש למקם את פתח הוצאת המים לאחר השימוש, להחלפת המים?",
            "6. חור הנקוב בקיר, שדרכו מי אוצר הגשמים באים למקווה, מאפשר למי המקווה לחזור בחזרה לאוצר הגשמים. איך אפשר לתקן זאת?",
            "<b>תשובה</b>",
            "1. המקוה המשמש את קהילתכם כשר ואין הוא נפסל בגלל חשש הזחילה<sup>1</sup><i class=\"footnote\">זחילה שאיננה ניכרת איננה פוסלת את המקוה, עיין בספר \"טהרת מים\", עמ' נז, הדן בעניין דומה. עיין גם בתשובה הבאה סעיף ה' ובהערות שם</i> (התחלפות המים). אולם יש להפסיק את פעולת המערכת בזמן הטבילה ממש<sup>2</sup><i class=\"footnote\">עיין שם בספר \"טהרת מים\" בשם הגר\"י הרצוג.</i>.",
            "2. כדי להדר ולתקן עוד יותר, רצוי מאוד להחליף את שיטת החימום ולהתקין רדיאטור בתוך המקוה, כדי שיחמם את המים לטמפרטורה הרצויה בזמני הטבילה.",
            "3. ניתן להוסיף חומרי-חיטוי למים כל עוד אינם משנים את צבע המים, וכן נהוג<sup>3</sup><i class=\"footnote\">כך נמסר לנו ע\"י העוסקים בנושא במרכז הארצי למען טהרת המשפחה. עיין בשו\"ת \"במראה הבזק\" (ח\"ג תשובה קטז).</i>.",
            "4. לפי גדולי הפוסקים האחרונים שיטת הזריעה היא השיטה המומלצת לבניית מקוואות כיום, ויש המהדרין לעשות שני אוצרות, אחד לזריעה - ואז החור שדרכו עוברים המים הנזרעים צריך להיות לפחות 15 ס\"מ מעל גובה המים המירבי, והשני יהיה אוצר-השקה. חור ההשקה יהיה מתחת לפני המים. יש לפותחו לצורך ההשקה ומותר לסותמו אחר כך בפקק גומי כדי שמי-האוצר לא יתלכלכו<sup>4</sup><i class=\"footnote\">עיין שו\"ת \"במראה הבזק\" (ח\"א תשובה סא, לה2 במהדורה הראשונה).</i>.",
            "5. הדרך המומלצת לריקון מי בור-הטבילה היא באמצעות משאבת-ואקום, ועל כן אין לעשות כל נקב בתוך בור-הטבילה (למעט חור כשפופרת-הנוד הנדרש להשקה במקום שבו משתמשים בשיטה זו)<sup>5</sup><i class=\"footnote\">וכן נהוג בישראל.</i>.",
            "6. כמבואר לעיל יש לתקן את המקוה כך שמי-הזריעה יגיעו ממקום שהוא למעלה מפני המים."
        ],
        [
            "\n<small>טריאסט, איטליה, אייר, ה'תשנ\"ה</small>",
            "<b>פה. בדיני מקוה.</b>",
            "<b>שאלה</b>",
            "במקווה שבעיר פירנצה, שהיתה בחזקת כשרות שנים רבות, נתעוררו חששות שונים.",
            "מבנה המקווה הוא כזה:",
            "בור מי גשמים פשוטה (מחזיק כ-500 ליטר מים בערך) מחובר לבור הטבילה ע\"י חור סגור בדרך כלל ע\"י פקק גומי, וממלאים בור הטבילה ישר מברז של מים, של העיריה, וכשנתמלאת פותחים וסוגרים הפקק, והמים נכשרים ע\"י השקה לבור מי גשמים.",
            "מוציאים המים שבבור הטבילה ע\"י פקק מבורג שנמצא בקרקעית המקווה (ע\"י שנפתח כלי המיועד לכך). הפקק עצמו (התקע) עשוי מחומר פלסטיק, והמברג שבתחתית המקווה (השקע) עשוי ממתכת.",
            "1. האם יש להקפיד שפקק ההשקה ישאר פתוח בשעת הטבילה (הנשים מתלוננות שמי הבור לא נקיים), כי הדבר גורם ללכלוך במקווה.",
            "2. האם יש להקפיד שהמים מהעיריה יהיה מטמפרטורה פחות מכדי שהיד סולדת?",
            "3. האם ההברגה התחתית נחשבת ל\"הווייתו ע\"י דבר המקבל טומאה\"?",
            "4. האם ראוי שהמים מהברז יעבר המשכה על דבר שאינו מקבל טומאה, לפני נפילת המים באשבורן.",
            "5. מתברר שהפקק שבקרקעית המקווה אינו סגור הרמטית ובשל כך המקווה מפסידה כשני מילמטרים מגובהה ביום. האם זה נחשב לזחילה?",
            "<b>תשובה</b>",
            "1. לכתחילה טוב להחמיר שנקב-ההשקה ישאר פתוח גם בשעת הטבילה<sup>1</sup><i class=\"footnote\">ש\"ך יורה דעה (סי' רא ס\"ק קיב).</i>, אך אם נשים תמנענה מלטבול מכיון שמי-הבור אינם נקיים, ניתן לסתום את נקב-ההשקה אחרי שהמים שב\"מקוה\" הושקו לבור מי-הגשמים<sup>2</sup><i class=\"footnote\">שו\"ע יורה דעה (סי' רא סעיף נב).</i>.",
            "2. יש להקפיד שבזמן ההשקה לבור מי-הגשמים, יהיו המים בטמפרטורה פחותה מ\"יד סולדת בו\"<sup>3</sup><i class=\"footnote\">ספר \"לחם ושמלה\" לר' שלמה גנצפריד (סי' רא, שמלה אות צג), ע\"פ שיטת רש\"י במס' חולין (קה ע\"ב ד\"ה סולדת) שמים שהיד סולדת בהם נשתנו מתורת מים, ואף בדיעבד חייבים להשיקם שנית לבור מי-הגשמים אחרי שיצטננו לפחות מ\"יד סולדת בו\", וכן פסק בס' \"טהרת מים\" עמ' קיט ועמ' רמ).<br>ועל-כן, כדי לפתור בעיה זו תוך כדי מניעת הסיכון שישכחו להשיק מי-ה\"מקוה\" לאוצר מי-הגשמים, אפשר לנקוט אחת מהאפשרויות דלהלן:<br>(א) להכין ה\"מקוה\" סמוך לטבילת הנשים במים פושרים ומיד לעשות את ה\"השקה\"; (ב) להתקין ב\"מקוה\" רדיאטורים שישמרו על חום פושר, בלא צורך למלא את המקוה ברותחים ולחכות עד שהמים יתקררו מעט. (ג) למלא ברותחים, אך לוודא שהרב/הבלנית יסירו את הפקק לפני בוא הנשים לטבילה (אפשר להציב שלט מול פתח המקוה \"להסיר הפקק\", שיזכיר לרב/לבלנית להסיר את הפקק מיד עם בואם למקוה, לפני בוא הנשים לטבילה). אפשרות זו היא בעדיפות האחרונה, מכיוון שיש בה סיכון של שכחה, דבר שיגרום לטבילה במים שאובים בלבד.</i>.",
            "3. ההברגה ממתכת המחזיקה את הפקק שפוקק את המקוה, ראוי שתהיה מסוג ההברגות המיועדות להיקבע בקרקע<sup>4</sup><i class=\"footnote\">\"דגול מרבבה\" לשו\"ע (יורה דעה סי' רא סעיף מח). \"פתחי תשובה\" (שם ס\"ק לג).</i>, או שיִקנו את ההברגה כדי לקבעה בקרקע<sup>5</sup><i class=\"footnote\">\"נודע ביהודה\" (מהד' תנינא, יורה דעה סי' קלז) על-פי \"משנה למלך\" (הל' כלים פ\"ב הל' א), וכן פסק בס' \"טהרת מים\" (עמ' לו).</i>, ואז לא נחשב ל\"הוייתו ע\"י דבר המקבל טומאה\".",
            "בדיעבד ניתן להכשיר המקוה אף אם ההברגה אינה מסוג המיועד להיקבע בקרקע, וגם לא קנו אותה כדי לקבעה בקרקע<sup>6</sup><i class=\"footnote\">דבפשטות דברי השו\"ע (יורה דעה סי' רא, סעיף מח) מכשיר בכל מחובר לקרקע, ועוד דלחתם סופר יו\"ד סימן רי\"ח מיקרי \"הוייתו בטהרה\" כשאינו כלי-תשמיש בפני עצמו, וכן פסק ב\"פתחי תשובה\" (יורה דעה סי' רא סוף ס\"ק לה).</i>.",
            "4. ראוי שהמים יעברו המשכה על דבר שאינו מקבל טומאה באורך ג' טפחים<sup>7</sup><i class=\"footnote\">שו\"ע (יורה דעה סי' רא, סעיף מה).</i> וברוחב טפח אחד<sup>8</sup><i class=\"footnote\">\"פרשת מרדכי\" (סי' יח, הובא בס' \"טהרת מים\" עמ' קג).</i>. מקום ההמשכה צריך להיות ראוי לבלוע מים, דהיינו לא רצפת-אבנים וכיו\"ב<sup>9</sup><i class=\"footnote\">רמ\"א (יורה דעה סי' רא, סע' מו).</i>, ונהגו לעשות תעלה מבטון רזה (מתערובת מלט וחול ביחס 12:1) שדינו כקרקע הראויה לבלוע<sup>10</sup><i class=\"footnote\">\"ספר מקואות\" לאדריכל יוסף שנברגר (עמ' 66) על-פי \"דרכי תשובה\" (יורה דעה רא, ס\"ק רו, רמד); \"חזון איש\" (הל' מקואות, יורה דעה סי' קכג ס\"ק א) ו\"חשב האפוד\" (סי' קנ). ואף שלפי דעת המחבר (יו\"ד סי' רא סע' מד) אין מכשירים מקוה שהומשך כולו, ורק כשהומשך רובו כשר, ניתן להמשיך את מיעוטה, מכל מקום, מכיוון שלשיטת רי\"ף (פ\"ב דשבועות הי\"ב) על-פי ר\"ן, רמב\"ן ורשב\"א מכשירין אף בהומשך כולו, ולרעק\"א (לשו\"ע יו\"ד סי' רא, סע' מד) אף לראב\"ד, כשר בהומשך כולו ע\"י אדם בלא כלים, ע\"כ ראוי שהמים מן הברז יעברו המשכה על דבר שאינו מקבל טומאה לפני נפילתם למקום הטבילה.<br>במידת הצורך נוכל לייעץ לרב, כיצד לעשות זאת בצורה אסטתית גם מבחינה טכנית ע\"פ הנסיון שנרכש בארץ.</i>.",
            "5. מקוה שמימיו נוטפים מעט מעט או נבלעים בקרקע מעט מעט - כשר, לפי שאין זחילתן ניכרת<sup>11</sup><i class=\"footnote\">שו\"ע (יו\"ד סי' רא, סע' נא).</i>, ואף למחמירים<sup>12</sup><i class=\"footnote\">ביאור הגר\"א (שם ס\"ק צו), \"חזון איש\" מקוואות (יו\"ד סי' קמ ס\"ק ג).</i>, הפסד של 2 מ\"מ גובה ליום - סביר להניח שאינו מזחילה, אלא מאידוי המים עקב חום החדר או חום המים<sup>13</sup><i class=\"footnote\">\"דרכי תשובה\" (ס\"ק רפב) בשם שו\"ת \"בעי חיי\" התיר אף בשיעור גד ול מזה, ועיין בס' \"טהרת מים\" (עמ' לה).</i>.",
            "אך יש להעיר אודות מה שכתב הרב שבור מי-הגשמים מחזיק כ500- ליטר. הנה שיעור המקוה צריך להיות אמה על אמה ברום ג' אמות, דהיינו שיעור ג' אמות מעוקבות, ובשיעור 500 ליטר יש לפי זה ג' אמות מעוקבות לפי 55 ס\"מ לאמה בלבד. והנה ע\"פ דעת ה\"חזון איש\" נקבע לחומרא ששיעור מקוה יהיה לא פחות מ750- ליטר<sup>14</sup><i class=\"footnote\">ספר \"שיעורין של תורה\" ע\"פ ה\"חזון איש\".</i>, ובזה יש ג' אמות מעוקבות גם לשיטה שאמה = 62.4 ס\"מ, וכיום בארץ נוהגים לקבוע את שיעורו של מקוה במטר מעוקב (1000 ליטר), מכיון שהמים מתמעטים ע\"י סיבות שונות<sup>15</sup><i class=\"footnote\">\"ספר מקואות\" לאדריכל יוסף שנברגר (עמ' 61).</i>. על כן יש לבדוק את האפשרות למלא את אוצר מי-הגשמים ביותר מ500- ליטר, אם אמנם הוא יכול להכיל יותר. אם אינו יכול להכיל יותר, יש להניח שבבנייתו סמכו להקל, על-פי השיטות שאמה היא אינה יותר מ55- ס\"מ."
        ],
        [
            "\n<small>מקסיקו סיטי, מקסיקו , שבט, ה'תשנ\"ו</small>",
            "<b>פו. התקנת מערכת סינון במקוה</b>",
            "<b>שאלה</b>",
            "בימים אלה, בס\"ד זכינו והולך ונבנה בקהילתנו מקוה טהרה נוסף. והואיל וברצוננו לבנותו בכל ההדורים כדברי התשב\"ץ, שבמקווה עושים כל החומרות אליבא דכל הדעות, בכוונתנו להעניק לטבילה זו הידור ויופי כדי לקיים \"זה א-לי ואנווהו\" ובדרך זו לקרב את אחינו הרחוקים שישמרו חוקת הטהרה.",
            "והנה, בית הטבילה מכיל כ8000- ליטר בהתאם לתכנית הארכיטקטונית ולהחליף את המים מידי יום יהיה זה הוצאה מרובה, מה גם שעירנו סובלת ממחסור במים.",
            "הארכיטקט הציע להתקין מערכת סינון (פילטר) שהמים ע\"י משאבה יצאו מבית הטבילה לפילטר ואח\"כ לתנור החמום ומכאן לבור הזריעה ומשם שוב לבית הטבילה.",
            "הואיל ושמענו שיש מרבותינו שאינם ששים לקיומו של פילטר, מחשש שמא יפעל בשעה שאישה טובלת חשבנו לרוקן את כל בית הטבילה לשני דוודים גדולים של גומי ושם יפעל הפילטר והחמום ויחזרו לטבילה. כלומר אחרי השעות הנדרשות לפעולה זו, לאחר סינונה וחמומה של המים אז יריקו מיכלי הגומי והמים יחזרו דרך בור הזריעה לבית הטבילה וכל זאת כדי שבשעת הפעלת הפילטר בית הטבילה יהיה ריק ממים.",
            "הארכיטקט אמר שאפשר לעשות פעולת הבטחה חשמלית שהמים לא יצאו מהמיכלים לבור הזריעה אלא אם כן המשאבה שמריקה את המים מבית הטבילה למיכלים סגורה. ועוד הוסיף ואמר שאפשר להתקין טיימר שידאג שאחרי שמסננים ומחממים את המים האלה, הם יעברו מעצמם לבור הזריעה ולבית הטבילה באופן ישיר, כך שבלי מגע אדם תמצא המקווה מלאה בבוקר וזה חשוב הואיל ובקהילתנו ביום שישי נוהגות הכלות ללכת לטבילה.",
            "ועוד הציע הארכיטקט להתקין נורה אדומה בשעה שהפילטר פועל כדי להזהיר את האישה שאין לה להכנס לטבילה בשעה זו ובכך להמנע מהתקנת המיכלים הנ\"ל. והשאלה האם בכך יוצאים לכל הדעות ללא כל חשש?",
            "<b>תשובה</b>",
            "ראוי מאוד להקפיד על נקיון המקוה ובעיקר נקיון המים עצמם שהרי יש חשש שפגמים בצד האסטתי יגרמו להרחיק נשים מקיום מצוה חשובה ויסודית זו.",
            "קיומו של פילטר בתוך מקוה הטבילה מעורר בעיות חמורות כידוע וכניכר משאלת כבודו. חששות אלה גרמו לכך שפוסקים אסרו את התקנתו, הן משום שיתכן שפעולת הסינון והעברת המים תהפוך את המים לשאובין ואז צריך להכשירם מחדש ע\"י זריעה<sup>1</sup><i class=\"footnote\">עיין למשל בדברי הרב צבי פסח פרנק, \"הר צבי\" (יורה דעה סי' קעז). </i> והן משום שבזמן פעולת הפילטר המים זוחלים<sup>2</sup><i class=\"footnote\">\"מנחת יצחק\" (חלק ז סי' עח).</i>.",
            "גם אם אין בעיה כזאת בשעה שהפילטר אינו פועל, יש לחשוש שברבות הזמן ובשיגרת החיים לא תינתן תשומת-לב מספקת לווידוא אי-פעילותו של הפילטר, ולכן יש לאסור זאת לחלוטין, משום שבאיסורי כרת עסקינן<sup>3</sup><i class=\"footnote\">כדברים אלה \"במנחת יצחק\" (שם סי' עט).</i>.",
            "על כן הפתרון של נורת הזהרה (הדולקת בשעה שהפילטר פועל) אינו מקובל, משום שגם בזאת יש לחשוש לתקלה<sup>4</sup><i class=\"footnote\">שם</i>.",
            "הפתרון הפשוט לבעיה הוא - העברת מי בית הטבילה לבריכת אחרת, בה תתבצע פעולת הסינון. מי בריכה זו לא יוכלו בשום אופן לעבור ישירות לכיוון המקוה אלא יוכלו להשתלב במערכת המים הכללית (השאובים) שממנה ממלאים את בית-הטבילה באופן קבוע דרך בור הזריעה. בצורה כזו המים הם אכן נחשבים למים שאובים (עד לזריעתם מחדש). כמו כן אין חשש של \"זוחלים\" שהרי בזמן שממלאים את בית-הטבילה, אף אחד אינו טובל שם, וגם אין יציאת מים לכיוון אחר. כך תחסכו את הוצאות החלפת המים במים אחרים.",
            "ונראה שניתן להציע עוד פתרון שאינו מזקיק העברת המים למיכלים אחרים לצורך הסינון, והוא שמערכת השאיבה והפילטר לא יהיו מקובעים בתוך הבריכה, אלא יהיו תלויים על גבי זרוע (כמו מנוף). המקום השגרתי של המערכת יהיה באופן קבוע גבוה הרבה מעל המקוה. הבלנים האחראים על תחזוקת המקוה יצטרכו להוריד ולהשקיע את המערכת בתוך מי-המקוה כדי להתחיל את הפעולה. באופן שכזה נראה שאין לחשוש עוד, משום שאין לדבר סוף<sup>5</sup><i class=\"footnote\">והרי גם במקוה רגיל, המשאבה המרוקנת את המים מקובעת בתוך המקור. אך משום ששם מדובר בפעולה הנעשית לזמן מוגבל, בעוד שהשאיבה לפילטר מתמשכת לזמן ארוך, כאמור, נראה שבדרך הצעתנו הנ\"ל - אין לחשוש ולהחמיר.</i>.",
            "באשר לאפשרות שהמקוה יתרוקן ויתמלא ללא יד אדם, וזה יקל על הכלות הבאות לטבול ביום שישי בבוקר, אמנם אין פסול בכך שתהליך זה יתבצע ללא מגע יד-אדם, אבל בשום אופן אין להניח לתהליך להתבצע ללא פיקוח, משום שלפעמים יש תקלות, ואי-אפשר לצפות אותן, ומה גם שלפני שבית-הטבילה מתחיל להתמלא מחדש במים הבאים מאוצר הזריעה, יש לוודא שלא נשארו בו מים בכלל, שהרי אם ימצאו בו ג' לוגין מים שאובין - לא הועילה ההזרעה כלום.",
            "לאחר בירור נוסף נודע לנו כי יש מי שעוסק בנושא טיהור מים והשבחתם שברשותו מערכת לטיהור מי-מקוה ללא צורך בסירקולאציה (כלומר ללא צורך בהנעת המים במעגל סגור). מערכת מסוג זה הופעלה בארץ במקואות מספר וקיבלה אישורים של פוסקים חשובים. לפרטים נוספים אפשר לפנות אל משה צובל מ.ש. הנדסת השבחת מים ת\"ד 1194 נצרת עלית ישראל 17000, טלפון 6564159-4-972++",
            "מכיוון שכבודו ציין, שהכוונה היא להקים את המקוה לפי כל השיטות, אין תשובה זו מתימרת לכסות את הנושא, ואת הנראה לדעתנו למהדרין הוא אשר כתבנו."
        ],
        [
            "\n<small>סאן פאולו, ברזיל, תמוז, ה'תשנ\"ו</small>",
            "<b>פז. שינוי מטרה של כספי-צדקה.</b>",
            "<b>שאלה</b>",
            "בקהילתנו מתגוררות אשה גרושה ובתה. בנוסף לכל צרותיה בזמן האחרון פיטרו אותה מעבודתה בקהילה והיא כרגע מובטלת. רבנית בעירנו אספה כסף צדקה עבורה, ואף נתנה לה חלק מהכסף לחודש אחד והוסיפה לאסוף לה לחודשים הבאים. בינתיים נודע לרבנית שהאשה הזאת, על אף שפיטרו אותה מעבודתה, מקבלת מדי חודש בחודשו את משכורתה מהקהילה. העניין בורר אצל וועד הקהילה והם אשרו שאכן נכון הוא והיא מקבלת אם לא כל משכורתה חלק גדול ממנו. אמנם היא טוענת שלא ומשקרת בפני הרבנית.",
            "השאלה היא, האם מותר להשתמש בכסף הנאסף בשבילה, למטרה אחרת?",
            "<b>תשובה</b>",
            "1. בצדקה רגילה ההלכה היא, כי מרגע שהגיעו כספיה לידי הגבאי (במקרה שלנו - הרבנית), אסור לו לשנות את מטרתן אלא לצורך דבר מצוה<sup>1</sup><i class=\"footnote\">עיין שו\"ע (יורה דעה סי' רנט סעיף א) על-פי גמ' ערכין (ו ע\"א). \"משבאתה לידי גבאי, אסור לשנותה\". וכתבו תוספות, ורא\"ש וטור שלדבר מצוה מותר לשנות, וכתב הש\"ך (שם) שכן עיקר.</i>, ואולם בני העיר רשאיים לשנותה אפילו לדבר הרשות<sup>2</sup><i class=\"footnote\">שו\"ע (יורה דעה שם סעיף ג) ועיין בש\"ך (שם ס\"ק ה) שלדבר הרשות בני העיר יכולים לשנות, אם יחזרו ויגבו פעם אחרת לצורך המטרה הראשונה. ואם כן, מכיוון בנדון דידן אין צורך לגבות למטרה הראשונה, יכולים לשנות לדבר הרשות בלי שום תנאים.</i>.",
            "2. בנדון דידן, אם הרבנית אספה עבור פלונית, ועל דעת כן תרמו התורמים, אין היא רשאית להפנות את המעות הללו למטרה אחרת. אם אותה פלונית עניה, אז כבר זכתה במעות, ואם אינה ענייה, או אז יש כאן דין של הקדש טעות<sup>3</sup><i class=\"footnote\">דוגמאות נוספות לצדקה בטעות עיין שו\"ע (יורה דעה סי' רנג סע' ז).</i> והרבנית צריכה להחזיר את הכסף לתורמים או לבקש מהם רשות להשתמש בו למטרה אחרת<sup>4</sup><i class=\"footnote\">וכתב רמ\"א (יורה דעה סי' רנו סע' ד) שמכיוון שגבו עבור עני מסוים, אי אפשר לשנות אפילו לתלמוד תורה, ועיין בט\"ז שכתב הטעם, שכבר זכה אותו העני. ואם אינה ענייה, יש לדון רק מצד הקדש טעות שאינו הקדש [עיין גמ' נזיר (לא ע\"ב בדברי בית הלל שהלכה כמותם).</i>.",
            "יש לציין שמן הראוי לבדוק, אם אין האשה עניה באמת, ואולי כסף זה, בנוסף למשכורתה מן הקהילה, יכול לעזור לה, בייחוד לאור האמור בשו\"ע (יורה דעה סי' רנ) ש\"מצוות צדקה היא לתת לעני די מחסורו... ואפי' אם היה דרכו לרכב על סוס ועבד לרוץ לפניו כשהיה עשיר, קונה לו סוס ועבד וכן לכל אחד ואחד כפי הצורך\"."
        ],
        [
            "\n<small>ניו-יורק, ארה\"ב, אלול, ה'תשנ\"ו</small>",
            "<b>פח. קניית מתנות בכספי מעשר כדי לקרב בני הקהילה, על ידי הרב</b>",
            "<b>שאלה</b>",
            "רב שנותן הרבה מתנות לחתנים וכלות ובני מצוה כמו כוסות לקידוש וספרי לימוד, ועלותם הרבה יותר מאלף דולר לשנה כמובן. האם רשאי להשתמש בכספי מעשר כספים לצורך זה כיון שכל תכלית המתנות היא לחזק בני הקהילה בתורה ומצוות.",
            "<b>תשובה</b>",
            "אם וידוע ומקובל בקהילה שהרב תמיד נותן מתנות אלה, ואנשי הקהילה יראו אי-נתינה בעין רעה, נראה שהמתנות מוגדרות כ\"דברים שבחובה\", ואין לתתן ממעות מעשר<sup>1</sup><i class=\"footnote\">כן מופיע ב\"באר הגולה\" (שו\"ע יורה דעה ריש סי' רמט). וכן בשו\"ת מהרי\"ל (סוף סי' נו, עמ' נט במהד' מכון ירושלים) לעניין שימוש בכסף מעשר למצוות מתנות לעניים בפורים, ומובא להלכה בשל\"ה (מס' מגילה, פו ע\"ב-פז ע\"א), ב\"מגן אברהם\" (אורח חיים סי' תרצד סק\"א), וב\"משנה ברורה\" (שם סק\"ג). ועיין ב\"ברכי יוסף\" (יורה דעה סי' רמט סקי\"ח) שבדבר ש\"מוכרח לעשותו, אי מצד אהבתו וכרחם אב, ואי מצד אם הבנים... והיא מעכבת... ואי מצד שיחת הבריות ולעזה עליו מדינה... אין להוציא ממעות מעשר... אי לא דחיקא ליה שעתא טובא לא נכון לעשות כן\". ונראה דהוא הדין בנדון דידן, אם יש הכרח לתת מתנות אלה מפני שכך מצפים מרב הקהילה, יש להחשיב מתנות אלה לדבר שבחובה, אפילו אם אין על הרב חיוב ממש שכזה.</i>. ברם, אם אפשר לצאת ידי חובה בנתינת מתנה בשווי קטן, נראה שהתוספת על מינימום זה תיחשב לנתינה עבור \"מצות רשות\"<sup>2</sup><i class=\"footnote\">על-פי תשובת המהרי\"ל, של\"ה, \"מגן-אברהם\", וה\"משנה ברןרה\" המוזכרים בהערה הקודמת, שלגבי מתנות לאביונים לאחר \"שהפריש כפי מסת ידו ורוצה להוסיף, נראה דמותר להוסיף ממעות מעשר שלו\" (לשון השל\"ה שם).<br>[אמנם יש לעיין בלשון המהרי\"ל והשל\"ה דייתכן שהתירו רק אם מסר את המתנות לאביונים בשתי נתינות, דהיינו שרק לאחר שכבר נתן סכום קטן לעניים, וכבר יצא ידי חובתו זו, רק אז מותר לתת סכומים חדשים ממעשרו; אבל כל מה שנתן בפעם הראשונה, אפילו סכום גדול, ייחשב לחלק ממצוות החובה. אך מסברה נראה שיש להקל בדבר, ולכוון שהמתנה תהיה מורכבת מחלק שבחובה ומחלק שבנדבה].</i>.",
            "באשר לשימוש בכספי מעשר למצוות-רשות, רבו הסוברים שאכן ייתכן הדבר, ויש למיקל על מה לסמוך<sup>3</sup><i class=\"footnote\">רמ\"א בשו\"ע (יורה דעה סי' רמט סע' א) פסק על-פי מהרי\"ל (הל' ראש השנה, עמ' רעג בהוצ' מכון ירושלים) ש\"אין לעשות ממעשר שלו דבר מצוה\". ה\"דרישה\" על הטור (שם סק\"א) מביא בשם מוהר\"ר מנחם שמותר, \"אם לא היה יכולת בידו ולא היה עושה אותה מצוה\" בלי שימוש בדמי מעשר. גם הט\"ז שם (סק\"א) והש\"ך (סק\"ג) מביאים דברי מוהר\"ר מנחם אלה. לפי זה ודאי שאין להשתמש בכסף מעשר לצרכי מצוות שיכול לעשותן גם בלי דמי מעשר.<br>בדעת הט\"ז יש שטוענים, שהבין כי בהתירו של מוהר\"ר מנחם מדובר רק כאשר לבסוף הכסף ילך לעניים, בשו\"ת \"כתב סופר\" (חיו\"ד סי' קיב ד\"ה ובאמת), \"ציץ אליעזר\" (ח\"ט סי' א פרק ב אות ז, ועוד] אבל עיין שם ב\"באר הגולה\" (על דברי רמ\"א בסי' רמט) הטוען שגם רמ\"א עצמו היה מיקל במצוות שאינן של חובה, ואינו מביא את הגבלת מוהר\"ר מנחם המתיר רק כשבלא כסף מעשר לא הייתה יכולת בידו. וכן משמע בשו\"ת \"חתם סופר\" (סי' רלא) ועיין בהערה הבאה. וכן בשו\"ת \"יחוה דעת\" (ח\"ג סי' עו אות ה, עמ' רנט-רס). ונראה דכן עמא דבר להקל גם במצוות שאינן שייכות לעניים.</i>. ברם, אם עד עכשיו נהג לתת מעשרו רק כצדקה עניים, עדיף שיעשה התרת נדרים לפני שיתחיל להשתמש בכסף גם לצורך מצוות-רשות אחרות<sup>4</sup><i class=\"footnote\">דלשיטת ה\"חתם סופר\" (בתשובותיו חיו\"ד סי' רלא), אם נתן את מעשרו לעניים שלוש פעמים, יתחייב להמשיך בנוהג זה מדין נדר, ורק אם מתחילת הפרשתו למעשר כספים היתנה, שיוכל להשתמש בדמי מעשר לכל דבר מצוה שהוא, יהיה זה מותר לו. אמנם עיין בתשובת נכדו ה\"שבט סופר\" (סי' פד), שכתב שאם נהוג באותו המקום להפריש מכסף מעשר גם למצוות אחרות, אין צריך התנאי הנ\"ל. ונראה שכך מקובל בזמנינו ברוב המקומות.<br>ועיין ב\"יחוה דעת\" (ח\"ג סי' עו אות ה) שהביא דעת רבים שהקילו ברווחים שעדיין לא באו לעולם. אבל גם הוא מסיק שלכתחילה עדיף להתיר נדר, כדי לחוש לשיטת \"חתם סופר\".</i>. ובכל מקרה עדיף שלפחות מחצית מכסף המעשר תינתן עבור לימוד תורה או מטרות צדקה לעניים ממש<sup>5</sup><i class=\"footnote\">\"כנסת הגדולה\" (בגליון שם ביורה דעה סי' רמט), \"אהבת חסד\" (ח\"ב סי' יט סק\"א).</i>."
        ],
        [
            "\n<small>חיפה, ישראל, חשון, ה'תשנ\"ז</small>",
            "<b>פט. כללים בנתינת צדקה.</b>",
            "<b>שאלה</b>",
            "האם עדיף לחלק את כספי המעשר שאני נותן בין כמה עניים או שעדיף להתרכז בצרכיו של עני אחד ולתת לו די מחסורו? כמו כן האם עדיף לתת לו את הצדקה בסכום אחד גדול או שכדאי לחלקו לכמה וכמה תשלומים כדי להרבות במעשה המצוה? כאשר נותנים כסף למוסד תורני האם גם כאן יש את אותם הכללים?",
            "<b>תשובה</b>",
            "עדיף ליתן צדקה לכמה עניים ולא לרכז את כל כספי הצדקה שלו אצל עני אחד<sup>1</sup><i class=\"footnote\">עירובין (סג ע\"א), \"כל הנותן מתנותיו לכהן אחד מביא רעב לעולם\", וכך נפסק בשו\"ע (יורה דעה סי' רכז סעיף ט). ועיין שו\"ע (אורח חיים סי' תרצה ב\"מגן אברהם\" ס\"ק יב וב\"מחצית השקל\" (שם) בשם הב\"ח שזו הסיבה שמצוות מתנות לאביונים היא במתן מתנה אחת לשני עניים, ומשלוח מנות הוא - שתי מתנות לאדם אחד. ועיין בפירוש המשניות לרמב\"ם במסכת אבות (פ\"ג משנה טו), שכתב כן במפורש. ואף-על-פי שמשמע מדברי מהר\"ל שהוא חולק על יסוד זה, ולדעתו אין חילוק בין נתינה להרבה עניים או ריכוז מתנו לעני אחד, ומשמע שהדבר החשוב הוא הסכום, (\"נתיבות עולם\", נתיב הצדקה סוף פרק ד), נראה שאין הלכה כמהר\"ל בזה, שכן הרבה מאד ממפרשי המשנה שם באבות הביאו את פירושו של רמב\"ם, כגון המאירי, רבנו בחיי ועוד ראשונים, וכן הוא ב\"ספר חסידים\" (סי' סא) והוא הדין ב\"מגן אברהם\" הנ\"ל המובא גם ב\"משנה ברורה\" (שם).</i>. ברם, זה אמור רק כאשר כל עניי המקום מקבלים די מחסורם מסך כל התרומות המורמות שם. אבל אם יש לו ברירה ליתן לעני אחד די מחסורו או לפזר כסף מעשרו בין הרבה עניים בלא לעזור אף לאחד די מחסורו, עדיף לרכז מתנותיו לעזור לעני אחד מלפזרו בין כמה עניים ולא לעזור אף לאחד עזרה של ממש<sup>2</sup><i class=\"footnote\">\"ספר חסידים\" (סי' סא).</i>.",
            "כאשר הוא יכול לעזור לכמה עניים די מחסורם, עדיף לעשות כן, אפילו בפחות כסף בסך הכול, מליתן יותר כסף ולעזור רק לעני אחד די מחסורו<sup>3</sup><i class=\"footnote\">כדוגמת רמב\"ם (שם), לפי תרגומיהם של הרב י' קאפח והרב שילת.</i>.",
            "חוץ מן העניין ההלכי הנ\"ל יש בנושא זה גם עניין המודגש על-ידי חכמי המוסר, והוא שכאשר אדם עושה פעולת נתינה הרבה פעמים, ולוא בסכום קטן, נקנית לו מידת הנדיבות יותר מאשר אדם הנותן סכום גדול בבת אחת. מבחינת החינוך העצמי עדיף אפוא ליתן הרבה פעמים סכומים קטנים מליתן פעם אחת סכום גדול<sup>4</sup><i class=\"footnote\">פירוש המשניות לרמב\"ם הנ\"ל.</i>.",
            "אך נראה שזה אמור רק כאשר הוא עושה את פעולת הנתינה הממשית הרבה פעמים. אבל אם מדובר בנתינה בהוראת-קבע בבנק, כך שהכסף יוצא ממילא בלי שהנותן שותף למעשה מתן הכסף, אין יתרון בפיזור המתנות לריכוזן לנצרך אחד<sup>5</sup><i class=\"footnote\">כמו שרמב\"ם מדגיש שם את עניין הנתינה ופעולתו על הנפש, וזה לשונו: \"לפי שזה יכפל על ידו מעשה הנדיבות אלף פעמים, וישיג קנין חזק, וזה פעם אחת בלבד התעוררה הנפש התעוררות גדולה למעשה טוב ואח\"כ פסק מזה\", עכ\"ל.</i>.",
            "זאת ועוד. הצד החינוכי של המצוה כפוף לצד ההלכי<sup>6</sup><i class=\"footnote\">כמו שראינו לעיל שיותר טוב לעזור לאדם אחד די מחסורו, ולא ליתן להרבה אנשים כאשר לא ימלא מחסורם, אף-על-פי שלעניין התעוררות הנפש עדיף ליתן הרבה פעמים מליתן פעם אחד.</i>, ולכן אם לעני עדיף לקבל את כל הכסף בבת אחת במקום לקבלו בתשלומים, עדיף ליתן אותו בצורה הכי יעילה למקבל.",
            "ולכן, בנדון דידן, אם המוסד מקבל די מחסורו מסך כל תרומות שהוא מקבל, כי אז עדיף לנותן ליתן לכמה מוסדות או לעזור לכמה שיותר אנשים. אבל אם אין לו למוסד די מחסורו, עדיף לעזור למוסד אחד במידה מירבית וליתן לו די מחסורו מליתן להרבה מוסדות שאף אחד לא יקבל די מחסורו. ונראה שאפילו אם אין לו לנותן מספיק ליתן למוסד אחד די מחסורו, עדיין עדיף ליתן למוסד אחד ולעזור כמה שיותר למקום אחד, מליתן להרבה מקומות ואף אחד מהם לא יקבל ממנו עזרה משמעותית. כך נראה מסברה פשוטה.",
            "מבחינת הנותן טובה פעולת הנתינה הרבה פעמים מנתינה בבת אחת, ולוא גם למוסד אחד, ובלבד שהדבר לא יקשה על המוסד המקבל.",
            "כל הנ\"ל הוא כאשר אדם מתחיל ליתן צדקה וצריך לבחור בין אפשרויות שונות, אבל משהבטיח לעני או למוסד סכום מסוים מדי חודש, הרי הוא חייב להמשיך וליתן סכום זה לעני או מוסד זה בתור \"נדרי מצוה\"<sup>7</sup><i class=\"footnote\">עיין \"פתחי תשובה\" (חושן משפט\" סי' ס ס\"ק ז בשם התומים) ו\"חתם סופר\" (חושן משפט סי' ט). וזה לכולי עלמא, אפילו לדברי היש אומרים ברמ\"א (שם סעיף ג), שאם מתחייב סתם, הרי זו התחייבות לשנה. היינו דוקא בגלל שידו על העליונה, והמוציא מחבירו עליו הראיה. אבל בצדקה שהיא נדר מדין \"בפיך - זו צדקה\" (ראש השנה ו ע\"א) וכמו שנפסק בשו\"ע (חושן משפט סי' רמג סעיף א וביורה דעה סי' רנח סעי' יא), אינו כן, אלא זוהי התחייבות לעולם משום שסתם נדר להחמיר.</i>, ואיננו יכול לשנות את דרך מתן תרומתו<sup>8</sup><i class=\"footnote\">עיין ש\"ך (שו\"ע חושן משפט סי' פז ס\"ק נא) עפ\"י \"הגהות מימוניות\" (הל' זכיה פרק יא) שהתחייבות ליתן לעני מסוים אי-אפשר לשנות לעני אחר. ואף-על-פי שבהגהות ר' עקיבא איגר (שו\"ע יורה דעה סי' רנח סע' יד) כתב שהרדב\"ז (סי' קלד) ומהריט\"ץ (סוס\"ד) מסתפקים בזה, וב\"קצות החושן\" (סי' ריב ס\"ק ד) חולק וסובר שאפשר לשנות, עיין שו\"ת מהרש\"ם (ח\"ד סי' קז) שכתב שהוי ספק דאורייתא, ולחומרא.</i> אפילו על-פי העדיפויות דלעיל<sup>9</sup><i class=\"footnote\">לא מבעיא לר\"ן הסובר שנדרי מצוה \"לשנות פרק זה\" או \"ליתן צדקה\" הם גדר שבועה גמורה (עיין בגר\"א (שו\"ע יו\"ד סי' ריג סעיף ז) פשוט שחל אפילו במצב שיש לו חיוב ליתן להרבה עניים, שהרי שבועה גמורה חלה אפי' על מצוות דרבנן מפורשות, ואפילו על מצוות דאורייתא, כל עוד לא היו מפורשות בתורה, כמו שנפסק בשו\"ע (יורה דעה סי' רלט סעיף ו), ולכן יחולו ודאי אפילו במקום שעדיף לו לחלק את הצדקה להרבה עניים, אלא אפילו לרא\"ש (מובא בגר\"א שם) שסבירא ליה שנדרי מצוה לא הוו שבועות, שלשון נדר לא יכול לחייב שבועה, ולא הוי נדר גמור, שהרי אינו מתפיס בדבר הנדור, אלא הוו דבר אמצעי שהינו \"נדרי מצוה\", ונדרי מצוה לא חלים אפילו על איסור דרבנן, עיין ט\"ז (סי' רטו ס\"ק ג) במה שכתב שאִלו אמר לשון קבלת התענית, הרי אוסר נפשו על האכילה, ודמיא לשבועה, דאין חלה על דבר מצוה, ולכן לט\"ז שאינה חלה אפילו על מצוות דרבנן כמו שמפורש שם לגבי איסור לאכול בראש-חדש, חנוכה ופורים, מה ששבועה ודאי, חלה עליהם כמפורש בשו\"ע (יורה דעה סי' רלט הנ\"ל) וכן כתב שם בחידושי \"בית מאיר\" על הט\"ז הנ\"ל שנדרי מצוה לא חלים אפילו על איסורי דרבנן, אפילו הכי נראה שחלים בכהאי גוונא שיש עדיפות ליתן לעניים מסוימים, שזה אינו אפילו מצוה דרבנן אלא עדיפות, ובזה נראה שהנדר יחול.</i>, אלא אם כן מתעשר העני או המוסד<sup>10</sup><i class=\"footnote\">פשוט וכן כתב ב\"תומים\" הנ\"ל.</i>, או שהמשך דרך נתינתו דווקא לעני או מוסד זה הופך לטורח גופני בשבילו<sup>11</sup><i class=\"footnote\">מהרי\"ק (שורש קלב), מובא בחידושי ר' עקיבא איגר (יו\"ד סי' רנח סע' יב) ובש\"ך (חושן משפט סי' רמג ס\"ק א).</i>, או שהיתנה, שיכול להפסיק את תרומתו בכל עת שירצה<sup>12</sup><i class=\"footnote\">אם התרומה הינה בהוראת-קבע שבה נאמר כי יכול להפסיק אותה בכל עת שירצה, יש להסתפק, אם הערה זו מהוה תנאי גם לגבי נדרו שהוא יכול להפסיקו בכל עת שירצה, או שמא ההערה היא רק ביחס להתקשרותו-הוראתו לבנק, ובנדון דידן שאין הוא רוצה להפסיק את התרומה אלא רק להעביר את ביצועה למוסד אחר, הנדר חל וצריך להמשיך לתרום לאותו המוסד.</i>. ואפילו במקרה כזה, כלומר שאין חיוב ליתן למוסד זה מדין נדר, עדיין יש חיוב להמשיך ליתן להם מדין \"מתנה מועטת\", דהיינו שהואיל ובעלי המוסד סומכים על התרומות ובונים את תקציבו עליה, הרי אם יפסיק, יהיה בגדר \"מחוסר אמנה\"<sup>13</sup><i class=\"footnote\">עיין תוספות בבא בתרא (קנג ע\"ב ד\"ה הכא), ש\"מכרי כהונה\" בנוי על איסור \"מחוסר אמנה\", דומה לאדם שהבטיח ליתן מתנה מועטת, כמבואר בבבא מציעא (מט ע\"א) שאם אינו נותן את המתנה, אין רוח חכמים נוחה ממנו הואיל והמקבל סומך על דבריו, ואם אינו מקיים את הבטחתו, הרי הוא פוגע באימון שיהודי צריך ליתן בחבירו [אף-על-פי שרוב ראשונים חולקים על תוספות, בגיטין (ל ע\"א) (ע\"ש ברש\"י ד\"ה במכרי כהונה) נראה שרק חולקים עליו בהגדרת המוחזקות הממונית של \"מכירי כהונה\" שתוס' סבירי להו שהאיסור עצמו עם \"ממון השבט\" גורמים לדין \"מכרי כהונה\", ורש\"י ודעימיה סבירי להו שלא מספיק לעשות מוחזקות ממונית אלא צריכים הפקר. אבל לעיקר הדין שיש \"מחוסר אמונה\" נראה שיש ראשונים המסכימים לתוס' בזה, ואפושי לא מפשינן.] ואם כן הוא הדין בנדון דידן שהמוסד סומך על ההתחייבות של הנותן - אף-על-פי שאין כאן נדר, אם מתנה לזמן, יש לומר שיש כאן איסור להחליף את תרומתו מדין \"מחוסר אמנה\".</i>, ויש להסתפק, אם העדיפויות הנ\"ל דוחות איסור זה או לאו<sup>14</sup><i class=\"footnote\">ונראה קצת שלא להיות מוגדר כמחוסר אמנה חשוב מן העדיפות שבמתן צדקה להרבה עניים, שאם לא תאמר כן, איך שייך \"מכרי כהונה\" בכלל? הרי הנותן עובר על מה שמצינו בעירובין (סג ע\"א, מובא במקור 1 שכל הנותן מתנותיו לכהן אחד מביא רעב לעולם? וקשה להגיד שמכרי כהונה זה רק כאשר יש רק כהן אחד בעיר, כמו שכתב ברש\"י שם שהכהנים האחרים מתיאשים מלקבל את התרומות, ואם כן צריכים לאמר שהזהירות ש\"מחוסר אמנה\" היא חזקה מעדיפות מתן הצדקה לכוהנים מרובים! ונראה לנמק עניין זה כעין מה שכתב ב\"שערי יושר\" (שער חמישי פרק א) להסביר דעת \"קונטרס הספקות\" (כלל א סימן ו) שדיני איסור גזל כפופים לדיני משפטי ממונות בכל עניין, ולכן הוא הדין בנדון דידן, אם לעניין ממונות יש כאן צורך ליתן לעני זה דווקא, ממילא הוי כשלו, ואם כן אין העדיפויות האחרות משנות כאן. והוא הדין בנדון דידן שאם נותן למוסד וחייב להמשיך מדין חוסר אמנה - שאין לו להפסיק אפילו בגלל העדיפויות הנ\"ל, ועדיין צריך הכרע.</i>."
        ],
        [
            "\n<small>מקסיקו סיטי, מקסיקו, אלול ה'תשנ\"ז</small>",
            "<b>צ. שינויים במנהג הפרשת מעשר כספים.</b>",
            "<b>שאלה</b>",
            "מי שנהג להפריש מעשר כספים בזמן שהמצב אפשר לו לעשות כך, אבל ירד מנכסיו או קשה לו מאד לעמוד בכך, וכשהתחיל בקיום המנהג היה בדעתו לנהוג כך כל עוד יהיה זה באפשרותו, אך לא התנה זאת בדיבור.",
            "1. האם יש צורך בהתרת נדרים במצב זה?",
            "2. האם את ההואות לחינוך הבנים מעל גיל שש אפשר להחשיב כמעשר, ומה כלול בהוצאות אלה?",
            "<b>תשובה</b>",
            "מתן \"מעשר-כספים\" מוגדר כמנהג<sup>1</sup><i class=\"footnote\">ע' שו\"ת \"במראה הבזק\" (ח\"ג סי' קכח).</i>. במקרה שחשב מראש לנהוג כמנהג זה כל עוד יהיה באפשרותו, הרי שברגע שאינו יכול, אינו חייב עוד בנתינה, ואינו צריך התרת נדרים<sup>2</sup><i class=\"footnote\">\"ערוך השולחן\" (יורה דעה סי' ריד סע' ג-ד, וראה גם בס' \"מנחת שלמה\" (סי' צא אות כ) שכתב לסמוך על מסירת מודעה שבערב ראש-השנה, לעניין מנהג טוב שנהג ג' פעמים.</i>."
        ],
        [
            "\n<small>סאן פאולו, ברזיל, סיון, ה'תשנ\"ו</small>",
            "<b>צא. דחיית מילה שלא בזמנה כדי להמתין לבוא הסב והסבתא</b>",
            "<b>שאלה</b>",
            "תינוק שנולד לפני כשבוע ימים וסובל מצהבת שעלתה עד שמונה עשרה (18). המוהלים אמרו לאבא שברגע שתגיע הצהבת ל 10 אפשר יהיה למולו ללא סכנה.",
            "האבא מחכה לבואם של הוריו בסוף חודש יוני. שואל הוא, כיון שהמילה נדחתה בגלל הצהבת וייתכן שיצטרך לחכות עוד שבעה ימים אחרי כן עד שהילד יבריא, האם מותר לדחות את המילה עוד ימים עד שיגיעו הוריו או מוכרחים למולו מיד כשיבריא?",
            "<b>תשובה</b>",
            "נחלקו פוסקים, מוהלים ורופאים<sup>1</sup><i class=\"footnote\">בגמרא שבת (קלז ע\"א) ובשו\"ע יורה דעה (סי' קסב סעיף ב) מובא שחולה ממתינים לו מעת שנתרפא מחליו שבעת ימים מעת לעת. ויש מחלוקת, אם תינוק הסובל מ\"צהבת\" מוגדר לעניין זה כחולה או לאו.<br>הפוסקים שסוברים, שצריך לחכות ז' ימים, הם בעל ספר \"יד קטנה\" ושו\"ת מהר\"ם בר' ברוך (ח\"ב סי' קנב). וכן הורו הראשון לציון הרב מרדכי אליהו והרב נחום אליעזר רבינוביץ.<br>הפוסקים שסוברים, שאין צריך לחכות, הם \"חכמת אדם\" (כלל קמט סעיף ד), \"אבני נזר\" (יורה דעה (ס' שכ), \"ערוך השולחן\" (יורה דעה סי' רסג סעיף ב-ג), שו\"ת \"ציץ אליעזר\" (חי\"ג סי' פא. ועיין עוד ב\"ספר הברית\" (סי' רסג בליקוטי הלכות ס\"ק ג, ד). ב\"נשמת אברהם\" (סי' רסג סעיף א בהערות) ובשו\"ת \"שבט הלוי\" (ח\"ח ס' קמח סק\"ב).</i>, בשאלה אם צריך לחכות ז' ימים מעת שעברה ה\"ירקות\" (הצהבת), וכל שיטה יש לה על מי לסמוך.",
            "גם כאשר המילה לא תהיה בזמנה, אין להשהותה - משום \"זריזין מקדימין למצות\", ואין לדחות מילה אפילו ביום אחד מפני כבוד קרובים, אפילו סבא וסבתא<sup>2</sup><i class=\"footnote\">עיין ב\"נודע ביהודה\" (מהדורה תנייתא סי' קסו), ב\"ברכי יוסף\" (סי' רסו), ב\"ספר הברית\" (סי' רסב ס\"ק יט). ובספר \"אוצר הברית\" (פרק ג סי' ה הלכה ג ובהערה י).</i>."
        ],
        [
            "\n<small> מלמו, שבדיה, ניסן, ה'תשנ\"ח</small>",
            "<b>צב. מילת בן של אשה הנמצאת בהליכי גיור</b>",
            "<b>שאלה</b>",
            "ישנה גברת שלומדת גירות אצלנו מזה שנה וחצי.",
            "בעוד כחודש היא עתידה ללדת בן אי\"ה. אע\"פ שאין המצווה מוטלת על האב הביולוגי שהוא יהודי, נשאלתי על ידם האם יש אפשרות למול את הילד לשם גירות?",
            "בספר \"אוצר הברית\" הל' מילת גרים פ' י\"א ס' א' סעיף י\"א נאמר ... ואם רוצה למולו בכדי לגיירו יש אומרים שאין מקבלים אותו, אחד מן הטעמים הוא שאביו ואמו נחשבים לעבריינים לפי התורה מאחר ואינם רוצים להכניסו בכלל המצוות. ולא דומה המקרה, למקרה אצלנו מאחר והאישה רוצה להיות יהודיה ולקבל על עצמה עול מצוות ולכן אולי אפשר למול את הילד על דעת בי\"ד וזכין לו שלא בפניו. המנהג פה בסקנדינביה לגייר קטנים על דעת בי\"ד.",
            "האם אנחנו מקבלים בכלל זה את ענין מילת הגרים בסוגיה הזו שלפנינו?",
            "<b>תשובה</b>",
            "ניתן<sup>1</sup><i class=\"footnote\">כפי שכתבת, כיון שהאישה בתהליך גיור, אף שזה לכאורה גיור לשם אישות, כבר נהגו בזמננו להקל על-פי שו\"ת \"אחיעזר\" (ח\"ג סי' כו), ואכמ\"ל.</i>, ואף מצוה<sup>2</sup><i class=\"footnote\">דעת הראשל\"צ הרב ב\"צ מאיר חי עוזיאל שמצוה לקרב בן של ישראלי מנכרית (\"פסקי עוזיאל\" סי' סא).</i>, למול את הילד. כמובן שניתן (אם האישה ראויה לכך) לגייר אותה בעודה מעוברת, וגם אז המילה היא לשם גרות, לדעת חלק מן הפוסקים<sup>3</sup><i class=\"footnote\">\"אוצר המילה\", מילת גרים (פ' יא סעיף ט).</i>."
        ],
        [
            "\n<small>ונציה, איטליה, אייר, ה'תשנ\"ח</small>",
            "<b>צג. פדיון הבן לבנה של בת כהן שאביו אינו יהודי</b>",
            "<b>שאלה</b>",
            "בן של בת כהן שילדה ילד לאינו יהודי, הילד כיום בן 9, האמא שואלת האם בנה חייב בפדיון הבן.",
            "האם היא חייבת, לפדותו והאם יש על הבן אי אלו חיובי כהונה.",
            "אם האמא איננה חייבת האם הבי\"ד או הרב המקומי חייבים לפדותו.",
            "ואם הם אינם חייבים, האם על הילד לפדות עצמו כשיגיע לגיל חיוב במצוות.",
            "<b>תשובה</b>",
            "1. הבן חייב בפדיון<sup>1</sup><i class=\"footnote\">בכורות (מז ע\"א), שו\"ע יורה דעה (סי' שה סעיף יח).</i>.",
            "2. האם אינה חייבת לפדות את בנה<sup>2</sup><i class=\"footnote\">קידושין (כט ע\"א), שו\"ע יורה דעה (סי' שה סעיף ב).</i>.",
            "3. הבן אינו כהן ולא חלל - אלא ישראל<sup>3</sup><i class=\"footnote\">שו\"ע אבן העזר (סי' ז סעיף יב).</i> [ואם יש לאם בנות מן הגוי, הן פסולות לכהן]<sup>4</sup><i class=\"footnote\">שם (סי' ד סעיף ה) ו\"בית שמואל\" (שם, סק\"ב וסעיף יט).</i>.",
            "4. לרוב הדעות אין מוטלת חובה על בית-דין לפדות את הבן<sup>5</sup><i class=\"footnote\">עיין קידושין (כט ע\"א), שם לומדת הגמרא שבית-דין חייבים למול קטן, אם אביו לא מל אותו, מן הפסוק \"הִמול לכם...\", אך לגבי פדיון-הבן אין לימוד כזה, עיין שו\"ת \"יביע אומר\" (חלק ח' יורה דעה סי' לא סעיף ה). אך ה\"חתם סופר\" (חיו\"ד סי' רצז) סובר שמצוה על בית-הדין לפדותו כמו שמצוה עליו לדאוג למילתו.</i>.",
            "5. במקרה דומה פסק הרב ישראלי<sup>6</sup><i class=\"footnote\">כדעת הש\"ך (שו\"ע יורה דעה סי' שה ס\"ק יא וכ') ועיין \"נקודות הכסף\" שם באורך, וכן נפסק בהגר\"א (שם ס\"ק יז), וכן פסק הרב א\"י הכהן קוק \"דעת כהן\" (סי' קפו) ועוד פוסקים, עיין \"במראה הבזק\" (ח\"ב סי' פט).<br>ואמנם זה שלא כדעת רמ\"א (שם סעיף י) והט\"ז (שם ס\"ק יא) ועוד פוסקים.</i> שיפדוהו ע\"י בית-דין באופן הבא: יושיבו בית-דין של ג' ויזכו לקטן מעות על מנת<sup>7</sup><i class=\"footnote\">בתנאי של \"על מנת\", או \"מעכשיו\" - אם.</i> שיפדוהו בהן, ואחר-כך יפדוהו במעות אלה. והפודים יכולים לברך את שתי הברכות, וטוב שיביאו פרי חדש לברכת שהחיינו.",
            "6. הואיל ובמקרה שלנו הילד כבר בן תשע, והואיל ו\"מצוה בו יותר מבשלוחו\", הרי אם יש סיכוי סביר שיפדה עצמו כשיגדל, אפשר לפדותו עכשו על תנאי<sup>8</sup><i class=\"footnote\">\"חמדת שלמה\" (סי' לא, הובאו דבריו ב\"פתחי תשובה\" שם ס\"ק טז).</i>, דהיינו יזַכו לקטן מעות כנזכר בסעיף ה', וכשיפדוהו בית-דין של ג', יאמרו שהפדיון חל רק על מנת7 שהקטן לא יפדה עצמו כשיגדל. אבל אם יפדה עצמו כשיגדל, כי אז הפדיון הנוכחי אינו חל<sup>9</sup><i class=\"footnote\">במקרה זה אפשר לתת את הפדיון לכהן במתנה על מנת להחזיר, המועילה, כמו שכתוב בקידושין (ו ע\"ב) ובשו\"ע יורה דעה (סי' שה סעיף ח), והכהן יחזיר אותן המעות.</i>, ויפדוהו עכשו בלא ברכה, וכשיגדל<sup>10</sup><i class=\"footnote\">גדול הוא בן י\"ג שנים ויום אחד שהביא שתי שערות, והילד יבדוק את עצמו בעניין זה.</i>, יפדה עצמו ויוכל לברך את שתי הברכות."
        ],
        [
            " <small>סאן חוזה, קוסטה ריקה, שבט, ה'תשנ\"ו</small>",
            "<b>צד. גיור בני משפחה שבטעות חיו כיהודים ועכשיו נתבררה להם טעותם.</b>",
            "<b>שאלה</b>",
            "לקהילתנו הגיעה משפחה ממדינה אחרת בדרום אמריקה. לאם המשפחה תעודת גיור מבית דין בהנהגת רבאי רפורמי ועל התעודה חתומים כבית דין הרבאי, אשתו ואדם נוסף. האב יהודי. לזוג ילד אחד והאם בחודש הששי להריונה.",
            "באותה מדינה המשפחה נחשבה כמשפחה יהודית לבן ערכו טקס ברית מילה וכן טקס בר מצוה והוא מסתובב עם כיפה על ראשו, דובר עברית, מקפיד על קיום מצוות יותר מהוריו ובטוח בזהותו היהודית הכשרה למהדרין.",
            "הקהילה בקוסטה ריקה מקבלת לשורותיה רק מי שנתגייר כדת וכדין לכן במצב זה איננו יכולים לקבלם כחברים בקהילה ואין לנו רשות לקבל את הילד לבית-הספר היהודי. הם מוכנים לעשות הכל כדי להתקבל כיהודים בתוך עם ישראל.",
            "מה עלינו לעשות בנדון כדי לפתור את הבעיה בהקדם האפשרי?",
            "<b>תשובה</b>",
            "בהתאם לנתונים בשאלה, שגיור האם נערך על-ידי רב רפורמי, הרי ברור, כי אין כאן משום גרות כלל וכלל<sup>1</sup><i class=\"footnote\">שו\"ת \"אגרות משה\" (יורה דעה ח\"א סי' קס).</i>, וכי אין לחשוש לה אפילו לחומרא<sup>2</sup><i class=\"footnote\">שו\"ת \"אגרות משה\" (אבן העזר ח\"ג סי' ג) ו\"במראה הבזק\" (ח\"א תשובה פד, כד במהדורה הראשונה).</i>. לפיכך בני משפחה זו (למעט האב) צריכים לעבור תהליך גיור על-פי ההלכה.",
            "מכיון שהמשפחה כבר נוהגת כיהודים והבן אף מקפיד בכך יותר מסביבתו הקרובה, מצוה לקרבם<sup>3</sup><i class=\"footnote\">עיין \"במראה הבזק\" (ח\"ב עמ' 107) ובמראה המקומות שם, הערה 2.</i>. יש להסביר להם בדרכי נועם את הבעיתיות של \"גיורם\" שהיה שלא על-פי ההלכה, ולדאוג לכך שיפתחו בתהליך למידה - בכוונה לשמור ולעשות - של עיקרי האמונה וקיום המצוות<sup>4</sup><i class=\"footnote\">שו\"ע יורה דעה (סי' רסח סע' ב).</i>. אם אכן יסכימו לכך ויפתחו מיד בתהליך זה, אפשר לקבל את הבן לבית-הספר לשנת-הלימודים הקרובה<sup>5</sup><i class=\"footnote\">שו\"ת \"אגרות משה\" (יורה דעה ח\"ג סי' עז אות ב).</i>.",
            "לאחר סיום הלימודים, לקראת הגיור, יהיה צורך במעשים הבאים:",
            "1. ימולו את הבן בהטפת דם-ברית בלא ברכה<sup>6</sup><i class=\"footnote\">שו\"ע יורה דעה (סי' רסח סעיף א).</i>. בשעת דחק גדול ניתן לסמוך על פסקו של ה\"אגרות משה\" ולוותר עליה<sup>7</sup><i class=\"footnote\">שו\"ת \"אגרות משה\" (יורה דעה ח\"ג סי' קה).</i>.",
            "2. האם והבן יטבלו במקוה לגרות, לפני בית-דין כשר, ויברכו על הטבילה<sup>8</sup><i class=\"footnote\">שו\"ת \"אגרות משה\" (יורה דעה ח\"ב סי' קכג).</i>.",
            "3. באותו המעמד גם יקבלו עליהם עול מצוות<sup>9</sup><i class=\"footnote\">שו\"ע יורה דעה (סי' רסח סעיף ב).</i>.",
            "4. על האב לקדש את אשתו (מחדש)<sup>10</sup><i class=\"footnote\">מכיוון שהאשה מעוברת, אין צורך בג' חודשי הבחנה.</i>, לכתוב לה כתובה ולהכניסה לחופה<sup>11</sup><i class=\"footnote\">שו\"ע יורה דעה (סי' רסט סעיף ט), \"פתחי תשובה\" (ס\"ק ג).</i>."
        ],
        [
            "\n<small>קאלי, קולומביה, כסלו, ה'תשנ\"ז</small>",
            "<b>צה. זירוז תהליכי-גיור לבני משפחה שעברה גיור קונסרבטיבי לפני עשרות שנים והם חיים מאז כיהודים.</b>",
            "<b>שאלה</b>",
            "בקהילתנו זוג שהאשה \"נתגיירה\" בגיור קונסרבטיבי לפני כעשרים ושלוש שנים. לאחר מכן \"נישאו\" בטקס קונסרבטיבי.",
            "מאז הם נחשבים כחברים בקהילתנו, וגם ילדיהם גדלו כחברים בקהילה לכל דבר.",
            "בנם של בני הזוג הנ\"ל מבקש להתחתן בקרוב עם יהודיה כשרה, כיצד לנהוג בענין גיור האם והבן כדי שנוכל לחתן אותם על פי ההלכה.",
            "האם ניתן לקצר את התהליך?",
            "<b>תשובה</b>",
            "גיור קונסרבטיבי אינו גיור<sup>1</sup><i class=\"footnote\">שו\"ת \"אגרות משה\" (יורה דעה ח\"א סי' קס), ועיין לקמן הערה 6 לגבי יחסנו לגיור כזה, לחומרא.</i>.",
            "ואולם מכיוון שבני המשפחה הזאת נחשבים לחברי הקהילה ונוהגים כיהודים<sup>2</sup><i class=\"footnote\">עיין לעיל בשאלה הקודמת.</i>, אין מקום לעכב את תהליך הגיור ויש להסביר להם בדרכי נועם את מעמדם ההלכי ולקרבם באהבה<sup>3</sup><i class=\"footnote\">עיין בשו\"ת \"במראה הבזק\" (ח\"ב עמ' 105) ובמקורות שם.</i>.",
            "1. יש להטיף לבן ולאביו דם ברית, בלא ברכה<sup>4</sup><i class=\"footnote\">שו\"ע יורה דעה (סי' רסח סעיף ב).</i>. בשעת הדחק אפשר לסמוך על הפוסקים המקילים בעניין זה ולהימנע מהטפת דם ברית<sup>5</sup><i class=\"footnote\">שו\"ת \"אגרות משה\" (יורה דעה ח\"ג, סי' קה), וע\"ע בדעות הפוסקים המובאות ב\"ספר הברית\" (עמ' קמו-קמט).</i>.",
            "2. על בני המשפחה לטבול בפני בית-דין כשר<sup>6</sup><i class=\"footnote\">שו\"ע יורה דעה (סי' רסח סעיף א וסעי ג) ושו\"ת \"אגרות משה\" (יורה דעה ח\"ב סי' קכג) ולא יברכו על הטבילה, משום ספק ברכות להקל, שכן יש לחוש שמא הרב הקונסרבטיבי למד בישיבות והגיור היה כהלכה. אמנם בסברה זו נשתמש רק לחומרא, כבעניין זה, עיין שו\"ת \"במראה הבזק\" ח\"א תשובה פד בעניין זה. ועוד יש לצרף לזה דעת הרב נחום אליעזר רבינוביץ, הסובר להקל בשאלה זו - לדעתו ניתן להסתפק בטבילת הבן אפילו שלא בפני בית-דין, אם אמנם ברור שהאם טבלה בשעת הגיור הקונסרבטיבי שעברה, מכיוון שהוחזקה מאז כיהודיה.</i>, ולקבל על עצמם בפניו את כל המצוות.<sup>7</sup><i class=\"footnote\">שו\"ע יורה דעה (סי' רסח סעיף ב) ובש\"ך (שם סק\"ט) שקבלת מצוות בפני בית-דין כשר דווקא היא לעיכובא.</i>",
            "3. גיור הבן וגיור ההורים אינם תלויים זה בזה. על כן, אם יש חשש שההורים לא יסכימו לעבור תהליך גיור ואולי אף ינסו למנוע זאת מהבן, יש לגייר את הבן בלבד, ע\"פ התהליך הנ\"ל, אף ללא ידיעת ההורים<sup>8</sup><i class=\"footnote\">על פי המלצת הראשון לציון הרב מרדכי אליהו.</i>.",
            "4. אם ההורים מוכנים לעבור את התהליך הנ\"ל יצטרך האב לאחר הגיור לקדש את אשתו מחדש, לכתוב לה כתובה ולהכניסה לחופה<sup>9</sup><i class=\"footnote\">שו\"ת \"אגרות משה\" (אבן העזר ח\"ב סי' ה), שו\"ת \"במראה הבזק\" (ח\"א תשובה פה, כט במהדורה הראשונה). ועיין לעיל תשובה צד.</i>.",
            "5. מעיקר הדין יש צורך בג' חודשי הבחנה לפני שיתחתנו מחדש. אם האשה מסולקת דמים אין צורך בכך, וכן אם תהיה הטבילה לאחר שפרסה נידתה ופרשו זה מזו (וע\"כ כדאי לסמוך הטבילה מיד כמה ימים לאחר שפרסה נידתה), אפשר להקל שלא להצריך ג' חודשי הבחנה9."
        ],
        [
            "\n<small>קארלסרואה, גרמניה, אדר א', ה'תשנ\"ה</small>",
            "<b>צו. ביטול גירות.</b>",
            "<b>שאלה</b>",
            "אצלנו בקהילה התגיירה משפחה בבית-דין אורטודוקסי, אך המשפחה אינה שומרת מצוות, כנראה נהגה אותה משפחה שלא ביושר, וכדי להכנס לקהילה היהודית הצהירו על קבלת עול מצוות. האם ניתן להחשיב משפחה זו כיהודית?",
            "<b>תשובה*</b>",
            "1. אי-אפשר לבטל את הגיור של גרים שנתגיירו בבית-דין אורטודוקסי<sup>1</sup><i class=\"footnote\">* תשובה זו עברה תחת שבט ביקורתו של מו\"ר הגר\"ש ישראלי, אך לא נחתמה על ידיו.<br> לגיור צריכים בית-דין ש\"משפט\" כתוב בו (יבמות מו ע\"ב), ועל כן תקף רק גיור שנעשה בבית-דין כשר, והואיל והראבאיס הקונסרבטיבים והרפורמים הם לרוב מחללי שבת בפרהסיא ואינם שומרים על כל מצוות התורה, ממילא הם פסולים להעיד ולדון. ועוד לרבים מהם דין אפיקורוס עיין \"אגרות משה\" (אבן העזר ח\"ג, סימנים ג וד) ועיין שו\"ת \"במראה הבזק\" (ח\"א תשובה פד, כד במהדורה הראשונה) ו\"כתבים ופסקים\" של הרב הראשי לישראל הרב יצחק א' הלוי הרצוג (שו\"ת יורה דעה סי' צא סע' ב).</i>, אף על פי שלא היו כנים בבית-דין ולא קיבלו על עצמם באמת לקיים את מצוות התורה<sup>2</sup><i class=\"footnote\">עיין רמב\"ם (הל' איסורי ביאה פרק יג הל' טז ויז) שמדבריו משמע, שאין קבלת המצוות לעיכובא וכן משמע מחידושי ריטב\"א (יבמות מז ע\"ב ד\"ה ומודיעים) ומחידושיו לכתובות (יא ע\"א ד\"ה גמ' אמר רב נחמן), ועיין דיון בזה ב\"פסקי דין רבניים\" (ח\"י עמוד 199-198, פסק הרב שלמה דיכובסקי). ועיין ב\"חוות בנימין\" למרן הרב שאול ישראלי (ח\"ב סי' סז) המצדד שתוקף הגיור פירושו - הצטרפות לעם ישראל וקבלתנו את הגר להיות חלק מעם ישראל והיות יהודי, כל עוד קיימת קבלה זו. קבלתו על עצמו להיות יהודי כוללת את כל ההתחייבויות הנובעות ממנה, שהרי רק בשל קיום תורה ומצוות היינו ליהודים. אבל אם הוא אומר במפורש, שאיננו רוצה בהתחייוביות הללו, אין זה נקרא קבלה על עצמו להיות יהודי. ועיין גם \"אגרות משה\" (יורה דעה ח\"ג סי' קו) המצדד שאפילו אם קבלת מצוות היא לעיכובא, יתכן שלא צריך קבלת כל המצוות, ואם הוא מקבל על עצמו לעשות מה שהוא רואה שכל היהודים עושים, הרי זו קבלה. ועיין עוד ב\"אגרות משה\" (אבן העזר ח\"ג סי' ג) שמסתפק במקרה שקבל את המצוות בפה - אם אומרים שהיתה הגירות אמיתית ורק אח\"כ חזר בו. מכוח כל הנ\"ל אי-אפשר לבטל את הגיור של גרים אלה. ועיין \"כתבים ופסקים\" למרן הרב הרצוג (שו\"ת יורה דעה סי' צב, וסי' צג סע' ד) שכתב שהוי ספק גר.</i>, כל עוד שהם רוצים באמת להיות יהודים, ורוצים להשתייך לעם ישראל<sup>3</sup><i class=\"footnote\">עיין המאמר הנ\"ל של הרב ישראלי. ודבר פשוט הוא שצריך לכל הפחות רצון להתקבל לכלל ישראל ולהיות יהודי, שאם לא כן אין כאן גיור כלל.</i>.",
            "2. כל זה, כמובן, בדיעבד בלבד, אבל לכתחילה אסור לגייר אנשים שאינם מקבלים על עצמם להשתדל לשמור ולעשות את כל מצוות התורה<sup>4</sup><i class=\"footnote\">עיין שו\"ע (יורה דעה סי' רסח סע' ג) שמצריך קבלת מצוות לעיכובא, ועיין \"אגרות משה\" (יורה דעה ח\"א סי' קנז) שכתב לפסול הגיור בדיעבד (וצריך עיון מהתשובה הנ\"ל שלו), וכן גם כתבו הרבה מגדולי זמננו בחריפות נגד גרים כאלה.</i>."
        ],
        [
            "\n<small>קיטו, אקוודור, אייר, ה'תשנ\"ה</small>",
            "<b>צז. דין גיורת שנשתמדה ר\"ל ודין מעוברת שנתגיירה.</b>",
            "<b>שאלה</b>",
            "אדם שנשא גיורת ואחרי כמה שנים עזבה אותו ונשתמדה, ר\"ל, עכשיו היא חיה עם גוי אחרי שנישאה לו בבית תיפלותם והיא מסרבת לקבל גט.",
            "האיש הכיר בחורה אחרת שהחלה בתהליך גיור רציני, לצערנו התברר שהם נכשלו והיא בהריון.",
            "האם ניתן לראות את אשתו הראשונה כגויה שהרי נשתמדה לאחר גיורה?",
            "האם ניתן לגייר את הבחורה כשהיא בהריון? ומה דין הילד שיולד לה אחרי הגיור מהריון זה?",
            "<b>תשובה</b>",
            "אי-אפשר לבטל את הגיור של אשה שהתגיירה בעבר<sup>1</sup><i class=\"footnote\">עיין רמב\"ם (הל' איסורי ביאה פרק יג הל' יז), שו\"ע (יו\"ד סימן רסח סע' ב ויב). וכן פסק מו\"ר הגר\"ש ישראלי \"במראה הבזק\" (ח\"ג סי' פט), ושם פסק שאפילו אם לא ברור שבאמת קיבל מצוות בלב שלם - אי אפשר לבטל את הגיור. עיין גם לעיל תשובה צו.</i>.",
            "אפשר לגייר אשה בהריון, והילד יהיה גם הוא גר, כמו אמו<sup>2</sup><i class=\"footnote\">שו\"ע (יו\"ד סימן רסח סעיף ו'). ולענין היתר הבת לכהונה עיין שו\"ת \"במראה הבזק\" (ח\"ג, תשובה קנה).</i>.",
            "אם האשה לא הפילה בהריון קודם או כבר ילדה בעבר, הרי הבן שיוולד לה חייב בפדיון הבן."
        ],
        [
            "\n<small>ונציה, איטליה, תמוז, ה'תשנ\"ח</small>",
            "<b>צח. דין מי שאמו נכריה ואביו יהודי שגויר בילדותו ואח\"כ בזמן השואה האב השתמד עם בנו הקטן ועכשיו רוצה לחזור ליהדות.</b>",
            "<b>שאלה</b>",
            "בן של יהודי שנולד מנכריה שבהולדו גויר על דעת אביו מל וטבל.",
            "לאחר מכן בגיל 9 (בזמן חוקי הגזע באיטליה) אביו השתמד וטבל גם אותו בכנסיה ר\"ל.",
            "היום בגיל 65 הוא רוצה להתגייר, אישתו הנוכריה איננה רוצה להתגייר וכן ילדיו ממנה.",
            "האם הוא חייב בגיור מחדש, ואם כן האם מותר לגייר במצב הנוכחי?",
            "<b>תשובה</b>",
            "מי שגויר בקטנותו, יכול למחות משהגדיל<sup>1</sup><i class=\"footnote\">מס' כתובות (יא ע\"א), שו\"ע יורה דעה (סי' רסח סעיף ז).</i>, אלא אם כן נהג מנהג יהדות משהגדיל, שאז אינו יכול למחות עוד<sup>2</sup><i class=\"footnote\">בגמרא שם וכפירוש תוספות, רא\"ש ור\"ן, ובשו\"ע (שם סעיף ח).</i>, וודאי שמי שהוטבל לנצרות כבר בעודו בגיל תשע, לא נהג מנהג יהדות משהגדיל.",
            "אמנם, בנדון דידן יש להסתפק, שהרי אביו השתמד בזמן חוקי הגזע, ומכיוון שעשה כן מאונס גמור, אולי אין בהטבלת הבן לנצרות משום המרה, ועל כן אין באי-קיום המצוות מצד הבן משום מחאה.",
            "בכל מקרה ברור שכיהודי לא יוכל להמשיך לחיות עם אשתו הגויה בשום אופן.",
            "על כן נראה שאם הוא רוצה להמשיך לחיות עם גויה זו, מוטב שלא יתגייר, שכן יתכן, שדינו כגוי, כנ\"ל, ועדיף שיחיה גוי עם גויה, מאשר שיחיה כיהודי עם גויה, חלילה.",
            "אמנם, אם הוא רוצה ביהדות עד כדי כך שהוא מוכן - כחלק מקבלת עול מצוות - לעזוב את אשתו הגויה או לגיירה כדת, כי אז ראוי לגיירם, אותה בגיור גמור ואותו משום הספק הנ\"ל, לחומרא."
        ],
        [
            "\n<small>מקסיקו סיטי, מקסיקו , מרחשון, ה'תשנ\"ו</small>",
            "<b>צט. בת מאומצת שיש ספק ביהדותה והיא רוצה להנשא ליהודי</b>",
            "<b>שאלה</b>",
            "תוך כדי רישום לנישואין של זוג צעיר התברר כי הכלה הינה בת מאומצת. בשיחה עם ההורים המאמצים התברר שהם אמצו את הילדה לפני עשרים ושתים שנה בארה\"ב ורשמו בטופס בקשת האימוץ שהם מעונינים בילד יהודי. כאשר נמסרה לידם הבת לא נאמר להם דבר בנדון. אין כל אפשרות כיום לברר את מוצא הילדה ויחוסה.",
            "האם לבת זו דין \"אסופית\" לפי ההלכה? האם היא זקוקה לגיור?",
            "אם היא זקוקה לגיור, האם כיון שקיבלה חינוך מסורתי ולא דתי האם יש צורך לדחותה ב\"לך ושוב\"?",
            "<b>תשובה</b>",
            "1. ילד מאומץ, אפילו ודאי יהודי, אין בו דין אסופי, שהרי לא השליכוהו להפקר במקום שיהיה סכנה לתינוק<sup>1</sup><i class=\"footnote\">שו\"ת \"אגרות משה\" (יורה דעה ח\"ג סי' קד).</i> <sup>2</sup><i class=\"footnote\">\"פסקי דין ירושלים\" (דיני ממונות ובירורי יהדות, ח\"ג, עמ' שיב).</i>.",
            "2. הילדה נחשבת לגויה גמורה ואין לחשוש לנכתב בטופס בקשת האימוץ<sup>3</sup><i class=\"footnote\">מכיוון שבכל התהליך לא נאמר להורים המאמצים, שהם מקבלים ילדה יהודיה, יש ללכת אחר הרוב.</i>.",
            "3. השואלת צריכה טבילה וקבלת מצוות כדין כל גר, ואפילו אם יש חשש כלשהו שהיא יהודיה, מכיוון שגם ספק גר צריך לעבור תהליך גיור שלם<sup>4</sup><i class=\"footnote\">\"פסקי דין רבניים\" (ח\"א, סוף עמ' 380).</i>.",
            "4. אין לדחות את השואלת ב\"לך ושוב\"<sup>5</sup><i class=\"footnote\">מכיוון שרצונה להיות יהודיה כבר נבדק במשך השנים, ובעיקר בתקופה מאז נודע לה על ספק היותה גויה. וכבר הורה זקן מרן הגר\"ש ישראלי במקרה דומה שיש בכגון דא לעשות מאמץ ולהקל על תהליך הגיור בכל הקשור לסידורים פורמלים ובירוקרטים.</i>."
        ],
        [
            "\n<small>סאן חוזה, קוסטה ריקה, מנחם אב, ה'תשנ\"ה</small>",
            "<b>ק. מילה לשם גירות של בן יהודי ואם נכרית, ללא גיור והשתתפות הרב בטקס.</b>",
            "<b>שאלה</b>",
            "בקהילתנו נולד בן לאב יהודי ואם נכריה. משפחת האב מבקשת ממני כרב המקומי להשתתף בטקס ברית המילה. יתכן והשתתפותי בטקס תקרב את המשפחה ותגרום בסופו של דבר לגיור האם והבן.",
            "האם מותר למול את הקטן לשם גירות ואע\"פ שהמשפחה עדיין איננה מוכנה כולה להתגייר? אם לאו האם מן הראוי להשתתף בטקס?",
            "<b>תשובה</b>",
            "רבים מן הפוסקים התנגדו למילה לשם גירות של ילד הנולד לאב יהודי ואם נכריה<sup>1</sup><i class=\"footnote\">כגון \"דעת כהן\" (סי' קמט).</i>, ויש שהתירו<sup>2</sup><i class=\"footnote\">כגון \"משפטי עוזיאל\" (סי' סד).</i>. במקרה דנן, כאשר גם האם מוכנה לגיור הילד, שני ההורים מתחייבים בכתב להטבילו במקוה כשר לפני גיל שנתיים, וכן הם מתחייבים בכתב לרושמו לבית-הספר היהודי של הקהילה ולהנהיג בביתם מנהגי ישראל (אוכל כשר וכו', לפי כוחם ולפי הדרכת הרב), אפשר למולו לשם גיור, ויש להקפיד על נוכחות בית-דין כשר במקום, בעיקר כדי לא להכשיל את חברי הקהילה לעתיד לבוא (שיחשבו את מי שאינו יהודי ליהודי), ומתוך תקוה שאכן כל המשפחה תתקרב לשמירת מצוות, כפי שנסיון העבר במקרים רבים אחרים הוכיח.",
            "אם אין המשפחה מוכנה לנקוט את הצעדים הנ\"ל, אין על הרב להשתתף במילה לשם גיור, אך גם אין עליו חובה למחות על הנעשה<sup>3</sup><i class=\"footnote\">כפי שפסק בשו\"ת \"אחיעזר\" (ח\"ג, סי' כח).</i>.",
            "ואם אין המילה לשם גיור, יש להתרחק מן העניין מכל וכל, ויש לדאוג לרשום במסמכי הקהילה שהילד הנ\"ל איננו יהודי.",
            "על הרב מוטלת החובה הכללית לעשות כל מאמץ לקרב את המשפחה ליהדות, ויעשה מעשיו בדרכי נועם ויצליחו ה' בכל מעשיו ודרכיו."
        ],
        [
            "\n<small>ונציה, איטליה, אייר, ה'תשנ\"ח</small>",
            "<b>קא. חזרה ליהדות של בני משומדים ר\"ל</b>",
            "<b>שאלה</b>",
            "באיטליה, בזמן השואה ניסו כמה יהודים להציל נפשם באמצעות \"שמד\" ר\"ל.",
            "בזמן האחרון הגיעו אלי כמה בחורות שאימן השתמדה ר\"ל בזמן השואה, האמא איננה רוצה לחזור ולחיות כיהודיה אבל הבת מרגישה נקיפות מצפון ורוצה לחיות כיהודיה.",
            "לא תמיד חזרה זו מלווה בקבלת מצוות ולעתים כשהיא מלווה בקבלת מצוות הבחורה בכל אופן חיה עם אינו יהודי.",
            "מה דינה של הבת? האם היא נחשבת כיהודיה או שהיא צריכה לעבור תהליך של חזרה ליהדות ואם כן האם זו גירות על כל פרטיה ודקדוקיה?",
            "<b>תשובה</b>",
            "יהודי שהשתמד, והוא רוצה לחזור בתשובה, צריך טבילה מדרבנן וקבלת מצוות בפני ג' (וכמובן גם מילה, אם הוא ערל)<sup>1</sup><i class=\"footnote\">\"נימוקי יוסף\" ביבמות פ' החולץ, מובא ברמ\"א יורה דעה (סי' רסח סוסע' יב). וראה ב\"באר הגולה\" (יורה דעה סי' רסז סעיף ח'), שהביא כן הלכה למעשה בשם מהרש\"ל. ויעויין בשו\"ת \"במראה הבזק\" (ח\"ב, עמ' 120-119) שם הביא הרב ישראלי דעת המאירי במס' ע\"ז כז ורדב\"ז בשו\"ת סי' שנא ומהרשד\"ם בשו\"ת סי' י, שיש להחמיר מאוד עם המומר, ואפילו לבטל ממנו שם יהודי. אך נראה דווקא שזה בכל הנוגע להתייחסות אליו בעודו מומר, כגון שאין קידושיו קידושין, ואין היא צריכה ממנו גט וכד'. אך באשר לחזרתו ליהדות, אם הוא רוצה בכך, בזה ההלכה היא כרמ\"א הנ\"ל, שצריך רק גיור לחומרא, מדרבנן.</i>.",
            "בני המשומדים נקראים אנוסים, וכשהם באים לחזור בתשובה, אין להודיעם מצוות קלות וחמורות ועונשן, ואין לבהלם, אלא יש למשכם בחסד, ואינם צריכים טבילה<sup>2</sup><i class=\"footnote\">\"פתחי תשובה\" (יורה דעה סי' רסח סק\"י) בשם הרשב\"ש (סי' סח). ועיין בשו\"ת \"משנה הלכות\" (ח\"ו סי' קלז) שלמד מכך גם דין כליו של מומר (שאותם יצר בעצמו), שאין צריכים טבילה, דכמו דקיימא לן במומר שהוליד, שתולדותיו אינן צריכות טבילה, הכי נמי מעשיו אין צריכין טבילה.</i>.",
            "לכן, בת של משומדת המרגישה נקיפות-מצפון ורוצה לחיות כיהודיה, דינה כיהודיה לכל דבר, ללא צורך בתהליך גיור כלשהו, אפילו אין הרגשתה-החלטתה מלווה בקבלת מצוות או בפרישה מן הגבר הלא-יהודי שאיתו היא חיה. ובכל זאת רצוי שהרב יסביר לה בעדינות את חומרת העניין בחיתון עם אינו יהודי, ואת החשש של \"כי יסיר את-בנך מאחרי\"<sup>3</sup><i class=\"footnote\">קידושין (סח ע\"ב) על פי רש\"י ועוד ראשונים.</i> - שהבן עלול לעבור אותם הקשיים שעברה היא עצמה."
        ],
        [
            "\n<small>פריז, צרפת, תמוז, ה'תשנ\"ה</small>",
            "<b>קב. תפילין שנכתבו על-פי נוסח אחד, הנחתן על ידי בן עדה אחרת</b>",
            "<b>שאלה</b>",
            "במשפחה בה האב ממוצא ספרדי והאם ממוצא אשכנזי האם רשאים ההורים לקנות לבנם לקראת בר המצוה תפילין ע\"פ נוסח אשכנז?",
            "האם אשכנזי יכול להניח תפילין שנכתבו ויוצרו על פי מסורת ספרדית, וכן להיפך?",
            "<b>תשובה</b>",
            "כשאיש ואישה מעדות שונות נישאים, יש לקבוע את מנהגי המשפחה החדשה על-פי מסורת משפחת האיש<sup>1</sup><i class=\"footnote\">שו\"ת \"אגרות משה\" (אורח חיים ח\"א סי' קנח). </i>.",
            "על כן, לכתחילה יהדר כל אחד להניח תפילין העשויות כמסורת אביו, גם כשאמו באה מעדה אחרת.",
            "ברם, בדיעבד מותר לאשכנזי להשתמש בתפילין העשויות לפי המסורת הספרדית<sup>2</sup><i class=\"footnote\">שו\"ת \"יחוה דעת\" (ח\"ב סי' ג), שו\"ת \"יביע אומר\" (ח\"ב חלק יורה דעה סי' כ), שו\"ת \"ציץ אליעזר\" (חלק יורה דעה סי' ג).</i>, ויש שחידשו, שאם כבר מצויות ברשותו תפילין כאלה, הרי הוא יכול להניחן לכתחילה<sup>3</sup><i class=\"footnote\">\"ציץ אליעזר\" (שם אות ו).</i>, וכן להיפך - מותר לספרדי להשתמש בתפילין שבהן הכתב הוא על-פי המסורת האשכנזית; אך במקרה זה עליו לברר שהרווח שבסוף פרשת \"שמע\" איננו על-פי חידושו של הט\"ז<sup>4</sup><i class=\"footnote\">כמובא בשו\"ע אורח חיים (סי' לב ס\"ק כו).</i>, וכפי שנוהגים לעשות הרבה סופרים אשכנזים<sup>5</sup><i class=\"footnote\">שו\"ת \"יחוה דעת\" (ח\"ד סי' ד), שהרי תפילין כאלה הן פסולות, לדעת המחבר (שו\"ע אורח חיים סי' לב סעיף לו), \"בית יוסף\" (טור יורה דעה סי' רפח).</i>. ספרדי שיכול להשיג רק תפילין שנכתבו על-פי חידוש הט\"ז, יניחן בלא ברכה<sup>6</sup><i class=\"footnote\">אל לו לברך מחשש ברכה לבטלה; אבל ודאי שעדיף להניח תפילין כאלה, כדי לצאת לפחות ידי שיטת הט\"ז כמשמעות הרא\"ש (בהל' ס\"ת סי' יג), שלזה הסכימו הגר\"א (שם בסעיף לו, בס\"ק פג לפי מספור הוצ' מכון ירושלים), \"ערוך השלחן\" (שם ס\"ק ס\"ג), ועוד הרבה אחרונים.</i>."
        ],
        [
            "\n<small>אוקלנד, ניו זילנד, סיון, ה'תשנ\"ו</small>",
            "<b>קג. קריאה בספר-תורה \"ספרדי\" בקהילה \"אשכנזית\"</b>",
            "<b>שאלה</b>",
            "האם יש סיבה כל שהיא שקהילה שנוהגת כמנהג בני אשכנז תקרא בספר תורה שנכתב לפי מנהג בני ספרד. אחד מחברי הקהילה שלנו הנוהג ע\"פ פסקי המחבר רוצה לתרום ספר תורה שנכתב כך לקהילתנו הנוהגת על פי פסקי הרמ\"א, האם יש בעיה הלכתית בנדון?",
            "<b>תשובה</b>",
            "ספרי-תורה, תפילין ומזוזות הכתובים בכתב ספרדי מותרים לכתחילה לשימושם של בני אשכנז, וכן להיפך, וכולם מותרים לברך עליהם בלי פקפוק<sup>1</sup><i class=\"footnote\">עיין שו\"ת הרא\"ש (כלל ג סימן יא, מובא בטור יורה דעה סי' רעד) שכתב שאין פסול בשינוי צורות האותיות של ספרד ואשכנז, וכן כתב המאירי למס' שבת (קד ע\"א) וב\"קרית ספר\". וכן כתב ב\"ציץ אליעזר\" (חלק י\"ד סי' יג) בשם הרבה אחרונים, וביניהם ה\"נודע ביהודה\" (מהדורא תנינא ח' יורה דעה סי' קעא) והגרי\"א מקאוונא ב\"עין יצחק\" (סי' כח) והגרצ\"פ פראנק ב\"הר צבי\" (ח' אור חיים סי' לב), וכן הוא ב\"יחוה דעת\" (חלק ד סי' ג), ושלא כמו שכתב ב\"שערי תשובה\" (אורח חיים סי' לו ס\"ק א) בשם ה\"ברכי יוסף\" בשם מהר\"ם בן חביב ומהר\"י מלכו.</i>. ואולם משום \"אל תטוש תורת אמך\" טוב לכל בן עדה לקנות ולהשתמש בסת\"ם הכתובים בכתב המקובל על בני עדתו<sup>2</sup><i class=\"footnote\">כן כתב ב\"ציץ אליעזר\" הנ\"ל. ועיין ב\"משנה ברורה\" (סי' קמג ס\"ק כז) שמשמע, כי צריכים להעדיף ספר-תורה עם כל המסורות. ועיין במהר\"י מינץ (סי' טו) שכתב להעדיף ספר-תורה עם אותיות גדולות וקטנות, ולכאורה הוא הדין באשר למסורת של צורת האותיות. </i>. ולכן, בנדון דידן מותר להשתמש בספר-תורה \"ספרדי\" אף בבית-כנסת של בני אשכנז, אבל ראוי להשתמש בו בתור ספר-תורה \"שני\", שאותו מוציאים כאשר צריך להוציא שני ספרי-תורה, ובדרך כלל להשתמש בספר-תורה \"אשכנזי\". מכל מקום, במקרה של צורך מיוחד, כגון כאשר אין ספר-תורה אחר<sup>3</sup><i class=\"footnote\">פשוט מן הנ\"ל.</i> או כדי להימנע ממחלוקת<sup>4</sup><i class=\"footnote\">ראה בפסחים (נ ע\"ב), \"אל ישנה אדם מפני המחלוקת\", וכן כתב ב\"אורח משפט\" (סוף סי' יח) וב\"עשה לך רב\" (חלק א סי' סו) וכך פסק מו\"ר הרב שאול ישראלי - ש\"אל תטוש\" נדחה מפני השלום.</i> או במקום הפסד מרובה<sup>5</sup><i class=\"footnote\">כך משמע מ\"ציץ אליעזר\" הנ\"ל, שבדיעבד החיוב להחליף משום \"אל תטוש\" הוא פחות תקיף.</i> אפשר להשתמש בספר \"ספרדי\" גם בתור ספר ראשון.",
            "אם הכתב הוא כתב אשכנזי, אבל הספר שמוחזק בקופסה כמו שנוהגים בני ספרד, נראה שאין מניעה מלהשתמש בו אפילו מצד \"אל תטוש תורת אמך\"<sup>6</sup><i class=\"footnote\">ואין זה נראה דומה לשינוי בסדרי התפילה, שהרי נהוג להשתמש בארונות-קודש לפי מנהג הספרדים (כמו ארונות קודש איטלקים) בבתי-כנסת אשכנזים. ולעומת זאת עיין ב\"במראה הבזק\" (ח\"ב עמ' 7) לאסור שינוי מסדרי התפילה בבית-כנסת אשכנזי לסדרי תפילה של בית-כנסת ספרדי, כגון לחלק התפילה בין כמה קוראים וכו', וכמו שמצינו שאחרונים החמירו מאד בשינוי צורת בית-הכנסת מן המקובל, עיין שו\"ת \"חתם סופר\" (אורח חיים סי' כח), \"כתב סופר\" (או\"ח סי' יט) ואחרים, וכמו שנפסק ב\"אגרות משה\" (אורח חיים ח\"ג סי' י) לעניין שינוי מקום עמידת הש\"ץ.</i>."
        ],
        [
            "\n<small>קליפורניה, ארה\"ב, טבת, ה'תשנ\"ח</small>",
            "<b>קד. דינו של המפיל ספר תורה עטוף</b>",
            "<b>שאלה</b>",
            "הגיע אלינו מישראל ספר תורה מושלם ומוגהה הנמצא רק בקלף. התברר לנו כי האיש השליח הפיל בטעות את הקלף על הרצפה. הקלף היה עטוף ושמור מכל צדדיו.",
            "מה דין האיש-השליח שהפיל את הספר תורה? מה דין הספר, אם בכלל יש בעיה?",
            "<b>תשובה</b>",
            "1. מי שהפיל ספר-תורה צריך להתענות יום אחד, כדין מי שנפלו לו תפילין מידו. ואם הוא אדם חלוש או שהוא פועל שכיר, יפדה תעניתו בצדקה<sup>1</sup><i class=\"footnote\">\"משנה ברורה\" (סי' מ ס\"ק ג) בשם \"מגן אברהם\" (סי' מד ס\"ק ה), שו\"ת \"יביע אומר\" (ח\"ב חלק אורח חיים סי' כח).</i>, אבל אם הוא בריא ויכול לעמוד בכך, טוב להתענות.",
            "2. אף-על-פי שלספר עדיין לא חוברו שני עצי-החיים, דינו כדין כל ספר-תורה כשר ויש להתענות כשנפל<sup>2</sup><i class=\"footnote\">\"דגול מרבבה\" (שו\"ע יורה דעה סי' רעח).</i>.",
            "3. החיוב להתענות הוא רק על מי שהפיל את הספר, ולא על מי שראה את הספר נופל. וטוב לקהל להתאסף לבית-הכנסת לשמוע דברי התעוררות וללמוד שם<sup>3</sup><i class=\"footnote\">\"יביע אומר\" (שם). ואינו דומה לספר-תורה שנשרף, שהרואה צריך לקרוע (מועד קטן כו ע\"א) או להתענות (על-פי הירושלמי שם פ\"ג ה\"ז. \"הרואה תלמיד-חכם שמת, כרואה ספר-תורה שנשרף. אמר רבי אבהו, יבוא עלי, אם טעמתי כלום כל אותו היום\", ראה \"שערי תשובה\" (סי' מ ס\"ק ס).</i>.",
            "4. נפילתו של הספר אינה פוגעת בכשרותו כלל<sup>4</sup><i class=\"footnote\">דפשוט הוא, ועל כן לא הוזכר הדבר בין פסולי ספר-תורה ברמב\"ם ובשו\"ע וסברה מעין זו מצינו ב\"דגול מרבבה\" (שו\"ע יורה דעה סי' רעח).</i>."
        ],
        [
            "\n<small>טורינו, איטליה, שבט, ה'תשנ\"ו</small>",
            "<b>קה. ספר-תורה עם אותיות פ\"ה מלופפות</b>",
            "<b>שאלה</b>",
            "מצאתי בין ספרי התורה בקהילתנו ספר תורה כתוב על גויל ובו אותיות \"פ\" מלופפות, כגון ",
            "מה מקורו של מנהג זה והאם ספר כזה כשר לקריאה?<sup>1</sup><i class=\"footnote\">הקהילה שלחה צילום של עמודים מספר מתוך ספר-התורה הנ\"ל, וביניהם העמוד הכולל את ויקרא פרק יח.</i>",
            "<b>תשובה</b>",
            "1. המנהג לכתוב אותיות משונות בספר-תורה הוא עתיק מאד, וזה לשונו של הרמב\"ם:<sup>2</sup><i class=\"footnote\">פ\"ז מהל' ספר-תורה ה\"ח.</i> \"ויזהר באותיות הגדולות ובאותיות הקטנות ובאותיות הנקודות ואותיות המשונות, כגון הפאין הלפופות והאותיות העקומות כמו שהעתיקו הסופרים איש מפי איש\". ",
            "וכך מובא בספרים קדומים אחרים ובפרט בספר התאג, שכפי שכתוב בפתיחתו, כתבו עלי הכהן על-פי שתים-עשרה האבנים שהקים יהושע בגלגל, והייתה כתובה עליהן כל התורה כולה, כמבואר בספר יהושע (פרק ד). וכתוב שם שעלי מסרו לשמואל, ושמואל מסרו לפלטי בן ליש וכו' עד... ור' נחום הלבלר מסרו לרבי. בספר הזה מובאת רשימה מדויקת של כל האותיות המשונות שבתורה<sup>3</sup><i class=\"footnote\">עיין כל זה ב\"תורה שלימה\" (כרך כט), שם מצוי קונטרס שלם על האותיות המשונות שבתורה.</i>.",
            "2. דברי רמב\"ם אלה מובאים בטור<sup>4</sup><i class=\"footnote\">יורה דעה (סי' רעה).</i> וברמ\"א<sup>5</sup><i class=\"footnote\">שם (סעיף ו). ובדפוסים שלנו כתוב שם \"משוכות\", ו\"הציץ אליעזר\" (חלק י\"א סי' סה) מדייק מזה שרמ\"א שינה לכתוב \"משוכות\", במקום \"משונות\" ככתוב ברמב\"ם, שרמ\"א סובר שאין לכתוב את האותיות המשונות. ואולם נראה שטעות-סופר נפלה ברמ\"א זה, וכי צריכים להגיה \"משונות\", שהרי ב\"לבוש\" (תלמיד חבר לרמ\"א) שם כתב \"משונות\", וגם ב\"קסת הסופר\" (סי' טז סעיף ד) העתיק לשון \"משונות\", וכן ב\"מלאכת שמים\" (כלל יג). ואמנם, לאחר בירור גם בהוצאת \"מורשה להנחיל\" העוסקת בהוצאת השו\"ע, התברר כי בדפוס רמ\"א עצמו הגירסה היא \"משונות\", ורק בדפוס ה\"באר היטב\" כתוב \"משוכות\". ועיין \"משנה ברורה\" (סי' קמג ס\"ק כז) בשם \"דרך חיים\", שאם לא נכתבו האותיות המשונות במקומות שצריכים להופיע, דינם כחסרות ויתרות, שאין מצריכות להוציא ספר-תורה אחר, משמע שלכתחילה צריך לכתוב אותן. וגם ב\"תורה שלמה\" (שם פרק תשיעי אות ב) למד כן ברמ\"א וב\"משנה ברורה\" הנ\"ל.</i> ובספריהם של אחרונים<sup>6</sup><i class=\"footnote\">עיין הערה 5 לעיל בשם \"קסת הסופר\" ועוד אחרונים.</i>.",
            "3. ברם, מחלוקת פוסקים היא, אם צריך לכתחילה לכתוב ספר-תורה באותיות הללו, ולמעשה אין נוהגים לכתוב אותן<sup>7</sup><i class=\"footnote\">עיין ב\"תורה שלמה\" הנ\"ל (פרק תשיעי אות א) ובפרט ב\"חתם סופר\" (יורה דעה סי' רסה) המובא שם, שכתב שהסופרים שלו לא כותבים אותיות אלה. ועיין \"ציץ אליעזר\" הנ\"ל שכתב להסביר, למה אין נוהגים לכותבם, ומדוע מסורת זו לא נשמרה.</i>.",
            "4. בכל זאת, כל עוד לא נשתנתה צורת האותיות על ידי שינויים אלו (עד כדי שאי אפשר לזהותן) אין לפסול ספר תורה כזה, שאפילו אם נאמר שנפלו שיבושים מסוימים ברשימת האותיות הללו ובצורתן, הרי אין שינויים אלו פוסלים כל עוד צורת האותיות קיימת<sup>8</sup><i class=\"footnote\">עיין \"משנה ברורה\" כמובא בהערה 5. ויותר מזה כתוב ב\"חתם סופר\" (סי' רסה) - \"כיון שאין פסול בחסרונם, משום שלא הוזכרו בש\"ס, כך אין פסול ביתרם\". וכן כתב ב\"ציץ אליעזר\" (שם) בשם כמה אחרונים.</i> אם נשתנתה צורת האותיות על ידי השינויים יש לעיין אם להכשיר ואז יש להעדיף ס\"ת אחר<sup>9</sup><i class=\"footnote\">\"קסת הסופר\" (סי' טז בלשכת הסופר ס\"ק ז) בשם ספר \"בני יונה\". ועיין כל זה בארוכה ב\"תורה שלמה\" הנ\"ל (פרק תשיעי).</i>.",
            "5. אותיות פ\"ה \"מלופפות\", היינו שיש עיגולים דקים בתוך האות, עיגול בתוך עיגול, כעין כריכת דבר על דבר (כלשון המאירי) זה ודאי אינו שינוי מעיקרה של צורת האות פ\"ה, ולכן מותר לקרות בספר-תורה זה כל עוד השינויים הם כאלו. אך אם ישנם שינויים אחרים, צריך לעיין בנדון<sup>10</sup><i class=\"footnote\">כנ\"ל.</i>.",
            "6. שני השינויים המופעים בויקרא פרק יח פסוקים ד וה הם שינויים שמופיעים ברשימות של רוב רובם של הספרים הקדומים<sup>11</sup><i class=\"footnote\">\"תורה שלמה\" הנ\"ל (עמ' רט).</i>, ולכן נראה שהספר שבידכם הוא ספר מדויק וכדאי לרשום את כל השינויים המופיעים בו ולבדוק אותם מול הרשימות הקיימות, ואם הכל מתאים, יש להעדיף לקרוא דווקא מספר-תורה זה<sup>12</sup><i class=\"footnote\">עיין \"משנה ברורה\" כמובא בהערה 5 שמשמע, שצריך להעדיף ספר-תורה עם כל המסורת, ועיין מהר\"י מינץ (סי' טו) שכתב מפורש שיש להעדיף ספר-תורה עם אותיות קטנות וגדולות, ונראה שהוא הדין במשונות, כל עוד יש עליהן מסורת, ודלא כמו שדייק ה\"ציץ אליעזר\" הנ\"ל. ויש לומר שגם ה\"ציץ אליעזר\" יודה בכהאי גוונא שיש מסורת בדבר, וצ\"ע.</i>.",
            "7. לספרדים יש טעם אחר להעדיף ספר-תורה זה כיון שנכתב על גויל ונראה שהמחבר פוסק כרמב\"ם שהלכה למשה מסיני היא להעדיף ספר-תורה שנכתב על גויל<sup>13</sup><i class=\"footnote\">שו\"ע יורה דעה (סי' קעא סעיף ג) שמביא לשונו של רמב\"ם, ועיין הגר\"א (שם ס\"ק ט) שדווקא בדיעבד מותר על קלף.</i>, אבל לאשכנזים אין העדפה לגויל על קלף שלנו<sup>14</sup><i class=\"footnote\">רמ\"א (שם).</i>."
        ],
        [
            " <small>פריז, צרפת, מרחשון, ה'תשנ\"ט</small>",
            "<b>קו. כשרותו של ספר-תורה שיש בו אותיות נוספות או משונות</b>",
            "<b>שאלה</b>",
            "מצוי בקהילתנו ספר תורה שבו שני ה\"נונים\" של פרשת \"ויהי בנסוע\" מצוינים בתוך הספר כך שהן הפוכות באותיות של הפרשיה עצמה - <img src=\"data:image/png;base64,iVBORw0KGgoAAAANSUhEUgAAAHkAAAAdCAAAAACr9JzZAAAACXBIWXMAAA7EAAAOxAGVKw4bAAAF/0lEQVRIieVWa2wUVRT+zszs7uxu2+1WYIUCFctLwAeIFJUqPlDUFEWN+ADjD2Oi+PphjE+UP8YoEmLUxARifMWgMYoapJUoxAbR8BIMhgoilZY+bJfubnd3du65xx87u9utoCQm8sOTSWbmO+ee755zz5w5JDhNYpwuYlgaAhICACHvAgSU1w9ReljxAUXrMuWpujp9MReZCYW9/a1IftunZHtqzJw49P0/F5vG50c1AGR+0/+amfLSuirRv6+P/l541c6u3nWaiA6tdk9mBBQeTogWxYtZZsyM1bkV/7TNi7aNChwWAONv8p/MKJvxcpduL8O3poc58+41wY72QzYggpMnnebn1qtrLchAaAR7mDCXLaD2LQQAOqszxWIQzuDL3jJfOUsggJAMflZZ6VpCvTvnVVByV9SN1gb0gaRJhuv4gxwdawjIPWtjy0RlYmvVwUi1T0AitHnU3NJ2BQjtPjsXHudTzecdqTVY2RDA+H373VdvT1MkZvTGLcTCkH1gVooV7xlfUXHmG65yngxe9zFvqgz5Rzyfi4/1+f0Bv2mFA3XrtFLc7AeCPzNvjNZMnHHRhXPmzJ41e/SXzIqVYmZmxapzZsge8Yyjlk47a+bcWVOvWNB46dyr5m3XX0XDoXP2OvdVRmsu62AuMu8EgOUu908HRu7ePRLAlEPO3MKZECrXKuZPCWjMMXeESmm7NF7OnFwMILSBlw7N7bRu3l8H4M7U6waAFxVz4ZwDBoADafx0EOj7IOIH0N1BZmltcsVRqC0CdGrAHllSXBApLwYrDCDzA5cVVGUYtg/AtnabAOxyAIsAEKhq7PGUsaNtVqLquOurD0bj2k0cvnhMyBEbRFrE6dw5XnX5VMACUDHpDw0hGBBHvCZU6DAiNhwZFAkZIgISA1koN2j4g67KOZGgZufwYBCWVxmxjd3Lpz1QjwXNLasqm0a8cyz9/oaMseKeV+MrJGBm3OyGj3Y0BVbaW5451wdYL/ZndM40bSv7nioPGTT9Br3qp6nWynv9WrnaEptf9T0SJtx6fvPaCePHvGP2Ph00haA1s2ZmTsx/VjOzTjQ8yMzMT9CbrPVbizVrrbXOPHbLIDuXPOYyM+chzVrz2/cza9YexJpVj9ZPhluZdX4ls3pwyQDrdB9/H7yfmXX/rMY+1oaIiAiAcH0CEGAT3wmIUCxwBkTq9iUgIiL+RgFa9y82BCJ5KL/wD7f0JiJCZ4jz+7RzAM56CmrYewwSiCBnzgEgZkQAGfKvmnEQAKTlttkAgAhcAKrniKd2RLLrJk0allu429r/0nsGflleDXTtL7xP5SQAoG3CxQBg2FpKfZsIgQEC4bcfrzOJiGSinSYiyq1JgYjQ8zHrXZsbqkEoa8lW+vjn6WEteU/tjaDulW2Fbu1Ld4GI3Jb76kFE/vqMIrJKleE4GvLjo1fnw6KYLQDGjXsrsjzsj3eu/PrlgUd7vv2iIjqTgHiGLEssUmavs77nymExq8erSL57N3N+nZ2v+MFvbgCA2683CIA5SgngdU8AmHJka/bTTfyBDx5GAkxY9Mrr64NWKpUavajrCPYupdH7/Egs7DZ8JgVEmUfTr20KD+meAmAhCaTZWf9V05pQ3tVRTRBfE0EASNYkKXxVkGTm1/5l6eOB1TEPCUVqAFjnwj0GgAIP1Lc6kDRSGnDbBkoRVk8ffvYEIL4dqqfKBgAEjaTylUYliomU/lV7l1z/lOqIW0uWFZDRl2sAmJ9PvnnXwzSmFgAGk8N45lUPZwaAbAowrso7y0m1NURFi/1DKmxHy54EUPPQmnCheswrpxMRxn24yAfUP/RCJepWLyQg+Z4mV5fGIZpi0Alk1LVBxCZ7E4Wvscwm3FBBRPnZM/fcSzAmL2ua7KPiwHgsGiAIJLW5M7wgZpEA6U86XLvhEiP+kVvdlwlodsNKbj6bTjB7SvrAr63P1hAE1PbtHUEaMns6v8wgeMxdN/VOvObGegKKzAJQvvZKAKikgTe+CnBCZhCyfiIIwGJhKDOEiszpbybVhgj0H87bxP+/Sf9PV+RpXnbKdHYAAAAASUVORK5CYII=\">. וכן לסיום בתחילת הפרשיה הבאה.",
            "כמו כן מצינו שם אות \"פ\" סופית בצורה זו <img src=\"data:image/png;base64,iVBORw0KGgoAAAANSUhEUgAAABgAAAAmCAAAAAD7bAT5AAAACXBIWXMAAA7EAAAOxAGVKw4bAAABx0lEQVQokYWTzUtUYRSHn3PnzjiOMzpDMGVim9IYCUEJKpzEFkFQi4II+lgXLg38OyLoYzO1KVoUkWhtYmjTIrGwMnBTg8VACJGFMaMz13OmxR3N8pV+q5f34ZzD73yI4Za3zf//gK023KA0HvwLxADGi2dyP7Sinc97340eTgGgqqoFEEQASN9TVa1hZmbnNydJTZvptRD0/5X+cs1mkj4Ae+ZIDKWHF17OV4AP33a3DYQRH/u6nwVrqkH9RQ8k3pjVwuJvM6P1pZtXP9U1mEwQm1FVT0REqsvd9StPpk4XJHIqjb0SkdCgNnbMH594ffdxCVpZm91wrjaQPBe3waEHcARsA6QS5cL99/nPXQpZKP1pouTHJk6Wyj8VDsHXRQh9dB380nesszczeQdWoPZ9F6EPm+6/PrdUPHrbzJ4K/g2zJrCHIz35wVvLZjYFyUdmfrM/Z4eLsVzOA1oT1crCeg0ge6H5aIlX8Vwz35ejUQ4coF6DnVEHSHXAbNUBolHY2+IAbRlYMQcIVpEOcYBIO8Q8B/DAzzh3N052xBWBR3o/+Fu2GaHda+DLFnAgcklYn8dm/TqxaGaOGv7FLOtn4NC2p/YbCP/QQyQY2CMAAAAASUVORK5CYII=\"> ו\"ח\" בצורה זו  <img src=\"data:image/png;base64,iVBORw0KGgoAAAANSUhEUgAAACMAAAAgCAAAAAC9Jp4rAAAACXBIWXMAAA7EAAAOxAGVKw4bAAACe0lEQVQ4jXVUO0yTURT+zr237V9/SoG2VGyKkoA0iDESEiMOJLo54aLERWXR1cTgpombCc5qYthcjYtofAxGFuKggxGVmKARSCuvQt/977kOf1+0eJeT8+W75/nlEAMwBNQNDAtqRAVaX+p1Zi/AzKyZG8zCuPdCshFticPrsz/0p5+NUDPHlJ89T/GfF8X/59L66zAgMPqxAa1xcg5rZmftIvnjEtZ0qZWTnHrLmrl0R9Llb9dgJVZaOM6D6MxGOrf5sh9974tvotR5f351aztbZtas3KrWXm08fmdHkyu//ZMn1KHe1PbMw5jt7bo1XK95MQEAfhtq9Ds7qWmLPABwbLEhjmLBQAGi43o/qCNVlOQpA7G2+nzM0i6DYExo4hLly0qTQ0xARtQ5lC4CBkB8yoZX6bQHVlgCQdUw50QiYgMk/XGCFMxW285fhveIBQDyLgBQx8ip8GcdGLt6WgKG0md6v5RNZOL2QQKoNufVJ2ExsqYrbvFDvD3wqNS095DKsO9AVWXKT87hvmrTBm616fUyNAwAGBhdKubT3oqnCAAIsHOMiOXGIVB3YFNWxEqqmss3JI3HVD21ziKbzPgEk4Ry/7Ggbju9vBuqkmLB5Y17c4ng4vErPgUAmZn5s+G5LKBr0sulhbO0ZLdTZtLl/Hq6vKAKEH67rmGLBTmZQmTM7+ZKpXQWgOzz12TNHtIMCROU7i62HAgIZZ+vTcvEjro2Lyv7siwwJCJD9VRyIAABLznVGcoyAA8NRNzeDQy8N51Zne/cDQ6SUQSg55zqov6ek9HKKgiE0I3xghY6MggiBsA7yjKe+k0gs+cm0H53o4mz391ofv8AEBVzJkL1OvIAAAAASUVORK5CYII=\"> האם יש מקור למנהגים אלה והאם הספר כשר?",
            "<b>תשובה</b>",
            "1. היום נוהגים הסופרים לעשות נו\"ן הפוכה לפני פרשת \"ויהי בנסע\" ונו\"ן הפוכה לאחריה<sup>1</sup><i class=\"footnote\">במסכת שבת (קטו ע\"ב) מובא: \"תנו רבנן, ויהי בנסע הארן ויאמר משה, פרשה זו עשה לה הקדוש ברוך הוא סימניות מלמעלה ולמטה, לומר שאין זה מקומה\". גם בזוהר (פר' בהעלותך) מובא שפרשה זו עושה לה נו\"ן שפניה לאחור, ועל-פי מקורות אלה נהגו לעשות שתי נו\"נים הפוכות בפר' ויהי בנסע, באופן שיבואר בהערה 2.</i>. אך גם אם שינה הסופר מזה ועשה באופן אחר, כגון שעשה את הנו\"נים שבמלות תחילת הפרשה וסופה הפוכות, יש להכשיר, כמקרה שלכם, שעשה את הנו\"ן של \"ויהי בנסע\" ואת הנו\"ן הראשונה של \"ויהי העם כמתאוננים\" הפוכות, והוא מכיוון שהיו בעבר סופרים שנהגו כך, והיה להם על מי שיסמוכו<sup>2</sup><i class=\"footnote\">מהרש\"ל בתשובותיו (סי' עג) האריך בדבר השאלה, כיצד יש לעשות את הנו\"נים ההפוכות. לפי דעתו אין לעשות אותן בין הפרשיות, משום שזה מיתר אותיות בתורה, אלא יש להפוך שתיים מאותיות נו\"ן שבתורה (ואף כי סתם נו\"ן הפוכה היא אות פסולה, אין היא פוסלת כאשר יש מסורת מחז\"ל לעשות כך), והעלה שם אפשרויות רבות, כיצד לעשות. יש שכתבו להפוך את הנו\"ן של \"ויהי בנסוע\" והנו\"ן של \"ובנחה\", ויש שכתבו לעשות כן (במקום \"ובנחה\") בנו\"ן הראשונה של \"מתאוננים\", ובכהאי גוונא הכשיר מהרש\"ל.<br>\"נודע ביהודה\" (מהדורא קמא חלק יורה דעה סי' עד) חלק על מהרש\"ל וכתב שיש לכתוב את הנו\"נים ההפוכות לפני ואחרי פרשת \"ויהי בנסע\", ולא להפוך נו\"נים מתוך הפסוקים, משום שאות הפוכה פסולה, ונמצא הספר חסר ובאשר לדברי מהרש\"ל, שבדרך זו הסופר מיתר אות בתורה, כתב שאין זה פוסל את הספר מכיוון שאינו משנה שום תיבה שתהיה עכשו כתובה שלא כתיקונה. ועיין ב\"פתחי תשובה\" (יורה דעה סי' ערה אות ו) שהביא גם את דברי מהרש\"ל וגם את דברי \"נודע ביהודה\", אך לא הכריע ביניהם. ועיין בספר \"קסת הסופר\" בחקירותיו ב\"לשכת הסופר\" (חקירה יז), שהכריע למעשה, שאף-על-פי שלכתחילה יש לעשות כדברי בעל \"נודע ביהודה\", מכל מקום, אם עשה כפי אחת מן האפשרויות שמהרש\"ל הכשירן, אין לפסול הספר על שום זה, מכיון שיש גדולים הסוברים שכך צריך לעשות.</i>.",
            "2. באשר לאות פ\"ה המלופפת מבפנים סיבוב נוסף, אף-על-פי שאין זו צורת האות פ\"ה הנוהגת כיום, אין זה חשוב לשינוי צורה ולכן אין לפסול את הספר על שום דבר זה<sup>3</sup><i class=\"footnote\">\"חתם סופר\" בתשובותיו (חלק יורה דעה סי' רסה) כתב, שכל שעשה הסופר תגים או ליפופים שלא כתבו לעשותם, והוא עשה אותם לנוי, אם לא שינה על-ידי כך צורתה של האות, הרי מכיוון שעשה לנוי - משום \"זה א-לי ואנוהו\" - אין לפסול את הספר. וכן פסק בספר \"מאיר עיני סופרים\" וב\"דקדוקי סופרים\" (אות פא).</i>, שכן היו שנהגו לעשות כן בעבר, במקומות מסוימים, על-פי המסורת<sup>4</sup><i class=\"footnote\">רמב\"ם (הל' תפילין ומזוזה וס\"ת פ\"ז הל\"ח) כתב: \"ויזהר באותיות הגדולות ובאותיות הקטנות ובאותיות הנקודות ובאותיות המשונות, כגון הפאי\"ן הלפופות והאותיות העקומות כמו שהעתיקו הסופרים איש מפי איש\". וכן הביאו גם הטור (יורה דעה סי' ערה) וגם רמ\"א (שם סעיף ו).</i>. עיין אריכות דברים בנושא זה בתשובה הקודמת.",
            "3. באשר לאות חי\"ת שרגליה אינן עשויות כשתי זי\"נים, אלא הן פונות לשני הצדדים, קיים חשש שאין זו צורת חי\"ת אלא צורת אות ת\"ו, ולכן יש לחשוש לכשרות הספר. ואולם כדי לפסוק את הדין, צריך לראות את צורת האות<sup>5</sup><i class=\"footnote\">קיימא לן להלכה (שו\"ע אורח חיים סי' לב סעיף כה), כי כל אות הכתובה שלא כתקנה ואין צורתה עליה... פסולה. ומקור דין זה הוא בגמ' שבת (קג ע\"ב): \"וכתבתם - שתהא כתיבה תמה; שלא יכתוב אלפי\"ן עייני\"ן, עייני\"ן אלפי\"ן, ביתי\"ן כפי\"ן, כפי\"ן ביתי\"ן, גמי\"ן צדי\"ן, צדי\"ן גמי\"ן, דלתי\"ן רישי\"ן, רישי\"ן דלתי\"ן, היהי\"ן חיתי\"ן, חיתי\"ן היהי\"ן, ווי\"ן יודי\"ן, יודי\"ן ווי\"ן, זייני\"ן נוני\"ן, נוני\"ן זייני\"ן, טיתי\"ן פיפי\"ן, פיפי\"ן טיתי\"ן, כפופין פשוטין, פשוטין כפופין, מימי\"ן סמכי\"ן, סמכי\"ן מימי\"ן, סתומין פתוחין, פתוחין סתומין\". מדברי גמרא זו לומדים שכל אות צריכה להיות כתיקונה, ולכן אין להכשיר את האות כאשר יש חשש לשינוי צורתה. ובאשר למקרה שבו עשה נו\"ן הפוכה לצד ימין ונו\"ן כפופה לצד שמאל כתבו הפוסקים שיש לפסול, עיין להלכה אצל הרב יעקב מאיר שטרן בספרו \"משנת הסופר\" (עמ' 94 ב\"ילקוט הסופר\" ד\"ה כתבה), ולכן יש לתקן את כל האותיות הכתובות באופן זה, ויזהר שלא יפסול ע\"י חק תוכות, כמבואר בשו\"ע (אורח חיים סי' לב סעיף יז).</i>."
        ],
        [
            "\n<small>קיטו, אקוודור, אייר, ה'תשנ\"ה</small>",
            "<b>קז. הוצאת מזוזות מבית שכור שלא ידוע מי יהיו שוכריו בעתיד</b>",
            "<b>שאלה</b>",
            "אנו גרים בדירה שכורה השייכת ליהודי שגר באופן קבוע בעיר אחרת. לקראת חזרתנו ארצה אנו מתלבטים מה לעשות בענין המזוזות המהודרות שאנו קבענו בפתחי הדירה. יש חשש רציני שהשוכרים הבאים לא יהיו כלל יהודים. האם אנו חייבים להשאיר את המזוזות במקומן?",
            "<b>תשובה</b>",
            "השוכר בית מחבירו, הרי הוא חייב לקבוע בה מזוזה, וכשיצא, לא יטלנה בידו. ואם שכר הבית מעובד כוכבים, או שהשכירו לעובד כוכבים, נוטלה ויוצא<sup>1</sup><i class=\"footnote\">על-פי שו\"ע (יורה דעה סי' רצא סעיף ב), והטעם הדבר שלא יוציא - משום חשש סכנה שימותו בניו (\"ספר חסידים\" על-פי בבא מציעא קב ע\"א).</i>. ועל-כן, במקרה שהבית שייך ליהודי, מותר להוציא את המזוזות רק כשידוע, שיכנס גוי אחריו.",
            "כאשר אין השוכר היוצא יודע, ימנה שליח שיוציא את המזוזות לפני כניסת גוי לדירה.",
            "אם השוכר מקפיד על מעותיהן<sup>2</sup><i class=\"footnote\">רמ\"א (שם).</i>, צריך בעל הבית היהודי לשלם את מחיר המזוזות לשוכר שקבען, אך אי-אפשר לתבעו לדין על כך<sup>3</sup><i class=\"footnote\">\"באר הגולה\" (שם אות ו). <br>לדעת הרב דב ליאור - רבה של קרית ארבע-חברון יש מקום לסמוך על דעת רב האי גאון (המובאת בחידושי הריטב\"א לבבא מציעא קב ע\"א) ושהובאה גם בשו\"ת \"משיב דבר\" לנצי\"ב (ח\"ב סי' פב) שמותר ליטול המזוזות, אם צריך להן למקום אחר ואין בעל-הבית מוכן לשלם את מחירן, וכן על הדעה המובאת בחידושי ריטב\"א (שם) שמותר לשוכר היוצא ליטול דמים, אף-על-פי שאינו צריך למזוזות למקום אחר, אם אין בעל-הבית מוכן לשלם, כי כיום מחיר המזוזות גבוה.</i>.",
            "מותר להחליף את המזוזות ה\"מהודרות\" במזוזות \"כשרות\", וליטול את המהודרות<sup>4</sup><i class=\"footnote\">\"דעת קדושים\" (שם ס\"ק א).</i>."
        ],
        [
            "\n<small>חיפה, ישראל, אדר, ה'תשנ\"ו</small>",
            "<b>קח. החיוב לקבוע מזוזה בדירה מושכרת</b>",
            "<b>שאלה</b>",
            "לפני זמן מה רכשתי דירה ישנה מאוד על מנת לשפצה. כל פנים הדירה נהרס ונבנה מחדש. כך שכרגע אין מזוזות בדירה.",
            "בקרוב אני עומד להשכיר את הדירה לזוג שעל פי הצהרתם אינם שומרי תורה ומצוות והם אינם מעונינים בהשקעה הכספית שבקביעת מזוזות.",
            "מי חייב במצווה, אם בכל אופן אני זה שחייב האם מספיק לשים מזוזה אחת בדלת הכניסה.",
            "<b>תשובה</b>",
            "אף כי שוכר הדירה הוא החייב בקביעת מזוזות<sup>1</sup><i class=\"footnote\">פסחים (ד ע\"א), שו\"ע (יו\"ד רצא סע' ב).</i>, יקבע המשכיר את המזוזות<sup>2</sup><i class=\"footnote\">כדי שלא יעבור על איסור \"לפני עיוור\" (\"פתחי שערים\" עמ' שסג ס\"ק יא) לפי הפוסקים שאסור לדור בחדר שאין בו מזוזה, ברם, עיין ב\"העמק שאלה\" (שאילתא קכו, ס\"ק ז). ונראה, שמקרה זה דומה ל\"תרי עברי דנהרא\", שכן אם ישכרו במקום אחר, אפשר שישכרו בית שיש בו מזוזה, ורק בגלל ששוכרים ממנו - ידורו בבית שאין בו מזוזה.<br>ואף שגם אפשר שישכרו מאחר שבפתח ביתו אין מזוזה, מכל מקום, מכיוון שלהם כלל לא איכפת עניין המזוזה, אין זה דומה למקרה \"שיכול לעבור האיסור גם בלעדיו\", שהרי השוכרים כלל אינם מעונינים לעבור על האיסור. מה עוד, שכל מציאת דירה אחרת כרוכה בטורח.</i> בברכה<sup>3</sup><i class=\"footnote\">הבית חייב במזוזה, ועיין חידושי הגר\"ח על הש\"ס (אות ג).</i>, הואיל והשוכרים אינם דתיים ולא יקבעו מזוזות. אמנם הוא יכול לבקש תשלום בעדן, אך הוא חייב לקבוע מזוזות<sup>4</sup><i class=\"footnote\">דלא גרע משוכר העוזב את הבית ומשאיר את המזוזות, שיכול לדרוש תשלום בעבורן, ראה שו\"ע (יו\"ד רצא סע' ב). ואף שם אי-אפשר להוציא ממנו (\"בית יוסף\", ועיין עוד \"ערוך השולחן\" ושו\"ת \"חלקת יעקב\" (חלק יורה דעה סי' קס) שדן בשאלה אם בעל-הבית יכול ליטול את המזוזות כאשר השוכר אינו רוצה לשלם עבורן, ונראה ששם לא מדובר במקרה שיש בו איסור לפני עיור. ועוד, שכאן יעשה חסד עם השוכרים - לזכותם במצוה. ובנדון דידן, גם אם היו משלמים לו, הרי בצאתם יצטרך להחזיר להם כספם, וכדי לחסוך זאת, יקנה את המזוזות עתה.<br>ועיין עוד לעיל תשובה קז.</i> אף אם יסרבו לשלם. ניתן להסתפק במזוזות פשוטות ואינו צריך לקבוע מהודרות.",
            "אין המזוזה שבפתח הבית פוטרת את החדרים מחיוב מזוזה בפתחם, אלא יקבע מזוזה בכל חדר החייב במזוזה<sup>5</sup><i class=\"footnote\">שו\"ע (יורה דעה סי' רפו, סע' ט\"ז) כמו שחייב בביתו - בכל חדר. ועיין עוד בספר \"באר שבע\", קונטרס \"באר מים חיים\", שתמה על אלה שקובעים מזוזה רק בפתח הבית.</i>."
        ],
        [
            "\n<small> מלמו, שבדיה, טבת, ה'תשנ\"ז</small>",
            "<b>קט. מנהגי הדלקת נרות קודם הפטירה ובזמן אמירת צידוק הדין</b>",
            "<b>שאלה</b>",
            "יש מנהג פה במאלמו שהחברא-קדישא מדליקים הרבה נרות סביב הארון, שש נרות מכל צד, בשעת אמירת צדוק הדין, ואני חושב שמפני שכתוב \"נר אלקים נשמת אדם\" צריך רק נר אחד כמנהג בהרבה מקומות. מה המנהג הנכון, האם יש לחוש לחוקות הגויים?",
            "<b>תשובה</b>",
            "מנהג ישראל להדליק נר קודם יציאת נשמה<sup>1</sup><i class=\"footnote\">\"מעבר יבוק\" שפת אמת (מאמר ב) ,הובא ב\"כל בו לאבלות\" (פרק א סי' א,יח).</i>, וכן נוהגים להעמיד נר סמוך לנפטר<sup>2</sup><i class=\"footnote\">הובא ב\"כל בו אבלות\" (שם) וכן ב\"גשר החיים\" (פרק ג, סי' ב,ב).</i>.",
            "במקורות מצינו למנהג נימוקים והסברים מספר:",
            "1. משום שימור המת<sup>3</sup><i class=\"footnote\">גמ' ברכות (נג, ע\"א). בדיון על דברי המשנה \"אין מברכין על נר של מתים\", הובא ב\"כל בו\" (שם) כביאור למנהג.</i>.",
            "2. משום כבוד המת באדם חשוב",
            "3. בהימנעות מהדלקת הנר כדי שלא יהיה צער למת יש משום חוקות הגויים<sup>4</sup><i class=\"footnote\">יעוין בתוספתא שבת (פ\"ו, ג, מהדורת ליברמן), \"... האומר אל תניחו נר על הארץ שלא יצטערו המתים... הרי זה מדרכי האמורי\"</i>.",
            "ביחס למספר הנרות מצינו מנהגים שונים:",
            "1. נר אחד סמוך לראש הנפטר.",
            "2. נרות מספר סביב גופו - ויש שמדליקין כ\"ו נרות סביב כל גופו<sup>5</sup><i class=\"footnote\">\"גשר החיים\" (שם), כנראה בגלל הפסוק \"נר ה'\" וגמטרית הוי\"ה.</i>, כך שריבוי נרות אינו סיבה לחוש לחוקות הגויים.",
            "אך מכל מקום ראוי לבדוק, אם הצורה המסוימת שהזכרת - שישה נרות מכל צד - מיוחדת לגויים."
        ],
        [
            "\n<small> מלמו, שבדיה, שבט, ה'תשנ\"ז</small>",
            "<b>קי. הספד על מי שחי ללא קבלת עול מצוות</b>",
            "<b>שאלה</b>",
            "כאן בקהילה נהוג לומר הספד גם על מי שחי כל ימיו ללא קבלת עול מצוות. האם אין כאן חשש שמא בזאת יגרמו רעה גם למספיד וגם לנפטר ח\"ו, כמובא במקורותינו?",
            "<b>תשובה</b>",
            "יש להספיד כל יהודי ולהזכיר את מידותיו הטובות<sup>1</sup><i class=\"footnote\">בשו\"ע (יורה דעה, סי' שדמ,א) מוזכר רק עניין המידות ולא עניין קבלת עול מצוות, ובפרט בימינו שיש ללמד זכות על שאינם שומרים תורה ומצוות.</i>. וגם אפשר להוסיף קצת מעבר לכך<sup>2</sup><i class=\"footnote\">שו\"ע, (שם). ומסביר הט\"ז (שם) - \"דדבר המסתבר, שכל מי שעושה איזה מצוה כגון צדקה וכיוצא בה באיזה שיעור, בודאי אם היה בא לידו דבר הצורך קצת יותר, ודאי לא היה מניח מלעשות גם אותו השיעור, כי לא היה משחית בעבור דבר מועט יותר, ועל כן נחשב לו כאלו עשאו, ואין כאן עדות שקר עליו\". לכן אנו מניחים אצל כל יהודי שהיה עושה גם קצת יותר ממה שעשה בפועל אלא שמפריעים שונים מנעו זאת ממנו.<br>ומ\"מ יש להזהר לא להפליג יותר מדי.</i>. ובכל מקרה אפשר לדבר על חיי האדם וסופו<sup>3</sup><i class=\"footnote\">\"גשר החיים\", (ח\", פרק יג, א)</i> כדי שהחי<sup>4</sup><i class=\"footnote\">עיין ב\"אגרות משה\" (יורה דעה ח\"ג תשובה קמז) בדבר מי שנשוי לנכריה ומבקש להיקבר על ידה, ושם הסתייג מלהספידו.</i> יתן אל לבו<sup>5</sup><i class=\"footnote\">ועיין במאמרי הראי\"ה, \"על במותינו חללים\" ו\"המספד בירושלים\".</i>."
        ],
        [
            "\n<small> מלמו, שבדיה , שבט, ה'תשנ\"ז</small>",
            "<b>קיא. הלנת המת לצורך טהרה.</b>",
            "<b>שאלה</b>",
            "בכפרים רחוקים ממאלמו היו גרים בימים קדמונים הרבה יהודים ועכשיו נמצאים במקומות האלה רק מתי מעט מאחינו היהודים, אבל יש להם בית חיים שמתמשים עוד עד היום. במקומות אלה אין אפשרות לעשות טהרה במקום האם מותר לדחות את הקבורה ביום כדי לעשות הטהרה בעירנו או שצריך להשתדל לקבור כמה שיותר מהר? נוסיף רק שע\"פ החוק בשבדיה חייבים לחכות לפחות עשרים וארבע שעות בין קביעת המות לבין הקבורה.",
            "<b>תשובה</b>",
            "1. כשאי-אפשר לקבור את המת מחמת איזה אונס, כגון מחמת חוקי המדינה, אין איסור בהלנת המת<sup>1</sup><i class=\"footnote\">איסור הלנת המת נלמד מן הכתוב בדברים כא, כג הובא בגמ' סנהדרין (מו ע\"א) ונפסק בשו\"ע (יורה דעה סי' שנז,א).<br>ויש כאן גם לאו של \"לא תלין\", ולדעת פוסקים אחדים גם עשה - \"קבור תקברנו ביום ההוא\".<br>אם לא קברו אותו עד שקיעת החמה (כשהיה אפשר), אז עברו על העשה. ואם השהו אותו עד עלות השחר, כי אז עברו גם על הלאו, (ויש אומרים שכבר בתחילת הלילה עוברים על הלאו), ולא מוזכר בפוסקים בענין זה זמן מעת לעת. ואם מת בלילה, יש שנוהגים לקברו לפני עלות השחר.</i>, אך ברגע שבטל האונס, שוב חל האיסור, ואין להלין את המת אלא לכבודו<sup>2</sup><i class=\"footnote\">כל האמור בהערה 1 הריהו כשמלינו סתם, אבל כשמלינו לכבודו - מותר, כמובא בגמ' שם ונפסק בשו\"ע שם.</i>.",
            "2. טהרת המת היא חלק מכבודו של המת<sup>3</sup><i class=\"footnote\">עיקרו של מנהג טהרה מופיע בגמ' שבת (קנא ע\"א), ובשו\"ע (יורה דעה סי' שנב, עד), ויש בו הרבה דברים שקשורים לתורת הסוד. ובספר \"כל בו אבלות\" (סי' ו, א) הביא בשם רמב\"ן שהטהרה היא לכבודו של מת.</i> ולכן אפשר לדחות את הקבורה עד לאחר הטהרה.",
            "3. אם בני המשפחה מתנגדים להמתין לטהרה ורוצים לקבור את הנפטר מיד, כמות שהוא, יש להסביר להם את העניין, ואולם אם הם מתעקשים, יש להביאו לקבר ישראל, כרגיל<sup>4</sup><i class=\"footnote\">\"כל בו אבלות\" (סי' ו, יד).</i>, כמו כל מת<sup>5</sup><i class=\"footnote\">עיין שו\"ת \"במראה הבזק\" (ח\"ג תשובה סב).</i>."
        ],
        [
            "\n<small>מקסיקו סיטי, מקסיקו, טבת, ה'תשנ\"ט</small>",
            "<b>קיב. קבורת אפרו של אדם שמשפחתו מתחרטת על מעשיה.</b>",
            "<b>שאלה</b>",
            "משפחה שרפה בקרמטוריום את גופת אביהם. לאחר כשנתיים נפגשו עם ידיד ואמר להם שעשו דבר רע ועליהם לקבור את אפר אביהם בבית קברות של ישראל. המשפחה פנתה לקהילה וביקשה לקבור את האפר.",
            "עמדתי היא לאסור שהרי במקסיקו יש מנהג די מקובל בין הגויים לשרוף את גופת יקיריהם ואם נתיר מאוד יתכן שיבואו אף מאחינו ויגידו במקום הסוף המר - רקבון הגופה - מוטב להשרף ולקבור את האפר חס ושלום.",
            "מה דעתכם בנדון?",
            "<b>תשובה</b>",
            "1. הפוסקים אסרו קבורת אפרו של מת אם הוא נשרף מצד רשעת בנים או רשעת עצמו<sup>1</sup><i class=\"footnote\">\"אגרות משה\" (יורה דעה ח\"ג קמז, ב). ובפרט שאין באפר נשרפים מצוות עשה של קבורה מן התורה, כמו שנתבאר ב\"נודע ביהודה\" (קמא יורה דעה סימן פט) וכן \"משנה למלך\" (סוף הלכות אבלות). ואפי' לשיטת \"תוס' יום טוב\" שמסביר בפרק עשירי מס' שבת מ\"ה, שיש מצווה בקבורה גם בכזית בשר של מת, מ\"מ אין באפר מצוות זו, וכן פסק \"חלקת יעקב\" (ח\"א סי' לב).</i>.",
            "2. אם נשרפה הגופה באונס, יש עניין לקבור את האפר<sup>2</sup><i class=\"footnote\">א. בגלל איסורי הנאה שיש בו כמו שמבואר בסוף תמורה: \"כל הנקברים אפרן אסור\". חיוב זה איננו דווקא בבית קברות יהודי אלא בכל דרך שתבטיח אי שימוש והנאה מן האפר.<br>  ב. טעמים ע\"פ חכמי האמת, נמצא ב\"גשר החיים\" (ח\"ב פרק יג): \"אפר ניעור בתחיית המתים וכו' ואע\"פ שאינו ראוי לזריעה, מ\"מ ביכולת היוצר ית\"ש, יוצר כל היצורים יש מאין, לצבור שוב את החמרים שלו שנתפרדו ונתנדפו בהשרפה\".</i>.",
            "3. בנדון דידן, שבניו לא ידעו על איסור שריפת גופו<sup>3</sup><i class=\"footnote\">בודאי שאין במעשיהם רשעות והוי אפילו כאונס ודינם כתינוקות שנשבו. עיין חזו\"א (יורה דעה סי' א סק\"ו וסי' ב סק\"ל).</i> וחומרתו, לא שייך לגזור ולאסור להם לקבור אפר אביהם.",
            "אמנם, מכיוון שהרב חושש ל\"פריצת גדר\", ניתן למיגדר מילתא באלה שאינם כופרים, לעשות שינוי - או במקום הקבורה, דהיינו במקום צדדי, ואם יש גדר בבית-הקברות, להקצות מקום מחוץ לגדר<sup>4</sup><i class=\"footnote\">בתשובות \"דעת כהן\" (סי' קצח) התיר מרן הראי\"ה קוק אפילו ברשעת עצמו לקבור בארץ ישראל בשינוי, וכתב שם \"שידעו הכל שהפעולה הרעה היא עומדת לדראון עולם ולא יוסיפו לעשות דבר הרע הזה\". בשו\"ת \"באר משה\" (חלק ח סימן יג) כתב שבשעת דוחק גדול ניתן לקבל אפר רשעים לקבורה בצד הגדר, גם בחו\"ל.</i>, או באי-הצבת מצבה, כדי שהכול יבינו, ששריפת נפטר היא מעשה מגונה<sup>5</sup><i class=\"footnote\">\"חלקת יעקב\" (יו\"ד ח\"ב ס\"ד) מסביר את חומר האיסור בשריפת מת: א. בטול מ\"ע \"קבור תקברנו\" ובטול הכפרה שבקבורה; ב. בשריפת הוי בזיון למת. ג. איסור \"ובחוקותיהם לא תלכו\"; ד. שינוי ממנהגא דמשמע בגמ' דיש קפידא רבה לשנות מנהגא בעניינים הללו וכו'.</i>."
        ],
        [
            "\n<small>אוקלנד, ניו זילנד, אדר, ה'תשנ\"ו</small>",
            "<b>קיג. קבורת אנשים זה על גבי זה</b>",
            "<b>שאלה</b>",
            "האם בגלל מצוקת מקום קבורה מותר לקבור שני מתים זה על גבי זה כאשר הראשון יקבר בעומק רב כך שהקבורה השניה לא תפריע למנוחתו של הראשון.",
            "<b>תשובה</b>",
            "מותר לקבור בקבר ליד קבר בהפסק של שישה טפחים<sup>1</sup><i class=\"footnote\">שו\"ע (יורה דעה סי' שסב, ד), ועיין \"גשר החיים\" (ח\"א פרק כז, ו), עוד עיין שו\"ת \"במראה הבזק\" (ח\"ב, עמ' 136).</i>, ונחלקו אחרונים בשאלה אם דין זה נאמר גם ביחס לשני קברים זה מעל זה. יש אומרים שצריך גם כאן הפסק של שישה טפחים<sup>2</sup><i class=\"footnote\">שו\"ת \"אמרי אש\" (סי' קיז) ושו\"ת \"דודאי השדה\" (סי' נג).</i>, ויש אומרים שדי בשלושה טפחים<sup>3</sup><i class=\"footnote\">התשב\"ץ (ח\"ג סי' קיט), רעק\"א בהגהותיו לשו\"ע (שם סי' שסב) ובשו\"ת \"אחיעזר\" (ח\"ג סי' עט תשובה ד).</i>. ולכן, כדי לצאת ידי כל הדעות, יש למלא את הקבר בעפר בגובה שישה טפחים, כך שיהיו לפחות ששה טפחים בין הקבר העליון לתחתון<sup>4</sup><i class=\"footnote\">עיין \"גשר החיים\" (ח\"א פרק כז סי' ו, ו), ובספר \"כל בו אבלות\" פרק (שלישי סי' א, כב).</i>. אך נראה שיש להימנע מקבורה בדרך זו כשמדובר באיש ואשה, גם אם הם בעל ואשתו, משום דרכי כבוד<sup>5</sup><i class=\"footnote\">הכרעת מרן הגר\"ש ישראלי, עיין פסחים (נא ע\"א רש\"י ד\"ה מאביו וחמיו) וסוכה (נב ע\"א) לדברי הכתוב (זכריה יב, יב) \"וספדה הארץ\".</i>."
        ],
        [
            "\n<small>מונטוידיאו, אורוגואי, כסלו, ה'תשנ\"ז</small>",
            "<b>קיד. קבורה בקומות.</b>",
            "<b>שאלה</b>",
            "אודה לכם אם תואילו להחכימני בנושא קבורה בקומות, כיצד נוהגים בשנים האחרונות בארץ, מה דעתכם להלכה?",
            "<b>תשובה</b>",
            "מועצת הרבנות הראשית לישראל התירה קבורה בקומות ע\"פ הצעתם של שני אדריכלים (פונגר ושגיב) בתנאים מסוימים. ההצעה נתקבלה כדי לפתור את מצוקת המחסור בקרקעות לצרכי קבורה בארץ.",
            "מצ\"ב נוסח ההחלטה, (נספח א), וכן מאמרו של מו\"ר הגר\"ש ישראלי ומשא ומתן בהלכה עם רבה של ירושלים הרב שלום משאש ועם רבה של נתניה הרב ח. ד. שלוש, (נספח ב).",
            "מדברי מרן הגר\"ש ישראלי עולה כי המבנה בקומות צריך להיות בנוי בצורה כזו שיחשב בסופו של דבר מערת קבורה, עי\"ש.",
            "* * *",
            "<u><b>נספח א:</b></u>",
            "<u>החלטה</u>",
            "לאחר ששמענו את מצוקת הקרקע לצרכי קבורה בארץ והצעת האדריכלים אורי פונגר וטוביה שגיב לבנות בי\"ק לגובה הקרקע, כפי שהיא מצורפת בזה, הוחלט:",
            "באופן עקרוני אין מניעה מצד ההלכה לקבורה כאמור לעיל, היינו מבנה בי\"ק בתוך גבעת עפר קרקע עולה, ובתנאים דלקמן.",
            "1. שהדבר יעשה בהסכמת חברה קדישא מקומית ובאישור הרב המקומי.",
            "2. בהסכמת המשפחה.",
            "3. אחרי הקמת המבנה יובא הדבר לאישור הרבנות הראשית לישראל שתוודא שהכל הוקם לפי ההוראות, ורק אח\"כ משרד הדתות יאשר זאת סופית.",
            "4. אין לעשות שום שינוי מהתוכנית המצורפת בזה כאמור לעיל אלא בהסכמת מועצת הרבנות הראשית לישראל.",
            "ויהי רצון שיקויים בנו: \"יחיו מתיך נבלתי יקומון הקיצו ורננו שוכני עפר כי טל אורות טליך וארץ רפאים תפול\" (ישעיהו כ״ו:י״ט) \"ובלע המת לנצח ומחה ה' אלוקים דמעה מעל כל פנים וחרפת עמו יסיר מעל כל הארץ כי ה' דבר\" (ישעיהו כ״ה:ח׳) אכי\"ר.",
            "* * *",
            "<u><b>נספח ב:</b></u>",
            "<u><b>בנין לבית קברות ע\"ג הקרקע</b></u><sup>1</sup><i class=\"footnote\">\"חוות בנימין\" ח\"א סי' כד.</i>",
            "הוגשה הצעה לרבנות הראשית לתכנן סדר קבורה חדש ושונה מהנהוג, נוכח התמלאות בתי הקברות הסמוכים לערים, והצורך לאתר מדי פעם מקומות חדשים, המרוחקים ממקומות יישוב, מה שמכביד על סידור ההלויות וכו'.",
            "ההצעה הוגשה ע\"י אדריכלים ותכנה להקים מבנה רב קומות של משטחים זה על גבי זה, כשכל משטח מחולק לקברים ע\"י קירות בטון, באופן שעי\"ז יהיה אפשרי להגדיל פי כמה את שטח הקבורה. בכל קבר ניתן להציע מתחת לנפטר אדמה כנדרש, וכן יהי' ניתן לכסותו באדמה ולסגור את הקבר במכסה מתאים ובמצבות כפי הנהוג.",
            "הוגשה הצעה מעובדת, מתוכננת לפרטיה, עם דגמים וציורים ודברי הסברה.",
            "יש צורך לברר אם ההצעה ניתנת להתקבל ע\"י הרבנות הראשית מבחינת ההלכה, ובמדה מסוימת גם מבחינות אחרות. עיינתי בדבר, וזה אשר העליתי בע\"ה.",
            "א. איתא בגמרא (סנהדרין דף מ\"ו, ב) והועתק בס' תורת האדם לרמב\"ן זצ\"ל (בהוצ' שעוועל עמ' קי\"ז): א\"ר יוחנן משום רשב\"י רמז לקבורה מן התורה מנין, ת\"ל כי קבור תקברנו, מכאן רמז לקבורה מן התורה. פירוש, קבורה בקרקע קאמר. ולהאי מלין את מתו ממש עובר בל\"ת דגמר מתלוי גופא, וריבויא דתקברנו לגניזת קרקע.",
            "והתם תנן: א\"ל שבור מלכא לרב חמא קבורה מדאורייתא מנא לכו, אישתיק ולא א\"ל ולא מידי. אמר רב חמא בר יעקב אימסר עלמא בידא דטפשאי, איבעי ליה למימר \"כי קבור\". ודחינן - דעביד לי' ארון, לימא ליה - \"תקרברנו\", לא משמע ליה - לשבור מלכא אלמא ארון לאו קבורה היא.",
            "נמצאנו למדים, שהעושה ארון למת ומניחו בבית קברות אינה קבורה, ובכלל מלין מתו הוא ועובר עליו. ואם עשה ארון וקברוהו בקרקע, אינו עובר עליו. אעפי\"כ יפה היה לקברו בארץ, דקבורת ארץ ממש מצוה כצוואתו דרבי ואפילו בחו\"ל. ע\"כ לשון הרמב\"ן.",
            "וזה שכתב \"שיפה לקברו בארץ\", הוא עפי\"מ שהביא שם לעיל מתשו' רב נטרונאי גאון שכ': וזה שנותנים עליו עפר, הוא \"ואל עפר תשוב\", ומביא שם עוד מירושלמי (כלאים ט, ג) \"בצוואת דרבי - - - תהא ארוני נקובה לארץ\", פי' שיטלו דף תחתון שבארץ וישכיבוהו על הארץ, שקבורת קרקע - מצוה, ולא תימא מחמת חביבותא דארץ ישראל, אלא אפילו בחו\"ל דכתיב \"ואל עפר תשוב\" ע\"כ. דברי הרמב\"ן הללו הובאו בטושו\"ע (יו\"ד ס' שס\"ב):",
            "- - - הנותן מתו בארון, ולא קברו בקרקע עובר משום שמלין את המת אלא צריך לקברו בקרקע. ואם עשה ארון וקברו בקרקע אינו עובר עליו. מ\"מ יפה לקברו בארץ, דקבורת ארץ ממש - מצוה, אפי' בחו\"ל",
            "והועתקו לשו\"ע שם: הנותן מתו בארון ולא קברו בקרקע עובר משום מלין את המת, וכו'.",
            "פשוט הדבר, זה שכתב הטור ובעקבותיו השו\"ע שעובר \"משום מלין המת\" כוונתו - נוסף על ביטול המצוה של \"קבור תקברנו\" שנדרש כנ\"ל לחיוב קבורה בקרקע דוקא, שאיסור ההלנה הוא תולדה מהא שלא נתקיימה בזה מ\"ע דקבורה, משום כך, יש בזה גם משום \"מלין המת\", ומצות קבורה אינה מתקיימת אלא ע\"י גניזה בקרקע, כלשון הרמב\"ן שהו\"ל.",
            "וזה שאמרו \"דקבורת ארץ ממש - מצוה\" שנלמד מצוואתו של רבי, שיש ענין בהשכבתו על הארץ, אינו ממצות הקבורה בקיום המ\"ע ד\"קבור תקברנו\", שלא אמרו בזה אלא שיפה לקברו בארץ\". ומה שנקטו לשון \"מצוה\" אינו אלא מיסוד צוואתו של רבי, ועיקר המצוה דקבורה היא \"גניזה בקרקע\" דוקא, ואילו קבורה בארון, גם אם ישימו בתחתיו עפר ג' או אפי' ו' טפחים, אין זו קבורה, וממילא עוברים גם על איסור הלנת המת כל יום, נוסף על ביטול המצוה דאורייתא של קבורה. ואין ביטול מצות הקבורה מפני שהמת מושם בארון, שהרי כשקוברים את הארון באדמה, מקיימים שפיר המצוה דאורייתא, אלא שיפה יותר שיטלו דף תחתון אוו ינקבוהו (כצוואת רבי). אך אין זה לעיכוב וכנ\"ל.",
            "ונקט הרמב\"ן בלשונו \"שהעושה ארון למת ומניחו בבית הקברות, אינה קבורה\" ללמדנו שגם בכה\"ג שמניח הארון, אפילו בכה\"ג שהארון נקוב מלמטה ומונח על גבי האדמה - בבית הקברות, לראותו כתלוש ולבסוף חברו, לא מהני מידי, ונחשב כאילו אינו קבור כלל, עם כל התוצאות הכרוכות בזה, כי לא \"אל עפר תשוב\" קובע את מצות הקבורה, אלא הגניזה בעצם הקרקע. וכל שזה לא נעשה לא נתקיימה הקבורה כלל ועיקר.",
            "ב. שאין בהנחת המת על גבי קרקע שייכות לעצם מצות קבורה יש ללמוד גם ממה שנאמר בדברי חז\"ל בקבורתם של צדיקי עולם כמובא ברש\"י עה\"ת (במדבר כ, כו) במיתתו של אהרן, וחוזר ע\"ז רש\"י גם בסילוק של מרע\"ה (דברים לב, נ): \"א\"ל הכנס למערה ונכנס; א\"ל עלה למטה ועלה וכו'. ומקורו במדרש (ילק\"ש), וממשיך: כיון שיצא (משה ואלעזר) נסתמה המערה. הרי שעיקר הקבורה היותו גנוז באדמה (במקרה האמור - במערה) ואעפ\"י שהוא שכוב על גבי מטה, כלשון שאמרו: עלה למטה נמצא שגניזתם במערה, וסתימת פי המערה, היא היא הקבורה. וכן עולה מתיאור הגמרא (ב\"ב דף נח) על כניסתו של ר' בנאה למערת קבורת אברהם אבינו. והרי באבות נאמרה בהם קבורה, וכמו שאמרו בגמרא בזה (סנהדרין שם): \"מדאיקבור צדיקיא\" ופירש\"י שם: אברהם יצחק ויעקב. גם מזה אנו למדים שאין הנחת המת ע\"ג הקרקע קובעת הקבורה אלא דוקא הגניזה בתוך הקרקע, וזה מתקיים גם בשימת הנפטר במערה, וגם על גבי מטה.",
            "ג. שמא יאמר האומר, אין הדברים אמורים אלא בארון המונח ע\"ג קרקע, שבזה עדיין אין עליו דין מחובר (אם כי פשוט הדבר, שחיבור ממש לקרקע לא שייך, כי גם בנין, ואפילו אם נחפור לו יסודות באדמה, גם היסוד עצמו אינו מחובר ממש רק עומד על גבי אדמה). אך המתבאר מהסוגיות בסנהדרין שם שדין קבר נלמד מהשואה לע\"ז ושכל שלגבי ע\"ז דינו כתלוש, כן הוא בנין קבר, ועל כן גם שימת מת בבית, גם אם יאטמוהו מסביב, אין מתקיימת בזה מצות קבורה. כך למדנו שם (דף מז, ב): החוצב קבר לאביו וכו', ומעמידה זאת הגמרא בקבר בנין שרק בכה\"ג נאסר בהנאה כדין תלוש לבסוף חיברו, שדינו כתלוש (כמו לענין ע\"ז) ופירש\"י: \"בקבר בנין שבנאו למעלה מן הקרקע\". והיינו שעצם הקבורה היא בקבר החצוב בתוך הקרקע (כלשון הברייתא החוצב קבר) אלא שבונה על גביו בנין למעלה. וכן פירש שם להלן (דף מח, א): נפש שבנאו - בנין שעל הקבר. והיינו שקבורת המת היא בתוך הקרקע עצמה, והנפש היינו בנין שעל גבי מקום הקבורה.",
            "ד. ויעוין עוד ביד רמ\"ה שפירש שם מה שאמר ו\"קבר בנין\": פירוש שחצב קבר בקרקע, ואח\"כ ציפה תוכו בנין, ונמצא המת נקבר בתוך הבנין דאיתסרו להו הנהו אבנים בתלוש בהזמנה וקבורה - דתלוש ולבסוף חיברוהו תלוש, ע\"כ. גם לפירוש זה הקבורה היא בקרקע, אלא שמפרש שמה שאמרו \"קבר בנין\" היינו שבתוך הקבר החצוב באדמה עשה ריצוף אבנים. והן נאסרו מדין תלוש ולבסוף חברו, שדינם כתלוש למרות שהן נתונות בתוך הקרקע.",
            "(ונ\"פ שגם רש\"י מודה שבה\"ג נאסרים האבנים כדין תלוש, אלא שלשון הגמרא \"קבר בנין\" משמע לי' יותר כדפירש שהבנין הוא על הקבר ולא בתוכו.",
            "וראיתי מילתא דתמיהא לענ\"ד בס' חלקת יואב (ח' יו\"ד מהדו\"ק סוף סי' ל\"א) שדייק מרש\"י הנ\"ל שפירש קבר בנין שבנה על הקרקע, דאילו תלוש ולבסוף חיברו בתוך הקרקע דינו כמחובר. ותמוה שלא ראה מש\"כ ביד רמ\"ה ההיפך מזה. וכאמור, אין כל הכרח לומר דרש\"י פליג בזה כי דין קבר כדין ע\"ז, כמבואר, ואינו ענין לדברים אחרים. אך גם לדידו י\"ל, שכל כהאי גוונא דניד\"ד שחלק מהמבנה הוא בתוך הקרקע וחלקו למעלה, שהחלק שעל הבנין המתנשא על גבי האדמה דינו כתלוש, אעפ\"י שיסודותיו באדמה, שהרי כך היא ההלכה בענין ע\"ז שהבנין נאסר כדין תלוש, גם בכה\"ג שיש לו יסודות בנויים בקרקע, וא\"כ ה\"ה בנין דקבר דמינה יליף, כנ\"ל).",
            "<u>חוזר ונשנה על קבורה בבנין שע\"ג הקרקע</u>",
            "ראיתי מה שכ' בנידון ידידי הרב הגאון כמוהר\"ר שלו' משאש שליט\"א הרב הראשי לירושלים, ותמיהני שלאחר שראה מה שכתבתי וציינם בדבריו, מסיק ההיפך מזה.",
            "ואחזור בקצרה על הראיות הברורות שכשאין שמים את המת בתוך הקרקע לא נתקיימה מצות קבורה ועוברים על האיסורים הכרוכים בזה:",
            "א.",
            "1. רש\"י דף מ\"ו ב' ד\"ה או:",
            "כי היכי דתיהוי לי' כפרה בהטמנה זו שמורידים ומשפילים אותו בתחתיות. וזה מוכרח, דאל\"כ משו\"מ יש לו כפרה ע\"י הקבורה.",
            "2. רש\"י דף מ\"ז ב' דס' קבר בנין (וזוהי אוקימתא הגמרא במ\"ש החוצב קבר) שבנאו למעלה מן הקרקע.",
            "בס' חלקת יואב (ח' יו\"ד מהדו\"ק סו\"ס ל\"א) דייק מלשון רש\"י ש\"בנאו למעלה מן הקרקע\" ולא כ' שבנאו בתוך הקרקע היינו במקום שחצב (כדפי' הרמ\"ה), דס\"ל לרש\"י דאותו חלק שנמצא בתוך הקרקע לא נאסר, אעפ\"י שהי' קודם תלוש, ותלוש ולבסוף חברו דינו כתלוש לענין ע\"ז, ולמת שהוקש לע\"ז, דס\"ל דבכה\"ג נתבטל לקרקע ושוב אין עליו דין תלוש כלל. ומ\"מ הן לשון הברייתא הוא \"החוצב קבר\", שהוא ברור שחצב בקרקע, וכיון שהמדובר לפ\"ז לאסור רק את מה שעולה מעל לקרקע, לשם מה היתה צריכה הברייתא לומר שחצב הקבר, הרי זה אינו מעלה ואינו מוריד לגבי האיסור שעל פני הקרקע, אלא ע\"כ משום דקבורה אינה אלא בקרקע עצמה. וזה בהתאם למש\"כ רש\"י לעיל בדף מ\"ו ב' הנ\"ל. אלא שכפי שכבר ציינתי בדברי תמוה שלא הזכיר את היד רמ\"ה שאומר בפירוש ההיפך, שגם מה שבתוך הקרקע, היינו שחצב הקבר וריצפו באבנים שבאו מבחוץ, ג\"כ בכלל תלוש ייחשב. (וזה כנראה מפני שמקום החציבה לא הי' מספיק איתן שהי' סלע הבא בידים (ב\"ב י\"ז ב') וכתבתי שאין הכרח שגם רש\"י פליג על הרמ\"ה בזה, ואולי זהו שהוקשה עלי', כיון שהמדובר על חציבה שמשמעותו שהוא באבן, א\"כ מאי האי שהוצרך לרצפו, על כן פירש שהמדובר על נדבכים נוספים למעלה. ומ\"מ ברור שלשון חציבה היינו בקרקע עצמה, ומוכרח שקבורה אינה אלא בתוך הקרקע ולא למעלה.",
            "3. ברש\"י דף מ\"ה א' ד\"ה נפש בנין שעל הקבר... לכשימות יקבר בו.",
            "אם כן הקבר הוא בקרקע אלא שעל גביו מתנשא הבנין והוא הנפש, ולכשימות יקבר למטה באדמה.",
            "וגם אלמלא רש\"י, המובן נפש הוא בהכרח משהו שמשמש כציון לקבר ולא לקבר עצמו. כ\"ה לשון הירוש' (שקלים פ\"ב ד) משם רשב\"ג: אין עושין נפשות לצדיקים דבריהם הם זכרונם. ואין המובן נפש אלא על גבי הקבר, ולזה אמרו שצדיקים אינם זקוקים לזה. וכ\"כ בב\"ר (פ' פ\"ב, י) על הפסוק ויצב יעקב מצבה:",
            "ר' נתן אמר מותר המת יבנה לו בית על קברו וכו'. תני רשב\"ג אין עושין נפשות וכו' כמו בירוש'.",
            "ובמת\"כ שם מתקן הגירסא גם בדברי ר\"נ:",
            "ה\"ג יבנה לו נפש על קברו. נפש פי' הערוך בנין שבונים על הקבר ובלשון מקרא - ציון הרי לנו שבכל מקום שמדובר על קבורה הוא בתוך הקרקע ולא מעליה.",
            "ב.",
            "התוס' דף מ\"ו ב' ד\"ה קבורה:",
            "אבל למת (אית) לו בזיון, אם (אינו) שוכב על המטה בכבוד.",
            "וברור שהפירוש הוא שמש\"כ \"ששוכב על המטה בכבוד\" מבלי שיקברו, הכוונה שישאר על מטתו ויאטמו הבית מסביב, שאל\"כ מה כבוד הוא לראותו שהוא מת ונרקב ונבקע (לשון רש\"י שם ד\"ה משום בזיונא).",
            "ג.",
            "לשון הרמב\"ן שהעתקתי שם:",
            "\"שהעושה ארון למת ומניחו בבית הקברות אינה קבורה\".",
            "ואין החיסרון מפני שהוא בארון (כפי שציינתי) שהרי אם קובר את הארון בקרקע אינו עובר כפי שכ' שם בא\"ד, וכן לא חילק בין ארון עץ לארון אבן, וגם לא חילק בין שנקובה בארץ לאינה נקובה, וכ' מילתא פסיקתא שהנחת הארון בבית הקברות אינה קבורה.",
            "ודבריו אלה הועתקו בטור ובשו\"ע (יו\"ד סי' שס\"ב).",
            "והנה כב' הרה\"ג הנ\"ל רואה דברים שונים בנמוק\"י, ואני מתפלא שבעצם הם הם הדברים שברש\"י. הנה ז\"ל הנמוק\"י:",
            "בקבר בנין, שבנה למעלה מן הקרקע דכוותה בע\"ז וכו' דתלוש ולבסוף חיברו הוי תלוש וכו'. אבל חפר קרקע אינו נאסר.",
            "ומזה רוצה לדייק שנמוק\"י מפרש קבר בנין, שקבר באותו בנין שהוא למעלה מן הקרקע. אבל הרי זהו לשון רש\"י ממש שהעתיק הנמוק\"י. וזה קאי על האמור החוצב קבר לאביו, שכנ\"ל ברור שהמדובר על בנין שמעל לקבר.",
            "ומה שמסיים \"אבל עפר קרקע עצמו אינו נאסר\", שמזה רוצה לדייק שאילו לעיל המדובר כשלא חפר הקבר בקרקע, אבל זוהי טעות, שזה מתייחס לאמרו ברי\"ף בנידון:",
            "התם בקבר בנין עסקינן אבל קבורה דחפירה דליכא עליה בנין, לא מתסרא, מ\"ט קרקע עולם היא.",
            "והדברים מכוונים לענין המחלוקת שבין רבינו ישעי' לרא\"ש בטויו\"ד סי' שס\"ב והו\"ד בקצרה שם בשלה\"ג, שנחלקו בקרקע שמכסים בו את המת, שהי' תלשו ולבסוף נתחבר עם קרקע עולם, אי נאסר בהנאה כדעת הר\"י, או לא. שדעת הרי\"ף לחלק בין בנין שעל גבי הקבר שנאסר לבין \"קבורה דחפירה דליכא עלי' בנין\". היינו הקרקע עצמה שעל גבי המת, למרת שלפני כן היתה תלושה, מעכשיו שחזרה ונתחברה, הוי כדין קרקע עולם.",
            "וזה ציין בשלה\"ג הנ\"ל שכ' בראש דבריו על מש\"כ הרי\"ף אבל קבורה דחפירה:",
            "ובקבר דחפירה איכא פלוגתא דרבנו ישעי' והרא\"ש ובנו ז\"ל.",
            "וז\"ל השיטה מהר\"ר יהונתן הו\"ד בסו\"ס חמרא וחיי וז\"ל:",
            "ובפי' הירא\"ף ז\"ל משמע דכל חפירה שאין הבנין בולט על הארץ, ואעפ\"י שאיננו עפר כבר היה מטולטל ממקומו, כיון שהחזירוהו לאותו בור עצמו קרקע עולם מקרי, וכמחובר הוא ואינו נאסר.",
            "והם הם הדברים שבנמוק\"י שבא להבחין, בהתאם לדברי הרי\"ף, בין הבנין שעל גבי הקבר, לבין העפר שעל המת בקבר עצמו, שזה חוזר להיות בדין קרקע עולם. (וע\"ע במש\"כ במחלקותם להלן סי' כה).",
            "אבל אין לזה כל שייכות למה שרוצים להכניס בדבריו שקבר בנין הוא שקובר בבנין שעל הקרקע, ואין זה אלא כמבואר ברי\"ף שמחלק בין הבנין שעל הקבר, לבין הקבר עצמו.",
            "ומעתה כך מתפרש גם מה שהובא מהאו\"ז שכ':",
            "החוצב קבר של בנין למת שמת לו לקוברו שם ולא חפר בקרקע אלא בנה ע\"ג קרקע בנין של כתלים לשום שם מתו דלאו מחובר הוא.",
            "שאין הכוונה שישים המת על גבי הקרקע בתוך הבנין, שא\"כ אין נופל בזה לשון החוצב קבר, אלא בא למעט את מה שמביא שם בהמשך דבריו המחלוקת אם העפר עצמו שהיתה בו תפיסת ידי אדם נאסר לאחר שהוחזר ונתחבר העפר על העפר, וז\"ל שם:",
            "וי\"מ דהיינו דוקא שלא היתה בו תפיסת ידי אדם אלא שחפרו בכותלי המערה והכניסו שם את הקבר, כי אז העפר שעל גבי הקבר הזה מחובר ולא הוסר שם בידי אדם. אבל קברות שלנו שחופרים בקרקע ומשליכים העפר לחוץ ומכניסים שם את הקבר ושוב משליכין את העפר ע\"ג הקבר אסורה מפני שיש בו תפיסת ידי אדם, וכו'.",
            "וחזר והעיר בזה שלדעתו אין בזה איסור, דלא דמי למה שמצינו בענין ע\"ז באשירה ואילן: שמא היינו דוקא באשירה ואילן דקרקע דלאו מחובר הוא, אבל עפר ע\"ג עפר דמחובר גמור הוא, דילמא שרי. אע\"ג דהיתה בו תפיסת ידי אדם ונ\"מ מזה להתיר בצידי בית הקברות שלא כנגד הארון וכו'.",
            "ונראה שגם איהו מודה שהעפר שע\"ג הארון ממש כיון שלא נתחבר עם העפר שלמטה שיש עליו תורת תלוש, ולא נסתפק אלא בעפר שבצידי הארון, כי הוא חור ממש ונתחבר.",
            "ולפ\"ז הקדים שמה שמבחינים בין קבר של בנין לקבר שבקרקע עצמו, הוא כשההטמנה של הארון היא בכוך שלשם זה אין מזיזים את העפר, דאז רק הבנין שע\"ג הוא שנאסר, כי הוא תלוש ממש ייחשב (כמו אשירה ואילן בע\"ז), ואילו בחפירת עפר, שחוזרים ומחזירים אותו למקום, יש לומר שמה שבצידי הארון לא נאסר, כי חזר ונתחבר עם עפר של קרקע עולם.",
            "אין איפוא בדברי האו\"ז חידוש הלכה שכאילו מותר לקבור בתוך בנין שדינו כתלוש, ואין שום דעה החולקת שניתן כאילו לקבור בבנין מעין זה. ואילו היה היתר בדבר זה, ושלא כהתוס' שהבאנו לעיל שמפורש בו שבית אטום והמת נשאר בו שוכב על מטתו, אין זו קבורה כלל, כי אז הרי גם אם מעמיד הארון על הקרקע בבית הקברות, הרי ע\"ז ג\"כ תורת קבורה, מה שמפורש ברמב\"ן והו\"ד בשו\"ע שאין ע\"ז תורת קבורה כלל.",
            "[ועפ\"י המבואר במחלוקת הראשונים לענין עפר שהיתה בו תפיסת ידי אדם והוזמן לצורך המת, דלדעת רבינו ישעי' תורת תלוש עליו ונאסר גם לאחר שהוחזר למקומו, ניתן אולי ליישב מה שהערנו ב\"חלקת יואב\" שדייק דעת רש\"י שבנין בתוך הקרקע תורת מחובר עליו ולא ציין שדעת הרמ\"ה היא להיפך. דמבואר שם ביד רמ\"ה שדעתו כרבינו ישעי' הנ\"ל, ולפ\"ז פשוט דלדעתו בנין שבתוך הקרקע ודאי דינו כתלוש. משא\"כ רש\"י, יתכן שס\"ל כאידך שיטה שקרקע מתחבר לקרקע שתחתיו, ובאו\"ז שם מבואר דהוא, הדין אבנים ע\"ג אבנים, ולכן הבנין שבתוך המקום שנחצב תורת מחובר עליו, ורק הבנין שעולה ע\"ג הקרקע דין תלוש עליו כמו בענין ע\"ז, וכנ\"ל]",
            "זאת תורת העולה, שלכל הדעות אין קבורה אלא בהטמנה בקרקע, \"שמורידים ומשפילים אותו בתחתיות\", כלשון רש\"י שהו\"ל.",
            "אכן אם יערימו עפר מסביב לבנין לפחות בעובי אמה במקומות של הפסגה למעלה. וידחסו אותו שלא יסחף ברוח ובגשם ועי\"ז יהפך מעין גבעה, שלפ\"ז יהיה ניתן לראות הבנין בגדר מערת קבורה, דבכה\"ג שהעפר נתחבר לקרקע עולם והפך לחלק מן הקרקע, דגם לענין איה\"נ לא יאסר אעפ\"י שנבנה ונעשה הכל לצורך קבורה, כיון שנעשה הדבר עבור אלה שהינם בחיים באותה שעה, אין כאן חלות הזמנה לצורך המת, יש מקום לראות זאת כקבורה במערה שבהר, שבכה\"ג אין פסול, והר\"ז בגדר קבורה כנדרש מההלכה.",
            "(וכן, כמובן מאליו, אם ייעשה כל הבנין בתוך חפירה עמוקה, באופן שיש בקבורה משום הורדה והשפלה לתחתיות יש מקום להתיר. אך נראה שהדבר קשה לביצוע מבחינה מעשית).",
            "והנלע\"ד כתבתי.",
            "<u><b>התכתבות</b></u>",
            "באותו נושא השיב מו\"ר הגר\"ש ישראלי על מאמרו של הרה\"ג ח.ד. שלוש (ברקאי ד', 146 ואילך).",
            "הרהמ\"ח, אחרי שמאריך בדברי הגמרא והראשונים, מסיק בפשיטות:",
            "גדולי הפוסקים הר\"ח, הרי\"ף והרמב\"ם והרא\"ש לא כתבו שקבורה בארון יש בה איסור בל תלין, ושחייב מן התורה לקבור המת בקרקע.",
            "יוצא מן הכלל הוא הרמב\"ן שסובר שקבורת המת בקרקע הוא מן התורה והשו\"ע (הטור והב\"י) משום מה נגררו אחריו, כלשונו:",
            "וכ\"כ הטור: אר\"י מנין לקבורה מהתורה, פירוש שצריך לקוברו בקרקע, נראה שסובר כהרמב\"ן.",
            "עוד מוסיף שבעצם גם הרמב\"ן גופיה לא כתב שצריך לגנוז את הארון בתוך האדמה. ומסתמך על זה שלפני דבריו העתיק לשון רב נטרונאי שכ' בתשובה לשאלה:",
            "\"...והמנהג שקוברים אותו בארון ונותנין עפר על עיניו ועל פניו... וכיון שנותנים בגובה טפח שהוא כיסויו של הארון על העפר, חוזרים ונותנים עפר הרבה עד שנעשה גל בגובה אמה אחת או יותר\".",
            "ועפי\"ז מסיק הרהמ\"ח:",
            "\"הרי שאין צריך להטמין את הארון בתוך האדמה...\" ולפ\"ז גם הרמב\"ן שהביא דברי רב נטרונאי לא התכוין בדבריו לומר שצריכים להכניס את הארון בתוך האדמה.",
            "ולפי דבריו, הן צדק אותו גוי - שבור מלכא שאין בעצם חובת קבורה בקרקע, לכל הפחות לרוב רובם של גדולי הפוסקים פרט לרמב\"ן, ובעצם גם הרמב\"ן עצמו רואה את הקבורה בארון כקבורה נאותה, אלא שנותנים עליו עפר בגובה אמה. שתרופתו עפר היא שנא' כי עפר אתה ואל עפר תשוב.",
            "אך קשה להבין מה מצא בדברי רב נטרונאי שאין צריך להטמין את הארון באדמה, והוא לא ענה אלא כנגד השואל שהשיב: להטיל טיט על פניו יש בזיון בדבר ואין ראוי לעשות כן, אולם לא נשאל כלל, ואף לא הי' צריך להשיב שכן הדבר מובן מאליו וידוע שאת הארון מורידים לתוך הקבר, ולא נשאל אלא על המנהג שבתוך הארון טרם שמכסים אותו בלוח מטילים טיט על פניו, וע\"ז השיב מה שהשיב ומש\"כ \"וחוזרים ונותנים עפר הרבה עד שנעשה גל כגובה אמה ויותר\" הרי פשוט הכונה שאחרי שמכניסים את הארון באדמה מערימים עליו עפר, עד שנעשה גל מעל לשטח פני הקרקע בגובה אמה או יותר. וזה כפי שאכן נהוג כיום. אבל מאן דכר שמיה שהארון נשאר על פני הקרקע אלא שעל הארון נותנים עפר. שא\"כ (הואיל ולא הזכיר כלל שסביב לארון ג\"כ מערימים עפר) על ידי הגשם והרוח בקלות יגרף העפר מעל הארון וישאר גלוי, והעפר כלא היה. אבל מה זה שייך למש\"כ הרמב\"ן בנוגע לסמך הקבורה בקרקע, שגם הוא הסכים להתיר לקבור בארון כמו שכתב במפורש:",
            "ואם עשה ארון וקברו אינו עובר עליו, אעפי\"כ יפה הוא לקוברו בארץ. עכ\"ל.",
            "מה שאסר במפורש, וכן הוא בשו\"ע הוא מש\"כ:",
            "נמצאנו למדים שעושה ארון למת ומניחו בבית קברות אינה קבורה ועובר משום בל תלין.",
            "ונשוב עתה לעיקר דבריו ומה שדייק וחידש שהגוי אכן קלע לנקודת האמת, שאין בכלל חובת קבורה למת מן התורה, ובראש וראשונה של המחזיקים בדעה זו הוא הר\"ח שללפי שמצטט ממנו מסיים:",
            "וקיי\"ל מצוה זו מדרבנן היא.",
            "והנה לפני זה הר\"ח מביא שני לשונות של ר' יוחנן, והלשון השני רמז לקבורת המת מן התורה מדכתב תקרבנו, ופירש הר\"ח \"ללמד שחייב מן התורה לקבור המת\" וכן כתב שמה שאנו דורשים מתקברנו לקבורה בארץ מן התורה \"לא משמע לי' למלכא\". וזה בדיוק כפירש\"י, א\"כ הרי בפשטות דרק הגוי הוא דלא משמע לי' לדרוש מה \"דדרשי אנן\", אבל לדידן אכן קבורת המת בקרקע מן התורה, ולא כפי שחשב כנראה שבור מלכא שדי בשימתו בארון. וא\"כ איך מסיק הר\"ח בפשיטות בתכ\"ד שקיי\"ל שזה מדרבנן, דלפ\"ז הרי גם אנן ס\"ל כוותיה דשבור מלכא. ואם יש לו לר\"ח איזה נימוק לדחות את דברי ר' יוחנן הללו, איך לא נמנע מלהביאו לפנינו, מלבד שאין זה נוסח מקובל לפסוק במקום שיש בו מחלוקת, בנוסח \"וקיי\"ל\" אלא נאמר הלשון \"הלכה כפלוני\" וכיו\"ב.",
            "והנה הנימוק שמציע לפנינו הרהמ\"ח הוא דתרי לישני שבר\"י: לישנא קמא דדריש מקרא דתקברנו לרבות שאר מתים לחייב איסור הלנה בשאר מתים, ואידך דדרשי מקרא דתקברנו לענין חיוב קבורה, פליגי אהדדי בהא. דללישנא קמא הלימוד הוא רק לענין איסור הלנה ולא על חיוב קבורה, ואילו אידך לישנא מפרש לה לחייב קבורה בשאר מתים, ול\"ק פליג עלה, וכיון דבמשנתנו נאמר איסור הלנה דשאר מתים, והוא ע\"כ מהאי קרא, א\"כ סברה כלישנא קמא, וממילא דאין הלכה לחייב קבורה מן התורה.",
            "ועפ\"ז סובב הולך דהרי\"ף והרא\"ש לא העתיקו אלא ל\"ק, א\"כ ש\"מ דכל הני סברי דחיוב קבורה אינו מן התורה (והטור שהעתיק הלכה כרמב\"ן, לפ\"ז פליג על אביו הרא\"ש מבלי שהזכירו אפילו). אך לפ\"ז הן יפלא בעינינו שלשון זה שדורש ממש\"כ תקברנו לרבות שאר מתים, לא על ענין חיוב קבורה כלשון הכתוב, אלא דקאי על מה שנאמר לפני כן איסור בל תלין, דע\"ז הוא דבא לרבות שאר מתים לאיסור. וע\"ז ישראל השואל, היאך ומשו\"מ נפרש הריבוי שבפשטותו יש בו לרבות משהו בנוגע לקבורה, וזה כלשון השני שמפרש באמת שבא לרבות חיוב דקבורה בשאר מתים, ואילו לישנא קמא, משום מה מואס בדרשה כפשטה ומפרש לה דוקא לענין איסור הלנה שנאמר בכתוב לפניו?!",
            "אך האמת יורה דרכו של\"ק לטיפויי אתא, היינו שס\"ל דקרא דריבוייא דשמעינן מ\"תקברנו\" לרבות שאר מתים, מתיחס על הכתוב כולו, הן על קבורה והן על איסור הלנה, ותרתי שמע מינה שבא הכתוב להשוות מכל וכל איסור ההלנה וחיוב הקבורה, כשם שהוא במי שנתחייב מיתה, כן הדבר בכל אדם; וכן נוקט בפשיטות בלח\"מ (פי\"ב מאבל ה\"א) שכ' בין השאר: - - - ללישנא קמא דר' יוחנן דאית ליה דקרא דקבור תקברנו מריבוי דרשינן אפילו שאר מתים והמלין מתו עובר בלא תעשה, ליכא בעיא (אי מצי אמר לא תקברוני) דכיון דהוא מצוה מן התורה לקבור מתו לאו כל כמיני' לומר שלא יקברוהו. עכ\"ל.",
            "ומעתה פשוט שלא הוצרך הרי\"ף והרא\"ש להביא לישנא בתרא, שהרי דבריו כלולים בל\"ק, דמרבינן אפילו איסור הלנה. ומובן מאליו שלחייב קבורה בכל אדם הוא מן התורה. וזהו גם שהוצרך הרמב\"ם להביא להלכה (בט' מסנהדרין) כשמדובר על איסור הלנה על העץ של המחויב לכך, הוסיף שדין זה הוא גם בכל המתים, היינו שאעפ\"י שאין כאן הלנה על התלי' אלא התעכבות מלקוברו, אעפי\"כ נתרבה בכתוב זה; ואילו בקבורה שאין שינוי בזה בין מי שנתחייב מיתה (לאחר שהורידוהו מהתליה) לבין אחרים, לא הוצרך לכתוב כאן, והביאו במקומו (פי\"ב א) שהקבורה מצוה שנ' כי קבור תקברנו.",
            "והנה הלח\"מ (פי\"ב מאבל הנ\"ל) נתלה במ\"נ בלשון השני של ר' יוחנן \"רמז לקבורה מן התורה\" דס\"ל האי לישנא דקבורה מדרבנן, ואין לה אלא רמז בתורה. אכן הר\"ח לא כך דעתו, שהרי כן הוא לשונו בזה: איכא דאמרי אר\"י רמז לקבורת המת מן התורה מדכתיב תקברנו שאין תקברנו אלא ללמד שחייב מן התורה לקבור את המת, היינו שלדעתו גם לישנא בתרא אינו חולק שמצוה מן התורה לקבורה, ולא נחלק אלא לענין אי איתא נמי בל\"ת דהלנה מה\"ת, והיינו דס\"ל דריבויא \"תקברנו\" אין ליחסו אלא לענין חיוב הקבורה, ולא קאי ארישא, דהאיסור הוא להלינו על העץ, ול\"ש כלל לגבי שאר מתים, ואילו ל\"ק ס\"ל דג\"ז הריבוי, ועפי\"ז כ' דתקברנו לריבויא חיוב קבורה לא משמע לי' למלכא, היינו שהגוי לא הי' מקבל שמריבוי זה יש ללמוד חיוב קבורה בקרקע. אך לדידן ודאי דרשינן כן בכל המתים, דאין בזה פלוגתא כלל, א\"כ הרי לא יתכן כלל לומר דאחר שהביא הר\"ח את כל זה יסיים, דקיימא לן דאין קבורה אלא מדרבנן, דהיינו כשאלתו של השבור מלכא.",
            "ע\"כ פשוט הדבר שאין הר\"ת \"וק\"ל\" (הרהמ\"ח העתיק וקי\"ל עם יו\"ד באמצע, ולא היא) כמו שדימה הרהמ\"ח דרצה לומר \"וקיימא לן\" שבא לפסוק הלכה כשבור מלכא, אלא יתפרש \"וקאמר לך\" או \"וקאדחי ליה\" היינו שהולך על שבור מלכא, שהוא יכול לדחות שלעולם אין זו מצוה מן התורה, ולא עלה על דעת הר\"ח לפסוק הלכה שקבורה דרבנן, כשם שלא מצינו שום פוסק נגד מה שפסק בשו\"ע, שחיוב קבורה בקרקע הוא מן התורה. ובזה אזלו כל דברי הרהמ\"ח במה שהאריך בזה.",
            "עוד כ' בא\"ד במה שהבאתי מש\"כ הרמב\"ן:",
            "אלמא ארון דלאו קבורה הוא. נמצאנו למדים שעושה ארון למת והניחו בבית הקברות אינה קבורה ועובר משום בל תלין.",
            "שלפ\"ז גם כשהוא נקוב למטה ומונח ע\"ג קרקע בביה\"ק לא מהני.",
            "וכתב ע\"ז \"שאינו נראה דהרמב\"ן כתב כן על צוואתו דרבי וכו'\".",
            "הרי הרמב\"ן עצמו כ' שאם עשה ארון וקברו בקרקע אינו עובר עליו (אעפי\"כ יפה הוא לו לקוברו בארץ) נמצא שאין העיכוב מצד שהוא נתון בארון (אם כי להידור יש לנהוג לנקוב הארון, כמבואר בהא דרבי) א\"כ פתיחת הארון כלפי מטה אינו משפיע. נמצא שהחסרון במניח הארון על הקרקע בביה\"ק דלא יצא חובת קבורה אינו מצד שאינו פתוח למטה, דפתח זה אין לו ערך רק להידור בעלמא, באופן שכך לי שיש לו נקב למטה או שאין לו.",
            "ומה שטוען נגד מה שהסקתי דמת המוטל בבית אף אם יאטמוהו מסביב, אין מתקיימת מצות קבורה דדינו כתלוש, הרי הדברים מבוססים על מש\"כ התו' (סנ' מ\"ו ב ד\"ה קבורה) \"דמת אין לו בזיון אם שוכב על המטה בכבוד\" דודאי הכוונה כשאטמו את הבית דאל\"כ הרי בזיון גדול לו למת כשמתבקע לעין כל.",
            "וא\"כ הדיון על מי שאמר לא תקברוני, היינו כשרצה לשכב על מטתו לאטום הבית, ואפ\"ה אינה קבורה רק מצד אי נימא דקבורה משום כפרה ובזה שומעים לו. (ומה שהוקשה לו למחבר, איך מהני לעשות נגד מצות התורה, עי' ביד רמ\"ה שביאר יפה).",
            "עוד כתב לפרש דעת הר\"ח (לפ\"מ שנקט דס\"ל דאין חיוב קבורה מן התורה). דלישנא קמא סבר דתקברנו בא לאסור להלין שאר מתים אבל לא לחייב שאר מתים בקבורה, דאפשר לשורפן וקבור תקברנו לאו דוקא קבורה, דקרא נקט מנהג העולם שקוברים, וכמו שדחתה הגמרא כמה ראיות \"משום מנהגא\" (ומה שתירצה הגמרא דליעבד לי' ארון ותכריכים לא שמיע לי' הוא כדי להשיב לאותו גוי, ומה שהגוי ידחה) וכתב: \"ולא יהא דבר זה זר בעיניך כי כך מבאר הלח\"מ את הבעיא וכו'\" עכ\"ל.",
            "אכן זר ומוזר מה שעולה על דעת הרהמ\"ח מה שלא עלה אפילו על דעתו של גוי, לדחות דברי חכמים. ומה שתלה עצמו בלח\"מ, תלה בוקי סריקי בלח\"מ שלא אמר אלא שאין קבורה מן התורה, דמן התורה סגי בשימה בארון או בבית ולאטמו באופן שלא יראוהו מבוזה וכדכתבו התוס', אבל שריפת המת כגרועים שבגויים, מאן דכר שמיה.",
            "במסקנת דבריו כ' דאם:",
            "יהיד הארון בתוך גבעה מלאכותית או טבעית של עפר באופן שיהיה הארון מוקף עפר חשיב קבר מעליא לכו\"ע.",
            "הנה בגבעה טבעית לא הי' ס\"ד לאסור, שהרי זוהי קבורה של גדולי עולם כמו שהבאתי. ואף אם תהי' גבעה מלאכותית כשעפר מספיק מוערם עליו הדבר נוטה להיתר, אך יש לעשות זאת באופן שיהא ע\"ז דמות גבעה, לא רק קצת עפר שיכסה הבנין, ולא דנתי בזה",
            "* * *"
        ],
        [
            "\n<small>פדואה, איטליה, אלול, ה'תשנ\"ט</small>",
            "<b>קטו. אמירת קדיש על אדם שנעלם ואשתו עדיין בעיגונה</b>",
            "<b>שאלה</b>",
            "לפני כמה חודשים חבר בקהילתנו טבע-נעלם בים באיזור קוסטה ריקה - מים שאין להם סוף. גופתו לא נמצאה עד היום, לצערנו.",
            "אשתו, בנו, בתו ואחותו ראו את התשובה שפרסמתם בשו\"ת במראה הבזק ח\"א תשובה סח (לו5- במהדורה ראשונה). ושם פסקתם שאין לנהוג אבילות כל עוד האשה בעגינותה כדי שלא יבואו להתירה על סמך מנהגי האבילות.",
            "מצב זה גורם להם צער רב והם מאוד מעונינים שהבן יאמר קדיש ויארגן לימוד בציבור לעילוי נשמת אביו. כמו כן הם מעונינים להקים מצבה ליד קברי אבות. כל זה יעזור להם קצת ב\"נחמתם\".",
            "אשתו איננה מבקשת רשות להינשא והיא מחכה בסבלנות לפסק בית הדין בנושא.",
            "האם אני רשאי להיענות לבקשתם?",
            "<b>תשובה</b>",
            "1. צריך לדעת שהכבוד האמיתי לנפטר הוא מה שציוו התורה וחכמיה, וכשם שנצטווינו להתאבל על נפטר, כך נצטוונו במקרה דנן שלא לנהוג מנהגי אבלות<sup>1</sup><i class=\"footnote\">עיין בשו\"ע (יורה דעה סי' שעה ס\"ז) ובש\"ך (שם) המדייק שלהכי נקט מים שיש להם סוף, לדייק שבמים שאין להם סוף אין מתאבלים עליו כלל, וכן כתב \"בית יוסף\" בשם העיטור בשם תש' הרי\"ף, וכן כתב רמ\"א (אבן העזר סי' יז סעיף ה) שאשתו אסורה ללבוש שחורים או להספיד, כל זמן שאין עדות שהיא ראויה להינשא.</i>, ומעין מה שמצאנו, שחג מבטל אבילות. אם הבנים רוצים לעשות כבוד לאב, יכולים הם לצום באחד הצומות המקובלים, כמו עשרה בטבת, ולכוון גם לזכר האב<sup>2</sup><i class=\"footnote\">במיוחד אם הבנים אינם שומרי תורה ומצוות, ועתה הם יצומו בצום זה לכבוד האב, או יבואו להתפלל בתפילות שאין הם רגילים בהן.</i>.",
            "2. אם הרב רואה שיש צורך גדול בדבר, והנתונים הם שקרוב לוודאי אכן האב נהרג, כמו במים שאין להם סוף - אף שלכתחילה אין מתירים לאישה להינשא, יש על מי לסמוך להתיר לקבוע יום יארצייט ולהגיד קדיש וכל דבר שאין מזכירים בו את שמו של הנעדר<sup>3</sup><i class=\"footnote\">עיין שם ב\"פתחי תשובה\" המביא דעות לחלק בין אבילות לאמירת קדיש, ומסיק - מאחר שרשב\"א ורמב\"ן ור\"ם וטור ומרדכי כולם בחדא שיטה קיימו - לחייב באבילות על-פי רובא (וחולקים על הרי\"ף), ומה גם בעניין אמירת קדיש שאינו דומה כל כך לאבילות, כמבואר בשו\"ת \"שבות יעקב\". וכן פסק בשו\"ת \"ציץ אליעזר\" (חלק ג סי' ג) במקרה שקרוב לוודאי טבע במים שאין להם סוף.</i>, אבל בדבר שמזכירים את שמו<sup>4</sup><i class=\"footnote\">בספר \"ילקוט יוסף\" (ח\"ז עמ' רלח-רלט) כתב שאין לנו לזוז מדעת מרן המחבר שבמים שאין להם סוף אין מתאבלים, אלא ברווק ואישה שמתה הקלו להתאבל, שאין בהם החשש לתקלה, אף-על-פי שיש כמה וכמה אחרונים שהחמירו גם ברווק, גזירה אטו נשוי (דעותיהם מובאות ב\"פתחי תשובה\" שם). ועיין בשו\"ת \"במראה הבזק\" (ח\"א תשובה סח במהדורה ראשונה). וכתב בעל ה\"כנסת הגדולה\" (סי' שלט, הג' הטור אות ו) ששאני הספד והשכבה שמזכירים שמו של המת, וכן לבישת שחורים שלובשת בגדי אלמנותה שמת בעלה, שזהו מה שהזכיר רמ\"א באבן העזר, אבל באבלות (שלא כמו בלבישת שחורים) \"שמא על מת אחר היא מתאבלת\", וכן אפשר לומר לעניין קדיש - שמא על מת אחר הוא אומר קדיש. ואם כן יש לומר שגם לריב\"ש ולמרן \"בית יוסף\" מותר להתאבל ולומר קדיש. ובשו\"ת \"שי למורא\" (סוף סי' טז) כתב שעכשיו, שהדבר מפורסם שאין להתיר אישה להינשא אלא במושב בית-הדין, ואחר מתינות בדין, מריצים הרבנים איגרותיהם זה לזה עד שיוצא הדבר בהיתר - אין לחוש שמא יתירוה להינשא משום שתנהג אבילות, ולכן נראה לסמוך על כל הנ\"ל ולהתיר לומר קדיש ודברים שאין מזכירים בהם את שם הנפטר, וכעין הסברה שהזכיר שו\"ת \"ציץ אליעזר\" הנ\"ל לעניין נעדר שעל-פי השערה נהרג (ולא שיש סבירות גבוהה שנהרג), ומה גם שכותבים בפנקסי הקהילה, שאישה זו עגונה ואינה מותרת להינשא.</i> יש להחמיר.",
            "3. צריך לוודא שייכתב בפנקסי הקהילה, שאישה זו היא עדיין עגונה ואיננה מותרת להינשא.",
            "4. מצוה רבה על בית-הדין לטפל בעניין ולנסות לרדת לעומק הסוגיה כדי למצוא היתר לעיגונה."
        ],
        [
            "\n<small>טקסס, ארה\"ב, סיון, ה'תשנ\"ז</small>",
            "<b>קטז. אמירת קדיש על אב חורג למי שהוריו בחיים</b>",
            "<b>שאלה</b>",
            "בקהילתי יהודי חוזר בתשובה ההולך ומתחזק בעבודת ד' מיום ליום ב\"ה. לאחרונה הוא למד על עניני הקדיש ואז התעוררה אצלו השאלה הבאה:",
            "בצעירותו אמו נתגרשה מאביו ונישאה לאדם אחר, והוא המשיך לגדול בביתם.",
            "לאחר מספר שנים נהרג אביו החורג בתאונת דרכים ל\"ע. בניו של האב החורג היו רחוקים מקיום תורה ומצוות ולא אמרו קדיש על אביהם.",
            "אביו מולידו וכן אמו עדיין בחיים.",
            "האם הוא רשאי לומר קדיש על אביו-חורגו בכל שנה ביום ה\"יור צייט\"?",
            "<b>תשובה</b>",
            "אמירת קדיש נתקנה משני טעמים:",
            "1. לעילוי נשמת הנפטר;",
            "2. כביטוי לצידוק הדין מצד הנשארים.",
            "על כן אין בהלכה איסור על אמירת קדיש גם על-ידי מי שהוריו עדיין בחיים<sup>1</sup><i class=\"footnote\">עיין שו\"ת \"במראה הבזק\" (חלק א תשובה ד, יג1 במהדורה ראשונה).</i>. ברם, מצינו בפוסקים<sup>2</sup><i class=\"footnote\">\"לבוש\" (או\"ח, סי' קלג) ועוד פוסקים.</i>, כי ההמון (פשוטי העם שאינם בקיאים במקורות) חוששים מכך. על כן יש לחשוש מדין כיבוד אב ואם<sup>3</sup><i class=\"footnote\">עיין בשו\"ת \"יביע אומר\" (יורה דעה ח\"ג, סי' כו) שפסק, שאם האב מקפיד, לא יאמר הבן קדיש אפילו על אמו. והוא הדין הכא.</i> כאשר יש קפידא מצד אחד ההורים.",
            "על כן, בנדון דידן, שמן הראוי הוא שהשואל יכבד גם את אביו מגדלו<sup>4</sup><i class=\"footnote\">כיון שגידלו כבנו, ומצינו שהמגדל יתום, מעלה עליו הכתוב כאִלו ילדו (סנהדרין יט ע\"ב).</i>, הוא יכול לומר קדיש, אם אין חשש שאביו מולידו ייפגע מזה. והיה אם יש חשש כזה, יבקש רשות מאביו מולידו, ואם לא יקבלה, ישכור מי שיאמר קדיש על אביו מגדלו."
        ],
        [
            "\n<small>ניו-יורק, ארה\"ב, אלול, ה'תשנ\"ו</small>",
            "<b>קיז. אמירת קדישים נוספים על ידי אבל, במניין שאין הוא מתפלל בו</b>",
            "<b>שאלה</b>",
            "אבל בשנתו הראשונה או לאחר מכן ב\"יאר-צייט\", האם ישנו איסור הלכתי או מנהג שלא יאמר יותר קדישים מאשר במנין בו הוא מתפלל.",
            "כגון במקרה והאבל הגיע לבית-הכנסת כשמנין א' טרם סיים את תפילתו והוא מתכוון להתפלל עם מנין ב'. האם מותר לו לומר קדיש גם עם חברי מנין א'.",
            "<b>תשובה</b>",
            "אבל הבא לבית-הכנסת ומצא מניין ראשון בסוף התפילה, יוכל לומר קדיש גם במניין זה. אם ירצה, אף-על-פי שאינו מתפלל עמהם<sup>1</sup><i class=\"footnote\">לגבי קדיש שלאחר הלימוד מצאנו ב\"ביאור הלכה\" (שו\"ע אורח חיים סי' קנה ד\"ה ויקבע וכו') \"עוד כתבו, דלענין אמירת הקדיש אין מעכב שילמדו דוקא בעשרה... וגם, דאפי' איש אחר שלא למד יוכל לומר הקדיש\". ולגבי קדיש שלאחר התפילה כתב בשו\"ת \"חלקת יעקב\" (ח\"ב סי' קלח, ובהוצאה חדשה סי' כ) דמי שבא לבית-הכנסת אחר \"עלינו\" והתחילו לומר קדיש, יכול להצטרף עמהם, אף שלא היה עמהם בשעת אמירת \"עלינו\". ונסמך שם על הסוגיה (סוכה נא ע\"ב) בדין עניית אמן כשלא שמע הברכה (והובאו דבריו גם ב\"פני ברוך\" עמ' שס הערה לג).</i>, להתפלל במניין השני ולומר שם הקדישים, ואין זה בכלל מה שהזהירו אחרונים שלא להרבות בקדישים<sup>2</sup><i class=\"footnote\">ב\"באר היטב\" (לשו\"ע או\"ח סי' נה סק\"א) כתב, \"כאשר טוב למעט בברכות, כך טוב למעט בקדישים, כנה\"ג. וגם בעל תשובת \"דבר שמואל\" (סי' קפג) קורא תגר על זה שנאספים עשרה בני אדם ואומרים כמה קדישים על פסוקי תורה או משנה או גמרא, עיי\"ש. תשובת ה\"דבר-שמואל\" מובאת ב\"כל-בו\" (עמ' 371 הערה 23) - \"אבלים המרבים באמירת קדישים בכל מקום ובכל זמן מבלי קדימת שום קריאה, ולולי שכבר נהגו, ואין דין פשוט להוכיח, מעלים עין כאלו אינו רואה\". משמע מדבריו שהבעיה היא דווקא לגבי ריבוי קדישים שלא נתקנו בסדר התפילה, אבל בקדישים שעל שיר של יום ו\"עלינו לשבח\" אין בעיה. וכן הובא ב\"גשר החיים\" (חלק א, פרק ל פסקה י) - \"והרשות כמובן לכל הנדחים מהקדישים (לפי המנהג שרק אבל אחד אומר קדיש) להוסיף, וכל-שכן במקרה שלנו שאינו מוסיף אלא מתפלל כסדר התפילה\". וכן ב\"כל-בו\" (פרק חמישי, סי' ב, פסקה יד) - \"והיוסיף אומץ הביא מנהג שנהגו בפרנקפורט בימיו, שהאבלים אמרו כל אחד ואחד קדיש וברכו, וכמה פעמים, בעוד שהקהל הם באמצע תפילת שמו\"ע, כדי להרבות בקדישים, ופשיטא שעליהם כוונו האחרונים שלא להרבות בקדישים\". ועיין בהערה שם.</i>."
        ],
        [
            "\n<small>מקסיקו סיטי, מקסיקו, כסלו, ה'תשנ\"ח</small>",
            "<b>קיח. אמירת קדיש אחר קדיש בבית האבל ללא הפסק מזמור</b>",
            "<b>שאלה</b>",
            "בקהלתינו נהוג שבבית האבל, אם נוסף לאבלים של השבעה, יש עוד אבלים, אז האבלים של הבית אומרים קדיש בפני עצמם ואח\"כ אומרים קדיש האחרים, וכמובן שיש פה בעיה של ריבוי קדישים בלי צורך. מדובר במנהג שנוהג הרבה שנים בגושפנקא של רבני הקהילה האשכנזית.",
            "האם להמשיך במנהג כפי שהוא?",
            "<b>תשובה</b>",
            "<b>א. </b>במנהג אמירת קדיש ישנם שתי בעיות.",
            "1. ריבוי קדישים",
            "2. הפסק<sup>1</sup><i class=\"footnote\">עיין \"גשר החיים\" (פרק ל) \"כל בו אבלות\", עמ' 371.</i>.",
            "לכן המנהג המתואר גרוע הוא<sup>2</sup><i class=\"footnote\">עיין \"גשר החיים\" (הנ\"ל) שכינה מנהג זה \"אווילי\".</i> ומן הראוי לבטלו.",
            "<b>ב. </b>ברם, אם ישנו חשש שלא ישמעו לרב בביטול המנהג<sup>3</sup><i class=\"footnote\">עיין שו\"ת \"דבר שמואל\" (סי' קכג) שכתב לעניין בעיית ריבוי קדישים \"הוחזק כ\"כ בעיני העם תוחלת תועלת הקדישים הללו... ומה מועיל כי נפגע הם ולצווח ככרוכיא, הלא על כיוצא בזה נאמר כמו שהורנו רז\"ל, הנח להם מוטב יהיו שוגגים ואל יהיו כמזידים... ואין בזה דין פשוט ואיסור ברור בספרים, להוכיחם במישור על פניהם לכן אמרתי יפה שתיקותינו בדבריו, עת לחשות לה' \". היוצא מדבריו, שאף שמנהג זה הוא גרוע, אנו אומרים במקרה זה \"מוטב יהיו שוגגין\" וכו'.</i>, או שמתוך כך יבואו ליד מחלוקת<sup>4</sup><i class=\"footnote\">עיין שו\"ת התשב\"ץ (ח\"א סי' קנג ד\"ה האחד) שכתב \"כיוון שעל מנהג זה התנהגו הדורות, אין כוח לשנות מנהגם כלל, שזהו מתורת המנהגות, בכל הינא דליכא אסורא, אפי' נהוג דלא כהילכתא, שבקינן להו ולא מסלקינן להו... משנה שלמה שנינו, אל ישנה האדם מפני המחלוקת\".</i>, אין לבטלו<sup>5</sup><i class=\"footnote\">גם בעיית ההפסק, אין בכוחה להפוך מנהג זה למנהג אסור, מכיוון שבמקור קדיש יתום לא תוקן כחלק מן התפילה – עיין \"אוצר הגאונים\" משקין (עמ' 42), \"הוי יודע כי קדיש שהוא יתגדל, ולא מצאנו לו עיקר על המת, אלא לאחר מספד או לאחר צידוק הדין\". המקור הראשון הקושר את אמירת הקדיש לתפילה מופיע במס' כלה רבתי (פ\"ב ה\"ג) \"אוקי בני כנישתא לברוכי בקהלא\", וגם כאן מובא שהקדיש נאמר בפני הציבור, ולא כחלק ישיר של התפילה, על-פי-זה כנראה שבקדיש יתום לא שייך לדון מצד דיני הפסק הרגילים, אלא העיקר שייאמר בשעת התפילה.</i>.",
            "<b>ג. </b>להלן הצעות מספר, שאם אפשר לבצען - עדיף.",
            "1. שמענו על מנהג, הנהוג בבריטניה, לפיו אומרים כל האבלים את כל הקדישים של התפילה, יחד, ואִלו את הקדיש של מזמור מג, אומרים האבלים של השבעה לבד, שהרי כולם מבינים שקדיש זה נתקן באופן מיוחד דווקא לאבילות שבעה.",
            "2. אם ניתן להוסיף מזמור בין קדיש לקדיש - עדיף."
        ],
        [
            "\n<small> מלמו, שבדיה, אייר, ה'תשנ\"ח</small>",
            "<b>קיט. זכות ההחלטה בדבר הכיתוב על מצבה</b>",
            "<b>שאלה</b>",
            "בבית הקברות היהודי במלמו היה נהוג לרשום על המצבה את שם הנפטר רק בלועזית. בשנים האחרונות נשתנה המנהג והתחילו לציין את שם הנפטר בעברית.",
            "פלוני שנפטר לפני שנים רבות נקבר תחת מצבה עם כיתוב לועזי בלבד. אשתו נפטרה זה עתה והמשפחה מבקשת לרשום על מצבה את שמה רק בלועזית, כדי שלא יחשבו שהבעל לא היה יהודי ולכן שמו נרשם רק בלועזית.",
            "האם המשפחה רשאית לדרוש מהחברא קדישא לחזור במקרה זה למנהג הישן והאם יש כלל ענין הלכתי בכתב עברי על גבי מצבה?",
            "<b>תשובה</b>",
            "1. אין לדרוש מן החברה קדישא למלאות את בקשת המשפחה, אלא להיפך - אין להרשות אף לא לאדם אחד לשנות מתקנות החברה וממנהגיה, שכן יש לה דין ז' טובי העיר בכל הנוגע לסדרי הקבורה<sup>1</sup><i class=\"footnote\">\"גשר החיים\" (ח\"א פ' לג אות ב סע' ב), עפ\"י \"מגן אברהם\" (שו\"ע אורח חיים סי' קנג ס\"ק מא).</i>. אך מותר, כמובן, לבקש רשות מן החברה לשנות ממנהגה, ואם יתנו רשות - מותר יהיה לנהוג כמבוקש<sup>2</sup><i class=\"footnote\">\"גשר החיים\" (שם).</i>.",
            "2. לא מצינו בשום מקום שאסור לכתוב על מצבה בלשון אומות-העולם, אך באשר לתאריך, יש להקפיד לכתוב את התאריך העברי דווקא, ולא את זה שלהן<sup>3</sup><i class=\"footnote\">\"גשר החיים\" (ח\"א פ' כח אות ג סע' ד), \"כל בו\" על הל' אבילות (פ' חמישי סי' ג אות ה). והוסיף ה\"כל בו\" שם, שאם נהגו באותו המקום לכתוב את התאריך של אומות-העולם, אין לעשות מחלוקת בשל כך, מכיוון שאין מתכוונים לדבר רע. ואם כותבים את שני התאריכים, ודאי שפיר דמי.</i>.",
            "3. לאור האמור לעיל נראה שיש לפעול בדרך זו:",
            "הפתרון הרצוי הוא להוסיף על מצבתו של האב כמה מילים בעברית, ובכך להשוותה למצבת האם.",
            "אם אי-אפשר לעשות כן, יש לנסות לשכנע את המשפחה, בדרכי נועם, בחשיבות קיום תקנות החברה קדישא, ולהסביר שבחששם אין ממש<sup>4</sup><i class=\"footnote\">שכן אנשים יבינו, שמצבת האב נכתבה בזמן שנהגו לכתוב בלועזית, ולא יחשבו שהיה גוי. ועוד - אם יחשדו שהאב גוי, אין בזה לעז על הבנים.</i>.",
            "אם המשפחה לא תשתכנע, יש לבקש מן החברה להרשות למשפחה זו לחרוג מן התקנה המקובלת, שהרי אין איסור של ממש בכתיבת אותיות לועזיות על המצבה<sup>5</sup><i class=\"footnote\">על-פי רמב\"ם (פ\"י מהל' אבל הל' ז) שלגבי ענייני אבלות יש להתחשב גם בכבוד החיים. וכן איתא ב\"פתחי תשובה\" (יורה דעה סי' שמה סק\"א). ועיין גם בדיון בגמרא (סנהדרין מו ע\"ב).</i>."
        ],
        [
            "\n<small> מלמו, שבדיה, מנחם אב, ה'תשנ\"ז</small>",
            "<b>קכ. החלפת מצבה</b>",
            "<b>שאלה</b>",
            "אדם בקהילה נפטר ללא שארים. החברא קדישא הקימה על קברו מתקציבה מצבה קטנה.",
            "חבריו של הנפטר אספו כסף במשך כל השנה, קנו מצבה חדשה גדולה יותר ומכובדת יותר וללא רשות החברא קדישא הניחו אותה על החלקה הסמוכה לקברו של הנפטר.",
            "אנשי החברא קדישא מאוד כועסים כי עכשיו לנפטר אחד שתי מצבות, אין נפטר תחת המצבה החדשה והם גם נפגעים כספית כי הפסידו מקום קבורה.",
            "כיצד לנהוג במקרה זה?",
            "<b>תשובה</b>",
            "מותר<sup>1</sup><i class=\"footnote\">המצבה החדשה לא נאסרה כל זמן שלא הניחו אותה אצל המת, משום דהזמנה לאו מילתא (שו\"ע יורה דעה סי' שסד סעיף א).</i> להעביר את המצבה החדשה ממקומה<sup>2</sup><i class=\"footnote\">ודאי שמותר לסלק את המצבה החדשה מן החלקה שלא שייכת למת - משום ההפסד הממוני.</i> ולהניחה במקום המצבה הישנה, ואת הישנה יש לגנוז<sup>3</sup><i class=\"footnote\">משום שהיא אסורה בהנאה (עיין שו\"ע יורה דעה סי' שסד ש\"ך ס\"ק ג וט\"ז ס\"ק א שמביאים הגהות אשרי דאסור למכור מצבה שנשברה).</i>."
        ],
        [
            "\n<small>ניירובי, קניה, מר חשוון, ה'תשנ\"ט</small>",
            "<b>קכא. עלייה לקבר בחו\"ל ביום-טוב שני</b>",
            "<b>שאלה</b>",
            "אחד מחברי הקהילה נפטר ל\"ע בפסח הקודם בט\"ז בניסן, יום טוב שני של גלויות של יום ראשון של פסח.",
            "בניירובי לצערנו הקהילה איננה מציינת את יו\"ט שני כנראה מכיון שרוב חברי הקהילה הם ישראלים ועוד שקשה מאוד להשיג כאן מנין ולארגן תפילה יומיים ברציפות. אשתו היא מקומית ורוצה לארגן עליה לקבר וגילוי מצבה בט\"ז בניסן השנה, כיצד עלינו לנהוג?",
            "<b>תשובה</b>",
            "יש להדגיש שאין כל בסיס להקל במעמדו של יום-טוב שני בחו\"ל, שהוא כיום-טוב ראשון לבני המקום, וכן גם לבני ארץ-ישראל שקבעו דירתם בחו\"ל<sup>1</sup><i class=\"footnote\">כך לשון ה\"שולחן ערוך\" (אורח חיים סי' תצו סעיף א), \"בגליות שעושין שני ימים טובים מספק, כל מה שאסור בראשון, אסור בשני, והיו מנדין למי שמזלזל בו; ואם הוא צורבא דרבנן, לא היו מחמירין לנדותו אלא היו מלקין אותו\". ובסעיף ג' שם כתב, \"בני ארץ ישראל שבאו לחוצה לארץ, אסורים לעשות מלאכה ביום טוב שני ביישוב, אפילו דעתו לחזור; וכל זמן שלא הגיע ליישוב, אפילו אין דעתו לחזור, מותר, לפי שעדיין לא הוקבע להיות כמותן. אבל אם הגיעו ליישוב, ואין דעתו לחזור, נעשה כמותן ואסור בין במדבר בין ביישוב. וכל חוץ לתחום אין נותנין עליו חומרי מקום שהלך לשם\".</i>.",
            "לעצם השאלה, אין עולים לבית-הקברות בחולו-של-מועד, כך שבכל מקרה אין לקיים את האזכרה בט\"ז בניסן<sup>2</sup><i class=\"footnote\">\"גשר החיים\" (פרק כט סע' ה).</i>. במקום שחל יום המיתה בחול-המועד, המנהג הוא לדחות את האזכרה לאחרי החג. כאמור, ודאי שאין לקיים את האזכרה ביום-טוב שני של גלויות, אלא ביום שלאחריו, במקרה הנדון - ביום כ\"ג בניסן.",
            "בכל חודש ניסן אין מזכירים נשמות המתים<sup>3</sup><i class=\"footnote\">שו\"ע (אורח חיים סי' רפד) ו\"משנה ברורה\" (שם ס\"ק יט).</i>, ולכן, כאשר מקיימים אזכרה בחודש זה, אומרים פרקי תהלים וקדיש, אך אין אומרים \"א-ל מלא רחמים\"<sup>4</sup><i class=\"footnote\">\"גשר החיים\" (שם).</i>."
        ],
        [
            "\n<small>מונטוידיאו, אורוגואי, מנחם אב, ה'תשנ\"ה</small>",
            "<b>קכב. פינוי מקבר בבית קברות מעורב עם נכרים לבית קברות יהודי</b>",
            "<b>שאלה</b>",
            "בעירנו שני בתי קברות האחד של הקהילה היהודית ובו נקברים יהודים בלבד. השני של בית החולים היהודי ושם נקברים גם כאלה שאינם יהודים.",
            "אשה אחת נקברה בבית הקברות של בית החולים. משפחתה של האשה מוטרדת מאוד מן הענין ואינה מוצאת מנוחה לנפשה עקב מקום קבורתה של קרובתם.",
            "המשפחה לוחצת מאוד לפנות את עצמות הנפטרת לבית הקברות של הקהילה.",
            "להשלמת התמונה נוסיף כי בעירנו כולם נקברים בארון, עדיין לא עברו שנים עשר חודשים מיום הקבורה, בני המשפחה מתחייבים לקנות אף הם חלקות בבית הקברות של הקהילה כך שלעתיד יהיה בית הקברות הזה בבחינת קברי אבות.",
            "האם יש מקום להענות לבקשת המשפחה?",
            "<b>תשובה</b>",
            "אשה אשר נקברה בארון בבית הקברות שליד בית-החולים היהודי, אשר בו קבורים בעירבוביה יהודים ושאינם יהודים, ובקשו בני משפחתה לפנותה<sup>1</sup><i class=\"footnote\">באיסור פינוי מת מקברו נזכרו טעמים מספר:<br>א. משום ניוול. מקורו גמרא בבא-תרא (קנד ע\"ב), \"שאלו את רבי עקיבא - מהו לבודקו? (דהיינו לפתוח הקבר, ולבדוק המת אם הביא סימני-בגרות בחייו). אמר להם, \"אי אתם רשאים לנוולו\". ופירשו: \"לראות בושתו\". וכ' ב\"נודע ביהוד\" (מהד' קמא יורה דעה סי' קסד) \"כי לדעתי הניוול נוגע גם לחיים שרואין סוף האדם לניוול כזה\". ונזכר בכמה אחרונים שאיסור הניוול הוא מדאורייתא. וכתב בשו\"ת \"חכם-צבי\" (סי' נ) שדווקא טלטול גופת המת או עצמותיו גורם לניוול, אבל בארון סגור ליכא ניוול.<br>ב. משום חרדת הדין. \"בית יוסף\" כתב בשם ה\"כלבו\" (טור יורה דעה סי' שסב), \"לפי שהבלבול קשה להמתים, לפי שמתייראין מן הדין\", וזכר לדבר - \"ישנתי, אז ינוח לי\" (איוב ג, יג) ובשמואל א' (כח, טו) \"למה הרגזתני להעלות אֹתי\". ובשו\"ת \"נודע ביהודה\" (מהד' קמא יורה דעה סי' פט) כתב שטעם זה קיים דווקא כל עוד לא נתעכל הבשר, אבל אחר כך ליכא.<br>אמנם בשו\"ת \"פרשת מרדכי\" (סי' כד) השיג על ה\"נודע ביהודה\" וכתב שאף בעצמות, לאחר שנתעכל הבשר, איכא חרדת הדין, וכ\"כ בשו\"ת \"שיבת ציון\" (סי' סג) ובשו\"ת \"עין יצחק\" (חלק יורה דעה סי' לד). והביאו ראיה מלשון השו\"ע (יורה דעה סי' שסג סעיף א) \"אין מפנין המת והעצמות\", ומקורו בירושלמי (מועד קטן סוף פרק ב'), ומשמע שהאיסור הוא אף על העצמות ללא הבשר, ובש\"ך ובט\"ז כתבו שטעם האיסור משום חרדת הדין, ועיין בשו\"ת \"ציץ אליעזר\" (חלק ה סי' כ ס\"ק ג-ס\"ק ט) שהאריך בענין זה. ובשו\"ת מהר\"ם שיק (יורה דעה סי' שנד) כתב שלאחר י\"ב חודש כבר אין לחוש לחרדת הדין, אך ברבים מספרי השו\"ת של אחרונים חלקו עליו, אם במפורש ואם במשמע מדבריהם, שדנו על חרדת הדין אף לאחר מאות שנים.<br>ג. רא\"ש במסכת מועד קטן (פרק א סי' יג) כתב \"גנאי גדול הוא למת לפנותו מקבר לקבר קודם שנתעכל הבשר\", ואין זה מטעם ניוול, דניוול איכא גם אחר עיכול הבשר, אלא נראה שכוונתו לבזיון המת מפני סרחון הבשר. ואפשר לצרף לזה מה שכתב בשו\"ת \"ציץ אליעזר\" (ח\"ה סי' כ ס\"ק יב) שהביא מן הנפסק בשו\"ע (יורה דעה סי' תג סע' ט-י) שאסור לנהוג מנהג בזיון בעצמות.<br>ד. מהר\"ם שיק (חלק יורה דעה סי' שנד-שנה) כתב טעם חדש, והוא \"חזקת מקום\", בדומה למה שאמרו חז\"ל בקרשי המשכן - \"קרש שזכה להיות בצפון, לעולם בצפון\" וכו'.<br>ה. \"נודע ביהודה\" (מהד' קמא חלק יורה דעה סי' פט) הוסיף עוד טעם - \"נכון שלא לגרום אבלות לקרובים בליקוט העצמות, שנפטרים על-ידי זה מכל קיום מצוות\".<br>ו. משום הבזיון למתים שנשארים קבורים שם. ומקורו בצוואת ר' יהודה החסיד (סי' ח), וב\"אור זרוע\" (הלכות אבלות סי' תיט). ואולם בשו\"ת \"תפארת צבי\" (יורה דעה סי' נט), הובאו דבריו ב\"פתחי-תשובה\" (יורה דעה סי' שסג ס\"ק א), כתב שאין למנוע פינוי מת לקבר אחר מטעם שנמשך בזיון לנשארים בבית-הקברות הישן, \"דאין מחויב לסבול בזיון בשביל חבירו\".<br>ועיין עוד ב\"ציץ אליעזר\" (ח\"ה סי' כ) שהביא עוד כמה טעמים לאסור, כגון סכנה לחיים, משום שבעוון חטוט קברות באות צרות (שו\"ת \"שבות יעקב\" ושו\"ת \"דעת כהן\" (סי' רג, רד).<br>והנה בנדון דידן נקברה המנוחה בארון, ולפי הנ\"ל אין חשש ניוול בפינויה (והוא הטעם העיקרי לאיסור פינוי המת). ואף שהזכרנו טעמים נוספים לאסור, ובראשם חרדת הדין שבאה על נשמת הנפטר, מכל מקום נוכל לצרף כמה טעמים להיתר הפינוי מן הנזכר בש\"ס ופוסקים, וכדלקמן בהערה 2 ו-3.</i> משם לבית הקברות היהודי שבו קבורים יהודים בלבד, יש מקום להתיר הפינוי<sup>2</sup><i class=\"footnote\">לפי דברי השואל משמע שבבית-הקברות של בית-החולים קבורים גם יהודים וגם שאינם יהודים, ואף שהרוב הם יהודים, מכל מקום יש חשש גדול שקברו גוי בד' אמותיה של המנוחה. ובשו\"ת \"חכם צבי\" (סי' נ, הובאו דבריו ב\"פתחי תשובה\" יורה דעה סי' שסג ס\"ק א) כתב, שמי שנקבר בקרקעות עכו\"ם, מותר להוציאו ולקברו בקברות ישראל. ואמנם שם כתב שהטעם משום שהגוי יחרוש ויזרע על קרקע הקבר, אלא שהוסיף עוד טעם, שלהעביר מקרקע של גוי לקבר יהודים עדיף הוא ממה שכתבו ש\"מותר לפנות המת ממקום אחד למקום אחר שהוא שלו\". וכתב ה\"נודע ביהודה\" (מהד' קמא יורה דעה סי' פט) שטעמו של \"חכם צבי\" גם משום \"שלא יהיו קוברין עכו\"ם אצל ישראל\". וב\"אגרות משה\" (יורה דעה ח\"ג סי' קו) כתב שחמורה קבורת גוי ליד יהודי, יותר מקבורת רשע אצל צדיק, כי שם זה רק אסור לכתחילה, אבל בדיעבד אין מפנין, ואִלו בעכו\"ם אצל יהודי אף דיעבד מפנים, ומקור הדברים בגליון מהרש\"א (יורה דעה סי' שסג). וכן כתב הגר\"ע יוסף בשו\"ת \"יביע אומר\" (ח\"ז חלק יורה דעה סי' לח), שאם נקבר גוי בבית-קברות יהודי ואי-אפשר לפנותו בגלל החוק, יעבירו את היהודים הקבורים אצלו למקום אחר.<br>בנדון דידן יש אפוא לומר שאם קבור גוי בשכנותה, כלומר בתוך ד' אמותיה, ודאי שמותר להעבירה לבית-הקברות של הקהילה. ואולם אם הדבר אינו ברור או שנמצא שאין גוי קבור ממש לידה, אלא שבבית-הקברות ההוא קבורים גויים במקומות מפוזרים, יש להסמיך לזה מה שכתב בשו\"ת \"אגרות משה\" (יורה דעה ח\"ג סי' קמח) שמה שכתוב, שאין לפנות אפילו מקבר בזוי לקבר מכובד, הוא דווקא אם המקום עצמו הוא בזוי (כגון ליד הגדר, או במקום דריסת אנשים), אבל אם הוא בזיון לאדם שמת, כגון גבר ליד אשה שאינה אשתו, מותר לפנותו, ולא יהא גרוע ממה שהתירו לפנות לקבר משפחה (עיין הערה 3). ובנדון דידן ודאי יש בזיון לנפטרת להיקבר במקום שקוברין בעירבוביה גויים ויהודים, ואולי עוד יקברו בצידה עכו\"ם, ואף יש חשש שיבואו קרובי העכו\"ם ויעשו מעשים כמנהג דתם ליד קברי קרוביהם (ויש להעיר על דבריו בסי' קמח מדבריו ב\"אגרות משה\" שם, סי' קמט, לעניין צדיק שנקבר אצל רשע, שאין מפנין בדיעבד משום דהוי רק כמבזוי למכובד).</i>, ובתנאי שבני משפחתה יקנו מקודם חלקה בבית הקברות היהודי, שתהיה מיועדת רק לבני המשפחה<sup>3</sup><i class=\"footnote\">כתוב בשו\"ע (יורה דעה סי' שסג סע' א) \"ובתוך שלו - אפילו ממכובד לבזוי מותר (לפנות המת מקברו), שערב הוא לאדם שיהא נח אצל אבותיו\". אמנם דנו אחרונים בשאלה, אם ההיתר לפנות לקבר-משפחה הוא דווקא כאשר כבר נקברו מבני המשפחה שם, או אף אם לא נקברו, אבל עתידין להיקבר שם. ה\"אור שמח\" (הלכות שמחות פי\"ד הל' טו) הביא ראיה מאלעזר הכהן הגדול שנקבר בגבעת פינחס בנו (והוליכוהו לשם לאחר מיתתו בשילה), טרם שנקבר שם פינחס, שהאריך שנים רבות אחריו. הראי\"ה קוק בשו\"ת \"דעת-כהן\" (סי' רב) הכריע כן להלכה, ומביא ראיה מלשון הירושלמי \"ערב הוא לאדם שיהא נינוח אצל אבותיו\", ומסיק שם להלכה שמהני מה שיקנו חלקת קבר למשפחה ויפנו המת מקברו לשם. והוא ממש כנדון דידן. ואף שבשו\"ת \"אגרות משה\" הנ\"ל לא הסכים למתירין, מכל מקום סיים שם שהרוצה לסמוך על ה\"אור שמח\", אין למחות בידו. ובקונטרס \"אבן יעקב\" (ב\"ציץ אליעזר\" כרך ד-ה סי' כח) האריך להביא פוסקים המתירין במקרה כזה, בניגוד לדעת ה\"אגרות משה\".<br>מכל הנ\"ל עולה שאם יקנו בני משפחת המנוחה חלקת-קבר מיוחדת לבני משפחתם (ובכללם גם בעלה, אם עודנו חי, ואם כבר נפטר וקבור בבית-הקברות היהודי, הרי שהיתר הפינוי הוא עוד יותר בשופי, ואפילו שלא יהיו קברותיהם סמוכים זה לזה), הרי שיש להם ודאי על מה שיסמוכו לפנותה לשם. אם האשה שומרת שבת ותקבר בחלקת שומרי שבת, הרי גם זכינן למה שכתוב (שו\"ע יורה דעה סי' שסב סעיף ה) שאין קוברין צדיק אצל רשע (ועיין שו\"ת רמ\"ע מפאנו סי' מד).<br>על פי פוסקים רבים גם קברי ילדים נחשבים לקבר אבות, אבל יש עדיפות לקנייה על-ידי הורים או בעל).<br>וצריך הרב להשגיח היטב שבני משפחתה יקנו את החלקה בקניין גמור, ורק אחר כך יפנוה לשם!</i>."
        ],
        [
            "\n<small>פירנצה, איטליה, אדר א', ה'תשנ\"ז</small>",
            "<b>קכג. פינוי עצמות אשה שנשתמדה מחמת המציק וחזרה בתשובה לקבר ישראל.</b>",
            "<b>שאלה</b>",
            "פלונית ילידת פירנצה נשתמדה ר\"ל בזמן מלחמת העולם השניה מחמת המציק ועברה לגור בעיר אחרת. אחרי המלחמה ביקשה לחזור בתשובה ולא עלתה בידה ונלקחה לבית עולמה ונקברה בעיר פלרמו בסיציליה, בבית קברות לא יהודי.",
            "קודם מותה עודדה את בתה לעשות את מה שהיא לא הספיקה לעשות ולשוב לדת ישראל.",
            "הבת אכן חזרה ליהדות שומרת שבת כשרות ומצוות נוספות והיא מבקשת עתה להעביר את עצמות אשה מבית הקברות של נכרים בפלרמו לקבר ישראל בעירנו.",
            "האם אנו רשאים להענות לבקשת הבת?",
            "<b>תשובה</b>",
            "מותר לקבור אשה זו בקבר ישראל מכיון ש\"ישראל מומר שעשה תשובה אין צריך לטבול ורק מדרבנן יש לו לטבול ולקבל עליו דברי חברות בפני ג\"<sup>1</sup><i class=\"footnote\">רמ\"א בשו\"ע (יורה דעה סי' רסח סעיף יב).</i>. דין זה הוא רק לכתחילה לשם מעלה בעלמא<sup>2</sup><i class=\"footnote\">רמ\"א בשו\"ע (שם סי' רסז סעיף ח).</i>. מכל מקום גם אם רק קיבל לעשות תשובה ולא עשאה נפסק להלכה לענין עדות<sup>3</sup><i class=\"footnote\">רמ\"א בשו\"ע (חושן משפט סי' לד סעיף כב).</i> \"מומר שחזר בו וקיבל עליו לעשות תשובה כשר מיד אע\"פ שלא עשאה עדין\"<sup>4</sup><i class=\"footnote\">ואמנם בש\"ך (שם ס\"ק כ) כתב שהסברה היא משום דמסתמא יקיים, ובנדון דידן המציאות מורה שהיא לא קיימה,, מכל מקום הרהורי תשובה יש כאן, ומוכח לנו שהייתה כוונה לשוב בתשובה ללא פניות, והראיה - שלפנינו בתה השומרת תורה ומצוות בזכות האם, ומי יודע, אם הבת הייתה שומרת היום תורה ומצוות לולא בקשת הם ועדודה. ודברי הש\"ך נסובים על מצב שבו אין לנו הוכחה, ולכן הוא אומר \"דמסתמא יקיים\", אבל בנדון דידן יש הוכחה מוצקה.</i> <sup>5</sup><i class=\"footnote\">בתשובות הגאונים (\"שערי צדק\" ח\"ג ש\"ו סי' ג, יא) נפסק שמומר שחוזר בו אינו צריך טבילה. ומדבריהם נראה שגם מדרבנן אין צריך טבילה, וכן פסק בשו\"ת הרשב\"א (ח\"ה סי' סו). וב\"תרומות הדשן\" (סי' קצח) מובא שאין להקשות יותר מדי על מומר שחזר ליהדות, ויש להביא ראיה לדבריו שהרי בזמן הסנהדרין היו מלקין את החוזר משום שעבר על כמה עבירות עשה ולא-תעשה וכריתות ומיתת בית-דין, ואנו רואים שמסתפקים במלקות פעם אחת ולא יותר (יעוין ב\"שערי צדק\" ח\"ג ש\"ו סי' יא).</i>.",
            "על כן מותר לפנות אשה זו מבית קברות של גוים לבית קברות יהודי ועדיף שהפינוי יהיה אל תוך חלקה משפחתית<sup>6</sup><i class=\"footnote\">עיין עוד בשו\"ת \"במראה הבזק\" (ח\"ב ע' 138-140) ובתשובה קכב לעיל.</i>."
        ],
        [
            "\n<small>רומא, איטליה, תשרי, ה'תשנ\"ו</small>",
            "<b>קכד. כהן שנשא גיורת שנתגיירה בקטנותה מתוך אי-ידיעה, דינו, מקור האיסור ודין הבנים.</b>",
            "<b>שאלה</b>",
            "כהן התחתן עם גיורת שנתגיירה בהיותה בת חודש. האשה עצמה, לא ידעה על כך עד סמוך לחתונה, גם לחתן נודע הדבר אחרי שכל ההכנות לחתונה נסתיימו. רב מסויים בארץ אחרת ערך להם חו\"ק למרות המידע החדש.",
            "החתן מבין עכשיו את חומרת הענין ושואל מה דינו ואם אפשר להתחשב בכך שהם לא ידעו מראש על הבעיה כאשר החליטו להתחתן? האם ניתן למצא כאן צד היתר?",
            "<b>תשובה</b>",
            "במקרה שהאשה ודאי גיורת והאיש ודאי כהן, אין פתרון להתיר בעיה זו, עם כל עוגמת-הנפש שבדבר<sup>1</sup><i class=\"footnote\">שו\"ת \"במראה הבזק\" (ח\"ב עמ' 153), עי\"ש באריכות בתשובה ובמקורות.</i>.",
            "ונוסיף כמה הערות עקרוניות:",
            "נחלקו ראשונים בעניין איסור גיורת לכהן.",
            "דעתם של רמב\"ם (הל' איסורי ביאה פ' יח ה\"ג) והתוס' (יבמות סא ע\"א ד\"ה אין) היא שהאיסור הוא מצד זונה, וכן פסק בטוש\"ע (אבן העזר סי' ו סעיף ח).",
            "דעת ראב\"ד (בהשגות, שם) ורשב\"א (בחידושיו ליבמות ס ע\"ב ובתשובות ח\"א א' רלא) היא שהאיסור מצד גזירת הכתוב \"בתולות מזרע בית ישראל\".",
            "והנה לשיטת רמב\"ם פשוט שהבן יהיה חלל, וכמו שכתב בפירוש בהל' איסורי ביאה (פ\"י ה\"ו) וכן פסק מרן בשו\"ע (סי' ז סעיף יד).",
            "אך לשיטת רשב\"א וראב\"ד יש לדון, והמ\"מ שם כתב דאפשר דהוי חלל מטעם שהוא איסור המיוחד בכהונה, ודעת הגר\"א (סי' ז ס\"ק נו), שלדעתם לא יהיה חלל, ו\"מנחת חינוך\" (מצוה רסז אות ח במהדורת מכון ירושלים) מסתפק בעניין (בירושלמי קידושין פ\"ד ה\"ו מפורש שהבן אינו חלל, אך נראה מבבלי יבמות ס ע\"א שחולק על הירושלמי, וסובר שיש חלל מחייבי עשה, וטעמא דבוגרת לכה\"ג, שלא הוי חלל, משום דסופה להיות בוגרת תחתיו, וכדפסקו שם רי\"ף ורוב הראשונים, ודלא כבה\"ג).",
            "האם איסור גיורת לכהן הוא דאורייתא:",
            "בריטב\"א יבמות (ס ע\"ב) כתב דלר\"ע הוא דאורייתא (ועיין ב\"אגרות משה\" אבה\"ע ח\"א סי' יא מה שדן בסתירה בדבריו) וכן כתב רשב\"א במפורש, שיהיה אסור מדאורייתא (ותמה על רש\"י שלשיטתו צריך לכאורה להיות אסור רק מדרבנן).",
            "אך יש מן האחרונים שדנו, שיהיה אסור רק מדרבנן, עיין בשו\"ת \"היכל יצחק\" (אבן העזר ח\"א סי' יז-יח) ובשו\"ת \"יביע אומר\" (ח\"ז חאה\"ע סי' יא).",
            "ונפקא מינות בעניין:",
            "א. אם הבן יהיה חלל דאורייתא או דרבנן. הנפקא מינה בין חלל דאורייתא לחלל דרבנן,",
            "שחלל דאורייתא אינו כהן כלל, וחלל דרבנן הנו מדאורייתא כהן, ולכן אינו אוכל בתרומה (כחלל) ואינו מיטמא למתים ונושא אשה שראויה לכהן (רמב\"ם פי\"ט מהל' איסורי ביאה ה\"י, שו\"ע אבה\"ע סי' ז סעיף כ) ואינו נושא את כפיו (\"משנה ברורה\" סי' קעח ס\"ק קנו).",
            "ב. אם יש ספק בהיות האשה גיורת, אם נאמר, שהאיסור דרבנן, יש מקום להקל, עיין בשו\"ת \"יביע אומר\" (ח\"ז חאבה\"ע סי' יא) ושו\"ת \"היכל יצחק\" (אבה\"ע ח\"א סי' יז-יח) שדנים בכך."
        ],
        [
            "\n<small>מקסיקו סיטי, מקסיקו , אייר ה'תשנ\"ז</small>",
            "<b>קכה. בת ישראלית מנכרי ונישואיה לכהן</b>",
            "<b>שאלה</b>",
            "בא אלי אחד מחשובי הקהל להזמינני למסיבת \"תנאים\" של נכדו וארוסתו. המסיבה תערך בעוד כשבוע ברוב עם ובפאר לפי כבוד המשפחה. כבר נשלחו הזמנות בכתב לאירוע. הוא בא גם לקבל את ברכתי ולבקשני לקבל את בני הזוג לצורך רישומם לנישואין.",
            "תוך כדי בירור יחוסי הצדדים במסגרת הרישום לנישואין התברר לי כי החתן הכהן מבקש לשאת את כלתו שאמה יהודיה אבל אביה אינו יהודי, כנראה.",
            "קשה לתאר את צער ההורים והסב ברגע שהתברר להם המצב ההלכתי. נסתי לדבר על ליבם לבטל את השידוך כדי להקים את ביתם על פי ההלכה לכתחילה.",
            "לשברון הלב של ההורים מצטרפת מצד אחד תום ליבם של בני הזוג שלא היו מודעים לבעיה ונחישותם שלא לבטל את השידוך שכבר התפרסם ברוב עם עם האירוסין וגם בגלל הקשר הנפשי העמוק שכבר נוצר בין בני הזוג.",
            "האם ניתן לראות מצב זה כ\"דיעבד\" אע\"פ שעדיין לא נשאה ולסמוך על הדעות שאם כבר נתארסו ניתן לפסוק לקולא בהסתמך על ספק ספיקא כמבואר בדברי האחרונים. ",
            "תודה על תשובתכם המהירה כיון שאם אלך למסיבה הרי זו כהתחייבות לחתנם ואם לא אלך יהיה זה בבחינת הכרזה והודעה לציבור כי הם אסורים זה על זה.",
            "<b>תשובה</b>",
            "אמנם יש מגדולי הפוסקים שצידדו להקל בנדון כמו זה כשעת דחק גדול כמתואר בשאלה.",
            "בעל \"הדבר יהושע\"<sup>1</sup><i class=\"footnote\">חלק אבן העזר (סי' ח).</i> סמך במקום \"קצת עיגון\" על ספק ספיקא - ספק הלכה כרמב\"ם וספק אם הכהן אכן כהן הוא. ולכן, במקום שכבר נשתדכו לפני זמן רב, ואם ייפרדו, יש חשש שלא ימצאו זיווג אחר, הקל הלכה למעשה. ויש שניסו לבנות - ע\"פ \"אבני נזר\"<sup>2</sup><i class=\"footnote\">חלק אבן העזר (סי' טז).</i> - את הספק ספיקא על הדעה שניתן לצרף את הספק, שמא הלכה כרמב\"ם<sup>3</sup><i class=\"footnote\">עיין ב\"אוצר הפוסקים\" (סי' ד ס\"ק עא אות יג).</i>, כאשר אין ידוע בודאות שהאב אינו יהודי.",
            "הרב נחום אליעזר רבינוביץ<sup>4</sup><i class=\"footnote\">\"ברקאי\" (חוברת ה, עמודים 23-20).</i> הסתמך על \"ספק ספיקא\" בצירוף סברתו של \"חתם סופר\"<sup>5</sup><i class=\"footnote\">אבן העזר (סי' ח).</i> \"הכא שכבר נתקשרה בקישור שידוכין וקנסות וחרמות, וגדולה בושה, הוה כאי אפשר בענין אחר\".",
            "המקרה המתואר בשאלתך אכן דומה לפסקים הנזכרים לעיל, שהרי האירוסין כבר נתפרסמו, ובני הזוג קשורים זה לזה בקשר נפשי עמוק, ובשעת הדחק ניתן להגדיר מצב זה כבדיעבד. אמנם גם הרב רבינוביץ4 לא התיר אלא אם כן יצטרפו לדעתו שני רבנים נוספים, וכן ראוי לנהוג גם במקרה זה<sup>6</sup><i class=\"footnote\">כאשר מדובר בזוג שיש חשש, כי ילכו בדרכים אחרות, דהיינו להינשא בנישואין אזרחיים או רפורמיים, משום שלא ישמעו לנו להיפרד, ייתכן שיש מקום לחתן אותם גם כדי להציל אותם מאיסורים חמורים יותר - לשיטות שבנדון דידן האיסור הוא מדרבנן - כגון איסור \"לא תהיה קדשה\" וביטול מצוות עשה \"כי יקח איש אשה\" לדעת הרמב\"ם, ואיסור נידה וחשש שמא יידחו לגמרי מהיהדות, אם לא נטפל בהם, כעין מה שכתוב ברמב\"ם בשו\"ת \"פאר הדור\" (סי' קלו). ועיין ב\"אוצר הפוסקים\" אבן העזר (סי' יא אות ס ואילך) דיון בשיקולים כעין אלה.<br>ב\"יביע אומר\" (חלק ז אבן העזר, סי' ט) התיר, על סמך המובא בספר חסידים (הוצאת \"מקיצי נרדמים\" סוף סי' תרל) בדבר כהני זמנינו, אבל אי-אפשר לסמוך על היתרו זה, כי שם הנסיבות היו שונות.</i>.",
            "וראוי לעיין גם בתשובתנו שו\"ת \"במראה הבזק\" ח\"ב<sup>7</sup><i class=\"footnote\">עמ' 162-161.</i>, שם פסק מרן הגר\"ש ישראלי לאסור במקרה קרוב, אבל שונה."
        ],
        [
            "\n<small>בואנוס איירס, ארגנטינה , אייר, ה'תשנ\"ו</small>",
            "<b>קכו. דין \"קטלנית\"</b>",
            "<b>שאלה</b>",
            "פנה אלי יהודי בן שמונים ושש (עד מאה ועשרים) שאשתו השניה מתה עליו לפני כחצי שנה. האיש קיבל יעוץ פסיכולוגי שהמליץ בפניו לחפש חברה חדשה לחיים מכיון שהבדידות מאוד מאוד קשה עליו.",
            "היהודי מכיר אשה בת שבעים ושמונה שהתאלמנה לפני כשנתיים מבעלה השני והם מעונינים להתחתן כדת משה וישראל.",
            "האם יש כאן חשש לדין \"קטלנית\"? האם לגיל המבוגר יש משמעות מבחינת ההלכה?",
            "<b>תשובה</b>",
            "נישואי הזוג מותרים, ואין לאישה דין \"קטלנית\" בהתקיים אחד משני התנאים הבאים:",
            "א. אם נישואי האלמנה עם אחד מבעליה נמשכו כמה שנים בבריאות<sup>1</sup><i class=\"footnote\">שהרי כאשר חיו ביחד כמה שנים בבריאות, ואחרי-כן מת כדרך כל הארץ, אי אפשר לתלות מיתתו בה, עיין ב\"ערוך השולחן\" (אבן העזר סי' ט סעיף ד). ועיין עוד ב\"אוצר הפוסקים\" (סי' ט סעיף טו ס\"ק ג) בשם \"חוות יאיר\" (סי' קצז) ועוד כמה פוסקים שכתבו כן. ויש לעיין, כמה שנים נחוצות כדי שתצא מחשש \"קטלנית\". ב\"אוצר הפוסקים\" (שם) מובא בשם מהרש\"ם (ח\"ב סי' קמא) שאם חיו ביחד שש שנים והיא ילדה לו בן, ודאי אין לה דין \"קטלנית\". וצריך עוד עיון בזה.</i>;",
            "ב. אם אחד מבעליה מת בגיל מתקדם<sup>2</sup><i class=\"footnote\">עיין \"אוצר הפוסקים\" (שם ס\"ק א) בשם הרבה פוסקים שאין כאן דין \"קטלנית\", שלא גרע ממכת מדינה, שמתירים אפילו למאן דאמר \"מזלא גרים\"; שהרי רואים שלא \"מזלא גרים\", מכיוון שרובם מתים מחמת זיקנה. ואם כן קל וחומר שאם הבעל מת בגיל מבוגר לא תולים בה שהרי רובם מתים בגיל זה. ואפילו אם נאמר שיש כאן מחלוקת הפוסקים, הרי יש כאן ספק ספיקא, ספק אם שייך בגיל מבוגר דין \"קטלנית\", ואפילו אם תאמר ששייך, ספק אם הלכה כרבי או כרשב\"ג שרק בשלוש פעמים יש דין \"קטלנית\". כן כתב ב\"תורת חסד\" להגרש\"ז מלובלין (סי' ה), מובא ב\"אוצר הפוסקים\" (סי' ט סעיף כ ס\"ק א). ועיין שם עוד דיון, אם אומרים ספק ספיקא בדין \"קטלנית\".</i> (שבעים שנה ומעלה<sup>3</sup><i class=\"footnote\">לעניין גיל להיחשב \"זקן\" ולא נחשוש לקטלנית עיין \"אוצר הפוסקים\" (שם ס\"ק ב). לפי מהרש\"ק בהגהות \"חכמת שלמה\" (אבן העזר סי' ט) בן שמונים שנה הוא \"זקן\", לפי \"חתם סופר\" - בן שבעים, ולפי \"שואל ומשיב\" (מהדורא תליתא ח\"א סי' קא) - בן ששים. אנחנו נקטנו בן שבעים משום שהיום הרבה אנשים חיים עד גיל שבעים, ואם מת לפני זה, אפשר לתלות שמת שלא כדרך כל הארץ אלא בגינה.</i>).",
            "ואם אחד מבעליה מת בדרך לא-טבעית, כגון בתאונת-דרכים, אין מוחים ביד המתיר<sup>4</sup><i class=\"footnote\">רמ\"א (אבן העזר סי' ט סעיף א), וזה היתר דחוק מן הנ\"ל, שזה הוא רק למאן דאמר \"מעינא גרים\", ואנחנו פוסקים בעיקרון ש\"מזלא גרים\".</i>."
        ],
        [
            "\n<small>ניו-יורק, ארה\"ב , ניסן, ה'תשנ\"ז</small>",
            "<b>קכז. שכפול גנטי</b>",
            "<b>שאלה</b>",
            "אני עומד בראש ועדת אתיקה בבית חולים בניו יורק. אנו מתלבטים עכשיו בבעיות אתיות של שכפול גנטי ואני בטוח שלהלכה יש הרבה מה להגיד בתחום מורכב זה.",
            "יש שתי דרכים לשכפול גנטי. האחד לקחת דגימת D.N.A.מאדם מבוגר ולהחדירה לתוך ביצית מופרת כך שהילד יתפתח כתאום זהה של המבוגר. זה כמו שני אחים תאומים זהים שנולדו בהפרש של שנים רבות.",
            "צורה שניה היא לקחת עובר במצב של שמונה תאים וליצור ממנו שני עוברים בעלי ארבעה תאים שכל אחד מהם יתפתח בנפרד וכך נקבל שני ילדים שיהיו תאומים זהים. תהליך כזה מתרחש אכן בטבע בכל מקרה של לידת תאומים זהים.",
            "השכפול יכול לעזור לנשים שסובלות מעקרות שעד היום כדי לעבור תהליך של הפרית מבחנה היו מקבלות תרופות שמטרתן היתה ליצור מספר רב של ביציות כדי שאחת מהן תצליח להיות מופרת במבחנה מה שמכונה (In Vitro Fertilization) I.V.F.. הליך זה מסוכן לאשה ועלול לגרום במקרים קיצוניים גם לסרטן השחלה וסיכונים פוטנציאלים נוספים.",
            "כל טכניקה שתמנע את הצורך בייצור ביציות במספר רב יהיה דבר טוב מבחינה רפואית.",
            "זוהי דוגמה לתוצאה טובה של ניצול טכניקת השכפול.",
            "הדרכה הלכתית מאוד תעזור לנו בהתיחסותנו לבעיה זו.",
            "<b>תשובה</b>",
            "על פי השקפתנו, יש לקדם בברכה כל התפתחות וגילוי מדעי. לא רק שאין לראות בכל תופעה של פריצת-דרך מדעית בעיה אמונית, אלא אדרבא, יש לראות בה את הגשמתו של אחד מיעודי האדם בעולם - \"לעובדה ולשמרה\"<sup>1</sup><i class=\"footnote\">אמנם יש שרואים בפעילות אנושית מעין זו התערבות לא-רצויה בבריאה והפרת האיזון הטבעי, מעין מה שכתב בעל \"ספר החינוך\" בטעמי המצוה לאיסור כישוף, כלאיים ושעטנז (מצוה סב, רמ, רמד, תקמח תקנא). מאידך גיסא:<br>א. אין ביכולתנו לחדש איסורים מדעתנו; ב. במקרה הנדון אין יצירת זן או מין חדש; ג. כאשר הפעולה נעשית כדי לפתור בעיות פוריות, ניתן לראות בה פעולה רפואית; ד. ישנם סיפורים בגמרא ובספרות השו\"ת על אמוראים וראשונים שיצרו חיות ובני-אדם, באמצעות ספר-יצירה, ולא מצאנו לכך שום התנגדות עקרונית.</i>.",
            "מלשון התורה \"ורפא ירפא\" לומדים חז\"ל<sup>2</sup><i class=\"footnote\">בבא קמא (פה ע\"א).</i> - מכאן שניתנה רשות לרופא לרפאות, וייתכן שיש גם ללמוד מכאן, כי כל פעולה שמטרתה ריפוי - ומתן האפשרות לחולים להביא צאצאים לעולם כלולה במושג ריפוי - מותרת על-פי התורה, וכי יש להתייחס אליה בחיוב, כשם שאנו מתייחסים בחיוב לכל פעולה רפואית אחרת. ואולם כאשר המטרה איננה רפואית, יש להימנע מפעילות בתחום זה, כל עוד אין בטחון מובהק שיש בה משום \"לעבדה ולשומרה\", וכי ההיפך יתכן, טמון בה פוטנציאל של הרס אדיר, כפי שהתברר לגבי המצאות אחרות שהמדע גילה ופיתח.",
            "על כן יש לענ\"ד להתיחס לנושא בדרך זו:",
            "1. בעצם יישום התהליך של השכפול הגנטי בבני אדם אין - בשתי הדרכים שהזכרת בשאלתך - שום איסור הלכי פורמאלי. אדרבא נראה שפעולה זו פחות בעייתית מטיפולי- פוריות שדורשים בדיקות-זרע תכופות, ובוודאי שהיא פחות בעייתית מתרומת-זרע מגבר זר או הריון ע\"י אם פונדקאית<sup>3</sup><i class=\"footnote\">כמובן שלא שייך איסור כישוף בפעולות שאופן פעולתם ברור ותועלתם ידועה, עיין רמב\"ם הל' ע\"ז (פ\"א ה' טז) ו\"מורה נבוכים\" (ח\"ג פ' לז) ו\"חינוך\" (מצוה סב).</i>.",
            "2. ואולם, שימוש לא-מבוקר בשכפול גנטי בבני-אדם עלול לגרום לבעיות מוסריות- חברתיות חמורות ביותר:",
            "3. הפחתת החשיבות של התא המשפחתי ומתן עידוד להקמת משפחות חד-הוריות וחיים משותפים של זוגות חד-מיניים ששוב לא יאלצו לוותר על ילד משלהם.",
            "4. סכנה ש\"מֶגַלוֹמַנים\" בעלי ממון ישכרו נשים לשמש להם \"אינקובטור\" וליצור להם עשרות צאצאים בצלמם כדמותם.",
            "5. חשש שאנשים יגדלו לעצמם או לילדיהם כפילים שישמשו \"מחסן חלקי חילוף\" לאיברים.",
            "6. סכנה לשכפול המוני של אנשים בעלי תכונות זהות שישמשו לצרכיהם של דיקטטורים וכדומה.",
            "7. הקמת \"בנק כרומוזומים\" שממנו יוכלו נשים לבחור את ילדיהם לפי צו האופנה, וללא ידיעה ורישום על זהות התורם.",
            "8. נותר עוד לדון באשר לקביעת האבהות והאמהות של העובר מבחינה הלכית. על-פי רוב הפוסקים כיום נחשבת לאֵם האשה היולדת, ללא קשר לתרומתה בנתינת הביצית או הכרומוזומים<sup>4</sup><i class=\"footnote\">עיין באנציקלופדיה הלכתית רפואית לפרופ' א' שטיינברג (כרך ב עמ' 135-130) סיכום השיטות בעניין, במאמרו של הרב ז\"נ גולדברג (\"תחומין ה', עמ' 259-248, 374-268) ובמאמרו של מרן הגר\"ש ישראלי ב\"חוות בנימין\" (ח\"ב סי' סח, עמ' תיח-תיט).</i>. ובאשר לזהות האב - באופן הראשון (של חלוקת ביציות מופרות לשתיים) נראה שהאב הוא תורם הזרע שהיפרה את הביציות<sup>5</sup><i class=\"footnote\">אמנם עיין שם (חלק א', עמ' 156) שהנולד בעקבות הפריה לא-טבעית נחשב לבן ללא אב. ועיין במאמרו של מרן הגר\"ש ישראלי בקובץ \"תושב\"ע\" לג (עמ' מא-מו), המודפס גם בסוף התשובה הבאה.</i>. אבל באופן השני (שכפול ע\"י לקיחת כל הכרומוזומים מתא של אדם בוגר אחד), אם התורם הוא גבר, יש להסתפק אם לראות בו את האב או את אחיו של העובר, או אולי אין לעובר זה אב כלל<sup>6</sup><i class=\"footnote\">כאשר שלא נלקח מן התורם תא-מין (זרע) אלא נלקח חומר גנטי שלם מתא רגיל, ניתן לראות בתורם הכרומוזומים את האב, קל וחומר ממקרה רגיל של תרומת זרע שבו התורם נותן רק את מחצית מהכרומוזומים של העובר, אבל גם ניתן לראות בו את אחי הוולד, שהרי בעצם דומה פעולה זו למתרחש באופן טבעי בהיווצרות תאומים זהים. ויתכן שבדרך זו, שאינו דומה לשום אופן של הולדה טבעית, אין אב כלל.</i>, ואם התורם הוא אשה, כי אז יש להסתפק, אם אביה של התורמת הוא האב של הילד, או שמא אין לו אב כלל<sup>7</sup><i class=\"footnote\">קשה לאמר שאשה שתתרום את הכרומוזומים תחשב כאב.</i>.",
            "עד שיוכרעו הספקות הנ\"ל יש לחשוש לכל אחת מן האפשרויות הללו לחומרא.",
            "1. בגלל בעיות אלה יש לראות ישׂום טכניקה זאת בבני-אדם בהסתייגות רבה ולהסכים לביצועה אך ורק כאשר תובטח בקרה על התהליך על-פי חוק על-ידי הצגת התנאים הבאים:",
            "2. התהליך יאופשר לזוגות חשוכי-ילדים בלבד, ורק כאשר הבעל חסר פוריות לחלוטין,",
            "3. השכפול יוגבל לוולד אחד, בלבד.",
            "4. הכרומוזומים ינטלו רק מן האב או מן האם, וייערך רישום, ממי נלקחו.",
            "ולבסוף, יש להתנגד להצעה להקים בנק כרומוזומים, דבר העלול להחריף את הבעיות הנ\"ל."
        ],
        [
            "\n<small>מילאנו, איטליה, אדר א, ה'תשנ\"ז</small>",
            "<b>קכח. פטור מחליצה בנתעברה מבעלה בהזרעה מלאכותית לאחר מותו.</b>",
            "<b>שאלה</b>",
            "אשה שנזרעה בהפריה מלאכותית מהזרע הקפוא של בעלה הנפטר, האם על ידי זה אפשר להתיר לה להינשא לעלמא מבלי להצריכה חליצה, הואיל ויש לה זרע מבעלה המנוח, או לא?",
            "<b>תשובה</b>",
            "בגלל חשיבותו העקרונית, אנו מצרפים את מאמרו של מרן הגר\"ש ישראלי \"אבהות בהזרעה שלא כדרכה\"<sup>1</sup><i class=\"footnote\">\"קובץ תורה שבע\"פ\" (לג), \"חוות בנימין\" (ח\"ג סימן קז).</i>. במאמר זה קובע מורנו ורבנו, כי גם אם נפסוק כדעה, שנתעברה באמבטיה (כיום - בהפריה מלאכותית), הוולד מתיחס לבעל הזרע [קביעה שהרב מתיחס אליה כ\"ספק גדול\"], ודאי שלא ניחס ולד כזה לבעל-הזרע, אם ההתעברות התרחשה רק לאחר מותו, מן הנימוקים שהמחבר מעלה במאמר. ולכן, בתשובה לשאלתך - אי-אפשר לפטור את האשה הנ\"ל מחליצה.",
            "* * *",
            "<u><b>אבהות בהזרעה שלא כדרכה</b></u>",
            "מאת",
            "<b>הרב שאול ישראלי</b>",
            "<b>א.</b> עם התפתחות מדעי הרפואה בזמננו, הולך ומתרחב במקרה של קשיי הריון מסיבות מסוימות, השימוש בהפריה מלאכותית, היינו - זרע הבעל ממבחנה מוכנס ע\"י זריקה לתוך רחם אשתו. זוהי הצורה המומלצת מבחינת ההלכה (אם כי גם בדרך זו יש מחמירים). קיימת גם אפשרות של הקפאת הזרע ושמירתו במצב זה לשימוש בתקופה יותר מאוחרת. מבחינה זו יתכן גם שהזרע המשומר בדרך זו יוכנס לרחם אחר מות בעל הזרע, באופן שהולד יולד זמן רב אחרי שבעל הזרע הלך לעולמו.",
            "לבירור הלכות של הנ\"ל, באשר להתיחסות הבן לאביו לענייני הלכה שונים, מוקדשים הדברים הבאים.",
            "המקור העיקרי שבו מצוי דיון בגמרא בדבר הדומה להריון בדרך זו, הוא במס' חגיגה (י\"ד-ט\"ו) וזו לשונה:",
            "שאלו את בן זומא: בתולה שעיברה מהו לכהן גדול (והיא אומרת שימצאו לה בתולים. א\"נ כהן גדול נשאה ולא ידע שהיא מעוברת ומצא לה בתולים. ואח\"כ נמצאת מעוברת, מהו לקיימה משום \"בתולה מעמיו יקח\". רש\"י). מי חיישינן לדשמואל, דאמר שמואל יכול אני לבעול כמה בעילות בלא דם. או דילמא דשמואל לא שכיחא. אמר להו: דשמואל לא שכיח, וחיישינן שמא באמבטי עיברה (אמבטי: כלי שרוחצים בו כל הגוף. וי\"ל שהטיח שם אדם שכבת זרע ונכנס במעיה. רש\"י) עכ\"ל.",
            "ובמסורת הש\"ס שם: וחיישינן נמי אמרינן לקולא, רש\"י בשבת קנ\"א, ב. היינו שבן-זומא אכן התיר אותה לכה\"ג מטעם זה, שלמרות הריונה דנה כבתולה שמותרת גם לכה\"ג.",
            "<b>ב.</b> ודנו מפרשי השו\"ע, מה דין הולד שנולד בדרך זו של הריון באמבטיה מבלי שהיתה ביאת אדם, האם מתייחס הולד אחרי בעל הזרע. הסתפק בזה ב\"חלקת מחוקק\" (אבע\"ה סי' א, סק\"ח): \"אם קיים האב פו\"ר, ואם מקרי בנו לכל דבר\" והביא לזה את האמור בליקוטי מהרי\"ל: נמצא, שבן סירא הי' בנו של ירמי' שרחץ באמבטי, כי בן סיר\"א בגימטרי' ירמי', וכו' ע\"כ. מלשונו נראה שלא מצא בדברי המהרי\"ל הכרעה לספיקו. אולם ב\"בית שמואל\" שם כ':",
            "ויש להביא ראי' ממה שאמור בהגהת הסמ\"ק, והב\"ח הביא ביו\"ד סי' קצ\"ה: \"אשה מוזהרת שלא תשכב על סדין ששכב עליהן איש אחר, פן תתעבר מש\"ז של אחר, גזירה שמא ישא אחותו מאביו, משמע דהוי בנו לכל דבר\". עכ\"ל.",
            "אכן הט\"ז שם (סוף ס\"ק ח') העיר:",
            "ואין זה ראי' דשמא לחומרא אמרינן, לקולא לא אמרינן. בפרט במידי דתלי בקום ועשה. והיא נתעברה בעצמה, דאינו יוצא בזה. ע\"כ.",
            "היינו שמסופק בשתים: האחד, שמא אינו מעיקר הדין, אלא בגדר חומרא. בעוד שלעיקר הדין יתכן שאין כאן התייחסות לבעל הזרע שייחשב כבן לאביו. ועוד, שגם אילו תמצא הכרעה שאכן הבן מתייחס לאביו, שהוא בעל הזרע. עדיין יש מקום להסתפק לענין קיום המצוה, שזו תלוי' בקיומה במעשה, מה שלא הי' במקרה דנן.",
            "<b>ג.</b> והמשיכו לדון בזה האחרונים:",
            "בס' \"ברכי יוסף\" (לחיד\"א זצ\"ל אבה\"ע סי' א, ס\"ק י\"ז) כ' בזה:",
            "... ולא אכחד דלבי מהסס דיש קצת לדחות (הראי' מהסמ\"ק שהביא הב\"ש כנ\"ל) דהא לשון ההגהה דסמ\"ק הנזכר כך היא: מש\"ז של איש אחר קפדינן, כי היכי דקפדינן אהבחנה גזירה שמא ישא אחותו מאביו. והרבנים הנזכרים פשיטא להו דמ\"ש גזירה שמא ישא אחותו מאביו קאי אאם בא לה ש\"ז של איש אחר דרך סדין. ויש לדחות דדילמא האי דקאמר גזירה שמא ישא אחותו מאביו לא קאי אמאי דקמן, אלא סירכא דלישנא דגזירת הבחנה הוא דיהבי טעמא בש\"ס... וזהו שאמר \"כדאיתא ביבמות\". ולעולם בנדון זה דדרך סדין לא קאמר גזירה שמא ישא אחותו מאביו. ... ורצונו לומר דהכא הגם שלא שייכא גזירה שמא ישא אחותו מאביו - ואין אב (כלומר, שאליבא דאמת בזה אין לו יחוס אב כלל). מ\"מ יש להקפיד בדין עירובא זרע הבא ממק\"א. באופן שאינה ראי' חותכת, דיד הדוחה נטוי', דהכא ל\"ש גזירה שמא ישא אחותו מאביו ממש, אלא דנקיט מאי דאתמר גבי הבחנה. עכ\"ל.",
            "<b>ד.</b> ויוצא מדבריו, שאם אמנם מתשו' רבינו פרץ שמובא בסמ\"ק מבואר שדין ממזרות אין בעיבור מאמבטי' [באשת איש שקלטה זרע מאדם אחר כמו שהעתיק משם לשונו שמשום זה לא מצינו קפידא שתשכב אשה נדה ע\"ג סדין ששכב עליה בעלה שמא יקלט הזרע ויהי' בן הנדה. דודאי אין לחוש דליכא ביאת איסור ועבירה והולד כשר. דאל\"כ לא מצינו ידינו ורגלינו בביהמ\"ד, דודאי בן סירא היתה הורתו בענין זה וכו'. ע\"כ דאין אפילו חשש ממזרות, כשהזרע עצמו הוא כשר, והממזרות באה עליו מצד ביאה אסורה של איסור עריות, כגון אשת איש וכיו\"ב]. מכל מקום עדיין יש מקום לפקפק אם נשמר היחס של בן ואב כלפי בעל הזרע בכה\"ג שקליטת הזרע לא היתה בדרך כל הארץ, אלא דרך אמבטיה. ומכיון, שאותו פקפוק קיים באשר להפרי' ע\"י זרע שנקלט במבחנה והועבר משם ע\"י זריקה לרחם אשתו של בעל הזרע. דבכה\"ג הולד הוא בבחינת \"ואין אב\". וזה לא רק לענין קיום פו\"ר (כפי שמאריך שם אח\"ז) אלא גם בכל עיקר ההתיחסות אחר האב.",
            "<b>ה.</b> כן מצדד בס' בני אהובה (לבעל התומים זצ\"ל בפ' ט\"ו ומה' אישות הל' ו') שאין אשה נפסלת גם כשקלטה זרע פסול באמבטי', כיון שלא היתה כאן ביאה אסורה. ומוכיח זאת מהסוגיא דחגיגה הנ\"ל שמסיק שם שמותרת לכהן מצד תלינן דבאמבטי' עיברה. וקשה שמ\"מ הרי יש לחוש שמא מזרע פסול נתעברה. וזה לפי מה שתוס' שם (ד\"ה בתולה) פירשו שהבעי' היתה גם אליבא דר' יהושע דס\"ל באשה מעוברת גם כשאומרת לכשר נבעלתי, דלא מפיה אנו חיים ואסורה לכהן, ומכש\"כ לכה\"ג. אלא מוכח מזה שגם אם הי' מזרע פסול אין האשה נפסלת, כיון שלא היתה כאן ביאה שאוסרתה. [אלא שחזר ודחה הראי', דהרי בא להתירה גם מצד דנבעלה בהטי', שאין עמה איבוד בתולים, שמ\"מ קשה בכה\"ג שנבעלה ממש ודאי לדעת ר' יהושע נפסלה. אא\"כ נוכרח לומר דמיירי במקום שלא היו פסולים, לחשוש מהם. ומ\"מ מסיק \"נראה מפשטא דלישנא דכשרה לכהונה במקום פסולים\"].",
            "<b>ו.</b> ומדברי האחרונים ניתן להביא עוד, דמסוגיות הש\"ס ניתן להוכיח דבאמבטי' (וכיו\"ב, בנדון שלנו בדרך של מבחנה) שאין בזה יחוס הבן לאב:",
            "1. ב\"בני אהובה\" הנ\"ל מקשה בהא דאמרו במשנה יבמות (כ\"ב, א) ובנו הוא לכל דבר. ובגמרא שם: לאתויי מאי - ומסיק לאתויי ממזר. ולמה לא אוקי לה לאתויי בנתעברה באמבטי, אע\"כ שבזה באמת לא ייחשב כבנו. ודחה די\"ל דבזה לא ניתן להוכיח שהוא זרעו, שמא עוד אחר הטיל זרעו באמבטי'. אך באמת זה תמוה, שהרי ניתן לפרש באמבטי שברשות היחיד של הבעל והאשה, והרי בכה\"ג ודאי הוי כמו כל בעל ואשה שאין אנו מסופקים דילמא לאו אביו הוא דאזלינן בתר רובא (חולין י\"א).",
            "2. כן הוקשה לטו\"א (חגיגה שם) מסוגיא דיבמות (דף י') דלא מצי משכח\"ל פוטרות צרותיהן ב\"אמו\", מפני שזה לא יצויר אלא בגוונא דאיסורא וב\"דאי לא קתני\". והרי יתכן בכלה שנתעברה מחמיה באמבטי' דלא היתה ע\"י ביאה אסורה. ומשכח\"ל ג\"כ באופן כנ\"ל שגרו באותה דירה, באופן שאין מתעורר ספק שמא מאחר נתעברה.",
            "3. בס' דברי מלכיאל (ח\"ד סי' צ\"ז וק\"ז) מהסוגיא דיבמות (צ\"ז, ב): אח הוא וברי הוא, אחתי' אנא דדראי על כתפאי. ועוד שם בזה כמה דוגמאות שנאמרו שם רק בעכו\"ם שבישראל הרי זו ביאת עריות. אך לפי הנ\"ל דמוכח, שבנתעברה בכה\"ג שלא היתה ביאה אסורה משכח\"ל גם בישראל, אמאי קבע בפסקנות שזה לא יתכן כ\"א בעכו\"ם. וכל אלה הקושיות תתיישבנה, אם נסיק שבכה\"ג שלא הי' בדרך ביאה, כשם שאין בזה משום איסורי עריות, כן אין בזה גדר ייחוס, והוי כמו שנולד מבלי התייחסות אחר האב, לא רק לענין קיום פו\"ר, כי גם לענייני יחסי קורבה שמתהוים בין האב ליוצא חלציו, רק בנתעברה האשה בדרך כל הארץ, ולא דרך אמבטי או מבחנה.",
            "<b>ז.</b> מסקנת הדברים: ספק גדול קיים בולד שנולד בדרך מבחנה, אם יש לו התייחסות אחרי אביו. ומכל מקום דבר ברור הוא שאין על הולד תורת פסול, כל שהפסול נובע מביאה אסורה. אכן אם הזרע הוא של פסול, כגון ממזר וכיו\"ב, פסול זה אין בדין שיפקע וא\"כ, אשה שקבלה זרע מבעלה דרך מבחנה, ספק התייחסותו לאב בעל הזרע בעינו עומד, אם כי איסור אין בזה.",
            "כל זה אמור אם הזרע נכנס למעי האשה בעוד בעל הזרע חי. ולא כן הדבר בזרע מוקפא שנכנס למעי האשה לאחר מות האיש בעל הזרע, וכמו שיבואר להלן בע\"ה:",
            "<b>ח.</b> כי הנה ראיתי בעתון \"הצופה\" תחת כותרת: \"פסק הלכה של גדולי הרבנים\" (מבלי שפורט מי הם \"גדולי הרבנים\" האלו) שנאמר בו: \"ילד שיוולד מזרע מוקפא - זכאי לירושת האב\". וההמשך בזה הלשון:",
            "\"ילד שיוולד מזרע מוקפא לאחר מות אביו, יהי' זכאי לקבל את ירושת האב, גם אם יחלפו עשרות שנים והירושה כבר חולקה בין אחרים - כך קובע פס\"ד תקדימי שניתן בימים אלה ע\"י מספר רבנים, שביקשו לשמור על עילום שמם, לאחר שנדרשו לסוגיה זו על ידי מנהלי בי\"ח גדול בארץ.",
            "... הרבנים פסקו, כי הילד יהיה זכאי לירושה עפ\"י דין תורה. ועל שאר היורשים יהי' להתחלק עמו בירושה.",
            "הרבנים ביקשו לשמור על עילום שמם שכן חששו מתגובת הרחוב החרדי מכך שנתנו לגיטימציה לתרומת זרע והקפאתו.",
            "אין הבדל בין ילד שנולד כתוצאה מיחסים נורמליים לבין ילד שנולד מהקפאת זרע.",
            "מבחינה תורשתית, הילד הוא צאצאו הישיר והטבעי של אביו, וההקפאה לא גורמת שום שינוי\" וכו' עכ\"ל הידיעה.",
            "איני יודע מי הם שפסקו כזאת. ולענ\"ד זוהי טעות בהוראה, שאף אם אמנם אין שום יסוד להבחין בין זרע טרי לבין זרע מוקפא, אולם נ\"ל שגם אם ייפסק כמסקנת הב\"ש הנ\"ל, שיש לו ייחוס לאב, גם אם לא הי' בדרך ביאה, כדרך כל הארץ, מ\"מ משמת בעל הזרע והלך לעולמו, שוב נקטע היחס עמו, ולא יתייחס הולד אחרי הבעל הזה. וזה כפי שיבואר להלן.",
            "<b>ט.</b> הנה בנובי\"ק (א\"ע סי' ס\"ט) הביא קושיא בהא דקיי\"ל דימי הבחנה שצריכה האשה להמתין אחרי מות הבעל צ' יום מיום המיתה, דאמאי לא אצרכינן להמתין עוד ג' ימים לקליטה (ברכות ס', א) שהרי יתכן שלא יקלט הזרע עד סוף זמן הקליטה א\"כ יצטרכו צ\"ג יום.",
            "וחידש בזה הנוב\"י, שאם בשעת מיתת הבעל טרם יקלט הזרע, אין זה בנו ליבום, דקרינן בזה \"ובן אין לו\", כיוון שבשעת מיתה עדיין לא נקלט הזרע. ומשום זה מתיבם ממנ\"פ, ולא צריך להמתין יותר מצ' יום, שאם אכן נקלט, הרי צ' יום יהי' ניכר העבור. ואם לא נקלט שמשום זה באמת לא יהא עיבורה ניכר, כי אז שפיר מייבם. וכ' בזה שאם אמנם לגבי כל הדברים ייחשב בנו, אך לייבום - לא. עכ\"ד.",
            "<b>י.</b> ובס' קרן אורה (סוף פ\"ט דיבמות) השיגו בזה\"ל: דינו תמוה, מאוד, דהיכן מצינו יבום שלא במקום נחלה וזה הבן יורשו ואחיו מייבם. ועוד דהא כל מ' יום לאו ולד הוא אלא מיא בעלמא, ואפ\"ה לאו בת חליצה וייבום היא. ואע\"ג דבתרומה מותרת, דבתרומה מותרת, כדאיתא לעיל ס\"פ אלמנה, היינו משום דזה בכלל מתים כחיים, דבתרומה בעינן שיהי' הולד קיים, ולא קודם שנוצר ולא אחר שמת. אבל לענין יבום, כל שיש שסופו להיות לו זרע, או שהיה לו ואח\"כ מת, לאו בת יבום היא. והכל משם דרכיה דרכי נועם ודו\"ק עכ\"ל.",
            "<b>יא.</b> ותמיהתו עצומה, שלא רק \"היכן מצינו וכו'\" שהרי מקרא מלא הוא ביבם, \"יקום על שם אחיו\" - לנחלה. ואיך ניתן להפריד בין יבום לנחלה. אך גם בל\"ז הרי לפי היסוד הנקוט שגם אם נולד הבן אחר מות האב, אם ממ\"ש \"ובן אין לו\" - עיין עליו, ואם ממש\"נ \"ולא ימחה שמו\" - פרט לזה שאין שמו מחוי אין שם דין יבום (עי' יבמות ל\"ה, ב) גם בכה\"ג אין שם יבום, כיון שזה עומד להקלט. להתפתח; שהרי שכנ\"ל, גם בשכבר נקלט, כהערת ה\"קרן אורה\", עדיין אינו אלא בגדר \"מיא בעלמא\"; וא\"כ אין בעצם כל הבדל בין שכבר נקלט בפועל, בין שטרם נקלט, ואך נמצא במעי האשה ויקלט. כל זה נראה ברור, ומה שקבעו חז\"ל צ' יום לקליטה, אין זה אלא משום דלא חיישינן למיעוטא ורוב זרע נקלט מיד.",
            "<b>יב.</b> אכן כל זה הוא בשהזרע נמצא במעי האם ועומד להקלט, מבלי כל צורך בפעולה נוספת. ולא כן הדבר בזרע שנמצא בשעת מות הבעל מחוץ לגוף האשה במצב של קפאון, שרק באופן מלאכותי ע\"י פעולות הנדרשות להוציאו ממצב זה ולזווגו עם הביצית שבמעי האשה (אם זו אשתו לשעבר ואם זו אשה אחרת) שמבלי פעולה זו לעולם לא יוולד, בזה הדין \"ובן אין לו\" נשאר לעולם, ואין לו מאז שום ייחוס אל המת.",
            "דאי אפשר לומר, שבכה\"ג ייחשב כבן המת, ויפקע אז ממנה דין יבום, דכאן הרי יש לדרוש בכיוון הפוך את הדרשה דגמרא \"דדרכי נועם\", דאין זה דרכי נועם מאחר שבשעת מות הבעל לא הי' לו בן, ולא הי' עומד להיות לו בן (אם לא ייעשה מעשה, כנ\"ל) שממילא חל עליו דין יבום, כשעברו על האשה צ' יום של הבחנה, אם איתא שאם אח\"כ יעשה מעשה בזרע המוקפא, ויוכנס למעי אשה ויתפתח לולד, דאז יפקע למפרע זיקת היבום ויהיו הבנים ממזרים, והאשה תצא מהיבם, כדין מיובמת בטעות. הרי ודאי דקרינן בזה \"דרכיה דרכי נועם\" ואין זה דרכי נועם להוציא מהיבם ולעשות בניה ממזרים. כשם שמטע\"ז עצמו מסיק בגמרא שאם במות הבעל הי' בן קיים, ומכוח זה הותרה לשוק, שאם אח\"כ מת הבן, אין זה דרכי נועם שתצטרך להזקק אז ליבום. וע\"כ אמרינן בזה שעשו מתים כחיים (יבמות פ\"ז, ב). וכדפי' רש\"י שם:... הלכך על כרחך \"בן אין לו\" בשעת מיתה קאמר והרי יש לו. עכ\"ל, וכמו כן נאמר גם בהא דניד\"ד: על כרחך \"בן אין לו\" בשעת מיתה קאמר, והרי אין לו. ואמרינן בזה, שמשעה שמת ואין כאן \"בן\", ואפילו לא בכח - דהיינו כשהאשה במצב של אפשרות הריון, חל בה דין יבום, ולידת בן בכה\"ג גם כי יעשה מעשה כנ\"ל ע\"י הקלטת זרע המת, אינה מפקעת דין היבום, ויקום על שם אחיו לנחלה כדין יבום, כי ולד זה לא יתייחס על שם בעל הזרע שממנו הופרה. ואין הולד יכול לרדת לנחלה.",
            "<b>יג.</b> וכזה למדנו (מס' ב\"ב ק\"ט, א): דכיון דלענין יבום בן ובת כי הדדי נינהו, לענין נחלה נמי וכו'. וכן כתבו התוס' (שם, דף קט\"ו) ד\"ה בן הבן שכשם שמתפרש הכתוב שנאמר ביבום \"ובן אין לו\" שה\"ה הבת, כן הוא מתפרש בענין נחלה. וע\"כ אין שום סתירה מיבום לדיני נחלה, כי לא שם בן עליו, והיינו שאינו מתייחס אחרי האב, כיון שלא הי' עומד להולד, בדרך הרגילה, בשעת מיתת האדם שממנו לוקח הזרע.",
            "וכך מצינו (יבמות כ\"ב, א-ב) דילפינן מהדדי דיני אחוה מדיני בן ובת, דלענין יבום. היינו, כשם שיש דין \"בן\" על ממזר, כן יש לו דיני אחוה. ומכאן שכשם שאין קורים לו \"בן\" לענין יבום, כן אין הוא נקרא אח לענין יבום. ודרך הלימוד זה מזה הוא, שאם יש לו ייחוס, הרי זה כזה, ושאם אינו בן, אינו אח. וא\"כ מכש\"כ לענין המושג \"בן\" עצמו שאם אינו \"בן\" לענין יבום אינו בן לשום דבר אחר, ואינו נחשב קרוב לענין שום דבר, כולל דיני עריות, דהיינו אחוה, וכל כיו\"ב, כי אין לו שייכות לאב ולא למשפחתו לשום ענין. שכן דיני משפחה למדים מדיני יבום, ולא ניתן להפריד בין זה לזה.",
            "וממילא ברור שולד שנולד מזרע מופקא אחרי מות בעל הזרע, אין לו שום יחס קרבה למשפחת האיש שממנו בא הזרע המוקפא. והיורשים כדין ירשו, ואין הולד יכול לתבוע חלקו בירושה. זהו מה שנראה לנו נכון וברור. והשי\"ת יצילנו משגיאות ויראנו מתורתו נפלאות.",
            "* * *"
        ],
        [
            "\n<small>פריז, צרפת, תמוז, ה'תשנ\"ה</small>",
            "<b>קכט. הפריית אלמנה בזרע בעלה לאחר מותו.</b>",
            "<b>שאלה</b>",
            "אלמנה שמת בעלה אחרי מחלה ארוכה, בלי בנים. והיא שכולה וגלמודה.",
            "הבעל הניח \"זרע\" במקרר בבית חולים, והאשה הנ\"ל הבטיחה לבעלה שאחר מיתתו - תכנס להריון ע\"י \"הזרע\".",
            "הן היום שאלה אותנו האם אין איסור אם תקיים את הבטחתה. או האם יש איסור לכתחילה. שהבן או הבת הנולדים יהיו יתומים בלי אב?",
            "וחוץ מכל זה האלמנה הנ\"ל שואלת, מה היא דעתנו על הענין, האם הוא רצוי או לא?",
            "<b>תשובה</b>",
            "מושג המשפחה הכולל אב, אם וילדים הינו בסיסי ביותר מבחינה תורנית. מצוות רבות וחשובות, כגון מצוות תלמוד תורה או מצוות סיפור יציאת מצרים, נכתבו בתורה דווקא בהקשר ליחסי אב ובנו<sup>1</sup><i class=\"footnote\">דברים ו, כא; יא, יט ועוד.</i>. על כן יש לטפח ולעודד את חיזוק המשפחה היהודית, שהרי היא יסוד מוצק ואדן קודש בבניין היהדות.",
            "גם המושג חיי אישות בקדושה וטהרה קשור בטבורו במושג המשפחה. אין להפריד בין שני דבקים אלה גם אם אין קשר ישיר של סיבה ותוצאה ביניהם, ויש להתנגד בכל תוקף להפרדתם. ",
            "ברם, יחד עם זכותם של ההורים - חובת האב והרצון הטבעי של האם - ללדת ילדים, קיימת גם זכותו של הילד - להיוולד, לכתחילה, בתוך משפחה בעלת שני המרכיבים היסודייים, אב ואם, ועל כן יש להשתדל, עד כמה שאפשר, שילדים יוולדו במציאות כזו, ורק כזו. ואכן ישנן מדינות שבהן החוק אוסר ביצוע הזרעה מלאכותית בפנויה מטעמים אלה.",
            "מצינו בתורה שבכתב, ואחר כך גם בתורה שבע\"פ, בהלכה ובאגדה, עד כמה חשוב הוא שהורים יפקדו בזרע של קיימא, עד כדי כך שהותר איסור כרת של אשת אח, ובלבד שיקום זרע לאח המת<sup>2</sup><i class=\"footnote\">על כן רוב הפוסקים רואים מעשה חסד בכל עזרה להורים להוליד ילדים, ומכאן גם הנטייה ללכת לקולא בשאלות-הלכה במקרים אלה.</i>, אך גם זאת אך ורק במסגרת המשפחה החדשה-הישנה<sup>3</sup><i class=\"footnote\">על כן אין צריך קידושין מחדש במקרה של יבום.</i> שנוצרת ע\"י הייבום.",
            "לא מצינו מקור לכך שיש לעודד הולדת ילדים ע\"י האלמנה אחר מות בעלה שלא בדרך של הקמת משפחה, אך גם לא מצינו איסור פורמאלי לכך שאלמנה תהרה ע\"י שימוש בזרע של בעלה המת, ולא מצינו איסור פורמאלי להוליד ילדים במשפחה חד-הורית.",
            "לפי זה, בשאלה עדינה כגון זו שיש בה מרכיבים נוספים, והם גמילות-חסד עם החיים - האלמנה, ואולי גם בחינת \"חוטרא לידה ומרה לקבורה\"<sup>4</sup><i class=\"footnote\">יש מקום לדון בשאלה, אם אמנם יורשי הבעל יורשים גם את הזכויות על הזרע של הנפטר, שהרי אם כן, יש בכוחם לעכב את האישה מלבצע את ההפריה, אלא אם כן תוכיח, שזאת צוואתו של הבעל, כי אז מצוה עליהם על היורשים לקיים דברי המת, וצ\"ע.</i>, וגם חסד עם המתים - האב המת, שזאת הייתה בקשתו, ובפרט במקרה דנן כאשר בשל גילה, סיכוייה של האשה להתחתן מחדש וללדת הם קטנים, לא נוכל לאסור זאת עליה, אם תתעקש האשה על כך.<sup>5</sup><i class=\"footnote\">עיין גמ' יבמות (סה ע\"ב) ושו\"ע אבן העזר (סי' קנד סעיף ו).</i>.",
            "עם זאת מצוה על הרב לנסות לעודד את האשה שלא ללכת בדרך זו, אלא לנסות להתחתן מחדש ולהתפלל שהקב\"ה יזכה אותה ואת בעלה להקים משפחה נאמנה בישראל על בסיס של קדושה וטהרה. ובכל מקרה צריך הרב לשקול לגופו של עניין, והכול לפי ראות עיני הדיין.",
            "בנוסף לכל האמור לעיל יש להסביר לאשה ולהבהיר לה הבהר היטב את הבעיות הפסיכולוגיות והחברתיות ואת המשא הנפשי הכבד שהיא עומדת להטיל על כתפיו של הילד, שיוולד כתוצאה ממעשיה, שכן \"כבר הורה זקן\" - מרן הגר\"ש ישראלי - שילד שכזה לא מתייחס אחר הנפטר, לא לעניין יוחסין ולא לעניין ירושה, וגם אינו פוטר את האשה מחליצה כאשר יש לנפטר אחים שהיו עמו בעולמו<sup>6</sup><i class=\"footnote\">א. ניתן להוסיף שספק הוא, אם תוכל להינשא מחדש במשך כ\"ד חדשים מאז לידת הילד, עיין בשו\"ע אבן העזר (סי' יג סעיף יא) לגבי פנויה מזנה, וצ\"ע.<br>ב. בכל מקרה שיש צורך בחליצה, יש לערוך את החליצה קודם פעולת ההפריה.<br>ג. עיין בדבריו ב\"קובץ תושבע\"פ לג\" (הוצאת מוסד הרב קוק תשנ\"ב, עמ' מד-מו הובא בסוף התשובה הקודמת), וכן פסק הגרש\"ז אויערבך בקובץ \"נועם\" (כרך א ע' קנה, הובא ב\"נשמת אברהם\" חלק ג, עמ' י-יא).\n</i>."
        ],
        [
            "\n<small>מונטוידיאו, אורוגואי, מרחשוון, ה'תשנ\"ו</small>",
            "<b>קל. גיל מינימום בעדות קידושין וגיטין.</b>",
            "<b>שאלה</b>",
            "האם יש סיבה להגביל בחור צעיר (בן 15) שהוא כמובן שומר מצוות שיהיה עד בקידושין או בגירושין?",
            "<b>תשובה</b>",
            "1. \"קטן פסול להעיד, אפילו היה נבון וחכם, עד שיביא שתי שערות<sup>1</sup><i class=\"footnote\">בעניין בדיקת גדלות הובא בהלכות מיאון (שו\"ע אבן העזר סי' קנה סעיף טז) \"שתי שערות צריך שיהיה בעיקרן גומות. ואפי' שתיהן בגומא אחת הרי אלו סימן. נמצאו שתי גומות זו בצד זו ואין בהן שער, הרי אלו סימן - חזקה אין גומא בלא שער, ושערות היו בהם ונשרו\". ובסעיף יז (שם) \"שערות צריכות שיהיו במקום הערוה. ובית הערוה כולו מקום סימנים, בין למעלה בין למטה, בין על איברי הזרע עצמן. ויש מי שאומר, שאפילו אחת בגבה ואחת בכריסה, או אחת בקשרי אצבעותיה של יד ואחת בקשרי אצבעותיה של רגל, חשובה גדולה למיאון, אבל לא לחליצה\". ובסעיף יח (שם) \"שיעור אורך השתי שערות, משיצמחו ויהיו ראויים להנטל בפי הזוג (פי' מספריים) או לקרוץ בצפורן, חשובה גדולה למיאון. אבל אינה חשובה גדולה לחליצה עד שיהיה בהן כדי לכוף ראשן לעיקרן (וע\"ל בפי' סדר חליצה סי' כז)\". [כמובן שאפשר, שיהיה סימן תחתון (היינו ב' שערות) ולא יבוא סימן עליון (היינו נתמלא זקנו), ורק באשר להיפך אמרו בגמ' נידה דף מח ע\"א שאינו אפשרי].</i> אחר י\"ג<sup>2</sup><i class=\"footnote\">מובא שם (הל' מיאון סעיף יד) \"אין שתי שערות סימן גדלות אא\"כ באו מי\"ב שנה (ובנער י\"ג שנה) ואילך, אבל אם באו קודם לכן, אפילו תוך שנת י\"ב (ובנער י\"ג), חשיבי כשומא (סוג נגע שעולים בו שערות), ואינה נחשבת גדולה על ידם אלא אם כן הביאה אחרות אחר י\"ב שנה (ובנער י\"ג)... ומיהו כשמוצאים לה שערות אחר הזמן, מחזיקין אותה כגדולה אפילו לחליצה (דאורייתא), ולא חיישינן שמא באו קודם הזמן\".</i> שנים גמורות. ואם נתמלא זקנו<sup>3</sup><i class=\"footnote\">אמנם לשון הטור הוא \"צמח זקנו\" אך הגהות פרישה הבהיר (שם אות א), כי הוא חד שיעורא, והכוונה - נתמלא זקנו. והרחיב בהל' תפילין בעל \"משנה ברורה\" (סי' לט ס\"ק ג) \"אם ספק לנו אם הביא ב' שערות, פסול לכתוב, אם לא שנתמלא זקנו, דהיינו שיש ריבוי שער בזקנו, אף שהם קטנים מאד (סמ\"ע, חו\"מ סי' לה ס\"ק ד) או שעברו רוב שנותיו או שנולדו בו סימני סריס, וכדלקמן (סי' נה סעיף ה). ויש לגעור בסופרים שמניחין לנערים לכתוב תפילין ואין מדקדקין, אם הביאו סימני גדלות או לא\".</i>, אינו צריך בדיקה\" (שו\"ע חושן משפט סי' לה סעיף א).",
            "מכאן למדים, כי למרות שאין מיגבלה בגדול מי\"ג שנים, הרי שיש לוודא ע\"י ב' עדים כשרים, כי העד אכן הביא סימנים לאחר גיל שלש-עשרה, או שאנו רואים שנתמלא זקנו, או חלילה הביא סימני סריס, וכן לא סמכינן בדאורייתא על חזקה דרבא<sup>4</sup><i class=\"footnote\">עיין בגמ' נידה (מו ע\"א), בדבר חזקה דרבא, היינו \"קטנה שהגיעה לכלל שנותיה, אינה צריכה בדיקה, שחזקה שהביאה סימנין (שתי שערות)\". אולם רואים שם בסוגיה, כי חזקה זו מועילה רק לעניין פסילתה ממיאון, שהוא דרבנן, אך כדי לחלוץ (דבעינן גדולה מן התורה) צריכה עדות שהיא גדולה. מכאן הסיק ר' עקיבא איגר (שו\"ת, מהדורא קמא סי' ז) שלא לסמוך על חזקה דרבא בכתיבת תפילין, שהוא דאורייתא, ונוטה להצריך בדיקה מעליא ע\"י שני עדים. ואם אותו הנער כבר העיד בקידושין או שכתב תפילין, יש לבדקו כעת, והיה אם ימצאו עדים אצלו שתי שערות, יישב למפרע לגדול משעה שהיה בן י\"ג. אלא שבמקרה זה יהיה לדעת רעק\"א צורך בעדות גמורה של שני עדים כשרים באשר לגילו, ולא תספיק עדות אביו.<br>ומובא ב\"כנסת הגדולה\" (הל' עדות סי' לב, הגהות הטור ס\"ק א) \"דווקא כשהוא מוחזק קודם שהגיע לכלל שנים שהוא בן דעת ומבין בין דבר לדבר הדומה לו והולך בדרך טוב, אבל מי שהוא ידוע קודם שהגיע לכלל י\"ג שאינו מבחין בעדות ואינו מקפיד לאמר על הן לאו ועל לאו הן, אין מקבלים עדותו לכשיגדיל, עד שידעו שהוא מבחין\".</i>.",
            "כשר אפוא לקחת כעד בקידושין כל נער בוגר מגיל י\"ג ויום אחד אשר ללא ספק הביא סימנים<sup>5</sup><i class=\"footnote\">אמנם מצאנו הבחנה בין גיל י\"ג לגיל כ' שנים במסכת בבא בתרא (קנה ע\"א) - \"איתמר, קטן מאימתי מוכר בנכסי אביו? רבא אמר רב נחמן, בן שמנה עשרה שנה, ורב הונא בר חיננא אמר רב נחמן, מבן עשרים שנה\". ועוד נאמר (שם ע\"ב) \"אמר רב הונא בריה דרב יהושע, ולעדות - עדותו עדות. אמר מר זוטרא, לא אמרן אלא למטלטלי, אבל למקרקעי לא. אמר ליה רב אשי למר זוטרא, מאי שנא מטלטלי? דזביניה זביני. אלא מעתה, הא דתנן הפעוטות - מקחן מקח וממכרן ממכר במטלטלין, הכי נמי דעדותן עדות! אמר ליה, התם בעינא (דברים י״ט:י״ז) \"ועמדו שני האנשים\", וליכא\". וביאר רשב\"ם - \"ודוקא לענין למכור בנכסי אביו תרתי בעינן, שמנה עשרה שנים ושערות, אבל לענין עונשים ומצות - מבן י\"ג חשיב גדול אם הביא שערות\". \"א\"ר (זירא) הונא ולעדות מעיד - אע\"פ שאמרנו בפחות מכ' שאינו יודע בטיב משא ומתן, אינו מוכר בנכסי אביו, אבל לעדות נאמן הוא להעיד מה שראה ושמע, מבן י\"ג ואילך שהביא שתי שערות הואיל ואינו שוטה\".<br>וכן נפסק בשו\"ע חושן משפט (סי' לה סעיף ג) \"בן י\"ג שנה ויום אחד שהביא שתי שערות ואינו יודע בטיב משא ומתן, אין עדותו עדות בקרקעות, אבל במטלטלים עדותו עדות\". ראינו אפוא שאף כי אינו ראוי לצורך מכר קרקע עד שיהיה בן כ' הרי שמגיל י\"ג ואילך הוא נאמן לעדות על מכירה זו, אם יודע בטיב משא ומתן. וכן הביא הסמ\"ע חושן משפט (סי' ז ס\"ק ט), כי יש דעה המצריכה גיל י\"ח כדי להיות דיין, דתליא בחכמה, ומאותה הסיבה יש דעה שלפיה כשר לכך בן י\"ג, והוא חריף, אפילו לא הביא סימנים, הרי בעדים בעינא (דברים י״ט:י״ז) \"ועמדו שני האנשים\", והוי \"איש\" מגיל י\"ג ואילך רק אם הביא סימנים.</i>.",
            "2. היות ומדובר בעד צעיר וחסר נסיון, יש לוודא שהוא אכן יודע את תפקידו בקידושין<sup>6</sup><i class=\"footnote\">יש ללמד את העד, על מה עליו לשים את ליבו בקידושין - כי הטבעת היא רכושו של החתן (עפ\"י דבריו), וכי היא שוה פרוטה, שיראה בפועל את הנתינה (ויש לוודא שהצלם או האורחים אינם מסתירים לעדים את רגע הנתינה, במיוחד שמדובר כאן בעד צעיר ומנומס), שיבין כי הקידושין נעשו מרצון שניהם, וכי הכלה קנתה את הטבעת משניתנה לה, ובכך קנה אותה בעלה לו לאישה והיא נאסרה בכך על כל העולם כאשת איש.</i>, ובמיוחד - שיראה את נתינת הטבעת בפועל.",
            "3. בעניין גיטין מיותר לציין את דברי \"סדר הגט\" בהגה: \"בימי חכמי התלמוד היו נוהגין למנות חכם בקי על הגיטין, וכן נמצא בדברי הקדמונים שהיו נוהגין שלא ליתן גט רק לפני גדולי הדור (ריב\"ש סי' שפט). ועל כן לא ישתדל אדם בנתינה, רק הבקי בהם. וכל מי שאינו בקי בטיב גיטין וקדושין, לא יהא לו עסק עמהם\".",
            "משום כך לא ראינו צורך לדון בכך, אלא בית-הדין המסדר את הגט יפסוק בכל הפרטים כי רבים הם."
        ],
        [
            "\n<small>מקסיקו סיטי, מקסיקו, תמוז, ה'תשנ\"ה</small>",
            "<b>קלא. סידור חופה וקידושין למי שהיה נשוי בעבר בנישואין אזרחיים לגיורת קונסרבטיבית.</b>",
            "<b>שאלה</b>",
            "בא לפני יהודי וביקש שאערוך לו חופה וקידושין, תוך כדי בירור מצבו האישי נתבררו העובדות הבאות:",
            "1. האיש היה נשוי כדת משה וישראל ולפני כאחת עשרה שנה התגרש מאשתו היהודיה, בטקס רפורמי.",
            "2. לאחר זמן נשא האיש אשה גיורת קונסרבטיבית מקנדה ולאחר חמש שנים התגרש ממנה בגרושין אזרחיים, והאשה חזרה לקנדה.",
            "האיש הסכים לתת גט כדת וכדין לאשתו הראשונה והיא הסכימה לקבלו.",
            "האם ניתן לסדר לו עכשיו חופה וקידושין עם אשה נוספת בלא שיתן גט לאשה השניה.",
            "לטענתו אין הוא חייב בכך כיון שהיה נשוי לה רק בנישואין אזרחיים והוא כלל לא יודע היכן היא כיום ואם בכלל תשתף פעולה.",
            "האם גם בימינו יש לחשוש לנישואין אזרחיים מצד \"אין אדם עושה...\", וגם אם נאמר שכן הרי מדובר כאן בגיורת קונסרבטיבית שאחר כך התחתנה בנישואין אזרחיים, וסופה מורה על תחילתה?",
            "<b>תשובה</b>",
            "1. קשה לבטל גיורים קונסרבטיביים בלי לבדוק שאכן הרבאיי לא למד בישיבות וכי הוא פסול לעדות<sup>1</sup><i class=\"footnote\">כך פסק הגר\"ש ישראלי בשו\"ת \"במראה הבזק\" (ח\"א תשובות פד וצז, כד ולו במהדורא הראשונה),. ושם התייחס גם לקידושין וגם לגיור של קונסרבטיביים. אמנם מאוחר יותר, לגבי שאלה של ריח הגט על קידושין קונסטרבטיביים, כתב שיכולים לסמוך על פסקי הגר\"מ פיינשטיין באבן העזר (ח\"ד סימנים מו ויג) שאין להתחשב בקידושיהם. וייתכן להסיק מזה שגם לגבי גירות ניתן לסמוך על הגר\"מ פיינשטיין, שביטל גיור שלהם, כמבואר ב\"דרכי משה\" (אבן העזר ח\"ג סי' ג).</i>.",
            "2. עם זאת ניתן להתיר לאיש להתחתן, משום שנהגו בבתי-הדין להתיר אישה להינשא בלי גט, לאחר נישואין אזרחיים במקום עיגון<sup>2</sup><i class=\"footnote\">עיין \"פסקי דין רבניים\" (חלק ז עמ' 281, חלק ט עמ' 355 וחלק יג עמ' 99, ושם באורך) ובפרט כאשר מלמד סופו על תחילתו בזה שגם התגרשו ב\"גט\" אזרחי.</i>, וק\"ו בנדון דידן<sup>3</sup><i class=\"footnote\">עיין ב\"דרכי משה\" (טור אבן העזר סי' א סע' ט) שכתב, \"בזמן הזה לאחר האלף החמישי אין חדר\"ג אלא מנהג\", וממשיך שם \"ונ\"ל דהמיקל וסומך על דברי המתירים לא הפסיד, שהרי כתבתי לעיל שלא גזר משום חשש איסור דאורייתא ואינה אלא תקנה בעלמא, ובשל סופרים הלך אחר המיקל, כל שכן בתקנה בעלמא\". לכן, אם מקילים באיסור אשת איש, ק\"ו בנדון דידן. ואפילו אם תאמר שהחרם הוא איסור תורה וצריך להחמיר (עיין \"אוצר הפוסקים\" סי' א ס\"ק סא אות ג), אם מקילים באיסור אשת איש החמור, ק\"ו בנדון דידן. ובפרט שיש כאן הרבה ספקות - ספק על עצם הגיור וספק על הקידושין, וגם לא ברור, אם נישואין אזרחיים הם ספק שקול. ועוד ספק אם צריך להחמיר בספק חדר\"ג, ובפרט שיש כאן גם מקום עיגון של האיש. ועיין בשו\"ת \"אחיעזר\" (סי' י) שמתיר חדר\"ג במקום ספק קידושין בלי מאה רבנים (מובא ב\"אוצר הפוסקים\" סי' א ס\"ק סא אות ב) ועיין שם עוד שהקילו במקום ספק.<br>ונראה אפילו ל\"חתם סופר\" (שו\"ת אבן העזר סי' ג) המחמיר בחיוב מאה רבנים ואפילו במקום שהאישה נאסרת, מפני שיש אפשרות לתקן על-ידי מאה רבנים, חייבים לעשות זאת, מכל מקום נראה שבנדון דידן יודה, שאין צורך במאה רבנים, הואיל ויש ספק על עצם הקידושין (ועיין ב\"אחיעזר\" ו\"אוצר הפוסקים\" הנ\"ל שכתבו להקל במקום ספק ואפילו לדעת ה\"חתם סופר\"), וכעין מה שמקילים בדבר שיש לו מתירים, כאשר יש ספק בעצם האיסור, עיין \"דרכי תשובה\" (יורה דעה סי' קב ס\"ק יח וסי' קי ס\"ק קצז), המחלק בין ספק התלוי במעשה שבו מחמירים ובין ספק בדין שבו מקילים, עיין שם, ובפרט שיש כאן ספק ספיקא כמוסבר לעיל, ובדבר שיש לו מתירים מותר בספק ספיקא במקום צורך (שו\"ע יורה דעה סי' קי סעיף ח ברמ\"א). וכן כתב בספר \"היכל יצחק\" מרן הרב ר\"א הלוי הרצוג (סי' לב) להתיר חדר\"ג במקום נשואים אזרחיים (הובאו דבריו ב\"פסקי דין רבניים\" חלק יג עמ' 99).</i>.",
            "3. אין לחשוש לנישואין אזרחיים במקום שבנקל ניתן לסדר חופה וקידושין על-פי התורה<sup>4</sup><i class=\"footnote\">שו\"ת ריב\"ש (סי' ו).</i>, וכן פסק מרן הגר\"ש ישראלי בפסק-דין רבני<sup>5</sup><i class=\"footnote\">\"פסקי דין רבניים\" (חלק ז מעמ' 35 והלאה).</i>. ואולם נראה שמרן הראי\"ה קוק<sup>6</sup><i class=\"footnote\">שו\"ת \"עזרת כהן\" (סי' לט).</i> פסק, לבטל נישואין אזרחיים רק כאשר הנישואין היו \"מתוך הפקרות ובעיטה בדת ישראל\", אבל אם היו מתוך רשלנות או חוסר ידיעה, יש חשש קידושין.",
            "4. לעניין החזקה של \"אין אדם עושה...\" עיין בפסק הדין הנ\"ל שבו כתב מרן הרב ישראלי, שדין זה לא נאמר באנשים הפרוצים באיסורי נידה ובאיסורים אחרים. אך עיין שם בדעת המיעוט, החולקת."
        ],
        [
            "\n<small>מילאנו, איטליה, תמוז, ה'תשנ\"ו</small>",
            "<b>קלב. שינוי נוסח הכתובה מן הנהוג בעיר.</b>",
            "<b>שאלה</b>",
            "הינני בא בזה בשאלה על עניין טופס הכתובה לבתולה הנהוג בקהילתנו מאז נוסדה, בו כתוב \"כסף זוזי מאתן דחזו ליכי מדאוריתא\", וידוע הדבר שכן המנהג בכל קהילות אשכנז ואיטליה, וגם בהרבה קהילות של ספרדים נהגו לכותבו (עיין שו\"ת מהרשד\"ם סי' קכז ואבני האפד סי' סו).",
            "והנה בזמן האחרון הגיעו למילאנו חדשים מקרוב באו ומקורם מארץ לבנון, ויש מהם שטוענים שבחתונות בניהם צריך להשמיט מלת \"מדאוריתא\" כדעת הרבה פוסקים ואם כתבו אותה, הכתובה פסולה וצריך לכתוב אחרת במקומה, וכדעת הריטב\"א.",
            "נשאלת איפוא השאלה אם הרבנות הראשית של מילאנו חייבת להישמע לדרישותיהם הואיל והמשפחות הללו הליכותיהן כדעת הספרדים, או היות ויש פה מנהג קבוע שהוא קדמון צריך להמשיך ולהשתמש בטופס הכתובה הנהוג מימי קדם ולכתוב מלת \"מדאוריתא\" כמו תמיד; ובמידה ועדיף להשמיטה, מה הדין לגבי הכתובות שנכתבו כבר בהרבה חופות שנערכו מאז, האם חייבים לנקוט דעת הריטב\"א, אע\"פ שהטופס הנהוג יסודתו בהררי קדש.",
            "<b>תשובה</b>",
            "1. אם יש בעיר קהילה<sup>1</sup><i class=\"footnote\">עיין שו\"ת \"דברי מלכיאל\" (ח\"ה סי' ק) שכתב, שכל קהילה תנהג כמנהגה, דהוי כשני בתי-דינין וכרבא ביבמות (יד ע\"א), וגם מכיוון שמפורסם בכל העולם, שיש חילוקים בין אשכנזים לספרדים, הוי כשתי עיירות וליכא בזה לא משום \"לא תתגודדו\" ולא משום \"חשדא\". ועיין עוד ב\"יביע אומר\" (ח\"ג אבו העזר סי' יב ס\"ק ה).<br>יש להדגיש שמדובר דוקא בקהילה, ולא ביחידים, כאשר אחד האיפיונים העיקריים לכך הוא בית כנסת נפרד מנהגי תפילה מיחדים להם וכדו'.</i> הנוהגת בעניין נוסח הכתובה<sup>2</sup><i class=\"footnote\">לעניין נוסח \"דחזו ליכי\", בלא המלה \"מדאורייתא\".</i> כפסק השו\"ע, אף שהם מיעוט<sup>3</sup><i class=\"footnote\">\"יביע אומר\", שם.</i> ניתן להנהיג שיהיו לרבנות שני נוסחים של כתובה, וכפי שנהוג ברבנויות המקומיות בארץ-ישראל<sup>4</sup><i class=\"footnote\">על-פי בירור במחלקת נישואין ארצית של הרבנות הראשית לישראל.</i>, ולתת לכל אחד טופס כתובה כפי מנהגו<sup>5</sup><i class=\"footnote\">עיין הערה 1. אמנם בשו\"ת \"ספרן של ראשונים\" (סי' יט) הובאה תשובת ר\"א אב\"ד שמכריע, שכתובה היא דרבנן, אך אם יש מנהג באותה העיר שכותבין \"מדאורייתא\" מי שמשדך אשה וכונסה כותב לה כמנהג העיר, ובשו\"ת \"אבקת רוכל\" (סי' ריב) משמע שאפילו רבו אשכנזים, שבאו באחרונה, על הקהילה הספרדית שבמקום, צריכים לנהוג כמנהג המקום אפילו לקולא, ואין חילוק בין יחיד לרבים, ועיין ב\"יביע אומר\" (שם ס\"ק י) מה שכתב בזה.</i>.",
            "2. אין לחשוש ולפסול<sup>6</sup><i class=\"footnote\">עיין ב\"בית יוסף\" (אבן העזר סי' סו ד\"ה כל הפוחת) שיד בעל השטר על התחתונה והוא גובה כסף מדינה, ומשמע שהשטר כשר. אמנם בכתובות (קי ע\"ב) כתב רמב\"ן (בד\"ה והני\"): \"ואם משום כתובה דידהו לא גביא מיניהו ולא מידי דמן התורה לא מחייב לה ולא מידי, וגביא מתקנתא דרבנן במקום שאין כותבין\", וכן הובאו דבריו ב\"שיטה מקובצת\" ובר\"ן בסוגיא שם, ובתשב\"ץ (ח\"ב סי' קפב), ולפי זה השטר פסול, אלא אם כן הגירסה בדברי רמב\"ן היא \"כמקום שאין כותבין\", עיין ב\"יביע אומר\" (שם ס\"ק א). גם ריטב\"א שכתב בכתובות (י ע\"ב) שאסור להשהותה, כתב זאת בלשון אפשר, ואף סיים בשיטת ר' פינחס הלוי שהכתובה כשרה, מכיוון שליפות כוחה כתב כן, וייתכן שזו דעתו להלכה.<br>אלא שבס' \"משפט הכתובה\" (שער ה פרק ב סעיף לב) כתב בשם הר\"נ קרליץ להכשיר לספרדים בזמננו אף כתובה שכתוב בה \"מדאורייתא\" בלי כל מחיקה, דאין זה ה\"שיקרא\" שכתבו הראשונים, מכיוון שכיום ידוע שלקח נוסח מודפס שאינו מתאים לו, עכ\"ד. ולפי זה אף לראשונים הנ\"ל השטר כשר וביחוד בנדון דידן שיש לתלות, שכתוב כך מכיוון שזה הנוסח היחיד הקיים ברבנות במילאנו.<br>ועיין שם עוד אפשרות תיקון, והיא על-ידי העברת קו על המלה \"מדאורייתא\", וניתן למוחקה בלי קיום כלל, מכיוון שבית-הדין יתלה, שזו כתובה של הנוהגים אחרת, ולכן נמחקה התיבה \"מדאורייתא\", והסכים עמו הגר\"ע יוסף, וכן הכריע מחבר הספר הלכה למעשה.</i> את הכתובות של ספרדים שנכתבו עד כה ובהן כתוב \"דחזו ליכי מדאורייתא\"."
        ],
        [
            "\n<small>ניו-יורק, ארה\"ב, אלול, ה'תשנ\"ח</small>",
            "<b>קלג. הצלה מעיגון של אשה שבעלה הצעיר חולה ב\"אלצהיימר\".</b>",
            "<b>שאלה</b>",
            "חולה אלצהיימר צעיר (בשנות ה-40) חי בשלוה עם אשתו וחושש לעגנה. כרגע הוא עוד מתפקד פחות או יותר בסדר וההתדרדרות היא הדרגתית עד מצב של אי-תפקוד גמור וזה יכול להמשך עשרות שנים, כך שהאשה תהיה ח\"ו עגונה מחיים. אפשרות אחת שעלתה בבית-דין היא לכתוב גט עכשיו ולמנות שליח לנתינתו כאשר יהיה חולה ממש בלי דעת.",
            "לענ\"ד יש לדון בשאלות הבאות:",
            "1. הנתינה היא בזמן שאין הבעל ראוי לנתינה. הטענה היא שמא רק לגבי כתיבה יש בעיה של חוסר דעת של הבעל, אבל לגבי נתינה נאמר שהשליח יכול לקחת את מקומו, וצע\"ג (עיין רעק\"א לסי' קכא אות ג' ופר\"ח קכא, ב, חזו\"א אה\"ע סי' פו ושו\"ת אחיעזר ח\"א סי' כח באריכות).",
            "2. בינתיים כאשר יחיו יחד תווצר בעיה של \"גט ישן\" מבחינת \"גיטה קודם לבנה\"? ישנה סברא שכיוון שלא משתמשים כיום בגט לראיה אלא רק לפטור, אם לא יחיו יחד אחרי זמן הפטור, אין בעיה. האם אכן סומכים על סברא זו?",
            "3. לגבי החשש שמא בזמן שחי עם אשתו אחרי הכתיבה ביטל את הגט, הועלתה הסברא שמכיוון שיש סיבה מיוחדת לבעל לא לבטלו והבעל יהיה מוכן להצהיר על כך בפני עדים, אין חשש זה חזק מספיק לבטל את ההצעה במקום עיגון. ידוע לנו נוסח הרשאה ל\"גט מלחמה\" מהרב הרצוג ושם הוא מקבל את הצהרת הבעל שמה שחי אתה לא יבטל את הגט.",
            "<b>תשובה</b>",
            "1. אם בית-הדין יחליט לפתור את חשש העיגון על-ידי נתינת גט, נראה שהפתרון עם הבעיות ההלכיות היותר קלות הוא, ליתן גט לאחר זמן<sup>1</sup><i class=\"footnote\">עיין רמב\"ם (הל' גירושין פ\"ט הל' א-ה) מובא בשו\"ע (אבן העזר סי' קמו, א-ב).</i>, כגון שיתן גט שיחול בשעה האחרונה שבה יהיה ראוי לגרש, לפני שיהיה במצב שאינו כשיר ליתן גט<sup>2</sup><i class=\"footnote\">בהתיעצות עם רופאים נאמר לנו שיש זמן, שאפשר לקבוע, שהחולי הוא סופי ושוב מצבו לא ישתפר (אבל גם נאמר לנו שבגיל ארבעים כמעט אין התמחות ונתונים לגבי מחלה זו ולכן יש להטיל ספק באיבחון זה). בהצעה זו אין חשש לגט בטל מדאורייתא ויש רק חשש \"לשמא פייס\" (גיטין יח ע\"ב; כט ע\"ב; עו ע\"ב) וחשש גט ישן (שם עט ע\"ב ועו ע\"ב), שהם חששות מדרבנן. אין כאן חשש לגט בטל מן התורה, שכן חוששין לזה רק כאשר מדובר בבעילת זנות, ולא כאשר מדובר בבעילת היתר. דין זה מבואר בתוס' (ד\"ה לא) וברשב\"א (ד\"ה אלא) בגיטין (עג ע\"א) שבמשנה שם כתוב \"לא תתייחד עמו אלא בפני עדים\", והגמרא מנמקת את האיסור בזה שאם יתייחד אתה, יהיה חשש שמא יבוא אליה, ומכיוון שאין אדם עושה בעילתו בעילת זנות, חוששים לקידושין חדשים. הגמרא וראשונים מתלבטים, באיזה גט מדובר. תוס' ורשב\"א כתבו שלשיטת רבינו תם בדעת רבי יהודה, שמדובר בגט שיחול לפני מיתתו, קשה, \"אמאי תלי טעמא בגמרא משום חששא דקידושין, כיון דאינה מגורשת? ואור\"י דודאי לרבי יהודה הוי טעמא משום גט ישן, אבל לרבי יוסי...\" (לשון תוס'). רואים שבגט שיחול לפני מיתתו אפילו אם מתייחדים, אין חשש יותר חמור מחשש גט ישן, שהוא חשש דרבנן, שאם תאמר שהיה כאן חשש של ביטול הגט שהוא חשש מדאורייתא, היו צריכים לציין זאת.<br>כל זה מבואר היטב גם בדברי רמב\"ם בפרק ח מהל' גירושין הלכה ב. אחרי שרמב\"ם כותב שם בהלכה א את דיני התנאים \"מעכשיו\" ו\"אם\", הוא כותב בהלכה ב: \"כל המגרש על תנאי, בין שאמר מעכשיו בין שאמר אם יהיה ואם לא יהיה, הרי זה לא יתייחד עם אשתו... והדבר ידוע שאם יתייחד עמה לפני שני עדים כאחד, אפילו לאחר שיתקיים התנאי, הרי זו ספק מגורשת שמא נבעלה, ובטל הגט, כמו שיתבאר בהלכות אלו\". הרי, שכאשר רמב\"ם פוסק את הדין המובא במשנה בגיטין (עג ע\"א), הוא כותב אותו על גט על תנאי דווקא, וכותב שדווקא במקרה זה יש חשש לביטול גט, שהוא חשש דאורייתא, כמו שכתב שהיא \"ספק מגורשת\", אבל בפרק ט, כאשר הוא כותב דין גט לאחר זמן, הוא אינו כותב כן! והוא מציין לדין שבפרק י הל' יז-יח (כמו שכתב הרב המגיד) העוסק בכוונה לקדש, כאשר קיים חשש בעילת זנות. רואים מכאן שחשש תורה לביטול הגט שייך רק כאשר יש חשש לבעילת זנות, ואז הוי ספק דאורייתא. וגם בגט \"אם\" סובר רמב\"ם שיש חשש בעילת זנות, שהוא סובר שגט כזה חל למפרע, כמו שכתב בפרק ח הלכה א, שגם בגט \"אם\", אם נישאת לפני קיום התנאי, לא תצא, שהרי הגט חל למפרע. (ועיין \"יד פשוטה\" לרמב\"ם הל' אישות פ\"ח ה\"ב).<br>לשיטת הרמב\"ם נמצאנו למדים שני דברים:<br>1. שרק בתנאים, שייך חשש דאורייתא לביטול גט, ולא בגט לאחר זמן.<br>2. שרק כאשר יש חשש לבעילת זנות, יש חשש לביטול גט שהוא חשש תורה.<br>מרן המחבר (בסי' קמח, ב), הביא את דברי רמב\"ם אלה להלכה, שדווקא במגרש על תנאי יש חשש תורה לביטול הגט. ולפי \"בית שמואל\" (סי' קמג ס\"ק ב) גם לדעת המחבר גט \"אם\", אם נישאת – לא תצא. מיהו, לדעת הגר\"א (שם ס\"ק ח) וכן דעת הט\"ז (ס\"ק ב) שהמחבר פוסק דלא כרמב\"ם, אלא שבתנאי \"אם\" הגט חל לאחר זמן. ולפי זה קשה לפי מה שכתבנו, שהרי המחבר פוסק בסימן קמח שבתנאי \"אם\" יש חשש לביטול הגט מדאורייתא ומצד שני הוא כותב שגט \"אם\" אינו חל למפרע. הרי לך שאפילו כאשר יש ביאת היתר, יש חשש ליטול גט מדאורייתא?!<br>וצריך לומר שאפילו אם לפי המחבר אין בגט \"אם\" בעילתו בעילת זנות, מכל מקום רק בגט כזה יש חשש לביטול גט, ולא בגט לאחר זמן. שהרי המחבר פוסק כדברי רמב\"ם בפרק ח הלכה ב, שרק בגט על תנאי אסור להתייחד עם אשתו-גרושתו, ואלו בגט לאחר זמן אין איסור כזה! על כורחנו צריכים איפא לחלק ולאמר שבגט \"אם\" נדמה לאנשים שהגט יחול למפרע, ולכן הם מבטלים את הגט, כדי שלא יעברו על איסור בעילת זנות לפי הנדמה להם, מה שאין כן בגט לאחר זמן שאין שם חשש.<br>וכך כתב מרן הרב י\"א הלוי הרצוג ב\"כתבים ופסקים\" (כרך ח, שו\"ת בדיני אבן העזר סי' קפא, ב), שרק בחשש בעילת זנות יש חשש לביטול גט מדאורייתא.<br>חששות אחרים שיש בגט לאחר זמן:<br>1. לעניין חשש \"שמא פייס\" שהוא חשש דרבנן, כמו שפסק רמב\"ם (בפ\"ט מהל' גרושין הל' ט) ומובא בשו\"ע אבן העזר (סי' קמד, ז), תועיל הסברה שהואיל והוא עושה לטובתה ומאהבתה שלא תתעגן - אין חשש שמא פייס, ובפרט שנשבע שבועה חמורה. וכמו שפסק הרב הרצוג בסי' קפא הנ\"ל, ובפרט שכאן הוא נותן לה נאמנות שלא יפייס, ובכהאי גוונא אין חשש שמא פייס, כמו שמצינו בגמ' גיטין (עו ע\"ב) וברמב\"ם ובשו\"ע הנ\"ל. ובר מן דין לא מצאנו בגט שכיב מרע חשש לפיוס, עיין תוס' ורשב\"א המצויינים לעיל, שבגט שכיב מרע יש רק חשש גט ישן! ורק בגט שלא יעבור נגד פנייך שלושים יום ובגט אם לא אבוא בתוך י\"ב חודש מצאנו חשש לשמא פייס. שהרי בגיטין אלו הבעל לא רוצה לגרש, אבל כתבם להנאתה, שאם יצער אותה שלא יראה אותה ל' יום, יחול הגט (כלשון ריטב\"א בגיטין יח ע\"א וכן כתב גם רשב\"א שם), ולכן יש חשש לשמא פייס, שהרי בגיטין אלה יש לבעל רווח גדול שאם תתפייס, שהרי הלא הוא רוצה אותה לאשה; מה שאין כן בגט שכיב מרע וכן בנדון דידן, שאין לבעל שום תועלת בביטול הגט והמשך היותה אשתו כאשר הוא בלתי-שפוי, ואדרבה רצונו לשחרר אותה, ולכן אין כאן חשש לשמא פייס. וכן בגט לאחר זמן לא מצאנו שיש חשש לשמא פייס, שהרי אם מותר להתייחד אתה, למה יפייס!? ומכל מקום טוב שיתן לה נאמנות כדי להוציא אותנו מכל פקפוק.<br>2. חשש גט ישן: בזמן הזה החשש הוא קטן, וכמו שכתב הרב הרצוג כנ\"ל (בסי' קפא ס\"ק ה), ובצירוף דבריו שם שאם גירש בעד מסירה, אין כל כך חשש לגט ישן, שכולם ידעו, שהגט היה על תנאי, ובפרט בזמן הזה שמגרשים לפני בית-הדין והסופר ועדים וכו', שיוציאו קול שמדובר בגט לאחר זמן, וגם אם מצב בריאותו של הבעל הוא כזה שלא יכול להוליד, יהיה כאן עוד סניף להקל, ולכן, הואיל ומדובר רק באיסור דרבנן \"שאם גרש, תנשא לכתחילא\" (גיטין עט ע\"ב ובשו\"ע אבן העזר סי' קלט, יב), נראה שיש להקל בשעת עיגון גדול כנ\"ל.<br>3. חשש ברירה: לפי הסוגיה בגיטין כה ע\"ב יש במקרה זה בגט שכיב מרע חשש ברירה. אבל כבר תירצו שם בתוספות (ד\"ה רבי) \"וי\"ל, דהתם בגיטין עומד הדבר להתברר בודאי בפנינו, אם יחיה או ימות...\", וכך הכריע גם ר\"ן שם. והוא הדין לסברת רמב\"ן, המובאת שם בר\"ן. ולכן י\"ל שגם בנדון דידן יתברר בסופו של דבר, לכשלא יהיה שפוי, שהגט חל מקודם. ומכל מקום יש כאן חשש, שהרי ההתדרדרות של הבעל היא איטית, וקשה מאוד לדעת, מתי תהיה שעת אי-השפיות, ולכן אפשר שבכל זאת יש כאן חשש ברירה.<br>אבל עיין ב\"גט פשוט\" (סי' קכא ס\"ק טז) שכתב לתרץ קושית הרשב\"א, שהיקשה על הגמרא בגיטין דף ע ע\"ב לגבי גט \"מעת שאני בעולם\", הרי סמוך לפני מיתתו אינו שפוי, ואיך אפשר לגרש אז? ותירץ שכוונת הבעל לגרש מעת שהוא ראוי לגרש. וכך תירץ בעל \"קרבן נתנאל\" בריש פרק מי שאחזו, וכך תירץ חזון אי\"ש (אבן העזר סי' פו), וגם בנדון שם לא היה ברור, מתי הוא הזמן שהוא עדיין שפוי, ואם בכלל יהיה זמן כזה, ובכל זאת לא חששו לברירה. וקיימא לן שאפשר לגרש בגט \"מעת שאני בעולם\", עיין בבית שמואל (סי' קמד ס\"ק ג).<br>4. חשש שמא ישתטה בכל רגע: ואם כן אסורים להתייחד, שהרי חיישינן \"שמא ימות\" כמבואר בגיטין כח ע\"א, ולכן אסורה אשת כהן לאכול בתרומה כאשר מגרשה בגט שיחול שעה אחת קודם מיתתו, ולכן יהיו אסורים להתייחד, וכן כתב הרב הרצוג בסימן קפה. ואפשר שהואיל וכאן ההתדרדרות היא איטית, אין חשש שמא ישתטה עכשיו ממש לאחר הביאה שהרי רואים שהוא עדיין שפוי. אמנם כאשר מתקרב הזמן ששפיותו תהיה מוטלת בספק, יהיו אסורים לחיות ביחד מחשש שמא ישתטה, ומיד יחול הגט. ונראה שזהו \"זמן מועט\" שתוס' כתבו, שאין חוששין שמא ימות, עי' \"שער המלך\" על רמב\"ם, (הל' סוכה פ\"ד, הל' טז). וכאן, הואיל והוא לפנינו ואנו רואים שעדיין לא הגיע זמן אי-שפיות - אין חוששין. אבל לכשיגיע זמן גבולי, כשיש לחוש כל רגע שמא ישתטה, תהיה אסורה לו. ולפי זה יש לשקול להתנות שהגט יחול שעה אחת קודם שהחולה נכנס לשלב זה של אי-בהירות לגבי שפיותו. וצריכים להתייעץ עם רופאים כדי לקבוע איך להגדיר מצב זה ומתי הוא חל.<br>ואף על פי שב\"אגרות משה\" (אבן העזר ח\"א סי' רמז) דחה את האפשרות לכתוב גט ולהרשות לאיש ולאשתו לחיות ביחד, ודחה דברי הגאון רב יואל יצחק קאצנעלנבוגען (\"זכר יצחק\" סי' כו) שכתב להתיר, אפשר שהקפדתו הייתה על גט על תנאי, שכבר כתבנו שהוא בחשש תורה, אבל בגט לאחר זמן אפשר שיתיר. וכן משמע קצת, שהרי מתייחס לגט שכיב מרע שבו אסרנו הייחוד, ושם יש סברה שהשכיב מרע רוצה לשחרר את אשתו, מחליצה וכו'. ואף-על-פי-כן דוחה את הסברה שגט שניתן לשיחרור האשה, לא יתבטל בייחוד. והרי גט שכיב מרע הוא בעקרון גט על תנאי מעכשיו, (שהרי בגט לאחר זמן כתוב בתוס' דף עג שם שהחשש הוא גט ישן), וגם הנדון של הגר\"מ פיינשטיין שם לא היה מצב של עיגון חמור, וכמו שכתב שם במפורש. וגם, וזה העיקר, לא שייך להתיר יחוד בגט שחל שעה אחת קודם מיתתו, שהרי צריכים לחשוש \"שמא ימות\", וכמו שכתבנו למעלה. ולכן יכול להיות שבנדון דידן יתיר.</i>, והוא צריך ליתן לה נאמנות שלא יפייס, וגם ישבע שבועה חמורה שלא יבטל את הגט. ואחר שיגיע זמן אי-השפיות, לא יתייחד עוד עם אישתו-גרושתו.",
            "2. קיימות אפשרויות אחרות שהן מומלצות פחות, בגלל הבעיות ההלכיות היותר חמורות שכרוכות בהן. נסכם את האפשרויות הללו לפי סדר עדיפותן:",
            "1. לגרש עכשיו גירושין גמורים, ואחר-כך לקדש על תנאי, שאם ישתטה ייבטלו הקידושין למפרע, כמו שמציע רמ\"א בשולחן ערוך (אבן העזר סי' קנז, ד)<sup>3</sup><i class=\"footnote\">במקרה זה קיימים חששות מן התורה, שהרי אף-על-פי שהרמ\"א התיר לקדש על תנאי, כנ\"ל, כדי להציל אשה מחשש עיגון מכוח חליצת חרש - אין נדון דידן דומה לראיה, שכן בנדון דידן קרוב לוודאי שהקידושין יתבטלו, ויתברר שחי עם פנויה, והוא איסור תורה לרמב\"ם, משאינו כן בנדון של הרמ\"א, שם קרוב לוודאי שהקידושין לא יתבטלו, שהרי רוב הנשים מתעברות ויולדות. וכן כתב ב\"אגרות משה\" הנ\"ל (ואף-על-פי שבאיסור \"לא תהיה קדשה\" אפשר שצריך מופקרת לזנות, עיין רמב\"ם (פ\"א מאישות הל' ב וד ופ\"ב מנערה בתולה, ועיין מחלוקת רמ\"א והגר\"א בזה באבן העזר סי' כו - מכל מקום ביטול עשה של מצוות קידושין יהיה לכל הדעות, וכן כתב בשו\"ת \"זרע יצחק\" (סי' טז ערוגה ב). ועוד, שבנדון דידן קיים חשש שמחמת חוליו הבעל ישכח את תנאו או את שבועתו (עיין \"פתחי תשובה\", אבן העזר סי' קנז ס\"ק ט בשם רעק\"א שצריך לישבע, ועיין עוד שם שלפי הרבה אחרונים צריך לחזור על תנאו לפני כל ביאה) ואז יהיה חשש של ביטול תנאי שהוא חשש תורה, עיין כתובות עב ובשו\"ע אבן העזר סי' לא, וסי' לח, לה).</i>.",
            "2. לגרש בגט על תנאי, כגון בגט למפרע או בגט \"אם\", כמו שמתיר רמ\"א בשולחן ערוך (אבן העזר סי' קמה, ט)<sup>4</sup><i class=\"footnote\">בגט כזה יש חשש תורה שמא יבטל הגט, עיין רמב\"ם (פ\"ח מהל' מגירושין הל' ב) ובשו\"ע (אבן העזר סי' קמח, ב). ואף-על-פי שב\"זרע יצחק\" הנ\"ל כתב, שאין כאן חשש לביטול הגט, הואיל והוא עושה לטובתה ומתוך אהבה. עיין \"אגרות משה\" הנ\"ל שכתב לא כך בגלל שגם בשכיב מרע חוששין כן - וגם שם יש חשש עיגון בדרך כלל. ועיין כתבי מרן הרב הרצוג (סי' קפה ס\"ק ב) ולא מקבל סברה זו לגבי תנאי, שהרי משנה מפורשת היא בגטין דף עו שלא יתייחד.</i>.",
            "3. לכתוב גט עכשיו עם ציווי שיינתן כאשר הבעל יהיה בלתי-שפוי. ",
            "בנדון דידן אסור להשתמש באפשרות זו, הואיל ויש אפשרויות אחרות, ואפילו כאשר אין אפשרויות אחרות להציל מעיגון, צריך להתיישב הרבה מאד לפני שמתירים גט כזה<sup>5</sup><i class=\"footnote\">שהרי רוב הראשונים פוסלים בכהאי גוונא - תוס' גטין ע ע\"ב ד\"ה התם, ר\"ן על הרי\"ף, שם, ומביא ראיה מן הירושלמי, ריטב\"א בחידושיו, שם, רשב\"א שם בתחילת דבריו, תוס' הרא\"ש שם שכתב, שהחשש הוא בגלל שאין שליחות לשוטה, ולכן הוא הדין בנתינה. וכך משמע מבעל העיטור שכתב, \"לעולם יהא צריך בדיקה עד שיגיע הגט לידה\". וכך משמע מחידושי הרמב\"ן שם וחידושי \"יד רמ\"ה\" וכן משמע דעת הטור בסי' קכא וכן כתב ב\"פרישה\" (שם ס\"ק ה). רק לדעת התוספות המובאת ברשב\"א שם אין קפידה על זמן נתינה. אבל כבר הכריע בשו\"ע אבן העזר (סי' קכא, א וב) שלא כדעת תוספות זאת, וכן דעת רוב האחרונים, עיין הגהות רעק\"א שם ס\"ק ב, ב\"פני יהושע\", וב\"לבוש\" שכתבו, שעיקר החשש הוא בזמן הנתינה, וכן דייק ב\"אחיעזר\" (ח\"א סי' כח ס\"ק ט), בטור, שעיקר החשש הוא בזמן הנתינה, וכן כתב בחזון אי\"ש (אבן העזר סי' פו) לדחות דברי הבית שמואל (ס\"ק ב) שמהם משמע שעיקר החשש הוא בכתיבה ולא בנתינה, וחזון אי\"ש כתב שאי-אפשר לעשות דעת התוספות זו אפילו לסניף, ולכן אי-אפשר לסמוך על דברי תוספות אלה, ובפרט בנדון דידן שיש אפשרויות אחרות.<br>ועיין בחזון אי\"ש הנ\"ל שכתב, שלדעת רמב\"ם בשוטה גמור יש בנתינת גט בזמן שטותו פסול מדאורייתא, ורק בקורדיקוס כתב דהוי מדרבנן. והביא ראיות שזהו פסול מן התורה, וכך משמע מפסיקתו של רמב\"ם בהל' שגגות (פ\"ג הל' ח) שמי שהפריש חטאתו ונשתטה ונשתפה - הקרבן כשר בגלל שרמב\"ם סובר, שאין דחוי אצל קורבנות. משמע שבזמן שטותו הבהמה היא דחויה. ואם היה מדובר כאן באיסור דרבנן בלבד - לא שייך להגיד כאן דחוי! והרי הירושלמי בפרק מי שאחזו הל' א תלה דין דחוי בזמן שטותו, בדין כתיבת גט בשטותו! רואים איפוא שלרמב\"ם כתיבה בזמן שטות תהיה פסולה מן התורה. וכן כתב ב\"חזון אי\"ש\" שם. וגם השו\"ע (סי' קכא) חילק בין קורדיקוס שלרמב\"ם פסול מדרבנן, שיש לו תרופה, מה שאין כן \"שטות\", שהיא פסול מן התורה, הואיל ואין לה תרופה. וזה כמו שכתב \"חזון אי\"ש\", ואף-על-פי שאחרונים לא קיבלו את החילוק של המחבר, נראה שהוא אמת - לפי הראיות של \"חזון אי\"ש\" וכדלעיל, ו\"בחזון אי\"ש\" כתב שלא לצרף את הפסול דרבנן של רמב\"ם אפילו לסניף (ונראה שזה בשיטתו, שהרי אחר-כך חוזר בו ומחלק, כמו שכתבנו).</i>. "
        ],
        [
            "\n<small>מונטוידיאו, אורוגואי, מרחשוון, ה'תשנ\"ו</small>",
            "<b>קלד. זיכוי גט לאשת איש שחיה עם גוי</b>",
            "<b>שאלה</b>",
            "יהודי בשם פלוני חי כיום עם גב' בשם אלמונית.פלוני זה היה נשוי לפני שנים רבות עם אשה אחרת והתגרשו בגירושין אזרחיים בלבד. כיום גרה אישה זו במדינה אחרת ונשואה לגוי. יש בן מנישואין אלו.",
            "האם במקרה זה שאשתו של פלוני גרה עם גוי במדינה אחרת ניתן לקיים \"זיכוי גט\", ובכלל אודה לכם על תשובה כללית בנושא, באילו מקרים פועלים באמצעות זיכוי גט וכיצד?",
            "<b>תשובה</b>",
            "זיכוי גט יתכן רק במקרים יוצאי דופן הקשורים לחשש עיגון האשה או האיש, כאשר אין מוצא אחר, וכידוע לכבודו, רק בית-דין שהוסמך לכך רשאי לטפל בענינים כגון אלה. לשם לימוד המקורות נציין את המקרים הבאים:",
            "1. היה הבעל מומר, הרי הוא יכול, לדעת חלק מן הראשונים לזכות לה גט שלא על דעתה, שאנו יודעים, שזכות היא לה להתגרש, שהרי היא שונאת אותו (רש\"י בתשובה, מובאת בבית יוסף \"אבן העזר\" סי' קמ, \"תרומת הדשן\" סי' רכז, רמ\"א שם סי' קמ, ה בשם יש אומרים). ויש מן הראשונים שמחמירים וסוברים, שאין המומר יכול לזכות לה גט שלא על דעתה, אפילו שהיא תובעת להתגרש (תשובה מוהר\"ם, מובאת אצל מהרי\"ל סי' ק, רמ\"א סי' קמ, ה).",
            "2. באשר לאשה מומרת, כתבו פוסקים שהבעל יכול לזכות לה גט על-ידי אחר לפי שזכות היא לה להתגרש, שוודאי היא מזנה, ומוטב שתזנה פנויה ולא אשת איש (\"תרומת הדשן\" סי' רלז ובפסקים רנו, רמ\"א שו\"ע אבן העזר סי' קמ, ה ובסי' א, י) יש מחמירים אף בזה (מהרי\"ק שורש קמא).",
            "3. אשה שנאסרה על בעלה, כגון שזינתה, יש מן הראשונים שכתבו, שיכול לזכות לה גט כי מכיוון שנאסרה על בעלה, זכות היא לה שתצא מתחת ידו (רש\"י בתשובה מובאת ב\"בית יוסף\" \"אבן העזר\" סי' קמ וברמ\"א סי' קמ, ה). ויש שמחמירים בזה אומרים שאפשר שחוב הוא לה, לפי שכל זמן שהיא אשת איש אין נוהגים בה מנהג הפקר (שו\"ת מהרי\"ק שורש קמא רמ\"א שם סי' קמ, ה, שו\"ת \"נודע ביהודה\" (מהד' קמא סי' צב וסי' ע).",
            "לעיון נוסף ראה \"אוצר הפוסקים\" לשו\"ע \"אבן העזר\" סי' א,י."
        ],
        [
            "\n<small>ניו-יורק, ארה\"ב אלול, ה'תשנ\"ח</small>",
            "<b>קלה. כפיית מעגן אשתו ליתן לה גט על-ידי איום גילוי פשעיו לשלטונות.</b>",
            "<b>שאלה</b>",
            "עגונה במשך שש שנים מנסה ללא הצלחה להוציא גט מבעלה. משיחותי עמה התברר, שיש לה \"קלף\" מאוד חזק נגדו שלא חשבה עד כה להתשמש בו. היא מצאה תיק שמכיל תעודות נגד אחרים שהבעל זייף וכן כרטיסי אשראי שהוא כנראה גנב. השאלה היא, האם האיום להגיש חומר זה למשטרה אינו מהווה עשוי שלא כדין? האם הדבר תלוי אם ע\"פ ההלכה מותר לה (או חייבת) ללכת למשטרה, שאז האיום אינו עשוי, וההחלטה לא ללכת היא מתנה בשבילו ודומיא במגרש בגלל הבטחת האשה לתת לה כסף?",
            "בנוסף לכך יש להוסיף כי הבעל סיפר לפי תומו מחוץ לבית הדין שאשתו סיפרה לו שזינתה תחתיו והוא מאמין לה.",
            "במקרה זה אין כל סיכוי לסידור \"שלום בית\" והעיכוב מצד הבעל לא מוסבר בשום אופן כנסיון לחדש את \"שלום הבית\".",
            "<b>תשובה</b>",
            "המאבק בבעלים המעגנים את נשותיהם הוא מן הנושאים הכואבים שחייבים לעמוד בראש סדר היום של פוסקי ההלכה, כי יראת השמים של הדיינים וחששם מפני גט פסול והשלכותיו<sup>1</sup><i class=\"footnote\">במקרים רבים ייתכן שגם גט מעושה על-ידי בית-דין יהיה בטל מן התורה (עיין \"בית שמואל\" אבן העזר סי' קלד סק\"ו ו\"ערוך השלחן\" שם סעיף ג), ויש לשקול בכובד ראש כל היתר כפיית גט כדי שלא לבוא על-ידי זה להתיר אחר כך את האיסור החמור של \"נישואין\" עם אשת איש. יש להדגיש שחלקים מתשובה זו מתאימים רק למקרה כמו שלנו, שבו ברור לבעל, שאין סיכוי שאשתו תחזור אליו [כי רק במקרה זה שייך לומר את סברתו של ה\"אבני נזר\" ודברי \"תורת גטין\" (בהערה 10) וסברת ה\"אור שמח\" וה\"אגרות משה\" (בהערה 6)].</i>, וחששם האמיתי לטובת עתיד האשה וצאצאיה מנוצלים לעיתים קרובות לרעה על-ידי בעלים רשעים.",
            "על כן יש בדרך כלל להשתדל לשמור על קשר עם הבעל ולנסות בדרכי נועם לשכנעו לשחרר את אשתו מכבלי עיגונה. ברם, אם דרך זו לא תצלח, יש לעשות כל מאמץ למצוא דרך להשגת גירושין, ובלבד שזה לא יוליד חששות הלכיים.",
            "בנדון דידן, יש בשימוש באיום האשה על הבעל (שהמיסמכים המרשיעים יימסרו לידי המשטרה אם לא יסכים לגרש) כמה חששות, כולל חשש לגט מעושה פסול<sup>2</sup><i class=\"footnote\">יש להעיר שאם על-ידי מסירת החומר למשטרה הבעל יפסיד רק סכום כסף קטן, והטורח בערעורו נגד טענותיה יהיה קטן יחסית, מותר בשופי לאיים שהתיק יימסר למשטרה אם לא יסכים לגרש, וזה לא ייחשב כלל לגט מעושה. והיינו, שהחוק המקומי קובע, שעבירות כאלה גוררות אחריהן רק קנס ממוני קטן, או שלאשה אין ראיות מספיקות להרשיעו, והגשת החומר למשטרה רק יטריח עליו לבזבז זמן-מה להשיב על טענותיה (ולא יצטרך לשלם הרבה עבור עורך-דין וכדו'). עיין בשו\"ת \"בית אפרים\" (מהד' תנינא הוצ' מוסד הרב קוק ח\"א סי' ע עמ' רמט ו רנ) שלאחר דיונו בשאלה, אם אונס ממון פוסל בגט, הוא כותב \"הדבר ברור שהוא תלוי באומד דעת הב\"ד אם הוא רוצה להפסידו סך שהוא עצום ממנו לפי יכולתו, כשיעור שרוב בני אדם... מחמת אונס סך כזה הי' נזקק לגרש, גט מעושה הוא... ומכ\"ש אם אינו איש אמיד... אבל אם הוא סך מועט, שרוב בני דעה כי תקראנה אותם כאלה לא יהי' קל בעיניו להוציאה בשביל הפסד מועט, פשיטא שאף אם יטעון שהוא מקלי הדעת וייקר דמים בעיניו עד שמחמת הפסד מועט לבו אנסו לגרש... אף אם נאמן שכן הי' בדעתו, בטלה דעתו אצל כל אדם. ועל כל פנים אומדנא דמוכח אין כאן, ודברים שבלב נינהו, כיון שנותן הגט סתם...\".<br>קשה לקבוע במדויק, איזה סכום ייחשב ל\"סך מועט שרוב בני דעה... לא יהיה קל בעיניו להוציאה\", אבל על כל פנים נראה שבנדון דידן ברור, שאם הבעל מעגן את אשתו רק כדי להוציא ממנה כסף, והאיום שמאיימים עליו רק מראה לו שלא יצליח להוציא כסף ממנה (ואדרבה, רק יפסיד בגלל סירובו), ודאי שלא ייחשב לגט מעושה. אלא שמלשון השאלה נראה שמדובר כשקיים חשש סביר, שהבעל באמת יופלל בעבירות חמורות על החוק, וזה יפגע בו קשות ויש כאן איפוא איום רציני.</i>. לכן יש לנקוט את הפעולות הבאות, לפי הסדר: ",
            "1. לנסות לשכנע הבעל בדרכי נועם לוותר על דרכו הלא-טובה ולנהוג כמנהג בני ישראל שלא לעגן את נשותיהם כאשר הזיווג לא הצליח, ובכך ילך בדרך הישר והטוב, לטובתו בהווה ובעתיד.",
            "2. אם פעולות השכנוע לא יצליחו, צריך להזמין את הבעל לבית-הדין ולברר, אם הוא עומד בהכרזתו שהוא מאמין לאשתו שזינתה.",
            "אם הוא ממשיך לטעון גם בפני בית-הדין שהוא בטוח שזינתה<sup>3</sup><i class=\"footnote\">אמנם, הואיל ודברי הבעל עד עכשיו נאמרו רק במעמד לא-פורמאלי, הוא בהחלט מסוגל לטעון עכשיו בפני בית-הדין שבאמת אינו משוכנע שזינתה, עיין במחבר שו\"ע אבן העזר (סי' יז, כ על פי שו\"ת הר\"ן סי' מז ועיין שם עוד ראשונים, ב\"בית יוסף\" וב\"דרכי משה\" אות כח). הר\"ן מנמק \"לפי שאין אדם מדקדק בדבריו שאמר חוץ לב\"ד\". וכל שכן בנדון דידן שסביר להניח שהבעל אמר את דבריו רק כדי לתקוף את אשתו, אבל אינו מאמין בהכרח במה שהוא אומר. ועוד עיין בשו\"ע חושן משפט (סי' פ, א).</i>, ייחשב הדבר סניף גדול להקל<sup>4</sup><i class=\"footnote\">ברמב\"ם (פכ\"ד מהל' אישות הל' יח) משמע שגם אם בעלה מאמין לאשתו שזינתה, חיובו לגרשה יהיה רק לצאת ידי שמים, אבל בית דין לא יכופו על כך כל עוד שאין שני עדים שזינתה. כך הבינו ה\"בית מאיר\" (אבן העזר סי' קטו, ז), ר' עקיבא איגר (שו\"ת רע\"א סי' פח, ו\"דרוש וחידוש\" עמ' צא), ושו\"ת \"חתם סופר\" (אבן העזר ח\"א סי' כח). ולדעת התוספות (זבחים ב ע\"ב ד\"ה סתם אשה), גם אם שני עדים מעידים שזינתה, לא נכוף גירושין, אם לא יחיו יחד חיי אישות.<br>אבל ריטב\"א בקידושין (פא ע\"א) כותב שבית-דין יכופו גירושין כשהבעל מאמין על-פי אחר שאשתו זינתה. רבי יונתן אייבשיץ בספרו \"בני אהובה\" על רמב\"ם שם) טוען שגם רמב\"ם יודה שכופים גירושין כשאין הבעל חוזר מדבריו (שהוא שמאמין שזינתה). ועוד עיין בפתחי תשובה (סי' קטו סקל\"ז) המביא דעות בנדון.<br>אלא שיש לברר, איך הבעל הגיע למסקנתו שאשתו זינתה. עיין ברמ\"א (שו\"ע אבן העזר סי' קטו, ז' ע\"פ המהרי\"ק) ש\"י\"א דלא יכול לומר שמאמין לעד, אלא אם מאמין לו ג\"כ בשאר דברים אבל אם אינו מאמין לו בשאר דברים, רק בדבר זה, משום דבלאו הכי נחשדה לו קצת, לא נאסרה עליו משום זה\". וכן עיין בשו\"ת \"אגרות משה\" (אבן העזר ח\"ג סו\"ס ל, ענף ג) הפוסק למעשה שלא מספיק שהבעל יאמר \"שלא תשקר בדבר שהוא גנאי על עצמה\" וכן ש\"מכיר את אשתו שאינה משקרת בשום דבר\", אלא רק אם \"יאמר שבקי דלא תשקר בשביל תאוה ויצר גדול כזה...\", עיי\"ש.<br>אבל עיין בשו\"ת רע\"א (סי' ק, ד\"ה ומה שתפס מר) שה\"בית מאיר\" היקשה על מהרי\"ק דברשב\"א (שהמהרי\"ק עצמו מביא) לא משמע כמהרי\"ק. ובשו\"ת רע\"א סי' קא (ד\"ה ומ\"ש רומ\"פ וד\"ה וביותר י\"ל, ושם בסי' פח) הוא נוטה לומר שעל כל פנים רשב\"א לא החליט בדבר זה. תשובות אלה מובאות ב\"פתחי תשובה\" (על שו\"ע אבן העזר סי' קטו ס\"ק מב).<br>בכל עניין אין לבית-דין לכוף על-פי-זה בלבד, לחוש לדברי רמב\"ם הנ\"ל לפי הבנת רוב האחרונים. אבל אם הבעל טוען, שהוא משוכנע שאשתו אמרה אמת (ולא שייתכן שאמרה ככה רק כדי להרגיזו, או כדי לשכנעו לגרש אותה), נראה שיש לסמוך על שיטת ריטב\"א ו\"בני אהובה\" ברמב\"ם על כל פנים כסניף להקל. [רמ\"א באבן העזר סי' קעח, ט מביא דעה שלפיה בזמן הזה, כאשר ישנו חרם דרבנו גרשום שאסור לאדם לגרש את אשתו בעל כרחה, אין אדם נאמן לומר שהוא מאמין לאשתו או לעד אחר שזינתה, \"דחיישינן שמא עיניו נתן באחרת, ואומר שמאמינה אע\"פ שאינו מאמין\", כדי שיוכל לגרש אותה ולהתחתן עם האשה האחרת.<br>אבל נראה שאין זה שייך לנדון דידן, שהרי אצלנו האשה דווקא מתחננת להתגרש ועל כן אין שום הבדל בין זמן הזה לבין לפני תקנת רבנו גרשום. ונראה להביא קל וחומר מדברי \"נודע ביהודה\" (מהד' תניינא, אבן העזר סי' יב), המובא ב\"פתחי תשובה\" שם (סקכ\"א), שגם באשה שאינה מסכימה להתגרש, \"אמנם דהיא עצמה אמרה טמאה אני לך, הא ודאי שאין כאן מקום לחרגמ\"ה, ואם הוא מאמינה, חייב לגרשה...\", וכל שכן למקרה שלנו שהגירושין לא יהיו בעל כרחה בכלל].</i>. מכיוון שעצם מסירת המיסמכים למשטרה היא מותרת<sup>5</sup><i class=\"footnote\">אנחנו יוצאים כאן מתוך ההנחה שמסירת החומר למשטרה היא כשלעצמה פעולה המותרת, דהיינו במדינה שיש בה חוקי צדק והציות להם מאפשר חיים בשלום ובבטחון כראוי.<br>מרן המחבר כותב בשו\"ע חושן משפט (סי' שפח, ט, על פי רמב\"ם פ\"ח מהל' חובל ומזיק הל' ט), \"אסור למסור ישראל ביד עכו\"ם בין בגופו בין בממונו... ואפילו היה מצר לו ומצערו..וכל המוסר ישראל ביד עכו\"ם, בין בגופו בין בממונו אין לו חלק לעוה\"ב\". אבל להלן נמנה כמה נסיבות שבהן אפשר להתיר \"מסירת ישראל ביד עכו\"ם\".<br>1. אם יש חשש שיזוקו הרבים, כגון שזייף ויש חשש שהמלכות תרע לקהילה בגלל זה, מותר להודיע לשלטונות על כך, כמופיע ברמ\"א בשו\"ע חושן משפט (סי' שפח יב, ובסי' תכה, א).<br>2. אם ייגרם חילול השם שלא יודיעו לשלטונות, כגון בגוי שייחד יהודי להיות עד עבורו בעסקו עם יהודי אחר, מותר ליהודי שהוזמן כעד להעיד על העסק בערכאות גם נגד היהודי האחר, כמבואר בשו\"ע חושן משפט (סי' כח, ג).<br>3. אם יהודי חייב כסף ליהודי אחר, והלה תובעו בבית-דין, ואין מסוגלים להוציא את הכסף מיד החייב, \"נוטל רשות מבית-דין ומציל בדיני גויים מיד בעל דינו, ויש רשות לבית-דין לילך לפני גויים ולהעיד שזה חייב לזה\", עיין במחבר ורמ\"א שו\"ע חושן משפט (סי' כו, ב). ונראה דהוא הדין בנדון דידן, אם ידוע שהבעל חייב כסף ליהודים, ואין בית-הדין מסוגל להוציאו ממנו, מותר להביא את ההוכחות למשטרה.<br>ועוד נראה שכל האיסור הוא לגבי עכו\"מ וגויים שחֶזקתם גזלנים, אבל במקומות שבהם היהודים חיים בשקט ושלוה תחת שלטון חוקי המבוסס על כללי הצדק, דינא דמלכותא דינא, עיין רמב\"ם _פ\"ה מהלכות גזילה), וחובת האזרחות הטובה חלה גם על היהודים. במקומות כאלה חילול השם עלול להיות עוד יותר גדול, שהרי המעשה עלול להתפרש ככפיות טובה וכו'.<br>הגרז\"ן גולדברג הוסיף שלמעשה, מקובל שבעבירות פליליות יש למסור למשטרה ידע על הפושע.<br>כאשר מדובר בפעולה שהיא \"בדין\", דהיינו פעולה המותרת, יש סניף גדול להקל על פי דברי שו\"ת התשב\"ץ _(ח\"א סי' א, עמ' ט-י בהוצ' מכון ירושלים). וזה לשונו שם: \"אבל אם עישו אותו בדברים אחרים שהיה הדין לכופו בהן לגרש, כגון פריעת כתובתה... לא הוי גט מעושה. ומיהו מסתברא דהני מילי כשכפוהו בדין בדברים אחרים, כגון הכא שהדין נותן לפרוע כתובתה... אבל אם כפוהו שלא כדין בדבר אחר, ומתוך אותה כפייה גירש, אפשר דהוי גט מעושה...\". מכאן שאם כופים את הבעל על ידי איום בדבר שכשלעצמו (גם בלי קשר לגירושין) הוא מוצדק, לא ייחשב הגט למעושה.<br>אלא שבעל \"משנה למלך\" (בפ\"ב דהל' גירושין הל\"כ) מגביל היתר זה, וזה לשונו \"ועל כורחנו איירי הרשב\"ץ שכשכפוהו לא אמרו לו שיגרש... אלא דהיו אונסין לו סתם והוא אמר לאנס אגרש ותניחני\". ובשו\"ת מבי\"ט (ח\"ב סי' קלח, עמ' לז, בטור השמאלי) כותב על דברי התשב\"ץ, \"נראה לי דהיינו כשכופין אותו על דבר אחר, לא על כוונת גירושין, והוא מעצמו כדי להנצל מאותו עונש מגרש מעצמו...\". וכן מופיע בשו\"ת מהרשד\"ם (אבן העזר סי' סג, עמ' לז בטור השמאלי). לפי זה בנדון דידן, כשהאיום הוא במפורש אילוץ כדי שיגרשנה, לא נוכל להתירו.<br>אבל \"בית אפרים\" (מהד' תנינא סי' עג, עמ' רצ\"ח והלאה) מרבה להקשות על דברי \"משנה למלך\" הנ\"ל בדעת התשב\"ץ. ובשו\"ת ראנ\"ח (סי' סג, עמ' צט בהוצ' \"קושטאנדינה\", ירושלים תשד\"מ) ובשו\"ת \"פני יהושע\" (אבן העזר ריש סי' עה), הבינו בתשב\"ץ שהוא מתיר כפייה גם במפורש לגירושין, אם מדובר באיום בדבר המותר. ובספר \"כפייה בגט\" (גרטנר) מביא המחבר באות פה שכך סוברים גם \"נאות דשא\" (סי' קמד), \"זרע אנשים\" (סי' לו), \"החתן סופר\" (סי' נט) בדעת \"חתם סופר\" (אבן העזר ח\"ב סי' ס), ומשמע שכן דעתו של רבי עקיבא איגר (באותיות דרע\"א סי' ב).</i>, ניתן להתיר איום זה לעודד את הבעל לגרש<sup>6</sup><i class=\"footnote\">בתוס' בבא בתרא מח ע\"ב (ד\"ה קדיש בביאה) כותבים \"ואע\"ג דפרישית לעיל גבי גט דלא חשיב זביני מה שהבעל נפטר משאר כסות ועונה, ה\"מ גבי בעל שהיה נותנם ברצון ולא היה מגרשה\". ועיין ב\"אור שמח\" על הרמב\"ם (פ\"ב מהל' גירושין הל\"כ) שכותב בסוף דבריו (ד\"ה ובזה) אודות בעל שהמיר דעתו לאיסלם, \"ועל כרחין שזה לא חשיב מידי, דכל אדם שנושא אשה נותן ברצון שאר כסות ואדעתא דא נושא אשה... ולפ\"ז מוחלף לדת ישמעאל שהוא מחוייב שאר כסות והיא אסורה להבעל לו בעודו מוחלף... הלא הוי תליוה וזבין דנפטר מחיובו לאשה שהוא אסור עליה...\". נראה שסברה זו שייכת לא רק בבעל שאסור לחזור לאשתו, אלא גם בנדון דידן שהבעל אינו רוצה לחזור אליה.<br>ועיין עוד בשו\"ת \"אגרות משה\" (כרך ה, אבן העזר ח\"ג סי' מד, ד\"ה והנה) הכותב במקרה שלו \"נמצא שבעצם הגירושין הוא רוצה ממש בעצמו, רק שהיה רוצה להשיג בעד הגרושין איזה דבר בעניין חינוך הילדים, ובשביל הסעטעלמענט [הסכם בערכאות] אינו מבקש... שבאופן זה אף אם הסעטעלמענט נימא שהוא אנוס ואף בכפיה ממש, נמצא שאין הכפיה על רצון הגירושין, אלא שהגירושין לא יהיו למשכון להשיג איזה דבר ממנה, שיש טעם גדול שאין לזה דין אונס לפסול הגט, דהא כתבו התוס' בבא בתרא דף מח... וא\"כ הוא שייך ברוצה שתהיה אשתו... אבל באינו רוצה בה לאשה או שיודע שלא תהיה אצלו כאשה, שבשביל זה רוצה בעצם לגרשה, רק שמחמת שהיא צריכה הגט, רוצה להשיג ממנה איזה דבר... נמי יש לומר אגב אנסיה גמר ומקני, דמה שנפטר משאר וכסות וגם עוד דברים כהא דכל זמן שאגוד בזו לא יוכל לישא אחרת... ועוד כמה דברים יש שלא טוב לאדם שתהיה אשה אגודה ביה כשאין לו הנאת אישות ממנה...\" ומסיק ש\"אף שהיא סברא גדולה, אין לסמוך ע\"ז לבד, אבל לצרף זה לעוד טעם ודאי היא סברא גדולה לצרף\".<br>ועל כן בנדון דידן, אם הבעל ממשיך לטעון שוודאי זינתה, ומדובר באיום של מסירת-מידע מותרת, יש לצרף ל\"אור שמח\" ול\"אגרות משה\" גם את הדעות המקילות שמובאות לעיל בהערות 4, 5. </i>.",
            "הואיל ואנו בונים על טענת הבעל שאשתו זינתה<sup>7</sup><i class=\"footnote\">שאז רוצים לצרף את הדעות שבהערה 4, שבכגון זה מותר לבית דין לכוף גירושין.</i>, יש להקפיד שהאשה תמסור את התיק שמצאה, לידי בית-הדין כדי שהדיינים יהיו המאיימים על הבעל<sup>8</sup><i class=\"footnote\">בשו\"ת \"עונג יו\"ט\" (סי' קסח, בהתחלה, ד\"ה ולפ\"ז, ועיין, ועוד נר') טוען המחבר דאי-אפשר לאשה לכוף את, בעלה לגרשה, דכפייתה זו תיחשב לכפייה של עכו\"ם (ובית-דין הדיוטות לפני תקנת חז\"ל בזה), אלא דורשים שדווקא בית-הדין יכוף.</i>.",
            "יש להעדיף שעצם נתינת הגט תבוצע לפני בית-הדין<sup>9</sup><i class=\"footnote\">עיין ב\"חידושי רבי שלמה\" לרב שלמה היימן על גטין (סי' יב אות יא) הכותב \"...ואולי אפשר ליישב דעת רבותינו הראשונים דס\"ל (דגם) [נדצ\"ל: דגט] המעושה אף דאמר רוצה אני, כיון דמגרש רק משום כופין אותו... גוף הגירושין צריך בית דין, דמה שמגרש מפני שהוא מחוייב לגרש זה נקרא דין... אבל הוא חידוש גדול... וצריך עיון\".</i>.",
            "אם האשה מוכנה לתת בשעת הגירושין לבעל סכום כסף, יהיה היתר זה יותר מרווח<sup>10</sup><i class=\"footnote\">אף-על-פי שרעיון נתינת הכסף לבעל עלול לקומם, שהרי זה נראה כאִלו תומכים בסחטנות של הבעל - כדי להנצל מחשש גט מעושה כדאי הדבר, כמוסבר לקמן. רוב האחרונים מדייקים משו\"ת הרשב\"א (ח\"ד סי' מ ומובא באופן חלקי ב\"בית יוסף\" טור אבן העזר סי' קלד) שגם כאשר כופין על גירושין שלא כדין, אם האשה תתן לבעל כסף בזמן שמגרשה ייחשב כתליוהו וזבין, והגט יוכשר, שכן הרשב\"א דן שם במי שקיבל על עצמו קנס אם לא יגרש את אשתו, ואחר כך גירשה בגלל הקנס, וכותב שנראה שהגט יהיה מעושה. \"ואם נפשך לומר כתלוה וזבין הוא זה, דכיון ...ובנתינת הגט הרויח ממון... לא היא, שאין זה כמקבל ממון אלא כניצול מהפסד ממון\". משמע שאםהאו אמנם מקבל ממון, כן ייחשב כתליוהו וזבין.<br>אמנם \"משכנות יעקב\" (אבן העזר סי' מא ס\"ק כו וכח) מעיר שרשב\"א עצמו בחידושיו לבבא בתרא (מז וכן לפרק הניזקין) סובר, דתליוהו וזבין הוי זביניה זביני רק אם נתן לו את כל שווי הקרקע (וכן מעיר מהרח\"ש ב\"תורת חיים\" ח\"ב קונטרס דמודעא והאונס עמ' ג) ובעל כורחנו אנו צריכים לומר שגם רשב\"א סובר: שנתינת מעות לא תעזור בגירושין, \"ובע\"כ דמשמעות דברי התשובה אינה רק לרווחא דמלתא לפי דעת הסוברים דאין צריך קבלת כל דמי המקח וכמש\"ל, אבל לדידיה לא סבירא ליה כלל\". ומאריך בעל \"משכנות יעקב\" לסתור את היתר נתינת דמים בשעת הגירושין.<br>יש להעיר שפוסקים (חושן משפט סי' רה, ד) כר' יונה, \"בקרקע זביניה זבינא\", גם אם לא נתן דמי כולו, משום שאין אונאה בקרקעות, ושלא כרשב\"א בחידושיו. וטוען מהרח\"ש (שם ב\"תורת חיים\") שגירושי אשה ייחשבו בעניין זה כמכירת קרקע. אבל ה\"טור\" (שם סי' רה) טוען שגם ר' יונה יודה במכירת קרקע שאם כפו את המוכר בקשר לסכום התשלומים, המכר יתבטל, ועל כן אם אין הבעל מסכים לקביעת הסכום, לכאורה עדיין ייחשב גט זה לגט מעושה. אבל, ממשיך מהרח\"ש וטוען, שגם רשב\"א \"ס\"ל דדוקא בממון בעלמא כגון קרקע או מטלטלין, דרגילו' למכור בשוק בדמיהם, שייך בהו שיוויו או פחות משיוויו, אבל במגרש אשה לא שייך לומר בגויה דגירש פחות משיוויו, דסתם מגרש אינו מקבל דמים ואינו דבר הנמכר בשוק, ולכך כל שקבל זוזי כל דהו, איכא למימר אגב זוזי גמר ומגרש\". ועיין עוד ב\"תורת גיטין\" (סי' קלד, ד ד\"ה קנסות) הכותב \"ואין ללמוד מדבריו [של רשב\"א שם בתשובתו] דאם נתנו לו ממון בשעה שכפוהו ליתן גט, דהוי כתליוהו וזבין [ו]כשר אפילו בכפוהו שלא כדין, דזה אינו, דהא אפילו בזביני כל שכפוהו ליתן בפחות משוויו הוי כתליוהו ויהיב...\"; אבל הוא ממשיך וכותב, \"..משא\"כ בעובדא דהרשב\"א שאין לו אונס אחר רק מה שמפסיד הממון שנתחייב ליתן... הרי רואין שממון זה חביב עליו מאשה זו, הרי ממון זה הוי ככל מה ששוה האשה בעיניו, ודימה אותו הרשב\"א שפיר לתליוהו וזבין\". ונראה שבנידון כמו שלנו, שאין הבעל מצפה לחזור לחיי שלום בית ורק מעגן אותה כדי לסחוט ממנה כסף וכדו', ייתכן שבעל \"תורת גיטין\" יסכים, שאין האשה שוה הרבה, ושנתינת כסף לבעל אכן תעזור, למרות האיום המאלץ אותו לגרשה. ועיין להלן בדעת \"אבני נזר\".<br>לשו\"ת ריב\"ש (סי' קכז, עמ' קלד במהדורת מכון ירושלים) לכאורה לא תועיל נתינת כסף בשעת הגירושין, כי כך הוא כותב שם: \"ולא שאני אומר, שיהיה זה כזביני ממש מפני המעות שמקבל על נתינתו, ושנאמר אף אם יהיה אנוס דאגב אונסיה וזוזי גמר ומגרש... דליכא למימר בשום פנים שיהיה מן הדין לכוף האיש לקבל מעות ושיגרש את אשתו... ועוד דאפילו בזביני הסכימו המפרשים ז\"ל דלא אמרינן תלוה וזבין זביניה זביני אלא בשנתנו לו כל שווי הקרקע... לכוף האיש לגרש אשתו בקבלת מעות לא נאמר אגב אונסא וזוזי גומר ומגרש ואפילו בכל ממון שבעולם, דאין דמים לאשה\". ועיין באריכות בקןנטרס \"חלוקא דרבנן\" (בסוף שו\"ת הרדב\"ז ח\"ו) שדן בזה, ומביא שאכן כך סוברים ריטב\"א, רי\"ד וריא\"ז.<br>אבל עיין בשו\"ת \"אבני נזר\" (אבן העזר סי' קסז אות ו) הטוען שבנדון דידן גם ריטב\"א וריב\"ש יתירו, וכותב, \"איש זה שבגד באשתו ועזבה מכמה שנים, ודאי סברא הוא אגב אונסא וזוזי יותר מבשדהו, מאחר שאינו רוצה בה כלל רק שהיה לו שעבוד עליה שלא תוכל להנשא לאחר בלא רשותו ויוכל להוציא ממנה ממון ע\"י זה, ובודאי נאמר שעבור זוזי גרשה...\".</i>.",
            "אם הבעל חוזר בו מהודאתו שהוא מאמין שזינתה, וטוען שבאמת אינו משוכנע בזה<sup>11</sup><i class=\"footnote\">והוא הדין אם מדובר באיום לעשות פעולה שּׁאינהּ מותרת על-פי דין, כגון מסירה לשלטונות שּׁלא כהלכה, אפילו כשהבעל עומד בהודאתו, שהוא משוכנע, שאשתו זינתה תחתיו.</i>, עדיין אפשר להתיר את האיום בשעת הדחק, אבל אז תהיה הדרישה שהאשה תתן לבעל כסף לעיכובא<sup>12</sup><i class=\"footnote\">אם מדובר שהבעל ממשיך לטעון שזינתה, אבל המסירה למשטרה אסורה והאשה אינה נותנת לו כסף, לכאורה יהיה כאן משום ספק ספיקא - דהיינו ספק שמא יש להחשיב את המקרה שלנו כתליוהו וזבין, על-פי \"אור שמח\" ו\"אגרות משה\" (הערה 6), וספק שמא הבעל אסר את אשתו עליו בגלל זנות ושוויה אנפשיה חתיכא דאיסורא, אפשר לכפות כבריטב\"א ור\"י אייבשיץ ברמב\"ם (הערה 4).<br>וכן אם הבעל חוזר מדבריו שזינתה, והיא אינה נותנת לו כסף כשמגרשה, אלא שמדובר במסירה למשטרה שמותרת, ג\"כ לכאורה יהיה מצב של ספק ספיקא, שמא נכונות סברותיהם של ה\"אור שמח\" וה\"אגרות משה\", ושמא ההלכה כמו הראנ\"ח וכו' (בהערה 5).<br>כשהבעל חזר בו מדבריו שזינתה, ומדובר שהיא נותנת לו כסף, גם יש לטעון שמדובר בספק ספיקא - שמא הלכה כ\"אור שמח\" וסברת \"אגרות משה\", ושמא נתינת כסף בלבד תועיל, כרוב הדעות בשו\"ת רשב\"א, וב\"אבני נזר\" אליבא דכולי עלמא (הערה 10). אלא דיש לדון בזה, שלכאורה ייחשב לספק ספיקא משם אחד, דלא אמרינן ביה ספק ספקא (כבתוספות בכתובות ט ע\"א ד\"ה ואי בעית אימא; ש\"ך בכללי ספק ספיקא אות יא), שהרי כל הסברות האלה להקל בנויות על טענה אחת, והיא שמדובר כאן בתליוהו וזבין, ויש לומר שבעצם יש כאן רק ספק אחד - אם נחשב לגט מעושה או לגט ברצון בגלל רווחי הבעל ע\"י נתינת הגט. וכן במצב הקודם. גם יש לדון אם זה נחשב לספק ספיקא משם אחד. דהרי \"אור שמח\" ו\"אגרות משה\" רוצים להקל מטעם תליוהו וזבין, דהיינו שייחשב לנתינה מרצונו, וכן ראנ\"ח וכו' מקילים בהנחה שאיום שמותר לבצעו אינו מוגדר ככפייה אלא הרי נחשב שהבעל מרצונו מחליט לגרשה כדי לינצל מאיום זה. [אמנם, לגבי המצב בדיעבד אם גירשה במצב כזה, יש יותר מקום להקל, דע' בשו\"ת מהרש\"ם ח\"א סי' כג דספק ספיקא משם אחד מותר מן התורה ופסול רק מדרבנן. וע\"כ עכ\"פ אם נשאת י\"ל דלא תצא (כברמב\"ם פ\"י הל\"ב, מרן המחבר ב\"אבן העזר\" סי' קנ, א). ועיין עוד בשו\"ת \"עין יצחק\" (ח\"א או\"ח סי' א אות יט) שבאיסור דרבנן אפשר להתיר גם בספק ספיקא משם אחד, והרי ידועה היא שיטת רמב\"ם (פ\"ב הל\"כ) שגם עשוי שלא כדין פוסל את הגט רק מדרבנן. וכן מובא בשו\"ת \"משכנות יעקב\" (אבן העזר סי' מא, לד) מהרשב\"ם, ומסתפק בזה רבינו תם בשו\"ת \"ספר הישר\" (סי' כד עמ' 42-41,40). אלא שלהלכה נפסק (עיין \"בית שמואל\" סי' קלד סק\"י) שגם עשוי שלא כדין על-ידי ישראל ייחשב לבטל מדאורייתא. ועוד יש להוסיף שיש אומרים, כי לרמב\"ם אין מניעה להקל על-פי ספק ספיקא משם אחד (עיין ב\"מגיד משנה\" בפ\"ג הל' איסורי ביאה הל\"ב), ובהגהת \"עולת שמואל\" בשו\"ת ר' בצלאל מרנשבורג (סוף סי' טז, כמובא ב\"משמרת הטהרה\" שם, עמ' רסט) טוען שרבים מגדולי האחרונים לא חששו כלל לדברי התוספות הנ\"ל לגבי ספק ספיקא משם אחד].<br>גם במקרים שבהם יש ספק ספיקא טוב, קשה להתיר את הגירושין. יש מחלוקת, אם אפשר להתיר על-ידי ספק ספיקא כשהספקות בנויים על מחלוקת הפוסקים, כבנדון דידן, עיין \"שדה חמד\" (כרך ה, במערכת הסמ\"ך, כלל לב,(עמ' קא) ובשו\"ת \"אגרות משה\" (כרך ה, אורח חיים ח\"ג סי' ק) כותב \"אבל מן הראוי להחמיר כ\"הנודע ביהודה\" אף שהוא ס\"ס בדינא... מ\"מ לא ברור לנו במחלוקת אחרונים להחשיב לספק\". אמנם רוב הדעות מקילות בזה, עיין שם ב\"שדה חמד\" ובספר \"טהרת הבית\" (ב\"משמרת הטהרה\") סי' יא סוף סעיף ו.<br>אבל יש עוד לדון, אם ספק ספיקא מתיר גם כשאתחזק איסורא, כמו בנדון דידן, שמדובר באתחזק איסור אשת איש, והספק ספיקא אמור להכשיר את הגירושין ולהתיר את האשה לעלמא. עיין בחידושי \"פני יהושע\" לכתובות בקונטרס אחרון שלו (אות מו) המאריך להוכיח דלא מהני ספק ספיקא להתיר כשאתחזק איסורא. וכן סוברים הט\"ז ביורה דעה (סי' קי ס\"ק טו), והש\"ך שם (בכללי ספק ספיקא אות כט).<br>ואמנם רבו מאוד המתירים. עיין בשות רע\"א (מהד' קמא, סי' לז ד\"ה פוק חזי, עד סוף התשובה) הנוטה להקל בזה. בשו\"ת \"עונג יו\"ט\" (אבן העזר סי' קסז עמ' 478 - 481) דן המחבר בזה באריכות ומביא ש\"פרי חדש\" ו\"כריתי ופליתי\" סבורים, שאפשר להתיר אשת איש על-ידי ספק ספיקא, ושגם \"פני יהושע\" החמיר בזה רק מדרבנן. ועיין עוד בשו\"ת \"יביע אומר\" (ח\"ו, אבן העזר סי' ג, אותיות ט - יג), ובדבריו ב\"טהרת הבית\" (\"משמרת הבית\" סי' יג, עמ' רסו צ רסז). מכל מקום, קשה לסמוך על דעות אלה כדי להתיר איסור אשת איש.<br>ודאי הוא שבמקרה שאפילו איננה נותנת לו כסף בשעת הגירושין, אי-אפשר להתיר על-פי \"אור שמח\" ו\"אגרות משה\" בלבד, ומה עוד שבעל \"אגרות משה\" עצמו כתב ש\"אין לסמוך על זה לבד\".</i>.",
            "יש להעדיף שאדם אחר יביא לידיעת הבעל את העובדה שמיסמכים אלה הם בידי האשה<sup>13</sup><i class=\"footnote\">מבחינה מעשית ייתכן שזה יגביר את הסיכויים לכך שהבעל יסכים לעיסקת \"גירושין תמורת מיסמכים\". ועוד, מבחינה הלכית ככל שממעטים את הדיון המפורש בענין האיום יש יותר אפשרות להחשיב את האיום כדברים שבלב שלא צריכים להתחשב בהם.</i>; וגם עדיף שלא להזכיר במפורש את ההסגרה למשטרה, אלא רק להזכיר שהמיסמכים הם בידי האשה, ושיש להניח שאם יסכים לגרשה, האשה תסכים להעביר אותם אליו<sup>14</sup><i class=\"footnote\">כי במקרה שלנו, אם לא יוזכר שהמיסמכים יימסרו למשטרה (ובמיוחד אם יוגד לבעל שכרגע מתכוונים רק להחזיק בהם אבל לא למסור אותם), אולי אין כאן משום איום חיובי, אלא רק רצון הבעל לקבל את המסמכים לידיו כ\"מתנה\", ושעבור מתנה זו הוא מוכן לגרשה כדי שלא תהיה לו מניעת רווח ובמקרה כזה אולי יודו גם \"משנה למלך\", מבי\"ט, ומהרשד\"ם (דלעיל הערה 5). אלא שמכל מקום יש לעיין בסברה זו, שהרי סוף סוף הסיבה שהבעל רוצה את המיסמכים היא רק כדי לסלק את פחדו שמא יימסרו בסופו של דבר לידי המשטרה.<br>* הערת המערכת: בסופו של דבר במקרה זה הצליח אחד הדיינים לשכנע את הבעל בדרכי נועם לתת גט לאשתו, והבעיה נפתרה על הצד הטוב ביותר.</i>. ברם, אין שתי עדיפויות אלה מעכבות."
        ],
        [
            "\n<small>קופנהגן, דנמרק, אייר, ה'תשנ\"ה</small>",
            "<b>קלו. גט לאשה שלא נתגרשה והתחתנה עם נוצרי. גיור מעוברת.</b>",
            "<b>שאלה</b>",
            "פלוני התחתן כדת משה וישראל לפני מספר שנים עם גיורת שנתגיירה כהלכה בארץ ישראל. לאחר כמה שנות חיים משותפים כזוג יהודי לכל דבר, נפרדו. לפני כחמש שנים הזוג נתגרש בגירושין אזרחיים בלבד. התהליך עדיין לא נסתיים בגלל ויכוחים כספיים. מאז האשה הפסיקה לחיות חיים יהודים ואף \"התחתנה\" עם נוצרי בבית תפלתם ואינה מוכנת לקבל גט פיטורין כדת משה וישראל בשום אופן.",
            "פלוני שהינו שומר שבת, הכיר לפני כשלש שנים בחורה לא יהודיה והם חיים כזוג ואפילו שומרים על הלכות כשרות. הבחורה למדה על היהדות גם בארץ ישראל וגם בדנמרק והיא מעונינת להתגייר.",
            "עכשו התברר לנו שהבחורה בהריון.",
            "שאלותי הן:",
            "1. האם ניתן לסדר לאשה הראשונה גט בעל כרחה?",
            "2. האם ניתן לראות את גיורה של האשה הראשונה כבטל ומבוטל?",
            "3. האם ניתן לגייר את הבחורה כאשר היא בהריון ומה יהיה מעמדו של הוולד?",
            "<b>תשובה</b>",
            "בעל שאשתו המירה דתה מותר לו מעיקר הדין, להתחתן עם אחרת אפילו בלי לגרש<sup>1</sup><i class=\"footnote\">כן דעת הרבה פוסקים עיין אוצר הפוסקים (אה\"ע סימן א ס\"ק פא אות א). ונראה שזו דעת הרמ\"א שם סעיף י שכתב ש\"במקום שאין מנהג אין להחמיר\". וז\"ל ה\"דברי חיים\" (אבן העזר סימן ה) \"פשיטא יותר מביעותא בכוחחא דבכהאי גוונא לא גזר דגמ\"ה ומותר לבעל ליקח אחרת...\" וכך פסק ב\"אגרות משה\" (אה\"ע חלק א סימן ב וחלק ד סימן ד). ודלא כמשמעות \"תרומת הדשן\" (סימן רלז) מובא ב\"דרכי משה\" (טור אבן העזר סימן א ס\"ק יא). וכך פסק מרן הגר\"ש ישראלי עיין שו\"ת \"במראה הבזק\" (ח\"ג תשובה קמז).</i> את הראשונה מיהו נהגו לזכות לה גט ע\"י אחר<sup>2</sup><i class=\"footnote\">עיין ב\"אגרות משה\" הנ\"ל שמועיל זכוי אפילו כאשר אשתו מסרבת לקבל הגט. וע\"ש שטוב לזכות גט להציל אחרים אם יזנו עם אשתו ועיין באוצר הפוסקים הנ\"ל עוד טעמים לזכוי גט.</i> ואח\"כ לעשות שליח הולכה על הגט ליתן לאשה לכשתרצה לבא לקחת את גיטה<sup>3</sup><i class=\"footnote\">לחשוש למש\"כ המהרי\"ק שורש קמא. עיין בפ\"ת (שם, סימן קמ ס\"ק ח).</i>.",
            "מותר גם מעיקר הדין, לגרש אותה בעל כרחה על-ידי מסירת הגט לידה או לחצרה<sup>4</sup><i class=\"footnote\">כמש\"כ לעיל הערה 1.</i> אבל כדאי מסיבות שונות להמנע מכך.",
            "אי אפשר לבטל את הגרות של אשה שהתגיירה בעבר<sup>5</sup><i class=\"footnote\">עיין רמב\"ם (הל' איסורי ביאה פרק יג הל' יז) ושו\"ע יורה דעה (סימן רסח סעי' ב ויב) וכן פסק מרן הגר\"ש ישראלי ב\"במראה הבזק\" (ח\"ג תשובה פט) ושם פסק שאפילו אם לא ברור שבאמת קיבל מצוות בלב שלם - אי אפשר לבטל את הגיור.</i>.",
            "אפשר לגייר אשה בהריון והילד גם הוא גר כמו אמו<sup>6</sup><i class=\"footnote\">שו\"ע יורה דעה (סימן רסח סעיף ו). ולענין היתר הבת לכהונה עיין שו\"ת \"במראה הבזק\" (ח\"ג תשובה קנה). אם האשה לא ילדה בעבר ולא הפילה, הבן שיוולד לה חייב בפדה\"ב.</i>."
        ],
        [
            "\n<small>קאראקאס, ונצואלה, אייר, ה'תשנ\"ו</small>",
            "<b>קלז. ירושת הנכדה במקום בן על-פי צוואת המוריש.</b>",
            "<b>שאלה</b>",
            "אשה בקהילה כתבה צוואה טרם פטירתה. היא הורישה את כל רכושה לששת נכדיה בשוה.",
            "את קיום הצוואה, כמנהלת העזבון, הטילה על אחת מבנותיה תוך כדי ציווי מפורש כי רק הנכדים והנכדות יקבלו את כספי הירושה כדי להבטיח את אפשרות לימודיהם הגבוהים ואת הבסיס לחייהם לאחר חתונתם.",
            "שני בניה הנותרים של המנוחה הינם בזבזנים גדולים ואחד מהם הינו בעל חוב גדול של אחותו (מנהלת העזבון).",
            "אחד האחים טוען עכשיו שהירושה המגיעה לבתו ע\"פ הצואה שייכת לו ע\"פ דין תורה ועל כן הוא מסלק בה את חובו כלפי אחותו.",
            "הנכדה, בתו של אותו אדם היא עכשיו בת תשע. ",
            "שאלתי היא, האם אכן צודק הבן (האב) בטענתו, האם יש להתייחס לכספי הירושה כאל מתנה שקיבל בן קטן \"הסמוך על שלחן אביו\", או שיש כאן ענין של \"מצוה לקיים דברי המת\"?",
            "מה עם \"דינא דמלכותא\" במקרה זה?",
            "ברצוני לציין כי יתכן ומימוש הצואה יהיה תהליך של כמה שנים ועד אז הנכדה כבר תצא מדין קטנה ותהיה כבר בוגרת.",
            "<b>תשובה</b>",
            "כעצה כללית נקדים ונאמר, כי כדי לכתוב צוואה שתועיל על-פי ההלכה, יש לדקדק בדברים רבים, ועל כן כדאי להתיעץ עם דיין מומחה בעניין.",
            "ועתה לעצם העניין:",
            "1. שטר צוואה המנוסח גם בלשון מתנת בריא<sup>1</sup><i class=\"footnote\">מתנת בריא חייבת להינתן לפני המיתה, שאם לא כן, המתנה בטלה. מתנת \"שכיב מרע\" חלה מיד לאחר המיתה, כמבואר בסוגית הגמרא (בבא בתרא קלו ע\"א - קלז ע\"א) וא\"כ זכתה הבת עוד בקטנותה בנכסים, ומתנת שכיב מרע הוי מתנה לעניין זה אפילו לדעות דהוי ירושה דרבנן, עיין רא\"ש (בבא בתרא פרק ח סי' לה), וסברת הגרז\"נ גולדברג.</i> וגם בלשון מתנת שכיב מרע1 הרי היא מתנה שקיבלה הבת, וממילא הוא שייך לאביה<sup>2</sup><i class=\"footnote\">שו\"ע חושן משפט (סי' ער ס\"ב בהגה\"ת הרמ\"א), ולדעת הב\"ש (אבן העזר סי' לז ס\"ק יא) הוי מדאורייתא וכבר דחה אותו בטוב טעם בעל \"נתיבות המשפט\" (חו\"מ שם סק\"ב). אמנם יש לעיין בדעת הסמ\"ע (ס\"ק ח) שתולה החלוק בין קטן לגדול בדעת הנותן אם בנ\"ד מתנת הקטנה לאביה. אולם בראשונים לא הזכירו טעמו.</i>.",
            "2. גם אם נכתב בשטר-המתנה שיור המועיל שלא יהיה לאביה חלק בו<sup>3</sup><i class=\"footnote\">אופני השיור, עיין סוגית הגמרא (נדרים פח ע\"א) וכן בשו\"ע (אבן העזר סי' פה סע' יא ושו\"ע יורה דעה סי' רכב. הגרז\"נ גולדברג הוסיף שהואיל וחוב האב בפרנסת בתו הוא רק מדין צדקה, יכול האב לבקש לקזז את התשלומים שלו במתנתה.</i>, הרי בטל השיור במות הנותן <sup>4</sup><i class=\"footnote\">עיין בדברי רמ\"א (שו\"ע אבן העזר סי' פה סע' יא). אמנם יש לציין שאף-על-פי שסתם מרן בשו\"ע (חושן משפט סי' קיא סע' ג - עיין בשו\"ת \"תורת אמת\" למהר\"א ששון (סי' רכה ס\"ק ג) שחילק בין לשון \"חוץ\" ללשון \"על מנת\", וב\"תומים\" (שם ס\"ק ב) וב\"קצות החושן\" (שם ס\"ק ג) שדנו בדבריו - על-פי מסקנת ה\"תומים\" יש מקום לראות את הדודה כמקבלת המתנה בלשון \"חוץ\", ואזי הנכדה תוכל לקבל המתנה באופן שאין לאביה רשות בה.</i> והאב זכה בו - כיורש.",
            "3. אם השטר נכתב כנהוג בכל הצוואות במדינה, הרי שלרוב הפוסקים<sup>5</sup><i class=\"footnote\">עיין בספרו של הרב י\"א הלוי הרצוג \"תחוקה לישראל על פי התורה\" (כרך ב עמ' 107).</i> לא חלה המתנה<sup>6</sup><i class=\"footnote\">עיין שם. ועוד נמסר לנו ע\"י הגר\"א ליכטנשטיין שחותנו הגרי\"ד סולוביצ'יק ערך צוואתו על-פי דינא דמלכותא.</i>, והנכסים שייכים לשני האחים, ואפילו לדעת אותם גדולים הסוברים שיש כאן משום דינא דמלכותא דינא, ועל כן זכתה בו הבת, זה לא יועיל כאן, שהרי מתנת הבת לאביה.",
            "4. החיוב \"מצוה לקיים דברי המת\" נוהג אך ורק בממון שהושלש ביד המצוה בזמן הציווי<sup>7</sup><i class=\"footnote\">שו\"ע חושן משפט (סי' רנב ס\"ב). לפי המשתמע משאלתך הרכוש לא הושלש ביד הבת.</i>. אמנם מצינו דעת ה\"אחיעזר\"<sup>8</sup><i class=\"footnote\">שו\"ת אחיעזר (ח\"ג סי' לד).</i> שבמקום שהצוואה נעשתה על-פי חוק, ודינא דמלכותא, הרי זה כמי ש\"הושלש\" וזה מחזק את סעיף ה לקמן.",
            "5. במקרה מיוחד זה ובנסיבות אלה חובה על הרב לדבר על לבו של האב, שיקצה סכום הגון לבת כדי לקיים את דברי אמו, ויקיים בזה גם את מצוות כיבוד אם<sup>9</sup><i class=\"footnote\">שו\"ת רבי עקיבא איגר (מהדורא קמא סי' סח) \"נראה לי לדינא במצוה לבניו דרך צוואה ליתן ממון ירושתם לפלוני כך וכך, דצריכים לקיים מדין כיבוד אם\". ואע\"פ שאין כאן דין מצוה לקיים דברי המת כמבואר בסע' ד, הרי הוא חייב משום כיבוד אב ואם. \"הנפקא מינה הוא שמשום כיבוד אם לא כפינן להו, ומדין מצוה לקיים דברי המת אכן כפינן. אמנם למעשה נשאר רע\"א בצריך עיון אם אין זה כיבוד אב בממון הבן, שאין בזה חיוב אלא רק קיום מצוה. גם יש לציין לדברי רמב\"ם בתשובות (תשובה פד) \"עכשיו לא ראינו ולא שמענו שאדם יקח מעשה ידי בתו כשהיא תחת רשותו, ויתנו לבנו הזכר ויניח הבת, אלא הידוע שכל אב מוסיף לבתו על מעשה ידיה...\".</i> שאין לה שיעור, ולא יכשל ח\"ו באיסור חילול השם הכרוך בהתנהגות מסוג זה."
        ],
        [
            "\n<small>מקסיקו סיטי, מקסיקו, טבת, ה'תשנ\"ח</small>",
            "<b>קלח. העברת רב מתפקידו וזכויותיו הכספיות בהקשר לכך.</b>",
            "<b>שאלה</b>",
            "לפני מספר שנים, אחד מבתי הכנסת הביא מהארץ רב ומינה אותו כמרא דאתרא שלהם. בתום שליחותו, לאחר 3 שנים, הקהל ביקש ממנו להמשיך בכהונתו הואיל והיה מקובל על הצבור ועשה רבות למען בית הכנסת. הרב טען שיש לו משרה בארץ ישראל והוא נמצא כעת בחופשה ללא תשלום ואם הוא לא יחזור ארצה יאבד את משרתו ואת זכויותיו, במיוחד זכויות פנסיה שצבר.",
            "הועד ניהל עם הרב משא ומתן והסכימו בעל פה שישאר כמרא דאתרא של בית הכנסת ובתמורה לכך, כל שנה, בנוסף על משכורתו ינתן לו בונוס או תמורה כספית כדי ליצור קרן פנסיה עבורו, ובאופן הדרגתי כל שנה נוספת שישאר, יעלה הסכום של הבונוס ובכך יווצר אצל הרב הנ\"ל הרצון והנכונות להשאר איתם עוד ועוד. צריך לציין שההסכם הכספי נעשה ל-10 שנים והסכומים הנכבדים יותר נותרו לשנים האחרונות של ההסכם.",
            "לאחר 6 שנים קם ועד חדש לבית הכנסת ולאחר דיונים החליטו שהסכומים המשולמים לרב בתור בונוס הם גבוהים במיוחד וקשה על בית הכנסת לשאת בהוצאה כזאת לכן רמזו לרב שיצטרך להוריד את הצפיות שלו. הרב הגיב וטען שהוא לא מוכן לוותר על שום הטבה ושהכסף שהובטח לו זה יהיה הפנסיה שלו ואין לאף אחד זכות לקפח אותה.",
            "כתגובה הועד החליט שהואיל והרב לא רוצה לשמוע על הסדר כספי חדש, הרב יפוטר וכן עשו.",
            "כעת בא הקהל אלי ומתמרמר על זה שהרב מבקש כפיצוי לקבל את כל הסכומים השנתיים המגיעים לו בתור בונוס. גם את אלה של 4 השנים הקרובות בנוסף לפיצוי של משכורת על כל שנת כהונה הואיל וההסכם שלו היה על לא פחות מ-10 שנים ורק עברו 6 שנים מתוך 10!",
            "לדעת הועד המנהל מגיע לרב משכורת על כל שנת כהונה ותו לא והבונוס השנתי על ששת השנים שעברו כבר שולמו לו והיות שהוא לא עבד עוד \"4\" שנים אזי לא מגיע לרב הבונוס הזה.",
            "הנני צריך להכריע דעת תורה על הנושא:",
            "ברור לי שמי שהוחזק כמרא דאתרא, כרב של קהל מסוים אין להורידו מגדולתו שהרי זה תפקיד של שררה, מנהיג ורועה רוחני, ואם אין טענה מבוררת הגורמת פסול לנושא בתפקיד הרם, אפילו אם עבר הזמן שנקבע לו לכהונתו ספק אם אפשר לסלקו, כדברי החתם סופר בתשובותיו על חלק אורח חיים תשובות יב, יג וכפסק הרמ\"א ביו\"ד רמה סעיף כב ביחס לשררת רב.",
            "ובנושא דידן טרם עבר הזמן ואף למיטב ידיעתי לא היה זמן קבוע להמשך כהונתו של הרב הנ\"ל והזמן של 10 שנים היה רק לצורך התשלום של הבונוס השנתי כדי להשלים סכום הגון לצורך הפנסיה של הרב. צריך לציין שההסכם הכספי נערך בעל פה ורק הסכומים כתובים בסתם נייר ועד עתה קויימו כל פרטיו של ההסכם במשך 6 שנים האחרונות.",
            "טרם הספקתי לברר הלכתית את הנושא של הפרת חוזה ולכן שאלותי אליכם הן:",
            "1. האם אתם מסכימים שאין רשות לועד בית הכנסת להעביר את הרב הנ\"ל על רקע תשלום שכירותו והבונוס השנתי?",
            "2. האם יש בכך הפרת חוזה?",
            "3. האם הטענה שהכנסותיו של הרב נראות מוגזמות ואין ברצונם או ביכולתם לשאת בהוצאה זו היא טענה מספיקה כדי לשנות את ההסכם ביניהם?",
            "4. האם צודק הרב כאשר כתנאי לעזיבת משרתו דורש תשלום כל הבונוסים הנותרים ל-4 השנים הקרובות שהרי רק אז תם חוזהו בנוגע לבונוסים, והועד הקודם התחייב להשלים לו במשך 10 שנים הסכום שהסכימו ביניהם או יש להסכים עם גישת הועד המנהל שהואיל והם קבעו תשלום לכל שנה הם רשאים להפסיק את התשלום בתום כל שנה ואם הם מפסיקים את העסקת הרב יכולים להמנע מתשלום הבונוס של 4 השנים הבאות? למיטב הבנתי האופציה היתה בידי הרב להשאר עוד ועוד... האם לדעתכם האופציה קיימת גם עבור הועד להפסיק את ההסכם?",
            "5. אודה לכת\"ר להבהיר בהקדם סוגיה זו בהתאם לדעת תורה כדי שאוכל למצוא סימוכין להערכתי ההלכתית.",
            "<b>תשובה</b>",
            "1. אין להעביר רב ממשרתו<sup>1</sup><i class=\"footnote\">שו\"ע (יורה דעה סי' רמה סעיף רב) בהגהת רמ\"א על-פי פסק הריב\"ש בסי' רעא. (בתשובות חתם סופר שציינת ערער רק על הדין השני שם, ששררת רבנות עוברת בירושה, ואף בזה חזר בו בתשובה סי' יג שם, שהאידנא עוברת, אבל כל זה לא שייך לנדון דידן שאין להעביר רב ממשרתו).</i>.",
            "2. רב שהחל לעבוד בקהילה ואנשי הקהילה חזרו בהם, ישלמו לו כל שכרו כפועל בטל, אם לא ימצא להתעסק במקום אחר, ואם מצא בפחות, ישלימו לו כל שכרו<sup>2</sup><i class=\"footnote\">שו\"ע (חושן משפט סי' שלג סעיף א), וכל זה אמור אפילו אם לא היה מוצא מי שיעסיק אותו מקודם במקום אחר, וכשיטת רמב\"ן בחידושיו לבבא מציעא (עו ע\"ב בד\"ה והא צדקתני. ובד\"ה ואני מודה לו דבריו הובאו ב\"נמוקי יוסף\" שם (מו ע\"ב בדפי הרי\"ף).</i>.",
            "3. גם אם נשכר בשכר גבוה, אין אפשרות לבטל את הקציצה - מדין אונאה<sup>3</sup><i class=\"footnote\">שו\"ע (חושן משפט סי' רכז סעיף לג).</i>.",
            "4. הסכם לשנים מספר נחשב להסכם אחד ולא להסכם המתחדש מדי שנה ככתוב בישעיהו (טז, יד) \"בשלש שנים כשני שכיר\"<sup>4</sup><i class=\"footnote\">עיין בקידושין (יז ע\"א סוף תוס' ד\"ה חלה שלש), ובבא מציעא (י ע\"א תוס' ד\"ה כי לי בני ישראל), ובהגהות הגר\"א (שם, ס\"ק א).</i>."
        ],
        [
            "\n<small>רעננה, ישראל, טבת, ה'תשנ\"ז</small>",
            "<b>קלט. סמכות השלטון להפקיע קרקעות והתשלום בעבורן.</b>",
            "<b>שאלה</b>",
            "אנו עומדים להגיש תביעה לבית המשפט העליון בירושלים והיינו רוצים להציג בפניו גם את עמדת המשפט העברי ע\"פ ההלכה בתחום סמכות השלטון להפקיע קרקעות וחובתו או אי חובתו לשלם על כך או לפצות את מי שהקרקע הופקעה ממנו.",
            "האם המדינה יכולה להמנע מפיצוי בטענה שהנזק איננו ממשי?",
            "<b>תשובה</b>",
            "סמכות המדינה לקבוע שימוש בקרקע פרטית לצרכי ציבור איננה מוטלת בספק<sup>1</sup><i class=\"footnote\">גמ' בבא קמא (קיג ע\"ב), \"אמר רבא, תדע דקטלי דיקלי וגשרי גשרי... ועברינן עליהו\", וכן ברמב\"ם הל' גזילה ואבידה (סוף פרק ה), והוסיף שם על לשון הגמרא \"והרס בתים\". דהיינו שיכול גם להפקיע קרקעות. שו\"ע וטור חושן משפט סי' שסט ובב\"י שם. אמנם מצינו הסתייגות מסוימת בדברי תוספות בסנהדרין (כ ע\"ב ד\"ה \"מלך מותר\",) אך לא נפסקו דבריו להלכה.</i>, אם הדבר נעשה ע\"פ חוק צדק קבוע ושיוויוני לכל אזרחי המדינה<sup>2</sup><i class=\"footnote\">טור חושן משפט סי' שסט ו\"בית יוסף\" שם ושו\"ע.</i>. מקור הלכה זו הוא בכלל המפורסם \"דינא דמלכותא דינא\"<sup>3</sup><i class=\"footnote\">רמב\"ם הל' גזילה ואבידה פרק ה, טור שו\"ע חושן משפט סי' שסט סעיף ו. אף שר\"ן בשם התוספות (נדרים כח ע\"א), \"נמוקי יוסף\" שם ועוד ראשונים חולקים על זה, וסוברים דבארץ-ישראל אין \"דינא דמלכותא דינא\", אין הלכה כמותם. ויש עוד שטענו שגם לדבריהם יש \"דינא דמלכותא\" להלכה גם בא\"י, עיין \"עמוד הימיני\" להגר\"ש ישראלי סי' ז, ח, ט, בקובץ \"בצומת התורה והמדינה\" (ח\"א) עוד מאמרים בנושא. לרוב הדעות, מקור הסמכות הוא - מהסכמת העם לקבל על עצמו שלטון מסוים, לרבות חוקיו מסיו ותקנותיו.</i>. מאידך גיסא, חובת הפיצוי גם היא איננה מוטלת בספק, ומן הדין לפצות את האדם הפרטי שנתן מרכושו לטובת הכלל<sup>4</sup><i class=\"footnote\">רמב\"ם (הל' מלכים פ\"ד בעיקר הל' ו) \"ונותן דמיהן\", וכן מצינו בגמרא בבא קמא (ס ע\"ב) שאף שלדוד היה מותר שלא לשלם, מכל מקום שילם. אמנם מהמקרה הנ\"ל ניתן להוכיח, לכאורה, שאין חובת תשלום. וזה קשה על דברי הרמב\"ם. ברם, יש לתרץ בפשטות, שיש הבדל בין מקרה שבו המלכות לוקחת דברים, ועליה לשלם, לבין מקרה שבו המלכות מכלה דברים. כגון בשריפת השעורים של דוד, שאז אין היא צריכה לשלם. ובמקרה דידן המלכות לוקחת את הקרקע, ועליה לשלם. \"חזון איש\" (סי' ד ס\"ק טו) ו\"המשפט העברי בפסיקת בית המשפט בישראל\" לנ' רקובר (כרך א עמ' 204-205), אמנם בבבא קמא (קיג ע\"ב) לא מפורשת חובת התשלום, ועיין שם בתוספות ד\"ה היכי, אך אין להוכיח משם לנדון דידן, מכיוון ששם מדובר בתשלום אגרה מצד העוברים על הגשר. ועוד עיין \"כסף הקדשים\" (שו\"ע חושן משפט סי' שסט ס\"ב) בחובת המלכות בתשלום עבור הפקעה.</i>.",
            "כלל-יסוד במשפט העברי קובע ש\"דין פרוטה כדין מאה\"<sup>5</sup><i class=\"footnote\">סנהדרין (ח ע\"א), רמב\"ם הל' סנהדרין (פ\"כ הל' י) \"שיהא חביב עליך דין של פרוטה כדין של אלף מנה\". הרי שחז\"ל צמצמו כמה שיותר את המושג \"תביעה בלתי-סבירה\"</i>. על כן אין לשלול את זכותו של היחיד לקבלת פיצוי מכוח הטענה שהפגיעה איננה ממשית. עם זאת, גם אם נקבעה תקנה שמטרתה הגנה על מערכת המשפט או על הגופים הציבוריים המטפלים בסידור חיי האזרח, וממילא נקבעה גם לטובתו של כל חבר בחברה, יש לצמצם ככל האפשר את השימוש בסייג זה ולקבוע את גבול התקנה כמה שיותר קרוב, לטובתו של היחיד הנפגע שלא באשמתו<sup>6</sup><i class=\"footnote\">לפי דעתו של הרב נ\"א רבינוביץ יש לראות את המדינה כשותפות גדולה שבה חברים כל האזרחים. לפי זה יש מקום למחילה הדדית כאשר הפגיעה היא מזערית. מהו שיעור הפגיעה שבה שותפים מוחלים זה לזה, צריך להיקבע על-פי המנהג, וחייב להיות מוגדר על-פי כללים. מאידך גיסא, יש מקום לבחון את הטענה שאלה שרכושם הושבח כתוצאה משינוי יעודה של קרקע פרטית, יצטרכו לשלם על כך לבעל קרקע זה, שהרי שינוי יעוד קרקעו הוא שגרם להשבחת חלקם שלהם.</i>.",
            "אין בדברינו אלה כדי לפגוע בסמכות המדינה גם להפקיע רכוש ללא תשלום פיצוי, כעונש על מעשים חמורים, כגון בגידה<sup>7</sup><i class=\"footnote\">סנהדרין (מח ע\"ב), \"הרוגי מלכות נכסיהם למלך\", רמב\"ם (פ\"א מהל' אבל הל' ט), טור חושן משפט (סי' שסט) \"שכן חוק המלך ליקח ממון המורד בו\".</i> או פגיעה חמורה בשלום החברה, כמו סחר בסמים, לפי המצב בכל זמן<sup>8</sup><i class=\"footnote\">סנהדרין (מו ע\"א), רמב\"ם (הל' סנהדרין פ\"כד הל' ד), טור ושו\"ע חושן משפט (סי' ב), \"בית דין מכין ועונשין שלא מן הדין\". ועיין \"עמוד הימיני\" (סי' ט ס\"ק יא-יב).</i>. פעילות מסוג זה תהיה<sup>9</sup><i class=\"footnote\">בבלי יבמות (פט ע\"ב), ירושלמי פאה (פ\"ה הל' א) \"מנין שהפקר בית דין הפקר... וכל אשר לא יבוא... יוחרם כל רכושו...\", ועיין מה שכתב \"דבר אברהם\" (ח\"א סי' א) בעניין זה.</i> גם מכוח הכלל המפורסם \"הפקר בית-דין הפקר\"."
        ],
        [
            "\n<small>ירושלים, ישראל, אייר, ה'תשנ\"ח</small>",
            "<b>קמ. יציאה זמנית מארץ ישראל ל צרכי הרשות.</b>",
            "<b>שאלה</b>",
            "האם מותר לצאת באופן זמני מארץ ישראל לצורכי הרשות וכן לצורך טיול?",
            "<b>תשובה</b>",
            "כבר האריכו גדולי ישראל שבכל הדורות לשבח ולרומם מעלת הישיבה ב\"ארץ חמדה\". כל נסיון לפגוע בקשר ההכרחי בין העם ובין הארץ גרר אחריו ביקורת חריפה גם בכתוב<sup>1</sup><i class=\"footnote\">ראה לדוגמה כינוי הכתוב את חטא המרגלים \"תרבות אנשים חטאה\" (במדבר לב, יד).</i> וגם בדברי חז\"ל<sup>2</sup><i class=\"footnote\">עיין לדוגמה במאמר חז\"ל \"וכל הדר בחוצה לארץ דומה כמי שאין לו א-לוה\" (כתובות קי ע\"ב).</i>. אפילו נסיון לפגוע במרכזיותה של הארץ לא עבר ללא תגובה<sup>3</sup><i class=\"footnote\">עיין ברכות (סג ע\"א) \"אמר רב ספרא, רבי אבהו... ובביטויים החריפים שהתנאים משתמשים בהם.</i>.",
            "בשאלה אם מותר לצאת מן הארץ כבר פסק הלכה למעשה מרן הגר\"ש ישראלי בספרו \"ארץ חמדה\"<sup>4</sup><i class=\"footnote\">ספר א' (שער א סי' י) עיין שם במקורות המובאים, לרבות ההסבר בדעת הראי\"ה קוק. ועוד עיין ב\"משנה ברורה\" (סי' תקלא ס\"ק יד) שמשמע מדבריו, שכל שיש צורך ביציאתו, מותר.</i> כי יציאה לחו\"ל שלא ע\"מ לחזור, אסורה.",
            "אבל אם כוונתו לחזור, היציאה מותרת \"לכל צורך ואפילו לצורך הרשות\"<sup>5</sup><i class=\"footnote\">עיין שם ובפוסקים שלעניין יציאת כהן לחו\"ל משתנה הדין בפרטים מסוימים.</i>.",
            "על כן בודאי שלצורך סחורה, טיול לימודי ואפילו חופשה משפחתית<sup>6</sup><i class=\"footnote\">בכל מקום שיציאת ההורים מותרת, וחשוב להם שבני משפחתם יצאו עמהם, ואפילו כשהנימוק הוא גיבוש המשפחה בזמן החופשה, יש מקום לומר, כי אי-יציאה עם ההורים יהיה בה משום חשש לאי-קיום מצוות \"כיבוד אב ואם\" במלואה (כאשר ההורים מזמינים אותם), וייתכן שזה גם בגדר המוזכר בהלכה \"וישמשנו בשאר דברים שעושה...\" (שו\"ע יורה דעה סי' רמ סע' ד). אי-יציאה עם ההורים שמשמעה התרסה כנגדם, מעין \"אני מקפיד, ואתם אינכם מקפידים\", יש בה גם משום חשש איסור במצוות \"מורא אב ואם\", עיין שם בלשון המחבר (סע' ב).</i> כשאין אפשרות לעשות חופשה מעין זו בארץ ישראל מותר.",
            "שוטטות, שלא לצורך, בחו\"ל אסורה<sup>7</sup><i class=\"footnote\">דברי הגר\"ש ישראלי שם - \"אולם שלא לצורך כלל - אסור\".</i>"
        ]
    ],
    "versions": [
        [
            "B'Mareh HaBazak Machon Eretz Hemdah -- Vol. 4",
            "http://www.eretzhemdah.org/ebooks.asp?lang=he&top=1&PageId=3"
        ]
    ],
    "heTitle": "שו\"ת במראה הבזק חלק רביעי",
    "categories": [
        "Responsa"
    ],
    "sectionNames": [
        "Teshuva",
        "Paragraph"
    ]
}