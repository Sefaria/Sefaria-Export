{
    "title": "B'Mareh HaBazak Volume V",
    "language": "he",
    "versionTitle": "merged",
    "versionSource": "https://www.sefaria.org/B'Mareh_HaBazak_Volume_V",
    "text": [
        [
            "<small>אמסטרדם, הולנד, חשון תש\"ס</small>",
            "<b>א. חישוב זמני היום מעבר לחוג הקוטב</b>",
            "<b>שאלה:</b>",
            "כיצד יש לנהוג לדעתכם בנושא חישוב זמני היום במקומות שהם מעבר לחוג הקוטב, ולפי זה מתי זמן התפילות, הנחת תפילין, לבישת ציצית, ברכת הלבנה, כניסת ויציאת שבת? כמו כן כיצד יש לנהוג בענין טהרת המשפחה התלוי בספירת ימים?",
            "<b>תשובה:</b>",
            "נראה לע\"ד שיש לנהוג להלכה באופן הבא<sup>1</sup><i class=\"footnote\">המקורות הקדומים הנדרשים לנושא זה במישרין הינם דלים (אף שעצם התופעה כבר מוזכרת בספרות הראשונים: ר' אברהם בר' חייא הנשיא ב\"ספר העיבור\" (מאמר א שער ג), וכן כתב רד\"ק בפירושו לאיוב (י, יב) \"ארץ עפתה כמו אפל\", וכעין זה נמצא בזוהר (ח\"ג, י יא), ואולם להלכה ההתייחסות מצויה רק בספרי אחרונים). ממילא ישנו מגוון רחב של שיטות ואפשרויות בפסיקת ההלכה, וכדלהלן:<br>- בעניין הגדרת \"יממה\":<br>באשר למקום שהשמש אינה זורחת (או אינה שוקעת) ישנן שתי שיטות עיקריות:<br>יממה נקבעת על-פי המהלך האסטרונומי, היינו השלמת הקפה אחת של כדור הארץ סביב עצמו תוגדר כיממה. העיקרון שקביעת הזמן היא על-פי הגלגל האסטרונומי, בלא תלות בזריחה ושקיעה, כבר מובא ברמב\"ם, \"מורה נבוכים\" (ח\"ב פרק ל), ואבן-עזרא כתב (בראשית א, ה): \"וטעם יום אחד הוא תנועת הגלגל\". שיטה זו תפסו רוב ככל האחרונים כעיקר. לראשונה כתב זאת להלכה ר' אליעזר אשכנזי, בן דורו של מרן \"בית יוסף\" ב\"מעשי ה'\" (מעשי בראשית, פ\"ג) וכן פסקו \"תפארת ישראל\" (סוף פ\"ק דברכות), \"מור וקציעה\" (סי' שדמ, הושאו דבריו ב\"שערי תשובה\" ובמחב\"ר), שו\"ת \"רב-פעלים\" \"סוד ישרים\" (ח\"ב סי' סד). כן נקטו גם פוסקי זמנינו - הרב הראשי לישראל הרב שלמה גורן במאמרו המקיף בנושא זה בספר \"תורת השבת והמועד\", וכן כתב הרב זלמן מנחם קורן (הובאה דעתו בספר \"קו התאריך הישראלי\" לרב מ' כשר, פרק ס). זכר לדבר מצינו בכמה מקורות: \"של\"ו שעות שמשה אורה מע\"ש ועד מוצ\"ש. כיוון שיצאת שבת, התחיל משמש החושך\" (ירושלמי ברכות פ\"ח ה\"ה), אלמא, על אף שהיתה אורה, היתה התחלפות ימים מערב שבת למוצאי שבת (אמנם בבראשית רבה יא, ב ישנה גירסה אחרת). וראה בפרקי דרבי אליעזר (פרק נב) לגבי מה שנאמר ביהושע \"שמש בגבעון דום\" וגו', כתוב - \"מה עשה יהושע? פשט ידו לאור השמש ולאור הכוכבים...עמדו כל אחד ששה ושלושים שעות עד מוצ\"ש\", עי\"ש. מוכח, שעל-אף שעמדו, הגיע מוצ\"ש. וכן משמע ממדרש תנחומא (פרשת כי תשא, לו), גבי ארבעים יום שהיה משה במרום, עי\"ש. ועוד ישנן מקורות, ואכמ\"ל.<br>הזמן שבין שקיעה אחת לחברתה (אפי' נמשך כמה חודשים) נחשב ליממה אחת. היינו, שאין לזוז מכללי הזריחה והשקיעה הרגילים שקיימים במקומות בהם ישנה זריחה ושקיעה. (כ\"כ ב\"מנחת אלעזר\" ובספר \"אור מאיר\" (אמנם כתב שהתאריך אכן משתנה)).<br>יש עוד לדון בעניין קביעת ה\"זריחה\" וה\"שקיעה\", שכן מצוות רבות תלויות בזמנים אלה (תפילות, קריאת-שמע, ציצית ועוד) ויש בזה מספר סברות:<br>- יש מי שסובר (הרב זלמן מנחם קורן הנ\"ל) שבחורף הצפוני דין עלות השחר הוא כבכל מקום, שכן עד קו רוחב °85 (אין ישוב בני אדם צפונה מזה) מתקיים עלות השחר האסטרונומי-הלכי, היינו שהשמש נמצאת °18 (ע\"פ \"מלמד להועיל\". ויש הסוברים °19.8, ויש הסוברים כ-°16, ויש הסוברים כ-°20) מתחת לאופק, והלילה מתחיל מיד אחר \"חצות היום\" - כשהשמש מתחילה לרדת ביחס לאופק. באשר לקיץ הצפוני, עלות השחר הוא ברגע שהשמש מתחילה לעלות ביחס לאופק, ויסוד הדבר בדברי הגר\"א (שו\"ע אורח חיים סי' רס א) ובעל ה\"תניא\" (בסידורו, הל' ספירת העומר), שפסקו, שבארצות הצפוניות בהן אין השמש יורדת הרבה מתחת לאופק ועדיין אורה נראה, עלות השחר הוא מיד עם חצות הלילה, היינו כשהשמש מתחילה לעלות.<br>אמנם בדברים שבע\"פ אמר לנו הרב ז\"מ קורן שיש לעיין, אם עלות השחר ש\"אין סופו להתקיים\" (היינו, שהחמה אינה עולה מעל האופק), דינו כעלות השחר, או שמא דווקא אם משמש כתחילת היום].<br>שיטה נוספת בעניין זה (הרב שלמה גורן שם) היא, שבקיץ הצפוני חצות הלילה (היינו שעה 24:00 בקירוב) הוא זמן השקיעה, ומיד לאחר מכן הוא עלות השחר, והעיקרון המנחה בזה הוא שכאשר ישנו לילה קצר, ואפי' של כמה דקות בלבד, ודאי שבתחילת הלילה היא השקיעה ובסופו - עלות השחר, וגם כאשר כבר לא יהיה עוד לילה כלל, נקודת חצות נשארת שלב המעבר מן היום שעבר ליום הבא - ולהיפך לגבי החורף הצפוני, היינו שחצות היום (שעה 12:00 בקירוב) הוא שלב המעבר מיממה ליממה.<br>על-פי-זה, בקיץ - שבת תכנס בחצות הלילה של יום שישי ותצא בחצות הלילה של שבת, ובחורף היא תכנס בחצות היום של יום שישי ותצא בחצות היום של יום שבת [ויש להוסיף זמן \"תוספת שבת\" - בכניסתה וביציאתה]. <br>ולגבי קריאת שמע ותפילה, ציצית ותפילין - בקיץ אפשר להתעטף בציצית בברכה ולהניח תפילין בברכה וכן לקרוא קריאת שמע ולהתפלל שחרית, מעיקר הדין, מיד אחר חצות \"הלילה\" (שכן לא שייך זמן \"משיכיר\"), ולתפילת ערבית יש להתפלל מפלג המנחה ואילך כר' יהודה (דקי\"ל \"דעביד כר' יהודה עביד\"), שהוא שעתיים וחצי לפני השקיעה על-פי רמב\"ם, שכתב שפלג המנחה הינו שעה ורבע זמנית לפני החשיכה (והיום הוא בן 24 שעות). <br>נראה שקודם לכן יתפלל מנחה; ושיש לנהוג כן לגבי קריאת-שמע וברכותיה, ולסמוך בזה על דעת ר\"ת (תוס' במס' ברכות ב ע\"א ד\"ה מאימתי) המתיר לקרוא קריאת שמע מפלג המנחה, דעה שהובאה גם להלכה ב\"תרומת הדשן\" (סי' א) וכן במהרי\"ל (תשובה קנז).<br>בחורף המצב בעייתי יותר והרב שלמה גורן (שם) העלה שישנן ארבע אפשרויות:<br>לעניין התפילה ניתן להסתמך על המשתמע מן הירושלמי (ברכות פ\"ד הל' א) שהולכים לעניין תפילה על-פי זמני ארץ-ישראל, ואף שאין מסתבר לומר כן, מכל מקום בשעת הדחק כעין זו יש מקום לסמוך על זה. ואפשר ללכת גם על-פי זמני ארץ-ישראל גם לעניין ציצית, שכן אין איסור ללובשן בלילה (ולא יברך עליהן).<br>ניתן לסמוך על שיטת רש\"י (ברכות ל ע\"א) הסובר שבשעת הדחק אפשר להתפלל שחרית לפני עלות השחר (אף שדינו כלילה) - ואף שלא נפסק כן להלכה, מכל מקום בשעת הדחק גדולה כעין זו יש להקל. (וביחס למנחה ראה להלן).<br>על-פי מה שנפסק בשו\"ע (\"אורח חיים\" סימן קח) יש דין תשלומין לתפילה כאשר טעה או נאנס, ומכיון שאין לך אנוס גדול מזה, הרי הוא יכול להתפלל ערבית ולאחר מכן יתפלל תשלומי מנחה, ולגבי תפילת שחרית, אף-על-פי שנפסק (שם, סעיף ד) שאין תשלומין אלא לתפילה הסמוכה, מכל מקום ישנם פוסקים הסוברים לא כך (כמבואר שם ב\"משנה ברורה\"), ומלבד זאת אף המחמירים סוברים שמכל מקום יכול להתפלל תפילת נדבה. אולם פתרון זה הינו חלקי, מכיוון שברכות קריאת שמע ותפילת מוסף אין להן תשלומין.<br>\"זמן שכיבה\" ו\"זמן קימה\" שייך גם בארצות הצפוניות, והוא על-פי מנהג האנשים באותו המקום, ועל-פי זה יש לקרוא קריאת שמע ולהתפלל. (אמנם דין \"בשכבך ובקומך\" אינו שייך לעניין שבת וכיו\"ב).<br>-שיטה נוספת בעניין זה (\"מועדים וזמנים\" להרב שטערנבוך, חלק ב סי' קנה, בהגה מתחת לקו) היא שעלות השחר הינו הרגע לאחר שהשמש נמצאת במרחק הגדול ביותר מכדור הארץ, והשקיעה, היינו כאשר היא מתחילה שוב \"להתקרב\" (כלומר שהמקום בו נמצא האדם הולך ומתקרב לשמש ע\"י תנועת כדור הארץ), ובקיץ אין דין לילה ובחורף אין דין יום. ומיהו לעניין קריאת שמע (ותפילה) דתלי בדין שכיבה וקימה אפשר דשפיר קיימא גם שם.<br>- פוסקים מספר (שו\"ת \"רב-פעלים\" הנ\"ל ועוד) כתבו בסתמא שיש למנות י\"ב שעות יום וי\"ב שעות לילה (וקשה להכריע מדבריהם, כיצד לנהוג למעשה).<br>ישנה שיטה הסוברת (ר' יהודה מוסקטו, נפטר הש\"נ) שאכן, כיוון שאין באזורים אלה גדרי יום ולילה, אין מצוות התלויות ביום ולילה חלות שם, כשם שאין מצוות מעקה באין בית, וכשם שאין חובת מעשר באין גידולי שדה. וכן גם משמע מדברי ר' אריה ליב אפשטיין בספר \"הפרדס\" שכתב \"...וגם הקב\"ה נתן שם קרירות וחמימות עד שלא יכלו לדור שם שלא יפזרו בני ישראל גם שם, ולא יוכלו לייחד השם בקריאת שמע\" . ויש לדחות, ואכמ\"ל.<br>וב\"תפארת ישראל\" (שם) כתב, שכיוון שקשה לקבוע, מתי הם עלות השחר והשקיעה, יש לו לילך אחר המקום שיצא ממנו (לחומרא ולקולא), ועל פי זה (לפי חישוב שעות), כשתכנס שבת במקום מוצאו, תכנס השבת גם אצלו, והוא הדין לעניין צאת השבת. ויש לו לנהוג כן גם לגבי תפילות (ואע\"פ שיאמר \"מעריב-ערבים\" ביום וכיו\"ב). ואולם לעניין קריאת-שמע וציצית שהם דברים התלויים לגמרי ביום ולילה, הוא נשאר בצ\"ע.<br>לגבי \"שבעה נקיים\" נראה שתלוי בהתחלפות הימים ולא ביום ובלילה (\"אור מאיר\" בהערה דף שיז). ולעניין טבילה תטבול ביום השמיני, ואף על פי שהוא יום, אין לאסור משום \"סרך בתה\", שכן נפסק (שו\"ע \"יורה דעה\" סי' קצז ס\"ד) שבמקום אונס לא גזרו, ואין לך אונס גדול מזה.<br>- לגבי קידוש לבנה, כתב הרב שלמה גורן (שם) שיקדשו בסמוך לחצות הלילה (שאז הוא הזמן החשוך ביותר), ואע\"פ שעדיין יום הוא ואין מקדשין אלא בלילה, שעת הדחק שאני.</i>:",
            "לגבי הקיץ הצפוני (היינו כשהשמש אינה שוקעת), יש לקבוע את זמן עלות השחר ע\"פ הרגע בו מגיעה השמש לנקודה התחתונה ביותר ומתחילה לעלות (היינו \"חצות הלילה\"). מיד לאחר שעה זו ניתן לקרוא קריאת שמע ולהתפלל שחרית. חצי שעה לאחר חצות היום (היינו חצי שעה זמנית) ניתן להתפלל מנחה עד פלג המנחה (שעתיים וחצי לפני עלות השחר הבא), ומפלג המנחה ואילך להתפלל ערבית (עם קריאת שמע וברכותיה). זמן ציצית ותפילין הנו במשך כל שעות היממה<sup>2</sup><i class=\"footnote\">יתכן שיש מקום לאסור להניח תפילין בזמן שדרך בני אדם לישון, שכן הטעם שאין מניחין תפילין בלילה הוא החשש, שמא יישן בהן. כמבואר במס' מנחות (לו ע\"א/ע\"ב, וברש\"י שם), וכן נפסק להלכה (שו\"ע \"אורח חיים\" סי' ל סע' א).</i>. כניסת השבת היא ב\"חצות הלילה\" וכן יציאתה. (יש להוסיף \"תוספת שבת\"). ניתן למנות שבעה נקיים גם אם השמש אינה שוקעת (על פי עלות השחר המבואר לעיל) ותטבול ביום השמיני (אף-על-פי שהוא יום). קידוש לבנה יעשה בסמוך לחצות \"הלילה\".",
            "באשר לחורף הצפוני – עלות השחר האסטרונומי-הלכי קיים (במקומות של יישוב בני-אדם) וכן מתקיים<sup>3</sup><i class=\"footnote\">כדי להבין את המציאות יש להרחיב מעט: <br>כאשר אדם נמצא במישור הקוטב (°90), הוא רואה את השמש עושה הקפה שלמה המקבילה למישור שבו הוא נמצא (היינו בגובה אחיד לאורך כל ההקפה). השמש מגיעה בשיא גובהה לזווית של כ- °23 מעל לאופק, ובכל יום הקפה היא הולכת ויורדת עד שהיא מגיעה לזווית של ( °23 - ), ואז היא עולה בחזרה, וכן הלאה.<br>כאשר אדם נמצא בקו הרוחב °80, הרי ביחס אליו השמש (בשיא גובהה) עושה הקפה שאינה מקבילה למישור שבו הוא נמצא, אלא הקפה שבה הנקודה העליונה ביותר היא בזווית °33 (°10 + 23°), והנקודה התחתונה היא בזווית °13 - (°-10°23), עלות השחר הוא °18 - (בקירוב), ואם כן נמצא, שגם ביום שהקפת השמש הינה נמוכה ביותר - ( °23 - ), אדם הנמצא בזווית °85 (90-5) עדיין יתקיים אצלו עלות השחר, שכן השמש תקיף באופן שהנקודה העליונה היא °18 - ונקודה התחתונה °-28. זמן מ\"שיכיר\" הינו לערך °12 - °11 מתחת לאופק, ועל-פי החישוב הנ\"ל נמצא שזה קורה ברוב המקומות והתקופות.</i> לרוב גם זמן מ\"שיכיר\". וכשאינו מתקיים, יקרא קריאת שמע מיד<sup>4</sup><i class=\"footnote\">וכפי שנפסק להלכה בשו\"ע (\"אורח חיים\" סי' נח סע'ה ד) דבדיעבד יצא, ואנוס כדיעבד דמי.</i> לאחר עלות השחר ואז גם יתעטף בציצית [ואף יברך, לנוהגין כרמ\"א<sup>5</sup><i class=\"footnote\">שם (סי' יח סע' ב) ועיין שם \"משנה ברורה\" (סק\"י).</i>], ויניח תפילין ללא ברכה<sup>6</sup><i class=\"footnote\">ונראה שלא שייך בזה איסור הנחת תפילין בלילה, ובפרט בשעה שבה קמים. וכן משמע ממה שנפסק בשו\"ע (\"אורח חיים\" סי' ל סע' ג), שאם רוצה לצאת לדרך בהשכמה, יכול להניחן אפי' לפני עלות השחר (עי\"ש \"משנה ברורה\" ס\"ק יא), \"דליכא למיחש שמא יישן בהם, כיון שהשכים ויצא לדרך\" – והוא הדין בנדון דידן. </i>. מנחה יתפלל כ\"תשלומין\", ביחד עם ערבית. כניסת השבת תהיה ב\"חצות היום\" (של יום ששי) וכן יציאתה ב\"חצות היום\" וכנ\"ל לגבי שבעה נקיים."
        ],
        [
            "<small>קנזס, ארה\"ב, אלול תש\"ס</small>",
            "<b>ב. סדרי תפילה בציבור כשאין עשרה בזמן שמונה עשרה של לחש </b>",
            "<b>שאלה:</b>",
            "בקהילתנו הקטנה נוצר לעיתים מצב בו אנו מתחילים שמונה עשרה של לחש בלא מנין. בינתיים מגיעים האנשים המשלימים את המניין, האם אחד המאחרים יכול עכשיו להתפלל כחזן ולומר את חזרת הש\"ץ בקול רם במקום להתפלל ביחיד שמונה עשרה בלחש?",
            "האם אחד מאלו שכבר התפללו בלחש יכול להיות שליח ציבור ולומר את חזרת הש\"ץ, מה עם אמירת קדושה מקרה הראשון?",
            "<b>תשובה:</b>",
            "1. ישנה מחלוקת בסיסית בין מרן בעל השו\"ע<sup>1</sup><i class=\"footnote\">שו\"ע (אורח חיים סי' סט ס\"א).</i> לרדב\"ז<sup>2</sup><i class=\"footnote\">סי' רמא חלק ד.</i>, אם עשרה שהתפללו ביחידות ולא שמעו קדושה, יכולים לעשות חזרת הש\"ץ<sup>3</sup><i class=\"footnote\">אמנם בשו\"ע מדובר על \"פורס על שמע\" ולא על חזרת הש\"ץ, אך אחרונים השוו זה לזה, עיין שו\"ת \"הר צבי\" (ח' או\"ח סי' נא) שו\"ת \"משנה הלכות\" (ח\"ד סי' ז) וס' \"אשי ישראל\" (פ' לד סע' ט והערה כז). ועיין בשו\"ת \"שבט הלוי\" (ח\"ג סי' ט) שאומנם חילק בין יורד לפני התיבה (של פריסת שמע) לבין חזרת הש\"ץ, אך הפנה בסוף התשובה לס' \"אשל אברהם\" (בוטשאטש או\"ח סי' סט ד\"ה עמג\"א ס\"קד) שם איתא שאומנם אין חובה להשלים את חזרת התפילה אחר ברכת הא-ל הקדוש, אך מותר להשלים כולה , ואפילו מצווה איכא, כדי לשמוע סיומי הברכות ולענות ה\"אמנים\" (והוא חולק בזה על ס' \"התהילה לדוד\" המחייב בכהאי גוונא לחזור על כל התפילה, עי\"ש).</i> כאשר הם מצטרפים יחדיו. דעת השו\"ע שיכולים ודעת הרדב\"ז שאינם יכולים. להלכה נראה שלא יעשו חזרת הש\"ץ במקרה זה<sup>4</sup><i class=\"footnote\">\"משנה ברורה\" (שם סק\"א ) הביא את סברת רדב\"ז, שכיוון שהעשרה התפללו ביחידות, \"פרחה\" מהם חובת קדושה, ואף על פי שאחר- כך חזרו והתחברו, אינם יכולים לחזור ולומר קדושה, ואם חזרו והתפללו, הוי ברכה לבטלה. וכתב \"משנה ברורה\" (שם) שגם \"מגן אברהם\" וגם \"מגן גיבורים\" ו\"חיי האדם\" הביאו דברי רדב\"ז להלכה, ואלו בשו\"ת הרמ\"ע ובס' \"דרך החיים\" פסקו כשו\"ע. אלא בעל שבעל \"חתם סופר\" כתב שעמא דבר כרדב\"ז, שאין חוזרים ומתפללים . וב\"ביאור הלכה\" שם ( ד\"ה אומר אבות וכו' ) פוסק במפורש כרדב\"ז מכח דברי \"חתם סופר\" הנ\"ל. בנוסף לכך יש גם עניין ציבורי וחינוכי שלא לחזק את התופעה של אי הגעה בזמן לתפילה (סברת הרב נ\"א רבינוביץ ).</i>.",
            "2. גם רדב\"ז מודה, שאם אחד לא התפלל עדיין ותשעה התפללו תפילה בלחש, יכול אותו האחד להתפלל בקול רם וכולם יאמרו קדושה<sup>5</sup><i class=\"footnote\">\"משנה ברורה\" (שם סק\"א), בתנאי שאותו העשירי לא יתפלל בלחש לפני האמירה בקול רם, כי אז לא שייך לומר שפרחה חובת תפילה מהם, כי בשביל עצמו אומר התפילה.</i>. ומדין \"כל ישראל ערבים זה לזה\" מותר גם לאחד מבין אלה שכבר התפללו לרדת לפני התיבה ולומר חזרת הש\"ץ<sup>6</sup><i class=\"footnote\">\"משנה ברורה\" (שם).</i>. ",
            "3. מתוך כל זה יוצא, שאם תשעה התפללו תפילה בלחש ואח\"כ בא עשירי, והם רוצים לעשות חזרת הש\"ץ, כי אז דין חזרת הש\"ץ ממש אין כאן, כי לא היו עשרה אנשים בזמן התפילה בלחש של רוב מנין (ששה ומעלה)<sup>7</sup><i class=\"footnote\">בשו\"ת \"שבט הלוי\" (שם) כתב, שחיוב חזרת הש\"ץ חל רק כאשר קיימת נוכחות של עשרה אנשים בבית-הכנסת בזמן התפילה בלחש אפילו אם ארבעה מהם כבר התפללו, כי רק זה מוגדר כתפילת ציבור. ולכן מובנים דברי \"הר צבי\" (הובא לעיל הערה 3), שאם העשירי כבר התפלל – אי-אפשר לעשות חזרת הש\"ץ, כי דין חזרת הש\"ץ ממש אין כאן בכל מקרה (גם אם לא התפלל), שהרי לא היו עשרה בעת התפילה בלחש, ודין יורד לפני התיבה שייך רק אם יש אחד שעדיין לא התפלל כלל – שאז חוזרים עבורו.</i>, אבל יש כאן דין יורד לפני התיבה (כפורס על שמע) ובזה, אם העשירי כבר התפלל – פרחה מהם חובת הקדושה, ואם לאו – אפשר לעשות קדושה עבורו, ואף ניתן להשלים את כל התפילה בקול, ואפילו אחד מאלה שכבר התפללו. "
        ],
        [
            "\n<small>אוסלו, נורווגיה, טבת, תשס\"ב</small>",
            "<b>ג. זמן תפילה לכתחילה במקום שזמן הנץ מאוחר ואי אפשר לארגן אז מנין</b>",
            "<b>שאלה:</b>",
            "בימים הקצרים של השנה - דצמבר, ינואר, כל הזמנים שמסביב לתחילת היום ההלכתי באים יחסית מאוחר. היום למשל (20/12/01) זמן טלית ותפילין בשעה 07:30 והנץ החמה בשעה 09:18.",
            "בימים כאלה נוהגים להתחיל את התפילות כאן בשעה 07:30 ולהניח תפילין אחרי פסוקי דזימרה. למותר לציין שאם נתפלל בזמן הנץ יתבטל המנין בחורף ואולי בכלל.",
            "אם אחד מבאי בית-הכנסת אומר שהוא מעדיף להתפלל בנץ היות וכבר לא הובטח שיהיה כל יום מנין, האם קיימת אפשרות להגיד לו להמשיך להתפלל בשעה 07:30 כמו שאר המתפללים מחשש ביטול המנין על אף העובדה שתפילה כזאת נחשבת לבדיעבד ותפילה בנץ הינה לכתחילה?",
            "האם מותר לדרוש מחזן בית-הכנסת להתפלל בשעה 07:30 ביחידות יחד עם שאר באי בית-הכנסת, בגלל השיקולים הנ\"ל או שמא אין באפשרותינו למנוע ממנו להתפלל יותר מאוחר אם היה נוכח בשעה 07:30 ולא היה אז מנין?",
            "<b>תשובה:</b>",
            "1. לכתחילה, זמן קריאת-שמע הוא משיכיר את חברו הרגיל עמו קצת בריחוק ד' אמות<sup>1</sup><i class=\"footnote\">שו\"ע או\"ח (סי' א סע' נח).</i>, וכן הוא זמן הנחת תפילין<sup>2</sup><i class=\"footnote\">שו\"ע או\"ח (סי' ל סע' א).</i>. זמן תפילת שמונה-עשרה הוא מהנץ החמה<sup>3</sup><i class=\"footnote\">שו\"ע או\"ח (סי' פט סע' א), כדכתיב \"ייראוך עם שמש\".</i>.",
            "בשעת הדחק, כגון שצריך להשכים לדרך<sup>4</sup><i class=\"footnote\">לגבי קריאת-שמע - שו\"ע או\"ח (סי' נח סע' ג); לגבי תפילת שמונה-עשרה - שם (סי' פט סע' ח וב\"משנה ברורה\" ס\"ק מ).</i>, או לצאת לעבודה לצורך פרנסתו<sup>5</sup><i class=\"footnote\">שו\"ת \"אגרות משה\" (או\"ח ח\"ד סי' ו), שגם זה נחשב לשעת הדחק.</i> - יכול אדם לקרוא קריאת-שמע ולהתפלל תפילת-שמונה עשרה משעלה עמוד השחר<sup>6</sup><i class=\"footnote\">לפי הכלל \"כל שעת הדחק כדיעבד דמי\" (\"בית יוסף או\"ח סי' נח ד\"ה \"מי שהוא אנוס\"). ויעויין ברא\"ש במס' סוכה (פ\"ג סי' יד) שכתב, ששעת הדחק עדיפה אפילו על דיעבד, וכן כתב בשו\"ת \"שבות יעקב\" (ח\"ג סי' קי), שלכן בשעת הדחק מותר לכתחילה לנהוג כמו בדיעבד, והוכיח עדיפות שעת הדחק מהא שסומכים בזה אפילו על יחיד במקום רבים, ואילו בדיעבד לא סמכינן אהא.</i>, אך לא יברך על התפילין עד הזמן שיכיר חברו. ואם הוא נאלץ להתפלל בעלות השחר- יניחן בלי ברכה<sup>7</sup><i class=\"footnote\">\"משנה ברורה\" (סי' נח ס\"ק טז).</i> וכשיגיע הזמן, ימשמש בהם ויברך<sup>8</sup><i class=\"footnote\">שו\"ע או\"ח (סי' ל סע' ג).</i>.",
            "2. אם עומדת לפני אדם הברירה להתפלל בציבור לפני זמן תפילה לכתחילה, או להתפלל ביחידות בזמן - אם הוא יכול לכוון את זמן הנץ החמה בדיוק, עדיף שיתפלל ביחידות<sup>9</sup><i class=\"footnote\">אמנם עיין ברמב\"ם בתשובותיו (סי' קפ, בלאו) שהסתפק בכך, וצ\"ע.</i>, אך הרוב אינם בקיאים בכך, ואז עדיפה תפילה בציבור קודם הנץ החמה<sup>10</sup><i class=\"footnote\">שו\"ת \"פרי יצחק\" (ח\"א סי' ב); שו\"ת \"אגרות משה\" (שם). שניהם כוונו לאותו החידוש - שהעדיפות של הנץ החמה בנוגע לשמונה-עשרה היא רק בזמנו המדויק - \"עם שמש\", אך אם הוא מאחר להתפלל לאחר הנץ עד ד' שעות, הרי שזה באותה המעלה כמו להתפלל מעלות השחר עד הנץ. וממילא, כאשר יש תפילה בציבור קודם הנץ, ולא יוכל לכוון לשעת הנץ בדיוק - יתפלל עם הציבור.</i>.",
            "3. במקרה שלנו קיים עניין נוסף - בלעדי היחיד, יתבטל המנין של הציבור. במצב כזה אפילו ניתן לכפות על היחיד להתפלל בציבור, כדי שלא יתבטל המנין<sup>11</sup><i class=\"footnote\">מרדכי ב\"ב (פ\"א סי' תעח, תעט); רמ\"א או\"ח (סי' נה סע' כב). ועיין ב\"משנה ברורה\" (שם ס\"ק עג) שהאריך בחשיבות קיום מנין במיוחד בקהילות קטנות, כדי שלא יתבטל התמיד. וכל המזכה את הרבים, אין חטא בא לידו, ע\"ש.</i>. ואף על פי שמדובר בתפילה קודם זמנה - הרי ביררנו לעיל שבשעת הדחק היא מותרת.",
            "4. באשר לחזן - יש לחייב אותו להגיע כל יום בזמן המוקדם, למקרה שיהיה מנין<sup>12</sup><i class=\"footnote\">כמו כל יחיד אחר, וכנ\"ל.</i>, אך אם אין מנין בזמן שקבעו, אין לחייבו להתפלל ביחידות עם האחרים בזמן המוקדם, והוא יכול לאחר את תפילתו להנץ החמה<sup>13</sup><i class=\"footnote\">מכיוון שעצם נוכחותו בזמן כל יום, יראה לציבור שהוא מעוניין להתפלל עמהם, בתנאי שיהיה מנין, ולכן גם אם יראו שבסופו של דבר לא הצטרף, כי לא הגיע מנין, זה לא ימנע מן היחידים האחרים להגיע להבא, כי תמיד יקוו שיהיה מנין, ואז החזן יתפלל עמהם.</i>."
        ],
        [
            "<small>בומבי, הודו, מרחשוון תשנ\"ט</small>",
            "<b>ד. שאלת גשמים בהודו</b>",
            "<b>שאלה:</b>",
            "עונות השנה בבומבי, הודו, היינן כסדר העונות בחצי הכדור הדרומי שהן הפוכות למציאות בארץ-ישראל.",
            "אנו נוהגים בבומבי לומר את התוספות בשמונה עשרה הנוגעות לגשם לפי צרכי ארץ-ישראל. בחודשים יוני עד ספטמבר יורדים אצלנו גשמים (כ- 200 מ\"מ בממוצע ) אנו כאמור אומרים אז בפועל \"מוריד הטל\" למרות שזאת עונת הגשמים. האם אנו נוהגים נכון?",
            "ואם כן, מה הדרך הנכונה לבקש ולהתפלל לגשם במקומנו?",
            "<b>תשובה:</b>",
            "אתם נוהגים נכון ואכן המנהג הפשוט בערי הודו שאומרים \"משיב הרוח ומוריד הגשם\" מיום שמיני-עצרת, ושואלים גשמים מיום ס' שלאחר תקופת תשרי, עד הפסח, ואזי פוסקים מלומר \"משיב הרוח ומוריד הגשם\" ופוסקים מלשאול מטר בברכת השנים, כמנהג רוב הארצות<sup>1</sup><i class=\"footnote\">\"כף החיים\" (או\"ח, סי' קיז, ס\"ק יז); \"ילקוט יוסף\" (ח\"א, סי' קיז, הערה כ).</i>. ובזמן שנצרך להם גשם בין פסח לבין סוכות שואלים מטר בברכת שומע תפילה<sup>2</sup><i class=\"footnote\">ישנם פרטים רבים בדיני שאלת גשמים בחו\"ל. להלן יובא תקציר הדינים בנושא זה כרקע להבנת דיני הזכרת גבורות גשמים בחו\"ל: בשו\"ע אורח חיים (סי' קיז, סעיף ב) נפסק על-פי הגמ' במסכת תענית דף יד ע\"ב, כי יחידים בחו\"ל הנצרכים לגשם בימות החמה - בין פסח לסוכות - שואלים מטר בברכת שומע תפילה. המחבר הכריע שם כדעת רוב הפוסקים שתושבי ארץ שלימה דינם כיחידים לעניין זה. הפוסקים כתבו שבאותם המקומות ישאלו מטר בברכת השנים לאחר סוכות ועד פסח אלה אם כן גשמים מזיקים להם בחודשים אלו, שאז יאמרו כל השנה \"ותן ברכה\" בברכת השנים, וישאלו מטר בזמן שהם צריכים לו בברכת שומע תפילה (שו\"ת \"תורת חיים\" ח\"ג, סי' ג; \"כף החיים\" שם ועוד). במקרה האחרון, כאשר הגשמים שבין סוכות לבין פסח מזיקים, חלוקות הדעות בין הפוסקים, אם יאמרו בימים אלה \"מוריד הטל\" [דעת הגר\"ע יוסף בסעיף יט, שם] או שיזכירו \"משיב הרוח ומוריד הגשם\" [דעת הגר\"ש סלנט שהובאה בשו\"ת \"בצל החכמה\", ח\"ו סי' פה]. אמנם, להוציא מקרה זה לא מצאנו חילוק כלשהו בדברי חז\"ל והפוסקים בדין הזכרת גבורות גשמים בין בני א\"י לבין בני חו\"ל, ולכן לכל הדעות במקומות שאין הגשמים מזיקים בין סוכות לבין פסח, יזכירו אז משיב הרוח ומוריד הגשם, ובימים שבין פסח לבין סוכות לעולם יאמרו מוריד הטל, כמו בא\"י. כפי שצוין לעיל, כך פסקו \"כף החיים\" וה\"ילקוט יוסף\" גם בהתייחסם בפירוש לדינים אלו כפי שהם נוהגים בהודו.</i>, אך אין מזכירים משיב הרוח ומוריד הגשם, מכיוון שהזכרת גבורותיו ית' תלויה בארץ ישראל ששם עיקר השבח וההודיה אליו ית'<sup>3</sup><i class=\"footnote\">זהו הטעם שכתב מרן הראי\"ה קוק בשו\"ת אורח משפט סי' כ\"ד לכך שלא מצאנו חילוק בדברי חז\"ל בין בני א\"י לבין בני חו\"ל בעניין הזכרת גבורות גשמים.</i>. "
        ],
        [
            "<small>ניו יורק , ארה\"ב, תמוז, תשנ\"ט<b> </b></small>",
            "<b>ה. פטור מתחנון כאשר כלה מתפללת בבית הכנסת</b>",
            "<b>שאלה:</b>",
            "הכלה מקפידה להתפלל בציבור כל יום כבר כמה שנים. היא אמרה שבשבעת ימי המשתה יתכן שהחתן יצטרך ללכת לעבודה והם לא יתפללו באותו מניין או שהוא לא יוכל להתפלל בכלל במניין, אבל היא עדיין תגיע. היא רוצה לדעת אם יש לקהל להגיד תחנון כשהיא נמצאת בתוך שבעת ימי המשתה? ",
            "<b>תשובה: </b>המנהג הוא שלא לומר תחנון כשיש חתן בעזרת-הגברים , ויש על מי לסמוך גם למי שמיישמו למקרה שהכלה מתפללת בעזרת-נשים<sup>1</sup><i class=\"footnote\">נשים צעירות הבאות להתפלל בקביעות במניין הן תופעה חדשה, שיסודה ברגשי - קודש ויראת – שמים. על כן יש לחפש דרכים ע\"פ ההלכה לעודד את הקשר בינן לבין בית-הכנסת, חיי קהילה, לימוד תורה וקיום מצוות. ובוודאי שיש להיזהר שלא לפגוע ברגשי קודש אלה.</i>, אף-על-פי שאין החתן בעזרת-הגברים<sup>2</sup><i class=\"footnote\">מכיוון שלא נשאלנו, לא התייחסנו בתשובה לעובדה המוזכרת בשאלה בדבר חתן היוצא לעבודתו ב-ז' ימי המשתה, נושא הדורש הכרעה הלכית בפני עצמו.<br>בשו\"ת \"ישכיל עבדי\" (ח\"ז השמטות לאו\"ח סי' ג ס\"ק א) הכריע שאין לבטל אמירת תחנון מכיון שהאישה אינה מצטרפת עם הציבור (א) משום שאינה מצטרפת למניין (ב) משום שבשל הימצאותה בעזרת-נשים אין היא נחשבת לחלק מן הציבור לעניין זה. לדעתו רק ב\"בית חתנים\" מבטלים תחנון אף אם רק הכלה שם. וכן פסק בשו\"ת \"שבט הלוי\" (ח\"ה סו\"ס יב) \"פשוט שאין כלה לבד פוטרת מנפילת אפיים, כיון שאינה בצירוף איתם, ועוד טעמים. ולרוב הפשיטות אקצר\". וחזר ושנה (ח\"ח סי' כד סעיף ב) שאין לבטל תחנון אא\"כ מתפללים ב\"בית חתנים\", אם רק הכלה נוכחת שם. אמנם בשו\"ת \"שבט הלוי\" הנ\"ל (שם) הביא השואל מספר \"מאורי אור\" (דף קסא), וז\"ל: \"נפילת אפים אצל חתן ואבל מסתברא הכי נמי כלה ואבלה\", ופשטות דבריו שכלה פוטרת מתחנון, ואולם בעל \"שבט הלוי\" העמיד דבריו רק במקרה שמתפללים ב\"בית חתנים\". נחלקו פוסקים אם אומרים תחנון כשחתן נמצא בבית-הכנסת ולא מתפלל עם הציבור. לדעת הגרש\"ק (ס' החיים סי' קלא) נפטרים מתחנון רק ביום החופה, ולדעת מהרש\"ם ( \"דעת תורה\" קלא, ד) ושו\"ת \"חסד לאברהם\" (או\"ח ב מצויין ב\"תפילה כהלכתה\" ,עמ' שו הערה מב) שפטורים כל ז' ימי החופה. לדעת \"אשל אברהם\" (בוטשאטש, סי' קלא), \"ישכיל עבדי\" (שם) \"אבני ישפה\" לגרי\"ש אלישיב ( א, כא) אומרים תחנון. <br>לדעות שגם חתן שאינו מתפלל עם הציבור פוטר מאמירת תחנון, אין צורך בהימצאותו במקום התפילה ודי בהימצאותו באותו המקום כדי לפטור את הציבור, קל וחומר שפטורים בנדון דידן, שהכלה מתפללת באותו המנין. לגבי הצטרפות הכלה מעזרת-נשים יש להעיר ממה שפשוט לפוסקים (יעוין \"תפילה כהלכתה\" פרק טו סעי' כו ובהערות) שלעניין אמירת תחנון יש לצרף לבית-הכנסת כל חדר סמוך, ובלבד שלא יהא בו ארון-קודש ותיבה, ובמה תהא שונה עזרת-נשים? וכן כתב הגר\"ח קניבסקי (בתשובה סי' רכו) בסוף ספר \"אשי ישראל\" שעזרת-נשים נגררת אחרי בית-הכנסת. ניתן לצרף גם את שיטת בעל \"ישועות יעקב\" ( סי' קלא, י) שהכריע, שאם יש חתן בבית-כנסת אחד בעיר, כל העיר נגררת אחריו, והעיד שכך נהגו בפראג, ואף שלמעשה לא נוהגים כך, מכל מקום למדנו מדבריו שאין הפטור מתחנון תלוי בהצטרפות למניין.<br>ובנוגע לעצה שכתב הט\"ז (שם סי' קלא, ס\"ך י ) והביאה ה\"משנה הברורה\" (שם ס\"ך, כ ) שב-ז' ימי המשתה אלו ימנע עצמו החתן מלהיכנס לבית-הכנסת כדי שלא יבטלו אמירת תחנון - הרבה מן הפוסקים לא קיבלו עצה זו (שיש בה גם ביטול תפילה בציבור לחתן!) ויש מהם שאף אמרו שראוי שיבוא לבית-הכנסת כדי שהציבור ישתתף בשמחתו (\"כף החיים\" סי' קלא, ס\"ך פז וכן \"ילקוט יוסף\" חלק א עמ' שמה הערה יא, ויעוי' במה שציין שם), ובפרט במקרה דנן שלא ממליצים לחתן שלא לבוא, ראוי להיזהר לא לבייש את הכלה. ואף שהחתן מחוייב בתפילה בציבור, יתכן שגם היא מחוייבת, מכיוון שקיבלה על עצמה, ואף אם לא קיבלה על עצמה קבלה גמורה, ראוי להיזהר בזה מאוד, כדי לא לגרוע ח\"ו משמחתה.</i>. ובמקום שהדבר יעורר מחלוקת בציבור, יש לפתור את הבעיה בדרכי נועם בלבד, \"והאמת והשלום אהבו\"."
        ],
        [
            "<small>טנסי, ארה\"ב, אייר תשנ\"ט</small>",
            "<b>ו. זמן אמירת ברכת הגומל של העולה לתורה</b>",
            "<b>שאלה:</b>",
            "שמעתי שיש פוסקים, שמי שהתחייב בברכת הגומל ועלה לתורה כשלישי, יברך הברכה דווקא אחר הקדיש, כדי לא להפסיק בין הקריאה לקדיש. האם יש מקור לכך?",
            "אם כן, מדוע לא חוששים להפסק בשבת במנחה ובתענית ציבור, שם הקדיש לפני שמונה עשרה הוא גם משמש כקדיש שאחר הקריאה?",
            "<b>תשובה:</b>",
            "אכן יש שכתבו<sup>1</sup><i class=\"footnote\">עיין בספר \"נתיבי הלכה\" (לרב יואל מלכא, ח\"ב סי' ריט סעיף ו עמ' צו, ובהערה מספר 8 שם) שמביא את דברי ה\"קיצור שולחן ערוך\" (סי' סט סעיף ה) שש\"ץ המתעטף בטלית במנחה, לאחר שכבר סיים פסוקי אשרי, יאמר פסוקים נוספים אחר עטיפתו כדי שיאמרו פסוקים לפני הקדיש בלי הפסק לפניו. וטוען ב\"נתיבי הלכה\" דה\"ה לנדון דידן, שאין להפסיק בין הקריאה בתורה לבין הקדיש ע\"י אמירת ברכת הגומל.<br>נראה שדבריו אלה של הקיצשו\"ע בנויים על דברי ה\"אורחות חיים\" (ח\"א, דיני קדיש ופירושו, עמ' י, ובכל בו סי' ו), \"אחר ישתבח בלא הפסק שום דבר...פותח החזן קדיש...וכתב ה\"ר נתן, אם איחר והפסיק בין פסוקי זמרה לקדיש, יאמר ברכו בלא קדיש...אך טוב שיאמר פסוקי...ואחר כך יאמר קדיש, שאין לשנות מנהג התפילה...\".<br>אמנם, בקריאת התורה של מנחה בשבתות ובתעניות-ציבור אכן מפסיקים הרבה בין הקריאה לבין הקדיש, כי רוצים להסמיך את הקדיש לתפילת העמידה שלאחריו (\"שבלי הלקט\" סי' עט, ומובא ב\"בית יוסף\" או\"ח ריש סי' רצב, וב\"מגן אברהם\" ס\"ק ב ו\"משנה ברורה\" שם ס\"ק ד), אבל נראה שיש הבדל, שהרי ההפסק של אמירת יהללו וכו' עדיין קשור לקריאת התורה.<br>כך נראה להבין בדברי ה\"מגן אברהם\" (שם ס\"ק ב) בשם \"ליקוטי פרדס\" (כמופיע ב\"פרדס הגדול\", סוף סי' א; ובהוצ' עהרענרייך בפי' התפילות עמ' שא-שב, ושם מציין ל\"ליקוטי פרדס\" דף יד) שכתב: \"...ממהר לגלול התורה ובא לפני התיבה ואומר קדיש...ומה שמפסיק בינתיים, לא חשיב הפסקה, וכולה סיומא אריכתא הוא\". ואמנם, יש לעיין, אם בזמנו אכן אמרו את הפסוק \"יהללו\" וגם הוא כלול ב\"סיומא אריכתא\", כי שמא הכוונה רק לגלילת התורה, ואם כן, אפשר לטעון שרק מעשה הגלילה לא ייחשב כהפסק בין שני חלקי תפילה שבדיבור, אבל דיבור עצמו אכן ייחשב להפסק. אבל מזה שהסביר, שגלילת ספר התורה היא סיומא אריכתא, ולא הדגיש שהיא מעשה ולא דיבור, נראה שלא ירד לחילוק זה, ועל כן גם \"יהללו\" יהיה כלול ב\"סיומא אריכתא\", ועיין בהגהות \"יד אפרים\" שם. ונראה שדומה לדברי ה\"תרומת הדשן\" (סי' יג , מובא ב\"משנה ברורה\" סי' קכג ס\"ק יח) שלמרות המרחק שבין תפילת העמידה של שחרית לבין קדיש תתקבל שלאחריה, הקדיש מוסב על התפילה, \"אלא שמפסיקין בקריאת ס\"ת וסדר קדושה והלל ואבינו מלכינו וכה\"ג, דכולהו לסדר התפילה באין\". ועיין להלן בהערה 2 לגבי מנהג חב\"ד.<br>וזהו שלא כעטיפת הש\"ץ בטלית, שאין לראות בה סיום של אשרי, וכן ברכת הגומל אינה חלק מקריאת התורה. <br>ונראה שייתכן לחלק בין הקדיש במנחה של שבת ותענית-ציבור לבין עטיפה בטלית לאחר אשרי ואמירת ברכת הגומל משתי בחינות נוספות:<br>א. יש להבחין בין הפסקה מיד לפני הקדיש לבין הפסקה בקטע שעליו אומרים את הקדיש, דהיינו שבעטיפה בטלית ובאמירת הגומל, מה שנעשה מיד לפני הקדיש אינו דבר שכשלעצמו מאפשר את אמירת הקדיש כגון אמירת פסוקים או תפילת העמידה, כמבואר ב\"פרדס הגדול\" (סי' ה) וב\"אורחות חיים\" (שם בריש דין קדיש ופירושו). ועוד עיין \"פרי מגדים\" ב\"משבצות זהב\" (סי' נה ריש ס\"ק א), ולבין פסוקי יהללו וכו', שם, אמנם הפסוקים שנאמרים סמוך לקדיש מפסיקים בין הקריאה בתורה (שעליה אומרים את הקדיש) ולבין הקדיש, אבל על כל פנים גם הם הם מן הדברים שעליהם ניתן לומר קדיש.<br>ואולי יש לדמות את זה לדיני הפסק בברכות. שהרי מי שהפסיק בין ברכת הנהנין והמצוה לבין אכילתו או עשיית המצוה שעליה בירך, חייב לברך שוב, בעוד שמותר לכתחילה להפסיק באמצע סעודתו לאחר שכבר התחיל לאכול (עיין שו\"ע או\"ח סי' קסז סעיף ו), וכן הוא לגבי ברכות המצוה, אם הפסיק לאחר שכבר התחיל במצוה, שאינו צריך לברך שוב (עיין שו\"ת הרשב\"א ח\"א סי' רמד, מובא ב\"בית יוסף\" או\"ח סוף סי' תרצב).<br>ב. ב\"שער הכולל\" (לרב אברהם דוד לאוואוט, פרק כט סעיף ד) ובספר ה\"קדיש\" (לרב דוד אסף, עמ' רמא הערה 70) מביאים את שו\"ת \"דברי נחמיה\" (לחתן בנו של בעל התניא, סי' יט) שבקדיש שלאחר קריאת התורה במנחה \"עיקר התקנה בשביל השמונה עשרה\". ומסביר שמה שמביא ה\"מגן אברהם\" (שם סי' רצב ס\"ק ב) מה\"ליקוטי פרדס\", שהקדיש שלפני תפילת העמידה מוסב על קריאת התורה, הוא \"משום דבלא זה אי אפשר לומר קדיש בלי פסוקים קודם\".<br>ואולי יש להבחין בנוגע להפסק לפני קדיש, בין כשעיקר מטרת הקדיש היא לשמש כהקדמה למה שיבא אחריו (כבמנחה בשבת ובתענית-ציבור, כמו שהבאנו לעיל מבעל \"שבלי הלקט\") ולבין קדיש שנתקן בעיקר כסיום למה שקדם לו (כבנדון דידן לגבי ברכת הגומל).<br>גם הקדיש שבין אשרי לבין תפילת העמידה של מנחה בחול וביו\"ט, ייתכן שנתקן בעיקר בגלל פסוקי \"אשרי\" שקדמו לו (כמשמע מדברי \"פרי מגדים\" ב\"משבצות זהב\", או\"ח סי' נה סק א), ולא כהקדמה לתפילת העמידה. ורק לאחר קריאת התורה (כבמנחה של שבת ותענית-ציבור) יש צורך בקדיש כהקדמה לתפילת העמידה, וכלשון ה\"לבוש\" באו\"ח סי' תצב, \"כדי שידעו העם, שהגיע החזן לפני העמוד ויתחילו להתפלל... מה שאינו כן בשחרית, שכשיגיע החזן לפני העמוד, מתחיל בקול רם אשרי יושבי ביתך וגו' וידעו העם שהגיע החזן לפני העמוד ושיאמרו מכאן ואילך סדר קדושה\". אמנם, עיין ברמב\"ם בסדר התפילה בסוף הקטע המתחיל \"נוסח ברכות התפילה וסידורן\", ועיין עוד בשו\"ת הרמב\"ם \"פאר הדור\" (סי' קל הערה 5).</i>, להקפיד שמי שעולה לתורה בעלייה שלפני הקדיש, יברך את ברכת הגומל רק לאחר הקדיש, והמחמיר לעשות כן תע\"ב<sup>2</sup><i class=\"footnote\">יש להעיר שלמנהג חב\"ד, כמופיע בהערה לסידור \"תפילת ה'\" (בתפילת מנחה בשבת), \"הש\"ץ מתחיל לומר חצי קדיש קרוב לסוף הגלילה ומאריך באמירתו באופן שיסיים אחר כניסת הס\"ת לארון\". ומעין זה מופיע בספר \"שער הכולל\" (פרק כט, מנחה לשבת, סעיף ד, ועי\"ש שדן בזה) שבעל התניא הנהיג ש\"בשבת במנחה תיכף אחר הקריאה בס\"ת, כשהש\"ץ הולך להתיבה להתחיל קדיש, מגביהין הס\"ת והש\"ץ בבואו אל התיבה מתחיל מיד קדיש...\".</i>. אבל נראה שמעיקר הדין אין צריך לחוש לזה, ואין למחות במי שרוצה לאמרה צמוד לעלייתו, לפני הקדיש<sup>3</sup><i class=\"footnote\">נראה שאפשר להקל בזה משתי סיבות: (א) כנראה דברי ה\"קיצור שולחן ערוך\" אינם מוסכמים; (ב) יש להבחין בין שני המקרים. ונסביר את דברינו:<br>(א) ב\"דרכי משה\" (טור או\"ח סי' נד אות א) מביא בשם ה\"אור זרוע\" ש\"בתשובת הגאונים כתוב, וששאלתם מי שנזדמנה לו טליתו לאחר שעמד להתפלל...מפסיק ומברך בין ישתבח לקדיש להתעטף בציצית ומתעטף ומתחיל לומר קדיש\". נראה מדבריו שאין צריך לומר פסוקים נוספים, מפני שאין העטיפה בטלית והברכה עליה מוגדרות כהפסק בין פסוקי דזמרא לבין הקדיש. וכן כתב במפורש ב\"משנה ברורה\" (סי' נד ס\"ק יב) על פי משמעות לשון ה\"דרך החיים\", שאין צריך לומר פסוקים נוספים בכהאי גוונא. ולכאורה הוא הדין בעטיפת הש\"ץ בין אשרי של מנחה לבין הקדיש שלאחריו.<br>נראה שהסיבה שאין העטיפה בטלית מוגדרת כהפסק, היא מפני שהעטיפה נמשכת זמן קצר בלבד, ואם כן הוא הדין גם בנדון דידן, לגבי ברכת הגומל, שאין להחשיב את הברכה כהפסק, ועיין לקמן בסוף הערה זו.<br>אמנם, ניתן לדחות שכל זה הוא רק בדיעבד, אבל עדיין ייתכן שלכתחילה אסור להפסיק אפילו בהפסק קטן כמו עטיפה בטלית או אמירת ברכה (אם כי, עי\"ש בסוף הערה זו, דיותר נראה שמותר גם לכתחילה). ועוד אפשר לטעון שאין עטיפת הש\"ץ נחשבת להפסק מפני שגם היא קשורה לסדרי התפילה, שלא כברכת הגומל, שלכאורה אינה קשורה לקריאת-התורה (אמנם לגבי נקודה זו עיין לקמן). אבל על כל פנים, אם דוחים את דברי ה\"קיצור שולחן ערוך\", לפחות נופלת ממנו הראיה לנדון דידן].<br>(ב) גם אם נקבל את דברי \"הקיצור שולחן ערוך\", מכל מקום אפשר להבחין בין המקרה שלו לבין המקרה שלנו מכמה בחינות:<br>אף כי לכאורה אין קשר ענייני בין קריאת-התורה לבין ברכת הגומל, הרי מכיוון שנוהגים להסמיך ברכה זו לקריאת-התורה, נראה שאין לראות בה הפסק, שהרי גם הפסוקים יהללו וכו' (שמהווים \"סיומא אריכתא\" לקריאה, כנ\"ל בהערה 1, ועוד עיין ב\"משנה ברורה\" סי' רצב ס\"ק ד על-פי \"פרי מגדים\" שם ב\"אשל אברהם\" ס\"ק ב וב\"פתחי שערים\" על ה\"שערי אפרים\" שער י סעיף מד) אינם קשורים ישירות לקריאת-התורה. ועיין עוד ב\"כף החיים\" (או\"ח סי' קכג סעיף כז) בשם \"פתח הדביר\" שכתב \"ומ\"ש הש\"ץ מי שבירך בעת קריאת התורה למתנדב והשכבות וכיוצא... הכל נקרא מצורף לענין הקריאה ושרי כקריאה עצמה, כיון דהכי נהוג\". ועיין עוד ב\"תרומת הדשן\" שציטטנו לעיל בהערה 1.<br>גם יש לציין שבמקרה של ה\"קיצור שולחן ערוך\" הש\"ץ הוא זה שמפסיק בעטיפתו, ושלא כבנדון דידן שבו העולה לתורה (שבדרך כלל אינו זה שקרא בתורה ושאומר את הקדיש) הוא זה שמברך את ברכת הגומל. ועיין ב\"פרישה\" (טור או\"ח סי' קכב אות א, ומובא ב\"פרי מגדים \"משבצות זהב\" סי' קכג ס\"ק ט וב\"משנה ברורה\" שם ס\"ק יח) שכתב על-פי דברי \"תרומת הדשן\" הנ\"ל, ש\"מכאן משמע שאסור לשליח צבור לדבר ביני ביני [היינו בין חזרת הש\"ץ לבין קדיש תתקבל], כיון דהכל מעין תפילה אחת הוא וקדיש חוזר על כולן\". אבל אחרונים אינם אוסרים על שאר המתפללים להפסיק. ואף כי שאולי אפשר לדחות, דבנדון של ה\"פרישה\" ההפסק של מתפלל אחר יהיה הפסק פרטי, ושלא כבנדון דידן שבו ברכת הגומל תהיה הפסק ציבורי, שהרי מברכים אותה אחר הקריאה דוקא כדי שתיאמר לפני הציבור, מ\"מ נראה יותר כמו שכתבנו.<br>עוד יש לציין את דברי ה\"מגן אברהם\" (שם בסי' רצב סקב, ומובא גם ב\"משנה ברורה\" שם ס\"ק ד) שאין פסוק אחד (\"יהללו\" או \"ואני תפילתי\") נחשב להפסק לגבי קדיש. ואף דשם אינו מדבר אודות הפסק בין מה שעליו אומרים קדיש לבין הקדיש עצמו, אלא על הפסק בין שתי אמירות של קדיש שיצדיק את אמירת שניהם, מכל מקום נראה שעל כל פנים יש משם סמך לנדון דידן.<br>ועוד נראה שכך יש להבין את דברי ה\"משנה ברורה\" (סי' רפד ס\"ק טו) ש\"אחר אשרי [לפני מוסף בשבת] לא יאמר שום דבר, דהקדיש שאומרים לפני העמוד קודם תפילת שמונה עשרה הוא קאי על אשרי שאמר בתחילה...ויהללו שאומרים אין הפסק...\". נראה שמוכרחים לומר ש\"שום דבר\" הוא לאו דוקא (ובא רק לאפוקי מהפסק גדול של מי שברך שהוא מזכיר אחר כך שם), שהרי מקור דבריו הוא ב\"פרי מגדים\" שם (\"אשל אברהם\" ס\"ק ז) שכתב ע\"פ ה\"מגן אברהם\" הנ\"ל (בסי' רצב ס\"ק ב), שהסביר שיהללו לא חשיב הפסק הואיל והוי הפסק של פסוק אחד בלבד. ולפי זה משמע גם מה\"משנה הברורה\" שאפשר ליישם את דברי ה\"מגן אברהם\" לגבי נדון דידן, היינו שהפסק קטן בין מה שאומרים עליו את הקדיש לבין הקדיש עצמו אינו נחשב להפסק.</i>. "
        ],
        [
            "<small>פריז, צרפת, ניסן, תשנ\"ט</small>",
            "<b>ז. דין ברכת הגומל לאישה</b>",
            "<b>שאלה:</b>",
            "נשים נהגו לברך הגומל לאחר לידה, בכל קהילות ישראל. מה דינן לעניין ברכת הגומל לאחר טיסה, לכאורה אין כל הבדל ולמה לא ראינו שנהגו כך?",
            "<b>תשובה:</b> ",
            "מעיקר הדין אין לעניין ברכת הגומל הבדל בין גברים ונשים. אמנם יש שכתבו, שכל דין ברכת הגומל איננו חיוב<sup>1</sup><i class=\"footnote\">עיין \"מגן אברהם\" (שו\"ע או\"ח ריש סי' ריט).</i>, ולפי זה נהגו הנשים כפי שנהגו בכל מקום לפי מנהגיו, אך רוב הפוסקים כתבו שאין ברכת הגומל רשות אלא חובה<sup>2</sup><i class=\"footnote\">\"פרי מגדים\" (שם), שו\"ת \"חתם סופר\" (או\"ח סי' נא). החיוב נלמד במסכת ברכות (נד ע\"ב) מדברי קבלה (תהלים מזמור קז).</i>. ",
            "ברוב קהילות ישראל נהגו שהנשים מברכות הגומל רק אחר לידה<sup>3</sup><i class=\"footnote\">ב\"כנסת הגדולה\" (סי' ריט) תמה, מדוע אין הנשים נוהגות לברך הגומל, וצידד לומר שתברכנה כעיקר הדין ותעשנה זאת בעזרת- נשים, כך שעשרה גברים הנמצאים בעזרת-גברים ישמעו הברכה, וכך הכריעו \"ברכי יוסף\" (שם אות ב) ו\"כף החיים\" (שם אות ג). גם בשו\"ת \"יחוה דעת\" (ח\"ד סי' טו) הכריע כאמור, וכתב שתברכנה הנשים בבית-הכנסת כשיש שם י' גברים וכשקוראים בתורה. והוסיף שיולדת יכולה לברך בביתה בפני י' גברים בעת שעושים מסיבה להולדת הבן או הבת. וחלקו \"כף החיים\" ו\"יחוה דעת\" על מה שכתב ב\"כנסת הגדולה\", שאישה תברך בפני איש א' או שנים או בפני י' נשים, והצריכו שתברכנה דווקא בפני י' גברים, כנ\"ל. למרות זאת, למיטב ידיעתנו, לא נהגו נשים ספרדיות לברך הגומל אלא לאחר לידה. ולגבי נשים אשכנזיות כתב ה\"משנה ברורה\" (שם בס\"ק ג) שמנהג העולם שאין מברכות הגומל, משום ש\"לאו אורח ארעא הוא שתברכנה בפני גברים\", ואח\"כ הביא דברי \"כנסת הגדולה\" הנ\"ל. ואף שלא חילק שם ה\"משנה ברורה\" בין יולדת לבין מי שנתרפאה ממחלה וכדו', כתב בספר \"תורת היולדת\" (פרק סב סע' ה) שנהגו בירושלם, שמתאספים י' קרובים בבית היולדת ומברכת בפניהם, וכן הביא ב\"נשמת אברהם\" (חאו\"ח סי' ריט אות א בשם הגרש\"ז אויערבך) שיולדות נהגו לברך, אך לא מי שנתרפאו ממחלה וכדו'. יש לציין עוד שב\"משנה ברורה\" (שם ס\"ק יז) כתב, שיש מקצת אנשים שנהגו, שהבעל מברך הגומל והאשה עונה אמן, עי\"ש, ואכן כך נהגו בקהילות מסוימות. ויש קהילות שלא נהגו כלל שיולדות מברכות הגומל. ועיין עוד בשו\"ת \"הר צבי\" (חאו\"ח סי' קיח), וכן באנציקלופדיה הלכתית-רפואית לד\"ר אברהם שטיינברג (כרך א, עמ' 113, ובהערות שם).</i>, ומסתבר שמכיון \"שהמנהג הוא לברך בעת קריאת התורה, לכן מדמים שאין הנשים חייבות בברכה זו\"<sup>4</sup><i class=\"footnote\">\"ערוך השולחן\" (שם, סע' ו).</i>, ורק בענין זה, שבו נהגו לברך בזמן הברית או זבד הבת ולאו דוקא בבית-הכנסת, המשיכו לנהוג כעיקר הדין."
        ],
        [
            "\n<small>ניו יורק, ארה\"ב, שבט תשנ\"ט</small>",
            "<b>ח. עניית איש לזימון נשים</b>",
            "<b>שאלה:</b>",
            "גבר ושלוש נשים האוכלים יחד בשולחן אחד והנשים רוצות לזמן לעצמן כפי שנפסק בשו\"ע אורח חיים, סי' קצט סעיפים ו-ז: \" האם רשאי אף הגבר לענות? ואם כן, באיזה נוסח הוא עונה (ראה ספר הליכות ביתה, פרק י\"ב, סעיף ז' בשם הגרש\"ז אויערבאך זצ\"ל)? האם התשובה לשאלה משתנה אם מדובר שלא בבני משפחה?",
            "<b>תשובה:</b>",
            "מפורש בספר \"הליכות ביתה\"<sup>1</sup><i class=\"footnote\">סי' יב סע' ז ובהערה שם.</i>, כפי שכתב הרב השואל (שאלת חכם חצי תשובה), שמותר לאיש לענות אחרי זימון הנשים, ואין בזה משום גנאי, משום שאין הוא מצטרף לנשים, אלא רק עונה לזימון של הנשים המזמנות לעצמן. ומי לנו גדול ממרן הגרש\"ז אוירבך שהסכים לדברים אלה, כמובא בספר הנ\"ל. וממילא הוא עונה בנוסח הרגיל. ואין חילוק בין זימון בציבור כללי לבין זימון בקרב המשפחה."
        ],
        [
            "\n<small>ג'ורג'יה, ארה\"ב, אדר א' תש\"ס </small>",
            "<b>ט. שאלת רשות לזימון מבעלת הבית</b>",
            "<b>שאלה:</b>",
            "אלמנה בקהילתנו, לפעמים מזמינה אורחים לארוחת שבת קודש, וכשנמצאים שם ג' גברים, היא מבקשת שהמזמן יזכיר \"ברשות בעלת הבית\" בברכת הזימון שלו. אורח אחד סירב, בטענו שעליו לבקש רשות מבעל הבית מכיוון שיש לבעל הבית זכות לזמן – זכות שאין לבעלת הבית האלמנה. מאידך, האלמנה טוענת שמכיוון שהאורח חייב לברך אותה ב\"ברכת האורח\", לכן יש לה זכות לבחור את המזמן. לפיכך, עליו לבקש רשות ממנה בברכת הזימון. מי צודק?",
            "<b>תשובה:</b> ",
            "זכותו של בעל - הבית לבחור את המזמן<sup>1</sup><i class=\"footnote\">שו\"ע או\"ח \"משנה ברורה\" (סי' רא סק\"ד בשם \"פרי מגדים\"), וראיתו מברכות מו ע\"ב, דרבי נתן לרב לברך, אף דרבי חייא שהיה גדול מרב, גם הוא ישב באותה הסעודה. עיין עוד ב\"משנה ברורה\" (שם ס\"ק ו-ז).</i>, ונראה שמכך נובע המנהג להוסיף בזימון: \"ברשות בעל- הבית\", יחד עם כהנים, מרנן ורבותי<sup>2</sup><i class=\"footnote\">המקור לבקשת הרשות מובא: בשבולי הלקט אות קמ (מובא בב\"י או\"ח סי' קסז): \"מצאתי בשם רב האי גאון המברך נוטל רשות מחברו דרך כבוד ואומר ברשות מורי... והם עונים ברשות שמיים. שכך שנינו בברכות נ\"ה ע\"א ראה קראתי בשם בצלאל - אמר לו הקב\"ה למשה,משה הגון עליך בצלאל...וכן בסעודה כל בני הסעודה בוחרים להם הכהן או החשוב לברך, ואומרים לו ברך. כלומר, אתה נאה והגון לפני הקב\"ה לברך וכל שכן לנו. והוא אומר ברשות רבותי: זה אני יודע, אם אתם מסכימים, שהקב\"ה מסכים עמכם וכו'...\".<br>כלומר, המברך אומר ברשות רבותי משום כבוד הממנים אותו וכל שכן לבעל הבית שבידו לבחור כנ\"ל. וכן כתב \"כל בו\" (סי' כה) \"ומדרך המוסר לכל מי שיברך שיטול רשות מן הגדולים המסובים שם\" - ואם כן ודאי שגם מדרך המוסר ליטול רשות ממארחו. עוד הביא בשו\"ת \"תורה לשמה\" (סי' לד) ראיה מערכין (יא ע\"ב) שחזקיהו נמלך בציבור ונטל רשותם להקרבת העולה, אף על פי שהיה מלך, וכן מלאכי השרת נותנים רשות זה לזה להקדיש ליוצרם. ועוד טעם לאמירת \"ברשות\", בהמשך דברי שבולי הלקט הנ\"ל, וכן כתב בשו\"ת \"רב פעלים\" (ח\"ד סי' כב) כדי לעורר את המסובים שיתנו דעתם לברכה, ויכוונו לצאת ידי חובה.</i>, ולכן מן הנימוס וממילא מן הדין לכבד את בעלת - הבית<sup>3</sup><i class=\"footnote\">זכר לדבר אפשר למצוא בגמרא ברכות (מח ע\"א) בעניין ינאי המלך, אשתו וברכת המזון.</i>, האלמנה, ולומר ברשות בעלת - הבית."
        ],
        [
            "<small>ניו יורק, ארה\"ב, מרחשוון תש\"ס </small>",
            "<b>י. אמירת \"יראו עינינו\" ע\"י חזן שאינו נוהג לאומרה</b>",
            "<b>שאלה:</b>",
            "לצערי אני בשנת אבל על אבי והנני משתדל לעבור לפני התיבה ככל יכולתי. נזדמן לי להתפלל בבתי כנסת שונים והנני מקפיד תמיד להתפלל בקול רם כנוסח הקהילה וכפי מנהגיה. בדרך כלל אין זה עניין גדול להגיד \"הודו\" לפני או אחרי \"ברוך שאמר\", והכל הולך על תלו. ",
            "נסתפקתי לגבי אמירת \"ברוך ה' לעולם\" בתפילת מעריב שנאמרת בהרבה קהילות כאן בחו\"ל בין \"השכיבנו\" לתפילת שמונה עשרה. אני התחנכתי על ברכי מנהגי הגר\"א, ליטא ובריסק שהקפידו לא להגיד \"ברוך ה' לעולם\" וראו בו ממש הפסק בין גאולה לתפילה של תפילת מעריב. ואף שאני יודע שמבחינה הלכתית יש מקום נרחב לתרץ זאת, בכל זאת כאן מדובר לא רק בשינוי זעיר של \"שמע קולנו\" או \"אב הרחמן\" אלא בעניין של הפסק. בנוסף לכך, ספיקותי עולות שהרי אני רואה שהרבה מאלה שמקפידים על שיטת הגר\"א כשמתפללים לפני התיבה במניין שאומרים \"ברוך ה' לעולם\" עוצרים אחרי אמירת \"השכיבנו\" ומחכים עד שהקהל יגמור את הברכה, ואז מיד אומרים את הקדיש לפני שמונה עשרה בלי אמירת אותה הברכה – האם זו הדרך הנכונה לפעול? ",
            "<b>תשובה:</b>",
            "א. ברכת \"יראו עינינו\" איננה נזכרת בש\"ס, אלא נתקנה ע\"י ראשי ישיבות שבבבל<sup>1</sup><i class=\"footnote\">שו\"ת \"משנה הלכות\" (ח\"ה סי' כט') בשם \"שבלי הלקט\".</i>.",
            "הברכה כוללת י\"ח פסוקים (כשבכל פסוק ישנה אזכרת שם ה') עם ברכה בסופם, ומטרתה היתה לפטור אותם המתפללים בבתי-הכנסת שבשדות שפחדו להתאחר שם זמן רב בלילה, מתפילת שמונה-עשרה על-ידי י\"ח אזכרות אלה והקדיש שלאחריהן. אמנם כיום שמתפללים בבתי-כנסיות מסודרים, לא שייכת תקנה זו, אך אין אנו מבטלים מנהג ראשון<sup>2</sup><i class=\"footnote\">טור (או\"ח סי' רלו).</i>. גם בארץ-ישראל קיבלו וקבעו תקנה זו בראשית תיקונה, אך בדורות האחרונים חדלו לאומרה בארץ-ישראל<sup>3</sup><i class=\"footnote\">\"דרכי יוסף\" (או\"ח סי' רלו אות ג). \"בית יוסף\" ( טור או\"ח סי' מו) לא מנה ברכת \"יראו עינינו\" במאה ברכות שחייב אדם לומר בכל יום.</i>. בטור<sup>4</sup><i class=\"footnote\">שם.</i> הביא מחלוקת ראשונים, אם יש לאומרה או לאו, ואף בין הפוסקים האחרונים יש שפסקו, שאין לאומרה אפילו בחו\"ל<sup>5</sup><i class=\"footnote\">על-פי האריז\"ל אין לומר פסוקים אלה, וכן דעת הגר\"א והגרש\"ז שלא לאומרם אפילו בחוץ לארץ - מובא בשו\"ת \"משנה הלכות\" שם.</i>.",
            "ב. לפי זה נפסקה ההלכה שכל אדם ינהג לפי מנהגו שלו, גם כאשר הציבור נוהג באורח שונה. ולכן, בן ארץ-ישראל או הנוהג כגר\"א וכגרש\"ז הנמצאים בחו\"ל במקום שהציבור אומרה - אין לו לאומרה<sup>6</sup><i class=\"footnote\">\"אגרות משה\" (חאו\"ח ח\"ב סי' קב, בסופו).</i>, וזאת בתנאי שלא ירגישו אחרים בדבר<sup>7</sup><i class=\"footnote\">\"אגרות משה\" (חיו\"ד ח\"ג סי' צו אות ח), כדין כל שינוי נוסח שיש בו בעיה של \"לא תתגודדו\" - מדאורייתא, ובעיה של לא ישנה מפני המחלוקת - מדרבנן. ואם הדבר לא מורגש - לא קיימות בעיות אלה.</i>. ולכן, אם אי-אפשר שלא לאומרה באופן שלא ירגישו, כגון שהוא שליח-ציבור - צריך לאומרה<sup>8</sup><i class=\"footnote\">\"אגרות משה\" שם, על-פי פסחים קו ע\"א. וכל שכן כאן שרבים סוברים, שצריך לאומרו בחו\"ל, וניתן לסמוך עליהם שלא להחשיבו כהפסק בין גאולה לתפילה אלא הוי גאולה אריכתא, כמו \"השכיבנו\".</i>. אין זה מן הראוי לסמוך על הפתרון של שתיקה בעת שהציבור אומרה ואמירת קדיש בלי לאומרה, שכן מעצם השתיקה ניתן להבין, שהוא מתפלל בנוסח אחר<sup>9</sup><i class=\"footnote\">ראה סברה דומה ב\"אגרות משה\" (חאו\"ח ח\"ב סי' קד) לגבי שינויי נוסח בדברים שהקהל אומרים בקול רם, שאין לשנות אפילו בלחש - מחמת סברה זו, וקל וחומר לגבי הש\"ץ.</i>."
        ],
        [
            "<small>ניו ג'רזי, ארה\"ב, מרחשוון, תשס\"א</small>",
            "<b>יא. ברכות על ראיית גאונים בתורה ובמדע</b>",
            "<b>שאלה:</b>",
            "אני לומד באוניברסיטת פרינסטון בניו ג'רזי, ארה\"ב. האוניברסיטה שלנו מפורסמת בזכות חתני פרס נובל מרובים השייכים לסגל המרצים. חלקם יהודים וחלקם אינם יהודים. חלק מ\"גאונים\" אלה הינם יהודים שומרי מצוות. האם אני צריך לברך ש\"חלק מחכמתו\" או \"שנתן חכמתו\"? האם יש הבדל בין יהודי שומר מצוות ושאינו שומר מצוות? מה הדין באינו יהודי שנחשב גאון ב\"מדעי היהדות\"? כשצריך לברך, האם יש לעשות זאת בשם ובמלכות? מה הדין, אם בזמן הראיה לא נאמרה הברכה, האם אפשר לברכה שלא בנוכחות ה\"גאון\"? ",
            "<b>תשובה:</b>",
            "1. הרואה חכמי ישראל, אומר \"ברוך שחלק מחכמתו ליראיו\"<sup>1</sup><i class=\"footnote\">ברייתא במס' ברכות (נח ע\"א), וכן נפסק בשו\"ע (או\"ח סי' רכד סעיף ו).</i> בלא הזכרת שם ומלכות<sup>2</sup><i class=\"footnote\">כן פסק \"ציץ אליעזר\" (חלק יד סי' לז ס\"ק ו) וכן משמע מ\"כף החיים\" (חלק ג סי' רכד סעיף יט). ישנם ב' טעמים עיקריים למה לא להזכיר שם ומלכות בברכה זו: <br>מפני שאין היום דין \"תלמיד חכם\" ראוי לברכה זו, וכמו שכתב \"ציץ אליעזר\" (שם) והביא בשם ספר \"יוסף אומץ\" (יוזפא), שמחברו חי לפני כארבע מאות שנה, וז\"ל: \"בסימן ת\"נ כותב שהברכה לראיית חכמי ישראל ואומות העולם לא כתב, כי מעטים מאד בזמנינו מי שראוי לקרותו חכם\", ומסיים: \"אכן מי שרוצה לאומרה בלא שם ומלכות, לא הפסיד\". אמנם הרב עובדיה יוסף חלק על טעם זה ופסק ב\"יחווה דעת\" (חלק ד סי' טז) לומר את הברכה בשם ומלכות. <br>טעם נוסף מביא \"כף החיים\" שלגבי נוסח הברכה ישנה פלוגתא, אם לומר \"שחלק\" כמו נוסח הגמרא שלנו או לומר \"שנתן\" כמו שפסק רמב\"ם (פ\"י מהל' ברכות הל' יא), ולכן פסק ב\"בן איש חי\" (פ' עקב אות יג) לברך על חכמי ישראל בלא שם ומלכות.</i>, ורק כאשר הוא רואה חכם מופלג בתורה ובחכמה וביראת ה' ומורה הוראות בישראל<sup>3</sup><i class=\"footnote\">\"יחווה דעת\" (חלק ד סי' טז).</i>, יברך בשם ומלכות. וגם כאשר הוא רואה הרבה חכמים יחד, אפילו אינם מופלגים, הוא יכול לברך עם אזכרה<sup>4</sup><i class=\"footnote\">\"כף החיים\" (חלק ג סי' רכד סעיף יח) וכן ב\"ציץ אליעזר\" (חלק ד סי' לז).</i>.",
            "2. הרואה חכמי אומות העולם, אומר \"ברוך שנתן מחכמתו לבשר ודם\"<sup>5</sup><i class=\"footnote\">ברייתא ברכות נח ע\"א, וכן נפסק בשו\"ע (או\"ח סי' רכד סעיף ז).</i>, וגם כאן בלא הזכרת שם ומלכות<sup>6</sup><i class=\"footnote\">\"כף החיים\" מביא שגם בברכה זו ישנה פלוגתא בנוסח הברכה, דבגמרא שלנו כתוב \"שנתן מחכמתו לבריותיו\".</i>, וגם כאן מדובר דווקא בחכמים גדולים מפורסמים בכל העולם, מופלגים בחכמה ובמחקר, כגון מקבלי פרס נובל<sup>7</sup><i class=\"footnote\">כן משמע מ\"ציץ אליעזר\" בשם ספר \"יוסף אומץ\" שמובא בהערה 2.</i>.",
            "3. גם הרואה יהודי חכם ומפורסם במחקריו המדעיים, יאמר \"ברוך שנתן מחכמתו לבשר ודם\"<sup>8</sup><i class=\"footnote\">באחרונים הובאו הסברים שונים להבדל בנוסח הברכה בין חכמי ישראל לאומות העולם, מדוע כאן הנוסח \"נתן\" וכאן \"חלק\": ב\"בית יוסף\" (טור או\"ח סי' רכד סעיף ו) מפרש שהשינוי בנוסח הוא בשל הסגולה המיוחדת המיוחסת לנפשות ישראל, שהן כחלק א-לוה ממעל, ועיין שם הסברו בשם \"אבודרהם\".<br>ועיין עוד בב\"ח (שם) שכתב בעקבות מדרש רבה (שמות פ' מא, ג), שאע\"פ שחכמי האומות קיבלו ז' חכמות, רק לישראל חלק בתורה ובסודותיה. ועוד עיין בט\"ז (שם ס\"ק א) המסביר זאת ע\"פ כללים משפטיים הלקוחים משו\"ע חושן משפט.<br>מכל הפירושים משמע שוודאי ישראל לא גרע מגוי לעניין ברכה זו, ולכן פשוט שגם על ראיית החכם היהודי יכול לומר נוסח ש\"נתן\".</i>.",
            "4. הרואה גוי חכם ומפורסם במחקר מדעי קודש, אינו מברך עליו<sup>9</sup><i class=\"footnote\">כך מדייק \"בית יוסף\" (טור או\"ח סי' רכד סע' ו-ז) מסמ\"ק שכתב \"הרואה חכמי אומות העולם, שחכמים בחכמת העולם, מברך שנתן מחכמתו לבשר ודם\", והסביר שכתב כן לאפוקי היכא שאינם חכמים אלא בדת, שאין מברך עליהם. ואף שה\"משנה ברורה\" (סי' רכד ס\"ק י), מדייק דווקא לאפוקי חכמים בדתם, נראה שאין לחלק בין דתם לדתנו לעניין זה.</i>.",
            "5. אם לא בירך כשראה, אם משום שלא ידע שלפניו חכם מפורסם ואם משום שלא ידע שיש לברך, יברך כאשר יראנו פעם נוספת<sup>10</sup><i class=\"footnote\">כתב מרן בשו\"ע (אורח החיים סי' רכז סעיף ג): \"היה יושב בבית הכסא ושמע קול רעם או ראה ברד, אם יכול לצאת ולברך תוך כדי דיבור - יצא, ואם לא - לא יצא\", וכתב על זה \"משנה ברורה\" (שם ס\"ק יב) \"ואם עבר יותר מכדי דיבור מעת שראה הברק או שמע הרעם, שוב לא יברך על רעם וברק זה\". ואף שמשמע מהט\"ז (שם), שאם אפשר לו, יכול לברך אפילו אחר כך, מביא ה\"משנה ברורה\" ב\"שער הציון\" (ס\"ק יז) הרבה אחרונים שחולקים על הט\"ז, ולכן פסק שם ספק ברכות להקל. ומסתבר כדעתם, שהרי זו כן ברכת הרואים, ואם כן יש לברכה דווקא בזמן הראיה.</i>."
        ],
        [
            "<small>מינכן, גרמניה, תשרי תשס\"א</small>",
            "<b>יב. שינוי נוסח-התפילה בעקבות שינוי בהרכב המתפללים</b>",
            "<b>שאלה:</b>",
            "השאלה היא בקשר לשינוי נוסח תפילה בבית הכנסת המרכזי במינכן. קיים בקהילתנו מצב מיוחד, שגורם לשאלה זו.",
            "נוסח התפילה כרגע הוא נוסח ספרד. ",
            "רק חלק קטן מחברי הקהילה – רובם זקנים – יודעים בכלל להתפלל. רוב האנשים שבאים בחגים ולשמחות אינם יודעים להתפלל, וצריכים סידור ומחזור עם תרגום גרמני. הסידורים והמחזורים עם תרגום גרמני הם לפי מנהג אשכנז – (רובם לפי נוסח היידענהיים (רעדעלהיים)). חשוב לי גם, שלרוב המתפללים יהיה אותו סידור או מחזור, כדי שאוכל להודיע את מספר העמוד בקול רם. ",
            "לאחרונה הוציאו מחדש מחזור עם תרגום רק לערבית ר\"ה וי\"כ בנוסח אשכנז – בתפילת ערבית השינויים אינם גדולים ולכן השתמשנו בהם בשנה שעברה. במיוחד האנשים שאינם יכולים להתפלל, שמחו שמחה גדולה.",
            "רצוני להוסיף עוד מספר נקודות:",
            "1. לפני שלושים שנה כן התפללו נוסח אשכנז בבית הכנסת שלנו וזאת למרות שרב המתפללים היו מפולין ולא מארץ אשכנז. אינני יודע מדוע שינו את הנוסח.",
            "2. שמעתי – אבל לא ראיתי – ואינני יודע מאיפה שמועה זו נובעת, שיש פסק שבארץ אשכנז צריכים לשמור על מנהג המקום ולהתפלל נוסח אשכנז.",
            "3. הצד החיובי בשינוי הנוסח יהיה כמו שהסברתי – לזכות את הרבים, לעזור להרבה אנשים להתפלל – ולהם לא אכפת הנוסח. מצד שני בודאי אתקל בהתנגדותם של האנשים שאוהבים להתפלל נוסח ספרד, וביניהם יש אנשים שבאים כל יום להתפלל.",
            "4. ברצוני לציין שיש בעיר מנינים המתפללים נוסח ספרד, אם יש אנשים שלא מוכנים לנוסח אשכנז. ",
            "<b>תשובה:</b>",
            "בבית-כנסת חדש יש לקבוע נוסח-תפילה כנוסח-התפילה של רוב המתפללים<sup>1</sup><i class=\"footnote\">היינו לפי הנוסח שבו נוהג רוב המתפללים, ולא שיחליט הרוב להנהיג נוסח שאינו לפי מנהגם, שו\"ת \"מנחת יצחק\" (ח\"ז סי' ד). לגבי השאלה באילו מתפללים יש להתחשב, נראה שיש להתחשב רק באלה שמתפללים בבית-הכנסת באופן קבוע, וגם משלמים דמי-חבירות, אם נהוג שם תשלום כזה [ואולי זוהי כוונת ה\"מנחת יצחק\" שם בכותבו שהקובע הוא \"המציאות של נוסחאות המתפללים של חברי הקהילה\"].</i>. לאחר שנקבע נוסח מסוים, אין לשנותו (בדרך כלל) כל עוד נשארו ולוא מעטים מן המתפללים שנוהגים בו<sup>2</sup><i class=\"footnote\">שו\"ת \"אגרות משה\" (או\"ח ח\"ב סי' כא), \"דהדין של מנהג חל על המקום כל זמן שיש שם קהל\", אף כי בסוף תשובה אחרת (או\"ח ח\"ד סי' סה) מודה המחבר שיש להסתפק קצת בנקודה זו, כאשר \"ידעו ובנו בית הכנסת גם אדעתא דאלו שיבואו אח\"כ שאפשר שיהיו מרובין\".</i>. ",
            "במקרה שלכם יש לנסות לברר למה בית-הכנסת שינה את נוסח-התפילה בעבר מנוסח אשכנז לנוסח ספרד<sup>3</sup><i class=\"footnote\">שהרי אם שינו מסיבות לא נכונות, נראה פשוט שיכולים לחזור לנוסח אשכנז. ועיין מעין זה בשו\"ת \"ציץ אליעזר\" (חי\"ד סי' יג אות א ד\"ה וכך) בשם בעל \"מלאכת שמיים\" לגבי מקום שבו נהגו, שרק אבל אחד אומר קדיש, וכנראה שינו לנהוג שכולם יאמרו קדיש ביחד, שכותב \"וע\"כ יצוה מר על השואלים בזה שיחזרו להמנהג\". [ואמנם יש לדחות ולומר ששם התנגד מפני שחשב את המנהג הקודם ליותר נכון, אבל מ\"מ יותר נראה שם שהתנגד מצד עצם שינוי המנהג מקדמותו].</i>, ואם אין מצליחים לברר את סיבת השינוי, נראה שיש לקבוע את הנוסח הנהוג עכשיו כמנהג בית-הכנסת<sup>4</sup><i class=\"footnote\">שהרי כרגע נוסח זה הוא המוחזק, ויש להניח שנהגו כהלכה כאשר שינו לנוסח ספרד. באשר לשמועה שבגרמניה יש להתפלל דוקא לפי נוסח אשכנז, לא ידוע לנו דבר לגבי פסק זה, ונראה לצערנו ששייכים בנדון דידן דברי ה\"חק יעקב\" (על שו\"ע או\"ח סי' תסח סק\"ט) שפסק לעיר ווינה, בירת אוסטריה, שלאחר שנתבטלה הקהילה, נתבטל מנהגם (מובא שם ב\"אגרות משה\" או\"ח ח\"ב סי' כא).</i>, ולנסות למצוא פתרונות אחרים מאשר לשנות לנוסח אשכנז<sup>5</sup><i class=\"footnote\">כגון לחפש סידורים בנוסח ספרד עם תרגום לגרמנית. ואולי ניתן להחזיק בבית-הכנסת גם סידורים בנוסח ספרד וגם סידורים בנוסח אשכנז (עם תרגום), כאשר שליח הציבור יתפלל לפי נוסח ספרד, אבל הרב יכריז מספרי העמודים לפי שני הסידורים, ואולי ניתן לצלם קטעים מן התרגום לגרמנית ולחלקם לקהל.</i>. ",
            "ואולם אם לא נמצא פתרון מעשי אחר מאשר להחזיר את נוסח אשכנז, נראה שיש לעשות כך, הואיל ויש כאן צורך גדול של קירוב רחוקים<sup>6</sup><i class=\"footnote\">בשו\"ת \"חלקת יעקב\" (סי' לו במהד' תל אביב תשנ\"ב, במהדורות קודמות ח\"א סי' עט אות ב) התיר לשנות נוסח-התפילה כדי שיתפללו \"ברוב עם הדרת מלך ו... ירבה בשם תורה ותפילה\". וכל שכן בנדון דידן של קירוב רחוקים שגובל בפיקוח-נפש רוחני. בשו\"ת מהרשד\"ם (או\"ח סי' לה) התיר לשנות נוסח תפילת אבות בגלל צחות הלשון והבנת התפילה. אמנם, יש להעיר שלדעתו אין בשינוי נוסח משום אל תטוש תורת אמך, נקודה שאינה מוסכמת בין הפוסקים, עיין בשו\"ת \"יביע אומר\" (ח\"ו סי' י אות ב והלאה). בנדון דידן יש עוד סניפים להתיר, שהרי כתבת, שמלכתחילה התפללו בנוסח אשכנז, ולא ברור, למה שינו לנוסח ספרד, ואולי השינוי היה שלא כדין. ויש להוסיף של\"אגרות משה\" (או\"ח ח\"ב סי' כד) תמיד מותר לאשכנזי לשנות מנוסח ספרד לנוסח אשכנז, גם בלי סיבה מיוחדת. אולם לשו\"ת \"דברי חיים\" (ח\"ב סי' ח) ראוי לשנות מנוסח אשכנז לנוסח ספרד (ע\"פ האר\"י ז\"ל), אבל לא להיפך.</i>. והגבאים, עמותת בית-הכנסת או הרב<sup>7</sup><i class=\"footnote\">היינו כל מי שמוסמך מטעם בית-הכנסת להחליט בעניין נוהלי המניין.</i> יכולים להחליט על שינוי זה חרף התנגדותו של חלק מציבור המתפללים<sup>8</sup><i class=\"footnote\">כמופיע שם בשו\"ת \"חלקת יעקב\" דלגבאי בית-הכנסת יש מעמד של ז' טובי העיר (שם אות ז) והם יכולים להחליט גם בניגוד לרצונם של אלה שתרמו לבניין בית-הכנסת (שם אות ב). דיון יותר מפורט בעניין זה מופיע במאמרו של הרב שילה רפאל ב\"תחומין\" (כרך יא עמ' 87 - 91), ומשם ב\"משכן שילה\" (עמ' שסב - שסח). ועיין ב\"אגרות משה\" (או\"ח ח\"ב סי' כא) שדורש הסכמת רב הקהילה (\"אדם חשוב\") וגם הסכמת רוב הקהל, \"דהמיעוט אף בצירוף הרב אין מועיל תקנתם כלום\". למעשה נראה שהקובע בשאלת שינוי מנהגי בית-הכנסת הוא הנוהג הקיים, או תקנון בית-הכנסת, אם קיים בזה.</i>. עם זאת יש להקפיד שלא לגרום מריבות בציבור, ולדבר ב\"דרכי נועם\" עם אלא שמתנגדים לשינוי, ולהסביר להם את חשיבות העניין<sup>9</sup><i class=\"footnote\">ובוודאי שיש להשאיר בבית-הכנסת גם סידורים בנוסח ספרד לכל מי שירצה להמשיך להתפלל בנוסח זה. אבל על שליח- הציבור מוטל להתפלל כנוסח הציבור גם אם כשלעצמו הוא מתפלל בנוסח אחר, כמבואר בשו\"ת \"אגרות משה\" (או\"ח ח\"ד סי' לג סוד\"ה הנה).</i>. "
        ],
        [
            "<small>פריז, צרפת, סיון תש\"ס</small>",
            "<b>יג. שינוי מנהג ממנהגי אשכנז לספרד בעקבות חתונה</b>",
            "<b>שאלה:</b>",
            "בחורה מקהילתי הנוהגת בעקבות הוריה כמנהגי אשכנז עומדת להינשא לבחור הנוהג כמנהגי הוריו הספרדים. מה דינה לאחר החתונה בקשר להלכות שבהם יש מחלוקת בין הפוסקים כמחבר לפוסקים כרמ\"א, כגון ברכות על מצוות עשה שהזמן גרמא, קטניות בפסח וכדו'?",
            "<b>תשובה:</b>",
            "א. על אשה לנהוג כמנהג בעלה<sup>1</sup><i class=\"footnote\">שלשה טעמים נאמרו לכך בפוסקים:<br>א. אשתו כגופו, ובבית אחד צריך להיות מנהג אחד (תשב\"ץ ח\"ג ס' קעט).<br>ב. דינה כדין מי שעוזב את מקומו וקהילתו ועובר לקהילה אחרת שלא על מנת לחזור (\"אגרות משה\" או\"ח ח\"א ס' קנח ו\"יביע אומר\" ח\"ה או\"ח סי' לז) <br>ג. משום שלום-בית (הרב חיים דוד הלוי בתוך \"תחומין\" ו עמ' 79). ולטעם זה הדבר תלוי רק ברצון הבעל, ובמידה שיש בכך בעיית שלום-בית אמיתית (ולא רק רצון שרירותי של הבעל), וראה ב\"תחומין\" (כרך טו) במאמר של הרב וסרמן שדוחה את רוב הדברים.</i>.",
            "ב. לעניין השאלה הנדונה:",
            "1. האשה רשאית לעשות מצוות עשה שהזמן גרמא והדבר אף רצוי<sup>2</sup><i class=\"footnote\">שו\"ע אורח חיים (סי' תקפט סעיף ו) ועיין ב\"י שם.</i>. ",
            "2. לעניין הברכה על מצוות עשה שהזמן גרמא, נשים אשכנזיות נהגו לברך<sup>3</sup><i class=\"footnote\">רמ\"א שם (ולשון הב\"י: \"ומיהו טוב שלא לברך כיוון בפלוגתא הוא ספק ברכות להקל\", ומכאן שלא פסיקא ליה שלא תברך, אע\"פ שהכריע שלא תברך).</i>. בקרב קהילות הספרדים מנהגים שונים בדבר<sup>4</sup><i class=\"footnote\">המנהג בא\"י היה לברך וכן היה בבגדאד ויש שנהגו כן במרוקו (עיין בשו\"ת \"ציץ אליעזר\" ח\"ט סי' ב), ויש שכתבו שבא\"י ובמרוקו נהגו שלא לברך (\"יביע אומר\" ח\"ה סי' מג).</i>, ודעת מרן הגר\"ש ישראלי שנשים ספרדיות שרצונן לברך, אין ממחין בידן<sup>5</sup><i class=\"footnote\">\"חוות בנימין\" ח\"ב סי' עט.</i>. ומכל הנ\"ל נראה שאינה צריכה לשנות מנהגה, ויכולה לברך. ",
            "3. לעניין קטניות בפסח, מדינא דינה כדין בית בעלה ואינה צריכה התרה<sup>6</sup><i class=\"footnote\">\"אגרות משה\" (או\"ח סי' קנח) ו\"יביע אומר\" (ח\"ה או\"ח סי' לז). וראה במאמרו של הרב וסרמן הנ\"ל שמביא מחלוקת בענין קטניות.</i>, אך אשה רשאה להחמיר על עצמה חומרות שבעלה אינו מחמיר בהן<sup>7</sup><i class=\"footnote\">הראשון לציון, הרב הראשי לשעבר הרב מרדכי אליהו, בתוך: \"קול צופיך\" גליון 3, עי\"ש.</i> (גם אם החומרות הללו אינן מנהג הוריה). ",
            "אם ברצונה להחמיר, חשוב מאוד שתתנה מראש ותאמר, שעושה כן בלא נדר. בעניינים אלה יש להביא בחשבון את השיקול של \"שלום בית\"<sup>8</sup><i class=\"footnote\">דעת \"רב פעלים\" (ח\"ג סי' ל) שאדם המחמיר שלא לאכול אורז, אינו רשאי לבשל ביו\"ט למי שנוהג לאכול (אך בחוה\"מ רשאי), ודעת \"משנה ברורה\" (סי' תקכז ס\"ק סה) שאשה רשאה לבשל גם ביו\"ט.</i>. ",
            "ג. אשה מתחילה לנהוג כמנהג בית בעלה רק לאחר הנישואין<sup>9</sup><i class=\"footnote\">כך יוצא מכל הטעמים שהובאו בהערה 1. ואם יש צורך להקל מסיבות אחרות, יש לכך מקום.</i>, ולכן כלה אשכנזית תתענה ביום החופה."
        ],
        [
            "<small>קיפטאון, דרום אפריקה, תמוז תש\"ס</small>",
            "<b>יד. קיום קונצרט בבית-הכנסת כדי לקרב רחוקים</b>",
            "<b>שאלה:</b>",
            "בקהילתי רוצים לערוך קונצרט מוסיקלי – \"כלייזמר\" – בבית הכנסת. הדבר נעשה כבר בעבר, והכניס לא מעט כסף לבית הכנסת, וכן נכחו במקום אנשים רבים שאינם מגיעים בדרך כלל לבית הכנסת. השאלה היא, האם מותר לאפשר זאת? ",
            "מצאתי תשובה של ה\"שרידי אש\", הנראית קרובה ביותר לנתונים כאן (חלק ב סימן יב) שם הוא פסק כי במקרה של קונצרט שאיננו חילוני, \"אפשר שאין הרבנים מחויבים לריב ולהתקוטטות עם ראשי העדה בשביל זה מאחר שיש מקום להקל בזה מצד הדין יש מקום להתיר, ובלבד שיהיו ניגונים יהודיים\". אולם הוא מסייג את תשובתו לזמן השואה בלבד, ומדגיש זאת בסוף התשובה. ",
            "השאלה היא האם יש מקום להוסיף – על סמך העניין העקרוני של תשובתו ושיקוליו להתיר, את הנושא הכספי, קרי הכנסה נוספת לבית הכנסת שאינו עשיר, וכן את השיקול של אנשים שאינם באים אף פעם לבית הכנסת, ויכול להיות שדרך דבר כזה ניתן לחזק את הקשר שלהם למקום. או שמא אין לקיים אירוע מעין זה מכל וכל, גם כאשר מדובר על ניגונים יהודים, וכו'. ",
            "אוסיף עוד שסירוב מצידי, עלול לגרום למתח עם ראשי הקהל.",
            "<b>תשובה:</b> ",
            "בנסיבות שתוארו בשאלה, כאשר מדובר על עידוד אנשים שכרגיל אינם מגיעים לבית-הכנסת<sup>1</sup><i class=\"footnote\">בענין קדושת בית-כנסת כתב רמב\"ם (הל' בית הבחירה פרק ז הלכה א): \"מצווה לירא מן המקדש שנאמר 'ומקדשי תראו, ולא מן המקדש אתה ירא אלא ממי שציוה על יראתו'\". מדרבנן יש מצוה לירוא מבית-הכנסת ומבית-מדרש, שנאמר \"ואהי להם למקדש מעט\" (יחזקאל י״א:ט״ז), כמבואר בגמרא (מגילה כט ע\"א) ונפסק בשולחן ערוך (אורח חיים סי' קנא סעיף א). ועיין בדברי ה\"פרי מגדים\" ב\"משבצות זהב\" (שם ס\"ק א ובסי' קנג בתחילת דבריו), וכן העלה להלכה בשו\"ת \"ציץ אליעזר\" (חלק ט סי' טז) שרוב הפוסקים כתבו, שקדושתו מדרבנן.<br>דיני מורא בית-הכנסת נחלקו לשלושה חלקים, והם: א. קלות ראש קצת, כמו שיחה בטלה (לא בזמן התפילה); אכילה ושתייה שנאסרו, אלא אם כן התנו מתחילה שיותרו; ב. קלות ראש כמו שחוק והיתול שלעולם אסור; ג. תשמישי-חול שאין ראוי לעשות בו, עיין בשו\"ת \"שרידי לקרוא לאדם, יכנס וילמד מעט או יאמר כמה פסוקים ואח\"כ יקרא לו (שו\"ע או\"ח סי' קנא סי' א). ואין מחשבין אש\" (ח\"ב סי' יב). אין נכנסים לבית-הכנסת לצורך פרטי, כגון מפני הגשמים, ואם צריך להכנס לצורכו, כגון בו חשבונות, אא\"כ הם חשבונות מצוה כמו צדקה, עיין שו\"ע (שם).<br>יש להמנע מלעשות בבית-הכנסת דברי רשות אלא אם כן הותנה מתחילת בנייתו לעשותם, עיין \"מגן אברהם\" (סי' קנא ס\"ק יד) ו\"משנה ברורה\" (שם ס\"ק לח). אומנם ב\"פרי מגדים\" ו\"אשל אברהם\" (שם ס\"ק ד) פסקו שתנאי כזה היה מועיל רק בבבל, אבל ב\"ברכי יוסף\" וכן \"מגן גיבורים\" התירו בשעת הדחק.<br>שו\"ת \"שרידי אש\" (ח\"ב סי' יב) הסכים שבתי-הכנסת שבארצות המזרח שנהגו להאכיל שם עניים, נחשבו למקום שהתנו עליו מתחילה שיהא מותר להשתמש בו לצרכי רשות, אבל בתי-הכנסת שבאשכנז, שלא הורגלו להשתמש בהם לצורך כזה, לא נאמר שמסתמא הוי כמו שהתנו מתחילה.<br>אומנם עינינו הרואות שבדורות האחרונים גם בקהילות אשכנז באירופה משתמשים בבית-הכנסת לצורך רשות, ואם כן נאמר שמסתמא זה כאילו היתנו מתחילה.</i> ובמקום מחלוקת, הרי אע\"פ שבאופן רגיל אין לערוך<sup>2</sup><i class=\"footnote\">צורכי רבים מותר לעשות בבית-הכנסת, וכן מצינו בגמרא שבת (קג ע\"א) \"הולכים לבית-הכנסת לפקח על עסקי רבים בשבת\", ועיין בנצי\"ב ב\"העמק שאלה\" שהוכיח משם, שמותר לעשות צורכי רבים בבית-הכנסת, ואפילו בשבת, וכן פסק בשו\"ת \"שרידי אש\" (שם עמ' כד), לערוך קונצרטים של מוזיקה יהודית דהוי צורכי רבים והותר, אך מכיון שאסרו נגינה בכלי השיר לאחר חורבן המקדש, יש לדון בנושא בכובד ראש.<br>מובא בשו\"ע או\"ח (סי' תקס סע' ג) \"גזרו שלא לנגן בכלי שיר ובכל מיני זמר וכל משמיעי קול של שיר לשמח בהם\", וברמ\"א (שם) העיר \"לצורך מצוה הכל מותר\". ועיין עוד בשו\"ת \"חתם סופר\" (חלק ה סי' קצב בד\"ה לנגן). וכן כתב (ח\"ו סי' פד ד\"ה ואם יאמרו): \"אם הותר קצת לשמח חתן וכלה, כי המה עגומי הגלות והותר לשמחם, אבל בבית ד' אין שמחה לפניו\". <br>ועיין ב\"מלמד להועיל\" (או\"ח סי' טז) שכתב, שידוע שבעיר פראג נהגו לקבל שבת בכלי זמר מפני המצוה של קבלת שבת.</i> קונצרטים - גם של מוזיקה יהודית - בבית-הכנסת, יש מקום להתיר<sup>3</sup><i class=\"footnote\">שו\"ת \"שרידי אש\" הנ\"ל כתב שיש להקל במקום מחלוקת מפני שמצד הדין אינו אסור, אך מכיון שמרן ה\"חתם סופר\" אסר, אינו רוצה להתיר. אלא שנראה, שהיום יש מקום להתיר כליזמרים יהודים כצורך מצוה, שבכך מקרבים את היהודים לערכים רוחניים, ובמיוחד יהודים כאלה שבלא זה אינם מגיעים לבית-הכנסת.</i> במקרה הנדון. יש לנצל את המעמד גם<sup>4</sup><i class=\"footnote\">צורכי מצוה מותר לעשות בבית-הכנסת, ירושלמי (פרק קמא פסחים) וכן תוספות בגמרא פסחים (קא ע\"א ד\"ה דאכלוה) ממעשה שנהגו לעשות קידוש החודש בבית-הכנסת ועשו סעודה. וכן נפסק בשו\"ע (או\"ח סי' קנא סע' ד).<br>שו\"ת \"שרידי אש\" (שם) התיר להעביר הרצאות בבית-הכנסת למרות שהן תשמישי חול, במקרה שעשו תנאי על כך מתחילת בנייתו, ולרוב האחרונים מותר אפילו בסתמא. והוסיף כ\"סניף\" דהוי צורך מצוה, שעל-ידי ההרצאות תתעודד רוחם של היהודים אחרי הסבל הנורא שעברו בתקופת השואה, וכמו כן נאמר שקיבוץ יהודי הקהילה בבית-הכנסת ימנע מהם ללכת לרעות בשדות זרים.<br>עוד הוסיף בשו\"ת \"שרידי אש\" הנ\"ל שיש כאן צורכי רבים משום שאין לקהילה מקום אחר לשמוע את ההרצאות.</i> לאמירת דברי תורה<sup>5</sup><i class=\"footnote\">שו\"ת \"שרידי אש\" הנ\"ל. על פי גמרא מגילה (שם) וכן נפסק בשו\"ע - כשרוצה להיכנס לצורכו הפרטי, יכנס וילמד תורה ואח\"כ יעשה צורכו. והוכיח מהראבי\"ה (סי' תקצא מגילה) שתשמיש חול מותר אגב גררא של לימוד.</i>, כך שיביא את המשתתפים להיות קשורים יותר ללימוד תורה וקיום מצוות, ובפרט לקשר עם בית-הכנסת וחיים יהודים בכלל.",
            "קונצרטים שאינם עונים להגדרות דלעיל אסור לערוך בבית-הכנסת<sup>6</sup><i class=\"footnote\">שו\"ת \"שרידי אש\" הנ\"ל - מפני שאסור לנגן ולשמוע כלי שיר וכל מיני זמר וכל משמיעי קול של שיר לשמוח בהם. ובגמרא סוטה (מח ע\"א) מצינו \"אודנא = אוזן, ששמעה זמרה, תעקר\". ובאמת מסקנת הפוסקים לאסור אע\"פ שבארץ אשכנז יש שהולכים לקונצרטים, על כל פנים אין לנו להתיר לערוך אותם בבית-הכנסת.</i>."
        ],
        [
            "<small>ניו יורק, ארה\"ב, מרחשוון תשס\"ב</small>",
            "<b>טו. מכירת בית שמרתפו שימש באופן זמני כבית-כנסת</b>",
            "<b>שאלה:</b>",
            "בקהילתנו השתמש אחד מבעלי הבתים במרתף ביתו (הבייסמנט) כבית כנסת זמני. מצב זה נמשך שנים מרובות (כמו הרבה דברים זמניים). בימים אלו הוא מעוניין למכור את הבית. האם חלות עליו מגבלות הלכתיות בנוגע למכירה ולשימוש שיעשה במקום לאחר מכן? ",
            "<b>תשובה:</b>",
            "1. מותר למכור בית שאחד מחדריו שימש לתפילה באופן זמני. ",
            "ההיתר מבוסס על שני עקרונות:",
            "א. בית-כנסת פרטי דומה לבית-הכנסת של כפרים, שאם מכרוהו שבעת טובי העיר, במעמד אנשי העיר, יכול לעשות בו הלוקח כל שימוש, וגם יכולים לעשות כל שימוש בכסף המכירה<sup>1</sup><i class=\"footnote\">שו\"ע אורח חיים (סי' קנג סעי' ז, ט).</i>.",
            "ב. כיון שמתחילה היה השימוש בבית-הכנסת זמני, פקעה קדושתו כשהופסק השימוש בו<sup>2</sup><i class=\"footnote\">ע\"פ \"שערי תשובה\" (שם ס\"ק יז).</i>. עם זאת יש לכתחילה למכור את הבית ליהודי<sup>3</sup><i class=\"footnote\">עיין שו\"ת \"מנחת יצחק\" (סי' קכ).</i>, ואין למוכרו לנכרי אא\"כ אין שום אפשרות למוכרו ליהודי.",
            "2. אמנם לפי פסק אחרונים<sup>4</sup><i class=\"footnote\">שו\"ע אורח חיים (סי' קנג \"באור הלכה\"), ועיין עוד \"במראה הבזק\" (ח\"ב עמ' 30-24, תשובות יח – כ).</i> גם בית-הכנסת של כרכים שנמכר על-פי טובי העיר במעמד אנשי העיר, אסור לשימוש של בזיון, ולפי זה כך הדין גם בבית-כנסת שבבעלות פרטית. עם זאת, מחמת הטעם השני (שנועד מלכתחילה לשמש לזמן מסוים בלבד) יתכן שיש מקום להקל בנסיבות מיוחדות."
        ],
        [
            "<small>קארקס, ונצואלה, סיוון תשנ\"ט</small>",
            "<b>טז. הנצחת שם מחלל שבת בבית-כנסת</b>",
            "<b>שאלה:</b>",
            "מחלל שבת רוצה לתת סכום גדול מאד לבית כנסת מסוים בעירנו. הוא רוצה ששמו יחקק על הבנין. אשמח לקבל את חוות דעתכם בנדון.",
            "<b>תשובה:</b>אפשר<sup>1</sup><i class=\"footnote\">במומר פסק רמ\"א (שו\"ע אורח חיים סי' קנד סע' יא), \"מומר שנתן שעווה או נר לבית הכנסת, אסור להדליקו\". בשו\"ע יורה דעה (סי' רנד סע' ב) כתב רמ\"א שהוא הדין, אם מנדבין כל דבר לבית-הכנסת. אמנם בש\"ך (שם) כתב בשם מהרי\"ט (ח\"א סי' ריד) ו\"ספר חסידים\" (סי' תרפז) שניתן לקבל. <br>יש שהבינו שהם חולקים על פסק רמ\"א הנ\"ל, כגון \"פרי מגדים\", ויש שחילקו בין תרומת חפץ שאותו אסר רמ\"א לקבל, לבין תרומת כסף שישמש לצורך קניית חפץ או לצורך בנין בית-הכנסת, אותו אפשר לקבל, כגון \"חיי אדם\".<br>ב\"ילקוט יוסף\" (או\"ח ס' קנד עמ' שו) הביא שהרבה אחרונים סמכו להקל כדברי מהרי\"ט (מהרש\"ם סי' תרו, \"עולת שמואל\" ס' טז, מהרי\"ץ ס' יח). ובודאי בנדון דא, שמדובר בתרומת כסף בלבד.<br>אמנם כל הדיון הזה הוא במי שגדרו \"מומר\", וכבר כתבו אחרונים שכיום אין למי שאינו שומר תורה ומצוות דין \"מומר\", אבל דינו כתינוק שנשבה או כחלק מציבור ששגג. לכן ודאי שניתן לקבל מהם תרומה לצורך בניין בית-הכנסת. </i> לקבל תרומה לצורך בניית בית-כנסת מיהודי מחלל שבת, וגם ניתן<sup>2</sup><i class=\"footnote\">\"באר משה\" ו\"ילקוט יוסף\" התירו לקבל תרומה, אך אסרו לחקוק שמו של הנדבן לזכרון, ואף הם לא אסרו אלא ב\"מומר\" (\"באר משה\" ח\"ג סי' לא) או בקהילה רפורמית שתורמת סכום כסף (\"ילקוט יוסף\" או\"ח סי' קנג עמ' שז). אך מי שלצערנו אינו שומר תורה ומצוות כיום, ניתן לחקוק שמו. סמך לכך שאף באדם שאינו נוהג כשורה, ניתן לחקוק שמו לזכרון טוב, מן הגמ' (בבא בתרא קלג ע\"ב): \"יוסף בן יועזר היה לו בן שלא היה נוהג כשורה\". לאחר שהקדיש אביו את כל נכסיו, הקדיש גם בנו נכסיו, ואומרת הגמ' (שם) \"עמדו וכתבו: יוסף בן יועזר הכניס אחת, ובנו הכניס שש\", ומובא בחידושי ריטב\"א (שם) שהעיר: \"יש אומרים שהיו כותבים ספר מן ההקדשות כדי שיהא זכר למקדישים, כי ראוי להזכיר לדורות מעשים טובים שעושים בני אדם\". הרי אנו רואים שאף שהגמ' מעידה, שלא נהג כשורה, כאשר הקדיש נכסיו לשמים, לא נמנעו מלכתוב שמו לזכרון טוב (אמנם יש לדחות, שמא חזר בתשובה קודם שהקדיש).<br>ויעוין עוד בשו\"ת הרשב\"א (סי' תקפא) הדן בחשיבות ושבח פרסום עושה מצוה ע\"י חקיקת שמם בכותל ההיכל, ומסיים שם: \"מכאן אתה למד שהיו נוהגין לכתוב כן שמות המקדישין לשמים, להיות להם לזכרון טוב על המצוות ולפתוח דלת לעושה מצוות\".</i> לחקוק את שמו לזכרון טוב על הבניין."
        ],
        [
            "<small>טנסי, ארה\"ב, אלול תשנ\"ט</small>",
            "<b>יז. העלאתו לתורה של בן לוי מנוכריה, שנתגיירה לפני הלידה, תחת השם \"לוי\"</b>",
            "<b>שאלה:</b>",
            "בקהילתנו חוזר בתשובה בכל רמ\"ח איבריו ושס\"ה גידיו והוא מן החשובים והמובילים בקהילה גם ברוחניות וגם כאיש מדע דגול.",
            "האיש לוי ע\"פ יחוסו, חי עם נכריה קודם חזרתו בתשובה. לפני הלידה התגירה האם בגיור אורתודוקסי וכנאמר לעיל הם שומרי מצוות במלוא מובן המילה. האב פגוע מאד אחרי שסירבו להעלות לתורה את בנו תחת השם הלוי.",
            "האם יש מניע הלכתי לכך שהבן ישא את שם המשפחה של האב הלוי ויקרא לתורה כאחרון או מפטיר תחת הכינוי לוי כדי לא לבייש את הבן ובעיקר את האב?",
            "האם יש מקום להעלותו לתורה כלוי אפילו פעם בשנה משום דרכי שלום, כגון ביום זכרון?",
            "<b>תשובה:</b>",
            "מותר לקרוא לילד בן לוי שהורתו שלא בקדושה ולידתו בקדושה, בשם אביו<sup>1</sup><i class=\"footnote\">שו\"ע חושן משפט (סי' מב) מובא שמותר לקרוא לאדם בשם מי שגידלו, וה\"ה כאן. ועיין \"חתם סופר\" (אבן העזר סי' עו) ו\"מנחת יצחק\" (חלק א סי' קלו).</i>, ולהוסיף לו את התואר לוי<sup>2</sup><i class=\"footnote\">שהרי לא ברור, אם השם \"לוי\" שייך לאביו או לו עצמו, וניתן להסבו על אביו. וכן מוכח מדעת רבי אלעזר ור' חנינא (זבחים קא ע\"ב), מובא ברש\"י (במדבר כה, יג), \"שלא נתכהן פנחס עד שהרגו לזמרי\", ואע\"פ כן הכתוב מכנהו פנחס בן אלעזר הכהן. ושמענו שהדיין הרב שמואל ורנר, אב\"ד בתל-אביב, הכשיר גט שהשם נרשם בו כך, על סמך ראיה זו.</i> - פלוני בן פלוני הלוי – ואף מותר לקרוא לו לעלות לתורה בשם זה כאחרון<sup>3</sup><i class=\"footnote\">שבמקרה זה אין בעלייתו לתורה עדות על היותו לוי. ולדעת הרב נחום אליעזר רבינוביץ, גם בזה יש חשש שיקבע עליו שם לוי, ולכן לדעתו יש להימנע אף מכך.</i>, אבל אסור להעלותו לתורה בתור לוי (כשני, אחרי הכהן), וזה מכמה סיבות:",
            "1. שלא יטמע בין הלויים, ואנחנו בידיים נוסיף מכאוב למכאובינו<sup>4</sup><i class=\"footnote\">לא מבעיא לדעת \"חזון איש\" (אבן העזר סי' ג) שנוקט, שהכהנים והלויים בזמן הזה מוחזקים הם, ולכן אל לנו לייחס חזקת לוי למי שאינו לוי, שבזה מקלקלים את החזקה, אלא אפילו לדעת הש\"ך (שו\"ע חושן משפט סי' שכב ס\"ק ט) ועיין שם \"פתחי תשובה\" (ס\"ק ג), שאין לכהנים וללויים בזמן הזה חזקת כשרות, ולכן אין נותנים להם חלה וכו', מסתבר שאל לנו להעניק לאנשים שאינם לויים חזקת לויים. הרי \"מי שאכל שום וריחו נודף, יחזור ויאכל שום כדי שיהיה ריחו נודף\"?! ובפרט בזמן הזה שבקרוב בעזה\"י נגיע למצב שרוב יושביה עליה, ונתחייב בתרומות ומעשרות מן התורה ונצטרך למצוא כהנים וללויים מיוחסים. ולכן אל לנו לקלקל החזקה, ומה גם שלעניין פדיון הבן אנו נוהגים כ\"חזון איש\" ופודים את הבכורות ואין חוששין שמא אינו כהן.</i>.",
            "2. שיוודע שלפי ההלכה הוא איננו בנו של אביו, כדי למנוע מכשולים בעתיד, כגון שיחייבו אשתו חליצה או שהוא יחלוץ לאשתו של אחד מבני אביו<sup>5</sup><i class=\"footnote\">עיין \"חתם סופר\" (אבן העזר חלק ב סי' קכה) ו\"מנחת יצחק\" הנ\"ל.</i>.",
            "3. שלא ימנעו מלעשות פדיון הבן לצאצאיו<sup>6</sup><i class=\"footnote\">ועוד יש להוסיף שהאב חייב לדעת, שהמעשה שעשה לא ייעשה, ומן הדין היה לקנוס אותו עצמו, כפי שהיה נהוג בזמנים עברו, ואם כן אל יבקש לו גדולות (עיין ירמיהו מה).</i>.",
            "במקרה שאין כהנים בבית-הכנסת, כי אז, ורק אז, יוכל לקבל עליה כשני<sup>7</sup><i class=\"footnote\">כמובן שלראשון יעלה ישראל. עיין בדעת הרב נ\"א רבינוביץ בהערה 3.</i>."
        ],
        [
            "<small>מונטוידאו, אורוגואי, אדר תשס\"א </small>",
            "<b>יח. כהן חוזר בתשובה החי עם גויה, היחס אליה ומעמדו לענין עליה לתורה</b>",
            "<b>שאלה:</b>",
            "בקהילתנו כהן, והוא נשוי עם אשה שהתגיירה בגיור קונסרווטיוי או רפורמי. לזוג ישנם כמה ילדים, כולם מתחנכים בחינוך יהודי אורתודוקסי.",
            "בשנה האחרונה, האיש מתקרב מאוד לשמירת תורה ומצוות. הוא נמצא באופן כמעט קבוע בתפילות, רכש לעצמו תפילין, לומד הלכות כשרות על מנת לקיים ושואף להתקדם יותר ויותר.",
            "דא עקא שאינני יודע כיצד לנהוג בו בקשר לאשתו. אני מאמין כי בשלב מסוים ואולי לא רחוק, הוא יבין כי ילדיו צריכים לעבור גיור, אך במקרה של אשתו לא יעזור גיור מכיוון שהוא כהן. הנושא הזה מעכב אצלי את כל התהליך של הקירוב שלו מכיוון שאין אני יודע מה לענות אם וכאשר תשאל השאלה הזו. כמו כן כיצד לנהוג בו כרגע (למשל לגבי העליות לתורה)? ",
            "<b>תשובה:</b>",
            "יהודי הנשוי לגויה, אף שעובר עבירה חמורה ביותר<sup>1</sup><i class=\"footnote\">עיין רמב\"ם הל' איסורי ביאה (פ י\"ב הל' ו-ח ושו\"ע אבן העזר סי' טז סי' א-ב). </i>, אינו מומר<sup>2</sup><i class=\"footnote\">עיין רמב\"ם הל' תשובה (פ\"ג הל' ט) \"והוא שיעשה להכעיס\".</i> וקל וחומר שאינו כזה, כאשר התחיל לחיות עמה כשהיה בגדר \"תינוק שנשבה\". על כן מצוה גדולה לקרב את האיש לדת ישראל, ללא קשר לשאלה, אם ימשיך לחיות עם אשתו הגויה או לאו, ודאי עדיף שישמור כמה שיותר מצוות, ו\"המאור שבה מחזירו למוטב\"<sup>3</sup><i class=\"footnote\">ירושלמי חגיגה (פ\"א הל' ז).</i>. עם זאת צריך לדאוג שהדבר לא ייתפס בציבור כמתן הכשר לחייו עם הגויה.",
            "כאשר תישאל השאלה, ביחס לאשתו, יש לענות עליה בעדינות, אך בצורה ברורה, שהדבר אסור ע\"פ התורה, תוך תקוה שהדברים לא יביאו לאמירת \"אי הכי לא בעינא\".",
            "לגבי עליה לתורה - כל עוד הוא חי עם הגויה אין להעלותו לתורה ככהן <sup>4</sup><i class=\"footnote\">\"הנושא נשים בעבירה פסול...\" משנה בכורות (מה ע\"ב).</i>.",
            "העיקרון הוא שלא, לתורה להעלות אדם הנשוי לגויה, פן יראו בכך משום מתן לגיטימאציה ציבורית למעשה חמור זה<sup>5</sup><i class=\"footnote\">עיין שו\"ת \"במראה הבזק\" ח\"א תשו' ז, ח; ח\"ג תשו' ט; ח\"ד תשו' יט, כה.</i>. אך במקרה דנן, כשהאדם בתהליך התקרבות, יש לשקול, אם להעלותו לכיבודים אחרים, שלא ככהן, ובלבד שהדבר לא יתפרש כמתן לגיטימאציה למעשהו (כגון, אם הציבור אינו יודע על היות אשתו גויה, או שיודעים שעושים כן כדי לקרבו) שלא יגרום לפרצה באיסור הנ\"ל.",
            "יש מקום<sup>6</sup><i class=\"footnote\">הוראת הגרנ\"א רבינוביץ.</i> לנסות להטיל ספק בכשרות כהונתו<sup>7</sup><i class=\"footnote\">כגון לבדוק, שמא הייתה אמו חללה (נבעלה לגוי וכדומה).</i> או ביחוסו, כך שאם, יתברר לאחר בירור יסודי, שיש רגליים לספקות אלה, יוכל האיש לחיות עם אשתו לאחר שתתגייר כדין. אך על כבודו לשקול צעד כזה בזהירות רבה, כדי שלא תיהפך קדושת הכהונה לחוכא ואיטלולא ח\"ו."
        ],
        [
            "\n<small>אוקלנד, ניו זילנד, שבט תשס\"א</small>",
            "<b>יט. אי שמירת כבודו של מי שנשא לא יהודיה וכח \"תקנת הקהל\" בנושא</b>",
            "<b>שאלה:</b>",
            "בקהילתנו תקנת הקהל האוסרת להעלות לתורה או להתפלל כשליח ציבור מי שנשא אשה לא יהודייה. אחד מן המתפללים הקבועים שנשא אשה לא יהודייה בא לפני שבוע וביקש לעלות לתורה ולעבור לפני התורה בגלל יום הזיכרון לאביו, האם חיוב ה\"יור צייט\" דוחה את תקנת הקהל?",
            "מה הדין אם כבר קראו לו, האם מותר לביישו ולהורידו? מה קורה כאשר איסור הלבנת פנים מתנגש עם תקנת הקהל?",
            "<b>תשובה:</b>",
            "נישואי תערובת הן עבירה חמורה ביותר, גם במימד הפרטי וגם במימד הציבורי<sup>1</sup><i class=\"footnote\">רמב\"ם הל' איסורי ביאה (פ\"יב הלו-ח, שו\"ע אבן העזר (סי' טז סעיפים א-ב).</i>, ועל כן יש להשתדל ביותר למנוע מתן לגיטימאציה מכל סוג של \"נישואים\" כאלה. במסגרת השתדלות זו, נכון וראוי למנוע מתן כיבודים שונים לאדם כזה, כגון עלייה לתורה<sup>2</sup><i class=\"footnote\">עיין שו\"ת \"במראה הבזק\" (ח\"א תשו ז,ח; ח\"ב תשו' ט; ח\"ד תשו' יט, כה), ובמאמרו של הרב יוסף כרמל בענין, בתוך \"שרידים\", בטאון רבני אירופה, גליון יח, אדר תשנ\"ט.</i>. ",
            "במקרה דנן הדבר מקבל משמעות הלכית חזקה יותר, מכיוון שזו תקנת הקהל, ובוודאי שמותר וראוי לקהל לתקן תקנות לגדור פרצות הדת<sup>3</sup><i class=\"footnote\">תקנה דומה למקרה שלנו, אנו מוצאים בתקנת חז\"ל שכהן הנושא נשים בעבירה פסול לעבודה עד שיגרש או שיידור הנאה מהן ברבים (משנה בכורות מה י\"ב) , ועיין גם ברמב\"ן (קונטרס משפט החרם) ועוד מקורות רבים בעניין סמכות הציבור לתקן תקנות.</i>. ",
            "מעיקר הדין אין איסור, ולעתים - אם הדבר יגרום לתועלת - אף מצוה הוא לבייש ברבים אדם הנשוי לגויה, מאחר שזו עבירה שנחשבת בציבור כחמורה<sup>4</sup><i class=\"footnote\">נקרא רשע ואינו בכלל עמיתך, ולכן מותר לביישו. עיין בשו\"ע חושן משפט (סי' לד סע' כד), וכן ב\"חפץ חיים\" (הל' לשון הרע כלל ח סע' ז' והערות יד וטו), עיין היטב.</i> וכן הוא עובר אותה בפרהסיא. אך על הרב לשקול בזהירות רבה - על סמך היכרותו את הנוגע בדבר ואת הקהילה - אם צעד כזה יגרום לקירוב או לריחוק, ושלא יצא שכרו בהפסדו<sup>5</sup><i class=\"footnote\">עיין בתשובה בעניין יהודיה הנשואה לגוי, שם אסרנו לאפשר לה לטבול לנידתה, כדי שלא תיווצר בציבור תחושה שדבר זה לגיטימי ,שו\"ת \"במראה הבזק\" (ח\"ד תשו' פג).</i>.",
            "על כן יש לשקול היטב אם לתת לאדם זה לעבור לפני העמוד ביארצייט, אף להורידו משם כשכבר עבר. ועדיף מזה להשתדל למנוע גישתו לעמוד, אם על ידי שיכנוע להסתפק באמירת קדיש בלבד ואם על-ידי הפניית אדם אחר לעמוד קודם שיגש זה. "
        ],
        [
            "\n<small>מילאנו, איטליה, תמוז תש\"ס</small>",
            "<b>כ. ביוש ברבים של מי שמעל בכספי הקהילה והתחייב להחזירם</b>",
            "<b>שאלה:</b>",
            "בקהילה מסוימת בצפון איטליה קרה מקרה בלתי טהור: אחד מצוות משרד הרבנות מעל בכסף שנמסר לו כדי שיעבירנו לקהילה, וכשנתגלה הדבר לאנשי ועד הקהילה מיד פטרוהו מכל משרותיו ופרסמו הדבר ברבים וגרמו לו בושות גדולות מאוד.",
            "שאלותיי הן:",
            "1. היות והאדם הזה התחרט על מעשיו וקיבל על עצמו להחזיר את הסכומים שלקח, האם היה מותר לביישו על ידי הפרסום ברבים? ואם לא, מה דינם של אנשי ועד הקהילה?",
            "2. והאם מגיע לו לאדם איזה עונש בנוסף להחזרת הכסף?",
            "<b>תשובה:</b>",
            "א. עובד במשרה ציבורית שמעד אין לביישו ברבים<sup>1</sup><i class=\"footnote\">שולחן ערוך חושן משפט סימן תכ סעיף לח מביא שתי דעות בבושת דברים אם פטור או שבי\"ד צריך לנדות עד שיפייס המתבייש. אבל כאשר הבושת בעבירה שבאמת עשה נחלקו בו האחרונים \"פתחי תשובה\" (שם ס\"ק ז) ו\"חוות יאיר\" (סימן סב) פסקו שאסור לבייש ואבל \"שבות יעקב\" (ח\"א סימן קעט) פסק שדוקא אם העבירה דבר שאפשר לתקנו אסור לבייש אבל אם הוא עבד, או ממזר מצוה לפרסמו כדי שיפרשו ממנו מפני שאי אפשר לתקן מה שאין כאן בנדון דידן שחזר בתשובה, וכך פירש ה\"שבות יעקב\" את פסק הרמ\"א שפטר את הקורא לחבירו עבד או ממזר אם הדבר אמת. אומנם המהרש\"ל פרק החובל סובר שאם באמת עבר עבירה פטור המביישו, בכל מקרה.</i> ובמיוחד כשהוא מתחרט ומתחייב להשיב את הכסף שמעל. יתר על כן, ראוי להיזהר בכבודו יותר מאדם אחר<sup>2</sup><i class=\"footnote\">עיין בשו\"ע שם ס\"ק ט שדין מבייש ממונים של הקהל כמבייש תלמיד חכם.</i>.",
            "ב. כיון שבאמת עבר העבירה ויש דעה שמותר לביישו<sup>3</sup><i class=\"footnote\">דעת המהרש\"ל הנ\"ל. וכן ה\"שבות יעקב\" כל זמן שלא משיב את הכסף.</i> אי אפשר לנקוט בצעדים כלפי הועד, אע\"פ שלכתחילה לא נהגו כראוי<sup>4</sup><i class=\"footnote\">\"חוות יאיר\" (סימן סב) וכן מסקנת \"פתחי תשובה\" (שם) ובפרט כאשר רוצה לתקן את העבירה ולהשיב את הכסף.</i>.",
            "ג. עובד במשרה ציבורית שמעל בכסף<sup>5</sup><i class=\"footnote\">בבא בתרא דף כא ע\"ב אמר רבא \"מקרי ינוקא שתלא טפחא אומנא ... כולן כמותרים ועומדים נינהו כללא דמילתא כל פסידא דלא הדר כמותרה ועומד\". ובשולחן ערוך חו\"מ (סי' שו סע' יח) פסק לפי שיטת הרמב\"ם שכל תפקיד שהעמידו אותו הציבור עליהם אם טעה - רשאים לסלקו.</i> יש לקהילה לפטרו מתפקידו, משום שפשע<sup>6</sup><i class=\"footnote\">יש להבדיל בין פועל שעבד וטעה שאז יש לדון אם צריך להתרות בו לבין פועל שבפשיעה הלך וגנב שאפשר לסלקו אפילו אינו עובד ציבור. וכן פסק הרמ\"א בשו\"ע חו\"מ (סימן תכא סעיף ו) \"יצא עליו שם גנב מסלקו תוך זמנו\" וב\"ערך שי\" (סימן תכא) כתב שאין צריך לברר בעדים כשרים ומספיק שיברר על פי קרובים או שיש רגלים לדבר לפי ראות עיני בית-הדין שגנב.</i> בכספי הציבור ויש לחשוש שהמקרה יחזור על עצמו.",
            "ד. אין העובד זכאי<sup>7</sup><i class=\"footnote\">\"פתחי חושן\" (פרק י סע\"ק כד) - אבל משכרו על העבר אין יכול לפחות אלא אם כן בדבר שיכול לתובעו על כך.</i> לתשלום המשכורת עד סוף החוזה אלא מעכשיו מפסיד שכרו. לענין<sup>8</sup><i class=\"footnote\">שם בסוף סעיף קטן לה.</i> תשלומי פיטורין ופנסיה, הכל לפני מנהג המדינה."
        ],
        [
            "\n<small>טריאסט, איטליה, טבת תשס\"א</small>",
            "<b>כא. דין מומר מאונס שחזר בתשובה ונשאר ערל מבחינה רפואית</b>",
            "<b>שאלה:</b>",
            "לצערינו, בימי השלטון הפשיסטי בתקופה שבין מלחמות העולם ובעיקר אחרי החלת חוקי ה\"גזע\", יהודים רבים המירו דתם מאונס והוטבלו לנצרות. באיטליה חלק מהם ניצלו באמצעות צעד זה מציפורני הנאצים ימ\"ש.",
            "יהודים אלה לא חזרו לקהילה לאחר המלחמה מחמת הבושה, כמובן לא מלו את בניהם אבל מאידך גיסא הקפידו להתחתן (נישואים אזרחים) עם נשים ממשפחות יהודיות במצב דומה ומעולם לא נהגו מנהגי הנוצרים.",
            "בשנים האחרונות מנסים רבים מהם (בעיקר דור שני ושלישי) לחזור לקהילה ולנסות להשתלב מחדש בחיים היהודיים. חלק מהם כבר מבוגרים ומוכן לסבול כחלק מתהליך חזרתם ליהדות אבל גם חוששים למול עצמם גם בגלל סיבות רפואיות כגון החשש מהרדמה בגיל שכזה. כיצד יש לנהוג בהם ומה התנאים לקרבם?",
            "<b>תשובה:</b>",
            "1. ישראל מומר שעשה תשובה (וכל שכן במקרה זה שהיה אנוס), יטבול מדרבנן לחומרא, ויקבל עליו מצוות בפני שלושה<sup>1</sup><i class=\"footnote\">רמ\"א שו\"ע (יורה דעה, סוף סי' רסח).</i>. ועל אף שאי אפשר למולו, מפאת אונס רפואי, יתוודה על חטאתו, ויחזור בתשובה שלימה, וד' הטוב יכפר בעדו.",
            "2. יש לקבל יהודים אלה בסבר פנים יפות ולעודדם בדרכי נעם לחזור למקום. לחיות חיים יהודיים שלמים, לשמור תורה ומצוות ולהיות קשורים לעם ישראל וארץ ישראל. ",
            "3. ערל חייב בכל המצוות הנוהגות בזמן הזה<sup>2</sup><i class=\"footnote\">אך נחלקו פוסקים, אם מותר לכהן ערל לישא כפיו.</i>, ורשאי לעלות לתורה<sup>3</sup><i class=\"footnote\">בשו\"ת \"מים רבים\" (יורה דעה, סי' נא) נשאל ממש על נדון דומה, וכתב על-פי חכמי ליוורנו, שאין מניחים לערל להניח תפילין, וכל שכן לקרוא בתורה בציבור. אמנם בעל \"ציץ אליעזר\" (חי\"א, סי' סט) כתב שלא שמענו על פסול ערל לתפילין, כל שכן שמדובר בערל מחמת אונס, והביא שתי תשובות של מתירים להעלותו לתורה, וכל שכן כשהוא אנוס. ברם, ערל שיכול למול ואינו רוצה, דעת רוב הפוסקים שלא להעלותו, ועיין עוד בדבריו.</i>."
        ],
        [
            "\n<small>מוסקבה, רוסיה, אייר תשנ\"ט</small>",
            "<b>כב. מחנה-קיץ מעורב )לבנים ולבנות(</b>",
            "<b>שאלה:</b>",
            "הובאה לפנינו כאן במוסקבה הצעה לערוך מחנה קיץ לבני נוער בגילאים 16-10. ",
            "ברור שהתכנים שאברכי הכולל יעבירו במחנה זה, יהיו על דרך התורה המסורת ואהבת הארץ.",
            "שאלתנו, האם נוכל לערוך מחנה זה למרות היותו מעורב בנים ובנות. ואם הדבר אפשרי, מה ההגבלות ההלכתיות.",
            "<b>תשובה:</b>",
            "1. במקומות שבהם ההפרדה בין המינים תרחיק בני נוער, וממילא הקשר שלהם לדת ישראל יתרופף<sup>1</sup><i class=\"footnote\">שו\"ת \"שרידי אש\" (ח\"ב, סי' ח), וכן פסק הרב שלמה אבינר בסוף ספר \"קדושים תהיו\" (עמ' 246). ועיין עוד ב\"יחווה דעת\" (ח\"ד, סי' מו) שפסק, שיש לקיים בית-ספר מעורב במקומות הללו, שאי-קיומו יגרום שהתלמידים ילמדו בבית-ספר נכרי, עי\"ש. ועיין עוד במאמר מרן הגר\"ש ישראלי בעניין \"פקוח נפש רוחני\" (\"תחומין\" ב).</i>, מותר לערוך מחנה-קיץ מעורב לבנים ובנות, שמטרתו קירוב רחוקים לתורה ולמסורת ישראל. וכבר נאמר על זה: \"עת לעשות לה' הפרו תורתך\".",
            "2. יש מקום להתיר שירה בצוותא של שירים בעלי תוכן ערכי<sup>2</sup><i class=\"footnote\">\"שרידי אש\" (שם), ואף ששם נקט \"שירי קודש\", טעם היתרו הוא מפני שהם מעוררים רגשות דתיים, ונוטעים בלב חיבה לקדשי ישראל, והוא הדין בענייננו.</i>. ",
            "3. שחיה מעורבת וריקודים מעורבים אסורים.",
            "4. מובן מאליו שהמגורים יהיו נפרדים.",
            "האווירה של התרוממות הרוח וההתעלות בתורה ובדברים שבקדושה היא שתגרום בסופו של דבר גם את התיקונים בתחום הצניעות, ועל כן עיקר המאמץ צריך להיות מושקע בהגברת האור."
        ],
        [
            "\n<small>אריזונה, ארה\"ב, אדר תשס\"א</small>",
            "<b>כג. שיתוף פעולה ועבודה בבית ספר המשותף לכל התנועות</b>",
            "<b>שאלה:</b>",
            "אני משמש ברבנות מקומית כשליח מישראל. הגענו לעיר לפני כמה חודשים.",
            "בעירנו קהילה יהודית גדולה, הרוב המוחלט לא קשור לשום זרם יהודי. ישנן קהילות רפורמיות וקונסרבטיביות יחסית גדולות. הקהילה האורתודוקסית היא קטנה. ",
            "מבחינת חינוך: יש בית ספר דתי אחד עד כיתה ח' (ובו לומדים גם תלמידים שאינם דתיים) וישנם עוד 2 בתי ספר של זרמים אחרים.",
            "כשזה נוגע לתיכון הסיפור שונה מאוד. ישנו תיכון של חב\"ד מאוד קטן (בערך 20 תלמידים) וזהו. המשפחות הדתיות ברובם שולחות את ילדיהם למדינות אחרות. מי שלא מעוניין לשלוח את ילדיו לפנימייה שולח אותם לבית ספר ממלכתי (לא יהודי). המצב עוד יותר גרוע בכך שיש הורים ששולחים את ילדיהם לבית ספר קתולי דתי כדי לקבל חינוך טוב!",
            "עכשיו מתגבש פה תיכון יהודי שנועד לתת מענה לבעיה החינוכית. מי שעומד בראשו הוא בן אדם דתי שהביאו במיוחד כדי לנהל את התיכון. התיכון מיועד לכל הזרמים ביהדות. המנהל החליט שכל אחד מהתלמידים יוכל להתפלל איך שהוא רגיל – יהיה מנין עם מחיצה (לדתיים) ויהיה מניין בלי מחיצה. וכך הוא גם בנה את המערכת הלימודית – ישנו מסלול למתקדמים (דתיים) וישנו מסלול רגיל. במסלול הרגיל ילמד רב רפורמי והמנהל רוצה שאני אלמד במסלול המתקדם. מצד אחד יש פה אפשרות לעסוק בהמון קירוב ומצד שני זה לעבוד בבית ספר ש\"נותן לגיטימיות\" לזרמים האחרים ע\"י זה שמאפשר חופש תפילה וכדומה. (יש לציין שהבניין הזמני – שנתיים – ממוקם על יד בית הכנסת הרפורמי). ",
            "השאלה שלי מתחלקת ל- 3 חלקים:",
            "1. האם במצב הנוכחי ניתן ללמד שם (והאם יש הבדל באיזה מסלול אלמד).",
            "2. אם לא ניתן ללמד במצב הנוכחי מה צריך להשתנות ע\"מ שאוכל ללמד ?",
            "3. אם ניתן ללמד שם מהם הקווים האדומים שעלי לנקוט בהם כמייצג את היהדות האורתודוקסית?",
            "<b>תשובה:</b> ",
            "שאלתך איננה שאלה שניתן להשיב עליה מבחינה רק הלכית טהורה. השיקולים הציבוריים הם אלה שצריכים להכריע, וגם זו הלכה.",
            "אתם הגעתם לעיר לפני כמה חודשים ולכן איננו בטוחים שאתם כבר יכולים לקבל החלטה כל כך חשובה וודאי שמכאן קשה עוד יותר להכריע בכגון דא.",
            "מכיוון שבעירכם רב העוסק בהפצת תורה והחזקת היהדות בעיר זה שנים מרובות, כל החלטה צריכה להיות בתיאום עמו ובהסכמתו המלאה.",
            "ברור שצריך לעשות כל מאמץ \"כדי שלא ידח ממנו נידח...\", מה עוד שלא ברור, שבית-ספר כזה יחזק את התנועה הרפורמית אף כי המבנה הזמני קרוב דווקא ל\"טמפל\" שלהם.",
            "להלן עקרונות-יסוד הלכיים למצב שכזה:",
            "יש להשתדל מאוד ליצור מסגרת חינוכית נפרדת לילדים האורתודוקסים.",
            "כאשר אין אפשרות ליצור מסגרת שכזו, ואם לא תוקם מסגרת אורתודוקסית בתוך בית ספר משותף לכל הזרמים, יש חשש שהילדים האורתודוקסים ילמדו בבתי-ספר שאינם יהודים כלל<sup>1</sup><i class=\"footnote\">אף על פי שב\"אגרות משה\" (יורה דעה ב, סי' קז') כתב שהמלמד אצל הקונסרבטיבים, אין רוח חכמים נוחה הימנו, אלא שמותר לפרנסה, המקרה שלנו שונה משתי סיבות: (א) כאן אין המוסד שייך לזרם הקונסרבטיבי, והמורה אינו מלמד קונסרבטיבים אלא אורתודוקסים. (ב) כאן יש חשש לחינוכם של ילדים אורתודוקסים שבלא מסגרת זו ילמדו אצל גויים, וזהו פיקוח נפש רוחני, ובמקרה זה התיר ב\"אגרות משה\" (אבן העזר ד, סי' כו ג) אף ללמד ילדים שעברו גיור רפורמי, וללמד בנים ובנות קטנים יחד (יו\"ד ב סי' קד), מה שאין כן שם שהילדים הם מלכתחילה קונסרבטיבים.</i>, ראוי לסייע בהקמת המסגרת האורתודוקסית, בתוך בית הספר המשותף במיוחד כשיש חשש, שאם תוקם ואתה לא תלמד בה, תיעשה המלאכה ע\"י מי שאינו שומר מצוות. ",
            "ואולם יש להקפיד על התנאים הבאים:",
            "א. שתהיה לך (או לסמכות תורנית אחרת) עצמאות מוחלטת בקביעת תכני הלימוד והתפילה<sup>2</sup><i class=\"footnote\">\"אגרות משה (יורה דעה\" ח\"א קלט; ח\"ב סי' קו – קז).</i>.",
            "ב. המלמד את הילדים שבזרם האורתודוקסי לא ילמד את הילדים שבזרמים האחרים, כי בכך יש משום חשש למתן לגיטימאציה בעיני הילדים האורתודוקסים<sup>3</sup><i class=\"footnote\">\"אגרות משה\" (יורה דעה\" ח\"א סי' קלט). במקום אחר (יורה דעה ח\"ב סי' קא) כותב בעל \"אגרות משה\" שאף כי אין איסור מפורש לקיים את הלימוד בבניין בית הכנסת הרפורמי או סמוך לו, יש להימנע מכך מסיבות חינוכיות, ובנדון דידן שמדובר על שכנות זמנית, ניתן להקל, אך יש להשתדל שהמיבנה הקבוע לא יהיה סמוך לבית-הכנסת הרפורמי.</i> לחינוך שאיננו מחויב להלכה למסורת וליסודות האמונה. "
        ],
        [
            "\n<small>מונטריאול, קנדה, אייר תשנ\"ט</small>",
            "<b>כד. הטלת איסור על הבאת מוצרים המכילים אגוזי-אדמה על כל ילדי בית-הספר בגלל ילד אלרגי</b>",
            "<b>שאלה:</b>",
            "משפחה בקהילתי פנתה אלי בשאלה הבאה:",
            "בננו סובל מאלרגיה אקוטית לבוטנים ולתוצרתם. יש לו רגישות גבוהה במיוחד לאלרגיה זו. אם הוא אוכל או נוגע חלילה בבוטנים או תוצרתם, הוא זקוק לזריקה מיידית (אפיפן) ולהגיע לבית חולים תוך רבע שעה להמשך הטיפול. התגובה ללא הטיפול המיידי עלול רח\"ל להסתיים בפיקוח נפש ממש. ידוע לנו על מקרים אחרים שהסתיימו לא עלינו במוות.",
            "בגלל זה אנו מבקשים מילדי בית הספר היהודי במונטריאול להמנע מלהביא בוטנים לבית הספר ואף לחייב את הורי שאר התלמידים לבל ישלחו בוטנים ותוצרתם עם ילדיהם לתחום בית הספר. אנו פונים בזה אל הרב בשאלה האם זה הוגן וצודק לתבוע מבית הספר והורי התלמידים את כל הנ\"ל? אודה לכם על התייחסותכם ומתן חוות דעתכם ההלכתית.",
            "<b>תשובה:</b>",
            "א. אין לעשות מעשה<sup>1</sup><i class=\"footnote\">מהא דרב יוסף בבבא בבתרא (כג ע\"א) שאף על פי שבמקרה זה הנזק נבע מהיותו חולה - מנע משכינו להזיקו. וכך הבין הריב\"ש (סי' קצו, מובא ב\"בית יוסף\" חושן משפט סי' קנה סע' מא), שמדובר בנזק, שפוגע רק בחולה, אבל אדם בריא לא היה יכול למחות כלל. וכך נפסק שם ברמ\"א (סעיף טו). וכן כתב ב\"אגרות משה\" (חו\"מ ב סי' יח) שמדובר בנזק כזה שאין אנשים בריאים יכולים למחות נגד עשייתו, וכן כתב בספר \"פתחי חושן\" (דיני נזיקין פרק יג סעיף יג). ו\"חזון איש\" (חו\"מ ב\"ב סי' יג סעיף יא) לא הבין כך בגמ' הנ\"ל, אבל משמע שלמסקנה אינו חולק על הריב\"ש.</i> שיפגע במישרין<sup>2</sup><i class=\"footnote\">שגם בנזק הגוף רק אסור אם הוי \"גירי דיליה\", מהא דבי בר מריון (ב\"ב כו ע\"א), \"כי הוה נפצי כיתנא הוה אזלא רקתא ומזקא אינשי\": שם משמע שהאבק היה מזיק לאנשים עצמם ולא לנכסיהם, ואף על פי כן מדייקת הגמ' שם שצריך להיות \"גירי דיליה\". וגם במקרה של רב יוסף הנ\"ל (דף כג ע\"א) מדובר לפי רמב\"ם בהל' שכנים (פרק יא הל' ה) בחולה שהעורבים מזיקים לו, ובכל זאת טרחו כל המפרשים להסביר שהנזק הוא מ\"גירי דיליה\".</i> בחולה או בבעל רגישות רפואית.",
            "ב. אדם חולה או רגיש מבחינה רפואית איננו יכול לדרוש מן הסובבים אותו לשנות את אורח-חייהם הרגיל והתקין כדי שלא ייפגע בעקיפין, ועל החולה מוטל להיזהר<sup>3</sup><i class=\"footnote\">עיין \"חזון איש\" (חו\"מ ב\"ב סי' יג סעיף יא ד\"ה נראה).<br>ויש להוסיף עוד שמדברי הראשונים על הסוגיה בעניין רב יוסף, משמע שהחולה יכול לעכב רק אם הנזק הוא כזה, שגם בריאים סובלים ממנו קצת, אבל אין מקפידים עליו. אבל נזק שאינו מפריע לבריא כלל, משמע שהחולה אינו יכול לעכב. עיין ברשב\"א (כב ע\"א ד\"ה אמר) ור\"ן (שם ד\"ה אמר ליה) וב\"נימוקי יוסף\" (דף יב בדפי הרי\"ף) ובריטב\"א (שם) שכולם כתבו ביחס לנזקי העורבים \"שאין שאר בני אדם מקפידים עליו כל כך\". משמע שנזק שאין שאר בני אדם מקפידים עליו כלל, אין לאיסטניס זכות למחות בו. וגם בדוגמה של ריב\"ש (מובא בהערה 1 למעלה) הרי זה נזק שמפריע לבני אדם. וכן משמע מן הרמב\"ם (פרק יא מהל' שכנים הל' ה) שמדובר בנזק, שמיצר לכל בני האדם, אלא שלחולה הוא מפריע יותר, אבל נזק שאינו מפריע לבריאים כלל, אין זכות לעכב. וצריך עיון גם בלשון הרשב\"א (הנ\"ל) \"כל מי שנודע ומוחזק שאינו יכול לסבול נזק אחד ידוע מן הנזקים שהנפש קצה בהם, אין לו חזקה\". וצריך הכרע. ויש להוסיף גם ש\"חזון איש\" הנ\"ל כתב, שאם המזיק קדם לחולה, אי-אפשר למנוע את מעשיו.</i>.",
            "ג. חובה על הסובבים את החולה או הרגיש מבחינה רפואית לעשות כל מאמץ שלא ייגרם נזק על ידיהם, ולוא בעקיפין<sup>4</sup><i class=\"footnote\">שאם משאירים פירורים של אגוזי-אדמה, הרי זה כעשיית בור ברשות-הרבים שאסורה, והעושה כן עובר על עשה \"השמר לך ושמור נפשך מאד\" ועל לא-תעשה \"לא תשים דמים בביתך\" (דברים כד, ח), ראה רמב\"ם (הל' רוצח ושמירת הנפש פרק יא הל' ד) שהרי כאשר הנזק נגרם כתוצאה מריח, הרי זה כמו \"זפת, סיד ומלח\" שאסור להניחם קרוב לכותל חבירו (ב\"ב יז ע\"א) והוי \"גירי דיליה\", כמו שנפסק ברמב\"ם (פ\"ל מהל' שכנים הל' ב) ובשו\"ע חושן משפט (סי' קנה סעיף ד) וכמו \"ניפוץ כיתנא\" (דף כ ע\"א). וכאן אין צריך סיוע של הרוח ולכן לכולי עלמא הוי \"גיריה דיליה\", וייחשב כנזק ישיר.</i>. על כן אין לאסור באיסור כללי על הבאת אגוזי-אדמה לבית-הספר, ומאידך גיסא - מכיון שידוע<sup>5</sup><i class=\"footnote\">עיין בבא קמא (נב ע\"א) שאם מכסים בור בכיסוי העומד לפני שוורים ולא לפני גמלים, ובא גמל ונפל לתוכו, אם גמלים לא שכיחי - אנוס הוא, ורק אם גמלים באים לפרקים, כי אז חייב. ולכן הוא הדין בנדון דידן, שאם ידוע, שבאזור יש ילד הסובל מן הרגישות הזאת - חייבים להיזהר בדבר, אבל אם לא ידוע כלל שיש ילד כזה בבית-הספר - אין צריכים לחשוש.</i>, שיש ילדים הרגישים לאגוזי-אדמה - חובה על המביאים לדאוג לכך שלא יווצר מגע בין אגוזי-האדמה או שאריותיהם ולבין הילדים הרגישים. בחדר-האוכל יש להקצות מקום מיוחד לילדים רגישים ושם יהיה פיקוח מיוחד שימנע הכנסת כל מאכל שיכול לסכן את האוכלים שם. ",
            "בכיתות הנמוכות (לפי שיקול דעת הנהלת בית-הספר) יש לאסור הבאת אגוזי-אדמה<sup>6</sup><i class=\"footnote\">דהוי כ\"שולח את הבעירה ביד חרש, שוטה או קטן\" שחייב בדיני שמים (ב\"ק נט ע\"א).</i>.",
            "יש לנצל בעיה זו כדי לחנך להתחשבות בזולת ולכיבוד החריגים, ולהדגיש את חובת הזהירות מפגיעה בזולת, חובה המוטלת הן על התלמידים הן על ההנהלה<sup>7</sup><i class=\"footnote\">האיסורים המנויים בהערה 4 חלים גם על הנהלת בית-הספר. </i>."
        ],
        [
            "\n<small>כפר הרא\"ה, ישראל, שבט תש\"ס</small>",
            "<b>כה. שיער ארוך לבנים</b>",
            "<b>שאלה:</b>",
            "הנני מורה בביה\"ס היסודי המ\"ד אזורי תורני בישובנו. ",
            "בכיתה ב' ישנו תלמיד שכבר זמן מה לא מסתפר ושערו התארך מעבר למקובל. בשיחה עם ההורים התברר שהם מסרבים מטעמים השמורים עימהם לספר את בנם, למרות בקשתנו. ברצוני לדעת אם יש התנגדות בהלכה שתספורת של בן תתארך מסביב לראש, ללא הבדלת פאות, ובכך להיות דומה לתספורת אשה.",
            "האם יש דרישה הלכתית שתספורת של בחור תהיה כזאת המקצרת שיער מאחור ובצדדים ומבדילה את הפיאות. או שמא מותר שתהיה תספורת ככל העמים. מהם ההגדרות לתספורת לבן. והאם יש הבדל לפני בר מצווה או אחרי בר-מצווה? ",
            "<b>תשובה:</b>",
            "גידול שיער ארוך לגברים ובנים יכול להוות בעיה הלכית מכמה סיבות:",
            "1. חציצה בתפילין<sup>1</sup><i class=\"footnote\">יש מן האחרונים שכתבו, ששיער ארוך חוצץ לגבי תפילין של ראש, ואסור לברך על הנחתה של התפילה של ראש, כאשר הוא מניחה על שיער ארוך (\"מחצית השקל\" אורח חיים סי' כז, ד), ויש שכתבו, שיש חציצה רק כאשר השער אינו מונח במקומו (\"אשל אברהם\" סי' כז, ד).</i> - בעיה זו אינה קיימת בילדים מתחת לגיל בר-מצוה.",
            "2. \"לא ילבש גבר שמלת אשה\"<sup>2</sup><i class=\"footnote\">מלשון רמב\"ם (הל' עבודה זרה פ' יב הל' ט - י) משמע שיש איסור תורה על לבישת בגדי בני המין השני ואיסור דרבנן על ביצוע מעשה בגוף המאפיין את בני המין השני. מכאן משמע שיש איסור דרבנן לגדל שער ארוך כמנהג נשים, אלא שיש לדון בשאלה אם גידול שער ארוך בימינו הוא מנהג נשים.</i>.",
            "3. \"ובחוקותיהם לא תלכו\"<sup>3</sup><i class=\"footnote\">המהרי\"ק (סי' פח) פסק שיש איסור הליכה בדרכי הגויים דווקא במעשה המהווה עבור הגויים חוק. לעומתו, הגר\"א (שו\"ע יורה דעה סי' קעח, ז) פסק שכל מקרה, שבו המעשה מהווה הזדהות עם תרבות הגויים, יש בו איסור תורה. ומכיוון שגידול שער ארוך הוא חלק מתרבות הגויים, עיין לקמן בדברי הגר\"א ליכטנשטיין, יש חשש שהוא כלול באיסור.</i>.",
            "4. ההורים אחראים למנוע מילדם לעשות מעשה שיש בו איסור<sup>4</sup><i class=\"footnote\">שו\"ע אורח חיים סי' שמג, א.</i>, ולוא איסור דרבנן בלבד<sup>5</sup><i class=\"footnote\">\"משנה ברורה\" שמג ס\"ק ג.</i>.",
            "5. על כל אדם חובה למחות בהוריו של ילד העובר איסור תורה<sup>6</sup><i class=\"footnote\">\"משנה ברורה\", שם.</i>.",
            "6. לגבי החובה למחות בילד עצמו נחלקו ראשונים<sup>7</sup><i class=\"footnote\">רמ\"א סי' שמג, א.</i>, ויש מן האחרונים שפסקו למחות רק באיסור תורה<sup>8</sup><i class=\"footnote\">\"חיי אדם\", מובא ב\"משנה ברורה\" סי' שמג, ז.</i>.",
            "גם אם נכריע לקולא בבעיות ההלכיות, השיקול החינוכי הוא זה שמכריע את הכף לכיוון מניעת התופעה.",
            "יש לזכור, כי באורח טבעי קיים אצל כל נער ונערה גורם של מרדנות שיש לו גם פן חיובי. יש לחפש דרכים שבהן יוכלו הנער והנערה לבטא את עצמאותם ואת אישיותם, בלי מעשים שפירושם הזדהות עם פריקת עול וחיים ללא מיגבלות מוסריות.",
            "מכיוון שבעשורים האחרונים גידול שיער אצל בנים נחשב ל\"תרבות אנשים חטאים\", יש לאוסרו במוסדות החינוך באמצעות תקנון התנהגות שאיננו חייב להתבסס דווקא על פסקי הלכה אלא על שיקולים חינוכיים<sup>9</sup><i class=\"footnote\">יש בכך גם יתרון לא רק בגלל שאפשר לדון בכל אחד מן הצדדים ההלכיים, אלא גם מכיון שצריך להיזהר מלהגדיר כאיסור דבר שלא ברור, שהוא אכן אסור. כמו כן יש חשש שההיתלות בהלכה תגרום לעתים לפתח רגשות מתנגדים שנזקם עלול להיות גדול מתועלתם.</i>. ",
            "בהקשר זה התבטא הרב ד\"ר אהרון ליכטנשטיין, ראש ישיבת \"הר עציון\", כך:",
            "\"כל האמור עד כה מתייחס לשיקולים הלכתיים מובהקים. ברם - גם אם נגיע למסקנה, שמשום כיוון שהוא אין איסור - לא דאורייתא ולא דרבנן - בגידול שיער ארוך, הרי שבמישור הערכי והחינוכי יש להתנגד לתופעה, שכן סוף סוף, מקור התופעה של גידול שער ארוך בקרב גברים הוא זרם תרבותי מסויים, שהתפתח בתחילת שנות ה-60 בעולם המערבי, כשעניין גידול השער התלווה למספר ביטויים תרבותיים אחרים, שהינם פגומים ופסולים מבחינה הלכתית ומוסרית, והוא עצמו נשא מסר תרבותי מאוד ברור - שבירת מוסכמות חברתיות, התרת הרסן המוסרי, מתירנות וכו', ועל כן גם אם התופעה התפשטה, וחדרה לא\"י, ואף לתוככי הציבור הדתי, ועתה יש מעין זרם מסויים אף בתוך ציבור שומרי תורה ומצוות, שנוהג לגדל שער ארוך, יש לשלול את התופעה מצד המסר התרבותי, שהיא נושאת מאחוריה וככלל - יש לעמוד על עצם הרצון וההתפתחות המניעים לבחור בגידול שער ארוך, שכן הדבר מלמד על \"ספיגה\" תרבותית קודמת, שהובילה לכך, ושצריכה להדאיג.",
            "יש לציין, כי אף במקורות היהדות אנו מוצאים, כי מאז ומתמיד היתה לעניין השיער משמעות מיוחדת. חז\"ל דורשים ביחס ליוסף, שכאשר התורה אומרת עליו \"והוא נער\", שעשה מעשה נערות וסלסל בשערו. יוסף היה אז נער בן שבע עשרה, וענין סלסול השער ביטא טיפוח יופי גופני, שאפיין נערים בגיל זה. כך שנינו בגמ' בנדרים:",
            "אמר שמעון הצדיק: \"מימי לא אכלתי אשם נזיר טמא אלא אחד - פעם אחת בא אדם אחד, נזיר מן הדרום, וראיתיו שהוא יפה עינים וטוב רואי וקווצותיו סדורות לו תלתלים. אמרתי לו: בני, מה ראית להשחית את שערך זה הנאה? אמר לי: טועה הייתי לאבא בעירי, הלכתי למלאות מים מן המעיין ונסתכלתי בבבואה שלי ופחז עלי יצרי ובקש לטורדני מן העולם. ",
            "אמרתי לו: רשע - למה אתה מתגאה בעולם שאינו שלך, במי שהוא עתיד להיות רמה ותולעה? העבודה שאגלחך לשמים! מיד עמדתי ונשקתיו על ראשו. אמרתי לו: בני, כמוך ירבו נוזרי נזירות בישראל. עליך הכתוב אומר, 'איש כי יפליא לנדור נדר נזיר להזיר לה''\" (נדרים ט).",
            "אנו רואים שטיפוח השיער וגידולו היוו מאז ומתמיד מאפיין תרבותי, שלא בהררי קודש מחצבתו, ועל כן יש לשלול את תופעת גידול שיער ארוך בקרב גברים, גם מבחינה הלכית וגם מבחינה חינוכית, ולהיזהר מנוהג זה<sup>10</sup><i class=\"footnote\">מובא בדף קשר 663 לתלמידי ישיבת הר עציון.</i>."
        ],
        [
            "\n<small>תל אביב, ישראל, שבט תשס\"א</small>",
            "<b>כו. הכנת תכניות אדריכליות ל\"בית-כנסת\" קראי</b>",
            "<b>שאלה:</b>",
            "אני מכהן כרב קהילה בתל-אביב, פנה אליי אדריכל שנתבקש להכין תכנית בנין עבור בית כנסת לקהילה קראית.",
            "האדריכל פנה אליי בשאלה אם זה מותר על-פי ההלכה.",
            "הוא ביקש לקחת בחשבון שמצב הבניה בארץ כרגע בשפל והשוק קשה מאוד והוא זקוק לעבודה זו לפרנסתו ממש. אבל כמובן שהוא יעשה זאת רק אם מותר על-פי ההלכה.",
            "<b>תשובה:</b> ",
            "מותר לאדריכל<sup>1</sup><i class=\"footnote\">בשו\"ת \"אגרות-משה\" (יו\"ד ח\"א סי' סח) נשאל \"בעניין שרטוט על נייר אופן בניין בית תיפלה\" (כנסיה של נוצרים), וכתב שיש להתיר מעיקר הדין, אך רצוי להמנע מזה אם לא מפני דרכי שלום או פרנסה. ואולם \"לעשות אופן בנין רעפארם טמפלען ליכא שום איסור, ואין צורך אף להחמיר\".</i> אפי' - בארץ-ישראל<sup>2</sup><i class=\"footnote\">אמנם דברי האג\"מ נאמרו בחו\"ל, שם המתחרים הינם ברובם גויים, ויתכן שבארץ, שכל המתחרים הינם יהודיים, יש מקום לדון, אם עובר בזה על לפני עוור או נחשב בשל כך למסייע לעוברי עבירה.<br>בגמ' ע\"ז (ו ע\"ב) מצינו: \"מנין שלא יושיט כוס יין לנזיר, ואבר מן החי לבן נח, תלמוד לומר 'ולפני עיוור [להלן לפנ\"ע] לא תתן מכשול' …הכא במאי עסקינן, דקאי בתרי עברי דנהרא\", ומפרש רש\"י תרי עברי דנהרא: \"דאי לא יהיב ליה, לא מצי שקל\".<br>כאשר מדובר בחד עברא דנהרא, כתבו התוס' (שבת ג ע\"א) ור\"ן (מסכת ע\"ז, שם), כי אמנם אין איסור לפנ\"ע, ואולם מדרבנן קיים איסור \"מסייע ידי עוברי עבירה\". אך התוס' בע\"ז כתבו, \"ולפי-זה אסור להושיט למומרים דבר איסור…… ומיירי במקום שלא יוכלו ליקח\", משמע שבחד עברי דנהרא אין שום איסור [סתירה כנ\"ל קיימת לכאורה גם בין דברי הרא\"ש בשבת לדבריו בע\"ז].<br>אכן הרמ\"א (יו\"ד סי' קנא ס\"ס א) כתב: \"י\"א הא דאסור למכור להם… היינו דווקא אם אין להם אחרים, ויש מחמירין, ונהגו להקל\". ניתן להבין, כי הרמ\"א הבין שקיימת מחלוקת בשאלה, אם ישנו איסור לסייע, והוא פסק לקולא. אחרונים רבים יישבו את הסתירה שבדברי התוס' והרא\"ש, ואת דברי הרמ\"א יש להבין על-פי תירוציהם.<br>נבחן ראשית כול, אם האיסור שבכאן הוא איסור \"מסייע\" או איסור לפנ\"ע.<br>והרי המקרים שבהם דנו פוסקים, אם הם תרי עברי דנהרא או חד עברי דנהרא, הרלוונטים לענייננו:<br>כאשר לאדם העומד לעבור על האיסור אין הנחוץ לזה משל עצמו, אבל הוא יכול לקנות אותו במקום אחר.<br>כאשר כל המוכרים בכוח הינם ישראלים.<br>כאשר המוכר מציע תנאים מיוחדים.<br>כתב הרמ\"א (שו\"ע יו\"ד סי' קנא ס\"א): \"אם יכולים לקנות במקום אחר, מותר\". דהיינו, לדעתו גם כאשר לעובר על האיסור אין משל עצמו, אך הוא יכול לקנות, המקרה מוגדר כחד עברי דנהרא. הגר\"א (שם) חולק עליו. לדעתו חד עברי דנהרא, הינו רק כאשר יש לאדם משל עצמו, ולא כאשר הוא יכול לקנות במקום אחר.<br>ואולם גדולי האחרונים נקטו לדינא כרמ\"א, עיין \"יביע אומר\" (ח\"ב או\"ח סי' טו אות י) שהאריך בזה, והביא רבים מן הראשונים והאחרונים המקילים כרמ\"א, וגם בעל \"אגרות משה\" (יו\"ד ח\"א סי' עב) נקט כדעת הרמ\"א, בפשטות.<br>כאשר כל מי שניתן לקנות ממנו הינו ישראל, נחלקו אחרונים.<br>שאלה זו העלה ה\"משנה למלך\" (פ\"ד מהל' מלוה ולוה, ה\"ד) וז\"ל: \"כתב הרב פני-משה ח\"ב סי' קה, דהיכא דהלוה הוה חזי דהמלוה הוי מוזיף בריבית הני דמים גופייהו לאיניש אחרינא, ליכא משום ולפנ\"ע… ותימה, דלא דמי כלל לנזיר, דשאני התם, דהאיסור דלפני עוור לא היה נעשה\".<br>לפי ה\"משנה למלך\", בארץ שכל האדריכלים העשויים לקבל עבודה זו הינם יהודים הרי שיש לפנ\"ע דאורייתא. ובזה שונים הדברים מן המקרה של ה\"אגרות משה\". עיין ב\"חכמת אדם\" (כלל קט סי' ב) שהביא את דברי ה\"משנה למלך\" להלכה.<br>אולם יש לסייג הדברים, משום ש\"כתב סופר\" (יו\"ד סי' פג) דחה את דברי ה\"משנה למלך\" הללו (דחה את ראיותיו מן הגמרא, ואכמ\"ל), ומסברא כתב: \"אין חילוק בין ימצא לקנות מנכרי או מישראל…כיוון שבלאו הכי יקנה ויעשה איסור\". וב\"חלקת יעקב\" השוה בין דברי ה\"משנה למלך\" לדברי \"כתב סופר\". לדעתו סברת ה\"משנה למלך\" הינה שכאשר המוכר הפוטנציאלי הנוסף גם הוא ישראל, הרי יתכן שהאיסור לא ייעשה בסופו של דבר, ולכן יש כאן למעשה תרי עברי דנהרא. אולם אם האיסור בוודאי ייעשה, מכיוון שהמוכרים האחרים אינם חוששים כלל לאיסור, הרי שגם לדעת ה\"משנה למלך\" מדובר בחד עברי דנהרא.<br>כתב ה\"חוות יאיר\" (סי' קפה) – אם המוכר נתן לפני הקונה תנאים מיוחדים [נוחות מחיר או איכות], הרי שזה נחשב לתרי עברי דנהרא.<br>בנדון דידן ראינו, כי האחרונים לא חששו לדעת הגר\"א, וכי גם לדעת ה\"משנה למלך\" אמנם המוכרים האחרים הינם ישראלים, אך הם אינם חוששים לאיסור לפנ\"ע, כך שהאיסור ייעשה ממילא, ועדיין יש לחוש לדעת ה\"חוות יאיר\", אם כי בעסקה כל כך מסובכת, מורכבת ומלאת פרטים, קשה להגדיר, מה זה \"תנאים מיוחדים\". בוודאי יימצא בשוק מישהו שיתן עם תנאים דומים.<br>והרי תירוצי האחרונים ביישוב דברי התוס' והרא\"ש:<br>הש\"ך (שם ס\"ק ו): בישראל קיים איסור מסייע מה שאינו כן במומר. אחרונים בגמ' שם ועוד, תמהו \"שהרי ישראל, אע\"פ שחטא, ישראל הוא\", ועל-כן חלים עליו כל האיסורים. ואכן, אחרונים רבים נחלקו עליו על הש\"ך וסוברים שגם במומר שייך איסור מסייע, ראה \"חוות יאיר\" (סי' קפה), \"כתב סופר\" (יו\"ד סי' פג) ועוד.<br>אולם אחרונים אחרים הסבירו את הש\"ך, בסגנונות שונים, שהצד השוה שבהם הוא, כי כאשר אין סיכוי שהנכשל יפרוש מן האיסור, לא קיים איסור מסייע, עיין \"טורי אבן\" (חגיגה יג), \"דגול מרבבה\" (שם), \"יביע אומר\" (או\"ח סי' טו), \"אגרות משה\" (אהע\"ז סי' סב). מסיבה זו אין צריך לדון בהגדרתם של העוברים כמומרים או כתינוקות שנשבו, שכן בין כך ובין כך לא יפרשו מן האיסור [עיין ב\"אגרות משה\" הנ\"ל].<br>תירוץ נוסף לסתירה בדברי התוס' והרא\"ש מצינו בדברי הנצי\"ב (\"משיב דבר\" ח\"ב סי' לד), וב\"כתב-סופר\" (יו\"ד סי' פג).<br>רש\"י בגיטין (סא ע\"א ד\"ה וכולן לא אמרו) כתב – \"שהתירו להשאילם כלים ולסייעם שלא בשעת העבירה עצמה אלא מפני דרכי שלום\". על-פי זה תירצו את הסתירה בדברי התוס' והרא\"ש: יש לחלק בין מסייע שלא בשעת העבירה - שמותר, לבין מסייע בשעת העבירה - שאסור. ואולם רש\"י הוסיף (שם) שמותר שלא בשעת העבירה דווקא מפני דרכי שלום!<br>כתב סופר - יש לחלק בין מסייע שיש בו ממש - שאז אסור אפי' שלא בשעת העבירה, לבין מסייע שאין בו ממש – שאז מותר שלא בשעת העבירה.<br>נצי\"ב -אכן ישנה מחלוקת בין רש\"י ותוספות. לתוס' – שלא בשעת העבירה מותר לגמרי, גם אם אין חשש של דרכי שלום. לפי\"ז קשה, מדוע במשנה בגיטין (סא ע\"א) התירו השאלת כלי לחשוד על השביעית רק מפני דרכי שלום?<br>לדעת התוס' – המקרה בגיטין הוא תרי עברי דנהרא, ולפי\"ז דרכי שלום הן גורם מתיר אפי' לפנ\"ע גמור ולא רק מסייע [לכל הפחות שלא בשעת העבירה].<br>לדעת התוס' מדובר בסיוע בשעת העבירה ולכן דווקא בשל דרכי שלום מותר.<br>הנצי\"ב מחדש חידוש נוסף - לדעתו, כאשר יש היתר של דרכי שלום, יש להתיר גם לצורך פרנסה.<br>אמנם ע\"פ דברי \"כתב סופר\" יש מקום לחלק בין אדריכל, אשר הוא מסייע שאין בו ממש, על-פי הגדרת \"אגרות משה\" הנ\"ל (יו\"ד ח\"א סי' סא) לבין העוסק בבניין בפועל.<br>לסיכום – מתוך הנחה שהמדובר באיסור מסייע (בניגוד ל\"משנה למלך\" או ע\"פ דברי האחרונים המסייגים את דעתו) יש להתיר:<br>1. אין איסור מסייע במומר או באדם שידוע שלא יפרוש מן המעשה האסור.<br>2. מדובר במסייע שלא בשעת העבירה, סיוע המותר לכולי עלמא כאשר המעשה הוא לצורך פרנסה או משום דרכי שלום, ומדובר בסיוע שאין בו ממש שלא בשעת העבירה.<br>עיין בספר \"מלומדי מלחמה\" (סי' ד) לרה\"ג הרב נחום רבינוביץ על-פי רבנו חננאל ורוב הראשונים, אפי' בחד עברי דנהרא כל זמן שאינו כופה אותו - אסור מדאורייתא מצד לפני עור. אלא שגם הוא התיר במקרה של דרכי שלום.</i> - לקבל על עצמו הכנת תכנית לבנין בית-כנסת לקראים<sup>3</sup><i class=\"footnote\">יש מקום לדון, אם ישנו כאן איסור כלשהו, אנו דנים באיסור \"מסייע\", כיוון שיצאנו מנקודת הנחה, כי בניין ביכנ\"ס חדש מהווה תנופה להפצת תורתם, ולפעילויות אשר בוודאי יש בהן משום איסור וכפירה;<br>אך הבניין עצמו אינו חלק מהאיסור וכדברי האג\"מ כל מטרתו היא נוחות המתפללים ולא עצם האיסור, הבניין חיצוני לאיסור.<br>יש לעיין האם בכעין זה שייך איסור מסייע כלל.<br>עיין \"משנת יוסף\" (שביעית פ\"ה מ\"ו) שכתב סברא כעין זו, מדוע כלי המיוחד לאיסור ולהיתר מותר להשאילו לחשוד על השביעית. והביא אחרונים רבים שתירצו שהאיסור הוא \"לפנ\"ע לא תתן מכשול\", אולם דבר אשר אינו מכשול שכן ניתן לעשות בו גם מעשה היתר, אינו מכשול וגם אם בסופו של דבר האדם יכשל בו, אין זה בסיבת המכשיל.<br>אמנם גם בדבר שהוא משמש \"לאיסור ולהיתר\" קיים איסור מסייע דרבנן, וזה דוקא כשהאדם עושה את האיסור בחפץ עצמו, (כמו במשנה שביעית מוכר מגל-יד, שאמנם אינו חפצא של \"מכשול\", אבל בסופו של דבר האיסור יעשה במגל עצמו, ולכן לולא היו שיקולים נוספים – דרכי שלום, כדי חייו של ע\"ה, היה איסור מסייע).<br>אולם כאשר האיסור \"חיצוני\" לחפץ אותו נותנים לעובר העבירה מנלן לאסור.<br>נמצא שיש שלוש רמות:<br>1. מכשול – כגון אבר מן החי לבן נח.<br>2. דבר אשר אינו מכשול, אולם יתכן שהאדם יעבור בו איסור, מגל-יד בשביעית וכו'. אסור עקרונית מדרבנן.<br> 3. כגון המקרה דנן – בניין אשר הוא לנוחות ולא לעצם האיסור.<br>סברא כעין זו מצינו גם במכתבו של הגרש\"ז אוירבך בספר \"לפני עור\" עמ' קפז. עיין עוד בנושא זה בתשובה כב. </i>."
        ],
        [
            "\n<small>חיפה, ישראל, מרחשון תשס\"ב</small>",
            "<b>כז. אמירת שקר כאמצעי להשגת מטרה חיובית</b>",
            "<b>שאלה:</b>",
            "תוך כדי לימודי במסכת עירובין דף נא ע\"א, נתקלתי בסיפור אודות רבה ורב יוסף שהלכו בדרך ודנו בנושא הלכתי. רבה שכנע את רב יוסף בצדקתו ההלכתית תוך כדי שימוש בציטוט מדברי רבי יוסף ממקור שבעצם לא קיים. הוא עשה זאת כיון שידע שרב יוסף יסמוך על דברי רבי יוסי. כיון שאין הסתייגות בגמרא ממעשהו אני תוהה, מתי חל הכלל של \"מדבר שקר תרחק\" ומתי מותר לשנות?",
            "<b>תשובה:</b>",
            "האמת היא חותמו של הקב\"ה, כמו שמצינו במדרש :\"מהו חותמו של הקב\"ה? אמת\"<sup>1</sup><i class=\"footnote\">בראשית רבה (פרשה פא ד\"ה אם), ועוד.</i>. ובמשנה נקבע: \"רבן שמעון בן גמליאל אומר, על שלשה דברים העולם עומד, על הדין ועל האמת ועל השלום\"<sup>2</sup><i class=\"footnote\">אבות (פרק א משנה יח), עיין בדבריו של רבנו יונה במקום.</i>. וכבר קבע דוד מלך ישראל \"… מִי יָגוּר בְּאָהֳלֶךָ, מִי יִשְׁכֹּן בְּהַר קָדְשֶׁךָ. הוֹלֵךְ תָּמִים וּפֹעֵל צֶדֶק, וְדֹבֵר אֱמֶת בִּלְבָבוֹ\"<sup>3</sup><i class=\"footnote\">תהלים טו, א-ב.</i>. ",
            "יותר מכל אחר, תלמיד-חכם מצווה לדבוק באמת ולדייק בדבריו. לכן נאמן הוא על אבידתו \"בטביעות עינא\"<sup>4</sup><i class=\"footnote\">בבא מציעא (יט ע\"א) ועוד.</i> בלבד, והוא נאמן להורות לעצמו בענייני איסור והיתר ואינו חשוד להקל לעצמו<sup>5</sup><i class=\"footnote\">עירובין (סג ע\"א) ועיין עוד בט\"ז שו\"ע יו\"ד (סי' יח ס\"ק טו), ואכמ\"ל.</i>, ואסור לאדם לשקר גם כדי להחזיק בממון שלו. וזה לשון הרשב\"א: \"חס ליה לזרעיה דאברהם דלימא שיקרא, ואפילו במקום פסידא, דכתיב: 'שארית ישראל לא יעשו עולה ולא ידברו כזב'. וגדולה מזו אמרו בפרק שבועת העדות, שאפילו באומר אמת, אלא שהדבור אינו על אותו דרך שאמרו, אסרו, … אלא ודאי שנוי השקר ואהוב האמת, ואין תמורתו כלי פז\"<sup>6</sup><i class=\"footnote\">שו\"ת הרשב\"א (חלק ג סי' פא ד\"ה תשובה חס). ועוד עיין בעניין זה קונטרס \"בעניין עשיית תחבולות ולשקר בכדי לזכות בשלו\" בסוף ספר \"ברכת אליהו\" על ביאור הגר\"א (חו\"מ ח\"ג), ובכלל בעניין האמת עיין ב\"נתיב האמת\" ב\"נתיבות עולם\" למהר\"ל.</i>.",
            "ונחלקו ראשונים בשאלה, אם שקר שאינו גורם נזק לחברו, אסור מן התורה<sup>7</sup><i class=\"footnote\">רוב הראשונים מונים במניין המצוות רק את איסור מתן עדות שקר ושבועת שקר, אך בעל ספר \"יראים\" (רל\"ה), ובעקבותיו הסמ\"ג (קז) והסמ\"ק (קכו), מונים גם את הפסוק \"מדבר שקר תרחק\" (שמות כג, ז) במניין המצוות.</i>. יש שהקלו, במקום הצורך, כשאינו גורם נזק לחברו<sup>8</sup><i class=\"footnote\">גם ה\"יראים\" מגביל את האיסור רק למקרה \"שיוכל לבוא לידי היזק חברו… אבל שקר שאינו בא לידי רעה, לא הזהירה תורה עליו, דדבר הלמד מענינו הוא, שברשע רע לבריות הכתוב מדבר\" וכו'. כלומר, שקר שאין בו הפסד לאיש אפילו לא באופן רחוק - מותר מן התורה, אלא שאינו ראוי מבחינת אי זו היא דרך שיגור לו האדם. ועיין עוד באריכות בביאור הגר\"י פרלעא לספר המצוות לרס\"ג (חלק א עמ' 316-310), שהאריך להוכיח, ששקר כזה שאין בו משמעות לבית-הדין ולא נזק לאיש ולא גניבת דעת, מותר אף מדרבנן, ואין בו אלא מידה רעה ולכן הקלו בו כמה קולות. ועיין שם בשם הרשב\"ץ שמנה אותו בניגוד לרוב הראשונים, ומה שדחה דבריו שם.</i>, ויש שאסרו גם כשאינו גורם נזק לחברו, והתירו רק כש\"ביטולה של תורה הוא קיומה\"<sup>9</sup><i class=\"footnote\">שו\"ת \"דבר יהושע\" (חלק א בהשלמות לסי' יט) ו\"אגרות משה\" (חו\"מ ח\"ב סי' ל), שהביאו מקורות רבים מדברי האחרונים שנקטו, שיש איסור אף בשקר שאינו מזיק לאיש.</i> ושמטרת השקר היחידה היא המטרה של השגת האמת<sup>10</sup><i class=\"footnote\">המהרשד\"ם (יו\"ד סי' רכז), כלומר שקר שמטרתו היא להגיע לאמת.</i>, ובמקום צורך גדול<sup>11</sup><i class=\"footnote\">וכן פסק \"מגן אברהם\" (סי' קנו) עפ\"י הגמרא בפסחים (קיב) ,\" אם רצית להיחנק היתלה באילן גדול\", אם כי יעויין שם בפירושי הראשונים שם ועיין שו\"ת \"חתם סופר\" (ו, נט), ועיין עוד ב\"שדי חמד\" (כרך ה עמ' 310) שציין כמה מקרים שבהם ששינו אמוראים, והביא ספרים רבים שדנו בכך. וראה גם בחוברת \"צהר\" (א עמ' 13). ובשו\"ת \"דבר יהושע\" (א מב) חידש שמותר לומר דבר בשם חכם, כאשר ראוי אותו החכם לאומרו!</i>.",
            "כך גם הסבירו את המעשה המובא במס' עירובין (נא ע\"א) שהבאת בשאלתך, ופסקו שמותר לתלמיד-חכם ליחס דבר הלכה, שהוא משוכנע באמיתותו, לת\"ח אחר.",
            "אך מכיוון ש\"על הראשונים אנו מצטערים\", נסתייג ונאמר שכל מקרה שבו ירצו להסתמך על תקדים זה, יהיה טעון שיקול דעת מעמיק ולקיחה בחשבון של מכלול ההיבטים הנוגעים לעניין, וד\"ל."
        ],
        [
            "\n<small>תל אביב, ישראל, אלול תש\"ס</small>",
            "<b>כח. השארת ילדים ברכב ללא השגחה</b>",
            "<b>שאלה:</b>",
            "בזמן האחרון רבו המקרים שבהם הורים השאירו ילדיהם ברכב ויצאו לקניות והדבר נסתיים ר\"ל באסון.",
            "האם גם הלכתית יש איסור בהתנהגות כזו?",
            "האם יש למחות בהורים שכאלה?",
            "<b>תשובה:</b>",
            "כל מעשה שמשמעותו היא סיכון חיי אדם שלא לצורך הצלת חיים, בין של גדול בין של קטן, הינו אסור<sup>1</sup><i class=\"footnote\">עיין ברכות (לב ע\"ב), ושו\"ע חו\"מ (סי' תכז סעיף ז-ח).</i> בתכלית האיסור, וגם יש חיוב להימנע מלהיכנס למצב שכזה.",
            "חובה מיוחדת מוטלת על ההורים<sup>2</sup><i class=\"footnote\">עיין קידושין (כט ע\"א): \"וי\"א אף להשיטו במים\", ועוד (שם ל ע\"ב) \"מאי טעמא - חיותיה היא\".</i> לדאוג לביטחונם של ילדיהם.",
            "ידוע ומפורסם, כי מסוכן להשאיר ילדים ללא השגחה, וקל וחומר שאסור להשאירם במכונית סגורה במקום ציבורי ללא הגנה, או להשאירם בשמש כשהטמפרטורה עלולה לעלות במידה ניכרת ולסכן בזה את החיים. ",
            "לכן, כל מי שבידו<sup>3</sup><i class=\"footnote\">עיין שבת (נד ע\"ב) בכל מי שאפשר בידו למחות ולא מיחה.</i> להתריע על כגון דא, מחויב לעשות זאת, כמובן - בדרכי נועם."
        ],
        [
            "\n<small>ניו יורק, ארה\"ב, סיוון תש\"ס</small>",
            "<b>כט. טיסה מזרחה ביום שישי אחר הצהריים החוצה את קו התאריך בשבת</b>",
            "<b>שאלה:</b>",
            "ביום שישי יוצאת טיסה מטוקיו לניו יורק בשעה 12:00 בצהריים. בגלל מעבר קו התאריך הטיסה מגיעה לניו יורק ביום שישי בשעה 11:00 לפני הצהריים. עד המעבר של קו התאריך יתכן וחלק מהזמן המטוס יטוס בשבת, לפי מקום היציאה ולפי מיקומו של המטוס ביחס לפני הקרקע. ",
            "האם מותר לטוס בטיסה זו ואם כן האם יש מגבלות כל שהן בנוגע לטיסה וההתנהגות בה. ",
            "<b>תשובה:</b> מעיקר הדין מותר לו לאדם לעלות לפני שבת<sup>1</sup><i class=\"footnote\">במסכת שבת (יט ע\"א) מצינו, \"אין מפליגין בספינה פחות מג' ימים קודם לשבת. במה דברים אמורים, לדבר הרשות, אבל לדבר מצווה שפיר דמי...\". ונחלקו פוסקים בדבר טעם האיסור, והנחת-היסוד של כולם היא שמדובר בספינה שמונהגת על ידי נכרים. <br>להלן סיכום השיטות ע\"פ המובא ב\"משנה ברורה\" (בהקדמה לסי' רמח): <br>א. שיטת \"בעל המאור\" - החשש הוא שמא יאלץ היהודי לעשות מלאכה לאחר כניסת השבת, מחמת פיקוח נפש ח\"ו, שהרי הולך למקום סכנה.<br>ב. שיטת רמב\"ן - החשש הוא שמא יעשה הגוי מלאכה עבור היהודי המפליג.<br>ג. שיטת רבנו חננאל - בנסיעה בשבת בספינה יש איסור תחומין גם כשאין הנוסע עושה כל מעשה. בספינה שגבוהה מעשרה טפחים מעל לים לא קיים איסור זה (עיין ב\"בית יוסף\" שם דיון בנושא).<br>ד. שיטת רי\"ף - לא יתכן שיש כאן חשש חילול שבת, כי אז גם קודם ג' ימים וגם לצורך מצוה היו אוסרים, מכיון שמתנה לדחות את השבת, אבל הטעם הוא משום \"עונג שבת\" - הגוף זקוק לשלושה ימים כדי להתרגל לטלטול בים ולתופעות הלואי שהוא גורם (ועיין שם ההסבר בשיטת החולקים על רי\"ף).<br>ה. שיטת בעלי התוספות - בשלושת הימים קודם השבת גזרו \"שמא יעשה חבית של שייטין\", ואם הקפיד לעלות על הספינה שלושה ימים קודם השבת, לא גזרו, כי יש \"היכרא\" שחושש, ולא גזרו שמא יעבור על איסורי שבת.<br>להלכה פסק מרן המחבר כרי\"ף והתיר לעלות לספינה אפילו בערב שבת, אם אין חשש תחומין (כלומר בספינה גבוהה ו/או בנהר עמוק) ובמקום שאין חשש של ביטול עונג שבת. לפי זה ודאי שמטוס עדיף, שבו אין כל חשש, כמעט לפי כל השיטות, וגם לגבי איסור תחומין ניתן להקל בצרוף מספר טעמים: <br>א. גם לדעת החולקין, שיטת המהר\"מ שלא נפסק כמותה להלכה עיין הג' מימוניות (רמב\"ם הלכות שבת פרק ל אות מ), הסוברים שבעית תחומין למעלה מעשרה היא \"בעיא דלא איפשטא\" כבר פסק הרמב\"ם שכל מחלקותם היא ביבשה ולא בים, ובמקרה דנן הטיסה היא מעל הים.<br>ב. גם כשהמטוס טס מעל ליבשה, ניתן להקל - ע\"פ פסק רשב\"ם (מובא בתוס', עירובין מג ע\"א ד\"ה הלכה כרבן גמליאל) וזה לשונו: \"דמותר להכנס בספינה מבעוד יום בערב שבת אפילו שהספינה הולכת חוץ לתחום בשבת, דספינא ממילא אזלא ואיהו לא מידי עביד, ובלבד שלא יצא חוץ לספינה, והספינה כולה כארבע אמות\". סברה זו הובאה גם בחידושי רמב\"ן (שם ד\"ה \"ומעתה\") והובאה להלכה על-ידי הב\"ח (טור, \"אורח חיים\" סי' רמח). ואע\"פ שיש חולקים, במטוס ניתן לצרף זאת כסניף להקל, מה עוד שאין חשש שיצא מן המטוס.<br>ג. הגמרא במסכת עירובין (מו ע\"א) דנה במושג \"מינד ניידי\", ונחלקו ראשונים בהסבר העניין, עיין בחידושי הרשב\"א (שם) ובחידושי הרמב\"ן (דף מג ע\"א ד\"ה ועוד נ\"ל) והובאו דבריהם ב\"ביאור הלכה\" (סי' תד ד\"ה ממקום שפגע). לביאור נוסף בעניין עיין שו\"ת \"ציץ אליעזר\" (ח\"א סי' כא) שהבין בדעת \"ביאור הלכה\" שדוקא בספינה, שיש לומר שנחה על פני המים והמים הם אלה שנדים, נחלקו, אך לעניין מטוס כולי עלמא לא פליג שאינו קונה שביתה במקומו, וממילא אין כאן בעית תחומין.</i> על טיסה זו, ובפרט לאיש עסקים<sup>2</sup><i class=\"footnote\">מרן בשו\"ע \"אורח חיים\" (סי'רמח סעיף א) פסק שכל ההיתר לעלות לספינה בערב שבת הוא דוקא, אם הוא הולך לדבר מצוה, אבל רמ\"א בסוף הסימן הביא דעת ר\"ת \"יש אומרים, כל מקום שאדם הולך לסחורה או לראות פני חבירו, חשוב הכל דבר מצוה, ואינו חשוב דבר הרשות רק כשהולך לטייל, ועל כן נהגו בקצת מקומות להקל בעניין הפלגת הספינות... כי חושבים הכל לדבר מצוה. ואין למחות בידן, הואיל ויש להם על מי שיסמוכו\". וכאן מדובר בהפסד יום עסקים, אם נחייבו לצאת יום קודם.</i>. והדבר מותר גם אם הטיסה תמשך כאשר הוא טס מעל למקום שבו השבת נכנסת או כבר נכנסה<sup>3</sup><i class=\"footnote\">אע\"פ שהמחבר מוסיף שם תנאי נוסף - \"ופוסק עמו שישבות\", כלומר שהישראל יתנה מראש עם בעל הספינה הגוי, שהספינה לא תנוע בשבת, כבר נזכר בגמרא שבת (יט ע\"א) \"ואינו שובת\", כלומר אע\"פ שברור שלא ישבות, וכבר נפסק להלכה שהוא רק למצוה בעלמא, כמבואר ב\"משנה ברורה\" (סי' רמח ס\"ק ג). והטעם הוא כדי שלא ייראה, שהיהודי מזלזל במצוות השבת, ובנדון דידן זה כלל וכלל לא שייך (ולפי ה\"משנה ברורה\" להלכה, במקום שברור שלא ישמע לו, אין צריך כלל להגיד).</i>. החל בשעה שבה היה חייב בשמירת שבת<sup>4</sup><i class=\"footnote\">ויכול לסמוך על כך שרוב הטייסים ורוב הנוסעים אינם יהודים, ואם יכול לברר על הטייס – עדיף. עיין שו\"ע \"אורח חיים\" (סי' רעו סע' ב).</i> ועד לרגע שהמטוס יעבור את קו התאריך ימנע עצמו מלעשות פעולות שהן בגדר חילול שבת<sup>5</sup><i class=\"footnote\">כגון הדלקת המנורות שליד כסאו, הפעלת מערכת הבידור, כניסה לשירותים (הדלקת האור על ע\"י נעילת הדלת), אזעקת הדייל על ידי מערכת חשמלית.</i>, ואז לא יבקש מאנשי הצוות לבצע עבורו פעולות כאלה<sup>6</sup><i class=\"footnote\">כגון לבקש לחמם אוכל עבורו. ויש מקום לבקש להגיש את הארוחה אחר המעבר על קו התאריך או לבקש את הארוחה קודם כניסת השבת.<br>וישנם פוסקים שצידדו להחמיר בעניין זה - עיין \"אגרות משה\" (אורח חיים ח\"ג, צו) וז\"ל:\"... ובלא כל זה נמי אין לשומרי תורה ליסע בעראפלאן בשבת, אף אם יכנס לשם בערב שבת ויצא משם אחר השבת… \" וכן הוא בשו\"ת \"מנחת יצחק\" (ח\"ב סי' קו), שם כתב להחמיר בדבר, בין השאר מטעם שיש הסוברים, שאם נמצא במקום הנוח להילוך, אע\"פ שהוא למעלה מעשרה טפחים נחשב שעומד על הקרקע (\"ארעא סמיכתא\") וכן מטעם שיש שהכריעו שיש תחומין למעלה מעשרה. ועי\"ש עוד באריכות. עיין עוד בהרחבה בענין זה בתשובה הבאה בענין המשך נסיעה ברכב בהגיע זמן כניסת שבת ובהערה 4 שם.</i>. אין כל ספק שמותר לעלות על המטוס אם זה יחצה את \"קו התאריך\"<sup>7</sup><i class=\"footnote\">המושג ההלכי \"קו תאריך\" איננו חופף את המושג \"קו התאריך\" הבינלאומי. קו התאריך הבינלאומי נקבע באופן שרירותי (תוך התחשבות בשיקולים פרקטיים) 180 מעלות מגריניץ שבאנגליה. קו זה עובר מערבית לחוף המערבי של יבשת אמריקה (בין אלסקה לסיביר), לעומת קו התאריך ההלכי שנקבע ע\"פ שיקולים אחרים, ונחלקו בשאלה פוסקים.<br>והרי תמצית שיטותיהם:<br>א. שיטת ה\"חזון איש\" - הקו עובר 90 מעלות מזרחית לקו האורך של ירושלם, ולפי זה הקו עובר במזרחה של סין (מערבית ליפן).<br>ב. שיטת הגר\"מ טיקוצ'ינסקי - הקו עובר 180 מעלות מזרחית לקו האורך של ירושלם, ולפי זה הוא חוצה את האוקיאנוס השקט בין יפן לארה\"ב ועובר מערבית לאלסקה (לפ\"ז קו התאריך הבינלאומי קרוב לקו התאריך ההלכי).<br>ג. שיטת הגרצ\"פ פרנק – אי-אפשר להכריע בשאלת קו התאריך. <br>נמצא שכל הדיון בשאלה זו הוא רק לשיטות הרב טיקוצ'ינסקי והגרצ\"פ פרנק, אבל לשיטת החזון איש אין כלל בעיה.</i> קודם כניסת השבת. כמבואר בשאלה, כל זה הוא כאשר הנחיתה תהיה במקום בו עדיין לא<sup>8</sup><i class=\"footnote\">אם הנחיתה תהיה בשבת, יתעוררו בעיות הלכה קשות, ואכמ\"ל. על כן אין לעלות לכתחילה על טיסה כזו.</i> נכנסה השבת<sup>9</sup><i class=\"footnote\">עיין גם בשו\"ת \"בצל החכמה\" שכתב רבות על נושא זה.</i>."
        ],
        [
            "\n<small>קאלי, קולומביה, מר חשוון תש\"ס</small>",
            "<b>ל. המשך נסיעה ברכב בהגיע זמן כניסת שבת</b>",
            "<b>שאלה:</b>",
            "אדם שנתקע ברכבו ביום שישי אחה\"צ ועומדות בפניו שתי האפשרויות ",
            "א. לעצור עם כניסת שבת ולחנות במלון, ללא אוכל כשר וללא כל סידור לשבת.",
            "ב. להמשיך לנסוע ולהגיע הביתה חצי שעה לאחר כניסת שבת.",
            "מה עליו לעשות? האם יש גם פתרון הלכתי שלישי? ",
            "<b>תשובה:</b> ",
            "אין להמשיך ולנסוע<sup>1</sup><i class=\"footnote\">נהיגה ברכב אסורה מן התורה בעיקר משום איסור \"מבעיר\" שיש בכל לחיצה על דוושת הדלק, ועוד.</i> לאחר שקיעת החמה<sup>2</sup><i class=\"footnote\">יש להעיר שזמן כניסת שבת המוזכר בלוחות כולל פרק זמן \"תוספת שבת\", שכן השבת עצמה אינה נכנסת אלא עם השקיעה. בנדוננו שהוא שעת-הדחק, ניתן להקל כסוברים שזמן \"תוספת שבת\" הוא \"כלשהו\", שכן ישנו דיון בפוסקים באורך שיעורה, וגם יש דיון בשאלה, אם התוספת היא מדאורייתא או מדרבנן, ובכלל, אם התוספת היא חובה או רשות. ועל כן יש מקום להקל בזה בשעת-הדחק. ועיין עוד שו\"ת \"יביע אומר\" (ח\"ב סי' טז).</i> (ולגבי נסיעה בשעת בין-השמשות, עיין בהרחבה בהערה)<sup>3</sup><i class=\"footnote\">לגבי נסיעה בזמן בין-השמשות יש לדון: <br>הגמ' במס' שבת (לד ע\"ב) מביאה מחלוקת אמוראים בדעת ר' יהודה באשר לשיעור זמן בין-השמשות, אם הוא כדי הילוך שני-שלישי מיל או כדי הילוך שלושת-רבעי מיל [עיין לקמן הרחבה בעניין אורך שיעור זמן זה]. והקשו התוס' (ד\"ה תרי) שהנה מבואר במס' פסחים (צד ע\"ב) שר' יהודה עצמו סובר, שבין השקיעה לצאת-הכוכבים ישנו זמן הילוך ארבעה מילין, ותירצו בשם רבנו תם שבמס' פסחים מדובר על תחילת השקיעה (היינו, מרגע שגלגל החמה התכסה מעינינו) ובמס' שבת מדובר בסוף השקיעה. אם כן, נמצא שזמן בין-השמשות לפי ר\"ת מתחיל ג' מילין ורבע לאחר שקיעת החמה מתחת לאופק, וקודם לכן הוא יום גמור. וכשיטת ר\"ת פסקו ראשונים רבים וכן נפסק להלכה בשו\"ע (\"אורח חיים\" סי' רסא). אמנם שיטת הגאונים חלוקה על דברי ר\"ת. לשיטתם זמן בין-השמשות מתחיל מיד אחר השקיעה, היינו כשהחמה מתכסית מעינינו (ו-ג' רבעי מיל לאחר מכן הוא צאת-הכוכבים), וכן הוא מנהג העולם [ואע\"פ שהוא נגד פסק מרן השו\"ע, כיוון שהוא מנהג קדום, לא אזלינן בזה בתר מרן, כפי שכתבו הרב חיד\"א (\"מחזיק ברכה\" סי' רסא) ועוד אחרונים]. וכן כתב הגר\"א (שו\"ע \"אורח חיים\" סי' רסא ד\"ה שהוא) והאריך ה\"באור הלכה\" (שם, ד\"ה מתחילת השקיעה) לצדד בשיטת הגאונים והזכיר פוסקים רבים הנוקטים שיטה זו, ועל כן כתב שחלילה מלהקל לעשות מלאכה אחר השקיעה, ובפרט שאנשים אינם בקיאים בזמן בין-השמשות (משמע קצת, שאילו היו בקיאים, היה מקום להקל לעשות מלאכה אף לאחר השקיעה, ועיין לקמן). אך יתכן, שבנדון דידן, בשעת-הדחק כעין זו, במקום מצוות עונג-שבת, ישנו מקום להקל גם לאחר השקיעה, כל זמן שהוא בין-השמשות, מטעם ספק-ספיקא - ספק הלכה כר\"ת ודעמיה, ואז הוא עדיין יום גמור, ואם תרצה לומר שהלכה כגאונים, הרי בין-השמשות עצמו הוא ספק יום ספק לילה [ובפרט שגם ישנה מחלוקת ר' יהודה ור' יוסי במס' שבת (שם), אם בין-השמשות הוא רמת משך זמן-מה (ר' יהודה) או שהוא כהרף-עין (ר' יוסי), ואותו הרף-העין נחלקו בו הפוסקים אם הוא בסוף בין-השמשות של ר' יהודה או מעט לאחר מכן (וקודם לכן הוא יום גמור), ונפסקה הלכה בגמ' שמספיקא יש להחמיר כדברי שניהם. ועיין \"ביאור הלכה\" (סי' תטו ד\"ה נאכל) שכתב אף יותר מזה, שהעיקר כשיטת ר' יוסי, ורק משום חומרא דשבת מחמירים כר' יהודה, וכך ביאר את כוונת הגמ' ש\"הלכה כר' יהודה לעניין שבת\" (אמנם, לכאורה, פירוש זה אינו מוכרח כל כך עיי\"ש בגמרא)]. אמנם יש לדון בספק-ספיקא זה, שכן לכאורה הוא ספק-ספיקא מ\"שם אחד\", היינו שסוף סוף זהו ספק אחד, האם עתה הוא יום או לילה, ובכעין זה כתבו התוס' (כתובות ט ע\"א ד\"ה ואי) דלא הוי ספק ספיקא [ולפיכך בעל שמצא \"פתח פתוח\" באופן שודאי נבעלה תחתיו, נאמן לאוסרה עליו, ולא אמרינן דהוי ספק-ספיקא, ספק באונס ספק ברצון, ואף אם היה ברצון האשה, שמא היתה קטנה ופיתוי קטנה הוא, \"דשם אונס חד הוא\"]. והביאו הש\"ך להלכה (בקונטרס ספק ספיקא, אות יא). וכן כתב \"משנה ברורה\" (סי' שלא ס\"ק יד) בשם הרדב\"ז (לגבי הדין שמי שנולד בין-השמשות של מוצאי-שבת, אינו נימול בשבת, ומילתו נדחית למחר), שאף אם ספק הוא, אם נולד לפני בין-השמשות (בשבת) או בתוך בין-השמשות (שאז לכאורה הוא ספק-ספיקא לומר שנולד בשבת), נדחה למחר. ובטעם הדבר כתב ב\"ביאור הלכה\" (ד\"ה ביה\"ש) שהוא משום \"דשם ספק חד הוא\", וכנראה יסביר כן גם לגבי נדון דידן. אך מלבד העובדה שעיקרון זה של התוס' שנוי במחלוקת [ובפרט לפי שיטת רשב\"א שטעם ההיתר בספק-ספיקא הוא מכוח רוב, ואם כן מה לי ספק משם אחד, או שלא משם אחד סוף סוף רובא איכא], וכפי שמשמע מדברי הרב המגיד בהבנת הרמב\"ם (הל' איסורי ביאה פ\"ג ה\"ב), וכן כתבו מס' גם אחרונים בדעת הרמב\"ם, וכן כתבו שו\"ת מהרי\"מ פדואה (סי' יג) ועוד, ואף המחמירים בזה, כתבו אחרונים רבים שהוא רק מדרבנן, ומדאורייתא שפיר הוי ספק-ספיקא. ומלבד זאת יש לדון עוד על פי דברי \"תרומת הדשן\", הובאו דבריו בש\"ך (שם סי' יא, יב), שכאשר ספק אחד מתיר יותר מן השני, שפיר הוי ספק-ספיקא, ואם כן הוא הדין כאן, שאם הלכה כר\"ת, הוי יום למשך עוד ג' מילין ורבע, ובספק השני לא הוי יום אלא למשך ג' רבעי מיל (שיעור זמן בין-השמשות). וכן נראה לדייק מדברי הרדב\"ז עצמו שכתב שני טעמים לדבריו, ולא הזכיר את הטעם שכתב ה\"ביאור הלכה\" (וכנראה שלא היו לפני ה\"ביאור הלכה\" דברי הרדב\"ז). וכן נראה לדייק מדברי ה\"פרי מגדים\" [שה\"ביאור הלכה\" עצמו הזכירו], שנתן טעם אחר בדברי הרדב\"ז (שישנה \"חזקת מעוברת\"), ולא משום שהוא משם אחד. וכן כתב להדיא הגר\"מ פיינשטיין (אג\"מ ח\"ד \"אורח חיים\" סי' סב), שכיוון שספק אחד מתיר יותר מחבירו, שפיר הוי ספק-ספיקא, וגם משום שבין השמשות הוא ספק במציאות, וחלות זמן בין-השמשות הוא ספיקא דדינא, ולפיכך שפיר הוי אפי' אם נאמר שהוא ספק-ספיקא משם אחד, וכן כתב בשו\"ת \"יביע אומר\" (ח\"ו \"יורה דעה\" סי' כג). ועל פי זה התירו למול בשבת תינוק שנולד בין-השמשות של מוצאי-שבת (אמנם הגר\"מ פיינשטיין כתב במסקנתו שאולי יש להחמיר בזה משום חומרא בשבת, מכיון שהגר\"א והגר\"ז סוברים כגאונים, אך המקל בזה אין למחות בידו, עי\"ש. עוד יש להעיר שלכאורה לא הוי ספק-ספיקא, מכיון שאינו \"מתהפך\", שכן לא ניתן להתחיל בספק אם ביה\"ש הוא יום או לילה (שכן לא שמך לומר שגם אם נאמר שהוא לילה, ספק הלכה כר\"ת), וכתב הש\"ך בקונטרס ספק ספיקא (אות יג, יד) שבכהאי גוונא לא הוי ספק-ספיקא. וכך כתבו עוד אחרונים. אך אחרונים רבים חולקים על זה, כמבואר ב\"כנסת הגדולה\" (סי' מט) וכ\"כ ה\"פרי-חדש\" (סי' קי כללי ספק-ספיקא אות יג) ועוד, ועיין עוד בזה בספר \"טהרת הבית\" (עמ' שפ).<br>בענין שיעור אורך זמן בין-השמשות:<br>כבר נאמר לעיל שהוא כדי הילוך ג' רבעי מיל (ובנוסף לזה כ\"הרף עין\"), אך נחלקו באורך שיעור זה. דעת \"תרומת הדשן\" ששיעור מיל הוא י\"ח דקות (ו'-ג' רבעי מיל הם 13 דקות וחצי), ובעקבותיו פסק להלכה מרן המחבר בשו\"ע (\"אורח חיים\" סי' רסא וב\"יורה דעה\" סי' סט ס\"ו) וראה גם ברמ\"א וש\"ך (שם). [אמנם יש להעיר מפי תלמידו של \"תרומת הדשן\" בספר \"לקט יושר\" שכתב, שכוונת \"תרומת הדשן\" היא לפרק זמן ארוך יותר - וצ\"ע]. ואילו מן הגמ' בפסחים (שם) משמע ששיעור מיל הוא כ\"ב דקות וחצי, וכן כתב ה\"חוק יעקב\" (סי' תנט ס\"ק י), וכן משמע ממהרי\"ל (הלכות עסק המצות) שכתב, שמהלך מיל הוא קצת יותר משליש שעה. ולעומתם דעת רמב\"ם (בפירוש המשניות פסחים פ\"ג מ\"ב) ור' עובדיה מברטנורא (שם) ששיעור מיל הוא כשני חומשי שעה (24 דקות), וכן היא דעת בעל ה\"תניא\" (\"אורח חיים\" סי' תנט). ברם, שיעורים אלה לא נכונים אלא בזמן תחילת תקופת תשרי ותחילת תקופת ניסן, (שאז היום הממוצע), אך הם משתנים במהלך השנה וכפי שמשמע בגמ' התולה את זמן בין-השמשות בחשכת הרקיע (שהוא דבר התלוי במקום וזמן). וכ\"כ ה\"פרי חדש\" (קונטרס דבי שימשא ד' ט'), וז\"ל: \"הני ד' מילין משתנין בכל מקום ובכל זמן אפי' לקולא\". וכן כתבו הגר\"א (שם) ובעל התניא (בסידורו - קבלת שבת), [אמנם משמע קצת מ\"פרי מגדים\" (סי' רסא, ט) ומ\"מחצית השקל\" (סי' רלה ס\"ק ג) ששיעור זה הוא קבוע]. וא\"כ ע\"פ דין היה לנו לבדוק, אם כבר יצאו 3 כוכבים בינוניים, ומכיוון שאיננו בקיאים בדבר, יש להמתין עד שיצא הספק מלבנו שאכן יצאו ג' כוכבים בינוניים או עלינו להיעזר בלוח (אמין) של המקום. ועיין עוד בעניין זה בשו\"ת \"יביע אומר\" (ח\"ז סי' מא) ובספר \"זמנים כהלכה\" (בקונטרס על בין השמשות).<br>יש לציין שגם ר\"ת מודה, שכשיצאו ג' כוכבים (בינוניים), הוא צאת-הכוכבים, וכמבואר בגמ' (שבת לה ע\"ב), ומכיוון שכתבו אחרונים מספר, בינהם \"המנחת כהן\" (מאמר ב פרק ה), ששיטת ר\"ת אינה מתאימה אלא במקומות מסויימים ובזמנים מסויימים בלבד, ובמקומות רבים זמן צאת-הכוכבים הינו הרבה קודם שיעור ד' מילין מהשקיעה . ולגבי תחילת זמן בין השמשות כתב (שם פ\"ד)שהוא מתחיל באופן קבוע ג' רביעי מיל קודם לצאת הכוכבים (כך כתב לענין מעשה. אך מעיקר הדין כתב שיש גם לצמצם את זמן בין השמשות באופן יחסי לצמצום זמן הארבעה מילין. עי\"ש). וכן כתב ה\"ביאור הלכה\"(סי' רסא ד\"ה קודם) ע'פ ה\"מנחת כהן\" הנ\"ל ש\"זמן ר\"ת\" משתנה לפי מקום והזמן, ואם נראים הכוכבים, הרי זה צאת-הכוכבים אף לר\"ת. וכן כתב להלכה הגר\"מ פינשטיין (שם) ש\"זמן ר\"ת\" משתנה לפי המקום והזמן, ולגבי תחילת זמן בין-השמשות של ר\"ת כתב שיש לחשב ג' מיל באופן יחסי (היינו לחלק הזמן של ארבעה מילין ל16- רביעי מיל, ושלושת החלקים האחרונים הינם בין השמשות). <br>ולעניין הלכה נראה שמכיון שמנהג העולם הוא כדעת הגאונים, אין להמשיך לנסוע לאחר השקיעה, ובפרט שהוא במקום חומרא דשבת.</i>. כאשר הנהג הוא גוי, ניתן להמשיך לנסוע גם בזמן בין-השמשות<sup>4</sup><i class=\"footnote\">שכן אמירה לגוי אסורה משום \"שבות\", ולא גזרו על \"שבות\" בין-השמשות במלאכה \"שהוא טרוד ונחפז עליה\" וכמבואר בשו\"ע (\"אורח חיים\" סי' שמב), שמשום כך מותר לומר לגוי בשעת בין-השמשות להדליק לו נר. ואף שישנו גם איסור תחומין, ניתן לסמוך על הסוברים שאיסור תחומין אינו אלא מדרבנן, ואם כן לא גזרו על כך בין-השמשות. ועיין \"ביאור הלכה\" (סי' תטו ד\"ה נאכל) שהקל לפסוק כבין-השמשות של ר' יוסי (עיין לעיל) לעניין \"ערובי תחומין\", כיוון שאינו איסור חמור כל כך.<br>ולכאורה היה מקום לומר שאף לאחר בין-השמשות, עד זמן בין-השמשות של ר\"ת, מותרת לגוי, שכן בדבר שיש בו מחלוקת הפוסקים יש מקום להתיר לעשותו על ידי גוי, וכפי שמשמע ב\"בית יוסף\" (טור \"אורח חיים\" סי' שיד לגבי שבירת מנעול של תיבה בשבת, עי\"ש), וכן משמע מפוסקים נוספים, אלא שישנו איסור \"תחומין\" ובזה לא יועיל שיעשה ע\"י גוי.<br>אמנם כאשר מדובר ברכב גבוה שהנוסעים בו נמצאים למעלה מעשרה טפחים, יתכן שניתן להקל להמשיך לנסוע (ע\"י גוי), וכדלהלן: בעירובין (מג ע\"א) מסתפקת הגמ', אם יש תחומין למעלה מעשרה טפחים, ואם כן, כשמדובר באיסור דרבנן, היינו בפחות מי\"ב מיל או אף יותר מי\"ב מיל לדעת הסוברים שעיקר תחומין הוא מדרבנן (עיין טוש\"ע ו\"בית יוסף\" או\"ח סי' תד), הוי ספיקא לקולא. אמנם בהמשך מסייגת הגמ' את דבריה, שאם ישנו עמוד שרחב ד' טפחים על ד' טפחים (שאז ניחא תשמישתיה), אף שהוא גבוה עשרה טפחים, נחשב ל\"ארעא סמיכתא\" (וכעומד ע\"ג הקרקע דמי), ועל פי זה כתב ריטב\"א (מג ע\"ב) שאם נוסע בקרון אף שגבוה עשרה טפחים, כיוון שרחב ד' טפחים על ד' טפחים, הוי כ\"ארעא סמיכתא\", והביאו הב\"י (סי' רסו) להלכה כדבר פשוט, וכן משמע ב\"מגן אברהם\" (סי' רמח ס\"ק ז) וב\"ביאור הלכה\" (ריש סי' תד), וכן כתב ב\"כף החיים\" (תד, ס\"ק ה) לאסור ללא חולק. <br>אך למרות האמור אפשר שניתן להקל בדבר: בספר ה\"יראים\" (קמז: ) משמע שהנוסע בספינה שתחתיתה משוקעת במים למטה מעשרה טפחים, אם הוא עומד בתחתיתה, הריהו עובר על איסור תחומין, אך אם הוא עומד על-פני הספינה שגבוהים מקרקעית הים עשרה טפחים- שרי, דאין תחומין למעלה מעשרה [וה\"חתם סופר\" בתשובה (ח\"ו בליקוטים סי' צז, צח) הביא שני טעמים, מדוע לא אמרינן דהוי \"ארעא סמיכתא\" (כדין עמוד): <br>א. מכיוון שהספינה מתנועעת, לא שייך לדבר על ארעא סמיכתא. <br>ב. מכיוון שהוא עצמו עומד במקומו, וה\"קרקע\" היא זו שנעה תחתיו, אין זה בכלל \"לא יצא איש ממקומו\", ולא נאמר בזה איסור תחומין (וכעין זה כתב רשב\"ם, הובא בתוס' שם בגמ'), וכתב שהוא הדין בקרון ואף עדיפא מיניה, מכיוון שהקרון מתנועע והנוסעים אינו יכול לעמוד בו, שמא יפול, ואם כן לא ניחא תשמישתיה. ומ\"מ כתב ה\"חתם סופר\" שיש ראשונים החולקים על ה\"יראים\" בזה, ושאף בכהאי גוונא אמרינן, דהוי \"ארעא סמיכתא\", ומשמע מדבריו (שם) שמצדד להחמיר בדבר].<br>ה\"מגן אברהם\" (סי' רמח סק\"ז) הביא דברי ה\"יראים\" וחלק עליהם, וכתב ב\"שולחן ערוך\" הרב (סי' רמח קונטרס אחרון (ב)) שטעם ה\"מגן אברהם\" הוא משום דאזיל לטעמיה (סי' רסו ס\"ק ז), דסבירא ליה שרוכב על גבי בהמה הרי הוא כמהלך על גבי הקרקע, ומשום כך לא מועיל שנמצא למעלה בספינה, משום שהרי הוא כמהלך בגובה תחתית הספינה (למטה מעשרה טפחים). וכתב שמכיוון שזהו טעמו של ה\"מגן אברהם\", ניתן במקום צורך שלא לפסוק כמותו, שכן ה\"בית יוסף\" ו\"אבן-העוזר\" חלוקים על ה\"מגן אברהם\" וסבירא להו, דלא אמרינן שרכוב כמהלך. וכן פסק ה\"משנה ברורה\" (סי' רמח ס\"ק יד) כדברי שו\"ע הרב (בשו\"ע הרב הזכיר שניתן להקל במקום צורך בדבר שהוא מדברי סופרים, אך ה\"משנה ברורה\" לא הזכיר זאת, ועיין לעיל שיש מקום לומר, שעיקר תחומין הוא מדברי סופרים בלבד).<br>[אמנם יש להעיר שלכאורה פשטות דברי ה\"מגן אברהם\" היא, שהטעם שאוסר הוא משום שנחשב \"ארעא סמיכתא\" (שכן הפנה לסי' תד) ובזה, כאמור, אין ה\"בית יוסף\" חלוק עליו, וצ\"ע]. <br>עוד יש לציין שברש\"י (ערובין מג ע\"ב ד\"ה בקפיצה) משמע, שבדבר שאינו נח לא שייך ארעא סמיכתא. אך יעוין בשו\"ע הרב שם שאפשר שיש לחלק בין דבר הנמצא ע\"ג הקרקע לבין ספינה, עיי\"ש. <br>ומלבד כל האמור יתכן שכוונת האוסרים מצד ארעא סמיכתא היא, לומר שאף שעומד בגובה הקרון דינו כעומד בתחתית הקרון (לא שנחשב כעומד ע\"ג הקרקע), וכן משמע ב\"מגן אברהם\" (שם) שאסר דווקא כשהתחתית משוקעת מתחת לעשרה, ומשמע שאם גם התחתית מעל עשרה מקרקעית הים, לא נאסר מצד ארעא סמיכתא (וכפי שמשמע בגמ' שבספינה לא שייך ארעא סמיכתא, עיי\"ש), ודו\"ק. וכן משמע להדיא ב\"משנה ברורה\" (שם). ואם כן ברכבים שיש בין הקרקע לתחתית הרכב חלל של עשרה טפחים, גם הם יודו להקל (אמנם דבר זה אינו מצוי כל כך).<br>[ועיין ב\"מחצית השקל\" (סי' רמח סק\"ז) שגם הבין ב\"מגן-אברהם\", שמודה כשהקרקעית גבוהה עשרה טפחים ושאין מקום לדברי ה\"אליה-רבא\" וה\"תוספת שבת\" שהבינו שבכל גוונא (אף אם קרקעית הספינה גבוהה עשרה) דעת ה\"מגן-אברהם\" להחמיר, ומשמע שהבינו שה\"מגן-אברהם\" סובר שכל שיש שטח של ארבעה על ארבעה נחשב שעומד על גבי הקרקע].<br>עוד יש להעיר מדברי ה\"ברכי יוסף\" (סי' תד סק\"א) שכתב, שאין לנסוע על גבי עגלה אף שהיא גבוהה עשרה טפחים, מכיוון שיש לחשוש לסוברים, שיש תחומין למעלה מעשרה, ולא הזכיר שהעגלה נחשבת ל\"ארעא סמיכתא\". וכן יש לציין שר' שלמה קלוגר (\"טוב טעם ודעת\" סי' קצב, בתשובה העוסקת בנושא אחר לחלוטין) מזכיר, שגובה עשרה טפחים בעגלה מועיל לעניין תחומין (ואינו מזכיר דבר מדין ארעא סמיכתא). <br>ישנו סמך נוסף להקל באופן שנוסע מבלי לעצור (\"מינד ניידי\", עיין ערובין מו ע\"א) שבכהאי גוונא דעת הרמב\"ן (עירובין מג ע\"א ד\"ה ועוד נ\"ל) שאינו קונה שביתה וכן משמע מהרשב\"א (שם), הובאו דבריהם ב\"באור הלכה\" (סי' נד ד\"ה ממקום שפגע) ונשאר בצ\"ע למעשה. אך דעת הר\"ן (שם) שכל שראוי לעמוד במקומו (אע\"פ שבפועל \"מינד ניידי\"), קונה שביתה, וכן משמע מהמאירי (שם) שכל שהוא למטה מעשרה טפחים קונה שביתה אף שאינו עומד במקומו.<br>וכל האמור הוא בכדי שלא להזדקק לדברי הרמ\"א (שו\"ע או\"ח סי' רעו ס\"ב) שבמקום \"צורך גדול\" ניתן לסמוך על שיטת בעל העיטור שסובר שאמירה לגוי במקום מצוה (בנדון דידן – עונג שבת) מותרת אף באיסורי תורה, שכן הלכה זו אינה מוסכמת, ורבים החולקים עליה (כמבואר שם ב\"משנה ברורה\", ב\"שו\"ע הרב\", וב\"ערוך השולחן\"), אך המיקל לנסוע ע\"י גוי אף בשבת בצורך גדול כעין זה אין מוחין בידו (כשאין איסור תחומין, וכנ\"ל). ועיין עוד בזה בשו\"ת \"יביע אומר\" (או\"ח ח\"ג סכ\"ג אות יז ו-יח). ועיין בהערה 7 בענין היציאה מן המכונית.</i>. וכאשר אין איסור תחומין, אם משום שמדובר ברכב גבוה<sup>5</sup><i class=\"footnote\">בענין הגדרת \"רכב גבוה\" לענין תחומין עיין בהערה הקודמת.</i>. ואם משום שמדובר בנסיעה בתוך העיר<sup>6</sup><i class=\"footnote\">בענין הגדרת \"עיר\" לענין זה עיין שו\"ע (\"אורח חיים\" סי' שצח).</i>, מותר להמשיך לנסוע עם הנהג<sup>7</sup><i class=\"footnote\">כמבואר בהערה 4 באריכות. ובכל מקרה של נסיעה לאחר השקיעה יש להזהר ביציאה מן המכונית שהנהג יפתח את דלתו של הנוסע היהודי, כדי שהיהודי לא ידליק את האור שבמכונית, או שבדלת.</i> הלא-יהודי עד זמן בין-השמשות של רבנו תם<sup>8</sup><i class=\"footnote\">עיין הערה 3.</i>, אם הוא נוסע יחיד ברכב. ואם ישנם נוסעים רבים ורובם גויים, אפשר להמשיך<sup>9</sup><i class=\"footnote\">וישתדל לכתחילה להיכנס לרכב לפני כניסת השבת כדי שלא להיתקל באיסורי שבת הכרוכים בכניסה לרכב (תשלום וכיו\"ב).</i> לנסוע אף לאחר כניסת השבת. "
        ],
        [
            "\n<small>חיפה, ישראל, מרחשוון תשס\"ב</small>",
            "<b>לא. זמן קבלת-שבת למי שמתפלל מנחה מאוחר</b>",
            "<b>שאלה:</b>",
            "1. בחיפה נהוג שזמן הדלקת נרות הוא 30 דקות לפני השקיעה. תפילת מנחה ברוב בתי הכנסת היא 20 דקות לאחר מכן. תפילת מנחה היא כ- 10 דקות. ממילא לא יוצא לקבל שבת לפני השקיעה. מצד שני אם נקבל שבת לפני מנחה, אזי איך נתפלל מנחה של חול? האם יש לקבל שבת (היחיד) תוך כדי חזרת הש\"ץ? ואם כן האם מספיק לומר הנני מקבל על עצמי קדושת שבת? כמה זמן מינימום לפני השקיעה יש לקבל שבת?",
            "2. אנשים שמאחרים למנחה מתחילים מנחה מחוץ לבית הכנסת למרות שתפילתם תימשך לאחר השקיעה, האם ימתינו למנין והמנחה תגלוש הרבה מעבר לשקיעה? או שעדיף שיתפללו יחיד ויסיימו לפני השקיעה? האם נכנס השקול של ברוב עם? במקרה שמגיעים לאחר השקיעה, ובמנין הראשי מתחילים לכו נרננה, האם בכלל ניתן להתפלל אז מנחה? ואם לא והפסיד מנחה ורוצה להשלים, בתפילת מעריב איזה שמונה עשרה יתפלל בפעם השניה?",
            "<b>תשובה:</b>",
            "1. חובה לקבל את השבת לפני השקיעה ולהוסיף מן החול אל הקודש<sup>1</sup><i class=\"footnote\">מרן המחבר בשו\"ע (או\"ח סי' רסא, ב) הביא דין זה בשם י\"א והסביר ב\"בית יוסף\" (שם) שהוא משום שרמב\"ם השמיטו. ואולם עיין בגר\"א (שם) שאף לדעת רמב\"ם יש עניין ב תוספת-שבת. אמנם יש גם שיטות החולקות על הבנת \"בית יוסף\" בדעת רמב\"ם, עיין \"שדי חמד\" (כרך ה עמ' 333).</i>. לחובה זו אין שיעור-זמן ברור<sup>2</sup><i class=\"footnote\">עיין בס' \"זמנים\" (הרב מי\"ל זק\"ש) שאסף את דברי הראשונים וב\"פסקי תשובות\" (סימן רסא) שאסף מדברי האחרונים. רובם ככולם מציינים את דברי הרא\"ש (יומא ח, ח) שבענין זה הם לנו לעיניים: \"ותוספת לא נתברר לנו שיעורו אלא מיהו לאו תוספת כל דהו קאמר … וצריך לפרוש קודם בין השמשות מעט\".</i>. במקרה שהציבור לא יסיימו שמונה-עשרה של מנחה לפני השקיעה, יש אומרים שלא יקבל על עצמו שבת, ואם יש לו אפשרות לכך, אף יתפלל ביחידות לפני כן, כדי שיוכל לקבל גם תוספת-שבת. אולם יש על מי לסמוך גם למי שיקבל שבת בליבו אף לפני תפילת מנחה, יתפלל מנחה עם הציבור לאחר שקיבל על עצמו שבת<sup>3</sup><i class=\"footnote\">מרן המחבר בשו\"ע (או\"ח סי' רסג , טו) כתב שאם אדם ענה \"ברכו\" עם הציבור, אינו יכול עוד להתפלל מנחה. ועל-פי זה כתב \"מגן אברהם\" (שם ס\"ק יט) שאישה המדליקה נרות שבת, תתפלל מנחה לפני שתדליק. אדם שכבר קיבל על עצמו שבת, לא יוכל עוד להתפלל מנחה. אלא שבשו\"ת \"ארץ צבי\" (סי' ס) העיר שמצאנו בסי' רצג, שניתן להתפלל ערבית של מוצ\"ש בשבת מפלג-המנחה, דהיינו אין דיני זמני התפילה חופפים בהכרח עם דיני שבת, והוא רצה לחלק בין קבלת שבת ע\"י \"ברכו\", שזוהי התחלה של תפילת ערבית ממש, ולבין קבלת שבת שלא ע\"י תפילה, וגם מה שכתב \"מגן אברהם\" הוא לפי דעתו לכתחילה (אף כי דעת הרבה אחרונים, שלא תתפלל האשה אף בדיעבד), וחיזק את דבריו מדברי ה\"פרי מגדים\" (על \"מגן אברהם\" רסג, כח) שגם כשאדם נגרר עם הציבור ואסור במלאכה, הוא עדיין יכול להתפלל תפילת מנחה. עוד מצאנו שנחלקו פוסקים בגדרה של תוספת שבת לגבי איסורי שבות לצורך מצוה, מכיון שיש לכאורה סתירה בעניין זה בין פסק המחבר בסי' רסא, ד לפסקו בסי' שצג, ב, ובאחרונים ישנם כמה יישובים לכך. לדעת הגר\"א מרן המחבר נוטה לחומרא, וכן הרמ\"א (רנג, ב), ולדעתו אין להתחשב בסתירה לכאורה מסי' שצג. לדעת ה\"דגול מרבבה\" ו\"שו\"ע הרב\" יש לחלק בין תוספת-שבת ע\"י \"ברכו\" שזהו קבלת עיצומו של יום ולבין תוספת-שבת סתם. לדעת הרבה אחרונים (עיין \"ביאור הלכה\" סי' רסא, ד ד\"ה אין מערבין) יש לחלק בין קבלת שבת של ציבור לקבלת שבת של יחיד. על-פי דבריהם - יחיד שקיבל שבת מותר עדיין בשבותים, ומסתבר שגם מותר לו עוד להתפלל מנחה (עיין ב\"אז נדברו\" חלק ב סי' ב ועוד בחלק א סי' א-ג, ובסי' עט בתחילתו).<br>עפל-פי זה היה נראה שאדם יכול להתפלל מנחה עם הציבור גם לאחר שקיבל שבת (ולכאורה עדיף שיקבל שבת קודם התפילה ויתפלל עם הציבור מאשר שיתפלל מנחה ביחידות ויקבל תוספת שבת), וכן משמע מ\"ארץ הצבי\" הנ\"ל וב\"מנחת יצחק\" (סי' ט,כ) וכן הוא בס' \"משמרת שלום\" (קוידנוב, סי' כו ס\"ק ג) ובשו\"ת \"זרע אמת\" (לשונו מובאת בשו\"ת \"דברי שלום\" ח\"ג, מזרחי- י-ם, תשנו) וכן כתב ב\"מועדים וזמנים\" (ח\"ז סי' רנג הערה א), אלא שבס' \"ברית עולם\" הכריע לגבי יחיד שלא יספיק לסיים מנחה לפני השקיעה, שיקבל עליו תוספת-שבת קודם, אבל לגבי ציבור שמאחר להתפלל, כתב להתפלל מנחה ביחידות ולאחר מכן לקבל תוספת-שבת (וכן הדגיש בתשובותיו \"אז נדברו\" ח\"ג סי' ו בהערה) וצ\"ע החילוק ביניהם.<br>לכן כתבנו שאם הציבור מאחרים בתפילה ויסיימו לאחר השקיעה, יש הסוברים שעדיף שיתפלל ביחידות, ויקבל תוספת-שבת לעצמו, ואם לא יספיק להתפלל לפני השקיעה- יתפלל ולא יקבל על עצמו תוספת-שבת, עיין בשו\"ת \"אבני ישפה\" (סי' נו בשם הגרי\"ש אלישיב), ובס' \"אשי ישראל\" (סי' לו, ח ובהערות בשם הגר\"א קנייבסקי). אולם מי שרוצה יכול לסמוך על השיטות שיכול להתפלל מנחה בציבור גם לאחר קבלת תוספת-שבת בלב, ואולי אף בדיבור (וציינו שאם הציבור יסיימו תפילה בלחש לפני השקיעה, עדיף לכל הדעות להתפלל איתם ולקבל על עצמו את השבת מיד לאחר סיום תפילה בלחש).</i>.",
            "2. במקרה שהיחיד לא יספיק לגמור את תפילת שמונה-עשרה לפני השקיעה ויש לו אפשרות לחכות למניין שיתחיל לפני השקיעה - יחכה למניין. אבל אם המניין יתחיל רק לאחר השקיעה, עדיף שיתפלל ביחידות לפני השקיעה<sup>4</sup><i class=\"footnote\">\"משנה ברורה\" (סי' רלג, יד), ועיין בס' \"אשי ישראל\" (פרק כז הערה יג) שהביא את דעת הגר\"ש ואזנר, שעדיף להתפלל בציבור אף בין-השמשות.]</i>.",
            "אם עברו שלוש-עשרה דקות אחר השקיעה ולא הספיק להתפלל מנחה, מתפלל תפילת תשלומין בערבית, דהיינו תפילת שמונה-עשרה של ערבית פעמיים, בין בשבת ובין בחול. ואם התפלל בשבת בתפילת התשלומין נוסח של תפילת יום חול, יצא בדיעבד<sup>5</sup><i class=\"footnote\">\"משנה ברורה\" (סי' רנח, כה).</i>.",
            "אם לא ענה \"ברכו\", לא קיבל שבת עם הציבור, ויכול עדיין להתפלל מנחה, אם זה עדיין זמנה<sup>6</sup><i class=\"footnote\">שו\"ע או\"ח (סי' רסג, טז). וכשאומרים בבית-הכנסת קבלת-שבת, עדיף שיתפלל בחוץ, \"משנה ברורה\" (שם).</i>."
        ],
        [
            "\n<small>אוסלו, נורווגיה, תשרי תשס\"ב</small>",
            "<b>לב. הדלקת נרות שבת ביום שישי בארצות הצפון</b>",
            "<b>שאלה:</b>",
            "בכל חודשי הקיץ באוסלו מקבלים את השבת בזמן \"פלג-המנחה\" ביום שישי.",
            "באמצע הקיץ פלג-המנחה הוא בשעה 20:45. בשבועות אלה נהוג להקדים את תפילת מנחה כך שבשעת פלג-המנחה הקהילה מתחילה להגיד \"מזמור שיר ליום השבת\". בשבועות אלה רוב הנשים נשארות בבית בליל שישי היות והן מחכות כדי להדליק נרות עד הפלג ואז הן באות לבית-הכנסת, לקראת סוף התפילה.",
            "השאלה לגבי אישה שרוצה לבא גם לתחילת התפילות או לחילופין לרווק שאין מי שידליק עבורו בבית האם מוטב שידליקו מנורה חשמלית באמצעות שעון שבת שיידלק אחרי פלג-המנחה - ואם כן השאלה תהיה האם לברך או לא - שאו שמא עדיף להשתתף עם אישה שמדליקה נרות אחרי פלג-המנחה בשווה פרוטה או שמא אין להם חיוב במציאות זו להדליק נרות כלל, עד שיוכלו שוב להדליק לפני פלג-המנחה ואז לבא לבית-הכנסת?",
            "<b>תשובה:</b>",
            "במקום שאין בו בערב-שבת מנין אלא לפני פלג-המנחה, חייב אדם להדליק נרות שבת ולברך אף קודם פלג-המנחה, ובלבד שהנרות ידלקו עד זמן האכילה. ואם אין לו נרות גדולים כאלה, הוא יכול למנות שליח שידליק ויברך לאחר פלג-המנחה, או ימנה גוי שידליק, וכשהוא ישוב לביתו, יברך על הנרות, או שיכוון שעון-שבת להדליק מנורה חשמלית ויברך כשיחזור לביתו והמנורה דולקת<sup>1</sup><i class=\"footnote\">בשו\"ע (או\"ח סי' רסג, ד) נפסק: \"לא יקדים למהר להדליקו בעוד היום גדול, שאז אינו ניכר שמדליקו לכבוד שבת\". והוסיף רמ\"א, \"ואם היה הנר דלוק מבעוד היום גדול, יכבנו ויחזור וידליקנו לצורך שבת\", אלא שכבר דייק רעק\"א מדברי רמ\"א, שבדיעבד - אם הדליק בעוד היום גדול לצורך שבת - יצא ידי חובה. ואף שיש מן האחרונים שחלקו עליו, נתקבלו דברי רעק\"א להלכה ע\"י ה\"משנה ברורה\" (שם ס\"ק כ וב\"ביאור הלכה\" ד\"ה מבעוד יום) ועוד אחרונים.<br>אלא שב\"משנה ברורה\" סייג את דברי רעק\"א וכתב שאפשר להדליק רק אחרי פלג-המנחה, אבל בשו\"ת \"ארץ צבי\" (לרא\"צ פרומר הי\"ד, סי' קיג) דחה את דיוקו של ה\"משנה ברורה\" בדעת רעק\"א וכתב שלרעק\"א בדיעבד יוצא אף בהדלקה קודם פלג-המנחה, והביא את השל\"ה ואת סידור הרב בעל התניא (שלא כבשו\"ע שלו), שניתן להקדים את הדלקת נרות-שבת מבעוד יום גם לפני פלג-המנחה (גם בשו\"ת \"קניין תורה\" - ח\"ד סי' קכה - כתב שהיום, שאין דרך להדליק נרות לשם תאורה, ניכר שנרות אלה הודלקו לכבוד שבת, אף כשמדליקים אותם מבעוד יום). ויש להוסיף על דבריהם את מה שהובא ב\"מגן אברהם\" (ס\"ק יא) בשם מהרי\"ו, שניתן להדליק נרות-שבת מבעוד יום, ולא כתב שם דווקא מפלג-המנחה [ומה שכתב ב\"מגן אברהם\" שאז הנשים לא תברכנה, זה דווקא לשיטות שלא מועיל בזה התנאי שלא לקבל שבת עם הברכה (שו\"ע או\"ח סי' רסג, י), ואלו אנו פוסקים שמועיל תנאי], אלא שהנרות צריכים להיות דולקים עד כניסת השבת כדי שיוכל ליהנות מהם בעצמו (עפ\"י שו\"ע או\"ח סי' רסג, ט). על כן הצענו, שאם לא מצא נרות גדולים מספיק, ידליק ע\"י שליח, והשליח יברך על הדלקת הנר, ואף הצענו להסתמך על הדלקת עכו\"ם, והוא יברך כשישוב לביתו, או יאמר לעכו\"ם (אם זה לפני זמן כניסת שבת) להדליק עכשיו והוא יברך על ההדלקה, וזאת עפ\"י דברי מהר\"ש (הובא ב\"מגן אברהם\" סי' רסג ס\"ק יא), ואף שנחלקו עליו אחרונים – רעק\"א העיר שאין שליחות לעכו\"ם, וגם חלקו אחרונים על הדעה לברך על נר שהודלק מזמן. וגם ב\"משנה ברורה\" (ס\"ק כא) הביא את עצות מהר\"ש והסיק שלא להסתמך עליו. ואולם בשו\"ע הרב (סי' רסג סעיף יא ובקונטרס אחרון ס\"ק ג) הקל להסתמך על עצתו של מהר\"ש בדיעבד, והסביר שמכיון שעיקר מצוות הדלקת נרות-שבת הוא שיהנו מן האור, אפשר לברך על נר שהודלק ע\"י עכו\"ם, ומדבריו למדנו שבאותה מידה ניתן לברך גם על נר שהודלק מזמן ע\"י עכו\"ם, ע\"כ בדיעבד ניתן לברך על נר שהודלק ע\"י עכו\"ם מקודם (אחרי זמן פלג-המנחה), כאשר הוא בא לביתו ורואה את הנרות דולקים. גם ב\"שמירת שבת כהלכתה\" (חלק ב פרק מג סעיף לא ובהערה קסד שם) הורה שניתן להסתמך על מהר\"ש בדיעבד לעניין הברכה על ההדלקה שמצוותה נמשכת כל זמן שהנרות דולקים, ולכאורה נובעת ההצעה להדליק ע\"י עכו\"ם מאותו העיקרון - שהמצוה מתקיימת ע\"י כך שהנרות דולקים. ויעויין ב\"מקראי קודש\" (חנוכה סי' יא בעניין זה, וכן שם בסימנים יב, כב, כג) ובתשובותיו המצויינות שם וכן בשו\"ת \"משפטי עוזיאל\" (ח\"א או\"ח סי' ז) ובמהדורה תנינא (או\"ח סי' לה), וכן בשו\"ת \"ישכיל עבדי\" (ח\"ג סי' יח). על כן נראה שאם לא ניתן להשיג נרות שידלקו עד שחוזרים מבית-הכנסת ויכולים ליהנות מן הנרות בשבת (דהיינו בזמן שכבר קיבל שבת, לאחר פלג המנחה), יש מקום להסתמך על שליח או אפילו על עכו\"ם שידליקו לאחר פלג-המנחה, ואם השליח יהודי - יברך השליח, ואם הוא גוי - יברך בעל-הבית אחר שיחזור לביתו. וכן בנוגע להדלקת נרות ע\"י נורות חשמל, עיין ב\"שמירת שבת כהלכתה\" (פרק מג הערה כב) שניתן להדליק, ואף שכתב שלא לברך בהדלקה זו ע\"י שעון-שבת, דומיא דעכו\"ם, הרי שבדיעבד ניתן להסתמך על השיטות שלפיהן אמנם יכול לברך, כפי שכתבנו לגבי עכו\"ם. באשר לברכה, עיין ב\"שמירת שבת כהלכתה\" (פרק מג סעיף יז) שיוצאים ידי חובה אפילו אם נהנה קצת משעה שקיבל על עצמו את השבת, ועל כן אפשר לברך בימים ששבת עצמה נכנסת מאוחר גם בשעה שבני הבית כבר אינם ערים.</i>."
        ],
        [
            "\n<small>ניו ג'רסי, ארה\"ב, מר חשון תשס\"ב</small>",
            "<b>לג. דיני רחיצה בשבת וביום טוב בימינו</b>",
            "<b>שאלה:</b>",
            "בימינו, שאנשים נוהגים להתרחץ בכל יום, האם מותר לרחוץ ביום טוב ובשבת, ואם כן – באילו תנאים?",
            "<b>תשובה:</b>",
            "רחיצת כל גופו במים שהוחמו בהיתר, לתענוג, בשבת אסורה, וביום-טוב מותרת, ויש מחמירים אף ביום-טוב.",
            "המצטער רשאי לרחוץ כל גופו לא רק ביום-טוב אלא אף בשבת, ובלבד שהמים הוחמו בהיתר.",
            "להלן סיכום דיני רחיצה בשבת וביום-טוב:",
            "דיני רחיצה בשבת",
            "מים שהוחמו בשבת באיסור, אסור להשתמש בהם<sup>1</sup><i class=\"footnote\">משנה שבת לח ע\"ב ,שו\"ע אורח חיים סי' שכו.</i>, כדין כל מעשה שבת.",
            "מים שהוחמו בערב-שבת בחשמל, או באש, או שהוחמו בשבת בהיתר<sup>2</sup><i class=\"footnote\">כגון שהוחמו ע\"י שעון שבת.</i>, מותר לרחוץ בהם בשבת פניו ידיו ורגליו, אבל לא כל גופו<sup>3</sup><i class=\"footnote\">שם.</i>, וכמובן רק באופן שמותר להוציא מים חמים ממיתקן החימום<sup>4</sup><i class=\"footnote\">אסור להוציא בשבת מים חמים מדוד חשמלי, אף כשהוא כבוי והמים שבו חמים, כאשר במקומם נכנסים מים קרים לדוד, ונמצא שגורם לבישולם. ומותר להוציא מים חמים מן הדוד רק אחר שסגר את ברז כניסת המים הקרים לדוד, או שאין בדוד מים חמים רבים, או שהמים בדוד כבר אינם חמים, כי אז לא יתבשלו המים הקרים המתוספים. על כל פנים, איסור זה הוא רק בשבת ולא ביו\"ט, ובדוד חשמלי בלבד, ולא בדוד שמש.</i>.",
            "הסיבה לאיסור זה היא \"גזירת מרחצאות\", דהיינו, היו בלנים אחראים על המרחץ שהיו מחממים את המים בשבת באיסור, ומערימים ואומרים שחיממו בערב-שבת, ועל כן גזרו איסור רחיצה בשבת אפילו במים שהוחמו בהיתר. ",
            "לגבי מים שהוחמו בדוד-שמש, נחלקו אחרונים. יש שסוברים, שדינם כמים שהוחמו בחשמל בהיתר<sup>5</sup><i class=\"footnote\">עיין \"שמירת שבת כהלכתה\" (חלק א פרק יד בהערה יז), בשם הגרש\"ז אוירבך.</i>, ויש שסוברים, שדינם קל יותר, ומותר לרחוץ בהם כל גופו, ויש להחמיר בזה<sup>6</sup><i class=\"footnote\">שם בשם \"תהלה לדוד\", וכתבנו להחמיר בזה כ”שמירת שבת כהלכתה\", שכן בעל \"תהלה לדוד\" דיבר על מים שהוחמו בשמש, והגרש\"ז אוירבך כתב שגם לשיטתו בדוד-שמש יש להחמיר.</i>, אלא אם כן מצטער<sup>7</sup><i class=\"footnote\">\"ביאור הלכה\" (שו\"ע \"אורח חיים\" סי' שכו) בשם רעק\"א, שכל שהוא משום גזירה, לא החמירו במצטער.</i>.",
            "דיני רחיצה ביום-טוב",
            "ביו\"ט אסור לחמם מים כדי לרחוץ את כל גופו<sup>8</sup><i class=\"footnote\">משנה ביצה (כא ע\"ב), גמ' שבת (לח ע\"ב).</i>, אלא רק כדי לרחוץ פניו ידיו ורגליו.",
            "ונחלקו ראשונים בטעם הדבר:",
            "רוב הראשונים<sup>9</sup><i class=\"footnote\">רמב\"ם (הלכות יו\"ט פרק א) ועיין ב\"משנה ברורה\" (שו\"ע \"אורח חיים\" סי' תקיא ס\"ק יח).</i>, וכן פסק מרן בשו\"ע<sup>10</sup><i class=\"footnote\">שו\"ע \"אורח חיים\" סי' תקיא סעיף ב.</i>, סוברים שהאיסור הוא מדרבנן - משום גזירת מרחצאות, שנגזרה גם ביום-טוב, משום שבת.",
            "יש ראשונים<sup>11</sup><i class=\"footnote\">רמ\"א שם, בשם תוס' בביצה שם ד\"ה \"לא\" ורא\"ש בשבת שם.</i> שסבורים, שהאיסור הוא מדאורייתא, כי אין הרחיצה נחשבת \"דבר שווה לכל נפש\". רמ\"א ו\"משנה ברורה\" מחמירים כדעה השנייה.",
            "מים שהוחמו בהיתר, או בערב יו\"ט, לפי המחבר מותר לרחוץ בהם כל גופו<sup>12</sup><i class=\"footnote\">כי החמירו ביום-טוב לאסור רק חימום, אבל לא את הרחיצה עצמה, מאחר שביום-טוב מדינא הכול מותר, לפי דיעה זו. בשבת, שהחימום אסור מן התורה, החמירו גם ברחיצה במים שהוחמו בהיתר.</i>, ולרמ\"א ול\"משנה ברורה\" אסור.",
            "ניתן להקל ברחיצה<sup>13</sup><i class=\"footnote\">את חימום המים אין להתיר, מאחר שלפי הרמב\"ם ורוב הראשונים הוא אסור מדרבנן, אך ברחיצה אפשר להקל.</i> ביום טוב כיום, אף למחמירים כרמ\"א:",
            "1. במים שבדוד-שמש, שבו לא נעשתה כל פעולת חימום בידי אדם.",
            "2. בגלל הסברה שבזמן הזה יש מקום להחשיב את הרחצה כדבר השוה לכל נפש, שכן לכל אדם יש מקלחת בביתו, ואנשים מתרחצים בכל יום. ",
            "ולכן, בדוד–שמש יש להתיר<sup>14</sup><i class=\"footnote\">כך הורה הגרז\"נ גולדברג, מן הטעם הראשון.</i>, ובשעת הצורך אף בדוד-חשמל<sup>15</sup><i class=\"footnote\">לגבי הוצאת מים מדוד חשמלי ביום-טוב:<br>באופנים שהדבר מותר בשבת, בוודאי שהוא מותר ביום-טוב (עיין לעיל הערה 4).<br>באופנים שהדבר אסור בשבת, כגון שיש מים חמים מאוד בדוד, או אם הדוד מופעל ע\"י וסת-חום (טרמוסטט), ויש חשש שיגרום להדלקת גוף-החימום:<br>יש מחמירים בזה, ויש מקילים משלוש סיבות:<br>1. יש כאן רק גרמא, שאף בשבת איסורה אינו ברור. <br>2. המים שיתחממו ויתבשלו, ראויים לשתיה, ויש אפוא להתיר מטעם \"הואיל\", כלומר, שיוכל לשתות מים אלה כמים חמים, אם ירצה. <br>3. היות שאינו יכול להוציא מים מן הדוד באופן אחר, נחשב גם זה כצורך אוכל נפש. והמקל לא הפסיד, ובפרט אם הדוד כבוי. אך סמוך למוצאי יום-טוב, שגם אם ירצה, לא יוכל להשתמש במים אלה ביום-טוב עצמו, יש להחמיר, שהרי אין סברת \"הואיל\" במצב כזה, והוא הדין בסמוך לפני מוצאי יום-טוב ראשון, אף שייכנס יום-טוב שני, שהרי הוא כחול לגבי יום טוב ראשון.</i>, במים שהוחמו בהיתר<sup>16</sup><i class=\"footnote\">כך הורה הגר\"ד ליאור, מן הטעם השני, וסברה זו הביא גם בעל ”שמירת שבת כהלכתה\" (חלק א פרק יד הערה כא), ונשאר בצ\"ע על פסקו. וברור שאפשר להקל, שהרי כל פסקו של רמ\"א אינו אלא חומרא ומנהג, כפי שכתב ה\"משנה ברורה\" (שם ס\"ק יח).</i>.",
            "אם מצטער מחמת שאינו מתרחץ, לכל הדעות מותר לרחוץ את כל גופו במים שהוחמו בהיתר, כאמור לעיל, אף בשבת<sup>17</sup><i class=\"footnote\">כדלעיל הערה 7.</i>. ",
            "הערה: לא דנו בתשובה זו בשני נושאים:",
            "1. השימוש בסבונים למיניהם. ",
            "2. הניגוב."
        ],
        [
            "\n<small>ליסבון, פורטוגל, תשרי תשס\"א</small>",
            "<b>לד. נסיעה במטרו לבית הכנסת, במקום שהציבור לצערנו מגיע ברובו ברכב פרטי, כתריס נגד התבוללות</b>",
            "<b>שאלה:</b>",
            "בעירנו, בית הכנסת נמצא במרכז העיר. רוב המתפללים גרים במרחק של כשלושים דקות נסיעה. לצערי הרב רוב המתפללים האורטודקסים באים לבית הכנסת בשבת ברכבם הפרטי, בגלל המצב הרוחני הירוד של הקהילה. האם מותר לי להמליץ להם להגיע באמצעות הרכבת התחתית – ה\"מטרו\". הם יחברו את הכרטיס החודשי של המטרו לבגדם וכך יפתרו את בעית הטלטול. יש לציין כי הפועלים המפעילים את ה\"מטרו\" הם גוים. הרכבת עוצרת בכל תחנה בין אם יש נוסעים ובין אם לאו. דלתות הקרונות נפתחות ונסגרות באופן אוטומטי או על ידי המפעילים שאינם יהודים. יש לציין כי התפילה בשבת היא אחד האמצעים היחידים לקשור יהודים אלה ליהדות וזו הדרך הכמעט יחידה למלחמה בהתבוללות.",
            "<b>תשובה:</b>",
            "ודאי שיש בנסיעה בשבת במטרו (רכבת תחתית) פחות איסורים<sup>1</sup><i class=\"footnote\">מכיוון שהנוסעים רובם ככולם גויים והמלאכות נעשות לצרכם על-ידי גויים, ללא תוספת מלאכה לנוסע היהודי, אין איסור הנאה ממעשי גוי אלה בשבת. לעומת זה, בנהיגה ברכב פרטי בודאי עובר הנהג על איסורי דאוריתא כמו \"מבעיר\" ועוד.</i> מאשר בנסיעה ברכב. לכן רק בקהילות שבהן הסכנה להתבוללות תגבר אם יווצר ניתוק בין אנשים שאינם שומרי מצוות באופן מלא לבין בית-הכנסת, יש איפוא מקום שהרב ישקול, אם להציע באופן פרטי (ולא כהוראה גורפת לציבור) להגיע לבית-הכנסת במטרו כפוף לתנאים דלהלן:",
            "1. הנסיעה צריכה להיות כולה בתוך תחום שבת<sup>2</sup><i class=\"footnote\">ואפילו אם רצפת הקרון תהיה גבוהה 10 טפ', גם למאן דאמר שאין תחומין בכהאי גוונא, הרי מכיוון שבכניסת השבת היה במקום נמוך מ10- טפ', כבר קנה שם שביתה, ובהגיע בסוף נסיעתו מחוץ לתחום, לא יוכל לצאת מחוץ לד' אמותיו, כדין כל היוצא מחוץ לתחום (שו\"ע או\"ח \"משנה ברורה\" סי' תד ס\"ק ט, קיצור שולחן ערוך סי' צה, ח). ובעניין עצם הדין אם מועיל שגובה הקרון עשרה טפחים עיין בהרחבה בתשובה לגבי רכב שנוסע בערב-שבת ושקעה החמה טרם הגיע לביתו, ובהערה 3 שם.</i>.",
            "2. תשלום מערב שבת ע\"י כרטיסים חודשיים וכדומה.",
            "3. במקום שאין בו עירוב תיעשה הוצאת הכרטיס ע\"י תפירתו לבגד או בדרך מלבוש<sup>3</sup><i class=\"footnote\">א. טלטול הכרטיס: כאשר יש היתר לנסיעה, גם הכרטיס אינו מוקצה ומותר בטלטול, ומאידך, אם היא אסורה, כי אז גם הכרטיס מוקצה מחמת חסרון כיס (\"ציץ אליעזר\" חי\"ד סי' לז אות ב, על-פי \"משנה-ברורה\" סי' שז ס\"ק נו).<br>ב. טלטול הכרטיס כשהוא תפור לבגד (בסיכת-ביטחון וכדו') - דעת מרן בשו\"ע (אורח חיים סי' שא סע' לג) לאסור, ורמ\"א התיר במקום פסידא, דלאו דרך הוצאה היא וכל-שכן היום שלהרבה פוסקים אין רשות-הרבים דאורייתא. לכן ניתן להקל במקום הפסד, דאדם בהול על ממונו, ואיכא חשש שיבוא לעבור על איסורי תורה (משנה ברורה שם). ואף כי במקרה זה אין כל הפסד, הרי אם מטרת ההוצאה היא רק להראות את הכרטיס לביקורת, ישנו סניף אחר להקל, כי לדעת כמה פוסקים נחשבת הוצאה מעין זו למלאכה שאינה צריכה לגופה (האסורה רק מדרבנן לרוב הפוסקים), ולדעת כמה וכמה אחרונים במקום שלושה שבותים הדבר מותר לצורך מצוה, עיין שו\"ת מהר\"ש ענגל (ח\"ג סי' מג), ו\"במראה הבזק\" (ח\"ג תשו' לו). אך אם הכרטיס משמש לעצם הכניסה למטרו (על-ידי תחיבתו למיתקן המיועד לכך), נראה דשוב הוי מלאכה צריכה לגופה, ואסור. <br>ואם יצליחו לעשות שהכרטיס עצמו יהווה חלק מסוגר או מהיקף החגורה, כמו שיש נוהגים בהוצאת מפתחות, אפשר להקל, כדעת \"משנה ברורה\" (סי' שא ס\"ק מה).</i>.",
            "4. ניקוב הכרטיס או החתמתו יעשה ע\"י נכרי<sup>4</sup><i class=\"footnote\">בשו\"ת \"משברי ים\" (לרב משה שטיינברג) כתב שניקוב הכרטיס הוי קלקול. ואפילו נאמר דהוי תיקון שלזמן הנסיעה הרי מעונינים בניקוב ספציפי זה - מכל מקום אין זה איסור תורה אלא רק איסור דרבנן, דאין הכרטיס כלי להחשיב את ניקובו לתיקונו. לכן יהיה במסירת הכרטיס לגוי הנוקב רק שבות דשבות, שבמקום מצוה יש להתירו.<br>אם בניקוב נוצר צורה מסויימת, נחשב ל\"רושם\" כפי שכתב רמב\"ם (הל' שבת פ י\"א הל' יז). וב\"ביאור הלכה\" (סי' שמ ד\"ה במשקין מובא דבירושלמי מבואר שאף בצורה אחת חייב מדאורייתא.<br>יש מקומות שצריך להעביר גם כרטיס חודשי במיתקן חשמלי המסמן את תוקפו של הכרטיס ע\"י נורה, ואז משתחררת נעילה ו/או נפתחת דלת. במציאות כזו יש מחלוקת בין פוסקים, אם ברמיזה לגוי לטפל בכרטיס יש משום איסור. יש שמתירים משום שבעל הכרטיס אינו נהנה מעשיית המלאכה אלא בצורה עקיפה - בהסרת מונע, בסילוק המכשול לכניסה; ויש שאינם מחלקים כך. \"ילקוט יוסף\" (ח\"ד שבת א' עמ' שלב) (וכעין מחלוקת הראשונים אם יש איסור הנאה ממעשה שבת בהוצאה מרשות לרשות, כיון שהחפץ לא נשתנה).</i>.",
            "5. הנסיעה היא לצורך מצוה<sup>5</sup><i class=\"footnote\">בשו\"ת \"חתם סופר\" (ח\"ו בליקוטים סי' צז) פסק לאסור נסיעה ברכבת משום שהנוסע אינו שובת, וגופו נע ונד, ואי-אפשר לו לעסוק בעסקי שבת בשבתו... ומתקרב למקום מסחרו להיות שם במוצ\"ש, ואיסור גמור הוא להרמב\"ן הנ\"ל, ומפורש בדברי קבלה, אם תשיב משבת רגלך... ממצוא חפצך וגו'. על-פי דברי רמב\"ן על התורה (ויקרא כג, כד) \"שבתון\", שנצטווינו מן התורה להיות לנו מנוחה אפילו בדברים שאין בהם מלאכה.<br>הראשון לציון הרב הראשי לישראל הרב ב\"צ מאיר חי עוזיאל (שו\"ת \"משפטי עוזיאל\" אורח חיים ח\"א סי' ט ואו\"ח תנינא סי' לב) הסיק שאין מקום לאסור את הנסיעה בחשמלית (בחו\"ל) שהישיבה בה נוחה, והיא אינה מובילה למרחבים רק בתוך העיר, לשירות כל בני העיר ולאו דווקא לצורך מסחרי, משום \"אם תשיב משבת רגלך\" ולא משום גזירה שמא ילך למסחרו, וגם אין בה עובדין דחול כשנוסע לצורך מצוה, אבל לא לטיול בעלמא.<br>אמנם בתשובה מאוחרת יותר (או\"ח תנינא סי' מא) כתב שכל היתרו היה - שלא למחות בידי הנוסע, אבל החרד לדבר ה' ודאי שלא יסע, והבא להימלך מורים לו שלא יסע.</i>. ",
            "[באשר לאיסור מראית עין. עיין בהערה<sup>6</sup><i class=\"footnote\">אילו הרבנים המקומיים התירו - כפוף לתנאים הנ\"ל – לנוסע בשבת במטרו (בחו\"ל), גם לא היה בכך משום איסור מראית עין וכמו שכתב בשו\"ת \"משברי ים\" (סי' כא). אבל אין הרבנים יכולים לתת היתר שכזה בגלל המכשולים העלולים לצאת מזה,ואין הם יכולים אלא ליתן עצה פרטית לאנשים המתגוררים במקומות רחוקים כדי להצילם מאיסורי תורה בנסיעה ברכב. לכן אפשר ד\"חזר וניעור\" חשש מראית העין, דלא ידועה להמון עצת המרא דאתרא.</i>.] ",
            "על הרב להציג אופציה זו לא כהיתר, אלא כמועדפת<sup>7</sup><i class=\"footnote\">באשר ליסוד הדין, אם מותר לרב להציע לעוברי עבירה למעט באיסורים, להעדיף איסור קל על פני החמור או רק להורות את המותר בלבד מבלי לתת עצות לעבריינים, הנה בסוטה (מח ע\"א) \"א\"ר יוסף, זמרי גברי ועני נשים פריצותא. זמרי נשי ועני גברי כאש בנעורת. למאי נפקא מינא? לבטל הא מקמי הא\", ופרש\"י שם: \"אם אין שומעין לנו לבטל את שניהם, נקדים לבטל את זה שהוא כאש בנעורת\". ועל-פי זה כתב ב\"אגרות משה\" (אורח חיים ח\"א סי' מד) \"חזינן מפורש שמחוייבין ב\"ד וכל אדם אף באופן שאין בידם לבטל האיסור לגמרי, שיבטלו לכל הפחות מה שבידם שלא יעשו האיסור החמור אלא באופן הקל, אף שג\"כ אסור\". וע\"ע \"אגרות משה\" (יו\"ד ח\"א סי' נב, נג.) וב\"אגרות משה\" (באו\"ח ח\"ד סי' לה) סיים \"הני מילי בלא מעשה המראה להתיר איסור... אבל להתיר ממש אסור\".<br>ועיין ברמב\"ם בתשובה (\"פאר הדור\" סי' קלב) שהגדיל לעשות וזה לשונו: \"ואף כי הנטען על השפחה ונשתחררה אינו יכול לישאנה לכתחילה, אכן כאשר פסקנו שישחררה וישאנה, ופסקנו כך מפני תקנת השבים, ואמרנו מוטב שיאכל רוטב ולא שומן עצמו, וסמכנו על אומרם ז\"ל עת לעשות לה' הפרו תורתך, ויכול לישאנה והאל במרומיו יכפר עווננו...\".<br>הנה בעל \"עקדת יצחק\" (פרשת וירא, שער כ) כתב \"אודות הנשים הקדשות.. שכבר יאותו בקצת הקהילות לתת להם חנינה ביניהם גם יש שמספיקין להם פרס מהקהל כי אמרו כיון שמצילות... הסכלים מחטא איסור אשת איש החמור... מוטב שיעברו על לאו זה משיבואו לידי איסור סקילה... ואני דנתי על זה פעמים רבות לפניהם שהחטא הגדול אשר יעבור עליו איש מבית ישראל בסתר ושלא לדעת הרבים וברשות ב\"ד חטאת יחיד הוא...אמנם החטא הקטן כשיסכימו עליו דעת הרבים... הנה הוא זימה ועוון פלילי חטאת הקהל כולו...\" ועיין עוד שו\"ת ריב\"ש סי' תכה.<br>ועוד כתב \"חתם-סופר\" (אבן-העזר סי' לו): \".. אם בליעל יבקש ממנו להתיר לו למיעבד איסורא, ואם לאו יצא מן הדת, חלילה לנו להתיר לו אפילו איסור קל דרבנן…\" עיין שם כל התשובה. ועיין עוד \"באר משה\" (ח\"ה פא קנט-קסג).<br>והנה הגאון הנצי\"ב ב\"משיב דבר\" (ח\"ב סי' מג-מד) דן באישה שלא טבלה עד עתה, ומוכנה לטבול מעכשיו בתנאי שיתירו לה לטבול ביום דוקא, אפילו ביום השמיני, כי מתביישת לטבול עם כל הנשים בלילה. עיין שם שתלה במחלוקת ראשונים במס' חגיגה טז ע\"א, דאמר רבי אלעא הזקן, אם רואה אדם שיצרו מתגבר עליו, ילבש שחורים... וילך למקום שלא מכירין אותו ויעשה מה שליבו חפץ. דלרש\"י ותוס' יעשה העבירה בסתר כדי שלא יבוא לידי חילול השם בפרהסיא החמור. ולרבנו חננאל, ח\"ו שהיה מתיר לעשות עבירה, אלא קאמר דלבישת שחורים משברים לבו ולא יבוא לידי עבירה, עכת\"ד. ומשמע מדבריו דבהא גופא פליגי, דלר\"ח אין מה להציל אדם מעבירה חמורה על-ידי היתר לו לעשות קלה, וכל דברי ר' אלעא אינם אלא דרך לשבירת היצר. ולתוס' גם מי שעובר עבירה אחת מדריכים אותו בשעת נפילתו שלא יכשל בדברים נוספים וחמורים יותר. אלא שהנצי\"ב השוה שיטת רש\"י לשיטת ר\"ח, לגמרי ונראה יותר לענ\"ד דרש\"י אינו סובר שר\"ח חולק ביסוד הדין שעדיף ליעץ לעבור עבירה קלה כדי לא לעבור עבירה חמורה, רק בא להצביע שטמון בדברי ר' אלעא גם (ולא רק) עצה טובה לשבירת היצר וכן כתב רש\"י שם, וביתר בירור בקידושין מ ע\"א ד\"ה ילבש שחורים: \"שלא יראה בכבודו אולי ירך לבבו בכך וגם אם יחטא, אין אדם נותן לב…\". וכן מובא ב\"אוצר הגאונים\" (מו\"ק יז ע\"א) שב\"אשכול\" (ח\"ב צד) הביא בשם רב האי גאון כפרוש רש\"י הנ\"ל) והרי רב האי גאון ברור דסבירי ליה כר\"ח, כמובא ברש\"י במועד קטן שם.<br>ואפשר שמה שכתב ר\"ח \"ח\"ו שהתיר ר' אלעא אפילו בסתר\", בא לאפוקי מדעתם של עמי-הארץ שלא ילמדו ח\"ו מן הגמרא היתר לעבירה, ולא בא לאפוקי משיטת רש\"י ותוס', שגם אם יעשה את העבירה, לפחות לא יוסיף לחטוא בפרהסיא רק שאין היתר חלילה.<br>נמצינו אפוא למדים שלרש\"י ותוס' ורב האי גאון שמובא ב\"אשכול\" (ואפשר שאפילו ר\"ח יסכים לכך למרות שתוס' ס\"ל שהוא חולק ע\"כ) גם עבריין בזמן שנכשל, למרות שכאמור לא נותנים היתר ולגיטימאציה (וע\"ז צווחו ה\"עקידה\" ו\"חתם סופר\" הנ\"ל), מכל מקום מלמדים אותו \"שלא ירשע הרבה\".<br>ואם יש חשש לפתיחת פירצה בקהילה, זה הוא דבר השונה בין מקום למקום, על הרב לשקול, ותשועה ברוב יועץ, וכמו שסיים הנצי\"ב הנ\"ל. ועיין עוד בשו\"ת \"יביע אומר\" (ח\"א סי' ל אות טו, ח\"ו יורה דעה סי' ג, ח\"ח שם סי' יב).</i> על נסיעה ברכב, ולשקול שוב ושוב את הנושא. זאת כדי ש\"לא יצא שכרם בהפסדם\" שהרי אי הנסיעה בשבת היא גם מסממני השבת המובהקים לא רק מבחינה הלכתית טהורה אלא גם מבחינת אוירת השבת, שגם היא הלכה. "
        ],
        [
            "\n<small>אוקלנד, ניו זילנד, שבט תש\"ס</small>",
            "<b>לה. הפעלת רמזור להולכי רגל בדרך לבית-הכנסת בשבת ובימים-טובים</b>",
            "<b>שאלה:</b>",
            "רוב חברי הקהילה שלנו אינם שומרי שבת והם מגיעים ברכבם לבית הכנסת האוטודוקסי.",
            "הרב (כמובן) ואני (סגנו) ועוד מספר קטן של משפחות שומרים שבת. אנחנו גרים קרוב לבית הכנסת, אבל נאלצים לעבור רחוב מאוד ראשי שיש בו רמזור להולכי רגל, שאיננו עובד אם לא מפעילים אותו. אנחנו רצים בין המכוניות וזו סכנת נפשות. מה לעשות בשבת וביו\"ט?",
            "<b>תשובה:</b>",
            "הנחת-היסוד לתשובתנו היא, שבלחיצה בשבת על מתג הפעלת הרמזור המאפשר מעבר הולכי-רגל יש חשש איסור דאוריתא<sup>1</sup><i class=\"footnote\">ע\"פ ניתוח-הלכה טכני של מכון \"צומת\", אלון שבות, בראשות הרב ישראל רוזן.</i>. אי לכך, הדרך המומלצת היא לבקש מנכרי לעשות זאת עבורכם, ומכיון שמדובר במצוה דרבים (הגעת הרב או סגנו לבית-הכנסת), ניתן להתיר אמירה לגוי גם באיסור תורה<sup>2</sup><i class=\"footnote\">\"משנה ברורה\" (סי' רעו סעיף כה).</i>. אם תבדקו את המציאות בשטח ותגיעו למסקנה, כי מדובר רק באיסורי דרבנן<sup>3</sup><i class=\"footnote\">כגון שהנורה איננה נורת-להט, או שבשעת הלחיצה לא נדלקת שום נורה חדשה, כי אז מותר לדעת הרב נחום אליעזר רבינוביץ, ללחוץ על הכפתור בשינוי בכל מקרה.</i>, אזי מותר אף ללחוץ על הכפתור בשינוי<sup>4</sup><i class=\"footnote\">כי אז הוי שבות דשבות, במקום מצוה דרבים. עיין עוד שו\"ת ב\"מראה הבזק\" (ח\"ב עמוד 34 תשובה כג ובהערה 4 שם).</i>.",
            "ביום-טוב, שלרוב הפוסקים הדלקת חשמל היא איסור דרבנן<sup>5</sup><i class=\"footnote\">עיין \"שמירת שבת כהלכתה\" פרק לג ובהערה *צג שם.</i>, מותר ללחוץ על הכפתור בשינוי, כדלעיל."
        ],
        [
            "\n<small>אוסלו, נורווגיה, מר חשון תשס\"ב</small>",
            "<b>לו. ברכת מאורי האש ובשמים בימות הקיץ באזורי הצפון</b>",
            "<b>שאלה:</b>",
            "ע\"פ פסק שקיבלתי מהרב אשר ווסטהיים אב\"ד דמנשסטר, מוצאי-שבת במדינות הצפוניות מוגדרת לפי ירידת השמש מתחת לקו האופק ל- 8.1 מעלות וכך סיפר לי שנוהגים שם. ע\"פ שיטה זו קבעו את הזמן של מוצ\"ש כאן באוסלו לפני שבאתי לעיר. למשך כששה שבועות בקיץ השמש באוסלו לא יורדת עד לנקודה הזאת אלא רק עד כ- 7.5 מעלות מתחת לקו האופק. השאלה האם באותם שבתות שלמעשה הזמן של מוצ\"ש ועלות השחר הם אותה שעה (בערך שעה 01:20 בבוקר) ניתן לברך את ברכת \"בורא מאורי האש\". אם הדרישה היא שיהיה מוצ\"ש, הרי התחיל כבר יום א' ובודאי שיצאה כבר השבת, אבל אם צריך לילה כדי לברך ברכה זו שמא אין כלל ברכת האש כל אותם ו' שבועות?",
            "נראה לי פשוט שאדם שמבדיל בשעה זאת יוכל להגיד ברכת \"בורא מיני בשמים\" היות ועכשיו פרחה הנשמה היתרה ואין דבר זה תלוי בלילה.",
            "<b>תשובה:</b>",
            "במקומות שבהם זמן מוצאי-שבת בקיץ הוא בשעה שעדיין אור, מכיון שהשמש אינה שוקעת, ניתן לברך בהבדלה במוצאי-שבת גם ברכת \"בורא מאורי האש\", אלא שמן הראוי להשתדל, להחשיך את המקום שבו מדליקים את הנר ככל שניתן, כדי שיהנו מאורו<sup>1</sup><i class=\"footnote\">מדליקים נר במוצ\"ש זכר ליצירת האש הראשונה ע\"י אדם הראשון (שו\"ע או\"ח סי' רצח סע' א וב\"משנה ברורה\" שם) וצריכים ליהנות מן הנר (שם, ד). על כן, במקום שבו עדיין אור, צריכים להשתדל להחשיך את המקום עד כמה שניתן, אף כי ניתן ליהנות מן הנר גם ע\"י התקרבות אליו אף כאשר המקום מואר. עיין עוד \"שמירת שבת כהלכתה\" (ח\"ב סא, לג).</i>, וכמו שציינת, גם יברכו אז \"בורא מיני בשמים\"."
        ],
        [
            "<b>לז. קונטרס - מסחר באינטרנט ושמירת השבת</b>",
            "<b>הקדמה</b>",
            "התפתחותו המדהימה של העולם הווירטואלי – האינטרנט, בשנים האחרונות, מציבה אתגר הלכי ורוחני בפני מרנן ורבנן. פוסקי ההלכה צריכים לתת דעתם לסכנות המרובות מצד אחד וליתרונות העצומים מצד שני.",
            "בקונטרס זה נעשה נסיון לחבר ישן וחדש ולנסות למצוא את המקורות בדברי חז\"ל ובדברי הראשונים והאחרונים למציאות החדשה, הדימיונית - תרתי משמע.",
            "בהשארת אתר אינטרנט בבעלות יהודי פתוח בשבת וביו\"ט יכולות להתעורר שאלות הנוגעות לכמה וכמה איסורים.",
            "1. \"לפני עיוור\" ו\"מסייע לעוברי עבירה\";",
            "2. מקח וממכר בשבת (באתרים מסחריים);",
            "3. שכר שבת (באתרים הגובים דמי-שימוש, בחנויות ושווקים וירטואלים);",
            "4. הנאה מחילול שבת (מאתרים מסחריים);",
            "5. מראית-עין וחשד;",
            "6. זילותא דשבת.",
            "ונדון בהם אחד לאחד ונבדוק האם אכן הבעלים עוברים על האיסורים הנ\"ל.",
            "א. <u><b>איסור לפני עיוור ומסייע לעוברי עבירה</b></u>",
            "התורה הזהירה \"ולפני עור לא תתן מכשל\"<sup>1</sup><i class=\"footnote\">ויקרא יט, יד.</i>. איסור זה כולל גם הכשלת אדם מישראל בעבירה<sup>2</sup><i class=\"footnote\">ז\"ל רמב\"ם (\"ספר המצוות\", לאוין רצט) \"ולאו זה כולל גם כן מי שיעזור על עבירה או יסובב אותה, כי יבוא האיש ההוא לעוון, ובעזרתו הכשילו וחזר עוד ויפתהו ויעזרהו להשלים עבירתו או יכין לו סיבת העבירה...\".</i>. מאחר שצרכן אינטרנט הגולש בשבת עובר בוודאי על איסורי דרבנן, ואולי אף על איסורי תורה<sup>3</sup><i class=\"footnote\">האיסורים הם:<br>כותב -<b> </b>בשו\"ת \"שבט הלוי\" (ח\"ו סי' לז) פסק שכתיבה על מסך מחשב אסורה משום מלאכת כותב דאורייתא. לעומתו הרב פרופ' זאב לב סבור שכתיבה על גבי צג המחשב (ללא הדפסה) היא בבחינת כתב שאינו מתקיים, שאינו אסור אלא מדרבנן, ואילו הרב ישראל רוזן מחלק בין מחשב שיש בו תוכנה למחיקה עצמית, שהכתיבה על גביו יכולה להחשב לכתב שאינו מתקיים, ובין זה שאין בו תוכנה כזו, שאז הכתב נחשב לכתב המתקיים. <br>בונה - הגרש\"ז אוירעבך פסק שהזנת מחשב בנתונים הנשמרים על גבי דיסקט היא בכלל מלאכת בונה, \"שמירת שבת כהלכתה\" (ח\"ב פרק סו סע' נה). בנוסף לכך ישנה בעצם הפעלת המחשב ופעולת ההקלדה סגירה של מעגלים חשמליים שלדעת \"חזון אי\"ש\" כלולה באיסור בונה. <br>מוליד - סגירת מעגלים חשמליים לדעת \"בית יצחק\" (יורה דעה ח\"ב במפתחות לסי' לא) ועוד אחרונים מהווה איסור דרבנן. <br>הבערה - בתקשורת מחשבים מורכבת [שימוש במודם והתקשרויות מחשבים ושרתים] גם תתכן הלהטת חוטי-להט ממש [בהדלקת נורות שונות] שזה לדעת הרבה מן הפוסקים מלאכת מבעיר מדאוריתא (עם המעבר לטרנזיסטורים אין כמעט בנמצא מחשב עם נוריות להט). <br>\"ממצא חפצך\" ומקח וממכר כאשר מדובר על אתר מסחרי, ודאי שהצרכן יעבור גם על דברי קבלה של \"ממצא חפצך ודבר דבר\", שבגינם אסור אפילו להרהר בענייני נכסיו בשבת, כמבואר בגמ' שבת (קנ ע\"א) ובשולחן ערוך (\"אורח חיים\" סי' שו סעיף א). ולגבי גזירת מקח וממכר בשבת עיין לקמן סעיף ב.</i>, יש לדון אם בעלי האתר המשאירים את האתר פועל בשבת עוברים בשל כך על איסור \"לפני עיור\" או איסור \"מסייע לעוברי עבירה\"<sup>4</sup><i class=\"footnote\">הכרעת הפוסקים היא שיש איסור \"לפני עיור\" גם באיסורי דרבנן, ונחלקו, אם האיסור לסייע באיסור דרבנן הוא מן התורה או מדרבנן, עיין סיכום השיטות בספר \"לפני עיור\" לרב יצחק א' הכהן אדלר (עמ' נב- נו). הנפקא מינא בין שני הצדדים קשורה לשאלה אם אופני ההיתר באיסור מסייע-מדרבנן, כשמדובר באיסורי דרבנן שהובאו לקמן, יעזרו להקל אפילו במקרה של \"תרי עברי דנהרא\" - כיון שכל האיסור מדרבנן-אמנם גם אם נסבור שהאיסור אינו אלא מדרבנן אין הכרח שהדינים הקיימים ב\"מסייע\" יחולו גם ב\"לפני עיור\" באיסור דרבנן.</i>.",
            "הגמרא אומרת שאין עוברים על איסור \"לפני עיור\" אלא כאשר המוכשל לא היה יכול לעבור את העבירה ללא סיועו של המכשיל<sup>5</sup><i class=\"footnote\">עבודה זרה (ו ע\"ב) \"הכא במאי עסקינן, דקאי בתרי עברי דנהרא\". על פי פירוש רוב המפרשים והפוסקים. אולם רד\"צ הופמן בשו\"ת \"מלמד להועיל\" (ח\"א סי' לד) והרב נחום אליעזר רבינוביץ (תחומין יא, עמ' 97-45) הוכיחו שלדעת רמב\"ם אין חילוק בין תרי עברי דנהרא לחד עברא דנהרא, ובשניהם הסיוע אסור מדאוריתא.</i> לפיכך - כאשר ישנם אתרים אחרים, דומים, ניתן לאמר שאין כאן איסור דאורייתא של \"לפני עיור\". ואולם לא כן כאשר מדובר באתר יחודי שאין דומה לו<sup>6</sup><i class=\"footnote\">יש מקום לטעון שגם אם האתר יהיה סגור בשבת, גולש שאינו מודע לסגירתו ינסה להיכנס בו ויחלל שבת בנסיונו זה, ואם כן סגירת האתר תמנע לכל היותר \"תוספת איסור\". שאלת \"לפני עיור\" בתוספת איסור שנויה במחלוקת ראשונים. ריטב\"א ומאירי (עבודה זרה ו ע\"ב) כתבו שאין עוברים על \"לפני עיור\" בתוספת איסור, אך מתוס' (שם ד\"ה מנין) משמע שאמנם עוברים. ועיין על כך בהרחבה בס' \"לפני עיור\" (הנ\"ל, הערה 4 כללים, סי' ה' עמ' לט- מא). ועיין עוד ב\"גיליון מהרש\"א\" (יו\"ד סי' קנא) שמבין את הסוגיא בבבא קמא בענין \"הלעיטהו\" (סט ע\"א), שבמקום שעובר העבירה עובר ממילא עבירה שאין באפשרותנו למנוע ממנו, וישנה אפשרות שתוך כדי כך יעבור עבירה נוספת שיש באפשרותנו למונעה ממנו, אין חיוב למונעו. עוד יש לדון מצד מה שכתב רמב\"ם בפי' המשניות (מעשר שני פ\"ד מ\"ו), שמותר לתת מעות דמאי למוכר עם-הארץ שבלאו הכי אינו מקפיד שלא לעבור איסורים. אמנם צ\"ע בהבנת דבריו.</i>, או באתרים שמעצם טבעם מופעלים על-ידי יהודים<sup>7</sup><i class=\"footnote\">דעת \"משנה למלך\" (פ\"ד מהל' מלוה ולווה ה\"ב) שגם במקרה שהמוכשל יכול היה לעבור את העבירה גם ללא סיוע המכשיל, אבל זקוק בכל אופן לסיוע של יהודי אחר - עובר בכל זאת על איסור \"לפני עיור\" דאוריתא. אך דעת \"פני משה\" (ח\"ב סי' קה) ו\"כתב סופר\" (יו\"ד סי' פג) היא שגם בכהאי גוונא אין עוברים על \"לפני עיור\" דאוריתא. \"שדי חמד\" (מערכה ו כלל כו אות ט) כתב שגדולי האחרונים סוברים כ\"משנה למלך\", ועיין סיכום בספר \"לפני עיור\" (הנ\"ל, עמ' כז - לא). ועיין בשו\"ת \"חלקת יעקב\" (או\"ח סי' סז במהדורה החדשה) שמטעם ה\"משנה למלך\" הנ\"ל אסר להעמיד בארץ-ישראל מכונה אוטומטית למכירת אוכל ברשות-הרבים בשבת, אע\"פ שישנן שם מכונות של בעלים אחרים, מכיוון שגם בעלי המכונות האחרות הם על פי רוב יהודים.</i>. אמנם ישנה מחלוקת ראשונים גם כאשר המוכשל היה יכול לחטוא אף ללא עזרת המכשיל, אם בכל זאת אסור מדרבנן לסייע לו לעבור את העבירה - רמ\"א מביא את שתי הדעות וכותב ש\"בעל נפש יחמיר לעצמו\"<sup>8</sup><i class=\"footnote\">שו\"ע יורה דעה (סי' קנא ס\"א בהג\"ה).</i>, ואולם כשמדובר באיסור \"מסייע\", שהוא מדרבנן, ישנן דעות אחרונים שהאיסור לא חל במקרים הבאים: סיוע למומר<sup>9</sup><i class=\"footnote\">הש\"ך (יו\"ד סי' קנא ס\"ק ו) פסק שבמומר אין איסור מסייע, אומנם הרבה אחרונים נחלקו עליו, עיין ספר \"לפני עיור\" (עמ' קכח-קלב). הרב שלמה גורן במאמרו על מכשירי בנקומטים בשבת (קובץ \"שנה בשנה\" תשמ\"א עמ' 181) דוחה התבססות על הש\"ך הנ\"ל להיתר, משתי סיבות: א. שיטת הפוסקים שבזמן הזה אין דינם של מחללי שבת בפרהסיא כמומרים מפני שהם נחשבים למי שלא הוכיחו אותם; ב. יש לחוש לדעת הרמ\"א שככל הנראה חולק על הש\"ך. ויש סברות נוספות לכך שלא נחשיב כיום אנשים אלה למומרים ח\"ו אלא ל\"ציבור ששגג\".</i>, סיוע למזיד<sup>10</sup><i class=\"footnote\">כך מפרש שם \"דגול מרבבה\" את הש\"ך, וב\"גליון מהרש\"א\" שם חולק על ה\"דגול מרבבה\". ב\"אגרות משה\" (יו\"ד א סי' עב) וב\"ציץ אליעזר\" (ח' טו סי' יח) הוכיחו כדעת ה\"דגול מרבבה\". אומנם ב\"אגרות משה\" (אבן העזר ח\"ד סי' סא אות ב) כתב שכאשר ניתן למנוע את העבירה, ודאי שישנו חיוב לאפרושי גם במזיד, ורק כאשר העבירה תתבצע ממילא, אין איסור מסייע במזיד. ומ\"חזון אי\"ש\" (דמאי סי' ח אות ט) משמע שבמקום שסיועו של המכשיל הוא פאסיבי, והמוכשל מזיד, אין איסור מסייע. ובספר \"גבעת לבונה\" כתב שגם לשיטת ה\"דגול מרבבה\" באיסורי שבת אסור לסייע גם למזיד, אולם לא משמע כן משאר הפוסקים.</i>, סיוע שלא סמוך לשעת העבירה<sup>11</sup><i class=\"footnote\">\"פתחי תשובה\" (יו\"ד סי' פג), \"משיב דבר\" (ח\"ב סי' לא-לב) ו\"בניין ציון\" (סי' טו) התירו סיוע בזמן שאינו סמוך לבצוע העבירה, ועיין עוד \"מגן אברהם\" (שו\"ע או\"ח סי' קסט ס\"ק ו) שהבין מדברי הב\"ח (שם ד\"ה ואסור), דשרי כשאינו מכשיל בזמן העבירה, ואולם בספר \"לפני עיור\" (עמ' קלח-קמ) הוכיח שרמ\"א, ש\"ך ו\"דגול מרבבה\" חולקים על זה.</i>, וסיוע כאשר העבירה אינה מתבצעת בגוף החפץ שהמסייע – המכשיל מוסר לעבריין<sup>12</sup><i class=\"footnote\">בשו\"ת מהרש\"ם (ח\"ב קפד) חידש שלא שייך איסור מסייע, אלא כאשר העבריין עושה את האיסור בגוף החפץ שמסר לו המכשיל, וצירף טעם זה להיתר להשכיר בית לספר המספר גם בשבת, מכיוון שזה עובר את האיסור בחלל הבית ולא בבית עצמו. גם אנו יכולים לצרף טעם זה בנדון דידן - המוכשל עובר את העבירות באמצעות מחשבו האישי ולא בגוף איזה חפץ שהמכשיל מוסר לו .</i>, והם קשורים גם לנדון דידן.",
            "סברה נוספת לצדד שאין בהשארת האתר פתוח משום איסור \"לפני עיור\" ו\"מסייע\", היא שניתן לתלות<sup>13</sup><i class=\"footnote\">במשנה שביעית (פ\"ה מ\"ו) מבואר שמותר למכור בשביעית לחשוד על השביעית כלי שמלאכתו להיתר ולאיסור, מכיוון שניתן לתלות שהוא קונה את הכלי למלאכת ההיתר. ועיין בספר \"לפני עיוור\" (עמ' עא-עו) שיש הרבה פוסקים הסוברים, דהיינו דווקא כשאיכא רובא להיתרא. אמנם אין היתר זה פשוט, שכן אמנם מצינו במשנה הנ\"ל, שניתן לתלות להיתר, אך שם מדובר שהכלי שנקנה, מיועד גם להיתר, ואם כן אין זה נחשב לנתינת \"מכשול\", שהרי הכלי מצד עצמו אינו מיועד דווקא לאיסור (ריטב\"א ע\"ז סג ע\"א), אך סברה זו אינה שייכת לנדון דידן, שכן בשבת מהווה האתר מכשול, ורק ישנו ספק אם ייכשל בו יהודי אם לאו, ואם כן הוי ככל \"ספיקא דאורייתא\", לחומרא (כשם שאסור להכשיל אדם בספק איסור, אף שאז רק ספק, אם מכשילו בעבירה).<br>אמנם יעויין בירושלמי שביעית (פ\"ה ה\"ג) ששאלו שם (על מה שכתבה המשנה שאסור למכור לחשוד), האם מותר למכור ל\"סתם\" אדם כלים שיעודם למלאכה האסורה בשביעית, ואמרינן שם דשרי, דתלינן להיתרא כשם שתלינן להיתרא בכלי שאינו מיועד רק למלאכה האסורה. ואם כן לכאורה הוא הדין בנדון דידן שבו ישנו ספק, אם המשתמש יהיה יהודי, אך יעויין ברמב\"ם (הל' שמיטה ויובל פ\"ח ה\"ד) דמשמע שהבין, ושכל כוונת הירושלמי היא לומר, שאין צורך בידיעה שאינו חשוד, אלא בסתמא אמרינן דאינו חשוד, וממילא תלינן להיתרא שלא ישתמש בכלים האלה בשביעית אלא ימתין עד לאחר השביעית.</i> שהמשתמשים כולם יהיו גויים או שאיש לא ישתמש באתר. ",
            "גם יתכן שלא שייך איסור \"לפני עיור\" או \"מסייע\" כאשר בשעת העבירה<sup>14</sup><i class=\"footnote\">סברה זו הועלתה ע\"י הרב הראשי לישראל הרב שלמה גורן לגבי האיסור דאוריתא \"לפני עיוור\" (\"שנה בשנה\" הנ\"ל) ועל ידי הרב ישראל רוזן גם לגבי האיסור \"מסייע\" מדרבנן (תחומין ז' עמ' 140-139). אולם לפחות לגבי האיסור מדרבנן מוכח במפורש ממשנה מעשר שני (פ\"ה מ\"א), ומבואר בגמ' בבא קמא (סט ע\"א) שלפחות מדרבנן יש חובה על יוצר המכשול למנוע שיכשלו בו גם כשהוא פאסיבי לחלוטין בשעת העבירה, שהרי המשנה מחייבת את בעל הכרם לציין בשביעית \"כרם ערלה ונטע רבעי\" כדי שלא יכשלו בו הרבים, אע\"פ שבעל הכרם פסיבי לחלוטין. הרב אורי דסברג (תחומין יט \"אי סגירת בנקומט בשבת\" עמ' 353) מחדש שלא שייך איסור מסייע וחובת הפרשה מעבירה, כאשר המכשיל איננו רואה את עובר העבירה בשעת העבירה, מכיוון שלא שייכת בכהאי גוונא חובת הוכחה, ואולם גם סברה זו נדחית לכאורה מן המשנה הנ\"ל. אך עיין ב\"עין יצחק\" (אבן העזר סי' א סק\"ח) המחדש חידוש דומה, שאין חובת אפרושי מאסורא במקום שאין ידוע למכשיל, מי הם המוכשלים, מכיוון שאין דין עריבות על הנסתרות, ואת המשנה הנ\"ל תירץ שחובת ציון \"ערלה\" איננה מטעם \"אפרושי מאיסורא\" אלא מן הטעמים שמביאה הגמ' מועד קטן (ה ע\"א) לחיוב ציון קברות.</i> המכשיל פאסיבי<sup>15</sup><i class=\"footnote\">אמנם נראה שידי חובת אפרושי מאיסורא לא יצאנו לגמרי.</i> לחלוטין.",
            "כאשר סגירת האתר בשבת כרוכה בהפסד כספי, כגון בהפסד של לקוחות גויים או במקרה שהפתרון הטכני הוא בעייתי, ניתן לצרף להיתר גם את סברת האומרים שאין חיוב להוציא הוצאות כספיות כדי להימנע מאיסור לפני עיוור<sup>16</sup><i class=\"footnote\">כך סבור מהרי\"ל דיסקין (קנ\"א סי' קמה) אף לגבי איסור דאורייתא של \"לפני עיור\". ובשו\"ת \"עצי חיים\" (ח\"ד סי' ה) חולק עליו במקום שיש לאו מדאוריתא, ומודה לו במקום שישנו רק איסור מסייע מדרבנן.</i> .",
            "ב. <u><b>\"ממצא חפצך\" - איסור מקח וממכר בשבת</b></u>",
            "באתרים שבהם נמסר מידע כלכלי, מסחרי וכיו\"ב ודאי שהצרכן שנכנס לאתר ומעיין באינפורמציה, עובר על איסור מדברי קבלה - \"ממצא חפצך ודבר דבר\", פסוק שממנו לומדים שאסור, אדם לעיין בנכסיו בשבת<sup>17</sup><i class=\"footnote\">שבת (קנ ע\"א), שו\"ע אורח חיים (סי' שו א).</i> . ",
            "באתרים שהשימוש בהם כרוך בתשלום בעבור מידע או ששירות כל שהוא או שמבוצע תשלום בעבור הזמנת חפץ מסויים, הקונה עובר כנראה גם על איסור דרבנן<sup>18</sup><i class=\"footnote\">יש להעיר שדעת \"נתיבות המשפט\" (חושן משפט סי' רלד) דשגגה באיסור דרבנן אין בה איסור כלל. לפי זה ניתן להשליך זאת לנדון דידן ולהחשיב מחלל שבת זה כשוגג (מדין \"תינוק שנשבה\" או \"ציבור ששגג\" וכיו\"ב), אך מלבד שכל זה אינו מוכרח, עיקר דינו של ה\"נתיבות\" אינו מוסכם. </i> של מקח וממכר בשבת<sup>19</sup><i class=\"footnote\">פוסקים דנים בשאלה, כיצד ניתן לעשות קנין בזכויות כגון זכויות שימוש, שכן זכות הינה דבר שאין בו ממש (שו\"ע חושן משפט סי' ריב, א). גם בהזמנה באמצעות האינטרנט של חפץ ספציפי (כגון יהלום ממוספר) ודאי שאין קניין בחפץ עצמו, שהרי כוונת הסוחרים באינטרנט היא, שכל עוד החפץ לא הגיע בפועל לידי הצרכן, האחריות היא על הספק - ונמצא שאין כוונתם לקניין גמור. אמנם יש כאן התחייבות הדדית, שהרי חברת האשראי מתחייבת לשלם למוכר בשם הקונה, ובתמורה מתחייב המוכר לספק את החפץ. אם מדובר בחפץ לא-ספציפי, מבואר בש\"ך (שו\"ע חושן משפט סי' לט ס\"ק מט ), כי לדעת הרמב\"ן וסיעתו יכולה התחייבות ליצור התחייבות נגדית (אומנם מסקנת הש\"ך שם כרשב\"א שהתחייבות לא נחשבת כקניין כלל). ואם מדובר בחפץ ספציפי, תלויה שאלת ההתחיבות במחלוקת בין \"קצות החושן\" (שם, סי' רג ס\"ק ב) לבין \"נתיבות המשפט\" (שם ס\"ק ו) אם ניתן להתחייב לתת חפץ ספציפי. אך גם אם נאמר שאין כאן \"חלות\" קניין ממש - או שאפילו יש כאן קניין, אלא שלא הקונה נחשב לקונה כי אם חברת האשראי שקונה עבורו, והוא קונה רק מדין \"עבד כנעני\" (עיין קידושין ז), בכל זאת נאמר שיש כאן עבירה של איסור מקח וממכר בשבת, ע\"פ דברי ה\"חלקת יעקב\" (אורח חיים סי' סח) שפשוט לו, שהסכמה של שני צדדים בשבת לקנות ולמכור כלולה באיסור משא-ומתן בשבת, גם אם הקניין כולו יתבצע רק במוצאי-שבת. וכן ניתן להוכיח מרמב\"ם (פ\"ג מהלכות שבת) שכותב, שמקח וממכר בשבת אסור \"אחד בפה ואחד במסירה\"... והרי בפה אין קניין חל , ובכל זאת אסר. מכאן מוכח שעצם ההסכמה לקנות ולמכור אסורה אף על פי שלא נעשה קניין בשבת.</i> , ובודאי הוא עובר על איסור \"ממצא חפצך\" <sup>20</sup><i class=\"footnote\">שהרי התחייבות כספית בשבת לצורך חולין אסורה, עיין ב\"משנה ברורה\" (סי' שו ס\"ק לג) המתיר להתחייב בשבת ליתן לחתן דמים, הוא רק משום שיכול לחזור בו. ומשמע קצת שם, שלולי יכול היה לחזור בו, היה בכך גם איסור מקח וממכר, אף-על-פי שזו התחייבות חד-צדדית.</i>.",
            "לעומתו, ספק השירות או המוכר - שהוא פסיבי לחלוטין בשבת, נראה שאינו עובר על איסורים אלה<sup>21</sup><i class=\"footnote\">בשו\"ת רעק\"א (סי' קנח) אסר לעשות מעשה קניין בחול כשמתנה,] שה\"חלות\" תחול רק בשבת, וכך פסקו עוד אחרונים. ומשמע שלדעתם אסור ליצור מצב שבו תחול \"חלות\" קניינית בשבת, גם אם בשבת לא ייעשה כל מעשה. ברם, (א) בשו\"ת מהר\"ם שי\"ק (או\"ח סי' קלא) חולק על רעק\"א הנ\"ל, וכן דעת עוד הרבה אחרונים, עיין סיכום השיטות בספר \"שערים המצויינים בהלכה\"; (ב) רעק\"א מדבר על מקרה שבו אדם עושה מעשה בחול שבוודאי יגרום ל\"חלות\" קניינית בשבת, מה שאינו כן בהשארת אתר מסחרי פתוח שאין בה מצד הבעלים שום מעשה שגורם בהכרח ל\"חלות\" קניינית בשבת, ויש לדמות נדון דידן למה שכתב מרן בשו\"ע \"אורח חיים\" (סי' שז, ד) ש\"מותר לתת לאינו יהודי מעות מערב שבת לקנות לו, ובלבד שלא יאמר לו קנה בשבת\", וברמ\"א שם הוסיף \"וכן מותר ליתן לו בגדים למכור, ובלבד שלא יאמר לו למכרן בשבת\" . מפורש אפוא שאין חובה למנוע אפשרות של \"חלות\" קניין בשבת, אם היא איננה תוצאה הכרחית או בשליחות מפורשת. וכעין זה כתב בשו\"ת \"חלקת יעקב\" (או\"ח סי' סז) להתיר מטעם זה השארת מכשיר אוטומט למכירת אוכל פתוח בשבת; <br>(ג) כאמור לעיל, בהזמנה באינטרנט לא מתבצע קניין ממש בחפץ, אלא רק התחייבות לספק את החפץ, ובפשטות נראה שרעק\"א אסר רק לגרום ל\"חלות\" קניין ממש בשבת, ולא התחייבויות וכדו', וכעין זה גם מובא בשו\"ת \"באר משה\" (קונטרס אלקטריק ח\"ו סי' נ); (ד) יש לבדוק, אם על פי החוק האזרחי ניתן לתובע את הספק אםיחזור בו ולא יספק את החפץ (ולא יגבה את התשלום). אם לאו, יש לומר שאין איסור להתחייב בשבת בדבר שיכול לחזור בו – דעת \"מחצית השקל\" על ה\"מגן אברהם\" (שו\"ע או\"ח סי' שו ס\"ק טו); (ה) ניתן לצרף שיטת ה\"מקנה\" (אבן העזר סי' מה) שאיסור מקח וממכר בשבת הוא על הקונה בלבד.</i>. ואולם כדי לצאת ידי כל הדעות ראוי להבטיח שכרטיסי-האשראי של הקונים יחויבו רק במוצ\"ש, והדבר יפורסם באתר בצורה בולטת<sup>22</sup><i class=\"footnote\">על מנת למנוע לזות שפתיים. </i>. ",
            "ג. <u><b>שכר שבת</b></u>",
            "חז\"ל אסרו לקחת \"שכר עבודת שבת\" אפילו ביצוע על מלאכה המותרת<sup>23</sup><i class=\"footnote\">תוספתא שבת (פי\"ח הל' טז), בבא מציעא (נח ע\"א).</i>, ויש פוסקים שכתבו דהוא הדין שאסור לקחת שכר על השכרת כליו וחפציו בשבת<sup>24</sup><i class=\"footnote\">רא\"ש (פ\"ק דע\"ז סי' כה), טור (או\"ח סי' רמג).</i>, וכן נפסק בשו\"ע<sup>25</sup><i class=\"footnote\">שו\"ע אורח חיים (רמו סעיף א).</i>.",
            "יש לדון, אם יש משום \"שכר שבת\" בנטילת תשלום עבור שירותים המסופקים באינטרנט, גם בשבת, או עבור קניית חפץ שהוזמן בשבת באתר מסחרי פתוח.",
            "נראה שאם מדובר בתשלום חודשי/שנתי קבוע עבור הזכות להיכנס לאתר בכל זמן, ודאי שאין בעיה, מכיוון שזה נחשב כשכר שבת בהבלעה, שמותר<sup>26</sup><i class=\"footnote\">שם (סי' שו, ד, וסי' רמו, א). במקרים רבים ישנה הבלעה גם כשהתשלום הוא חד-פעמי, שכן המזמין משלם גם על משלוח החפץ הנקנה ועל אחזקת האתר ועוד.</i>. וכן הוא באשר לתשלום על קניית חפץ שהוזמן באינטרנט בשבת, ודאי שאין בו משום שכר שבת<sup>27</sup><i class=\"footnote\">ודאי שאין שום בעיה אם החפץ מסופק ביום חול, ואפילו אם היה מסופק בשבת, נראה דשרי, כי ה\"נודע ביהודה\" (אורח חיים סו\"ס כו) כתב שוודאי מי שלוקח בשבת חפץ מחברו (באופן המותר, דהיינו שאין מדברים בשבת על המחיר), חייב לפרוע לו בחול, ואין בכך משום שכר שבת. ובדבריו השתמש ה\"מנחת יצחק\" להתיר את התשלום המתקבל בשבת במכונה אוטומטית למכירת אוכל.</i>.",
            "אך תשלום חד-פעמי בעבור אספקת מידע, צפייה בסרט, שמיעת מוזיקה וכדומה אכן אסור, מפני שהוא דומה לתשלום שכר בעבור השכרת כלים בשבת, וכנ\"ל, וכך הדין גם לגבי בעל שוק וירטואלי הנוטל אחוזים מכל עיסקה שמתבצעות בו<sup>28</sup><i class=\"footnote\">בכל הדוגמאות הנ\"ל לא מדובר בקניית חפץ, שבה התשלום הוא עבור החפץ הנקנה, ואין בה משום שכר שבת (כמבואר לעיל ב\"נודע ביהודה\" וב\"מנחת יצחק\" הנ\"ל), אלא בתשלום בעבור שירות (עבודה) שנותן האתר, וזה דומה ממש לשכירת כלים.</i>. לכן מותר להפעיל את האתר רק בשותפות יום כנגד יום עם שותף גוי<sup>29</sup><i class=\"footnote\">עיין לקמן.</i>, ורק בשעת דחק והפסד גדול יש על מי לסמוך גם למי שנוטל את האחוזים ללא שותפות עם גוי<sup>30</sup><i class=\"footnote\">בשו\"ת מהרש\"ג (חלק א אורח חיים סי' סה) התיר ליטול \"שכר שבת\" באחוזים ממכונת דישה המושכרת לגויים בשבתות, על סמך שני נימוקים השייכים גם בנדון דידן [ ונימוק נוסף שלא שייך]. (א) הוא מוכיח שלשיטת רמב\"ם אין כלל של שכר שבת בהשכרת כלים, אלא רק בעבודה של אדם; (ב) הוא מחדש שאיסור שכר שבת הוא רק במי שנוטל שכר לפי זמן, והוא נוטל גם על יום השבת או חלק ממנה ולא בתשלום בקבלנות. וב\"ציץ אליעזר\" (ח\"ז סי' פח) הביא סברה זו וצירף גם אותה להיתר. אמנם עיין ב\"שמירת שבת כהלכתה\" (פ' כח סע' סה) בשם הגרש\"ז אויערבך לגבי תשלום דמי-כניסה בערב שבת לגן חיות, שמשמע שם בפשטות שלא סובר סברה זו. מכיון ששם צרף המהרש\"ג עוד נימוק שלא שייך לעניננו, וכן נראה מסוף דבריו שכתב כן רק ללמד זכות על \"פרנסת אחינו בני ישראל בגלות המר הזה\", נראה שלכתחילה ראוי שלא ליטול שכר זה. במקום הפסד גדול יש לצרף דברי ה\"ביאור הלכה\" (סי' רמד סעיף ו בשם התוס') שהתיר ליהנות משכר שבת במקום הפסד גדול. בשו\"ת \"משנה הלכות\" (ח\"ד סי' לב-לג) כתב להתיר נטילת תשלום שכר שבת לבעלי מכונת-כביסה אוטומטית המוצבת ברשות גויים, ונימוקו - שבמקום שהבעלים אינם מעונינים, שישתמשו בכליו דוקא בשבת, אלא שהגוי נוהג כך מדעתו, אין שייך שכר שבת, \"דאדעתא דנפשיה קא עביד\", ויש לדחות דבריו מסברא ומה גם שדבריו נסתרים ממה שכתב מרן המחבר (שו\"ע \"אורח חיים\" סי' רמה סעיף ו), \"אם אפו אינם יהודים בתנורו של ישראל בשבת על כרחו, ונתנו לו פת בשכר התנור, אסור ליהנות ממנו\".</i>.",
            "ד. <u><b>הנאה מחילול שבת</b></u>",
            "האיסור ליהנות מחילול שבת הוא רק בהנאה מן הדבר שבו נעשה חילול השבת, ולא בהנאה מן השכר הניתן בעבור חילול שבת, ולכן אין בנדון דידן בעיה של הנאה ממעשה שבת<sup>31</sup><i class=\"footnote\">\"משנה ברורה\" (סי' שיח סק\"ד). וב\"שער הציון\" שם מציין למס' בבא קמא (עא ע\"א) דמעשה שבת מותר בהנאה, ואסור רק באכילה או בשימוש בדבר עצמו. ועיין עוד בשו\"ת \"אגרות משה\", שמותר ליהנות ממציאה שנמצאה בשבת בעזרת נר שהודלק בשבת באיסור.</i>, ומה גם שלאחרים, שלא חיללו שבת, מותר ליהנות גם מן המלאכה עצמה מיד עם מוצאי-שבת<sup>32</sup><i class=\"footnote\">שו\"ע \"אורח חיים\" (סי' שיח, א).</i>. אך כל זאת בהנחה שהבעלים לא עשה איסור בהשארת האתר פתוח (כמו שנתבאר בסעיף א), כי אם עשה באיסור, נראה שאסור לו לקבל שכר עבודה זו<sup>33</sup><i class=\"footnote\">עיין רמ\"א (שם סוף סי' רמג) וב\"משנה ברורה\" (שם ס\"ק טז).</i>.",
            "ה. <u><b>מראית-עין וחשד</b></u>",
            "חכמים אסרו בשבת מספר דברים משום חשד \"מראית עין\" של הרואים שעלולים לחשוד שהעושה עובר איסור, אע\"פ שאין בהם בדברים איסור עצמי. מסיבה זו אסור להשכיר מרחץ לאינו-יהודי לשבת גם אם הוא משכירו באריסות - מפני שהמרחץ נקרא על שם היהודי, והנכרי עושה בו מלאכה בשבת. החשש הוא שאנשים לא ידעו, שהנכרי הוא אריס (ועושה אדעתא דנפשיה), אלא יחשבו שהוא פועלו של בעל-הבית, ויחשדו בבעל-הבית שעובר על אמירה לנכרי<sup>34</sup><i class=\"footnote\">דעת רשב\"ג במס' עבודה זרה (כא ע\"ב). ושו\"ע (\"אורח חיים\" סי' רמג, א).</i>. ואכן יש פוסקים שכתבו, שאין להתיר העמדת מכונה אוטומטית לממכר מזון ברה\"ר, אם שם ישראל על המכונה<sup>35</sup><i class=\"footnote\">\"חלקת יעקב\" (\"אורח חיים\" סי' סז) ו\"מנחת יצחק\" (או\"ח סי' לד, וחלק ט סי' כד, מכבסה אוטומטית).</i>, ויש מי שכתב כעין זה לעניין כספומט בשבת<sup>36</sup><i class=\"footnote\">הרב אורי דסברג ב\"תחומין\" (יט עמ' 357).</i>.",
            "עם זאת נראה שאין כאן חשש \"חשד\" ו\"מראית-עין\", שהרי הכל יודעים, שמכשירים אלו הפועלים אוטומטית, ללא כל שיתוף יד אדם, ואם כן, איזו \"מראית-עין\" שייך כאן<sup>37</sup><i class=\"footnote\">כך מעיר בצדק הרב משה אישון ב\"כתר\" (ב' עמ' 197 הערה 17), וגם בשו\"ת \"באר משה\" (חלק ו, קונטרס אלקטריק סי' פד) איננו דורש את התנאי, שאין שמו עליו. ואולי משום כך לא מזכיר בשו\"ת מהרש\"ג (ח\"א סי' פה) - שהוא המקור להיתר העמדת מכונה אוטומטית ברה\"ר בשבת - תנאי זה שאין שם ישראל על המכונה, ורק מצריך שהמכונה לא תעמוד ברשות ישראל, מפני שאז יש מראית-עין, שאולי הישראל מכר לו את המזון ישירות, ולא באמצעות המכונה.</i>? לכן נראה שגם בהשארת אתר-אינטרנט רגיל או מסחרי פתוח בשבת לא שייך \"מראית-עין\" וחשד, אפילו שם ישראל על האתר (סיומת il וכדומה), מפני שהכול יודעים, שהאתר עובד אוטומטית, ללא התערבות אנושית. ועוד יתכן לומר שאין דין חשד ו\"מראית-עין\" במקום שאין בו יהודים כשרים כלל וגם לא יתכן שיהיו, כי כל החשש של \"מראית-עין\" הוא שיהודי כשר יחשוד ביהודי כשר אחר שהוא עובר על איסור. ועוד יש לומר, שכיון שאין מקור לגזירה \"משום מראית-עין\" במקרים מחודשים כאלה, איננו רשאים לחדש גזירות כאלה.",
            "ואולי לכתחילה כדאי להוסיף הודעה מפורשת שההזמנות המתקבלות באתר לא יטופלו עד למוצאי-שבת, ואז בוודאי שאין חשש כלל<sup>38</sup><i class=\"footnote\">מפני שעדיין יכול הטוען לטעון שגם באתר אינטרנט מסחרי ישנו חשד ומראית-עין, שבעלי האתר תפעלים אותו בשבת עצמה, ומוציאים את ההזמנות ומטפלים בהן בשבת, או שעמי הארצות יחשבו שהדבר אסור והבעלים עובר על איסור.</i>.",
            "ו. <u><b>זילותא דשבת</b></u>",
            "בשו\"ת \"אגרות משה\"<sup>39</sup><i class=\"footnote\">\"אגרות משה\" (או\"ח ח\"ד סי' ס). ולכן מתיר שם להפעיל שעון-שבת רק על מנת להדליק ולכבות חשמל למאור, ע\"ש טעמו לחילוק.</i> נשאל לגבי אפשרות ששעון-שבת ידליק בשבת תנור-בישול או תנור-אפיה באופן שיתחיל לבשל או לאפות את האוכל בשבת כשעה לפני האכילה. בתשובתו כתב המחבר בין היתר, \"אבל יש טעם גדול לאסור מטעם אחר, דהוא 'זילותא דשבת' ואף 'זילותא דיום טוב' הא אסרו בכמה דברים. כיוון שברור שאיכא 'זילותא דשבת' הוא בכלל איסור זה ממילא אף שלא אסור זה ביחוד, דכל עניין זילותא הוא האיסור, וגם פשוט לענ\"ד דעושה דבר שהוא 'זילותא לשבת' הוא עובר בידים על חיוב הכבוד (של שבת) שמשמע שהוא גם כן חיוב התורה שנתפרש ע\"י הנביאים...\".",
            "ובשו\"ת \"חלקת יעקב\" נשאל לגבי השארת \"מזכירה אלקטרונית\" פתוחה בשבת שתקבל הזמנות לעסקאות, וההזמנות תטופלנה במוצ\"ש, והשיב בתוך הדברים, \"וחוץ לזה על זה נאמר 'חכמים הזהרו בדבריכם' בזמן שהטעכניק צועד רק צעדים קדימה, ויכול היות בימים קרובים לסדר חנות גדולה ע\"י אוטומט וטאנבאנד שהחנות תפתח מאליה לשעה הנדרש, והקונים יבואו לשרת אף כשאין שום איש, דשם תתחלק הסחורה להקונים תמורת המעות שהם נותנים לשם, ואם נזלזל בקדושת שבת בהיתרים של הטעכניק משום שהכל נעשה מעצמו, יצמח מזה חילול שבת גדול, שאדם בשבתו בביהמ\"ד או על שלחנו של סעודת שבת ומנגן זמירות לכבוד שבת, ועסקו או משרדו עובד בשבת עבורו כבימות החול, ומסופקני אם זה אינו דומה להא דרמב\"ן בפ' אמור במקח וממכר הנעשה בקביעות, אף דברים שאינם של מלאכה דאסור מן התורה... ואף דבאמת חילוק גדול יש, דהרמב\"ן מיירי כשהאדם טורח עמו ביום השבת בעבדות וטרחה, לא כן כשהאדם אינו עושה כלום, רק הכל נעשה על ידי המכונה של קודם יום השבת, מכ\"מ העובדה בעצמה שהעסק שלו עובד בפרהסיה בשבת במקח וממכר עבורו, זה כבר אינו שבתון, ובכל אופן מעובדין דחול או מראית עין בפני עמי הארץ שלא ידעו דיני התורה לא יצאנו, וגם זכור את יום השבת לקדשו שלא יהא מעשיך בשבת כבחול ג\"כ לא נתקיים בעבודות כאלו. ולא דמי להיתר דאוטומט העומד בקרית חוצות בלי שם ובלי בעלות שלא נודע למי הוא שייך, אחרת הוא, כשאדם עושה דברים כאלו בביתו וברשותו.... וכשיתיר שהמסחר והקניין נשתרע גם על יום השבת, אפילו ע\"י התר עפ\"י דיני התורה, יוכל לצמוח מזה שקדושת השבת יתחלל ויזדלזל עד למאוד, ובני מנע רגלך מזה\"<sup>40</sup><i class=\"footnote\">שו\"ת \"חלקת יעקב\" (או\"ח סי' סט, ח\"ג סי' צד - במהדורות הישנות)</i>.",
            "על דברים אלה של בעל \"חלקת יעקב\" כותב בשו\"ת \"באר משה\" - \"...ראיתי בתשו' חלקת יעקב שמתחילה כתב כמעט ככל דברי, דעל פי ההלכה אין מקום לאסור. אולם אח\"כ עשה עצמו לדייני גזירה וגוזר גזירה חדשה שבודאי אין ביד שום רב, יהיה מי שיהיה, לגזור מעצמו גזירות חדשות. ובוודאי אם גדולי רבנים דזמנינו יגזרו גזירה, ובהסכמה יעלו לגזור, בוודאי נכוף ראשינו לקבל גזירתם, אבל רב יחידי בוודאי אין בידו לגזור וגם בוודאי לא נקבל גזירתו\"<sup>41</sup><i class=\"footnote\">שו\"ת \"באר משה\" (ח\"ו קונטרס אלקטריק סימן נ).</i>.",
            "אמנם יש להעיר שה\"אגרות משה\" דיבר על אודות מקרה שהאדם עושה בערב-שבת מעשה, שיגרום זילותא דשבת [מעמיד שעון-שבת שידליק בשבת עצמה], מה שאין כן באתר-אינטרנט כשהוא נמנע מסגירת האתר, ואלו ה\"חלקת יעקב\" דיבר על כך שאדם, שמשאיר בביתו \"מזכירה אלקטרונית\" פתוחה, נחשב פרהסיה וכו'..., ויש להסתפק, אם פעילות אתר-אינטרנט חשובה כפעילות פרהסיא [ובודאי שאינו נמצא בביתו של הבעלים]<sup>42</sup><i class=\"footnote\">עיין ב\"תחומין\" (כ) במאמרו של הרב אורי דסברג \"מערכות תקשוב בנקאיות בשבת\" (עמ' 422 ובהערת העורך שם הערה 1). ויוצא מדבריהם ששניהם מסכימים, שהמשתמשים ברשת המחשב עצמם לא יוצרים פרהסיא, והם מתווכחים רק לגבי האנשים שעשויים לראות את המשתמש. ולכאורה ניתן להסתפק, אולי הרשת עצמה שנכנסים אליה הרבה משתמשים, תיחשב לפרהסיא מצד עצמה, ולכל הפחות כך במקום שרובם ישראלים. וצ\"ע.</i>.",
            "ואולי יש לחלק בין אתר-אינטרנט ששם יהודי עליו [או שיש בו סיומת il - שרובם של יהודים] ובין אתר-אינטרנט שאין שם יהודי עליו<sup>43</sup><i class=\"footnote\">שאם אין שם היהודי על האתר, לא שייך לומר שניכר כאן זלזול שבת בפרהסיא.</i>. ",
            "וכן לעניין הגדרת פרהסיה יתכן שיש לחלק בין אתרים המשמשים את הציבור הכללי, לבין אתרים שמשמשים בעיקר יהודים<sup>44</sup><i class=\"footnote\">שהרי פרהסיא זה \"עשרה מישראל\", אומנם על-פי דברי \"משנה ברורה\" (סי' שפה ס\"ק ו) לא חזירן תתכן כלל מציאות של מחלל שבת בפרהסיא.</i>."
        ],
        [
            "\n<small>ניו יורק, ארה\"ב, שבט תשס\"ב</small>",
            "<b>לח. השארת אתר-אינטרנט המספק מידע תמורת תשלום פתוח בשבת</b>",
            "<b>שאלה:</b>",
            "א. אתר-אינטרנט המספק מידע. כל הפעולות נעשות באופן אוטומטי, והורדת מידע אינה מחייבת פעולות מצד הספק. האם לבעלים יהודי יש בעיה בהשארת האתר פתוח בשבת?",
            "ב. כנ\"ל בשאלה א' והאתר מספק מידע בתשלום. ישנן שלוש צורות תשלום ושימוש:",
            "1. תשלום חד פעמי על מידע חד פעמי, החיוב נעשה בשבת לאחר לקיחת פרטי הלקוח ע\"י האתר באופן אוטומטי. האם יש הבדל אם החיוב בפועל נעשב בשבת או אחרי השבת?",
            "2. תשלום שנתי מראש המאפשר כניסה חופשית לאתר, ולהוריד מידע.",
            "3. תשלום חד פעמי על מידע ספציפי (כגון מחירו של יהלום מסוים) ואז החיוב כמו בסעיף א.",
            "<b>תשובה:</b>",
            "אתר-אינטרנט המספק מידע המופנה לציבור הכללי, מותר להשאירו פתוח בשבת<sup>1</sup><i class=\"footnote\">מפני שבמקרה זה אין בעיית \"לפני עיור\" (שמא יכנס יהודי לאתר) - מפני 1. שניתן לתלות שלא יכנס שום יהודי לאתר בשבת; 2. שיש בדרך-כלל אתרים דומים בבעלות גויים וחשיב \"כתרי עברי דנהרא\". ולעניין איסור מסייע דרבנן ישנן הרבה קולות השייכות לענייננו והן: סיוע למומר, סיוע למזיד וכו'... כמבואר לעיל בסעיף \"איסור לפני עיור ומסייע\"; 3. שכוונתו לספק מידע באופן המותר (גויים או אנשים שאצלם עדיין לא נכנסה שבת או שאצלם כבר יצאה), ואם יבוא אדם ויהנה מן האתר באיסור, אין אנו אחראים עליו - \"והלעיטהו…\".</i>, גם אם הכניסה לאתר כרוכה בתשלום, ובתנאי שהתשלום הינו חודשי (או תקופתי אחר) ואינו חד-פעמי<sup>2</sup><i class=\"footnote\">מפני שנחשב כשכר שבת בהבלעה שמותר.</i>. אבל כאשר החיוב הכספי הוא חד-פעמי, בעבור המידע הספציפי המסופק בשבת, לכתחילה אין להתיר אלא בדרך של שותפות עם גוי יום כנגד יום, ורק בשעת דחק והפסד גדול ניתן להתיר גם ללא שותפות כזו<sup>3</sup><i class=\"footnote\">מפני שבפשטות זהו שכר שבת, ובשעת הדחק והפסד ניתן לצרף פסק המהרש\"ג שבקבלנות אין שכר שבת, ופסק ה\"ביאור הלכה\" שבמקום הפסד גדול מותר לקחת שכר שבת.</i>."
        ],
        [
            "\n<small>ניו יורק, ארה\"ב, שבט תשס\"ב</small>",
            "<b>לט. \"שוק אלקטרוני\" וחנות וירטואלית - השארתם פתוחים בשבת</b>",
            "<b>שאלה:</b>",
            "שוק אלקטרוני – השוק קיים באופן וירטואלי באתר אינטרנט, וכנ\"ל לגבי חנות וירטואלית בודדת האם לבעלים היהודי:",
            "1. מותר להפעיל את האתר בשבת? ",
            "2. האם מותר לגבות דמי כניסה שנתיים שכוללים אפשרות כניסה גם בשבת? ",
            "3. האם מותר לגבות דמי כניסה חד פעמיים לכניסה בשבת? ",
            "4. בעליו של השוק גובה אחוזים מהעסקאות הנעשות בשוק, האם מותר לקבל מעסקאות שנעשות בשבת? ",
            "5. כנ\"ל בשאלה 4, האם מותר לקבל אחוזים מעסקאות שנעשות ביום חול שלאחר השבת, אבל מקור העסקה הוא בפגישה שנעשתה בשוק, בשבת.",
            "6. במקרים 4 ו- 5, האם יש הבדל אם אחד מן הצדדים בעסקה הוא יהודי, והאם יש צורך לברר זאת?",
            "7. מה הדין בענף כמו ענף היהלומים שם חלק גדול מן הדילרים הם יהודים? ",
            "<b>תשובה:</b>",
            "\"שוק אלקטרוני\" או חנות וירטואלית בודדת הפונים בעיקר לציבור הרחב (ורוב הנכנסים הם גויים), ניתן להפעילם בשבת אף-על-פי שהם גובים דמי-כניסה שנתיים הכוללים דמי-כניסה בשבת<sup>1</sup><i class=\"footnote\">מפני שאין כאן איסור \"לפני עור\" ומסייע, גם אם יכנס יהודי, כנ\"ל הערה 1 בתשובה הקודמת, וגם ואין כאן \"שכר שבת\", משום שזה שכר שבת בהבלעה.</i>. באשר לדמי-כניסה חד-פעמיים ולאחוזים מעסקאות שנעשות בשבת בשוק או בחנות, לכתחילה אין להתיר אלא בדרך של שותפות עם גוי, ורק במקום דחק והפסד גדול ניתן להתיר גם ללא שותפות כזו<sup>2</sup><i class=\"footnote\">מפני שבפשטות זהו שכר שבת, ובשעת הדחק והפסד ממון ניתן לצרף פסק המהרש\"ג שבקבלנות אין \"שכר שבת\", ופסק ה\"ביאור הלכה\" שבמקום הפסד גדול מותר לקחת \"שכר שבת\". </i>. אך בעסקאות הנעשות בימי החול כתוצאה מפגישה שהתקיימה בשוק או בחנות בשבת, אין בעיה, ואין צורך בפתרון הנ\"ל<sup>3</sup><i class=\"footnote\">כיוון שוודאי אין לראות בכאלה משום שכר שבת ולא כהנאה ממלאכת שבת.</i>. אם רוב המשתמשים גויים, אין צריך לברר, אם אחד הצדדים בעיסקה הוא יהודי<sup>4</sup><i class=\"footnote\">מפני שכאמור לעיל, ניתן לתלות ברוב גויים. בירור כזה כמעט בלתי-אפשרי גם מבחינה מעשית וגם מבחינה חוקית.</i>.במקרה שבענף מסוים רוב הקונים והמוכרים הם יהודים, כי אז - אם הדבר אפשרי ללא טרחה והוצאה כספית גבוהה - רצוי לחסום את הגישה, אבל אם דבר זה כרוך בטרחה גדולה ובהוצאה כספית גדולה, אין צורך בו<sup>5</sup><i class=\"footnote\">כמבואר בהערה 1.</i>. "
        ],
        [
            "\n<small>ניו יורק, ארה\"ב, שבט תשס\"ב</small>",
            "<b>מ. קביעת מועד השבת באינטרנט</b>",
            "<b>שאלה:</b>",
            "כיצד נקבע מתי חל יום שבת לעניין האינטרנט, לפי מקום האתר (אם יש דבר כזה) או מקום המשתמש, או לפי מקום הבעלים. אם הזמן והמקום תלויים האחד בשני, לאתרים באינטרנט אין כלל מקום. ",
            "<b>תשובה:</b>",
            "לפי מקום המשתמש<sup>1</sup><i class=\"footnote\">פשוט, שהרי הבעיה היא הכשלת המשתמש. אך נראה שלענין \"שכר שבת\" אזלינן לפי מקבל השכר, מכיון שמובא בפוסקים, שאחד הטעמים שאסרו \"שכר שבת\" הוא, שלא רצו, שיעבוד לפרנסתו בשבת, אך אם אצלו כלל אינו שבת, הרי אותו היום מיועד למלאכה לפרנסתו, ואם כן, מדוע לא יוכל לקבל שכר מאדם שעשה מלאכה בהיתר? ויתכן שאף כאשר אצל הבעלים שבת ואצל המשתמש חול, אינו אסור מצד \"שכר שבת\", שכן סוף סוף הוא מקבל שכר על מלאכה שכלל לא נעשתה בשבת.</i>."
        ],
        [
            "<small>ניו יורק, ארה\"ב, שבט תשס\"ב</small>",
            "<b>מא. אתר-אינטרנט הפועל בשבת עם שירות \"און ליין\" אנושי</b>",
            "<b>שאלה:</b>",
            "אתר אינטרנט המחייב גם עבודה של אנשים בפועל, וכדי לשרוד בשוק חייב הוא להיות פתוח גם בשבת. אני מבין שהדרך היא לבנות שותפות עם גוי. האם שותפות זו גובלת בהערמה? האם זה דומה להיתר עיסקא, פרוזבול או מכירת חמץ? האם גם אחרי השותפות יש צורך בהשתדלות בהורדת הפעילות בשבת? מהי הדרך הרצויה ביותר לביצוע השותפות?",
            "1. חברה פרטית מול חברה ציבורית. ",
            "2. חלוקת הבעלות עם מי שאינו יהודי. ",
            "<b>תשובה:</b>",
            "1. שותפות אמיתית עם גוי שבמסגרתה ישנה חלוקה של יום כנגד יום, מותרת מעיקר הדין ואין בה משום הערמה<sup>1</sup><i class=\"footnote\">ההיתר מפורש בשו\"ע ומקורו בגמ' (ע\"ז כב), ועיין ב\"משנה ברורה\" (שו\"ע \"אורח חיים\" בהקדמתה לסי' רמה).</i>. בשטר-מכירה לגוי לשבתות ויו\"ט בלבד יש פוסקים שהתירו, ויש שראו בכך הערמה אסורה, ויש שהתירו רק בשעת דחק, במקום שיש חשש שללא ההיתר יעשו באיסור גמור<sup>2</sup><i class=\"footnote\">עיין \"דברי חיים\" לגאון מצאנז (אורח חיים ח\"א סי' ז ושם ח\"ב סי' כט, ל), ועיין סיכום השיטות והדעות בעניין תולדות ההיתר בספר \"יסודי ישורון\" לרב גדליה פלצער (ח\"ג עמ' קכו-קלג).</i>. בעל \"אגרות משה\" כתב שהרבה משטרי-המכירה הנהוגים, אינם כדין כלל, וכי ניתן למכור רק במכירה גמורה, דהיינו בקניין מועיל של כל העסק מכחצי שעה לפני שבת עד חצי שעה אחריה, באופן שכל רווחי השבת יהיו של הנכרי בלבד<sup>3</sup><i class=\"footnote\">\"אגרות משה\" (אורח חיים ח\"ד סי' נה).</i>. ",
            "2. כמובן שאחרי המכירה אין ליהודי עוד להתערב בנעשה בעסק בשבת, לא להגברת הפעילות בו ואפילו לא להפחתתה.",
            "המצב הרצוי ביותר הוא:",
            "(א) אם היהודי הוא בעל מניות בחברה ציבורית שמנהליה ועובדיה הם גויים, ולמנהלים יש חופש פעולה מוחלט בניהול החברה, או אפילו אם עקרונית בעל המניות רשאי לצוות על המנהלים מה לעשות, אבל בפועל הוא מניח למנהלים הנוכרים לעשות ככל העולה על דעתם, ולעולם אינו מתערב בשיקוליהם, כי אז הוא רשאי לרכוש אפילו את רוב מניות החברה, אף-על-פי שהיא פועלת בשבת, והוא רשאי לקבל רווחים ללא כל הסדר מיוחד<sup>4</sup><i class=\"footnote\">ע\"פ \"אגרות משה\" (\"אורח חיים\" ח\"ד סי' נד) - מפני שבמקרה זה הוא נחשב לנותן מעות לנכרי להתעסק בהם, שאף-על-פי שהנכרי נושא ונותן במעות בשבת, הוא חולק עימו בשכר בשוה (שו\"ע אורח חיים סי' רמה סעיף ד) וכטעם הגאונים לדין זה - מפני שהנכרי נחשב לבעלים על המלאכה וניכר מדבריו של ה\"אגרות משה\" בתשובה, שכאשר המנהלים עצמאים לחלוטין, מותר אפילו אם שכירים כפופים להם, מפני שהשכירים הללו הם כשכירי המנהלים, והמנהלים נחשבים לבעלי המלאכה, וצ\"ע היטב בדבריו.</i>. ",
            "(ב) אך אם מדובר בחברה פרטית שבה ישנה לבעלים השפעה מכרעת על הניהול (ובוודאי אם הם הם המנהלים בעצמם), יש ללכת לכתחילה בדרך של שותפות אמיתית עם גוי באחוז מסוים (מעל ל - 15% לגוי) ולכתוב בשטר-השותפות, שהגוי נוטל את שכר השבתות ויו\"ט באורח בלעדי, וכי אין ליהודי שום שייכות ביום זה לא לרווח ולא להפסד, וכי הוא היהודי, יטול כנגדו ביום מימי החול דווקא, ובשאר הימים ישתתפו בהתאם ליחסי השותפות שיקבעו ביניהם<sup>5</sup><i class=\"footnote\">שו\"ע (אורח חיים רמה סעיף א), ועיין ב\"אגרות משה\" (אורח חיים ח\"ד סי' נה, נו) נוסח מפורט לשטר-שותפות עם נכרי להיתר עבודה בשבת.</i>. מצב זה הוא בעדיפות שניה, אחרי הקמת חברה ציבורית. ובשעת דחק, כששתי האפשרויות הללו לא שייכות - ניתן לכתוב שטר-מכירה לגוי לשבת בלבד - בתנאים מסוימים<sup>6</sup><i class=\"footnote\">עיין \"אגרות משה\" (שם סי' נה), מהם התנאים, ושם (סי' נח) נוסח שטר-מכירה שכתב בעל \"אגרות משה\" עצמו.</i>."
        ],
        [
            "\n<small>ניו יורק, ארה\"ב, שבט תשס\"ב</small>",
            "<b>מב. חיובו של המחזיק במניות-שליטה בחברה ציבורית, למנוע חילול-שבת בחברה</b>",
            "<b>שאלה:</b>",
            "בחברה ציבורית למנהלים השכירים יש חופש פעולה גדול בגלל שיטת הניהול של הבעלים. ההוראה הכללית היא שלא לעסוק בשבת בענייני החברה. עד כמה מוטל על הבעלים לכפות זאת על העובדים? האם יש למנוע גם פעילות עקיפה כגון יצירת קשרים שמביאים בסופו של דבר לידי עסקות?",
            "<b>תשובה:</b>",
            "אם מדובר בחברה ציבורית שעובדיה הם נוכרים, ובעל-המניות היהודי נותן למנהלים חופש-פעולה גמור ואינו מתערב אף פעם בשיקול דעתם, אין צורך בהוראה שלא לעבוד בשבת. אדרבה, התערבות כזו מצד בעלי-המניות יכולה לגרוע – כל זה בתנאי שבעלות היהודי על המניות איננה ניכרת ומפורסמת ברבים<sup>1</sup><i class=\"footnote\">\"אגרות משה\" (או\"ח ד סי' נה, נו, נח) ומה שכתב שם שהתערבותו יכולה לגרוע היינו מפני שהוא מוכיח בזה שלא מסר את העבודה למנהלים לגמרי, וכי הם אינם נחשבים בעלים על המלאכה, ואם כן נופל ההיתר המבוסס על כך שהמנהלים קיבלו לידים את הבעלות על העבודה. ומה שפסק שצריך שבעלות היהודי לא תהיה ניכרת הוא מפני שאם לא כן יש חשש \"מראית עין\" שאנשים יחשבו שבעל החברה מתערב בענייני החברה ולא ידעו את האמת שמסר העבודה לגמרי.</i>. אך כאשר הבעלים רשאי להתערב ואמנם מתערב בפועל בשיקולי המנהלים, והמנהלים עצמם או חלק מן העובדים (הגויים) הם שכירים (ולא שותפים), או אז יש לתת הוראה שלא לעבוד בשבת. ואם בעלותו על החברה ידועה ברבים, יש לכפות הוראה זו בתוקף, אך אם אינה ידועה, הוא יכול להעלים עין מן העובדים שעוברים על הוראה זו לנוחיותם האישית ועובדים בשבת. וודאי שעל הבעלים להבטיח שעובדים יהודים לא יעבדו בשבת. "
        ],
        [
            "\n<small>ניו יורק, ארה\"ב, שבט תשס\"ב</small>",
            "<b>מג. שיחה טלפונית בין יהודי שבמקומו חול ועובדו הגוי שנמצא במקום ששם שבת</b>",
            "<b>שאלה:</b>",
            "האם מותר לבעלים של חברה לשוחח מן הארץ עם עובד שאינו יהודי בטלפון כאשר בזמן השיחה כאן בארץ יום חול ובחו\"ל שבת?",
            "<b>תשובה:</b>",
            "מותר, מפני ששלושת הטעמים שנאמרו באיסור אמירה לעכו\"ם לא שייכים בנדון דידן:",
            "(א) משום \"ממצא חפצך ודבר דבר\" – אין בנדון דידן בעיה, שהרי אצל הישראל יום חול. ",
            "(ב) גם \"משום שנראה כשלוחו\" אין בעיה, מכיון שאצל הישראל חול ואפילו לו עצמו מותר<sup>1</sup><i class=\"footnote\">כן פסקו בשו\"ת \"חלקת יעקב\" (ח\"ג סי' קו), שו\"ת \"בצל החכמה\" (ח\"ג סי' קכה) ושו\"ת \"באר משה\" (ח\"ו קונטרס אלקטריק סי' מט). ועיין בס' \"מלכים אמניך\" (הגר\"י זילברשטיין פרק ג הערה טו) שכתב \"ולולי דבריהם היה מקום להחמיר בזה כיוון שיש \"שם\" של חילול שבת על מלאכת גוי כמבואר בסי' רח\"צ \"אין מברכים על נר שלא שבת ממלאכת עבירה... כגון אם הדליקו אינו יהודי בשבת, כיוון שאם היה מדליקו ישראל היה עובר, לא שבת ממלאכת עבירה מקרי\" ולאור זאת שיש \"שם\" חילול שבת על מעשה הנכרי, נמצא שהגוי מחלל שבת על פיו של הישראל והוא שלוחו\" עכ\"ל.</i>.",
            "(ג) גם באשר לטעם \"שלא תהא שבת קלה בעיניהם\"<sup>2</sup><i class=\"footnote\">רמב\"ם (פ\"ו מה' שבת ה\"א).</i> ניתן לומר שאין הדיבור גורם לזלזול בשבת קודש, שכן היהודי יודע שהטעם שהדיבור מותר הוא דווקא משום שהוא נמצא בארץ, והגם שאצל הנכרי השבת נכנסה, הרי אין הוא מצווה על השבת."
        ],
        [
            "\n<small>ניו יורק, ארה\"ב, שבט תשס\"ב</small>",
            "<b>מד. שימוש בחברת-הובלה לא-יהודית להובלת סחורה מיום ו' לשבת בבוקר עבור לקוח שאינו יהודי</b>",
            "<b>שאלה:</b>",
            "האם מותר לשלוח סחורה ביום ו' באמצעות חברת הובלה לא יהודית, בחו\"ל, ולבקש שהסחורה תגיע בשבת ללקוח הלא יהודי?",
            "<b>תשובה:</b>",
            "הדבר מותר רק במקום צורך גדול (דחוף), מכיוון ש\"אמירה דאמירה\" לגוי מותרת במקום צורך גדול בלבד [ונחשב לאמירה דאמירה מכיוון שהיהודי מדבר עם המזכירה או עם בעלי החברה, והם אומרים לפועלים שלהם. אבל לדבר ישירות עם הפועלים – אסור, מכיוון שאז זו אמירה ישירה] <sup>1</sup><i class=\"footnote\">שו\"ת \"שבות יעקב\" (ח\"ג סו\"ס מב), \"מלכים אומניך\" (פרק ח סעיף א).</i>. ",
            "כאשר אין צורך גדול, מותר למסור את עבודת ההובלה לחברה בסתמא, אפילו אם ידוע שהם יבצעו אותה בשבת, אבל אסור לומר להם במפורש לעשות כן <sup>2</sup><i class=\"footnote\">שו\"ע (או\"ח רמז סע' א) ושם ב\"משנה ברורה\" (ס\"ק ג).</i>."
        ],
        [
            "\n<small>וינה, אוסטריה, אדר תשס\"ב</small>",
            "<b>מה. הפעלת מערכת-הביטחון בקהילה יהודית, בשבתות וימים טובים</b>",
            "<b>שאלה:</b>",
            "בקהילתנו וינה, אוסטריה קיים מערך בטחוני המנסה לתת מענה הולם לבעיית הטרור הכללית ובמיוחד המופעל כנגד קהילות יהודיות בעולם. במסגרת זו התעורר מספר שאלות הלכתיות עקרוניות המפורטות להלן. נודה לכם על הדרכתכם ההלכתית, העקרונית ועל תשובותיכם לשאלותינו (השאלות מפורטות בהמשך).",
            "<b>תשובה:</b>",
            "<u>הקדמה כללית: </u>",
            "התורה לימדתנו שאסור לאדם לסכן נפשו שנאמר: \"השמר לך ושמור נפשך מאוד\"<sup>1</sup><i class=\"footnote\">דברים (ד' ט).</i>, וכן \"ונשמרתם מאוד לנפשותיכם\"<sup>2</sup><i class=\"footnote\">שם טו.</i>, ואף חשש קל של סכנה דינו כסכנה, עיין יומא<sup>3</sup><i class=\"footnote\">פג ע\"א.</i>, בשו\"ע או\"ח<sup>4</sup><i class=\"footnote\">סי' שכח.</i>, רמ\"א ושו\"ע יו\"ד<sup>5</sup><i class=\"footnote\">קטז ה.</i>, וכן ב\"משנה ברורה\"<sup>6</sup><i class=\"footnote\">שו\"ע או\"ח (סי' של ס\"ק ה).</i>. דין זה הוא אף אם מניעת הסכנה כרוכה בחילול שבת, שנאמר \"וחי בהם\"<sup>7</sup><i class=\"footnote\">ויקרא י\"ח ה.</i> - ולא שימות בהם, עיין בסוגיה שם בגמ' יומא<sup>8</sup><i class=\"footnote\">פה ע\"ב.</i> המביאה מקורות נוספים לכך שפיקוח נפש דוחה שבת. ",
            "גם במקרה של פיקוח נפש אין היתר לחלל שבת כי אם בפעולות המסייעות להסרת הסכנה, ואפילו אם רק באופן עקיף, אך אין היתר לעשות פעולות שאין בהן צורך לעצם ההצלה מן הסכנה, אף שהן נעשות כחלק מן השיגרה היומיומית. אמנם ה\"מגיד משנה\"<sup>9</sup><i class=\"footnote\">שבת פ\"ב הל' יד.</i> התיר לעשות לחולה שיש בו סכנה מלאכות לצורכו אף שאינן מסייעות להסרת הסכנה, עיין ב\"בית יוסף\"<sup>10</sup><i class=\"footnote\">שכח, ב.</i> שהביא דברי רמב\"ן, שגם מדבריו משמע כדברי ה\"מגיד משנה\" ומרן בשו\"ע ציטט מדבריו להלכה. אמנם ב\"בית יוסף\" הביא גם את דעת רש\"י הסובר שדווקא דבר המסייע להסרת הסכנה מותר לעשותו, ויש לדון, עד כמה ניתן ללמוד משם לנדון דידן, ואכמ\"ל.",
            "ישנה מציאות המוגדרת כמצב ש\"אין החולה לפנינו\", הסכנה לא התעוררה עדיין אלא היא עתידית ואינה ודאית. פוסקים דנו בגדרי היתר פיקוח נפש במצב שכזה:",
            "רבנו ירוחם<sup>11</sup><i class=\"footnote\">בשם \"יש מי שכתב\".</i> פסק שכל דבר שאין בו סכנה עתה, אף על פי שיוכל לבוא לידי סכנה בעתיד, אין מחללים שבת אלא באיסורי \"שבות\" דרבנן, ולא באיסורי תורה. ה\"נודע ביהודה\"<sup>12</sup><i class=\"footnote\">מהד' תנינא יו\"ד סי' רי.</i> אסר ניתוחי-מתים לשם לימוד רפואה - משום ניוול המת, אף כי הם עשויים לעזור להצלת נפשות לעתיד, יען כי אין מצב זה דוחה לא איסור דאורייתא ואף לא איסור דרבנן, דאם כן יותרו כל איסורי רפואה בשבת שמא יזדמן חולה, וחלילה להתיר דבר זה (ויתכן דלא פליג על היתר השבות של ר' ירוחם דמיירי בשתי רמות סיכון שונות). ועיין \"חזון איש\"<sup>13</sup><i class=\"footnote\">אהלות (סי' כב ס\"ק לב).</i> שביאר דברי ה\"נודע ביהודה\", שאין ההיתר תלוי במצב - אם החולה עומד לפנינו או לא, אבל הוא תלוי ברמת החשש שאכן תתהוה הסכנה, דלא מיקרי ספק פיקוח-נפש בדברים העתידיים שאין להם זכר בהווה, \"ואין דנין בשביל עתידות רחוקות\". ",
            "ועיין בשו\"ת רבי עקיבא איגר<sup>14</sup><i class=\"footnote\">ח\"א סי' ס, בהגהה.</i> שגם הוא כתב, שאם חשש הסכנה אינו אלא ע\"י הסתעפות רחוקה, אין זה בכלל פיקוח-נפש להתיר איסורים, וכן כתב שו\"ת \"חתם סופר\"<sup>15</sup><i class=\"footnote\">יו\"ד סי' שלו.</i>. גם בשו\"ת \"בנין ציון\"<sup>16</sup><i class=\"footnote\">סי' קלז.</i> כתב דאף על גב שאין לך דבר העומד בפני פיקוח-נפש, ואין הולכים בזה אחרי הרוב, מכל מקום זה דוקא כאשר לפנינו סכנה ודאית, והאריך לבאר יסוד זה בשו\"ת \"ציץ אליעזר\"<sup>17</sup><i class=\"footnote\">ח\"ח סי' טו עמ' צ-צה.</i>.",
            "אמנם במקום שיש ריבוי אוכלוסין ותדירות האירועים גבוהה, חשוב כל מקרה כ\"חולה לפנינו\", עיין בזה בשו\"ת \"אגרות משה\"<sup>18</sup><i class=\"footnote\">או\"ח סי' פ עמ' קנט.</i> ועיין בשו\"ת \"ציץ אליעזר\"<sup>19</sup><i class=\"footnote\">שם עמ' צג.</i> שכתב \"ספק גדול עד מאוד אם ניתן לחלל שבת בהכנת תרופות לנפשות העלולות להצטרך אם לא בעת מלחמה…\"",
            "ב\"צומת התורה והמדינה\"<sup>20</sup><i class=\"footnote\">ג' עמ' 7.</i> הובאו דברי הרב הראשי לישראל הגרי\"א הרצוג שאסר סיורי ניידות-משטרה בשבת, אף-על-פי שהם מונעים מריבות וממילא גם שפיכות-דמים, והתיר רק סיורים באופניים, הגם שבדרך זו אין כדי לסרוק את כל השטח במהירות - מכיון שכלל לא ברור, אם אכן יש שם מריבה, ולא כל המריבות מביאות לידי פיקוח-נפש, אין זה אלא מיעוט שכיח שבגינו ניתן להתיר רק איסורי דרבנן. הנסיעה ברכב תהא מותרת רק למקום שכבר פרצה בו מריבה ויש לחשוש לשפיכות-דמים, וגם זה רק בדרך אל האירוע, אבל לאחר תום האירוע אסור לחזור ",
            "במכונית. ואולם מרן הגר\"ש ישראלי<sup>21</sup><i class=\"footnote\">\"עמוד הימיני\" סי' יז.</i> דחה ראיותיו ופסק, שגם פיקוח-נפש שעדיין אינו עומד לפנינו, אבל ברור לנו שיגיע בזמן מן הזמנים רואים אותו כאילו הוא כבר לפנינו, כי חובת \"וחי בהם\" קיימת לא רק לגבי החיים של רגע זה. על כן מותרת ואף מחוייבת השמירה בכל השבתות, כי אין אתה יודע איזו התרחשות תביא לפיקוח-נפש, וכן נוהגים. ויתירה מזו מצינו בדברי הגר\"ש ישראלי שדבר שהינו נזק לרבים, גם הוא בכלל פיקוח-נפש יחשב, שכן מכיון שמדובר באנשים רבים, יתכן שלגבי אחד מהם יתגלגל הדבר מסיבה כלשהי לידי פיקוח-נפש, אף שלגבי יחיד אין לחוש בכגון זה לסכנת-נפשות. והביא ראיה מדברי הגמרא<sup>22</sup><i class=\"footnote\">שבת מב ע\"א</i> שמותר לכבות גחלת של מתכת ברשות-הרבים כדי שלא יזוקו, ומובא בפי' רבינו חננאל שבכיבוי זה יש איסור תורה (ודלא כרוב הפוסקים), ואף על פי כן מותר לכבות, ואם כן על כרחך שהדבר מוגדר כפיקוח-נפש אף שהחשש הינו לנזק בלבד.",
            "נחלקו פוסקים – עיין \"בית יוסף\"<sup>23</sup><i class=\"footnote\">טור או\"ח (סי' שכח סע' יד)</i>, שו\"ת מהר\"ם מרוטנבורג<sup>24</sup><i class=\"footnote\">סי' ר.</i>, רא\"ש יומא,<sup>25</sup><i class=\"footnote\">פרק ח סי' יד.</i> \"הגהות מרדכי\"<sup>26</sup><i class=\"footnote\">שבת (תסו).</i>, שו\"ת רמ\"א<sup>27</sup><i class=\"footnote\">סי' עו.</i>, שו\"ת \"חתם סופר\"<sup>28</sup><i class=\"footnote\">שו\"ע או\"ח (א, קמה).</i> ו\"משנה ברורה\"<sup>29</sup><i class=\"footnote\">סי' שכח ס\"ק לט.</i> – אם שבת \"הותרה\" במקום פיקוח-נפש, היינו שאיסורי-שבת לא נאמרו במקום פיקוח-נפש ופעולת-ההצלה מותרת לחלוטין. וגם לשיטה זו – במקום שניתן לעשות את פעולת-ההצלה בהיתר, דהיינו בלי חילול-שבת – נחלקו פוסקים בשאלה אם המציל מחוייב לבחור בדרך ההיתר, ונראה שהדבר תלוי בשתי לשונות בגמ' יומא (ו ע\"ב) בעניין טומאה הותרה או דחויה בציבור עיין שם, או שמא שבת \"דחויה\" היא במקום-פיקוח נפש, היינו שעצם איסורי-שבת קיימים גם במקום פיקוח-נפש, אלא שגילתה לנו התורה שפיקוח-נפש \"גובר\" על איסורי-השבת ודוחה אותם. (יש לציין שאין מספיק מקורות בגמ' כדי להכריע, אם להלכה שבת \"הותרה\" או \"דחויה\" במקום פיקוח-נפש, והגדרים נלמדים מדין טומאה בציבור. אמנם יעוין בגמ'<sup>30</sup><i class=\"footnote\">יומא מו ע\"ב.</i>, שם משמע שאף אם טומאה דחויה בציבור, ניתן לומר ששבת הותרה בציבור) ומכל מקום, כאשר דרך ההיתר כרוכה בטירחא, אין חולק שלמאן דאמר \"הותרה\" אינו מחוייב לבחור בדרך ההיתר, עיין שם בסוגיה. ",
            "ישנן נפקא מינות מספר בין השיטות, ונמנה כאן שתיים החשובות לענייננו: ",
            "(א) אם צריך למעט במספר האיסורים וחומרתם, עיין ר\"ן<sup>31</sup><i class=\"footnote\">ביצה דף ט ע\"ב בדפי הרי\"ף ועוד.</i>. היינו שלמאן דאמר \"הותרה\", מכיוון שבלאו הכי צריך לחלל שבת ואי-אפשר לעשות את הפעולה בהיתר, מותר לחלל שבת ממש, ומה לי באיסור חמור או באיסור קל. אמנם ישנו מקור מפורש בגמרא בעניין אכילה ביום-הכיפורים למי שאחזו בולמוס, שמאכילין אותו \"הקל הקל תחילה\"<sup>32</sup><i class=\"footnote\">יומא פג ע\"א.</i>, אבל רמב\"ם לא הביא דין זה להלכה, וישנם טעמים נוספים לחלק בין דין זה לנדון דידן<sup>33</sup><i class=\"footnote\">עיין \"ילקוט יוסף\" (ח\"ד, ד עמ' קפז).</i>. ואילו למאן דאמר \"דחויה\" – מכיוון שעדיין קיימים איסורי-שבת, יש למעט לעבור על איסורים אלו ככל שניתן. אחת ההשלכות המצויות מדין זה היא כשאפשר לעשות הדבר בשינוי, האם מחוייבים לעשות כן, או שמא נאמר מכיוון שהותר הותר.",
            "(ב) האם חובה היא להכין מבעוד יום הדברים הנצרכים לו בשבת כדי לצמצם איסורי שבת ככל שניתן. למאן דאמר \"הותרה\" יש מקום לומר שאין צורך בכך, מכיוון שאין בעיה בעצם ה\"מיפגש\" בין פיקוח-נפש לאיסור-שבת שכן במקרה זה הותר חילול השבת לחלוטין, וממילא אין גם צריך למנוע היווצרות מיפגש זה. ניתן להביא ראיה מן הגמ' במס' יומא<sup>34</sup><i class=\"footnote\">ו ע\"ב.</i> ששאלה, מדוע אין מרחיקין את הכהן הגדול מן האנשים שסביבו שבעה ימים קודם יום-הכיפורים, שמא יהיו בהם טמאי מתים (כשם שהרחיקוהו מאשתו שמא תימצא נדה), ומתרצת הגמ' משום שטומאה (טומאת מת) הותרה בציבור. משמע שאין חובה למנוע את ה\"מיפגש\" בין ה\"טומאה\" ל\"עבודה בציבור\". ",
            "מאידך גיסא, למאן דאמר \"דחויה\", ישנה בעיה בעצם ה\"מיפגש\" וממילא יש לעשות שלא יתרחש. בשו\"ת \"חתם סופר\"<sup>35</sup><i class=\"footnote\">יו\"ד סי' שלח ד\"ה ומ\"ש עוד.</i> פסק שחייבים להכין מבעוד יום כל מה שאפשר, וכן פסק \"במשנה ברורה\"<sup>36</sup><i class=\"footnote\">סי' של סק\"א.</i> בענין יולדת שעומדת ללדת בשבת וזה לשונו: \"ולכן מן הראוי לאשה שהגיעה לחודש טי\"ת להזמין בכל ערב שבת כל הדברים הנצרכים לה…\". יתכן לחלק בין חשש שיאלץ לחלל שבת לבין ודאות שיגיע לידי חילול שבת עיין שם ב\"חתם סופר\"<sup>37</sup><i class=\"footnote\">שם.</i> ועיין גם ב\"שמירת שבת כהלכתה\"<sup>38</sup><i class=\"footnote\">פ' לב סע' לד.</i>. ",
            "עוד יש להעיר שאף למאן דאמר \"דחויה\", יתכן שניתן להקל \"במקום צורך\" או במקום טורח גדול, ולומר שאז אינו חייב להכין מראש. מצינו שאסור לאדם לעשות מעשה אף לפני שבת, אם תוצאותיו יהיו בהכרח חילול-שבת – \"דהוי כמתנה לדחות את השבת\". עיין מס' שבת<sup>39</sup><i class=\"footnote\">יט ע\"ב.</i> בדין מפליג בספינה ג' ימים לפני השבת ובטור שו\"ע או\"ח<sup>40</sup><i class=\"footnote\">סי' רמח.</i>. אך לא מצינו שאדם חייב לעשות מעשה שימנע חילול שבת עתידי, סברה זו הועלתה על-ידי הגרש\"ז אוירבך והובאו דבריו בספר \"שמירת שבת כהלכתה\" (פרק לב הערה קד), אך גם הוא לא סמך על סברה זו אלא במקום טורח או צורך גדול."
        ],
        [
            "\n<small>וינה, אוסטריה, אדר תשס\"ב</small>",
            "<b>מו. הסמכות להגדיר מצב כ\"פיקוח-נפש\" </b>",
            "<b>שאלה:</b>",
            "מיהו המחליט אם המצב הביטחוני הנמצא לפנינו הוא בכלל \"פיקוח-נפש\"?",
            "<b>תשובה:</b> ",
            "המפקד הבכיר בשטח או רכז-הבטחון בקהילה או ביישוב – הם המוסמכים לקבוע, מה נדרש לשמירת הבטחון, ועל פיהם נדחית השבת לעת הצורך, זאת כשם שבענייני רפואה הרופא האחראי הוא המגדיר את המצב שעל-פיו צריך לפסוק הלכה<sup>1</sup><i class=\"footnote\">בשו\"ע או\"ח (סי' שכח סע' י) נפסק שרופא מומחה מוסמך לקבוע שחולי מסוים הוא בגדר פיקוח-נפש, ומחללים עליו את השבת. בשו\"ת \"שבות יעקב\" (ח\"ב סי' עו) ובשו\"ת \"חתם סופר\" (יו\"ד סי' קנח) פסקו שאפילו רופא נכרי נאמן לפחות ליצור ספק פיקוח-נפש, ואף זה דוחה שבת. ב\"ערוך השלחן\" (יו\"ד סי' קפז סע' סח) הוסיף נימוק לנאמנות הרופאים – \"דלא מרע אומנותו\". כך גם נפסק ב\"שמירת שבת כהלכתה\" (פ' לב סע' כא).</i>. התייחסות המפקדים ביום חול לאותה הפעולה מהווה מדד משמעותי מאוד לגבי נחיצותה בשבת<sup>2</sup><i class=\"footnote\">הגרש\"ז אויערבך כמובא בספר \"המורים בקשת\" (עמ' 22-23). עוד מובא שם בשם הגר\"א נבנצל שיש לבדוק, אם אותה הפעולה היתה דוחה גם פעילות אחרת בימי החול.</i>."
        ],
        [
            "\n<small>וינה, אוסטריה, אדר תשס\"ב</small>",
            "<b>מז. כללי התנהגות ועקרונות הפעלת המערכת האדמיניסטרטיבית הביטחונית בקהילה </b>",
            "<b>שאלה:</b>",
            "מהם כללי ההפעלה של המערכת האדמיניסטרטיבית?",
            "<b>תשובה:</b>",
            "ראוי להכין לפני שבת או חג כל מה שאפשר, כדי \"לחסוך\" בחילול שבת ויו\"ט, כגון החתמת טפסים שייתכן שיידרש להשתמש בהם בשבת.",
            "לגבי ניהול עניינים אדמיניסטרטיביים בשבת עצמה יש לנהוג לפי הכללים הבאים:",
            "(א) במקרים של סכנה ודאית או ספק סכנה קרובה מותר לבצע כל פעולה שהיא מן הפעולות הנדרשות להסרת הסכנה, ללא שום עיכוב, ורק אם ניתן לבצעה בשינוי שלא יעכב את ביצועה, יש (לכתחילה) לעשותה בשינוי.",
            "(ב) במקרים של סכנה רחוקה (כגון רישום לצורך מעקב אחר ביצוע פעולות שהוא דומה לרישום טיפול ע\"י רופא, רישום שנועד למנוע הסתבכויות בעתיד, שעלולים להביא לידי סכנה) מותר לבצעם בשינוי או ב\"עט שבת\"<sup>1</sup><i class=\"footnote\">דעת הראשון לציון הרב הראשי לישראל הרב מרדכי אליהו, מובא בספר \"המורים בקשת\" עמ' 83.</i> (אם מדובר בכתיבה)<sup>2</sup><i class=\"footnote\">יש תמיד להעדיף לכתוב באופן שהכתב לא יתקיים, שכן כתיבה כזו אינה אסורה מן התורה. לגבי \"עט שבת\" - עט שהוכן במיוחד לשבת שכותב בכתב שאינו מתקיים, דעת רוב הפוסקים שהכתיבה בו אינה אסורה אלא מדרבנן, ואילו דעת ה\"מנחת יצחק\" (ח\"ז, יג, יד ו-טו) שהכתיבה בו אסורה מן התורה. אם אסור לכתוב במשך ימים רצופים (יו\"ט הסמוך לשבת), יש לחזור על הכתיבה לפני שתימחק, שזה עדיף על כתיבה פעם אחת בכתב המתקיים. גם בעלי הדעות המחמירות בפיקוח-נפש רחוק כמו שהובא בהקדמה, ייתכן שיודו במקרה של עיסוק בפעילות בטחונית, אלא שהסכנה רחוקה, ויתירו בגרמא.</i>. ",
            "(ג) פעולות שאינן קשורות למניעת סכנה כלל, כגון כתיבת רשימת שמירה או תורנות כלשהי, אין כל היתר לעשותן כאשר כרוך בהן חילול-שבת."
        ],
        [
            "\n<small>וינה, אוסטריה, אדר תשס\"ב</small>",
            "<b>מח. כללי טלטול לצורך פעילות ביטחונית</b>",
            "<b>שאלה:</b>",
            "באיזה אופן יש לטלטל כלים הנצרכים לפעילות הביטחונית [נשק, קשר, סיכת זיהוי, אזיקים וכיו\"ב] במקום שאין עירוב?",
            "<b>תשובה:<u> </u></b>",
            "1. לכתחילה יש לדאוג ככל האפשר שכל החפצים הנצרכים לעבודה הביטחונית יימצאו במקום הפעילות כבר בערב-שבת<sup>1</sup><i class=\"footnote\">סוכם בס' \"כחיצים ביד גיבור\" (ח\"א עמ' 96-94).</i>. ובאשר לסיור - אם אפשר לסייר במקום המוגדר בהלכות עירובין כרשות-היחיד, הרי זה עדיף, ואם אין זה אפשרי, ינסה לעשות עירוב צורת-הפתח לאיזור שבו צריך לסייר. ועל כל פנים יש להשאיר את החפצים בבניין הקהילה, ולא לטלטלם חזרה הביתה, כאשר אין עירוב. ",
            "2. אם אי-אפשר לעשות כן (כגון שהחפצים נחוצים למאבטח לשם פעילות במקום אחר באותה השבת, או שהם נחוצים לבטחונו האישי בביתו), אזי יש לנהוג על-פי הכללים הבאים:",
            "(א) כל פריט הנחוץ לשם בטחון ממש, ויש בו משום הצלה מפיקוח-נפש, כגון נשק עם מחסנית רזרבה, תיק עזרה ראשונה, גז מדמיע, ביפר, מכשיר-קשר או טלפון סלולרי (רצוי להסתפק באחד מהם, אם אפשר) – לכתחילה יטלטלם \"כלאחר יד\" (בשינוי), ככל שזה אינו פוגע ביעילות הבטחונית. ואם טלטול שכזה כרוך בטירחא, נראה שניתן להקל לטלטלם כרגיל<sup>2</sup><i class=\"footnote\">בעניין הטעם להקל במקום טירחא, עיין \"במראה הבזק\" (ח\"ד תשובה מה), שם הובאה סברה להקל לטלטל מכשיר-קשר במקום שאין בו עירוב על-פי מה שכתב בעל \"אגרות משה\" (אורח חיים ח\"ד סי' פא) שהתיר לאנשי-הצלה לשאת מכשיר-קשר ללא מיגבלה משום שנחשב הדבר ל\"תכשיט\". עוד יש להקל ע\"פ המובא ב\"מנחת שלמה\" (סי' ז), שאין צריך לטרוח הרבה בכדי לא להגיע לאיסורי שבת כשמדובר בפיקוח-נפש (עיין בתשובה הבאה הערה 3 בהרחבה).</i>.",
            "(ב) מותר להוציא מרשות לרשות בגד או תכשיט דרך לבישתו, והוא הדין באשר לדבר המחובר לבגד והדרך לחברו שם<sup>3</sup><i class=\"footnote\">רמ\"א שו\"ע או\"ח סי' שא סע' כג, ועיין שם ב\"משנה ברורה\" (שם ס\"ק פג ו-פד).</i> (כגון סיכת-זיהוי). ואף דבר שבמהותו אינו בגד או תכשיט, ניתן להופכו לשכזה ע\"י שימוש בו כחלק מן החגורה (כך נוהגים במפתחות, ואפשר לנהוג כן גם באזיקים)<sup>4</sup><i class=\"footnote\">עיין רמ\"א (שם סע' יא) וב\"משנה ברורה\" (שם ס\"ק מה) שיש מקילים בזה.</i>.",
            "(ג) אם צריך לטלטל חפצים שאינם שייכים לקטגוריות הנ\"ל, ישנן שתי עצות מרכזיות:",
            "(1) טלטול פחות פחות מד' אמות ע\"י שני בני-אדם (ובשעת הדחק אפילו ע\"י אדם אחד), דהיינו שאדם אחד הולך פחות מד' אמות (כשני מטרים) ומוסר את החפץ לאדם שני, שהולך אף הוא כנ\"ל ושוב מוסר לחבירו, וחוזר חלילה. עצם ההוצאה מרשות לרשות תהיה ע\"י עקירת החפץ ע\"י הראשון ברשות אחת והושטתו החוצה, וחברו הנמצא ברשות האחרת יטלנו ויניחנו, כך שכל אחד מהם עשה או רק \"עקירה\" או רק \"הנחה\". ואם אין שם אדם שני, יניח את החפץ כך שחלקו יהיה ברשות האחת וחלקו ברשות האחרת ואז יעבור לרשות האחרת ויקחנו<sup>5</sup><i class=\"footnote\">הצעת הגרז\"נ גולדברג.</i>.",
            "(2) שימוש במקום פטור, והוא מקום שאורכו או רוחבו הם פחות מד' טפחים (כ- 32 ס\"מ) וגובהו מעל עשרה טפחים (לדעת רמ\"א)<sup>6</sup><i class=\"footnote\">רמ\"א (שו\"ע או\"ח סי' שמה סע' יט).</i> או שלושה טפחים (לדעת מרן המחבר)<sup>7</sup><i class=\"footnote\">שו\"ע שם.</i>. יוציא את החפץ מרשות אחת ויניחנו (ממש) תוך כדי הליכה במקום פטור, ושוב יטלנו, תוך כדי הליכה, ממקום הפטור וימשיך בהליכתו ללא הפסקה עד למקום שבו הוא רוצה להניח את החפץ (או שבו הוא רוצה לעמוד), ואם נעמד לאחר-מכן בכרמלית (ואין לפניו מקום פטור), ינהג כמבואר בסעיף 1. ",
            "3. אם המאבטח מוזמן לארוחה לאחר התפילה, יקח עמו אך ורק את החפצים הנחוצים לבטחונו האישי או לאבטחה במקום אחר, ואת השאר ישאיר בבית-הכנסת. וינהג במה שהוא נוטל עמו כמפורט לעיל. כמובן, שכל האמור לעיל הינו רק כאשר אין הדבר פוגע בתיפקוד הבטחוני."
        ],
        [
            "<small>וינה, אוסטריה, אדר תשס\"ב</small>",
            "<b>מט. כללי הפעלת מכשור חשמלי ואלקטרוני</b>",
            "<b>שאלה:</b>",
            "באיזה אופן יש להשתמש בכלים ששימושם כרוך באיסורי שבת? [קשר, תאורה, מוניטור, מצלמה, שער מגלה מתכות, דלתות חשמליות, אזעקה וכיו\"ב].",
            "<b>תשובה:</b>",
            "לגבי השימוש באמצעים חשמליים או אלקטרונים אשר כרוך באיסורי-שבת יש לנהוג כדלהלן:",
            "א. מכשיר-קשר – ככלל, יש להכין את המכשיר כבר מערב-שבת, כך שיהיה ראוי לשימוש כמות שהוא (היינו להדליקו, לכוונו על התדר המתאים וכו'). אם הדבר נחוץ (אף שלא במקום פיקוח-נפש), ניתן להנמיך או להגביר את עוצמת הקול אף בשבת<sup>1</sup><i class=\"footnote\">מכיוון שהוא גורם רק לתוספת זרם או להפחתתו, (נסייג דברינו, כי כל זה כאשר מדובר בכפתור סיבובי. אך בלחצנים הנהוגים ב\"שלט רחוק\" חוזרות ונעורות הבעיות של סגירת מעגל). ונראה שבתוספת זרם או הפחתתו אין איסור, שכן עצם איסור \"הולדת זרם\" אינו ברור ומקורו בשו\"ת \"בית יצחק\" (יו\"ד ח\"ב בהשמטות לסי' לא) שדימה דין מוליד זרם לדין מוליד ריחא (ביצה כג ע\"א.) שאסור בשבת ויו\"ט, ועיין בשו\"ת \"מנחת שלמה\" (סי' ט) דשדא ביה נרגא, אך לדינא כתב דכיון ש\"כבר הורה זקן\", אין לזוז מפסק ה\"בית יצחק\". אך אפי' ב\"מוליד ריחא\" גופא, אם רק מוסיף ריח - שרי (בגמ' שם), ואם כן כל שכן שמותר להוסיף זרם, וכמבואר ב\"מנחת שלמה\" (עמ' עד). גם אין לאסור להפחית זרם שכן אין סברה לומר שאסור לגרום להפסקת הולדה. ולא דמי ל\"סותר\" או \"מכבה\", ששם מבטלים מלאכה הקיימת כבר, אך כאן רק גורם לכך שלא תיולד המלאכה. אמנם, יש עוד לדון מצד חידושו של ה\"חזון איש\" (או\"ח סי' נ, ט, \"מנחת שלמה\" סי' יא שציטט מכתבים מהחזו\"א.), הסובר שבסגירת מעגל חשמלי עוברים על איסור בונה (או מכה בפטיש), משום שע\"י הכנסת הזרם במעגל הוא מתקן את המעגל והופכו מ\"גרוטאה\" לכלי הראוי לשימוש. ואף כי המעגל עומד לשימוש זה תמיד, ולכאורה זה דומה למה שכתבו \"מגן אברהם\" וט\"ז (והובאו דבריהם גם ב\"משנה ברורה\" סי' שיג ס\"ק מה) שכסויי-כלים מותר להבריגם לכלי, אף שהברגה דינה כ\"תקיעה\" (שאסורה מצד \"מתקן מנא\"), משום שהכיסויים עשויין להיפתח ולהיסגר תמיד, וזוהי דרך שימושם, ופתיחתם וסגירתם אינן נחשבות ל\"מתקן\" אלא ל\"משתמש\", מכל מקום סובר \"חזון אי\"ש\" שזהו דווקא בכלי שיש לו שימוש גם בחיבורו וגם בפירוקו (בכסויי-כלים שלפעמים הוא מעוניין בכיסוי הקדירה ולפעמים בגילויה), אך כאשר הכלי אינו ראוי לשימוש בפירוקו כלל, ורק ע\"י חיבור הכיסוי הוא נעשה ראוי לשימוש, הרי זה \"בונה\". עוד כתב \"חזון אי\"ש\" שהזרם הנכנס למעגל נחשב למחבר את חלקי המעגל, והרי זה כבונה. אך נראה שבהוספת זרם בלבד לא שייכים האיסורים שהזכיר \"חזון אי\"ש\", אלא היא דומה לכיסויי כלים, שכן לעתים משתמשים בעוצמה קטנה ולעתים בעוצמה גדולה יותר, על-פי הנסיבות. גם נראה שלא שייך לאסור משום שעל-ידי הוספת הזרם הוא מחבר יותר את חלקי המעגל, כיוון שמן הסתם אין כוונת \"חזון אי\"ש\" שהזרם אכן מחבר את חלקי המעגל זה לזה (שכן עינינו הרואות שאין הדבר כן), אלא שכשעובר זרם במעגל, נוצרת יחידה שלמה ומאוחדת, ויצירת אחדות זו דומה למלאכת ה\"בונה\", ואם כן כאשר כבר יש זרם במערכת, כבר נוצרה ה\"יחידה השלמה\" ואין לתוספת הזרם מן הבחינה הזאת כל משמעות. הלכה למעשה, בכל מקום צורך, כמו עגלת-נכים, גלאי-מתכות שינוי עוצמת הזרם (בכפתור סיבובי) מותר, שהרי סברת \"בונה\" היא חידוש גדול ו\"הוי דלא לוסיף עלה\". </i>. הדיבור בפועל יהיה אך ורק<sup>2</sup><i class=\"footnote\">הבעיה ההלכית בשימוש במכשיר-קשר היא שבלחיצה על ה\"משבת\" נסגר מעגל חשמלי, ואם כן יש את לאסור הדבר מצד \"מוליד זרם\" (על פי \"בית יצחק\" הנ\"ל) או מצד בונה/מתקן מנא (על-פי \"חזון-אי\"ש\" הנ\"ל). אמנם ניתן לכאורה לומר שאין כאן אלא \"תוספת זרם\" (עיין בהערה הקודמת) מכיון שמכשיר-הקשר כבר דלוק וזרם עובר בו, אך אין זה ברור אם גם בכגון זה הלחיצה תחשב רק כתוספת הזרמת זרם, כיון שבמעגל שנוצר כעת ע\"י הלחיצה לא עבר זרם קודם לכן. ומכל מקום, כאשר כבר לוחץ על המשבת, אין צריך לצמצם כל כך בדיבור כל זמן שמדבר בענייני בטחון, מכיוון שבדיבורו אינו גורם אלא לתוספת זרם, עיין בס' \"שמירת שבת כהלכתה\" (פרק לב סע' מא) שכתב כן בשם הגרש\"ז אויערבך לגבי טלפון, ונראה שהוא הדין בנדון דידן. [אמנם לכאורה היה ניתן לומר שאינו דומה לטלפון, שכן המשבת הוא קפיצי ויש אפוא מקום לחשבו כלוחץ בכל רגע ורגע (ואם כן יש לאסור לפחות לשיטת \"חזון-אי\"ש\"), שכן אלמלא כוחו, היה המעגל נפסק (שלא כטלפון), ודומה הדבר לאדם שסוחט ספוג בלוע מים בלחיצה מתמשכת, שוודאי חייב להפסיק אחיזתו בכל רגע ולהרפות מאחיזתו. אך נראה שגם אם נחשיבו כלוחץ בכל רגע ורגע, לא יהא בכך איסור, גם מצד מוליד זרם – משום שאינו אלא מוסיף זרם, שהרי כבר עובר זרם במערכת, וגם מצד דברי \"חזון-אי\"ש\" נראה שאין הדבר אסור, שכן אינו בונה בכל רגע ורגע אלא רק שומר שלא \"יתפרק\" הבנין, ודומה הדבר למי שמצמיד שני חצאי כלים זה לזה, שוודאי אינו עובר על איסור תיקון בכל רגע ורגע. וסמך לדבר זה ניתן לראות בדברי המשנה בשבת (קנא ע\"ב): …\"וכן קורה שנשברה, סומכין אותה בספסל … לא שתעלה אלא שלא תוסיף\", ע\"ש. ואדרבה, אפשר שמתג קפיצי קל יותר ממתג יציב, שכן אין בו משום הולדת הזרם אינה המתקיים, ועיין בשו\"ת \"ציץ אליעזר\" (ח\"ו סי' ו, טו) וכן בשו\"ת \"יביע אומר\" (ח\"ו או\"ח סי' לו) שכתבו להקל במוליד לשעה, (אך גם ישנם פוסקים המחמירים בדבר). ואף לדברי \"חזון אי\"ש\" הנ\"ל נראה שלא שייך לחייב משום בונה כאשר הוא עושה \"בנין\" שכלל אינו עומד בפני עצמו אלא עומד בזכות כוחו של האדם, ועם הרפית הכוח יתפרק, כפי שהובא ב\"שמירת שבת כהלכתה\" (פרק מ הערה נט), בדומה למה שכתב \"חזון אי\"ש\" עצמו (או\"ח סי' נב, ב) להתיר לפרוש בגד לצל אם הוא אוחזו בידו, ואין זה נחשב אהל].<br>במקרים רבים לחיצה על המשבת גורמת להדלקת נורות, ובכך איסור נוסף הכרוך בשימוש במכשיר-קשר. מצד שני יש מקום לדון להיתר מדין \"פסיק רישא\" באיסור דרבנן, שהרי דליקת הנורה אינה מתקיימת (ברגע שיעזוב את המשבת, תכבה הנורה). כמו כן מדובר כיום בדרך כלל בנורות \"LED\" (המאירות בתהליך אלקטרו-כימי, ללא חוט להט) שבהדלקתן אין אלא איסור דרבנן. על כל פנים אין להתיר כי אם במקום צורך. אם אכן מדובר בנורה עם חוט להט או שדליקת הנורה מתקיימת, אסור מדינא, לרמ\"א ודעימיה ,עיין שו\"ע או\"ח (סי' שיד סע' א) ו\"משנה ברורה\" (שם ס\"ק יא) וכן ברמ\"א (סי' שטז סע' ג) וב\"משנה ברורה\" (שם ס\"ק טו) וב\"שער הציון\" (ס\"ק יח), וברמ\"א (סי' שמ סע' ג) וב\"משנה ברורה\" (שם ס\"ק יז), בעניין \"פסיק רישא\" באיסור דרבנן).</i> לצרכים הביטחוניים<sup>3</sup><i class=\"footnote\">יש להזהיר את אנשי-הביטחון שלא להשתמש במכשיר אלא לצורך עבודתם הביטחונית. מאידך גיסא אין לדרוש מהם לשנות את סדרי-הביטחון כדי לחסוך בדיבור במכשיר, שהרי פיקוח-נפש דוחה שבת. והכלל הוא שרק במקום שניתן להמשיך בפעילות באופן הרגיל יש חובה לבחור בדרך ההיתר כפי שצויין לעיל. הגרש\"ז אויערבך הגדיר \"אופן רגיל\" שבכל מקום ששינוי מן הדרך הרגילה יגרום לטירחא יתירה, ההיתר בתוקף (שו\"ת \"מנחת שלמה\" סי' ז). המקור לדין זה הוא במס' שבת (מב ע\"א) שמותר לכבות גחלת של מתכת הנמצאת ברשות-הרבים. רבינו חננאל מפרש שם שהחידוש הוא בזה, שאף-על-פי שכיבוי גחלת הינו איסור דאורייתא, אפילו הכי מותר, משום פיקוח-נפש, אף כי לכאורה ישנו פתרון אחר - שיעמוד בצד הגחלת וישמור שלא ייפגעו בני-אדם בה. על-פי זה פסק ב\"שמירת שבת כהלכתה\" (פרק מא סע' כב) שהרואה חוט-חשמל שנקרע, והוא מהוה סכנת-נפשות לרבים, מותר לו להזעיק את חברת החשמל ואין הוא חייב לעמוד שם במשך כל השבת ולהזהיר את האנשים לבל יגעו (ועיי\"ש עוד בפרק לב סע' עד). מרן הגר\"ש ישראלי (\"עמוד הימיני\" סי' יז) למד מסוגיה זו שבהלכות שבת יש הבדל בין הלכות יחיד והלכות ציבור, (לדעתו זהו המקור להיתר הפעלת כוחות-הביטחון בשבת לצורך הרבים, כמובא בהקדמה שם), וכתב שהטעם שלא חייבו לשמור על הגחלת במשך השבת הוא ששיערו חכמים דעתו שלא יעמוד בזה, והתירו סופן משום תחילתן. </i>.",
            "אין לכבות את מכשיר-הקשר או את הטלפון הסלולרי<sup>4</sup><i class=\"footnote\">רוב מכשירי-הטלפון הסלולריים ומכשירי-הקשר יכולים להישאר פתוחים ברציפות כמה ימים, ללא שימוש.</i>. במקרה של צורך בהטענה, יש להכניס את המכשיר למטען בשינוי<sup>5</sup><i class=\"footnote\">לא ימתין עד שתיגמר הסוללה, שהרי יש חשש, שיזדקק למכשיר, ואף שניתן היה לומר, שאדרבה, כל זמן שעדיין המכשיר ראוי לשימוש, אין כאן מצב של \"פיקוח-נפש\", ולכאורה עדיף שימתין עד שיכנס למצב של \"פיקוח-נפש\", אין הדבר כך. כי הנה נחלקו אחרונים, עיין ב\"ילקוט יוסף\" (סי' שכח הערה לה), בעניין חולה שיש בו סכנה שצריך לבשל עבורו תרופה בשבת, וניתן להמתין שעות מספר (אך לא עד מוצאי-שבת), אם צריך להמתין או לא. בנדון דידן נראה שיטען את המכשיר מיד, שכן ניתן לחלק, דלא דמי לחולה שבמשך כמה שעות ידוע שאינו נמצא במצב של פיקוח-נפש, מה שאין כן במאבטח שבכל רגע ורגע עלול להתחדש מצב זה ועל כן בכל רגע קיים מצב של ספק פיקוח-נפש. גם אין לומר שיחמיר וימתין בהטענת המכשיר, שכן זוהי \"חומרא דאתי לידי קולא\", שהרי בהטענת מכשיר שכבר אינו ראוי לשימוש יתכן שהוא עובר על \"מתקן מנא\". </i>.",
            "ב. תאורה – לכתחילה ראוי ונכון להכין את התאורה מבעוד יום, כדי למעט באיסורי שבת, וכנ\"ל. לכן יש להתקין שעון-שבת<sup>6</sup><i class=\"footnote\">הוצאה זו היא ברוב המקרים שולית.</i>. במקום שאי-אפשר, ידליק את אמצעי התאורה לפני השבת וישאירם דלוקים עד לצאת השבת<sup>7</sup><i class=\"footnote\">ההיתר מבוסס על סברת \"נמצאת מכשילן לעתיד לבוא\", המובאת במשנה ראש השנה (פ\"א מו). שם מדובר בעדים שהגיעו להעיד על החודש וכבר לא היה צורך בהם, ועיכבם ר' עקיבא בלוד וטען כנגדו רבן גמליאל, שאם כן \"נמצאת מכשילן לעתיד לבוא\". ונחלקו מפרשים בשאלה, אם משנה זו עומדת בפני עצמה (וכפי שמצוין בדפוסי המשניות שלפנינו), או שהינה המשך של המשנה הקודמת המחדשת שעדות החודש דוחה שבת, וממילא המקרה המתואר במשנתנו קרה גם הוא בשבת. כך פירשו \"מאירי\" ו\"תפארת ישראל\" וכן משמע שהבין \"חתם סופר\" בתשובה (או\"ח סי' רג) והסבירו זאת כחשש שמא לא תהא עדות החודש כתיקונה. ואין לומר שזוהי גזירת הכתוב בעדות החודש דווקא, שהרי משמע, שדברי ר\"ג הינם מכוח סברה. ויעוין עוד בסוגיה ביומא (עז ע\"ב שם) שהתירו לאדם ההולך ללמוד תורה אצל רבו בשבת ויו\"ט, לעבור במים, אף שיש חשש איסור סחיטה, והתירו אף לחזור, שאם לא כן \"נמצאת מכשילן לעתיד לבוא\". כן הובא להלכה בשו\"ע (או\"ח סי' שא סע' ו) שההולך \"לדבר מצוה\" (בשבת) רשאי לעבור במים בהליכתו ובחזרתו.<br>רמב\"ן ב\"תורת האדם\" (הובאו דבריו ב\"בית יוסף\" או\"ח סי' תקכו) התיר להולכים ללוות את המת מחוץ לתחום ביו\"ט שני, לחזור למקומם, שאם לא כן \"נמצאת מכשילן להבא\". ועיין עוד רמב\"ם (הל' שבת פ\"ב הל' כג ופכ\"ז הל' יז), וכן ר\"ן על הסוגיה בעירובין (מה ע\"א), ומהרי\"ק (סי' ט). <br>ונחלקו פוסקים, אם סברת \"נמצאת מכשילן לעתיד לבא\" מתירה אף איסורי תורה או רק איסורי דרבנן. מדברי \"חתם סופר\" (או\"ח סי' רג) משמע שאפילו איסורין דאורייתא ניתן להתיר מכוח סברה זו, וכן דעת הגר\"מ פינשטיין (\"תחומין\" א, עמ' 13 וכן ב\"אגרות משה\" או\"ח ח\"ב סי' פ) להתיר אף איסור תורה (והתיר לרופא לחזור לביתו בשבת ברכב). ברם, הגרש\"ז אויערבך (שו\"ת \"מנחת שלמה\" סי' ח) יצא נגד דברי הגר\"מ פינשטיין והעלה שדווקא איסור דרבנן התירו, וכן פסק \"ציץ אליעזר\" (ח\"ח סי' טו פרק יג אות ח). סמך לדבריהם נראה בדברי הרמב\"ן (הנ\"ל) שכתב, שמכיוון שיו\"ט שני אינו אסור אלא מדבריהם, מצינו שמחשש שמא ייכשלו לעתיד לבא התירו רק איסור דרבנן.<br>בנדון דידן גם לסוברים שלא הותר איסור דאורייתא נראה שיודו להתיר, מכיון שאין אלא איסור דרבנן, כי כיבוי הפנס אינו אלא כיבוי גחלת של מתכת שאינו אסור אלא מדרבנן (שבת מב ע\"א), וכך הובא להלכה בשו\"ע או\"ח (סי' שלד סע' כז) וב\"משנה ברורה\" (שם ס\"ק פד), אמנם עיין היטב בפי' רבינו חננאל (שבת מב ע\"א). ואף שלאחר מכן יידרש להדליק את הפנס (ובזה יש איסור תורה לרוב הפוסקים), הרי כבר ידליק בהיתר משום שעתה ההדלקה היא לצורך פיקוח-נפש. ואף שהוא זה שגרם להגיע למצב שבו צריך להדליק את הפנס, מכל מקום הכניסה למצב זה אינה אלא איסור דרבנן. כי הנה נחלקו רמב\"ן ורז\"ה (עיין ר\"ן, שבת דף נג ע\"א בדפי הרי\"ף) בעניין תינוק שזמן מילתו בשבת, ונשפכו המים שהוכנו מערב-שבת לצורך רפואתו, אם ימולו אותו בשבת אף-על-פי שיצטרכו אחר כך לחמם מים עבורו. דעת רז\"ה שיש לדחות מילתו לאחר השבת, שאין להכניס עצמו למצב של פיקוח-נפש, ודעת רמב\"ן היא למולו בשבת \"דאין למצוה אלא שעתה\", ואין צריך להתחשב במצב שיגרם לאחר המילה. אך גם רז\"ה מודה שהאיסור להכניס עצמו למצב של פיקוח-נפש אינו אלא מדרבנן (כך משמע מדבריו גם בעניין הפלגה בספינה שלשה ימים לפני השבת, שבת יט ע\"א). ומלבד כל זאת, אף אם נאמר שאסור לכבות את הפנס, מכל מקום מותר לדרוש מן המאבטח להדליק את הפנס לצורך בטחוני אף שידוע שלאחר מכן יכבה את הפנס, וראה כעין זה ב\"ציץ אליעזר\", לעיל, בעניין רופא שמוכן להגיע לחולה שיש בו סכנה דווקא ברכב (אף שאין ההגעה ברכב הכרחית) שוודאי מותר להזמינו, ואין זה מענייננו שיבוא בדרך אסורה, כי אין לנו אלא לדאוג לפיקוח-הנפש של החולה. ועיין עוד מה שכתב בזה ב\"שמירת שבת כהלכתה\" (פרק מ הערה עא)].</i>. פנסים המופעלים באמצעות סוללות ידליקם בשעת הצורך, אם אפשר - בשינוי.",
            "ג. מוניטור, מצלמה לצורך בטחוני, שער מגלה מתכות - כמבואר לעיל, כל אלה יש להכין לכתחילה, לפעולה בערב-שבת<sup>8</sup><i class=\"footnote\">כמובן שאם כתוצאה מזה יתעוותו הצילומים והדבר יפגע בתיפקוד הביטחוני הנחוץ, יש לכבות את המסך.</i>, בכדי למעט באיסורי שבת ככל שניתן. ככלל, יש להעדיף כל פעילות שאינה כרוכה באיסורי-שבת, כגון בדיקה ידנית במקום שימוש בשער מגלה מתכות, ובלבד שלא תיפגע בגין כך התועלת הביטחונית.",
            "ד. דלתות חשמליות – אם ניתן להעביר הדלתות \"למצב ידני\", יש לעשות כן<sup>9</sup><i class=\"footnote\">בתנאי שאין בהשארת הפעלתן החשמלית של הדלתות צורך בטחוני, כגון שהנעילה החשמלית בטוחה ואמינה יותר.</i>. אם אי-אפשר, ואנשים חייבים לעבור שם מטעמי ביטחון (סריקה וכדומה), יכנס בשינוי. במקום שהדלתות החשמליות נשארות פתוחות באופן קבוע (והמעבר אינו גורם לפתיחתן) אע\"פ שיש שם חיישן המדליק נורת LED כשעוברים בפתח, ניתן להקל ולהתיר לעבור דרכן אף שלא במקום פיקוח נפש<sup>10</sup><i class=\"footnote\">מכיוון שהעובר אינו מתכוון להפעיל את המערכת. ואף שזהו \"פסיק רישא\", מכל מקום עצם הפעלת המערכת אינה אסורה אלא מדרבנן (לרוב הפוסקים, אם אין הדבר כרוך בהדלקת נורות), מכיוון שזהו \"פסיק רישא דלא ניחא ליה\" באיסור דרבנן (דשרי לדעת המחבר ודעימיה, כמבואר לעיל). ואפשר שיש קצת מקום להחשיב עבירה זו ל\"גרמא\", וא\"כ הרי זה \"פסיק רישא בתרי דרבנן\" דשרי אף לרמ\"א. ועוד, מובא במאירי (שבת קכ ע\"ב ד\"ה מי ששכח) שיש מפרשים שמשמע מדבריהם, שסוברים שלא החשיבו חכמים גרמא כמעשה אלא כאשר הגורם מתכוון לעשות האיסור, אך כשאינו מתכוון לזה, אף שיש כאן פסיק רישא, לא אסרו חכמים ואף התירו לכתחילה. וכן כתב \"אבני-נזר\" (או\"ח סי' קצד) והביא דבריו שו\"ת \"הר צבי\" (או\"ח ח\"א סי' קלג) להלכה. ועיין עוד שו\"ת \"מנחת שלמה\" (ח\"א סי' י) שהוכיח, שאמירה לגוי חמורה מגרמא, ולפי זה יש לומר דכיון שבאמירה לגוי לא החמירו בפסיק רישא (כמבואר ברמ\"א או\"ח סי' רנג), כל שכן שבגרמא לא החמירו בפסיק רישא. אמנם יעוין ב\"משנה ברורה\" (סי' רנט ס\"ק כא) שכתב, שאסור לסגור תנור שבוערת בו אש, מכיוון שגורם בזה לכיבוי האש, משמע שאסר בגרמא אף בפסיק רישא. וכן יעוין בשו\"ת \"מנחת יצחק\" (ח\"ב סי' טז, ח) שכתב שמשמע ש\"פסיק רישא בגרמא\" אסור, והביא ראיה מדין הגמרא (שבת קכ ע\"ב) שהובא להלכה בשו\"ע (או\"ח סי' רעז), שאסור לפתוח דלת כשבפתיחתה יגרום לכיבוי הנר (בשל הרוח), וזאת על אף שאינו אלא \"גרמא ופסיק רישא\". בדומה לזה, יש לדון אם חכמים אסרו גרמא גם בדבר שעצם איסורו אינו אלא מדרבנן, עיין בתשובת מהרי\"ל (סי' לב) שכתב, דאף שאסור להעמיד כלי תחת הנר לקבל שמן הנוטף, מכיוון שמבטל את הכלי מהיכנו, מ\"מ מותר לשים כלי תחת השולחן (שהנר נמצא עליו) ולסלק את השולחן בסיום הסעודה, נמצא הכלי תחת הנר ע\"י גרמא (הסרת מונע), ומכיוון שביטול כלי מהיכנו אינו איסור מדאורייתא, מותר לגרום איסור זה אף לכתחילה, והביאו דבריו \"מגן אברהם\" ו\"משנה ברורה\" (סי' רסה). אם כן גם בנדון דידן שאינו אלא איסור דרבנן (מוליד זרם) שרי בגרמא. אמנם יתכן שאין לדון כאן כלל מצד גרמא, שהרי כל הפעלת חיישן היא \"מעשה בידים\" כאשר התוצאה היא מיידית, וכך גם דעת הגרש\"ז אויערבך. עוד יש להקל מצד שישנו מקום להחשיבו כעושה \"כלאחר יד\", שכן הוא עושה את הדבר בגופו - ע\"י כך שהוא עובר דרך הדלתות. אמנם, מאידך גיסא יש לדחות, מכיוון שזוהי דרך עשיית הפעולה – עיין דיון בעניין זה בס' \"ילקוט יוסף\" (סי' שח עמ' שיב). ומלבד כל האמור ניתן להתיר מצד שיש להחשיבו כ\"מתעסק\" בעלמא (כריתות יט ע\"א), שכן כלל הוא לא מתכוון לעשות מעשה הגורם להפעלת המערכת (בניגוד לפסיק רישא שבו הוא מתכוון לחלוטין לעצם הפעולה, אך אינו מתכוון לתוצאה הנגרמת ממנה – ואכמ\"ל.<br>אמנם, נחלקו פוסקים בשאלה, אם מתעסק מותר אף לכתחילה או אסור מדרבנן, עיין רמב\"ם (הל' שבת פ\"א הל' ח) ו\"כסף משנה\" ו\"לחם משנה\" (שם).</i>.",
            "ה. אזעקה – לכתחילה יש להכין את האזעקה לפעולה מבעוד יום<sup>11</sup><i class=\"footnote\">אמנם ישנם סוגי אזעקות ש\"דריכת\" האזעקה (וגם נטרול הדריכה) אינם כרוכים בהולדת זרם או בהדלקת נורות וכיו\"ב, מכיוון שאינו סוגר שום מעגל, שכן עקרון הפעולה הוא, שהמעגל נסגר וגורם להפעלת האזעקה ברגע שאדם מנסה לפרוץ, וא\"כ לכאורה אין בזה איסור. אלא שיש עוד לדון מצד עצם דריכת האזעקה ש\"מתקנה\" לפעולה, שלפי דעת \"חזון אי\"ש\" (לעיל) לכאורה הדבר אסור. מאידך, סוף סוף עדיין לא הפעיל את האזעקה, ואם כן יתכן שאף ל\"חזון אי\"ש\" אינו אסור. ועיין שו\"ת \"מנחת שלמה\" (סי' יא) שהביא דברי הסוברים שדעת \"חזון אי\"ש\" בזה היא להחמיר גם בכגון זה ודחה דבריהם. ועיין ב\"שמירת שבת כהלכתה\" (פי\"ג הל' כח ובהערה קא) שהתיר לנתק מן התקע מכשיר חשמלי המחובר לשעון-שבת בשעה שהזרם מופסק, אף שבכך הוא \"סותר\" את הכנתו לפעולה, ודון מינה ואוקי באתרין – לכן נראה שמ\"מ במקום הפסד גדול ניתן להקל בדבר.</i>. כשלא הכין, או שבלאו הכי צריך להכנס ולצאת במשך השבת לצורך בטחוני (שאז צריך לכבות את האזעקה כשנכנס ושוב להכינה מחדש, שאם לא כן אין תועלת באזעקה שמצפצפת תמיד), אם מדובר בפיקוח-נפש<sup>12</sup><i class=\"footnote\">לדעת ה\"אור זרוע\", אף אם הגויים באים \"לשלול שלל\", יש להתייחס לכך כפיקוח-נפש. ועיין עוד ב\"במראה הבזק\" ח\"ד (תשובות מג, מד) שלעיתים אף פגיעה ברכוש הציבור תוגדר כפיקוח-נפש, שהרי יתכן שלגבי אחד מן הציבור הדבר יתגלגל לפיקוח נפש, עיין שם באריכות. אמנם אין להסיק מכך בהכרח שתותר הפעלת אזעקה בשבת לשמירה על רכוש הציבור, שכן אף נזק שכיח וברור ברכוש נחשב לפיקוח-נפש רק מצד הסתעפות רחוקה, וניתוק האזעקה כלל אינו גורם בבירור לנזק ואינו אלא הפחתה מסוימת ברמת שמירה הרכוש, ודיינו שנקל להפעיל את האזעקה בחשש לפיקוח-נפש ישיר, ולא כשאינה אלא להצלת רכוש שהיא עצמה אינה פיקוח-נפש אלא ע\"י הסתעפות. אמנם נראה שיהיה מקום להתיר אף בכהאי גוונא על-ידי גוי.</i>, כגון חשש מפעילות חבלנית, יוכל להפעיל את האזעקה אף בשבת.",
            "ויוער שלעיתים אפשר לפתור בעיות של איסור שבת ע\"י שימוש ב\"שעון-שבת\" או באמצעים הלכי-טכנים שפותחו במכון \"צומ\"ת\"<sup>13</sup><i class=\"footnote\">עיין \"במראה הבזק\" (חלק ד תשובה מג).</i>."
        ],
        [
            "\n<small>וינה, אוסטריה, אדר תשס\"ב</small>",
            "<b>נ. סיור ברכב כפטרול להרתעה בשבת וביו\"ט</b>",
            "<b>שאלה:</b>",
            "האם מותר לסייר ברכב בשבת לצורך הרתעה גם כאשר אין סכנה מוחשית לפנינו?",
            "<b>תשובה:</b> ",
            "במקום שאי-אפשר לסייר ברגל, או שמבחינה ביטחונית הסיור חייב להיעשות ברכב, אף-על-פי שמבחינת המרחקים אפשר לקיים אותו ברגל, מותר הדבר. בכל מקום שניתן, יש להפעיל את המערכות בדרך שתמעיט חילול שבת, כגון לנטרל נורות פנימיות שאינן נצרכות. וכל זמן שהדבר לא מפריע מבחינת הפעילות הביטחונית, יש להשתדל להפעיל את המערכות בשינוי. למכון צומ\"ת ישנן מערכות גרמא המורכבות על רכבי-ביטחון, ואם אפשר<sup>1</sup><i class=\"footnote\">עיין בהקדמה.</i>, מומלץ לרכוש אותן<sup>2</sup><i class=\"footnote\">\"בצומת התורה והמדינה\" (ג' עמ' 16 וב\"עמוד הימיני\" סי' יז) הוכיח מרן הגר\"ש ישראלי שעיקרון \"נמצאת מכשילן לעתיד לבוא\", שמקורו במס' ראש השנה (פ\"א מ\"ו) וברמב\"ם (פ\"ב מהל' שבת הכ\"ג) הינו גדר במכשיר פיקוח-נפש ואינו תקנת חכמים. לכן בכוחו לדחות גם איסורי דאורייתא. וראה עוד בביאור סוגיה זו מאמרו של הרב מ' הלפרין ב\"אסיא\" (ח\"ד עמ' 63-60) ויישוב דברי הרמב\"ם בענין. עוד הביא שם (הערה 7) דעתו של הגרש\"ז אויערבך המודה לביאור הסוגיה שעל פיו, כשקיים חשש \"נמצאת מכשילן לעתיד לבוא \" מחללים שבת גם באיסור תורה (בניגוד לדבריו בשו\"ת \"מנחת שלמה\" ח), אך היתרו זה מוגבל רק למקום שכל אחד ואחד מישראל חייב לבוא להציל או להעיד עדות החודש , אך במצוות הצלה המוטלת על יחידים, כגון על רופאים (או על כוחות-הצלה מיוחדים) התירו רק איסורי תחומין דרבנן. ועיין עוד מה שכתבנו בתשובה הקודמת, הערה 7.<br>הגר\"ש ישראלי רואה גם בעובדה ששומרי מצוות ימנעו עצמם מלשרת כשוטרים ואנשי ביטחון, אם לא יימצא היתר לחזרתם מפעולות בשבת משום \"נמצאת מכשילן לעתיד לבוא\" (שם עמ' 23-22), ועיין עוד \"שמירת שבת כהלכתה\" (ח\"א פרק מ), ו\"במראה הבזק\" (ח\"ג תשו' לה).</i>."
        ],
        [
            "\n<small>וינה, אוסטריה, אדר תשס\"ב</small>",
            "<b>נא. החלפת תורנות שמירה בשבת עם מי שאינו שומר מצוות</b>",
            "<b>שאלה:</b>",
            "אדם שנקבעה לו תורנות בשבת, האם רשאי להחליפה עם שאינו שומר מצוות?",
            "<b>תשובה:</b> ",
            "יש אומרים<sup>1</sup><i class=\"footnote\">\"שמירת שבת כהלכתה\" (פרק לב הערה קכה) \"ושמעתי מהגרש\"ז אוירבך דנראה דעדיף טפי לעשות מלאכה ע\"י שומר מצוות שכוונתו למצווה, כי ע\"י עבריין… הו\"ל כנתכוון לבשר חזיר ועלה בידו בשר טלה (קידושין לב ע\"א תו' ד\"ה דמחיל) … וייתכן שהשבת אינה נדחית אלא אם כוונתו להצלה\" וכו', עיין שם וראה עוד שם (פרק מ סע' כג).<br>אמנם נראה, שכל מי שעוסק בריפוי (או באבטחה), אעפ\"י שאינו חש לשבת, כוונתו לעשייה שהיא מצוה, ואינו דומה למי שנתכוון לעבירה ועלה בידו היתר או אפילו מצוה שלא כיון אליה.</i> שאין להחליף תורנות שבת עם שאינו שומר מצוות, וכן ראוי לנהוג<sup>2</sup><i class=\"footnote\">ויש אומרים שיש מקום להתיר, ואינו עובר על \"לפני עיוור\", במיוחד אם הפעילות תחסוך מעשי-עבירה, כגון שיודע שאותו יהודי אם לא יהיה בתורנות יהיה מעורב בחילול שבת גדול יותר. <br>וגם לשיטה המתירה להחליף צריך זהירות גדולה שלא יווצר חילול השם, וזה דבר שקשה מאוד להעריכו מראש, ראה \"אגרות משה\" (או\"ח ח\"ד ס' עט), וראה גם בס' \"קשרי מלחמה\" (עמ' 83).</i>."
        ],
        [
            "\n<small>אלון שבות, ישראל, ניסן תשנ\"ט</small>",
            "<b>נב. פעילות למטרת קירוב רחוקים הכרוכה בחילול שבת </b>",
            "<b>שאלה:</b>",
            "בחלק ג' של שו\"ת \"במראה הבזק\" פרסמתם פסק בנוגע לאמירה לנכרי באיסור תורה במקום פיקוח נפש רוחני (תשובה לז, עמ' 67).",
            "במסגרת הדיון החשוב הנוגע יפה בנקודות מרכזיות ישנה גם חומרה שלענ\"ד יש מקום רב להקל בה. וז\"ל התשובה: \"לכן אף שאין ליזום לכתחילה פעילות חדשה אשר תביא את האנשים לנסיעה מיוחדת בשבת, יש מקום להעלים עין ולא למחות כנגד אלה הבאים לתפילה המתקיימת ולשיעורי התורה הנלווים עליה, כאשר זהו אולי הדבר היחיד שבכוחו לעצור את סכנת ההתבוללות בקהילה, ובפרט שאותם היהודים ייסעו ממילא למקומות בידור ובילוי הגרועים מכל…\". ",
            "לענ\"ד במקרה זה, ניתן, ואף רצוי, ליזום גם פעילויות חדשות, אשר יקרבו אנשים אלו ליהדות. אני מסתמך על דברי הגרש\"ז אוירבך בשו\"ת מנחת שלמה (סימן ל\"ה). תשובה זו, לא הוזכרה בשו\"ת \"במראה הבזק\" הנ\"ל. ",
            "בשו\"ע מבואר שאין לתת אוכל לאדם שלא יברך עליו. לפי זה, אם בא טכנאי לתקן מכשיר בביתנו, לא נוכל לתת לו כוס מים וכדומה. הגרשז\"א הקל בכך, וחידש חידוש עצום: אם לא ניתן שתייה לאותו חילוני, נכשיל אותו באיסור גדול יותר של שנאת הדת וכו', וכן במקרה הפוך שע\"י שנזמין אותו לסעודות שבת וכו' הרי שדבר זה יקרב אותו. לכן, מותר לתת לו שתייה, כי ע\"י כך מצילים אותו מאיסור חמור בהרבה. משל לאדם שיש לו מחלה ברגל, וצריך לכרות את רגלו כדי להציל את כל גופו. ",
            "כמו כן אם רואים אדם שהולך לשתות יין של ערלה, והדרך היחידה להצילו היא לתת לו יין של טבל שאסור מדרבנן, הרי שמותר לתת לו יין של טבל, כי ע\"י כך מצילים אותו מאיסור חמור יותר. כלומר, שבדין \"לפני עור\" צריך להסתכל על התמונה הכוללת, ולא רק על התוצאה הקרובה.",
            "לאור זאת נראה שיש כמה סיבות להתיר פעילות המקרבת ליהדות, גם כאשר ידוע שהמוזמן יחלל שבת בשביל להגיע:",
            "א. מצד איסור מסייע – לפי ה\"כתב סופר\" איו כאן איסור מסייע, שכן ההזמנה נעשתה לפני שבת, והאיסור נעשה בשבת.",
            "ב. איסור \"לפני עור\". ראינו קודם את דעת הגרשז\"א, שכאשר המטרה הכוללת היא תיקון, אין בכך \"לפני עור\". ",
            "אמנם בשו\"ת אג\"מ (או\"ח צ\"ט) חולק על כך, וסובר שכאשר מזמינים אדם לפעילות, יש בכך גם \"לפני עור\" וגם \"מסית\". הוא מתיר כאשר ניתן גם לבוא ברגל (למרות שסיכוי גדול שהם יסעו). גם דבר זה פותר לפי דעתו רק את \"מסית\" אך לא את \"לפני עור\". בכדי לפתור את \"לפני עור\" הוא סבור שניתן להזמין אבל לא לדרבן ע\"י פרסים וכדו'. פסקו של האג\"מ מאוד מחמיר בענין זה. ",
            "ג. ניתן לצרף את הריטב\"א בע\"ז, הסובר שאם אדם ממילא עובר את העבירה, אין \"לפני עור\" בתוספת העבירה.",
            "למעשה ניתן להתיר, כאשר לפעילות יש פן מחנך או מקרב, וראוי להציע מקום לינה באיזור (גם אם הוא ידחה הצעה זו). ובפרט, שמדובר באנשים שממילא יחללו שבת, באותה מידה גם ללא הנסיעה אלינו. גם דעת מו\"ר הרב ליכנטשטיין נוטה להתיר במקרה זה. עיין סיכום שיעור המצ\"ב.",
            "הארכתי בדברים אלו יותר במאמרי שפורסם לפני מספר שבועות ב\"עלון שבות\" 153.",
            "מצ\"ב סיכום שיעורו של הרב ד\"ר אהרון ליכטנשטיין ראש ישיבת הר עציון שניתן בישיבה במוצאי שבת פ' יתרו תשנ\"ב.",
            "ארגון פעילות חינוכית שעשויה לגרום לחילול שבת ",
            "הרב אהרן ליכטנשטיין<sup>1</sup><i class=\"footnote\">המאמר מפורסם כאן באישורו של הגר\"א ליכטנשטיין, ראש ישיבת \"הר עציון\".</i>",
            "בעיה זו מתעוררת הן בפעילות עם עולי רוסיה, שהזמנתם לתפילה ולפעילויות שבת עלולה לגרום לנסיעתם ברכב, וכן בהזמנת קרובי משפחה חילוניים, המגיעים לביקור ברכב בשבת.",
            "מן ההיבט ההלכתי, ראשית יש לדון בבעיה של \"לפני עור\". ר\"מ פינשטיין באגרות משה או\"ח סימנים צ\"ח וצ\"ט מציין את קיומו של איסור \"לפני עור\" בענינו, ואף מציע שיש כאן דין מסית – טענה שנדון בה בהמשך. לעניין \"לפני עור לא תיתן מכשול\" נאמר בגמרא: ",
            "\"מנין שלא יושיט אדם כוס יין לנזיר…ת\"ל 'ולפני עור לא תיתן מכשול'…הב\"ע (-שאסור לתת מכשול) בתרי עברי דנהרא\" (ע\"ז, ו:).",
            "עולה מהגמרא שאין \"לפני עור\" במקום שבין כך יכול הנכשל לעבור את העבירה (-חד עברא דנהרא). הכשלה נאסרה רק במכשול שלא היה קיים קודם לכן (-תרי עברי דנהרא).",
            "אך ישנן הגבלות להיתר בחד עברא דנהרא:",
            "1. המשנה למלך בהלכות מלוה ולווה טוען, שההיתר בחד עברא הוא רק אם הנכשל היה יכול לעבור לבדו את העבירה ללא סיוע, אבל כאשר בכל מקרה ניתן לחטוא רק בסיוע ישראל אחר, והשאלה היא רק מי יגרום לעבירה, אתה או אדם אחר – אין היתר לתת מכשול ואסור משום 'לפני עור'. יש שדייקו שהב\"ח חולק, אך בכל אופן לגבי פעילות שבת ניתן לחטוא ללא סיוע, ומגבלה זו איננה רלוונטית.",
            "2. מה פירוש המונח חד עברא דנהרא, האם פירושו שיש לו אפשרות בפועל כעת לעבור את העבירה, או גם כשיש לו פוטנציאל לעבור את העבירה, אך לגבי פעילות בשבת ברור שהאפשרות לחטוא קיימת בפועל, ומגבלה זו לא שייכת.",
            "אך יש המפקפקים בכל היתר זה. התוס' בשבת דף ג' ע\"א אומרים:",
            "\"מ\"מ (בחד עברא) איסור דרבנן מיהא איכא, שחייב להפרישו מאיסור\"",
            "את האיסור בחד עברא דנהרא, שמעלה תוס', ניתן להסביר בשלושה אופנים:",
            "1. מן התורה אין איסור \"לפני עור\" בחד עברא, אך קיים איסור דרבנן מטעם \"לפני עור\". כלומר דרבנן הרחיבו את איסור \"לפני עור\", והחילו אותו גם בחד עברא דנהרא.",
            "2. אין כאן איסור \"לפני עור\" כלל, יש כאן איסור מדרבנן מטעם \"הוכח תוכיח\".",
            "3. אין כאן איסור \"לפני עור\", אך יש איסור מדרבנן מדין \"מסייע ידי עוברי עבירה\". בעוד ש\"לפני עור\" הינו איסור שבו אדם עומד מן הצד, מסייע ידי עוברי עבירה נחשב כמעורה בעבירה עצמה. ולכן קבעו כמה אחרונים ע\"פ רש\"י בגיטין סא. כי דין מסייע נאמר רק בשעת העבירה, כי מסייע משתתף בעבירה עצמה, ואילו 'לפני עור' נאמר גם קודם העבירה כי תמיד נאסרה גרימת מכשול.",
            "ולגבי בעייתנו, במידה וקיים איסור דרבנן בכל מקרה, מה תועיל העובדה שאותו חילוני יכול לחטוא בלעדיך, עדיין ישנה בעיה מדרבנן! אך יש כאן מקום לחלק בין ההבנות שהעלינו בתוס': אם אנו מסבירים את האיסור בחד עברא מצד 'לפני עור', הבעיה קיימת. אם מצד מסייע הבעיה לא קיימת, כי חילול השבת איננו נעשה בעת ובעונה אחת עם ההזמנה שלנו לפעילות, ואילו אם דנים מצד תוכחה, לכאורה יש מקום לאסור. נמצאנו למדים שלפי שתיים מתוך שלושת ההבנות שהעלינו, יש מקום לחוש ולאסור אירגון פעילות שכזו.",
            "אלא שיש לדון אם עצם האיסור מדרבנן, שתוס' מעלה, נפסק להלכה. הרמ\"א ביו\"ד סי' קנ\"א ס\"ג מביא מחלוקת לגבי מכירת אביזרים שעלולים לשמש לע\"ז לנוכרים, ופוסק להקל, אך אומר שכל \"בעל נפש\" ראוי לו שיחמיר. את היתר הרמ\"א ניתן להבין בכמה אופנים:",
            "1. הש\"ך בס\"ק ז' שם אומר בשם הדרכי משה (-חיבורו של הרמ\"א על הטור), שכשם שהתירו לעשות עסקים עם גוי למרות שאם יקרה סכסוך אתה יכול לגרום לכך שישבע בשם אלוהיו וזה נאסר מדין 'ושם אלוהים אחרים לא ישמע על פיך', ובכל זאת התירו משום שהגויים באלוהותם מתכוונים לקב\"ה. כמו כן גם כאן יש להתיר מאותו טעם. אם זוהי הסיבה להתיר, ברור שאין מקום להתיר אצלנו, כי הנימוק להיתר מקומי, ונובע מתפיסת האלוהות של הגויים. ",
            "2. הש\"ך מוסיף ואומר שלו האיסור בתוס' היה מצד 'לפני עור', לא היה הבדל בין אישים שונים, אך הואיל ותוס' מנמק את האסור באפרושי מאיסורא, ואפרושי מאיסורא, לדעת הש\"ך, תלוי במצוות תוכחה, בגוי, שאיננו בגדר 'תוכיח את עמיתך', אין מצוות תוכחה: וכן המצב, לדעתו, בישראל מומר, אך במקרה דנן, שהיהודים רוצים לבוא לפעילות דתית חינוכית זו, ואינם בגדר מומרים, בודאי שאין מקום להתיר על פי ש\"ך זה.",
            "3. ברמ\"א ניתן להבין הן ע\"פ הבנת הדרכי משה והן כהבנת הש\"ך עצמו, אך רבים מהאחרונים מתירים תמיד בחד עברא, וטענו שהרמ\"א פסק שבחר עברא אין כלל 'לפני עור'.",
            "היבט נוסף השאלה עולה מתוך תשובה בספר מנחת שלמה סי' ל\"ה, בה מסביר הרב שלמה זלמן אוירבך זצ\"ל שאיסור \"לפני עור\" הוא רק בעשיית דבר שהוא לרעת האדם, וחילול שבת כזה, שהוא למטרת השבתו של היהודי בתשובה שלמה, דומה לאדם המייעץ לחברו לכרות את רגלו, כדי להציל את כל גופו, וברור שמותר.",
            "יתכן שגם לפי ר' שלמה זלמן אינך יכול להציע לאדם עצמו – חלל שבת ובוא לביתי ע\"מ שתחזור בתשובה, ולו מדיני מסייע וחובת תוכחה, ואולי הותר לך רק מצד 'לפני עור' לספק לו אמצעים שיכולים לגרום לחילול שבת בטווח קצר, ולהשבתו בתשובה לטווח הארוך. ולכן גם מותר לתת אוכל לפני אדם שאיננו שומר מצוות, למרות שזה יוביל לאכילה ללא ברכה, כי הבקשה ליטול ידיים יכולה לגרום רק להרחקה מהדת, וברור שאין בכך נתינת מכשול. הוא מרחיק לכת עוד יותר ואומר שאדם הרואה את חברו שותה יין ערלה, והדרך היחידה להצילו היא לתת לו יין טבל שאסור מדרבנן – מותר לתת לו יין טבל, שכן כך מצילים אותו ממכשול יותר גדול.",
            "זוהי מהפיכה אדירה בנושאי \"לפני עור\" באיסורים. התפיסה בנויה על יסוד הערכה מסוימת של התרחישים השונים שיכולים לקרות אם לא תעבור את העבירה, אתה מניח שאם לא תעבור, יווצר מצב חמור יותר. מן הסתם, גם אם אחר כך במבט לאחור תיווכח שהכשלת אותו, ולו היית מונעו מהאיסור, לא היה נגרם נזק גדול, בכל זאת מכיוון שבשעת המעשה התכוונת לטובה – לא עברת על \"לפני עור\". ולכן, בנידון דידן אם ההערכה שלך היא שהאדם יתקרב בעזרת פעילות חינוכית זו, אין הדבר מוגדר כמכשול.",
            "יתכן שניתן לסייג את דברי הגרש\"ז. האחרונים מעירים שלא הרי 'לפני עור' בגרימת עבירה על איסור הלכתי, כאיסור \"לפני עור\" בגרימת מכשולים אחרים: בכל המכשולים הרגילים, כנתינת יעוץ כלכלי גרוע לדוגמא אתה עובר רק אם הלז לא מעוניין בכישלון ואתה מכשילו, אולם אם האדם רוצה בכישלון, אין בכך \"לפני עור\". לעומת זאת באיסורים, אם הנזיר רוצה לשתות יין, אסור להגיש לפניו כוס. וכן הסבירו מה שסברו התוס', שבגרימת איסור דרבנן עוברים רק על \"לפני עור\" מדרבנן – והלא לכאורה קשה: במה אכילת בשר עוף בחלב מהווה פחות מכשול מאשר השקעה אומללה? וביארו שאם הנכשל איננו רוצה במכשול ואיננו יודע עליו ודאי שעובר המכשיל מדאורייתא, אלא שדברי תוס' נאמרו במקרה בו הנכשל רוצה באיסור, שאז רק המימד הייחודי של הכשלה באיסור קיים, אך רק ברמה דרבנן. ולכן גם בגרימת איסור דרבנן ניתן לעבור ב\"לפני עור\" מן התורה אם האדם לא רוצה לעבור את העבירה, כי זוהי עצה גרועה, אבל גם אם האדם רוצה לעבור את העבירה, יש בעיה ייחודית של \"לפני עור\" באיסורים.",
            "במכשול שאיננו איסור יש יותר מקום לאמץ את תפיסת הגרש\"ז, ואילו באיסורים קשה יותר להתבונן על התמונה הכוללת, כי בסופו של דבר נגרם איסור.",
            "כמו כן יש לבחון את דבריו ביחס לחקירה הקיימת באחרונים על רקע מחלוקת בעל המאור והרמב\"ן בסנהדרין עד ע\"א, לגבי השאלה האם \"לפני עור\" הינו איסור עצמאי הנשאר קבוע בכל המכשולים, או שהמכשיל עובר על רובד נמוך מאותה עבירה שניסה להסית אליה (מי שהסית לרצח, עובר על איסור רציחה ברמה נמוכה). אם \"לפני עור\" זוהי עבירה כללית ועצמאית, אין קשר לחומרת העבירה שמסיתים אליה, אבל אם זוהי עבירה ספציפית, אתה עובר על העבירה שהסתת אליה בחומרתה העצמאית – דאורייתא דרבנן וכו'.",
            "ובכן אם האיסור הינו לאו העומד בפני עצמו אזי יש מקום לראות את התמורה הרוחנית בכללותה לטווח ארוך. אולם אם \"לפני עור\" הינו פן של העבירה המתבצעת ע\"י הנכשל, יש פחות מקום להתיר על סמך הראיה הכוללת של הגרש\"ז אוירבך.",
            "בהערות על המנחת שלמה נאמר שהחוז\"א לא התיר כה\"ג באיסור ודאי. המשנה בשביעית אומרת שאסור למכור למחלל שביעית כלים שמטרתם אך ורק לאיסור, אולם כלים שניתן לעשות בהם גם איסור וגם היתר – מותר למכור. החזו\"א שואל למה מתירים בכלי איסור והיתר. והרי זהו ספק \"לפני עור\"? ועונה שנתינת דבר שלא ברור שיגרום לאיסור הותרה, כי אם נחמיר בספקות נגרום מניעת חסד ומכשול לעמי ארצות ונעבור על \"לא תשנא\" ושאר עבירות.",
            "ולכן נכתב בהערות למנחת שלמה, שהחזו\"א הולך נגד שיטתו של הגרש\"ז אוירבך במקרים של ודאי איסור. אך יש לציין שהחזו\"א ורש\"ז אינם דנים באותו מקרה. ר' שלמה זלמן דן במקרה שהרעה והטובה שעשויים להיגרם הן מאותו מישור - יש פגיעה רוחנית שיכולה לגרום לטובה רוחנית. ואילו החזו\"א טוען שאם בשביעית לא נמכור להם, הבעיה איננה שהדבר יפגע בהם מבחינה רוחנית, פשוט יווצר מצב של שנאה ותחרות, ומבחינת טובתם הרוחנית יתכן שעדיף היה לא לתת. ולכן אין ראיה נגד הגרש\"ז מדברי החזו\"א.",
            "אך ר' משה בתשובה צ\"ט חולק על זה מכל וכל, ואף מביא את דין מסית בנוסף לדין \"לפני עור\". ע\"י הזמנת האדם לפעילות, אתה מגרה אותו לעבור עבירה. הוא מוכיח מנחש הקדמוני, שלמרות שלא הסית לע\"ז, אלא לשאר העבירות, הוא נקרא מסית. (אם כי קשה להקיש מנחש לכל העבירות, שכן בגן עדן זוהי הייתה העבירה היחידה, אך גם מהרמב\"ם במו\"נ משמע שדין מסית שייך בכל העבירות).",
            "ר' משה מחלק בין איסור מסית לאיסור \"לפני עור\" – במסית אתה חייב רק אם הפעולה חייבת להיעשות באיסור, אך לדרבן אנשים הגרים בסמיכות ויכולים לבוא ברגל לפעילות, מותר מצד מסית, ואסור רק משום \"לפני עור\". הוא טוען שבהודעה על קיום פעילות שיש בה פרסים ללא דירבון מפורש, לבאים לבית הכנסת בשבת, למשל, לא עוברים על מסית, אבל יש בהודעה זו ספק \"לפני עור\" – ויש להבהיר שפרסים אלו יינתנו רק לאילו שאינם מחללים שבת. אך בפועל קשה מאוד ליישם פסק זה, וגם ההיתר לתלות מודעה ולא לשדל איננו אפקטיבי, לצערנו, היום: ולכן תשובתו של ר' משה מרחיקת לכת באופן משמעותי. יישום תשובתו של ר' משה ילווה בסגירת בתי הכנסת ברוב הקהילות בגולה.",
            "גם מי שיחלוק על חידוש הרש\"ז לגבי \"לפני עור\", לגבי מסית בוודאי יש מקום לאמץ את שיטתו, שכן מסית מנסה להעבירך מדרך טובה לדרך רעה , וכאן יש לבחון את הדרך בכלליותה. היתרו של ר' שלמה הוא מהפכני ב\"לפני עור\" במישור הדאורייתא, אך לגבי חד עברא דנהרא, שהאיסור הוא מדרבנן, יש יותר מקום להתיר, וזאת יש לבחון ע\"פ הסברות שהעלינו: ",
            "1. אם מדובר על איסור \"לפני עור\" מדרבנן, השאלה היא אם ניתן לסמוך על היתר הרש\"ז ברובד דרבנן.",
            "2. אם האיסור הוא מצד מסייע ידי עוברי עבירה, הבהרנו כבר שאין איסור אם ההכשלה איננה נעשית בו זמנית לעבירה.",
            "3. לגבי תוכחה, גם אם לגבי \"לפני עור\" יש מקום לדון בכל עבירה לגופה, אך לגבי תוכחה ואפרושי מאיסורא הנלמדים מ\"הוכח תוכיח את עמיתך ולא תשא עליו חטא\" – ברור שיש לראות את התמונה בכללותה, שהרי מצווה לומר דבר הנשמע ואסור לומר דבר שאינו נשמע, והתוכחה נמדדת בתועלת שלה לטווח ארוך, וכאן תפיסתו של ר' שלמה היא בוודאי במקומה.",
            "קיים עוד צד להתיר, עפ\"י שיטת הריטב\"א בע\"ז, האומר שאם אדם עובר עבירה ב\"סיטונות\", אזי אין \"לפני עור\" אם אותו אחד יעבור פעם נוספת מחמתנו, למרות שהפוסקים לא פוסקים כמוהו, ניתן לצרף את דינו למערכת השיקולים במישור הפורמלי.",
            "<u>סיכום:</u> ",
            "במצבים של תרי עברי דנהרא, שבלי פעולתינו לא היה יכול להתבצע איסור, קשה מאוד להסתמך על היתרו של ר' שלמה זלמן.",
            "אבל בחד עברא דנהרא, יש רבים המתירים לכתחילה, וגם אם נאסור מדרבנן, יש מקום להתיר אם הפעילות נושאת אופי חינוכי (ברור שסתם פעילות שאינה חינוכית כלל אסורה), למרות שברור שזה לא יגרום לחזרה בתשובה אמיתית, אבל די בהתקרבות אל הקב\"ה.",
            "כמובן שקיימים כאן גם היבטים נוספים, מעבר לצד הפורמלי של \"לפני עור\", יש לשקול כיצד אנו מבחינה ציבורית הולכים להיות שותפים בעניין כזה, וזוהי בוודאי בעיה עקרונית. הדבר מצטייר כנתינת גושפנקא לביצוע העבירה, למרות שכל ההיתר הנו מצד \"לפני עור\".",
            "מבחינה מעשית במישור הפרטי ר' שלמה זלמן פוסק שניתן להזמין אדם המחלל שבת, רק בתנאי שתציע לו מקום לינה באזור, גם אם הוא ידחה הצעה זו מחובתך להציע לו. כמובן שהיתר זה תקף אך ורק בהזמנה בעלת מטרות חינוכיות, ועל מגבלה זו יש להקפיד.",
            "במישור הציבורי בעיה זו חמורה יותר משתי בחינות: מצד אחד הצורך לקיים את המסגרת גדול. מצד שני, התחושה שבית הכנסת כמוסד נותן יד לעניין, בעייתית. ואעפ\"כ, אם נתחשב בנסיבות ובמיוחד כשמדובר בעיירה ברוסיה, רצוי וניתן לבצע פעילות שכזו. אך ככל שניתן יש לדאוג לאופציה להגיע ברגל, ואסור בשום אופן שיווצר מצב, שבו אתה תציג את חילול השבת כדבר שאתה שלם עמו. עליך להבהיר שחילול השבת הוא למורת רוחך, ועדיף שיגיעו ברגל או ישהו בקרבת מקום. ",
            "<b>תשובה:</b>",
            "הפנייתך לתשובתו של הגרש\"ז אויערבך בוודאי מוסיפה פן חדש ומעמיק לשאלת \"לפני עור\" וסיוע בידי עובר עבירה, מהפכנות שגם הגר\"א ליכטנשטיין מצביע עליה בשיעורו. אנו מודים לך גם על ההפניה לשיעור. צירפנו גם את השיעור כדי לתת האפשרות להעמיק את הדיון בנושא.",
            "עם זאת, הלכה למעשה, ברגע שמדובר על יוזמה של פעילות שאיננה יכולה להתבצע ללא חילול שבת, גם הגרש\"ז אויערבך וגם הגר\"א ליכטנשטיין יודו שאין ליזום אותה לכתחילה. הצעתך היא להרחיב את דברי הגרש\"ז אויערבך, וזאת לעומת הגר\"א ליכטנשטיין, המוכן לקבל את חידושו רק במכשול שאיננו איסור, וזה לשונו: \"ואלו באיסורים קשה יותר להתבונן על התמונה הכוללת, כי בסופו של דבר נגרם איסור\". ",
            "עוד יש להדגיש, כמבואר בתשובתו שם וגם בדברי הגר\"א ליכטנשטיין כי הבחינה הציבורית חייבת להילקח בחשבון, וכאשר רב יוזם פעולה שבהכרח תביא לעבירה על איסור, הרי שיש סכנה, שהדבר יצטייר \"כנתינת גושפנקא לביצוע העבירה\" (הגר\"א ליכטנשטיין שם). כל זה נמנע כאשר מדובר בפעילות שלא בהכרח גוררת חילול שבת, אבל יש העלמת עין מאלה המצטרפים אליה תוך כדי חילול שבת, מתוך תקוה שבעתיד ישמרו שבתות הרבה<sup>2</sup><i class=\"footnote\">עיין גם בשו\"ת \"במראה הבזק\" (ח\"ג תשובה לב) בגדרי \"מוטב שיהיו שוגגין\", ח\"א תשובה לא, ח\"ג תשובות לו, לח, מד העוסקות בנושא זה ובפתרונות לבעיות מסוג זה.</i>."
        ],
        [
            "<small>הונג קונג, סין, אלול תש\"ס</small>",
            "<b>נג. תשלום בעבור שימוש בשטחים ציבוריים בבניין משותף, אם פוטר מעירובי-חצרות</b>",
            "<b>שאלה:</b>",
            "בעל בית בקהילה מנסה ליצור בבניין בו הוא מתגורר \"עירוב חצרות\" ולבצע שכירת רשות מהנהלת הבניין על מנת שיוכל לטלטל בשטחים הציבוריים של הבניין (לדוגמא – חדר המדרגות, מבואה, וגן משחקים חיצוני מגודר).",
            "כשניגש הבחור להנהלת הבניין כדי לבצע את שכירת הרשות נתקל בבעיה הבאה – לפי כללי הנהלת הבניין אסור להם לקבל כסף או שווה כסף כתשלום עבור שכירת רשות שכזאת.",
            "לעומת זאת הפנתה הנהלת הבניין את תשומת לבו, שלמעשה הוא משלם כל חודש שני תשלומים נפרדים – אחד עבור שכר דירה ואחד עבור הנהלת הבניין. התשלום עבור הנהלת הבניין מקנה לו במפורש רשות להשתמש ולהתהלך בכל המבנים והמתקנים הציבוריים הנמצאים בבניין (מצ\"ב נוסח חוזה שעליו חתם הדייר הנ\"ל). אי לכך לא נראה לי שיש כאן איזו שהיא בעית שכירת רשות.",
            "שאלתי האם שכירת הרשות שהוזכרה לעיל מספיקה לדין עירוב חצרות?",
            "יש לציין שלמשפחה ישנם שלושה ילדים קטנים שצריכים להעסיק אותם בשבת ומכיוון שאין בהונג-קונג עירוב אין להם אפשרות להגיע למרכז היהודי (המצויד בעירוב-חצירות). כדי לא להישאר נעולים בדירתם כל השבת הם רוצים לנצל לפחות את השטחים הציבוריים של הבניין. ",
            "<b>תשובה:</b>",
            "1. כאשר ישנו רק דייר אחד יהודי וכל יתר הדיירים הינם גויים, אין צורך כלל בעירוב-חצרות<sup>1</sup><i class=\"footnote\">עירובין (סא ע\"ב), שו\"ע אורח חיים (סי' שפב סע' א), ועיין סוף הערה 2.</i>.",
            "2. כאשר ישנם שני דיירים יהודים ויותר, יש לשכור<sup>2</sup><i class=\"footnote\">חכמים קבעו שעירוב-חצרות ללא שכירות מקום כאשר ישנו דייר גוי אינו מועיל, והוא כדי לא לעודד מגורים של יהודים ביחד עם גויים. עם זאת נתנו חכמים גם \"חבישה למכתם\" - ע\"י שישכור את רשות הגוי. פתרון זה קשה לביצוע, שכן הגוי לא בנקל ישכיר את רשותו, וכמבואר בגמ' (שם סב ע\"א).</i> את רשות הגוי<sup>3</sup><i class=\"footnote\">כלומר הגוי יתן רשות ליהודי גם בחלק שלו, ולא רק בחלק המשותף.</i>, ודי בשכירה בערך כלשהו<sup>4</sup><i class=\"footnote\">ואפילו פחות משווה פרוטה, כמבואר בגמרא (שם סב ע\"א), וזאת על אף שקניין כסף בעלמא מצריך שווה פרוטה, משום שאצל בן-נח אף פחות משווה-פרוטה נחשב ממון, וברמב\"ם (הל' ערובין פ\"ב הי\"ב) משמע שהטעם הוא משום ששכירות זו אינה אלא \"היכר\", ואין נזקקין לגדרי השכירות המקובלים.</i>, כגון שיתן לו אגוז<sup>5</sup><i class=\"footnote\">טור (שם סע' ה), ע\"פ הירושלמי.</i> או תפוח, וזהו כנראה הפתרון גם לבעיה במקומכם<sup>6</sup><i class=\"footnote\">ויסביר לאחראי שאין זה תוספת תשלום אלא תשלום בעבור קבלת רשות נוספת.</i>. אך כל עוד לא נעשו העירוב והשכירות, אין לטלטל בשטחים הציבוריים. בשעת הצורך מותר לטלטל בחדר-המדריגות בלבד<sup>7</sup><i class=\"footnote\">שו\"ת \"אור לציון\" (ח\"א סי' לא).</i>. ",
            "3. אין זה מספיק שהגוי יתן את רשותו במתנה<sup>8</sup><i class=\"footnote\">כתב ה\"חיי אדם\" (כלל עה סע' א), על פי רבינו יהונתן שמתנה אינה יכולה לשמש כתחליף לשכירות, והטעם - כדי שיראה הגוי, שאף שהוא מוכן לתת לו לישראל במתנה, אין הישראל מעוניין אלא בשכירות, ויחוש לכשפים, ומשום כך גם לא ישכיר לישראל, ואז הישראל לא יוכל לטלטל מביתו לחצר, וכתוצאה מכך לא ירצה לגור עם הגוי (דבר המתאים לעיקרון המנחה המבואר בגמ' וכמוסבר לעיל). אך כתב \"ביאור הלכה\" (שם, סי' שפב ד\"ה ממנו) שנראה פשוט, שבכתיבה גמורה בערכאות (שיש לה תוקף ע\"פ חוק) מועיל, עיי\"ש.</i> אלא-אם-כן מתן הרשות הוא מתנה גמורה שיש לה תוקף גם ע\"פ החוק המקומי. בשעת הדחק ישנו מקום להקל ולאמר שאף אפשר אף לשאול<sup>9</sup><i class=\"footnote\">נחלקו ראשונים, אם מועילה שאלה בגוי וכדלהלן: בגמרא (שם סג ע\"ב) מובא מקרה שדייר גוי לא היה מוכן להשכיר רשותו, וסבר רבא שהפתרון לכך הוא, שאחד הישראלים יתקרב לגוי, עד שישאיל לו הגוי רשותו שיוכל להניח כליו וכיו\"ב, ועל-ידי-כך נעשה כ\"שכירו ולקיטו\" שהדין בזה \"שנותן את עירובו ודיו\" (אף שלא מדעת בעה\"ב), ומשמע מדברי רש\"י (ומפשטות לשון הגמרא) שהכוונה, שזה ששאל את המקום די בו מעתה להשתתף בעירוב כשאר הדיירים הישראלים, ומהני, והמשתמע מכך הוא ששאלה מועילה בעכו\"ם. אך הרמב\"ם פירש בכוונת הגמרא, שלאחר ששאל מן הגוי ונעשה כשכירו ולקיטו, יכול הוא מעתה להשכיר רשות הגוי אף שלא מדעתו (\"ונותן עירובו ודיו\" כתב \"בית יוסף\" שפירש בשואל מן הישראל), ומשמע דלא סגי בשאלה. ובשו\"ע אורח חיים (סי' שפב סע' יב) הביא שתי הדעות (וב\"סתם\" הביא דעת רמב\"ם).</i> מן הגוי את רשותו.",
            "1) בבנין שהדיירים בו אינם בעלי הדירה, אלא הדיירים שוכרים את דירותיהם מן בעלים, ניתן לעיתים לשכור אף מן הבעלים<sup>10</sup><i class=\"footnote\">מובא בגמ' (עירובין סה ע\"ב) שריש-לקיש ותלמידי ר' חנינא הגיעו למקום שדרו בו ישראלים וגוי, ורצו לשכור את רשות הגוי, וגוי זה דר בשכירות מחברו (הגוי), ובאותה השעה היה נוכח המשכיר בלבד, ושכרו את רשות הגוי מן המשכיר, ואמרו להם רבותיהם שעשו כדין. ומבואר שם שזהו דווקא, אם המשכיר רשאי לסלק את השוכר מביתו, אך אם אינו רשאי, הרי השוכר נכנס תחת הבעלים, ולא יועיל לשכור את הרשות מן המשכיר.<br>וכתב הרב המגיד (פ\"ב מהל' עירובין הי\"ד) בשם רשב\"א (\"עבודת הקודש\" ש\"ד סי' ג) והביא ריב\"ש (סי' תכז) את דברי רשב\"א למעשה, שאף כאשר אינו יכול לסלקו, אם יש למשכיר תפיסת-יד בבית, היינו, שמניח כליו בבית [או אפי' שיש לו רשות להניח כליו בבית], מספיק לשכור מן המשכיר, דלא גרע מ\"שכירו ולקיטו\" (פועל) של הגוי, שהדין בזה הוא שניתן לשכור אף ממנו. במקרה של השכרת דירה מרוהטת נחלקו פוסקים, אם הרהיטים (שולחן, מקרר וכד') נחשבים \"מניח כליו בבית השוכר\". ועיין עוד בשו\"ת \"משנה הלכות\" ח\"ד סי' ס (ד\"ה הנה מבואר) ובשו\"ת \"באר משה\" (ח\"ח סי' יבאות יא). <br>ועיין עוד בשו\"ת \"משנה הלכות\" (שם) שכתב שניתן לשכור אף מן האחראי על אחזקת הבניין (“SUPER”), כיון דהוי כשכירו ולקיטו של בעה\"ב. <br>ועיין עוד בעניין עירוב-חצרות בשו\"ת \"מראה הבזק\" (ח\"ג תשובה מ, ובהערות שם).</i>.",
            "2) ע\"פ האמור לעיל אין התשלום לוועד-הבית פותר דבר, שכן אין המשלם שוכר בו את ביתו הפרטי של הגוי. "
        ]
    ],
    "versions": [
        [
            "B'Mareh HaBazak Machon Eretz Hemdah -- Vol. 5",
            "http://www.eretzhemdah.org/ebooks.asp?lang=he&top=1&PageId=3"
        ]
    ],
    "heTitle": "שו\"ת במראה הבזק חלק חמישי",
    "categories": [
        "Responsa"
    ],
    "sectionNames": [
        "Teshuva",
        "Paragraph"
    ]
}