{
    "language": "he",
    "title": "Mishneh Torah, Sacrifices Rendered Unfit",
    "versionSource": "http://he.wikisource.org/wiki/%D7%9E%D7%A9%D7%A0%D7%94_%D7%AA%D7%95%D7%A8%D7%94_%D7%9C%D7%A8%D7%9E%D7%91%22%D7%9D",
    "versionTitle": "Wikisource Mishneh Torah",
    "status": "locked",
    "license": "CC-BY-SA",
    "versionTitleInHebrew": "משנה תורה (ויקיטקסט)",
    "actualLanguage": "he",
    "languageFamilyName": "hebrew",
    "isBaseText": true,
    "isSource": true,
    "isPrimary": true,
    "direction": "rtl",
    "heTitle": "משנה תורה, הלכות פסולי המוקדשין",
    "categories": [
        "Halakhah",
        "Mishneh Torah",
        "Sefer Avodah"
    ],
    "text": [
        [
            "כל הפסולין לעבודה מותרין לשחוט קדשים לכתחלה ואפילו קדשי קדשים חוץ מן הטמא שאינו שוחט לכתחלה ואע\"פשהוא חוץ לעזרה ופשט ידיו ושחט בעזרה גזירה שמא יגע בבשר:",
            "ואם עבר ושחט הזבח כשר ואן פר כהן גדול של יוה\"כ אע\"פ שנאמר בו ושחט אהרן אם שחטו זר כשר אף פרה אדומה ששחט הזר כשירה שאין לך שחיטה פסולה בזר:",
            "השוחט את הקדשים ולא נתכוין לשחיטה אלא כמתעסק הרי אלו פסולין עד שיתכוין לשחיטה:",
            "ולא ישחוט שני ראשים כאחד בקדשים ואם שחט הרי אלו כשרים:",
            "אבל שנים שוחטין בהמה אחת בקדשים כחולין:",
            "הקטן אינו שוחט קדשים אף על פי שהגדול עומד על גביו שהקדשים צריכין מחשבה וקטן אין לו מחשבה אפילו היתה מחשבתו ניכרת מתוך מעשיו אינה מחשבה להקל אלא להחמיר כיצד היתה עולה עומדת בדרום ומשכה הקטן והביאה לצפון ושחטה שהרי ממעשיו ניכר שמחשבתו לשחיטת קדשים הרי זו פסולה:",
            "קדשי קדשים שנשחטו בדרום או שנתקבל דמם בדרום פסולין:",
            "היה עומד בדרום והושיט ידו לצפון ושחט שחיטתו כשירה:",
            "היה עומד בדרום והושיט ידו וקיבל הדם בצפון קבלתו פסולה:",
            "הכניס ראשו ורובו לצפון הרי הוא כעומד בצפון:",
            "שחטה בצפון ופרכסה ויצאת לדרום אפילו הוציאה לדרום כשירה פרכסה ויצאת לדרום וחזרה לצפון ואח\"כ קיבל דמה בצפון כשירה וכן קדשים קלים שהיו בפנים ועמד חוץ לעזרה והכניס ידו לפנים ושחט שחיטתו כשירה:",
            "הכניס ידו וקיבל קבלתו פסולה אפילו הכניס ראשו ורובו אפילו היה העובד כולו בפנים וציצתו בחוץ עבודתו פסולה שנאמר בבואכם אל אהל מועד עד שיבואו כולן:",
            "פרכסה הבהמה ויצאת לחוץ אחר קבלת דמה כשירה שאפילו יצאו האימורין והבשר קודם זריקה בקדשים קלים הזבח כשר כמו שיתבאר:",
            "היתה הבהמה כולה בפנים ורגליה בחוץ ושחטה הזבח פסול שנאמר והביאום לה' עד שתהיה כולה בפנים:",
            "שחטה והיא כולה בפנים ואח\"כ הוציאה רגלה לחוץ חותך הבשר עד שהוא מגיע לעצם ואחר כך מקבל הדם ואם קיבל ואחר כך חתך פסול מפני שמנונית הבשר שבחוץ ובקדשים קלים אין צריך לחתוך אלא מחזיר רגלה לפנים ומקבל שבשר קדשים [קלים] שיצא קודם זריקה כשר:",
            "תלה הבהמה ושחטה באויר העזרה פסולה שנאמר על ירך המזבח עד שישחוט בארץ:",
            "היתה הבהמה בארץ ונתלה ושחט והוא תלוי באויר בקדשי קדשים פסול בקדשים קלים כשר:",
            "שחט מיעוט סימנים בחוץ וגמרן בפנים או ששחט מיעוטן בדרום וגמרן בצפון פסולין שישנה לשחיטה מתחילתה ועד סוף:",
            "נתלה וקיבל הדם מצואר בהמה המונחת בקרקע פסול שאין דרך שירות בכך:",
            "היה עומד בעזרה ותלה המזרק בידו וקיבל הדם באויר או שהגביה הבהמה וקיבל הדם באויר כשר שאויר המקום כמקום:",
            "נתן מזרק לתוך מזרק וקיבל כשר מין במינו אינו חוצץ הניח סיב בתוך המזרק וקיבל כשר מפני שהסיב חלול והרי הדם יורד לתוך המזרק ואין כאן חציצה אבל אם עשה כן בקמיצת המנחה וקמץ מתוך הסיב פסולה:",
            "קבלת הדם והולכתו למזבח וזריקתו וכן הולכת איברים לכבש כל אחת מאלו אינה כשירה אלא בכהן הכשר לעבודה כמו שביארנו בקמיצת המנחה ובמליקת העוף:",
            "והולכה שלא ברגל אינה הולכה לפיכך כהן גדול שקיבל את הדם ועמד במקומו וזרקו למזבח נפסל הזבח:",
            "קיבל בימינו ונתן לשמאלו יחזיר לימינו קיבל בכלי חול נפסל הזבח קיבל בכלי קודש ונתן לכלי חול יחזיר לכלי קודש:",
            "נשפך מן הכלי על הרצפה ואספו כשר אבל אם נשפך מצואר הבהמה על הרצפה ואספו ונתנו לכלי השרת נפסל הזבח:",
            "נשפך מקצת הדם מצואר בהמה על הארץ ולא אספו וקבל מקצתו מצואר בהמה הרי זה כשר ובלבד שיהיה זה הדם שנתקבל דם הנפש לא דם התמצית ולא דם העור:",
            "כל הזבחים שקיבל דמם אחד מן הפסולין לעבודה או שהוליך את הדם למזבח או שזרקו למזבח כהלכתו נפסל הזבח קיבל הכשר ונתן לפסול ולא הלך בו הפסול אלא עמד במקומו יחזיר לכשר אבל דם שהוליכו הפסול לעבודה והחזירו לכשר והוליכו או שהוליכו הכהן תחילה והחזירו ונתנו לפסול והוליכו הואיל והוליכו הפסול בין בתחילה בין בסוף נפסל הזבח שהרי אי אפשר לתקן דבר זה:",
            "קיבל הפסול אם נשאר דם הנפש חוזר הכשר ומקבל ומוליך וזורק שאין הפסולין לעבודה עושין הדם הנשאר שירים חוץ מן הטמא הואיל והוא ראוי לעבודה בקרבן הבא בטומאה כמו שביארנו עושה שירים כיצד קיבל הטמא אף על פי שקיבל אחריו הכשר דם הנפש וזרקו נפסל הזבח שזה שקיבל הכשר באחרונה שירים הוא ואינו כלום:",
            "בהמה שחסר מאיבריה כל שהוא אחר שחיטה קודם קבלת הדם נפסלה אפילו צרם באזנה קודם קבלה הרי זה לא יקבל שנאמר ולקח מדם הפר שיהיה שלם כולו בשעת הקבלה ואם קיבל מן החסרה וזרק הרי זה פסול:",
            "אבל אם חסרה אחר קבלה קודם זריקה אפילו אבד הבשר קודם זריקת הדם או נשרף אם נשתייר כזית מן הבשר או כזית מן האימורין זורק את הדם ואם לאו אינו זורק ובעולה אפילו כחצי זית מן הבשר וחצי זית מן האימורין מפני שכולה לאשים:",
            "נשאר פחות מכזית לא יזרוק ואם זרק לא הורצה נפסל הבשר קודם זריקה או שיצא חוץ לעזרה לא יזרוק הדם ואם זרק הורצה:",
            "בשר קדשים קלים שיצא חוץ לעזרה קודם זריקת דמים אע\"פ שנזרק הדם והבשר בחוץ הזבח כשר מפני שסוף הבשר לצאת והזריקה מועלת ליוצא לשרפו אבל לא לאכלו:",
            "וכן אימורי קדשים קלים שיצאו לפני זריקת דמים ונזרק הדם והם בחוץ לא נפסל הזבח ואם החזירן מקטירין אותן ואף על פי שלא החזירן חייבין עליהן משום פיגול ונותר וטמא:",
            "כל הזבחים של יחיד בין שנטמא בשר והחלב קיים בין שנטמא חלב והבשר קיים זורק את הדם נטמאו שניהן לא יזרוק ואם זרק הורצה שהציץ מרצה על הטומאה וכן אימורין או איברי עולה שנטמאו והקטירן הציץ מרצה כמו שביארנו וכל קרבנות הצבור שנטמא הבשר והחלב כולו הרי זה זורק את הדם:",
            "דם קדשים שיצא חוץ לעזרה נפסל הזבח ואע\"פ שחזר והכניסו וזרקו על המזבח לא נרצה:",
            "וכל דם הקדשים אינו מקבל טומאה כלל שנאמר בדם על הארץ תשפכנו כמים דם שנשפך כמים הוא הנחשב כמים ומקבל טומאה אבל דם קדשים שאינו נשפך כמים אינו מקבל טומאה:",
            "ודם ששקעה עליו חמה ולא נזרק נפסל הזבח ואם זרקו לא הורצה:"
        ],
        [
            "כל הדמים הניתנין על מזבח החיצון אם נתן מתנה אחת בלבד כיפר ואפילו בחטאת מתנה אחת היא העיקר ושאר הארבע מתנות למצוה שנאמר ודם זבחיך ישפך על מזבח ה' אלהיך שפיכת הדם על המזבח היא העיקר:",
            "וכל הניתנין בזריקה שנתנן בשפיכה יצא שנאמר ודם זבחיך ישפך:",
            "כל הדמים הניתנין על מזבח הפנימי אם חסר אחת מהן לא כיפר אלא כולן הן עיקר הכפרה שהרי הכתוב הקפיד על מניינן שנאמר שבע פעמים:",
            "חטאת שנתן ממנו מתנה אחת ומתו הבעלים ישלים ארבע מתנות לאחר המיתה:",
            "אבל אם נתן האחת ביום לא יתן השלש בלילה:",
            "ואם נתן אחת בפנים והשלימן בחוץ חייב משום מעלה בחוץ:",
            "היה מזה ונקטעה ידו של מזה קודם שיגיע דם לאויר המזבח לא עלתה לו הזייה:",
            "שינה מתן קרבנות בחטאת בין בחטאת הנעשית בפנים בין בחטאת הנעשית בחוץ נפסל אבל בשאר קדשים כשרין:",
            "נתן הדם מן הקרן ולפנים בין בחטאת בין בשאר קדשים בין במזבח הפנימי בין במזבח החיצון פסול:",
            "דם שמצותו ליתן אותו למעלה מחצי המזבח שנתנו למטה או שמצותו ליתנו למטה ונתנו למעלה או שמצותו ליתנו בפנים בהיכל ונתנו על מזבח החיצון או הניתנין על מזבח החיצון שנתנן לפנים בהיכל או שנתן דם הניתנין בחוץ על הכבש שלא כנגד היסוד הרי בשר הזבח פסול ואף על פי כן נתכפרו הבעלים בו כיון שהגיע דם למזבח אף על פי שהגיע שלא למקומו הרי הוא כמו שהגיע למקומו לכפר במה דברים אמורים כשהיה זה הזורק כשר לעבודה אבל אם קבל הכשר ונתן לפסול ונתן הפסול את הניתנין למעלה למטה ואת הניתנין בפנים בחוץ ואת הניתנין בחוץ בפנים או שנתן על הכבש שלא כנגד היסוד לא נפסל בשר הזבח אם נשאר דם הנפש אלא יחזור הכשר ויקבל שאר דם הנפש ויזרוק הדם במקומו:",
            "דמי קדשים שנתערבו בין דם בדם בין כוסות בכוסות אם נתערבו הניתנין מתנה אחת בניתנין מתנה אחת יתן הכל מתנה אחת וכן הניתנין מתן ארבע בניתנין מתן ארבע יתן הכל מתן ארבע נתערבו הניתנין מתנה אחת בניתנין מתן שתים שהן ארבע יתן הכל מתנה אחת נתערבו הניתנין למעלה בניתנין למטה ישפך הכל לאמה והזבחים פסולין אפילו נתערבו שירי החטאת עם דם העולה שמקום הכל למטה ישפך הכל לאמה:",
            "ואם לא שאל אלא נתן מן התערובות למעלה ולמטה הרי זה כשר נתן למעלה ושאל יתן למטה ואלו ואלו עלו לו:",
            "נתערבו הניתנין בפנים בניתנין בחוץ ישפוך הכל לאמה ואם לא שאל ולקח דם התערובת ונתן ממנו בפנים ובחוץ בין שנתן בפנים וחזר ונתן בחוץ או בחוץ וחזר ונתן בפנים הכל כשר במה דברים אמורים בשאר דמים הניתנים בחוץ חוץ מן החטאת אבל דם חטאת הנעשית בחוץ שנתערב בדם חטאת הנעשית בפנים אם נתן בחוץ וחזר ונתן בפנים כשר נתן בפנים וחזר ונתן בחוץ פסולה שדם חטאת שנכנס להיכל אפילו חטאת יחיד הנאכלת אסורה שנאמר וכל חטאת אשר יובא מדמה וגו' והוא שיבא דרך שער ההיכל שנאמר יובא דרך ביאה אבל אם הכניסו בפשפש או דרך חלון או גג אינו נפסל:",
            "פר העלם ושעיר ע\"ז שדמם נכנס להיכל אם הכניסו לקודש הקדשים נפסל שבמקום זה פנימה של מקומן הוא וכן פר ושעיר של יום הכפורים שדמם נכנס לקודש הקדשים אם הכניס דמם לקודש הקדשים והזה ממנו והוציאו להיכל וחזר והכניסו לקודש הקדשים נפסל ואינו גומר ממנו הזיות שבקודש הקדשים כיון שיצא יצא וכן אם גמר הזיות שבקודש הקדשים והוציאן להיכל והזה מקצת הזיות והוציאן חוץ להיכל וחזר והכניסן להיכל אינו גומר הזיות שבהיכל שכיון שיצא הדם חוץ למקומו נפסל:",
            "חטאת שקיבל דמה בשני כוסות ויצא אחד מהם לחוץ הפנימי כשר ויזה ממנו נכנס אחד מהם להיכל והזה ממנו שם אף החיצון פסול שנאמר אשר יובא מדמה אפילו מקצת דמה אם נכנס לכפר בקדש נפסלה:",
            "דם חטאת שהכניסו לכפר בו בפנים ולא כיפר אלא הוציאו ולא הזה ממנו בפנים כלום אם הכניסו בשוגג הרי זה כשר ומזה ממנו בחוץ שהרי לא כיפר בקדש ואם הכניסו במזיד פסול:",
            "הכניס החטאת עצמה להיכל כשירה שנאמר אשר יובא מדמה ולא בשרה:",
            "חטאת העוף שפרכסה ונכנסה להיכל כשירה:",
            "הכניס דם חטאת העוף להיכל בצוארה הרי זה ספק אם הצואר חשוב ככלי:",
            "נפשך דם חטאת העוף ואספו הרי זה ספק אם הכלי פוסל בדמה או אינו פוסל לפיכך תשרף ככל חטאת העוף שהוא ספק:",
            "חטאת שקיבל דמה בארבעה כוסות ונתן מתנה אחת מכל כוס וכוס שיירי ארבעתן נשפך על היסוד שנאמר ואת כל דמה ישפוך נתן ארבע המתנות מכוס אחד שיירי אותו הכוס נשפך על היסוד ושאר הכוסות נשפכין לאמה:",
            "דם שנפל לתוך המים או לתוך דמי חולין לא יזה ממנו ואם הזה פסול נפל מים לתוך הדם שבמזרק אם יש בו מראה דם כשר נפל לתוכו יין או דם חולין אומדין אותו אילו היו מים אם ראויין לבטל דם שבמזרק עד שלא יהיו מראיו מראה דם הרי זה לא יזה ממנו ואם אינם ראויין לבטל מראיו יזה ממנו:",
            "דם הקדשים שנתערב בדם פסולי המזבח או בדם הקדשים שנפסלו בשחיטה ישפך הכל לאמה ואפילו קרבו כל הכוסות חוץ מאחד ישפך לאמה וכל אותן הזבחים פסולים נתערב בדם התמצית ישפך לאמה ואם לא שאל ונתן כשר:",
            "האימורין ואיברי העולות והקמצים והלבונה ומנחות הנשרפות אחר שנתקדשו בכלי שרת אם זרק אחד מכל אלו על גבי האשים בין ביד בין בכלי בין בימין בין בשמאל הרי אלו כשרים:",
            "היין והמים שנסכן בין בקערה בין בהין בין בשאר כלי השרת כשרים נסכן בכלי חול או בידו פסולין:",
            "איברים שסידרן וכן קומץ שסידרו וסידר העצים של מערכה למעלה מהם או שסידרן מצדי העצים הרי זה ספק אם דרך הקטרה בכך או אין דרך הקטרה בכך לפיכך לא יעשה כן לכתחלה ואם עשה הורצה:"
        ],
        [
            "קדשי קדשים ששחטן בראש המזבח כאילו שחטן בצפון שנאמר וזבחת עליו את עולותיך ואת שלמיך מלמד שכל המזבח ראוי לשחיטת העולה ושחיטת השלמים:",
            "עולה ששחטה בראש המזבח או ששחטה למטה והעלה אותה לראש המזבח יפשיט אותה וינתחנה במקומה ומוריד הקרבים ומדיחן למטה וחוזר ומעלה אותן ומוריד העור ונותנו לכהנים:",
            "וכן זבחים שחוטים שעלו לגבי המזבח מפשיטן ומנתחן במקומן ומוריד הקרבים ומדיחן במים וחוזר ומעלה אותן ומוריד את העור ואת הבשר ונותנו לבעלים וחוזר ומקטיר את השאר ומפני מה לא יוריד הכל אלא יפשיט וינתח בראש המזבח שכל הראוי לאשים אם עלה לראש המזבח לא ירד שנאמר כל הנוגע במזבח יקדש יכול אע\"פ שאינו ראוי תלמוד לומר היא העולה על מוקדה מה עולה שהיא ראויה לאשים אם עלתה לא תרד אף כל הראוי לאשים אם עלה לא ירד:",
            "עולה שהעלה חיה לראש המזבח תרד שעדיין אינה ראויה:",
            "וכן קומץ המנחה שלא נתקדש בכלי שרת וכל איסורי המזבח שעלו ירדו לפי שאינן ראויין מתחילתן:",
            "וכן בהמת קדשים שנשחטה בלילה או נשפך דמה או שיצאת חוץ לעזרה אם עלתה תרד:",
            "אבל קדשים שלנו או שלן הדם או הבשר או האימורים וזבח שיצא חוץ לעזרה או שנטמא או נפסל במחשבת הזמן או במחשבת מקום או במחשבת שינוי או שקבלו הטמאים וזרקו את דמו הואיל וראויין בעבודת קרבן הבא בטומאה ושנתן דמו חוץ למקומו או קדשי קדשים שנשחטו בדרום או שנתקבל דמם בדרום אף על פי שכל אלו פסולים אם עלו לראש המזבח לא ירדו:",
            "כל שפיסולו בקודש הקדש מקבלו וכשם שאם עלו לא ירדו כך אם ירדו לא יעלו שנייה שהרי פסולין הם:",
            "ואם משלה בהם האור אע\"פ שירדו יעלו שנייה וישלים הקטרתן:",
            "קומץ שנתפגל ומקצתו בארץ ומקצתו משלה בו האור יעלה כולו:",
            "איברים וחלבים וקמצים שלנו בראשו של מזבח כאילו לנו בעזרה ואם ירדו לא יעלו אבל אם לא ירדו מקטירין אותן לעולם:",
            "ואויר מזבח כמזבח ואימורי קדשים קלים שהעלן קודם זריקת דמים לא ירדו שהרי נעשה לחמו של מזבח:",
            "הפריש שני אשמות לאחריות ושחט את שניהם וקדם והעלה אימורים של אחד מהם קודם זריקה הרי אלו ירדו:",
            "הזבח הפסול והנסכים הפסולים שעלו למזבח הזבח לא ירד כמו שביארנו מפני שהוא ראוי לאשים והנסכים ירדו וכן נסכים הבאים בפני עצמן שנפסלו ועלו וירדו:",
            "עוף שמלקו זר ועלה לא ירד וקומץ המנחה שקמצו ועלה ירד אף על פי שזה פסול וזה פסול זה כאילו לא נתקדש כלל ואחד הזר ואחד שאר הפסולים:",
            "ואלו אם יעלו ירדו:כל שאינו ראוי לאשים בשר קדשי קדשים ובשר קדשים קלים מותר העומר ושיירי מנחות ושתי הלחם ולחם הפנים והקטרת וצמר שבראשי כבשים ושער שבזקן התיישים והעצמות והגידים והקרנים והטלפים בזמן שאינן מחוברים אם עלו ירדו:",
            "קומץ שמיצה שמנו על העצם וירד העצם יחזירו שהדבר ספק שמא חבורי עולין כעולין הם חשובין:",
            "מזבח הפנימי מקדש פסולים בין ראויין לו בין שאינן ראויין לו אבל מזבח החיצון אינו מקדש אלא פסולין הראויין לו כמו שביארנו כיצד מזבח החיצון שעלו לו זבחים שנפסלו לא ירדו עלתה לו קטרת זרה תרד שאין הקטרת זרה ראויה למזבח החיצון אבל מזבח הפנימי שעלה לו קומץ מנחה בין כשר בין פסול לא ירד וכן כל כיוצא בזה כשם שהמזבח מקדש את הראוי לו כך הכבש ושאר כלי השרת מקדשין את הראוי להם שהרי נאמר בכלים כל הנוגע בהם יקדש משיגיע לכבש דבר הראוי לו לא ירד ואע\"פשנפסל וכן כשיגיע לכלי שרת כל דבר הראוי לו מתקדש ולא יפדה לעולם ואף על פי שנפסל כמו שביארנו באיסורי המזבח:",
            "אין כלי הלח מקדשות את היבש ולא כלי היבש מקדשות את הלח בד\"א במדות הלח והיבש שהיו במקדש כמו שביארנו בהלכות כלי המקדש אבל המזרקות מקדשות הלח והיבש וכלי שרת מקדשין דם הפסול ליקרב:",
            "כל כלי השרת אין מקדשין אלא במקדש ואין מקדשין אלא מדעת ואין מקדשין אלא מתוכן ואין מקדשין אלא שלימים ניקבו אם עושין מעין מלאכתן שהיו עושין והם שלימים מקדשין ואם לאו אין מקדשין ואין מקדשין אלא מליאין אבל המדות אין מקדשות חסרות אלא אם דעתו למלאותן ואם אין דעתו למלאותן מקדשות להפסל אבל לא ליקרב:",
            "כלי שרת מקדשין שלא בזמנן להפסל אבל לא להקרב כיצד דבר שמצותו ביום שנתקדש בכלי שרת בלילה נפסל וישרף אבל אינו קרב כגון שקמץ מנחה בלילה ונתן קומצה לכלי שרת הרי זו נשרפת:",
            "מזבח שנפגם נפסלו כל הקדשים שהיו שם שחוטין במקדש שעדיין לא נזרק דמם שהרי אין שם מזבח לזרוק עליו ונאמר וזבחת עליו את עולותיך ואת שלמיך כלומר תזבח והוא עומד בתקונו לא פגום:",
            "אבל קדשים חיים שהיו שם בעזרה כשנפגם לא נפסלו אלא כשיבנה המזבח יקרבו שאין בעלי חיים נדחין:",
            "הקדיש בהמות עד שלא נבנה המזבח כשיבנה מקריבין אותן שהדחוי מעיקרו אינו דיחוי:",
            "וכן אין אוכלין קדשים והמזבח פגום שנאמר ואכלוה מצות אצל המזבח והוא הדין לקדשים קלים שאין אוכלין אותן בירושלים והמזבח פגום עד שיבנה:"
        ],
        [
            "ולד חטאת ותמורת חטאת וחטאת שמתו בעליה וחטאת שאבדה ונמצאת אחר שכיפרו הבעלים הרי אלו ימותו נמצאת אחר שנשחטה החטאת השניה שהפריש קודם שיזרק דמה הרי זו ספק אם תמות אם תרעה עד שיפול בה מום לפיכך תמות וכיצד הן מתות לא שיהרגם בכלי או בידו אלא יכניסם לבית ונועל עליהם עד שימותו ודברים אלו כולם מפי משה רבינו נשמעו אין כל הדברים אמורים אלא בחטאת יחיד בלבד אבל חטאת צבור שאבדה ונמצאת אחר כפרה בין ראויה בין אינה ראויה תרעה עד שיפול בה מום ותמכר ויפלו דמיה לנדבה ואין אתה יכול לומר בחטאת צבור ולד או תמורה או שמתו בעליה שכל קרבנות הצבור זכרים ואין הצבור עושין תמורה כמו שיתבאר ואין כל ישראל מתים:",
            "פר ושעיר של יום הכפורים שאבדו והפריש אחרים תחתיהן וכן שעירי ע\"ז שאבדו והפריש אחרים תחתיהן ירעו עד שיפול בהן מום וימכרו ויפלו דמיהן לנדבה שאין חטאת הצבור מתה ולמה לא יקרבו עצמן נדבה שהרי זכרים הם גזרה לאחר כפרה משום לפני כפרה:",
            "המפריש חטאתו ואבדה והפריש אחרת תחתיה ונמצאת הראשונה והרי שתיהם עומדות משך אחת משתיהן ונתכפר בה האחרת תמות בא להמלך אומרין לו שיתכפר בזו שהפריש בראשונה והשניה תרעה עד שיפול בה מום ויפלו דמיה לנדבה היתה אחת מהן תמימה ואחת בעלת מום תמימה תקרב ובעלת מום תפדה נשחטה בעלת מום קודם שיזרק דם התמימה הרי זו אסורה בהנאה היו שתיהן בעלי מומין ימכרו שתיהן ויביא מדמיהם חטאת והשאר יפול לנדבה:",
            "הפריש חטאתו ואבדה והפריש אחרת תחתיה ואבדה והפריש אחרת ונמצאו האובדות והרי שלשתן עומדות ונתכפר בראשונה שנייה מתה ושלישית רועה נתכפר בשלישית שנייה מתה וראשונה רועה נתכפר באמצעית שתיהם מתות:",
            "המפריש שתי חטאות לאחריות מתכפר באי זו שירצה והשנייה תרעה עד שיפול בה מום ויפלו דמיה לנדבה:",
            "הפריש חטאת מעוברת וילדה הרי היא וולדה כשתי חטאות שנתפרשו לאחריות:",
            "המפריש חטאתו ועברה שנתה תרעה עד שיפול בה מום ותמכר ויביא בדמיה אחרת וכן אם הפריש חטאתו ונפל בה מום יביא בדמיה אחרת:",
            "כל חטאת שאבדה ונמצאת קודם כפרה (אע\"פ שנמצאת בעלת מום או שנמצאת אחר שעברה שנתה) אינה מתה אלא תרעה עד שיפול בה מום ויפלו דמיה לנדבה נמצאת אחר כפרה אף על פי שנמצאת בעלת מום או עברה שנתה הואיל והיתה אבודה בשעת כפרה הרי זו תמות:",
            "היתה גנובה או גזולה בשעת כפרה ואח\"כ חזרה אינה מתה אלא תרעה לא שמעו ממשה רבינו אלא אבודה היתה עיקר אבידתה בלילה אע\"פ שהיתה אבודה בשעת כפרה אינה מתה אלא תרעה:",
            "אבדה ממנו ולא מן הרועה או שאבדה מן הרועה ואינה אבודה מבעליה אינה מתה אלא רועה:",
            "וכל אלו שרועות רועות עד שיפול בהן מום ויפלו דמיהן לנדבה:",
            "היתה אבודה ממנו ומן הרועה ואחד מכירה אפילו בסוף העולם הרי זו ספק לפיכך תמות:",
            "היתה נחבאת אחורי הדלת או בסתר המדרגה הרי זו אבודה שהרי אין אדם רואה אותה בשעת כפרה היתה בשדה או באגם הרי זו ספק אבודה שמא יש שם אדם רואה אותה בשעת כפרה לפיכך תמות מספק:",
            "השולח חטאתו ממדינת הים מקריבין אותה בחזקת שהוא קיים במה דברים אמורים בחטאת העוף או בחטאת בהמה של אשה שאינה בת סמיכה כמו שביארנו אבל אשם ודאי שמתו בעליו ושכפרו בעליו ירעה עד שיפול בו מום וימכר ויפלו דמיו לנדבה שכל שבחטאת תמות באשם ירעה עד שיפול בו מום ויפלו דמיו לנדבה:",
            "כל אשם שניתק לרעייה אם הקריבו עולה כשר ולמה לא יקרב בעצמו עולה לכתחילה גזירה לאחר כפרה משום לפני כפרה:",
            "המפריש נקבה לאשמו תרעה עד שיפול בה מום ותמכר ויביא בדמיה אשם אם הקריב אשמו יפלו דמיה לנדבה וכן ולדה:",
            "הפריש נקבה לעולתו וילדה זכר ירעה עד שיפול בו מום ויביא בדמיו עולה:",
            "אבל הדיוט שהפריש זכר לחטאת ונשיא שהפריש שעירה לחטאת וכהן משיח שהפריש פרה לחטאת הרי אלו אין מתקדשין לא קדושת הגוף ולא קדושת דמים לפיכך ימכרו שלא במום:",
            "הביא אשם תלוי ונודע לו שלא חטא או שחטא ודאי אם עד שלא נשחט ירעה עד שיפול בו מום ויפלו דמיו לנדבה מפני שלבו של אדם דוה על עונותיו והואיל ועל ספק הפרישו גמר בלבו להקדיש הפריש אפילו ע\"פ עדים והוזמו יפלו דמיו לנדבה ואם אחר שנשחט נודע לו הדם ישפך והבשר ישרף כשאר פסולי המוקדשין נודע לו אחר שנזרק הדם הבשר יאכל לכהנים ככל האשמות:",
            "אשם ודאי אינו כן אם עד שלא נשחט נודע לו שלא חטא יצא וירעה בעדר כשאר החולין ואין בו קדושה כלל ואם משנשחט הרי זה יקבר ואם משנזרק הדם הבשר יצא לבית השריפה כשאר פסולי המוקדשין:",
            "מי שנתחייב באשם תלוי והפריש שנים לאחריות מתכפר באחד והשני ירעה עד שיפול בו מום ויפלו דמיו לנדבה ואין צריך לומר באשם ודאי שהוא כן:",
            "כל האשמות שבתורה באין בני שתים ובאים בכסף שקלים חוץ מאשם מצורע ואשם נזיר שהם בני שנה ואין לדמיהם קצבה אשם תלוי בא מן הקטנים או מן הגדולים ומפי השמועה למדו שאינו בא אלא בכסף שקלים:",
            "הוזלו אילים ולא ימצא איל בשתי סלעים אין לו תקנה אלא ישהא עד שיוקרו ויביא בשתי סלעים שהרי הקפידה תורה על דמיו ונתנו לו קצבה:",
            "הפריש אשמו והיה בשעת הפרשה יפה סלע ובשעת כפרה יפה שתים כשר שהדחוי מעיקרו אינו דחוי ועדיין לא נראה עד שנעשה שוה שתים ואף על פי שהשביח מאליו אדם מתכפר בשבח הקדש היה בשעת הפרשה יפה שתים ובשעת כפרה יפה סלע הרי זה פסול חזר ונעשה יפה שתים יחזור לכשרותו שאין בעלי חיים נדחין כמו שביארנו למה הדבר דומה למום שנפל ועבר:",
            "הפריש שתי סלעים לאשם ולקח בהם שני אילים לאשם אם היה אחד מהן יפה שתי סלעים יקרב לאשמו והשני ירעה עד שיפול בו מום ויפלו דמיו לנדבה:",
            "היה חייב באשם בן שנה והביא בן שתים או בבן שתים והביא בן שנה או ששחטו מחוסר זמן בבעלים פסול ותעובר צורתו ויצא לבית השריפה זה הכלל כל הפסול בחטאת פסול באשם חוץ מן האשם ששחטו שלא לשמו שהוא כשר כמו שיתבאר:",
            "עולת נזיר עולת יולדת עולת מצורע ששחטן בני שנים עשר חדש ויום אחד או מחוסרי זמן בבעלים כשרים וטעונין נסכים זה הכלל כל שאינו פוסל בעולת נדבה אינו פוסל בעולת חובה בין עלתה לבעלים בין שלא עלתה להם:"
        ],
        [
            "המפריש מעות לחטאתו ומת ילכו המעות לים המלח וכן המפריש מעות לחטאתו ואבדו והקריב חטאת תחתיהן ונמצאו המעות אחר כפרה ילכו לים המלח:",
            "הפריש מעות לחטאתו ואבדו והפריש מעות אחרות תחתיהן ולא הספיק ליקח בהן חטאת עד שנמצאו מעות הראשונות יביא מאלו ואלו לחטאת והשאר יפלו לנדבה:",
            "הפריש מעות לחטאתו ואבדו והפריש חטאת תחתיהן ולא הספיק להקריבה עד שנמצאו המעות והרי החטאת בעלת מום תמכר ויביא מאלו ואלו חטאת והשאר יפלו לנדבה:",
            "הפריש חטאתו ואבדה והפריש מעות תחתיה ולא הספיק ליקח בהם עד שנמצאת חטאתו והרי היא בעלת מום תמכר ויביא מאלו ואלו חטאת והשאר יפלו לנדבה:",
            "הפריש שני צבורי מעות לאחריות מתכפר באחד מהם והשני יפול לנדבה:",
            "המפריש חטאתו או דמי חטאתו וכסבור שהוא חייב ונמצא שאינו חייב הרי אלו חולין ולא נתקדשו הפריש שתים או דמי שתים וכסבור שהוא חייב שתים ונמצא שאינו חייב אלא אחת יביא אחת והשאר יפלו לנדבה:",
            "הלוקח מעות בידו או שהיה מלקט ואמר אלו אביא מהם חטאתי המותר חולין וכן יראה לי שהדבר קל וחומר בשאר הקרבנות שהמותר חולין:",
            "המפריש מעות למנחת חוטא והביא מהם מנחתו או שהפריש מנחת חוטא והותירה המותר יביא מנחת נדבה אבל מותר עשירית האיפה של כהן גדול שהיא החביתין ירקב וכן מותר לחמי תודה ומותר לחמו של נזיר ירקבו ומותר דמי נסכיו יפלו לנדבה כבר ביארנו בשקלים שמותר השקלים חולין:",
            "מותר קיני זבים קיני זבות קיני יולדות חטאות ואשמות מותריהם יפלו לנדבה ויקרבו עולות כמו שביארנו מותר עולה לעולה מותר שלמים לשלמים מותר מנחה למנחה מותר פסח לשלמים מותר נזירים לנזירים מותר נזיר לאותו נזיר במה דברים אמורים שמותר חטאת לנדבה בחטאת קבועה אבל מי שהוא חייב בקרבן עולה ויורד שהפריש מעות לחטאת בהמה והעני מביא תחתיהם עוף ומחללן על העוף ויהנה מהם וכן אם הפריש דמי העוף והעני מביא תחתיהם עשירית האיפה ויחלל המעות עליה ויהנה בהם:",
            "הפריש בהמה ונפל בו מום תמכר ויביא בדמיה עוף אבל אם הפריש עוף ונפסל לא יביא בדמיו עשירית האיפה שאין לעוף פדיון כמו שביארנו באיסורי המזבח:",
            "כל חייבי קינין שבתורה שהפרישו מעות לקיניהן רצה להביא בכל המעות חטאת העוף לבדה יביא רצה להביא בהן עולת העוף לבדה יביא אפילו אמר אלו דמי חטאתי ואלו דמי עולתי יש לו לערב המעות וליקח בהן כאחד חטאתו ועולתו או ליקח בכל חטאת או עולה שאין הקינין מתפרשות אלא בלקיחת הבעלים או בעשיית כהן:",
            "לפיכך אם הפריש מעות לקינין סתם ומת יפלו כל אותן המעות הסתומין לנדבה שהרי כולן ראויין לבא עולה:",
            "מי שהיה מחוייב חטאת ואמר הרי עלי עולה והפריש מעות ואמר אלו לחובתי רצה להביא בהן חטאת בהמה יביא עולת בהמה יביא מת והניח המעות ילכו לים המלח:"
        ],
        [
            "כל הזבחים שנתערב בהן אחת מחטאות המתות או שור הנסקל אפילו אחד ברבוא כולן ימותו לפי שבעלי חיים חשובין הן ואינם בטלין ואם הקריב הורצה שאין בעלי חיין נדחין:",
            "נתערב בהן אחד מאיסורי המזבח ירעו כלם עד שיפול בהן מום וימכור ויביא בדמי היפה שבהן מאותו המין של קדשים שנתערב:",
            "נתערבו קדשים בחולין תמימים ימכרו החולין שבתערובת לצרכי אותו המין ויקרבו כולן כיצד ארבע בהמות שלמים שנתערבו בארבע בהמות חולין תמימים ימכרו הארבע של חולין למי שהוא צריך להביא שלמים ויקרבו הכל שלמים וכן בעולה או באשם והדמים חולין לכל דבר שהרי דמי חולין הן:",
            "נתערב שור הקדש בשוורים של חול גדול שבכולן הקדש וימכרו השאר לצרכי אותו המין נתערבו קדשים בקדשים מין במינו זה יקרב לשם בעליו וזה יקרב לשם בעליו אף על פי שאין כל אחד מהן מכיר קרבנו בד\"א בקרבנות נשים שאין בהם סמיכה אבל קרבנות אנשים הואיל וכל אחד צריך לסמוך על ראש קרבנו הרי אלו לא יקרבו עד שיתן האחד חלקו לחבירו או עד שיפול מום בכל וימכרו ויביאו כל אחד בדמי היפה שבהן מאותו המין:",
            "נתערבו מין בשאינו מינו כגון עולה בשלמים לא יקרבו אפילו כחמורה שבהן שאין מביאין קדשים לבית הפסול:",
            "וכשם שאין ממעטין בזמן אכילתן כך אין ממעטין באוכליהן ולא במקום אכילתן אלא כיצד יעשה ירעו הכל עד שיפול בהם מום וימכר כל אחד מהן לבדו ויביא בדמי היפה שבהן ממין זה ובדמי היפה שבהן ממין האחר ויפסיד המותר מביתו:",
            "אע\"פ שכבר הקריב עולה שחייב בה או שלמים שהיה חייב להקריבן הרי זה מקריב מדמי התערובת עולה אחרת ושלמים אחרים:",
            "חטאת שנתערבה בשלמים ירעו הכל עד שיפול בהן מום ויביא בדמי היפה שבהן שלמים ובדמי היפה שבהן חטאת ואם קדם והקריב חטאת אחרת על חטאת שהפרישה לו כולן ימותו:",
            "וכן אם נתערבו מעות חטאות במעות אשם לוקח שתי בהמות ומחלל דמי חטאת בכל מקום שהוא על חטאת ודמי אשם על אשם ואם כבר קרבה חטאתו יוליך כל המעות לים המלח ואם כבר קרבה אשמו יפלו הכל לנדבה:",
            "תודה שנתערבה בתמורתה שתיהן תקרבנה ויניף הלחם עמהן וכך אם נתערבה תודה בשאר זבחים אף על פי שקרבה תודתו ירעו הכל עד שיפול בהן מום ויביא בדמי היפה תודה אחרת ובדמי היפה זבח אחר:",
            "נתערבה באיל נזיר שתיהם תקרבנה ויניף הלחם עמהן:",
            "בכור שנתערב בפסח שניהם ירעו עד שיפול בהם מום ויאכלו כבכור ולמה לא יקרבו לפי שהפסח נאכל לכל אדם עד חצות והבכור לשני ימים ואינו נאכל אלא לכהנים ואין מביאין קדשים לבית הפסול ואין ממעטין באכילתן:",
            "וכן מעשר שנתערב בפסח כשיפול בהן מום יאכלו כמעשר הבכור והמעשר שנתערבו יאכלו במומן:",
            "וכן שאר קדשים שנתערבו בבכור ובמעשר ירעו עד שיפול בהם מום ויאכלו כבכור שנפל בו מום או כמעשר שנפל בו מום:",
            "אשם שנתערב בשלמים אע\"פ שאין מקריבין משניהן אלא האימורין אבל הבשר נאכל לא יקרבו אלא ירעו עד שיפול בהן מום ויביא בדמי היפה אשם ובדמי היפה שלמים והמותר יפסיד מביתו ואם קדם והקריב אשמו שניהן יפלו לנדבה:",
            "כל הקדשים אפשר שיתערבו מין במינו חוץ מן החטאת עם האשם שאין האשם אלא מזכרי כבשים ואין לך חטאת מן הכבשים אלא נקבה:",
            "וכל אלו המתערבין בחיים אם הקריב הורצה שאין בעלי חיים נדחין:",
            "בהמה שנמצאת מירושלים ועד מגדל עדר וכמדתה לכל רוח אם נקבה בת שנתה היא כונסה לכיפה עד שתמות שמא חטאת היא היתה בת שתים יביאנה שלמים ויביא עמה לחם שמא תודה היא מצא זכר בן שתי שנים אין לו תקנה שמא אשם הוא ועדיין לא כפרו בעליו מצא זכר בן שנה מניחו עד שיפול בו מום ומביא שתי בהמות תחתיו ומתנה ואומר אם עולה היה זה עולה תחתיו ואם שלמים היה זה שלמים תחתיו ומקריב האחד עולה ונסכיו משל צבור והאחר שלמים עם הלחם שמא תודה היה ומה יעשה בזה הנמצא יאכל במומו שאפילו היה בכור או מעשר במומו הוא נאכל ואם פסח אחר זמנו הוא הרי זה שלמים ובזמנו הכל נזהרין בו ואם תאמר שמא אשם נזיר או אשם מצורע הוא אינן מצויין תמיד לפיכך לא חשו להן:",
            "נתערבו קדשים בקדשים אחר שנשחטו יאכלו כחמור שבהן נתערבו בפסולי המוקדשין או בחולין שנשחטו בעזרה תעובר צורתן ויצאו לבית השריפה:",
            "איברי חטאת שנתערבו באיברי עולה מניחין הכל עד שיפסדו ותעובר צורתן ושורפין אותן בעזרה במקום ששורפין פסולי המוקדשין:",
            "אבר של בעלי מומין שנתערב באיברי קדשים אפילו אבר באלף איברים יצאו הכל לבית השריפה ואפילו קרבו כולן חוץ מאחד מן התערובת הרי זה ישרף בעזרה במקום ששורפין פסולי המוקדשין:",
            "חתיכות קדשי קדשים שנתערבו בחתיכות קדשים קלים או הנאכלין ליום אחד בנאכלין לשני ימים יאכלו כחמור שבהן:",
            "חתיכה של חטאת טמאה שנתערבה במאה חתיכות של חטאת טהורה וכן פרוסה של לחם הפנים שנטמא שנתערבה במאה פרוסות של לחם הפנים הטהור הרי זה תעלה כמו שביארנו בתרומות:",
            "אבל חתיכה של חטאת שנתערבה במאה חתיכות של חולין וכן פרוסה של לחם הפנים הטהור שנתערבה במאה פרוסות של חולין הרי אלו לא יעלו אלא יאכל הכל לכהנים ככל המדומעות:"
        ],
        [
            "כל הפסולין לעבודה שמלקו מליקתן פסולה ואף על פי שאותו העוף פסול אינו כנבלת העוף הטהור לטומאה וכן אם מלק בלילה או ששחט חולין בפנים וקדשים בחוץ אינה כנבלה:",
            "מלק תורים שלא הגיע זמנן ובני יונה שעבר זמנם ושיבש גפה ושנסמית עינה ושנקטעה רגלה הרי זו נבלה לכל דבר זה הכלל כל שהיה פסולה בקדש פסולה ואינה נבלה לא היתה פסולה בקדש הרי זו נבלה לכל דבר:",
            "לפיכך המולק ונמצאת טריפה או שמלק בסכין או שמלק חולין בפנים וקדשים בחוץ הרי זו נבלה לכל דבר שאין המליקה מתרת ומטהרת אלא דבר שהוא כשר למזבח:",
            "אבל הנרבע והמוקצה והנעבד והאתנן והמחיר והטומטום והאנדרוגינוס שנמלקו הרי אלו נבלה לכל דבר ומטמאין בגדים בבית הבליעה שאין הקדושה חלה עליהן והרי אין פסולן בקדש:",
            "כבר ביארנו במעשה הקרבנות שחטאת העוף נעשית למטה ועולת העוף למעלה חטאת העוף שעשאה למעלה פסולה בין שעשה הזייתה כמעשה חטאת בין שעשאה כמעשה עולה בין שעשאה לשם עולה בין שעשאה לשם חטאת:",
            "וכן עולת העוף שעשאה למטה אפילו מלק סימן אחד למטה וסימן אחד למעלה פסולה בין שמלקו כמליקת עולה בין שעשאה כמעשה חטאת בין שעשאה לשם חטאת בין שעשאה לשם עולה:",
            "חטאת העוף שמלקה למטה כמליקת עולה לשם חטאת או כמעשה חטאת לשם עולה או כמעשה עולה לשם עולה פסולה:",
            "וכן עולת העוף שעשאה למעלה כמעשה חטאת לשם עולה או כמעשה חטאת לשם חטאת פסולה כמעשה עולה לשם חטאת כשירה ובלבד שלא עלתה לבעלים לשם חובה:",
            "כל אלו העופות שנפסלו מפני מקום עשייתן או מפני שינוי מעשיהן או שינוי שמם אינן כנבלת העוף לטומאה וכן חטאת העוף או עולת העוף שנתפגלה או נטמאה או נעשית נותר אינה מטמאה בבית הבליעה כנבלת העוף שכל אלו פסולן בקדש:",
            "חטאת העוף הבאה על הספק נעשית כמצותה ואינה נאכלת אלא תשרף ככל פסולי המוקדשין וכיצד תבא על הספק כגון שהיתה האשה ספק זבה או ספק יולדת וכל כיוצא בזה ואין לנו חטאת בהמה על ספק שאם נסתפק לו אם חטא אם לא חטא יביא אשם תלוי כמו שיתבאר בהלכות שגגות:",
            "חטאת העוף הבאה על הספק ונודע שהיא חייבת בה ודאי אם עד שלא נמלקה נודע לה תעשה ודאית ותאכל ואם אחר שנמלקה נודע לה הרי זה גומר הזיית דמה ותמציתו ותשרף כדי שלא יאמרו חטאת העוף הבאה על הספק תאכל שהרי בתחלה על ספק באה:",
            "נודע לה שאינה חייבת בה מאחר שנמלקה הרי זו תקבר:"
        ],
        [
            "חטאת העוף שנתערבה בעולת העוף או עולת העוף שנתערבה בחטאת העוף אפילו אחת ברבוא כולן ימותו במה דברים אמורים כשהיו מפורשות בשעת לקיחת הבעלים זו חטאת וזו עולה אבל אם הביא עופות לחובתו מהן חטאת ומהן עולה ולא פירש אלא כולן סתומות ונתערבה חטאת או עולה בחובה זו הסתומה יש להן דינים אחרים:",
            "וכיצד דיניהן אם נתערבה חטאת בחובה זו הסתומה אין כשר אלא מניין חטאות שבחובה בלבד אבל מניין העולות שבחובה עם החטאת שנתערבה בהן פסולין שהרי נתערבה חטאת בעולות:",
            "לפיכך אם היתה החובה שתים בחטאת חצי החובה כשר וחצייה פסול ויראה לי שהוא עושה כולן למטן כמעשה חטאת:",
            "וכן אם נתערבה עולה בחובה זו הסתומה אין כשר אלא מניין עולות שבחובה אבל מניין החטאות שבחובה עם העולה שנתערבה בהן פסולין שהרי נתערבה עולה בחטאת בין שהיתה החובה הסתומה מרובה על העולות שנתערב בה בין שהיו העולות מרובין על החובה הסתומה בין שהיו שתיהן שוות אין כשר אלא מניין עולות שבחובה לפיכך אם היתה החובה שתים בעולות חצי החובה כשר וחצייה פסול ויראה לי שהוא עושה כולן למעלה כמעשה עולה:",
            "חובה סתומה וחובה אחרת סתומה שנתערבו בין שהיו שתיהן משם אחד כגון קיני זבים עם קיני זבים או משני שמות כגון קיני זבים עם קיני יולדות בין שהיו שתיהם לאדם אחד בין שהיו לשנים אם היו שתיהן שוות מחצה כשר ומחצה פסול בין שעשה הכל למעלה או הכל למטה או עשה חציין למעלה וחציין למטה לעולם מחצה כשר ומחצה פסול מפני שהכל חציין עולה וחציין חטאת והחטאת למטה והעולה למעלה אם עשה הכל למעלה חציין כשירות והן עולות ואם עשה כולן למטה חציין כשירות והן חטאות עשה חציין למטה וחציין למעלה חצי החצי שנעשה למעלה כשר מפני התערובת והוא עולות וחצי החצי של מטה כשר והוא חטאות:",
            "היו שתי החובות הסתומות שנתערבו זו גדולה מזו כגון שהיתה אחת ארבע עופות והשנייה שש אם עשה הכל למעלה או עשה הכל למטה מחצה פסול ומחצה כשר ומטעם שביארנו עשה חציין למטה וחציין למעלה אם אחר ששאל עשה כן המועט כשר ואם מדעתו עשה המרובה כשר:",
            "זה הכלל כל שעשה הכהן מדעתו חציין למעלה וחציין למטה ואי אפשר שלא יהיה משל אחד למעלה ולמטה הרי זה המרובה כשר הואיל ודבר ידוע שמקצת קרבנותיו למעלה ומקצתם למטה יהיו כל קרבנותיו כשרים:",
            "שנים שלקחו קיניהן בעירוב או שנתנו דמי קיניהן לכהן לאיזה שירצה הכהן יקריב חטאת ולאיזה שירצה יקריב עולה שאין הקינין מתפרשין אלא בלקיחת הבעלים או בעשיית הכהן כמו שביארנו:",
            "היו לפני הכהן חטאות ועולות עשה שתיהן למעלה או שתיהן למטה מחצה כשר ומחצה פסול עשה חציין למעלה וחציין למטה ולא ידע אם החטאות הם שעשה למטה או העולות הרי הכל פסול שאני אומר העולות הם שעשה למטה והחטאות למעלה:",
            "היו לפניו שלשה צבורי עופות אחד חטאות ואחד עולות והאחד סתום חציו עולות וחציו חטאות ולא פירש אם עשה כלן למעלה או למטה מחצה כשר ומחצה פסול:",
            "עשה חציין למעלה וחציין למטה אין הכשר אלא הסתום בלבד שעשה חציו למעלה וחציו למטה והוא מתחלק בין הבעלים ועולה לשניהן שהרי הכהן אינו יודע לאי זה מהן פירש ולאי זה מהן היה הסתום ושני הצבורין המפורשין פסולין שהרי לא ידע אי זה עשה למעלה ואי זה עשה למטה ושמא העולה נעשית למטה והחטאת למעלה:"
        ],
        [
            "קן סתומה שפרח ממנה גוזל לאויר או שפרח לבין העופות שימותו כולן או שמת גוזל אחד יקח זוג לשני:",
            "פרח לבין הקריבות פסול ופוסל אחד כנגדו שהגוזל הפורח מקן סתום לבין הקריבות פסול ופוסל אחד כנגדו כיצד פרח גוזל מן הסתום לעשרה עופות סתומות אם עשה חמשה למטה וששה למעלה הרי חמש עולות כשירות מהששה של מעלה וארבע חטאות כשירות מהחמשה עופות שנעשו למטה שאני אומר שמא הגוזל הפורח הוא אחד מחמשה של מטה וכן אם עשה מהם ששה למטה וחמשה למעלה נמצאת הכשר חמש חטאות וארבע עולות שאני אומר שמא הגוזל מחמשה של מעלה נמצאת הכשר מהעשרה תשעה הרי פסל אחד:",
            "ארבעה עופות סתומות וארבעה עופות שניות סתומות פרח אחד מן הראשונות לשניות פסל אחד מן השניות אחר שנתערבו חזר אחד מן השניות ופרח לראשונות פסל אחד מן הראשונות ונמצא הכשר מן הראשונות שתים בלבד:",
            "חזר אחד ופרח מן הראשונות לשניות אפילו כל היום אינו מוסיף להפסיד יתר על זה שאפילו הן מעורבות כולן זו בזו מחצה כשר ומחצה פסול כמו שביארנו:",
            "צבור אחד יש בו שני עופות ובשני ארבעה ובשלישי ששה וברביעי שמונה ובחמישי עשרה ובששי שנים עשר ובשביעי ארבעה עשר ופרח גוזל מן הראשונה לשנייה ואחד מן השניה לשלישית ומשלישית לרביעית מרביעית לחמישית ומחמישית לששית ומששית לשביעית וחזר אחד ופרח מצבור לצבור עד שחזר לראשונה שפרח ממנה ראשונה פוסל אחד בהליכתו ואחד בחזירתו הראשונה והשנייה אין להם כלום והשלישית יש לה שני עופות והרביעית יש לה ארבעה והחמישית יש לה ששה והששית יש לה שמונה והשביעית יש לה שנים עשר חזר אחד ופרח פעם שנייה מזו לזו וחזר אחד ופרח מן האחרונה לשלמעלה ממנה עד שחזר לראשונה פוסל אחד בהליכתו ואחד בחזירתו השלישית והרביעית אין להם כלום והחמישית יש לה שני עופות כשרים והששית יש לה ארבעה השביעית יש לה עשרה פרח פעם שלישית גוזל מזו לזו וחזר פעם רביעית מזו לזו פוסל אחד בהליכתו ואחד בחזירתו והחמישית והששית נפסלו כולן והשביעית נשארו לה שמונה עופות כשרין כשיעשה ארבעה עשר שבע למעלה ושבע למטה יהיו שמונה מהן כשרין והששה פסולין מפני תערובת גוזלות אלו שפרחו בהליכה ובחזרה:",
            "קן סתומה וקן מפורשת פרח מן הסתומה למפורשת יקח זוג לשני חזר או שפרח אחד מן המפורשת לסתומה ולא ידע זה שפרח אם היה עולה או חטאת ימותו כל העופות שבסתומה שאם נתערבה בהן עולה כל החטאות שבה פסולות ואם חטאת נתערבה כל העולות שבה פסולות לפיכך ימותו כולן:",
            "חטאת מכאן ועולה מכאן וסתומה באמצע פרח מן האמצע לצדדין אילך אחד ואילך אחד לא הפסיד כלום אלא יאמר זה שהלך אצל החטאות חטאת וזה שהלך אצל העולות עולה חזר אחר שנתערבו ופרח אחד מכאן ואחד מכאן לאמצע השניים האמצעיים ימותו שהרי הן חטאת ועולה מעורבין והצדדין אלו יקרבו חטאת ואלו יקרבו עולה כשהיו פרח מן האמצעית לצדדין כולן ימותו שמא עולה נתערבה בחטאות וחטאת בעולות:"
        ],
        [
            "האשה שאמרה הרי עלי קן כשאלד זכר ילדה זכר מביאה ארבעה עופות שנים לנדרה והן עולה כמו שביארנו ושנים לחובתה משום לידה והן אחד עולה ואחד חטאת נמצאת למד שהכהן צריך לעשות שלש פרידין למעלה ופרידה אחת למטה טעה ועשה שתים למעלה ושתים למטה ולא נמלך צריכה להביא עוד פרידה אחת ויקריבנה למעלה בד\"א כשהביאה הארבעה ממין אחד כגון שהיו כולן תורין או בני יונה אבל אם היו שתי תורין עם שני בני יונה ועשה שנים למעלה ושנים למטה צריכה להביא עוד תור ובן יונה ויעשה שתיהן למעלה כדי לצאת ידי חובתה שאם עשה בתחילה שתי התורין למטה צריכה תור למעלה להשלים חובתה ואם עשה שני בני היונה למטה צריכה בן יונה למעלה להשלים חובתה שאין אדם מביא חובתו גוזל אחד תור אחת או בן יונה אלא או שניהן תורין או שניהן בני יונה:",
            "פירשה נדרה ואמרה לכהן אלו לנדרי ואלו לחובתי ועשאם הכהן שתים למעלה ושתים למטה ולא ידע אי זה מהן עשה למעלה ואי זה מהן עשה למטה צריכה להביא שלשה עופות שנים לנדרה ואחד להשלים חובתה ויעשו השנים למעלה שהרי פירשה נדרה ושמא שנים של נדרה נעשה למטה שהם פסולות במה דברים אמורים בשהביאה הארבעה שפירשה נדרה בשנים מהן ממין אחד אבל אם היו שני מינין תביא ארבעה אחרים שנים ממין שפירשה בו נדרה יעשו לנדרה ושנים מאי זה מין שתרצה יהיו לחובתה ויעשו אחד למעלה ואחד למטה:",
            "קבעה נדרה ואמרה אם אלד זכר הרי עלי שתי תורים וילדה והביאה ארבעה עופות שנים לנדרה ושנים לחובתה ועשה שנים למעלה ושנים למטה ולא ידע אי זה נעשה למעלה ואי זה נעשה למטה וגם היא שכחה ולא ידעה באי זה מין קבעה נדרה אם בתורים או בבני היונה הרי זו צריכה להביא שתי תורים עם שני בני יונה לנדרה ויעשו ארבעתן למעלה ותביא גוזל אחד להשלים חובתה ויעשה למעלה (שכבר עשה שנים למטה שהם חטאת) בד\"א כשהביאה הארבעה תחלה ממין אחד אבל אם היו שני מינין צריכה להביא ששה עופות שתי תורים עם שני בני יונה לנדרה ותביא לחובתה שתי תורים או שני בני יונה ויעשה אחד למעלה ואחד למטה וכן אם נתנתם לכהן ושכחה מה נתנה לו והלך הכהן ועשה ואינו יודע היכן עשה אם הכל למעלה או הכל למטה או מחצה למעלה ומחצה למטה הרי זו תביא שתי תורים עם שני בני יונה לנדרה ותביא שתי תורים או שני בני יונה לחובתה:",
            "קבעה חובתה וקבעה נדרה ושכחה במה קבעה ואפשר שחובתה כבש לעולה ופרידה אחת תור או בן יונה לחטאת לפיכך תביא ששה פרדין ארבעה לנדרה ושנים לחובתה ועוד תביא חטאת אחד בן יונה או תור עם כבש נמצאת שהביאה שבעה עופות [וכבש] :",
            "וכל החטאות האלו אינן נאכלות מפני שהם ספק:"
        ],
        [
            "כל המנחות שקמצן אחד מן הפסולין לעבודה הרי הם פסולות וכן אם לקט הלבונה פסל אע\"פ שלא קמץ:",
            "קמץ הכשר ונתן לפסול קמץ בימינו ונתן לשמאלו ואחר כך נתנו לכלי קמץ מכלי קודש ונתן לכלי חול פסל:",
            "קמץ ועלה בידו צרור או גרגיר מלח או קורט לבונה פסול:",
            "קמץ עד שהוא בחוץ ונכנס לפנים יחזור ויקמוץ בפנים וכשר:",
            "נתפזר הקומץ על גבי הרצפה יחזור ויאספנו:",
            "היתה המנחה שלא בכלי שרת או שהיתה קומצה שלא בכלי שרת או שהעלהו למזבח שלא בכלי שרת או שבללה בשמנה חוץ לעזרה פסולה עד שתהיה בלילתה בפנים:",
            "כל המנחות שיצק עליהן השמן פסול לעבודה כגון הזר וכיוצא בו או שבללן או פתתם או מלחן כשירות הגישן או הניפן חוזר הכהן ומגיש או מניף ואם לא הגיש ולא הניף הכהן כשירות שנאמר והביאה אל בני אהרן וקמץ מקמיצה ואילך מצות כהונה למד על יציקה ובלילה שכשירה בזר:",
            "מנחה שנפל לתוכה שמן מנחה אחרת או שמן חולין כל שהוא נפסלה חיסר שמנה פסולה חיסר לבונתה כשירה והוא שיהיו עליה שני קורטי לבונה אבל קורט אחד פסולה שנאמר את כל לבונתה:",
            "ריבה שמנה ולבונתה עד שני לוגין לכל עשרון ושני קומצי לבונה לכל מנחה כשירה שני לוגין או שני קומצין או יתר על זה פסולה:",
            "מנחת חוטא שנתן עליה שמן או על הקומץ שלה נפסלה נתן עליה לבונה ילקטנה היתה שחוקה הרי זו פסולה מספק שהרי אי אפשר ללקט:",
            "נתן שמן על שיריה אחר שקמץ אינו לוקה ולא פסלה שהרי הקומץ כשר:",
            "נתן משהו שמן על גבי כזית מן המנחה פסלה מספק אבל אם נתן השמן על פחות מכזית לא פסלה ואינו פוסל הלבונה עד שיתן כזית לבונה:",
            "אפילו נתן הלבונה על כל שהוא מן המנחה פסל עד שילקט:",
            "גבלה במים וקמץ כשירה לא נאמר חריבה אלא משמן:",
            "מנחה שקמצה פעמים כשירה אפילו פעמים רבות והוא שיקטיר כזית בבת אחת שאין הקטרה פחותה מכזית:",
            "הקריב הקומץ בלא מלח פסולה שהמלח מעכב במנחה כמו שביארנו מנחה שחסרה קודם קמיצה יביא מתוך ביתו וימלאנה שהקמיצה היא הקובעת לא נתינתה בכלי שרת:",
            "התנדב קומץ לבונה בפני עצמו אם חסר כל שהוא פסול וכן שני בזיכי לבונה שעם הלחם אם חסר אחד מהן כל שהוא פסולין עד שיהיו שני קמצין מתחלה ועד סוף:",
            "הפריש שני קמצין למנחה אחת ואבד אחד מהן קודם קמיצה לא הוקבע לאחר קמיצה הוקבע ופסולה מפני שריבה לבונתה וכן אם הפריש ארבעה קמצים לשני בזיכי לחם ואבדו שנים מהם קודם סלוק הבזיכים לא הוקבעו וכשירים לאחר סלוק הבזיכין הוקבעו ופסולין מפני הרבוי:",
            "קומץ מנחה שנטמא והקטירו הציץ מרצה שנאמר ונשא אהרן יצא הקומץ חוץ לעזרה והכניסו והקטירו אין הציץ מרצה שהציץ מרצה על הטמא ואינו מרצה על היוצא:",
            "קמץ את המנחה ואח\"כ נטמאו שיריה כולן או נשרפו או יצאו חוץ לעזרה או אבדו לא יקטיר הקומץ ואם הקטיר הורצה נשאר מעט מן השירים בכשרותן יקטיר הקומץ ואותן השירים שנשארו אסורין באכילה:",
            "היתה מחיצה מלמטה בכלי שיש בו עשרון של מנחה אף על פי שהוא מעורב מלמעלה לא יקמוץ ואם קמץ פסולה:",
            "היה הכלי חלוק במחיצה מלמעלה ומעורב מלמטה קומץ ממנו:",
            "חלק העשרון בכלי אחד ואין חלקיו נוגעין זה בזה ואין ביניהן מחיצה הרי זה ספק אם מצרף הכלי לקמיצה או אינו מצרף לפיכך לא יקמוץ ואם קמץ לא יקטיר ואם הקטיר הורצה ולא יאכלו השירים:",
            "קמץ ונתן הקומץ למעלה על השלחן כנגד גובה מערכת לחם הפנים קדשו השלחן להפסל אבל אינו מקדשו ליקרב ואינו קרב עד שיתקדש בכלי שרת הראוי לקומץ:",
            "הדביק הקומץ לדופן הכלי וקמץ או שהפך הכלי על ידו וקמץ מתוכו ופיו למטה לא יקטיר ואם הקטיר הורצה:",
            "עשרון שחלקו ואבד אחד מחלקיו והפריש חלק אחר תחתיו ונמצא האבוד והרי שלשתן מונחין בכלי אחד ואין נוגעין זה בזה נטמא זה שאבד הרי הוא מצטרף עם חלק ראשון ונפסלו וזה שהפריש אינו מצטרף אלא ישלים עליו נטמא המופרש מופרש וראשון מצטרפין ונפסלו וזה שנמצא אינו מצטרף עמהן נטמא החלק הראשון הרי האבוד והמופרש תחתיו מצטרפין:",
            "וכן לענין קמיצה קמץ מן הנמצא שיריו עם החלק הראשון נאכלין והמופרש אינו נאכל קמץ מן המופרש שיריו נאכלין והנמצא אינו נאכל קמץ מן הראשון שניהן אין נאכלין לפי ששניהן שירים יתירים שהרי הן עשרון שלם ודומין למנחה שלא נקמצה שהיא אסורה והיאך קרב הקומץ הזה והרי לפניו עשרון ומחצה מפני שהקמיצה תלויה בדעת הכהן ובעת שקומץ אין דעתו אלא על העשרון בלבד והרי החלקים אינן נוגעין זה בזה:",
            "קומץ מנחה שנתערב בקומץ מנחה אחרת מקטיר שניהן כאחת והן כשירות וכן אם נתערב הקומץ במנחת כהנים או במנחת הנסכים או בחביתי כהן גדול הרי אלו כשירות ויקטיר הכל כאחד שהכל לאשים:",
            "שתי מנחות שלא נקמצו שנתערבו זו בזו אם יכול לקמוץ מזו בפני עצמו ומזו בפני עצמו כשירות ואם לאו פסולות:",
            "קומץ שנתערב במנחה שלא נקמצה לא יקטיר ואם הקטיר הכל זו שנקמצה עלתה לבעלים וזו שלא נקמצה לא עלתה לבעלים:",
            "נתערב קומצה בשיריה או שנתערבו שיריה בשירי חברתה לא יקטיר ואם הקטיר עלתה לבעלים:"
        ],
        [
            "שתי הלחם ולחם הפנים ועומר התנופה שהוסיף במדתן או חסר כל שהוא פסולות:",
            "חלות תודה ורקיקי נזיר שחסרו עד שלא נזרק דם הזבח פסולין משנזרק דם הזבח כשירין:",
            "וכן שתי הלחם שחסרו עד שלא נזרק דמן של כבשים פסולין משנזרק דמן כשירים:",
            "וכן שני סדרים שחסרו עד שלא הוקטרו הבזיכין פסולין משהוקטרו כשירים:",
            "אבל הנסכים שחסרו בין משקרב הזבח בין עד שלא קרב כשרים ויביא נסכים אחרים למלאותן:",
            "נסכים שקדשו בכלי שרת ונפסל הזבח אם נפסל בשחיטה לא קדשו הנסכים ליקרב נפסל מקבלה ואילך קדשו הנסכים ליקרב שאין הנסכים מתקדשים ליקרב אלא בשחיטת הזבח ומה יעשה בהן אם היה שם זבח אחר זבוח באותה שעה יקרבו עמו ואם לא היה שם זבח אחר זבוח באותה שעה נעשו כמי שנפסלו בלינה וישרפו במה דברים אמורים בקרבן צבור מפני שלב בית דין מתנה עליהן אבל בקרבן יחיד הרי אלו לא יקרבו עם זבח אחר ואע\"פשהוא זבוח באותה שעה אלא מניחן עד שיפסלו בלינה וישרפו:",
            "וכל הזבחים שנזבחו שלא לשמן יקרבו נסכיהם:",
            "ולד תודה ותמורתה והמפריש תודתו ואבדה והפריש אחרת תחתיה אם הביאן לאחר שכפר בתודה ראשונה אינן טעונין לחם ואם עדיין לא כפר בה והרי היא וחליפתה או היא וולדה או היא ותמורתה עומדת הרי שניהן צריכין לחם במה דברים אמורים בנודר תודה אבל תודת נדבה חליפתה ותמורתה טעונין לחם וולדה אינו טעון לחם בין לפני כפרה בין לאחר כפרה:",
            "הפריש תודתו ואבדה והפריש אחרת תחתיה ואבדה והפריש אחרת תחתיה ונמצאו הראשונות והרי שלשתן עומדות נתכפר בראשונה שנייה אינה טעונה לחם שלישית טעונה לחם נתכפר בשלישית שנייה אינה טעונה לחם ראשונה טעונה לחם נתכפר באמצעית שתיהן אינן טעונות לחם:",
            "המפריש מעות לתודתו ואבדו והפריש מעות אחרות תחתיהן ולא הספיק ליקח בהן תודה עד שנמצאו מעות הראשונות יביא מאלו ומאלו תודה בלחמה והשאר יביא בהן תודה ואינה טעונה לחם אבל טעונה נסכים וכן המפריש תודתו ואבדה והפריש מעות תחתיה ואחר כך נמצאת יביא במעות תודה בלא לחם וכן המפריש מעות לתודתו ואבדו והפריש תודה תחתיהן ואח\"כ נמצאו המעות יביא מן המעות תודה ולחמה וזו התודה האחרונה תקרב בלא לחם:",
            "האומר הרי זו תודה והרי זה לחמה אבד הלחם מביא לחם אחר אבדה התודה אינו מביא תודה אחרת מפני שהלחם בא בגלל התודה ואין התודה באה בגלל הלחם:",
            "הפריש מעות לתודתו ונותרו מביא בהן לחם הפריש ללחם והותיר אינו מביא בהן תודה:",
            "האומר הרי זו תודה ונתערבה בתמורתה ומתה אחת מהן ואין ידוע אי זו היא הרי זו הנשארת אין לה תקנה שאם יביא עמה לחם שמא התמורה היא ואם הביאה בלא לחם שמא התודה היא לפיכך לא תקרב זו לעולה אלא תרעה עד שיפול בה מום:",
            "תודה שנפרסה חלה מחלותיה כולן פסולות יצאת החלה או נטמאה שאר החלות כשירות נפרס לחמה או נטמא או יצא עד שלא נשחטה התודה מביא לחם אחר ושוחט ואם אחר שנשחט נפרס או נטמא או יצא הדם יזרק והבשר יאכל והלחם כולו פסול וידי נדרו לא יצא נזרק הדם ואחר כך נפרס מקצת הלחם או נטמא או יצא תורם מן השלם על הפרוס ומן הטהור על הטמא וממה שבפנים על שבחוץ:",
            "תודה שנשחטה על שמונים חלות לא קדשו ארבעים מתוך שמונים ואם אמר יקדשו ארבעים מתוך שמונים מושך ארבעים מתוך שמונים ומרים מהם אחת מכל קרבן והארבעים השניות יפדו ויצאו לחולין:",
            "השוחט את התודה והיה לחמה חוץ לחומת בית פגי לא קדש הלחם אבל אם היה חוץ לעזרה קדש הלחם אע\"פ שאינו לפנים:",
            "שחטה עד שלא קרמו פני הלחם בתנור ואפילו קרמו כולן חוץ מאחת מהן לא קדש הלחם:",
            "שחטה ונפסלה בשחיטתה במחשבת זמן או במחשבת מקום קדש הלחם נמצאת בעלת מום או טריפה או ששחטה שלא לשמה לא קדש הלחם וכן הדין באיל נזיר עם הלחם שלו:"
        ],
        [
            "שלש מחשבות הן שפוסלין את הקרבנות ואלו הן:מחשבת שינוי השם ומחשבת המקום ומחשבת הזמן מחשבת שינוי השם כיצד זה השוחט את הזבח שלא לשמו כגון שהיה עולה ויחשב שהוא שלמים או ישחטנו לשם עולה ושלמים או לשם שלמים ולשם עולה או ששחט הזבח שלא לשם בעליו זו היא מחשבת שינוי השם מחשבת המקום כיצד כגון ששחט את הזבח לשמו על מנת לזרוק דמו או להקטיר ממנו דבר הראוי להקטרה חוץ לעזרה או לאכול ממנו דבר הראוי לאכילה חוץ למקום אכילתו זו היא מחשבת המקום וזבחים שחשב בהן מחשבה זו הם הנקראים זבחים ששחטן חוץ למקומן מחשבת הזמן כיצד כגון ששחט את הזבח לשמו על מנת לזרוק דמו מאחר שתשקע החמה שאינו זמן זריקתו או להקטיר ממנו דבר הראוי להקטיר למחר מאחר שיעלה עמוד השחר שאינו זמן הקטרתו או לאכול ממנו דבר הראוי לאכילה לאחר זמן הראוי לאכילתו זו היא מחשבת הזמן וזבחים שחשב בהן מחשבה זו הם הנקראים זבחים שנשחטו חוץ לזמנן והם הנקראים פגול בכ\"מ וזהו פגול האמור בתורה:",
            "מפי השמועה למדו שזה שנאמר בתורה ואם האכל יאכל מבשר זבח שלמיו אינו מדבר אלא במחשב בשעת הקרבה שיאכל ממנו בשלישי והוא הדין לכל קרבן שחשב עליו בשעת מעשיו שיאכל ממנו לאחר זמן הראוי לאכילת אותו קרבן וכן אם חשב להקטיר ממנו במזבח דבר הראוי להקטרה [לאחר זמן הראוי להקטרה] כך למדו מפי השמועה אחד אכילת אדם ואחד אכילת מזבח אם חשב עליהן אחר זמנן הרי הקרבן פגול:",
            "אבל קרבן שלא נפסדה מחשבתו אלא נזרק דמו על המזבח כהלכתו ונשאר ממנו לאחר זמן אכילתו אותו הנשאר נקרא נותר ואסור לאכלו והקרבן כבר נרצה וכפר הרי הוא אומר בדם ואני נתתיו לכם על המזבח לכפר כיון שהגיע דם למזבח כהלכתו נתכפרו הבעלים ונרצה הקרבן לפיכך אין מתפגל אלא דבר שיש לו מתירין בין לאדם בין למזבח כמו שיתבאר אחד זבח שחשב בו אחת משלש מחשבות אלו בשעת שחיטה או שחשב בשעת קבלת הדם או בשעת הולכתו למזבח או בעת זריקתו על המזבח:",
            "נמצאת למד שבארבע עבודות הזבח נפסל במחשבה:בשחיטה ובקבלה ובהולכת הדם ובזריקתו על המזבח:",
            "והעוף בשני דברים:במליקה ובמצוי הדם:",
            "והמנחות הנקמצות בארבעה:בקמיצה ובנתינת הקומץ בכלי שרת ובהולכת הקומץ למזבח ובזריקתו על האש:",
            "אבל אם חשב בדברים אחרים חוץ מאלו כגון שחשב בשעת הפשט או בשעת ניתוח או בשעת הולכת אימורין למזבח או בשעת בלילת המנחה או בשעת הגשתה וכיוצא בדברים אלו אין אותה המחשבה מועלת כלום בין שהיתה מחשבת שינוי השם בין מחשבת המקום בין מחשבת הזמן:",
            "וכן המחשב באחת מארבע עבודות אלו או בכולן מחשבה אחרת חוץ משלש מחשבות אלו אין אותה המחשבת מפסדת כלום כיצד המחשב בשעת שחיטה וקבלה והולכה וזריקה להניח דם הזבח או אימוריו למחר או להוציאן חוץ לעזרה או שחשב לזרוק הדם על הכבש שלא כנגד היסוד או ליתן את הניתנין למעלה למטה ואת הניתנין למטה למעלה או ליתן דמים הניתנין במזבח החיצון במזבח הפנימי או את הניתנין בפנימי לחיצון או להכניס דם החטאת לפנים או שחשב שיאכלו הזבח טמאים או שאר הפסולין לאכילה או שיקריבום טמאים או שאר הפסולין לעבודה או לערב דם הזבח בדם הפסולין או שחשב לשבר עצמות הפסח ולאכול ממנו נא או שחשב לשרוף חטאת הנשרפת חוץ לזמנן או חוץ למקומן בכל אלו המחשבות וכיוצא בהן הזבח כשר וכן אם חשב בשעת קמיצת המנחה ובשעת נתינתו לכלי ובשעת הולכתו ובשעת זריקתו על האש להניח קומצה או לבונתו למחר או להוציאו לחוץ הרי זו כשירה:",
            "כבר ביארנו שהולכה שלא ברגל אינה הולכה לפיכך אין המחשבה פוסלת בה והמהלך במקום שאינו צריך הרי זו הולכה והמחשבה פוסלת בה כיצד קבל הדם והוא עומד במקומו ופשט ידו לזורקו על המזבח וחשב בעת שפשט ידו בדם אין המחשבה פוסלת בה אבל אם קבל הדם בפנים ולא הלך בו לגבי המזבח אלא הלך בו והוציאו לחוץ וחשב בשעת הלוכו לחוץ במחשבת הזמן וכיוצא בה הרי זו פוסלת:"
        ],
        [
            "אין המחשבה הולכת אלא אחר העובד אבל מחשבת בעל הקרבן אינה מועלת כלום אפילו שמענו הבעלים שפגלו והיתה מחשבת העובד נכונה הרי זה כשר:",
            "ואין המחשבה מועלת אלא ממי שהוא ראוי לעבודה ובדבר הראוי לעבודה ובמקום ראוי לעבודה ממי שהוא ראוי כיצד אחד מן הפסולין לעבודה שקיבל הדם או הוליך או זרק וחשב בשעת העבודה מחשבת מקום או מחשבת הזמן לא פסל במחשבתו לפי שאינו ראוי לעבודה ואותו הדם שקבל או שזרק מקצתו ישפך לאמה ואם נשאר דם הנפש יחזור הראוי לעבודה ויקבל במחשבה נכונה אבל אם חשב הפסול בשעת שחיטה פסל במחשבתו שהשחיטה כשירה בפסולין כמו שביארנו יש קרבנות שאם נעשו שלא לשמן כשירין כמו שיתבאר לפיכך אם קבל הדם כהן זה שאינו ראוי לעבודה או הוליכו או זרקו פסל הזבח כאילו עשאהו לשמו שהוא פסול ואף על פי שיש דם הנפש וחזר הכשר וקבל וזרק כבר נפסל הזבח ולא מפני מחשבת שינוי השם פסל אותו אלא מפני שהוא פסול לעבודה כמו שביארנו:",
            "בדבר הראוי לעבודה כיצד מנחת העומר שקמצה שלא לשמה הרי זו כמי שנעשית לשמה ושיריה נאכלין מפני שהיא מן השעורים ואין השעורים דבר הראוי לשאר קרבנות וכן המחשב במנחת קנאות והלבונה עליה קודם שילקט הלבונה אין מחשבתו מועלת שהרי אינה דבר הראוי לעבודה וכן כל כיוצא בזה:",
            "במקום הראוי לעבודה כיצד מזבח שנפגם וחשב מחשבת זמן או מחשבת מקום לא פסל הזבח במחשבה זו שהרי אין המקום עתה ראוי לעבודה קמץ את המנחה בחוץ וחשב בשעת קמיצה מחשבת זמן או מחשבת מקום אין מחשבה זו כלום:",
            "אלו דברים שאינן ראויין לאכילה מן הקרבנות וראויין להקטרה:הדם והאימורין ובשר העולה והקומץ והלבונה מן המנחות הנקמצות:",
            "ואלו ראויין לאכילה ואינן ראויין להקטרה:הבשר הנאכל מכל הזבחים בין הנאכל לכהנים בין הנאכל לכל אדם ושיירי המנחות ושתי הלחם ולחם הפנים:",
            "ואלו דברים שאינן ראויין לא לאכילה ולא להקטרה:בשר חטאת הנשרפת והעור של בהמה כולו חוץ מעור האליה שהוא [ראוי] לאכילה אבל המוראה והוא הקרום הדק הדבק בעור ומבדיל בינו ובין הבשר אינו ראוי לאכילה וכן העצמות והגידים והקרניים והטלפיים והנוצה של עוף והצפרניים והחרטום שלו וראשי אגפיים וראש הזנב אפילו מקומות הרכים מכל אלו הדבוקים בבשר שאילו יחתכו מן החי יבצבץ הדם ויצא הואיל ואינן חשובין נקראים דבר שאינו ראוי לאכילה לענין הקרבנות וכן המרק והתבלין והשליל והשליא וביצת העוף והבשר שפולטתו הסכין בשעת הפשט וישאר מודבק בעור והוא הנקרא אלל כל אלו אינן חשובין לענין מחשבת הקרבנות והרי הן כדבר שאין ראוי לאכילה:",
            "ומחשבין על דבר העומד לאבוד או על דבר העומד לשריפה המחשב באחת מאותן ארבע העבודות או בכולן לאכול דבר שאין דרכו לאכילה או להקטיר דבר שאין דרכו להקטרה בין במחשבת המקום בין במחשבת הזמן הזבח כשר כיצד חשב לשתות מדם הזבח או לאכול מאימוריו או מן הקומץ ומן הלבונה בחוץ או למחר או שחשב להקטיר מבשר הזבח או משיירי המנחה בחוץ או למחר הרי הזבח כשר וכן אם חשב לאכול או להקטיר מן העור ומן העצמות והגידין והמרק או האלל וכיוצא בהן בין במחשבת זמן בין במחשבת מקום הזבח כשר וכן אם חשב לאכול מפרים ושעירים הנשרפין בחוץ או למחר הרי הן כשרים וכן כל כיוצא בזה:",
            "חשב שיאכלו הטמאים או הפסולין מדבר הראוי לאכילה או שיקטירו הטמאים או הפסולין מדבר הראוי להקטרה חוץ לזמן אכילה והקטרה הזבח פגול כמו שביארנו חוץ למקום אכילה והקטרה הרי זה פסול ואינו פגול:",
            "אין אכילה פחותה מכזית ולא הקטרה פחותה מכזית לפיכך המחשב לאכול מדבר הראוי לאכילה פחות מכזית או שחשב להקטיר מדבר הראוי להקטרה פחות מכזית בין במחשבת זמן בין במחשבת מקום הזבח כשר חשב לאכול כחצי זית בחוץ ולהקטיר כחצי זית בחוץ או שחשב לאכול כחצי זית אחר זמן אכילה ולהקטיר כחצי זית אחר זמן הקטרה הזבח כשר שאין אכילה והקטרה מצטרפין ואם הוציאו בלשון אכילה ואמר שיאכל כחצי זית ותאכל האש חצי זית הרי אלו מצטרפין לשון אכילה אחד הוא חשב לאכול או להקטיר כחצי זית וחזר וחשב על חצי זית אחר באותה המחשבה הרי אלו מצטרפין חשב לאכול כחצי זית ושתאכל בהמה או חיה כחצי זית בין במחשבת מקום בין במחשבת זמן הרי אלו מצטרפין ששם אכילה אחד הוא חשב על כזית שיאכלוהו שנים הרי אלו מצטרפין חשב לאכול כזית ביותר מכדי אכילת פרס הרי זה מצטרף חשב בשעת זביחה לאכול כחצי זית ובשעת זריקה לאכול כחצי זית הרי אלו מצטרפין בין במחשבת המקום בין במחשבת הזמן וכן אם חשב על כזית בשעת קבלה ועל כזית בשעת הולכה שארבע העבודות מצטרפות והרי הן כעבודה אחת חשב להקטיר כחצי זית מן הקומץ וכחצי זית מן הלבונה הרי אלו מצטרפין שהלבונה עם הקומץ למנחה כאימורין לזבח לפיכך אם חשב להקטיר כזית מן הלבונה חוץ לזמנו הרי זה פגול כמו שנתבאר אחד המחשב לזרוק דם הזבח כולו בחוץ או למחר או שחשב לזרוק מקצת דמו בחוץ או למחר כיון שחשב על כדי הזייה מן הדם פסל:"
        ],
        [
            "כל הזבחים שנשחטו במחשבת שינוי השם בין בקרבנות יחיד בין בקרבנות צבור כשרים אלא שלא עלו לבעלים לשם חובה חוץ מן החטאת והפסח שאם נעשו במחשבת שינוי השם פסולין ואחד המשנה שם הזבח בשעת שחיטה או בשעת קבלה או בשעת הולכה או בזריקה כמו שביארנו כיצד לא עלו לשם חובה כגון ששחט עולה לשם שלמים לא עלתה לבעלים לא משום עולה שהם חייבין בה ולא משום שלמים אלא חייבין להביא זבח אחר וכן אם שחט עולת ראובן לשם שמעון לא עלתה לא לראובן ולא לשמעון בד\"א כשעקר שם הזבח בזדון אבל אם טעה ודימה שזו העולה שלמים היא ועשה כל עבודותיה לשם שלמים עלתה לבעלים לשם חובה וכן החטאת והפסח שעשאן במחשבת שינוי השם בטעות כשרים שעקירה בטעות אינה עקירה וכן עולת העוף שמלקה או שמצה דמה במחשבת שינוי השם כשירה ולא עלתה לבעלים וחטאת העוף פסולה:",
            "וכן כל המנחות שנעשו במחשבת שינוי השם כשירות ולא עלו לבעלים חוץ ממנחת חוטא ומנחת קנאות שאם חשב באחת מארבע עבודות שלהן מחשבת שינוי השם פסולות שינוי השם במנחה כיצד כגון שקמץ מנחת נדבה לשם מנחת חוטא או מרחשת לשם מחבת או מחבת לשם מרחשת וכן כל כיוצא בזה:",
            "אסור לחשב בקדשים מחשבה שאינה נכונה כמו שיתבאר לפיכך זבח ששחטו שלא לשמו או מנחה שקמצה שלא לשמה בין בזדון בין בשגגה חייב להשלים שאר עבודות לשמן אפילו שחט וקבל והוליך במחשבת שינוי השם חייב לזרוק במחשבה נכונה ומפני מה נשתנה דין החטאת והפסח מכל הזבחים ודין מנחת חוטא ומנחת קנאות מכל המנחות מפני שעיין עליהם הכתוב הרי הוא אומר בחטאת ושחט אותה לחטאת שתהיה שחיטה לשם חטאת וכן שאר עבודותיה לשמה ונאמר על חטאתו שתעשה לשם אותו החטא ונאמר וכפר עליו שתהיה לשם בעליה ונאמר בפסח ועשית פסח לה' אלהיך שתהיה כל עשייתו לשם פסח ונאמר ואמרתם זבח פסח הוא לה' שתהיה זביחתו לשם פסח הא אם שינה שמו או שם בעליו פסול ובמנחת חוטא הוא אומר מנחה היא ובמנחת סוטה נאמר כי מנחת קנאות היא שיהיו כל מעשיה לשמן:",
            "חטאת ששחטה לשם זבח אחר כגון ששחטה לשם עולה או לשם אשם או לשם שלמים פסולה כמו שביארנו אבל אם שחטה לשם חולין הרי זו כשירה ולא עלתה לבעלים:",
            "מפי השמועה למדו שהקדשים מחללין קדשים ואין החולין מחללין קדשים:",
            "שחטה לשם חטא אחר כגון שבאה על אכילת חלב ושחטה על אכילת דם פסולה:",
            "שחטה לשם אדם אחר שהוא מחוייב חטאת אפילו חטאת שאינה קבועה הרי זו פסולה:",
            "אבל אם שחטה לשם אחד שהוא מחוייב עולה הרי זו כשירה ולא עלתה לבעלים וכפר עליו ולא על חבירו שהוא מחוייב חטאת כמותו:",
            "שחטה לשם מת כשירה ולא עלתה לבעלים שאין כפרה למתים שחטה לשם מי שאינו מחוייב קרבן כלל לא חטאת ולא עולה ולא שאר קרבנות הרי זו פסולה שמא מחוייב הוא ואינו יודע:",
            "שחטה לשמה וחשב בשעת השחיטה לזרוק דמה שלא לשמה הרי זו פסולה לפי שמחשבין מעבודה לעבודה וזאת המחשבה שחשב בשעת השחיטה כאילו חשבה בשעת זריקה ולפיכך פסולה:",
            "הפסח ששחטו במחשבת שינוי השם בין ששינה שמו לשם זבח אחר בין ששינהו לשם חולין פסול שנאמר ואמרתם זבח פסח הוא לה' במה דברים אמורים ששחטו בזמנו שהוא יום ארבעה עשר בניסן אפילו שחטו בשחרית במחשבת שינוי השם פסול אבל אם שחטו שלא בזמנו במחשבה שלא לשמו כשר שלא לשם בעליו נעשה כמי שאין לו בעלים בזמנו ופסול:",
            "פסח ששחטו לשמו בארבעה עשר קודם חצות פסול לפי שאינו זמנו עברה שנתו ושחט בזמנו לשם פסח וכן השוחט שאר זבחים לשם פסח אפילו שחטן אחר חצות הרי אלו כשרים ולא עלו לבעלים לשם חובה:",
            "תודה ששחטה לשם שלמים עלתה לבעלים ושלמים ששחטן לשם תודה לא עלו לבעלים לפי שהתודה נקראת שלמים ושלמים לא נקראו תודה:",
            "עולה ששחטה על מי שאינו מחוייב קרבן כלל לא עלתה לבעלים שהרי שחטה שלא לשם בעליה ואף על פי שזה ששחטה לשמו אינו מחוייב כלום בעניינו אי אפשר שלא יהיה חייב כפרה לשמים שאין לך אדם בישראל שלא עבר מעולם על מצות עשה:",
            "עולה הבאה לאחר מיתה שעשאה שלא לשם בעליה עלתה לבעלים לשם חובה שאין בעלים לאחר מיתה:",
            "שני כבשי עצרת ששחטן לשם אילים לא עלו לצבור לשם חובה ואם דימה שהן אילים ושחטן לשם אילים עלו להן מפני שהיא עקירה בטעות:",
            "אשם מצורע ששחטו שלא לשמו או שלא נתן מדמו על גבי בהונות טעון נסכים שאם יקרב בלא נסכים נמצא כמקריב נדבה ואין האשם בא נדבה:",
            "כבש הבא עם העומר ששחטו שלא לשמו לא יביא מנחת נסכים שלו שני עשרונים אלא עשרון אחד כשאר הנדבות שהרי לא עלה לשם חובתו וכן תמיד ששחטו שלא לשמו לא יעלה עמו שני גזרי עצים כשאר התמידים שהרי לא עלה לחובת התמיד אלא הרי הוא ככל הנדבות:",
            "שני כבשי עצרת ששחטן שלא לשמן או ששחטן בין לפני זמנן בין לאחר זמנן הדם יזרק והבשר יאכל אף על פי שלא עלו לצבור לשם חובה ואם היתה שבת לא יזרוק ואם זרק הורצה להקטיר אימורין לערב:",
            "וכן שלמי נזיר ששחטן שלא לשמן אע\"פ שלא עלו לבעלים הרי הן נאכלין ליום ולילה ואינן טעונין לחם וכן אשם נזיר ואשם מצורע ששחטן שלא לשמן אף על פי שלא עלו לבעלים הרי הן נאכלים:"
        ],
        [
            "כבר ביארנו שהמחשב באחת מארבע העבודות מחשבת המקום הקרבן פסול ואינו פגול ואם חשב מחשבת הזמן הקרבן פגול בד\"א בשלא עירב עם מחשבת הזמן מחשבה אחרת אבל אם עירב מחשבת מקום או מחשבת שינוי השם בפסח ובחטאת עם מחשבת הזמן הקרבן פסול ואינו פגול כיצד שחט וקבל והוליך וזרק ומחשבתו בארבע עבודות אלו מחשבת הזמן או שהיתה מחשבתו באחת מארבעתן מחשבת הזמן ובשאר העבודות היתה מחשבתו נכונה או לא היתה שם מחשבה כלל בשאר העבודות הרי זה פגול אבל אם שחט במחשבת הזמן וקיבל או הוליך או זרק במחשבת המקום או ששחט במחשבת המקום וקיבל או הוליך או זרק במחשבת הזמן הרי זה אינו פגול אלא פסול בלבד וכן הפסח והחטאת ששחטן במחשבת שינוי השם וקיבל והוליך במחשבת הזמן או ששחטן במחשבת הזמן וקבל או הוליך או זרק במחשבת שינוי השם אין זה פגול אלא פסול והוא הדין בעופות ובמנחות אין שם פגול אלא קרבן שנפסל במחשבת הזמן ולא עירב עמה מחשבת המקום לא בתחלה ולא בסוף ולא עירב עמה מחשבת שינוי השם בקרבנות שנפסלין במחשבת שינוי השם:",
            "המחשב באחת מארבע העבודות או בכולם לאכול כזית מדבר הראוי לאכילה בחוץ וכזית למחר או כזית למחר וכזית בחוץ או כחצי זית בחוץ וכחצי זית למחר או כחצי זית למחר וכחצי זית בחוץ הרי הקרבן פסול ואינו פגול וכן אם עירב המחשבה בהקטרה הרי זה פסול ואינו פגול:",
            "חשב לאכול או להקטיר כחצי זית במחשבת המקום ולאכול או להקטיר כזית במחשבת הזמן הרי זה פגול בין שהקדים מחשבת כזית בין שאיחר אותה שאין חצי זית חשוב אצל כזית:",
            "חשב על חצי זית במחשבת הזמן ועל חצי זית במחשבת המקום וחזר וחשב על חצי זית אחר במחשבת הזמן הרי זה פגול וכן אם חשב על חצי זית במחשבת הזמן וחזר וחשב על כזית חציו במחשבת הזמן וחציו במחשבת המקום הרי זה פגול:",
            "חשב על הדמים הניתנין למטה ליתן אותם למעלה או על הניתנין למעלה לתתם למטה וכיוצא במחשבות אלו שאינן פוסלין כמו שביארנו ועירב עמהן מחשבת הזמן הרי זה פגול ואם חשב עמהן מחשבת המקום לבדה הרי זה פסול ואינו פגול:",
            "חשב על הדם הניתן למעלה לתתו למחר למטה או על הדם הניתן למטה לתתו למחר למעלה או שחשב על הדם הניתן בפנים בהיכל לתתו למחר במזבח החיצון או שחשב על הדם הניתן במזבח החיצון לתתו למחר בפנים בהיכל אינו פגול אע\"פ שחשב מחשבת הזמן הואיל ושינה מקום נתינת הדם במחשבתו הרי זה פסול ואינו פגול ומאחר שביארנו בהלכות אלו שהדם שניתן שלא במקומו כאילו ניתן במקומו למה לא יהיה זה פגול במחשבה זו שחשב ליתן הדם שלא במקומו למחר מפני שהדם הניתן שלא במקומו אף על פי שהזבח כשר אינו מתיר הבשר באכילה כמו שביארנו וכל זריקה שאינה מתרת הבשר באכילה אם חשב ליתנה חוץ לזמנו לא פיגל לפיכך אם חזר וחשב בזבח זה מחשבת הזמן הרי זה פסול ואינו פגול:",
            "חשב מחשבת זמן בשעת קמיצה אבל לא בשעת ליקוט הלבונה או שחשב מחשבת הזמן בשעת ליקוט הלבונה אבל לא בשעת קמיצה הרי זו פסולה ואינה פגול עד שיחשב מחשבת הזמן בכל המתיר שהוא הקומץ עם הלבונה בשעת קביצת הקומץ וליקוט הלבונה או בשעת נתינת שניהן בכלי או בשעת הולכתן או בשעת זריקתן:",
            "חשב בשעת הקטרת הקומץ שיקטיר הלבונה למחר אינה פגול שאין הקטרת מפלגת הקטרה וכן אם הקטיר הלבונה לבדה או הקומץ לבדו והוא מחשב לאכול שירים למחר הרי זו פסולה ואינה פגול שאין מפגלין בחצי מתיר אבל אם הקטיר את הקומץ לבדו וחשב שיקטיר לבונה למחר ואח\"כ הקטיר הלבונה וחשב שיאכל השירים למחר הרי זה פגול שהרי פשטה מחשבת זמן בכל המנחה:",
            "הקטיר כדי שומשום מן הקומץ עם הלבונה והוא מחשב שיאכל כדי שומשום מן השירים למחר עד שהשלים כל הקומץ עם הלבונה במחשבת הזמן הרי זו פסולה ואינה פגול שאע\"פ שדרך אכילה בכך מעט מעט אין דרך הקטרה בכך אלא הרי זו כמנחה שלא הוקטר קומצה:",
            "מנחת חוטא או מנחת קנאות שהיה עליה לבונה וחשב בה מחשבת הזמן קודם שילקט הלבונה הרי זו פסולה ואינה פגול ואם אחר שליקט הלבונה חשב עליה מחשבת הזמן הרי זה פגול:",
            "שירים שחסרו בין קמיצה להקטרה והקטיר הקומץ במחשבת הזמן הרי זה ספק אם נקבעו לפגול והרי הן פגול או לא נקבעו ואינו פגול:"
        ],
        [
            "כל הדמים הניתנין על מזבח החיצון שנתן מהם מתנה ראשונה במחשבה נכונה ונתן ממתנה שניה ואילך במחשבת שינוי השם או במחשבת המקום או מחשבת הזמן הרי זה כיפר והורצה הקרבן ואם נתן את הראשונה במחשבת הזמן והשלים המתנות במחשבת המקום הרי זה פגול שמתנה ראשונה היא העיקר אבל כל הדמים הניתנין על מזבח הפנימי הואיל וכולן מעכבין זה את זה כמו שביארנו אם נתן אחת מהן שלא כתקנה אלא הפסיד בה המחשבה אף על פי שנתן כל השאר כתקנן הזבח פסול:",
            "חשב בראשונה מחשבת הזמן ושתק בשאר או שנתן כולן כתקנן חוץ מן האחרונה שנתן במחשבת הזמן הרי זה פסול ואינו פגול עד שיזה במחשבת הזמן שהרי כלם במתנה אחת הן:",
            "טבילת אצבע בדם החטאות הפנימיות מפגלת כיצד חשב בשעת טבילת אצבע בדם מחשבת הזמן הרי זה כמחשב בשעת הזייה:",
            "היה עומד בעזרה וחשב מחשבת הזמן בחטאות הנעשות בפנים בדבר הנעשה בפנים אינו פגול חשב בדבר הנעשה בחוץ הרי זה פגול:",
            "כיצד היה עומד בעזרה ואמר הריני שוחט להזות דמו למחר אינו פגול שההזיה לפנים בהיכל:",
            "היה עומד בהיכל ואמר הרי אני מזה לשפוך שירים למחר אינו פגול שהרי חשב בפנים בדבר הנעשה בחוץ אבל אם היה עומד בעזרה ושחט והוא מחשב לשפוך שירים למחר או להקטיר אימורין למחר הרי זה פגול שהרי חשב בחוץ בדבר הנעשה בחוץ:",
            "התודה מפגלת את הלחם והלחם אינו מפגל את התודה כיצד השוחט את התודה והוא מחשב שיאכל מבשרה או יזרוק דמה או שיקטיר אימוריה למחר הזבח עם הלחם פגול אבל אם חשב לאכול מן הלחם למחר הלחם לבדו פגול וזבח התודה אינו פגול:",
            "וכן הדין בשני כבשי עצרת עם שתי לחם הבאות עמהן שאם חשב מחשבת זמן בכבשים נתפגלו שתי הלחם חשב שיאכל משתי הלחם למחר שתי הלחם פגול והכבשים אינן פגול חשב באחת מארבע העבודות לאכול כזית מבשר הזבח עם הלחם למחר הלחם לבדו פגול והתודה או הכבשים אינן פגול:",
            "המקטיר שני בזיכי לבונה שעם לחם הפנים וחשב בשעת הקטרתן שיאכל לחם הפנים למחר הרי הלחם פגול:",
            "השוחט שני כבשי עצרת וחשב לאכול אחת משתי החלות למחר שתיהם פגול:",
            "הקטיר שני הבזיכים והוא מחשב לאכול אחד משני הסדרים למחר שני הסדרים פגול:",
            "וכן אם חשב מחשבת הזמן באחת מחלות התודה או באחת מחלות מנחת מאפה התנור הרי כל החלות פגול:",
            "אבל אם נטמאת אחת משתי החלות או אחד משני הסדרים או אחת מחלות התודה בין לפני זריקה בין לאחר זריקה אותה החלה ואותו הסדר אסור והטהור בטהרתו יאכל:",
            "חשב בעבודת אחד משני הכבשים שיאכל כזית משתי הלחם למחר וכן אם חשב בהקטרת אחד משני הבזיכין שיאכל כזית מלחם הפנים למחר הרי הלחם פסול ואינו פגול עד שיחשב בכל המתיר שהוא עבודת שני הכבשים והקטרת שני הבזיכין:",
            "שחט אחד וחשב לאכול חצי זית מחלה זו למחר ושחט השני וחשב לאכול חצי זית מחלה שנייה למחר הרי אלו מצטרפין לפגול והוא הדין בשני הבזיכין עם שני הסדרים:",
            "חשב באחד משני הכבשים מחשבת הזמן ועשה השני במחשבה נכונה זה שעשאוהו במחשבת הזמן פגול והשני כשר:",
            "שחט אחד מהן וחשב בשעת שחיטתו שיאכל מבשר השני למחר שניהן כשירים שאין מחשבין מזה על זה:",
            "שני כבשי עצרת אין מקדשין את הלחם אלא בשחיטה כיצד שחטם וזרק דמם במחשבת שינוי השם לא קדש הלחם שחטן לשמן וזרק דמם שלא לשמן הלחם קדוש ואינו קדוש שחטן שלא לשמן אע\"פשזרק לשמן לא קדש הלחם:",
            "שתי הלחם שיצאו בין שחיטה לזריקה וזרק דם הכבשים במחשבת הזמן נתפגלו שתי הלחם אף על פי שהן בחוץ שהזריקה מועלת ליוצא אע\"פשעדיין הוא בחוץ:",
            "כבשי עצרת ששחטן לשמן ואבד הלחם אם זרק דמן לשמן הרי אלו פסולין זרק דמן במחשבת הזמן אחר שאבד הלחם הרי אלו ספק אם הותרו באכילה או לא הותרו:"
        ],
        [
            "כל המחשב מחשבה שאינה נכונה בקדשים הרי זה עובר בלא תעשה שהרי הוא אומר לא יחשב:",
            "מפי השמועה למדו שבכלל דין זה שלא יפסיד הקדשים במחשבה שהרי זה דומה למטיל מום בקדשים ואע\"פ כן אינו לוקה שאין המחשבה מעשה:",
            "כל קרבן שנאמר שהוא פסול בין שנפסל במחשבה בין במעשה בין שאירע בו דבר שפסלו כל האוכל ממנו כזית במזיד לוקה שנאמר לא תאכל כל תועבה:",
            "מפי השמועה למדו שאין הכתוב מזהיר אלא על פסולי המוקדשין:",
            "וכן קדשים שהוטל בהם מום האוכל מהם כזית לוקה הרי הם בכלל כל תועבה עד שיולד להם מום אחר ויאכלו במומן כמו שביארנו וכל שפיסולו מספק אין לוקין עליו:",
            "כל קרבן שנתפגל במחשבת הזמן כמו שביארנו כל האוכל ממנו כזית במזיד חייב כרת שנאמר והנפש האוכלת ממנו עונה תשא ואם אכל ממנו בשגגה מביא חטאת קבועה:",
            "אין חייבין כרת אלא על אכילת דברים שהותרו בין לאדם בין למזבח אבל אם אכל מן המתיר עצמו אינו חייב כרת אלא לוקה כאוכל פסולי המוקדשין שאין בהם פגול כיצד מנחה שנתפגלה האוכל כזית משיריה במזיד חייב כרת אבל אם אכל מן הקומץ שלה או מן הלבונה אינו חייב כרת לפי שהן הן המתירים את השירים לאדם וכן זבח שנתפגל האוכל כזית מבשרו או מאימוריו או מבשר העולה חייב כרת אבל אם אכל כזית מן הדם אינו חייב עליו משום פגול שהדם מתיר את האימורין ליקרב למזבח והאימורין מתירין את הבשר לאדם ודם העולה מתיר בשרה למזבח ודם חטאת העוף מתיר בשרה לכהנים ודם עולת העוף מתיר בשרה למזבח ודם חטאות הנשרפות מתיר אימוריהם למזבח לפיכך חייבין על אימוריהן משום פגול הקומץ והלבונה מתירין השירים לכהנים שני כבשי עצרת מתירין שתי הלחם לכהנים וכן שני בזיכי לבונה מתירין לחם הפנים לכהנים אבל דברים שאין להם מתירין כגון בשר חטאות הנשרפות ומנחות הנשרפות אינן מתפגלין לעולם:",
            "ואלו דברים שאין חייבין עליהן משום פגול לעולם:הקומץ והלבונה והקטרת והדם והיין בין יין הבא עם הנסכים בין יין הבא בפני עצמו ומנחות הנשרפות כולן שהרי אין להם קומץ להתירן כגון מנחת כהנים ומנחת נסכים ובשר חטאות הנשרפות ולוג שמן של מצורע ואם תאמר והלא דם האשם מתירו אינו תלוי בו שהרי אדם מביא אשמו היום ולוג אחר כמה ימים כמו שיתבאר במקומו:",
            "אסור להותיר מבשר הקדשים לאחר זמן אכילתן שנאמר בקרבן תודה לא תותירו ממנו עד בקר והוא הדין לשאר הקדשים כולם והמותיר אינו לוקה שהרי ניתקו הכתוב לעשה שנאמר והנותר ממנו עד בקר באש תשרופו:",
            "האוכל כזית מבשר קדשים שנותר במזיד חייב כרת בשוגג מביא חטאת קבועה שנאמר ואוכליו עונו ישא כי את קדש ה' חלל ונכרתה ומאימתי יתחייב כרת על אכילת הנותר אם קדשי קדשים הם חייב עליהן מאחר שיעלה עמוד השחר ואם קדשים קלים הם חייב עליהן משקיעת החמה של יום שני שהוא תחלת הלילה של יום שלישי והיכן הזהיר הכתוב על הפגול ועל הנותר במלואים שהרי נאמר שם לא יאכל כי קדש הם להזהיר על כל שפסולו בקדש שהוא בלא תעשה על אכילתו:",
            "והפגול והנותר מצטרפין זה עם זה לכזית וכל הפוגלים והנותרין מצטרפין:",
            "אסור לטמא את הקדשים או לסבב להם טומאה שהרי פוסלן והמטמא את הקדשים אינו לוקה אבל אדם טהור שאכל כזית מקדשים שנטמאו לוקה שנאמר והבשר אשר יגע בכל טמא לא יאכל והוא הדין לשאר הקרבנות שאם אבל כזית מלבונת המנחה שנטמאה אחר שנתקדשה בכלי לוקה אחד קדשים שנטמאו לפני כפרה או לאחר כפרה בין שנטמאו באב הטומאה או בולד הטומאה של דברי תורה אבל אם נטמאו בטומאות של דבריהם אינו לוקה על אכילתן אבל מכין אותו מכת מרדות ואינו לוקה אלא האוכל אחר זריקת דמים אבל אם אכל קודם זריקה אינו לוקה משום אוכל קודש טמא אבל מכין אותו מכת מרדות:",
            "כל אדם שנטמא טומאה שחייבין עליה כרת על ביאת המקדש ואכל כזית מן הקדשים בין בקדש טהור בין בקדש טמא במזיד הרי זה נתחייב כרת שנאמר והנפש אשר תאכל מזבח השלמים אשר לה' וטומאתו עליו ונכרתה ואם אכל בשגגה מביא קרבן עולה ויורד ומניין שאינו מדבר אלא בטומאת הגוף שנאמר ונפש כי תגע בכל טמא בטומאת אדם או בבהמה טמאה או בכל שקץ טמא ואכל מבשר זבח השלמים אשר לה' ונכרתה והוא הדין לשאר קדשי מזבח והיכן הזהיר על עון זה ביולדת שהרי נאמר בה בכל קדש לא תגע:",
            "מפי השמועה למדו שזו אזהרה לטמא שלא יאכל קדש קודם שיטבול והאוכל קדש אחר שטבל קודם שיעריב שמשו קודם שיביא כפרתו לוקה ואינו חייב כרת שנאמר וטומאתו עליו עד שתהיה כל טומאתו עליו:",
            "היה טמא בטומאות של דבריהם אינו לוקה ואין צריך לומר שאינו חייב כרת אבל מכין אותו מכת מרדות:",
            "אינו חייב כרת על קדש שיש לו מתירין עד שיאכל ממנו אחר שקרבו מתיריו אבל אם אכל את הבשר קודם זריקת הדם אינו לוקה משום טמא שאכל את הקדש זה הכלל כל שיש לו מתירין אין חייבין עליו משום פגול או משום נותר או משום טמא עד שיקרבו מתיריו כהלכתן וכל שאין לו מתירין כיון שקדש בכלי חייבין עליו משום טומאה אפילו נטמא הבשר קודם שיטמא האוכל הואיל וקרבו המתירין ואחר כך אכל חייב כרת וכן אם אכל מבשר חטאות הנשרפות והוא טמא אחר שנזרק דמם הרי זה חייב כרת:",
            "כבר נתבאר לך שאף דברים שאין חייבין עליהן משום פגול חייבין עליהן משום נותר וטמא כיצד דברים שאין להם מתירין אין חייבין עליהן משום פגול וחייבין עליהם משום נותר וטמא וכן המתירין עצמן אף על פי שאין חייבין עליהם משום פגול כמו שביארנו חייבין עליהן משום נותר וטמא חוץ מן הדם שאין חייבין עליו לעולם אלא משום דבר אחד בלבד:",
            "טמא שאכל אימורין חייב כרת:",
            "אכל פסח שלא נצלה ולחמי תודה שלא הורמה חלתן הרי זה חייב כרת משום טומאת הגוף אע\"פ שאינן ראויין למה שהן אי אפשר שיתחייב אדם על אכילה אחת משום פגול ומשום נותר שהפגול הוא הקרבן שנפסל במחשבת הזמן ואינו עולה לשם קרבן ולא נרצה כלל והנותר הוא הנשאר מקרבן שקרב כמצותו לאחר זמן אכילתו:",
            "הפגול והנותר והטמא שבללן זה בזה ואכלן חייב אף על פי שריבה מין על חבירו אינו מבטלו שאין האיסורין מבטלין זה את זה:",
            "ופגול או נותר או טמא שהעלן לראש המזבח משמשלה האור ברובן פקע איסורן מהן והאימורין מצטרפין עם הבשר לכזית בין בעולה בין בשאר קדשים לחייב עליו משום פגול או נותר או טמא:",
            "זבח שנתפגל או שנותר לאחר זמנו ואכל ממנו מן העור או מן המרק או מן התבלין או מן האלל או מן המוראה מן הגידים ומן הקרניים ומן הטלפיים מן הצפרניים מן החרטום ומן הנוצה ומביצי העוף אינו חייב כרת וכן טמא הגוף שאכל דברים אלו מקרבן כשר אינו חייב כרת אבל מכין אותו מכת מרדות:",
            "אכל מן השליל או מן השליא חייב משום פגול ונותר וטמא כאוכל משאר בשר הזבח:",
            "קדשי עכו\"ם אין חייבין עליהם משום פגול ונותר וטמא וכן דם הקדשים כמו שביארנו וכן הלבונה והקטורת והעצים אין חייבין עליהן כרת לא משום פגול ולא משום נותר ולא משום טומאת הגוף:"
        ],
        [
            "מצות עשה לשרוף כל הקדשים שנטמאו שנאמר והבשר אשר יגע בכל טמא לא יאכל באש ישרף וכן הנותר מצות עשה לשרפו שנאמר והנותר מבשר הזבח ביום השלישי באש ישרף ובכלל הנותר הפגול וכל פסולי המוקדשין הכל נשרפין:",
            "קרבן שנתפגל או נפסל ישרף במקדש מיד וכל שפיסולו מספק תעובר צורתו ואחר כך ישרף במקדש:",
            "פרים ושעירים הנשרפים יש בהם ספק אם הלינה והיציאה קודם שיגיע זמנם לצאת פוסלת בשרם כאימוריהן או אינה פוסלת בשרן לפיכך פוסלין אותן להחמיר וישרפו בעזרה וכן אם יצא חצי הבהמה ברוב האבר אם מחזיקין אותן כיוצא הואיל ויצא רוב האבר או עדיין אינן יוצאין שהרי לא יצא רוב הבהמה לפיכך נפסלו מספק וישרפו בעזרה וכן אם נשאום חמשה להוציאן ויצאו שלשה ונשארו שנים והוציאו השלשה חצי הבהמה הרי אלו נפסלו מספק וישרפו בעזרה ויראה לי שאין אלו צריכין להמתין עד שתעובר צורתן הואיל והן עומדין לשריפה לעולם אפילו לא נפסלו:",
            "בשר הנמצא בעזרה איברים עולות וחתיכות חטאות והנמצא בירושלים שלמים הכל תעובר צורתן ויצאו לבית השריפה שמא נותר הוא אם כן מה הועיל שתהיה חזקתו עולה או חטאת או שלמים למי שעבר ואכל אין שורפין את הנותר אלא ביום שנאמר ביום השלישי באש ישרף:",
            "אע\"פ שהשלמים אסורין באכילה מתחילת ליל שלישי אין שורפין אותן אלא ביום בין בזמנו בין שלא בזמנו וכן הפגול אינו נשרף אלא ביום ואין שריפת טמא ונותר ופגול דוחה את יום טוב ואין צריך לומר את השבת ומותר לשרוף טמא ונותר ופגול כאחד:",
            "בשר קדשי קדשים שנטמא בפנים שורפין אותו בפנים ואם נטמא בחוץ שורפין אותו בחוץ בין שנטמא באב הטומאה בין שנטמא בולד הטומאה ומימיהם של כהנים לא נמנעו מלשרוף את הבשר שנטמא באב הטומאה שהרי הוא ראשון לטומאה עם הבשר שנטמא בולד הטומאה שהרי הוא שלישי אף על פי שמוסיפין לו טומאה על טומאתו שהשלישי שנגע בראשון יחזור שני כמו שיתבאר במקומו ולא עוד אלא אפילו שמן שנפסל בטבול יום שהוא שלישי מותר להדליקו בנר של מתכת שנגע בה טמא מת שהנר אב הטומאה אע\"פ שזה השמן נעשה ראשון כשיגע בנר הואיל ויש שם שום טומאה אין מקפידין על תוספתה ואין נזהרין אלא מן הטהור שלא יפסל:",
            "נותר של קדשים קלים שורפין אותו בעליו בבתיהן:",
            "מי שיצא מירושלים ונזכר שיש בידו בשר קדש אם עבר הצופין שורפו במקומו ואם לאו אם יש בו כזית או יתר חוזר ושורפו בירושלים ואם הוא אורח שאין לו בית שורפו לפני הבירה מעצי המערכה:",
            "כל עצמות הקדשים שאין בהן מוח אינן טעונין שריפה חוץ מעצמות הפסח כבר ביארנו שהקרבן שנפסל אחר שהופשט העור לכהנים או לבעליו כקדשים קלים אבל אם נפסל קודם הפשט הרי העור כבשר וישרף הכל וכן זבח שהופשט ונמצא טריפה או שנפסל במחשבת הזמן או במחשבת המקום הואיל ולא נרצה הזבח ישרף העור בין בקדשי קדשים בין בקדשים קלים אבל אם נעשה במחשבת שינוי השם אף על פי שלא עלה לבעלים הואיל ונרצה הרי העור לכהנים או לבעליו כמו שביארנו וזבח שהופשט קודם זריקה אינו פוסל:",
            "אלו הן הנשרפים:בשר קדש שנטמא או נותר או נפסל וכן המנחה שנטמא או נפסלה או נותרה ואשם תלוי שנודע לו שלא חטא קודם שנזרק דמו וחטאת העוף הבאה על הספק ושער נזיר טהור והערלה וכלאי הכרם ודבר שאין דרכו להשרף כגון משקין של ערלה ושל כלאי הכרם הרי אלו יקברו:",
            "ואלו הם הנקברים:קדשים שמתו בין קדשי מזבח בין קדשי בדק הבית וקדשים שהפילו נפל הפילו שליא תקבר ושור הנסקל ועגלה ערופה וצפורי מצורע ושיער נזיר טמא ופטר חמור ובשר בחלב וחולין שנשחטו בעזרה:",
            "האורג מלא הסיט משער נזיר ומפטר חמור בשק ידלק:",
            "כל הנקברין אפרן אסור וכל הנשרפין של הקדש אפרם מותר חוץ מדשן המזבח החיצון והפנימי ודישון המנורה:",
            "כל הנשרפין לא יקברו וכן כל הנקברים לא ישרפו שאע\"פ שהוא מחמיר בשריפתו הרי הקל באפרן שאפר הנקברים אסור:",
            "היה מקריב עמו בזבחים ואמר לו נתפגלו עושה עמו בטהרות ואמר לו נטמאו נאמן לא נחשדו ישראל על כך אבל אם אמר לו זבחים שהקרבתי לך באותו היום נתפגלו ואותן הטהרות נטמאו אם היה נאמן לו סומך על דבריו ואם לאו שורת הדין שאינו נאמן והרוצה להחמיר על עצמו הרי זה משובח:סליקו להו הלכות פסולי המוקדשין בס\"ד:"
        ]
    ],
    "sectionNames": [
        "Chapter",
        "Halakhah"
    ]
}