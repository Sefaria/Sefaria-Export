{
    "title": "Torat HaBayit HaKatzar",
    "language": "he",
    "versionTitle": "merged",
    "versionSource": "https://www.sefaria.org/Torat_HaBayit_HaKatzar",
    "text": {
        "The First House": {
            "The First Gate": [
                "<b>השער הראשון מבית ראשון: בביאור הכשר השוחטין ומי שוחט:</b> מצות עשה להיות אדם שוחט מה שירצה לאכול. בהמה. חיה. או עוף. שנאמר וזבחת מבקרך ומצאנך. והוקשה חיה לבהמה שנאמר בבכור בעל מום כאשר יאכל הצבי ואת האיל כן תאכלנו. ובעוף הוא אומר זאת תורת הבהמה והעוף. הקיש תורת לשחיטה. מה זה בשחיטה. אף בשחיטה. ושחיטת העו\"ג נבילה שנאמר וקרא לך ואכלת מזבחו מכלל שזבחו אסור. ואפילו גר תושב שאינו עובד ע\"ג שחיטתו נבילה. כל טבח שאינו יודע הלכות שחיטה. אסור לאכול משחיטתו שמא קלקל בשחיטתו. סתם אנשים המצויין אצל שחיטה מומחין הם. לפיכך הכל שוחטין ואפילו שאינן מומחין אצלינו חזקה כל המצוי אצל שחיטה מומחה הוא. ראה אחד ששחט ואינו יודע אם מומחה הוא אם לאו. אם ישנו בפניו שואלו אם יודע הלכות שחיטה אם לא. שכל שאפשר לבודקו בודקו ואם לא אוכל והולך חזקה מומחה הוא כמו שאמרנו. ראה אחד ששחט ויודע בו שאינו מומחה אם ראהו מתחילה ועד סוף מותר לאכול משחיטתו. ואם לאו אסור לאכול משחיטתו. ואפילו שחט בפנינו שנים או שלשה פעמים כהוגן. ואפילו שחט בבהמה זו אחד מן הסימנים יפה אין אומרין כמו ששחט בפנינו הרבה פעמים כהוגן וגם עכשיו שחט אחד מן הסימנים. כך שחט הסימן השני יפה. אלא חוששין שמא בסימן השני שהה ודרס אחר שאינו מומחה ומה שלא אירע לו פסול בראשונה לא מחמת בקיאות היה אלא מקרה היה. יש אנשים רכי לב מתעלפים כשהם שוחטין ולפיכך כל רך הלבב לא ישחוט בינו לבין עצמו שמא יתעלף וישהה וידרוס ולא ירגיש. סתם אנשים אינם מתעלפים מחמת שחיטה. לפיכך מוסרין לכל לשחוט. ואין צריך לשאול אם מתעלף אם לאו. ואפילו היה בפנינו א\"צ לשאול אם נתעלף שאין חוששין לעלוף כלל. מי שאינו מומחה שאמרנו שלא ישחוט אם שחט בינו לבין עצמו ואמר בריא לי שלא שהיתי ושלא דרסתי יראה לי שאין אוכלין משחיטתו דכל שאינו יודע אפשר שישהה וידרוס ולא ידע ולא ירגיש ויש מתירין. שחט ואחרים רואין אותו שחיטתו כשירה ולא עוד אלא שמוסרין לו לכתחילה אם יש אחרים מומחים שעומדים על גביו שאין הגדול בן דעת אעפ\"י שאינו יודע דומה לחרש שוטה וקטן שאין מוסרין להם לכתחילה ואפילו אחרים רואין אותן לפי שהן מועדין לקלקלו וגדול בן דעת רוב מעשיו מתוקנין. מצא תרנגולת שחוטה או בהמה. שרוב המצויין בשחיטה מומחין הן כמו שבארנו. וכן אם נגנבו או נאבדו ומצאן כשהן שחוטין בביתו. מצאן באשפה שבשוק אסורין. שדרך נבילות להטילן באשפה שבבית. או שמצא בשוק שלא באשפה. יש מי שאוסר ויראה לי שחזקתן שחוטין. שאילו נתנבלה. באשפה שבשוק השליכום. במה דברים כשמצאן במקום שרובן ישראל. אבל בשוק שרובן עכו\"ם אסורין ואע\"פ שהן שחוטי הסימנין יראה לי שאין סימן זה מחזיק כשחיטת ישראל. קטן היודע לאמן את ידיו לשחיטה מוסרין לו לשחוט לכתחילה. והוא שאחרים עומדים על גביו. אינו יודע לאמן את ידיו לשחיטה. ואפילו אחרים עומדים על גביו לא ישחוט לכתחילה כמו שאמרנו. וכן הדברים בחרש ושוטה שחטו ואחרים רואין אותו שחיטתו כשירה אין אחרים רואין אותו יש אומרים שאפילו להתלמד אין מוסרין להם לכתחילה חוששין שמא הרואין שמוסרין להם לשחוט סבורין שמותר לסמוך עליהן כל שיודעים לומר הלכות שחיטה. שכור שנתבלבלה דעתו הרי הוא כשוטה. אבל שתוי שלא הגיע לשכרותו של לוט. יראה לי שהוא כפקח ושוחט לכתחילה ואע\"פ שאינו יכול לדבר בפני המלך. שחיטת כותי אסורה כשחיטת עו\"ג שכולן קלקלו מעשיהן ולפיכך עשאום עו\"ג גמורים. שחיטת צדוקי ובייתוסי אם הוא מומחה שחיטתו כשירה. והוא שיהיה ישראל עומד על גביו. אפילו נכנס ויוצא. שחט בינו לבין עצמו יראה לי ששחיטתו פסולה. ואפילו חתך כזית ונתן לו ואכלו אין סומכין עליו דכל מצוה שאין הלכותיה כתובות בתורה אעפ\"י שהחזיקו בה אין סומכין עליהם. ישראל אוכל נבילות לתיאבון בודקין סכין ונותנין לו והולך ושוחט בינו לבין עצמו. חזקה אינו מניח ההיתר ואוכל את האסור יראה אפילו שאין אנו יודעים בו שיודע הלכות שחיטה מותר לאכול משחיטתו. שכל המצוי אצל שחיטה מומחה הוא. ישראל מומר לאכול נבילות לתיאבון ששחט בינו לבין עצמו למה אין חוששין שמא נפגם הסכין בעור והוא נאמן לומר שאינו נפגם. לפי שאנו מעמידים הסכין על חזקתו. כל שלא ראינוהו שנפגם והבהמה שחוטה יפה לפנינו. שהרי לא מצינו בה שום ריעותא ואפילו שחט מאה בהמות בבדיקה ראשונה די לו דלעולם מעמידין הסכין על חזקתו עד שנודע שנפגם וכן הדין לבדיקת סימנין שלאחר שחיטה שכל השוחט כראוי הוא שוחט ובדק בסימנין קודם שיעור שהייה. וחזקה על זה שבדק כראוי כשאר השוחטין המומחין שאינו מניח ההיתר ואוכל את האיסור שחט בינו לבין עצמו ולא בדקו לו סכין לכתחילה בודקין סכינו אחריו. אם נמצאת סכינו יפה אוכלין משחיטתו ואם לאו אין אוכלין משחיטתו. אחר שאמרנו שאפילו שחט בלא בדיקת סכין בודק סכין אחריו ומותר. מפני מה הצריכו לבדוק לכתחילה חוששין שמא ישכח ולא יבדוק אחריו ואולי בסכין פגומה שחט. גמר שחיטה בינו לבין עצמו. ולא ידענו באיזה סכין שחט ויש אצלו יפה ואמר ביפה זה שחטתי יראה לי שהוא נאמן. דלעולם לא שביק היתרא ואכל איסורא. יתר מיכן נראה לי שאפילו נמצאת בשר שחוטה בידו כל שיש טבחים ומקולין ישראלים נאמן הוא לומר מן השחוטה לקחתי. ואפילו יש בידו עוף שחוט שאינו נמכר במקולין אם יש אנשי כשרים ומומחים עמו במדינה נאמן הוא לומר ישראל מומחה וכשר שחט לי. ואצ\"ל באומר ישראל פלוני כשר שחט לי שכל זה בכלל מה שאמרו אינו מניח את ההיתר ואוכל את האיסור. אע\"פ שאינו טורח לתקן הסכין. טורח הוא ללכת אצל בקי לשחוט. לה\"ד לחמצן של עוברי עבירה שמותר לאחר הפסח מיד מפני שהן מחליפין. מומר אוכל נבילות להכעיס יראה לי שאין מוסרין לו לשחוט ולכתחילה אפילו אחרים עומדים על גביו מפני שהוא מכוין לנבל ולקלקל. ושמא לא יתנו לב הרואים במה שהוא עושה במה שנתן בין ידיו. ומה הפרש יש בין זה לצדוקי ולבייתוסי או הכותי קודם שגזרו עליהן שאלו שוחטין לכתחילה כשאחרים רואין אותן וזה אינו שוחט לפי שאינן מומרים לנבילות. ואע\"פ שאין להם בכיוצא בזה לפני עור לא תתן מכשול. מכל מקום אין מכוונין כל כך לנבל אבל מומר זה שהוא מנבל ואוכל להכעיס כל שכן שמנבל ויאכיל לאחרים וחשוד הוא בדבר זה מן העו\"ג ביין המופקד אצלו וישראל יוצא ונכנס. ויש מורין בזה להקל. שחט ואחרים רואין אותו שחיטתו כשרה ואינו כעו\"ג. מומר לדבר אחד אינו מומר לכל התורה כולה. והוא שבדקו סכין ונתנו לו או שבדקו סכין אחריו ונמצאת יפה. מומר לערלות או לעבירה אחת מן העבירות שבתורה שוחט לכתחילה. ויראה לי שא\"צ לבדוק אחריו סכין. ולא לבדוק אותו אם מומחה הוא אם לאו. אלא הרי הוא אצל שחיטה כישראל גמור דמומר לדבר אחד אינו מומר לכל התורה כולה במה דברים אמורים במומר לשאר עבירות שבתורה אבל במומר לע\"ז או שמחלל שבתות בפרהסיא. הרי הוא כמומר לכל התורה כולה והרי הוא כעו\"ג ושחיטתו פסולה. התחיל אחד מן הפסולין לשחוט כגון עו\"ג ומין או כותי וגמר ישראל או שהתחיל ישראל וגמר אחד מאלו שחיטתו פסולה ששחיטתו של אלו אינה אלא כקוץ. והרי נעשה בה מעשה טרפה בידם במה דברים אמורים כשהתחיל אחד מאלו בדבר בדבר שעושה אותה נבילה כוושט או כרובו של קנה אבל אם התחיל בדבר שאינו עושה אותה נבילה כחצי קנה וגמר ישראל הרי זו כשירה. היו שנים אוחזין בסכין ואחד מהן פסול לשחיטה שחיטתן פסולה שהרי נעשית השחיטה גם על ידי הפסול ואין מעשיו אלא כקוץ ואצ\"ל בשני בני אדם ושני סכינים ואחד מהם פסול לשחיטה. ואצ\"ל כשאין הכשר שחיטה במעשה הכשר לבדו אלא בצירוף הפסול אלא אפילו שחט זה רוב הסימן וזה רוב הסימן. נשים ועבדים שאינם משוחררים הרי הן בודקין סכין לעצמן ושוחטין לכתחילה כגדולי ישראל שהשחיטה כשירה בנשים ועבדים. הסומא לא ישחוט אם אין אדם אחר רואה אותו שוחט שמא יחליד. או ידרוס והוא לא ידע ואם שחט שחיטתו כשירה. השוחט במוכני שהוא גלגל הריחים שהוא מגלגל ע\"י מים לא ישחוט לכתחילה ואם שחט שחיטתו כשירה. במה דברים אמורים בכח ראשון לפי שהוא בא מכח אדם אבל מכח ראשון ואילך שחיטתו פסולה לפי שאינו בא אלא מכח המים. גלגל היוצרים שמגלגלים אותו ברגל או גלגל הריחים של יד יראה לי ששוחטין בהן לכתחילה בין בכח הראשון בין בכח שני שכולן מכח אדם הן באין. שוחט אדם אפילו בהמות הרבה בבת אחת ואפילו לכתחילה ואינו חושש והוא שיהא מוליך ומביא או שיהא בסכין מלא הצווארין וחוצה להן כמלא צוואר כמו שבארנו בהלכות דרסה. השוחט אעפ\"י שלא כיון בשחיטה. ואפילו לחתיכה בעלמא שחיטתו כשירה לפי שאין חולין צריכין כוונה לפיכך זרק סכין לנעצו בכותל והלכה ושחטה הרי זה כשירה. והוא שראה שלא החליד הסכין בין סימן לסימן או תחת העור. מצא נוצה שע\"ג השחיטה חתוכה בידוע ששחטה כדרכה שאילו החליד לא היתה הנוצה חתוכה וכן הדין כשמצא שער העור חתוך. ולא עוד אלא אפילו הפיל הסכין בידו או ברגלו אפילו שלא בכוונה והלך ושחט כדרכו הרי זו כשרה. זה הכלל כל שבא מכח ישראל ואפילו מכח מי שאינו בן דעת שחיטתו כשרה. נפל הסכין מעצמו שלא בכחו ואע\"פ ששחטה כדרכה הרי זו פסולה שנאמר וזבחת ואכלת מה שאתה זובח אתה אוכל. היה סכין מונח לו בידו. ובחיקו ונפלה לה מידו. הורו הראשונים שזה כנפלה מן הגג עצמה והרי זו פסולה. ואע\"פ שיש לי לדון ולהקל להם שומעין שאמרו להחמיר בשל תורה. השוחט לעו\"ג אע\"פ שבהמה של עו\"ג שחיטתו כשירה. ולא עוד אלא אפילו שמענו העו\"ג אומר שהוא רוצה לזרוק דמו לע\"ג או להקטיר חלבו לעכו\"ם הרי זו כשירה לפי שאין הכל הולך אלא אחר השוחט. חשב השוחט שהעו\"ג יזרוק דמו לכו\"ם או שיקטיר חלבו לכו\"ם שחיטתו פסולה ואצ\"ל כשחשב ישראל השוחט לשחוט בהמה זו לכו\"ם שזו זבחי מתים היא ואסורה אפילו בהנאה. שנאמר זובח לאלהים יחרם. שחטה לזרוק דמה לע\"ג פסולה ואפילו שלא שחט אותה ממש לע\"ג לפי שמחשבין מעבודה לעבודה. שחטה סתם ואחר כך נמלך עליה לזרוק דמה או להקטיר חלבה לע\"ג חוששין כיון שעכשיו נמלך עליה שמא אף בשעת השחיטה חשב לכך והוכיח סופו על תחילתו. השוחט לשם הרים. לשם גבעות. לשם ימים. לשם נהרות. לשם מדברות. לשם חמה ולבנה וכוכבים ומזלות. אם שחט לשם אחד מכל אלו על דעת לעבוד אותם בכך כדרך עובדי עבודה זרה ששוחטין לשם עבודה זרה הרי זו זבחי מתים ואסורה אפילו בהנאה אע\"פ שאין ההרים נאסרים בע\"ג הרי הן נעשין ע\"ג והשוחט לשמן כשוחט לעבודה זרה והמשתחוה להן כמשתחוה לעבודה זרה. וזהו שאמרו אלקיהם על ההרים ולא ההרים אלקיהם אין הכוונה אלא שלא יהיו ההרים עצמן אסורין. אבל הן נעשין ע\"ג להתחייב בעבודתן כשאר עובדי עבודה זרה. שחט לשם אחד מכל אלו שלא לעבודה אלא לכוונת רפואה כחללו המתעסקין בדברי הבאי שחיטתן פסולה מדבריהם לאכילה ומותרת בהנאה. שחט לשם שרו של הר. או לשם שר אחד משרי אחד דברים אלו בין ששחט לשם מיכאל שר הגדול בין ששחט אפילו לשם שרו של שלשול קטן שבים. אע\"פ שלא נתכוין אלא לרפואה ולדברי הבאי ה\"ז כזבחי מתים מדבריהם ואסורה אפילו בהנאה. ישראל ששחט בהמת חבירו לשם אחד מכל אלו לא אסרה שאין ישראל חשוד להתכוין בדברים האסורים ולא עשה כן אלא לצער את חבירו. ויש מי שהורה יש לו בה שותפות לא אסרה. ואע\"פ שאילו היתה כולה שלו אסרו זה לא נתכוין אלא לצער שותפו. היה שוחט בהמת חבירו לשם אחד מכל אלו והתרה בו וקבל עליו התראה אין לך מומר גדול מזה ואסרה. השוחט לשם עולה או לשם שלמים או לשם אשם תלוי. לשם פסח לשם תודה לשם קרבן נזיר שחיטתו פסולה. דברים אלו באין דרך נדבה ולפיכך חוששין שמא עכשיו נדב אותן ונראה כשוחט קדשים בחוץ ואוכל אפילו היתה בהמה זו בעלת מום ואינה ראוייה להקרבה אסורה. פעמים שאדם מכסה מומה ואינו ניכר שחט תרנגולת ואווזין וכיוצא מן המינין שאינן ראויים למזבח מותר שהכל יודעים שאין אלו קדשים שחט תורים ובני יונה הרי אלו אסורים. ויראה לי שאם היו תורים קטנים ובני יונה גדולים כשרים שהכל יודעים שאין אלו ראויים להקרבה. שחט לשם אחד מכל אלו מן הקדשים שאינם באין בנדבה כחטאת ואשם ודאי לשם בכור לשם מעשר לשם תמורה שחיטתו כשרה שהכל יודעים שאין אלו אלא דברי הבאי שאילו היה חטאת ואשם נודע היה וקול יוצא לאלו במה דברים אמורים כשלא נודע שעבר זה עבירה שחייב עליה חטאת או אשם אבל עבר עבירה שחייבין עליה חטאת או אשם ודאי ואמר לשם חטאת הרי זו פסולה שנים אוחזין בסכין בין בשני סכינין בין בסכין אחד ושוחטין אחד לשם אחד מכל אלו שאמרנו ואחד לשם דבר כשר שחיטתו פסולה עד שתהא כל השחיטה לשם דבר כשר :"
            ],
            "The Second Gate": [
                "<b>השער השני: במה שוחט ודיני סכין:</b> בכל שוחטין חוץ ממגל קציר והשינים והצפורין מפני שהן חונקין עבר ושחט באחד מכל אלו שחיטתו פסולה. במה דברים אמורים בשתי שינים שהרי חוק שיש בין שן לשן נדון כפגימה לפי שהוא חונק. אבל בשן אחד שוחטין בה לכתחילה והוא שתהיה תלושה. אבל במחוברת שחיטתו פסולה. וכן הדין בצפורן שאינה פסולה לשחיטה אלא במחוברת לפי שאין שוחטין במחובר כמו שיתבאר. אבל צפורן התלושה שוחטין בה לכתחילה. מגל קציר אלו שיש בו פגימות הרבה. ופגימותיה מסוכסכות ונוטות לצד אחד. ואעפ\"כ אם שחט בו אפילו הוליך ולא הביא שחיטתו פסולה. כיון שיש פגימות הרבה חוששין שמא השיב ידו אחור מעט ונאחז אחד מן העוקצין בסימנין וקרע. אבל סכין שאין בה אלא פגימה אחת אם אוגרת משתי רוחותיה שחיטתו פסולה. והרי היא נידונית כמגירה מה טעם בין שהוליך ולא הביא בין שהביא ולא הוליך לעולם הוא פוגע בפגימה וקורעת. היתה מסוכסכת אם עוקץ הפגימה נוטה כלפי זנב הסכין והולך ולא הביא שחיטתו כשירה לפי שאין עוקץ הפגימה קורע אלא בפגעו בסכין ואם עוקץ הפגימה נוטה כלפי הראש והביא ולא הוליך שחיטתו פסולה. מגל יד והוא שצדו האחד סכין וצדו האחד מגל. לפיכך אם שחט בצד הפגימות שחיטתו פסולה ואפילו הוליך ולא הביא. אבל בצדו השני שהוא עשוי כסכין לא ישחוט לכתחילה גזירה צדו האחד משום צדו השני. עבר ושחט שחיטתו כשירה הוחלקו שיניה שוחטין בכל צד. אין גוזרין הוחלקו משום לא הוחלקו. כמה שיעור הפגימה שפוסלת בשחיטה כל שהוא. ובלבד שתחגור כל שהוא ואפילו כחוט השערה. אבל אם אינה חוגרת כלום אין זו פגימה ואינה פוסלת השחיטה שאין זה אלא כראש השבולת שנמצא כאוגר ואינו. ויש מי שהורה ששיעור פגימה הוא כפגימת המזבח ופגימת המזבח כדי שתחגור בו צפורן. לבן סכין באש לא ישחוט בו לכתחילה ואם שחט בה יש מה שאומר ששחיטתו כשירה שחדודו קודם ללבונו ובית השחיטה מרחיב ואינו נוגע בצדדין במה דברים אמורים בשידע קודם ששחט שהוא מלובן אבל אם לא ידע שחיטתו פסולה מתוך שלא ידע חוששין שמא לא נזהר ונגע בצדדין ונשרפו. ויש מי שאומר ידע ואפילו עבר ושחט שחיטתו של סכין קודם ללבונו חוששין שמא נגע ואין סומכין על זכירתו בכך וכן נראין הדברים. סכין שהוא ממשמשי ע\"ג אם הרשה היא שלא חתך בה בשר אלא ששבר בה לפניה מקל או כיוצא בזה מותר לשחוט בה בהמה בריאה לפי שהוא מקלקל אבל לשחוט את המסוכנת אסור שמתקן הוא ונאמר לא ידבק בידך מאומה מן החרם. עבר ושחט יוליך הנאה לים המלח והרי הוא לאח\"כ מותרת לו כמה שיעור הנאה זו כדי שכר סכין לשחוט בו. היתה ישנה שחתך בה בשר הוי זה צריך לקלוף בית טביחתו אעפ\"י שאינה בת יומא ששומן האיסור הנדבק בדפני הסכין אינו נפגם ונבלע בכתלי בית השחיטה. שפה או נעצה בקרקע קשה עשרה פעמים אין צריך קליפה אפילו הסכין בן יומו שאין בית השחיטה רותח גמור שיפלוט מה שבתוך הסכין ויבליענו בבשר. וכן הדין בשוחט בסכין של עכו\"ם אם לא שפה לא ישחוט בה ואם שחט צריך קליפה. ויש אומרים שאין צריך אלא הדחה ושפשוף גדול כדי להסיר שומן האיסור הנדבק ממנו לכתלי בית השחיטה ויראה לי שהראשון עיקר. הרוצה לשחוט בסכין ששחט בה טריפה או נבילה כיצד הוא עושה מקנחו בסמרטוט יפה כדי להסיר שומן הטריפה שנדבק על פני הסכין או מדיחה במים צוננים ודיו. שחט בה עד שלא הדיח ועד שלא קנח דינו כדין שוחט בסכין של עו\"ג י\"ש קולף מקום השחיטה. וי\"א מדיח ומשפשף היטב עד כדי שיוסר שומן הטריפה הנדבק בכתלי בית השחיטה. הטבח צריך שיבדוק הסכין קודם שחיטה אם לא בדק לא ישחוט בו שסתם סכינים אינם יפים לשחיטה. שמא ישכח מלבדוק אחר שחיטה והרי זו כאוכל נבילה. עבר ושחט ונמצאת סכינו יפה שחיטתו כשירה. כיצד בודקו בודקו בדיקה יפה ולאט ובכוונת הלב שפגימת כל שהוא קרוב שלא ירגיש בה אם יפנה לבו לדברים אחרים. ובודקו בבשר ובצפורן ומשלש רוחותיה ובודקו על דרך זה דרך הולכה והובאה שמא פגימה מסוכסכת יש לו ולא תמצא אלא בדרך הולכה או הובאה. בדק סכין ושחט צריך לבדקו אחר שחיטה אעפ\"י שסכין עומד על חזקתו עד שיודע שנפגם אין סומכין על חזקה זו כל זמן שהוא לפנינו שפעמים שנפגם בעור והוא לא ידע. לא בדק סכין אחר שחיטה ונאבד הרי זו בחזקתו ושחיטתו כשירה. לא בדק אחר שחיטה והצניעו ולאחר זמן שחט בו אעפ\"י שלא בדקו עכשיו ונאבד הרי זו בחזקתו ואין חוששין שמא עמידתו נפגם מעצמו לפיכך הטבח צריך שיהא לו סכין מיוחד לשחיטה כדי שלא יחתוך בו בשר שפעמים ישחוט ואחר כך יחתוך בו בשר סבור הוא שלא נפגם. שאין הבשר מצוי לפגום כדרך שאין הסימנין פוגמין ופעמים יגע בעצמות שבבשר ונפגם והוא לא ידע. ויצניענו בחזקת שהוא בדוק ואח\"כ ישחוט בו בלא בדיקה ונמצא שוחט בסכין פגומה. בדק ושחט ונמצאת פגומה שחיטתו פסולה שהרי פגומה היא במה דברים אמורים בשלא שבר בה עצמות לאחר שחיטה אבל שבר בה עצמות לאחר שחיטה תולין פגימה זו בשבירת עצמות אלו ושחיטתו כשירה. לא שבר בה עצמות אעפ\"י שנגע בעצם המפרקת אין תולין בו להקל שאין העצם פוגם דרך הולכה והבאה שחט בהמות רבות ונמצאת סכינו פגומה לאחר שחיטה כולן אפילו הראשונה פסולה. חוששין שמא בעור הראשונה נפגמה לפיכך צריך לבדוק בין כל אחת ואחת בדיקה יפה כדי שלא תיאסר אלא אותה שנמצא הסכין פגימה אחריה. לא בדק בין כל אחת ואחת ונאבד הסכין הרי כולן כשרות. ולא עוד אלא אם שבר עצמות לאחר שחיטת כולן ונמצאת פגומה כולן כשרות לפי שמעמידין סכין על חזקתו עם חזקת כשרות הבהמות שהן שחוטות לפנינו כראוי. ויש אוסרין את כולן חוץ מן הראשונה דחוששין להחמיר שמא נגע בבירור בעצם המפרקת בזו חוששין לכל אותן שבאו לאחר נגיעתו בעצם המפרקת. יש מרבותי שהורו שכל שנמצאת פגומה אעפ\"י ששבר בה עצמות שחיטתו פסולה אלא א\"כ יש בסכין כדי שיעור צווארין דאפשר שאפילו יפגום בעור שמא לא פגעו סימנים בפגימות. אבל אין בסכין כשיעור זה אין תולין בזה להקל ולא יראה לי כן. סכין שנפלה ע\"ג קרקע קשה או ע\"ג אבנים הרי זה כמי ששבר עצמות במה דברים אמורים כשנודע שנפל על חודה אבל אם לא נודע לאיזה הכלל (נד) אין תולין להקל אלא כששבר עצמות וכיוצא בזה. בכל שוחטין בין בצור בין בזכוכית בין בקרומיות של קנה. במה דברים אמורים בתלושין אבל במחוברין לקרקע לא ישחוט שאין שוחטין במחובר לקרקע בין במחובר מעיקרו בין מבחובר ולבסוף חברו ואפילו לא בטלו. שחט במחובר מעיקרו שחיטתו פסולה. שחט בתלוש ולבסוף חברו ובטלו יראה לי ששחיטתו כשרה ויש מי שאוסר. שחט בתלוש ולבסוף חברו ולא בטלו כשרה במה דברים אמורים כשהסכין למעלה וצואר בהמה למטה אבל צואר בהמה למעלה כיון שהסכין נעוץ בכותל שחיטתו פסולה. ולא מחמת איסור חבורו אלא חוששין שמא תכביד הבהמה על הסכין ונמצא שוחט בדריסה. ולפיכך אפילו נעצו בקורה התלושה ושחט בו כל שהצואר למעלה שחיטתו פסולה כמו שאמרנו שם. ויראה לי שאפילו אמר ברי לי שלא דרסתי שחיטתו פסולה במה דברים אמורים בבהמה אבל בעוף הקל שחיטתו כשרה ויראה לי שלא בכל עוף הכשירו אלא בעוף הקל כתרנגולין אבל בעוף הגס כאווזין וכיוצא בזה שחיטתו פסולה שאף הן מכבידין כבהמה. כמה יהא בסכין ויהיה ראוי לשחוט. אפילו איזמל קטן ובאיזמל שאין לו קרנים. וכמו שבארנו בדרסה דינים אלו כל הצורך :"
            ],
            "The Third Gate": [
                "<b>השער השלישי: באיזה מקום שוחט:</b> שוחט אדם בין בראש הגג. בין בראש הספינה אבל לא ישחוט לתוך הים ולא לתוך הנהרות שלא יראה כשוחט לשרו של ים ושל נהרות. אין שוחטין לתוך הכלים שלא יראה כמקבל הדם לזרקו לעבודה זרה. במה דברים אמורים בכלי ריקן אבל שוחט הוא לתוך אגן של מים. והוא שיהיו המים עכורין שאין צורתו נראית מתוכן. אבל מים צלולים לא ישחוט חוששין שמא לצורתו הנראה בהן הוא שוחט. ואם שחט בכלי שיש בו עפר כ\"ש שהוא מותר. לא ישחוט בתוך הגומא ואפילו בתוך גומא שבבית שלא יראה כמאסף שם הדם לאכול עליו כדרך שהאפיקורסים עושים לשם ע\"ג. רצה לנקות חצרו כיצד הוא עושה עושה מקום מדרון חוץ לגומא ושוחט שם כדי שיהא הדם שותת ויורד לתוך הגומא. שהכל יודעים שלא נתכוין זה אלא לנקות חצרו. אבל בשוק לא יעשה שאין דרך האדם לנקות השוק ואם עשה כן הרי זה עושה כחוקותיהם של אפיקורסים וצריך לבדוק אחריו שמא מינות נזרקה בו. ויראה לי שאם עבר ושחט באחת מכל אלו העניינים האסורים שאין שחיטתו פסולה שאין מוציאין את האדם מחזקת כשרותו עד שבדק וימצא חשוד. היה בא בספינה ואין לו מקום פנוי לשחוט כדי שלא יטנף את מקומו כיצד הוא עושה שוחט ע\"ג הכלים אבל לא לתוכן. ואם רצה מוציא ידו חוץ לספינה ושוחט על דופני הספינה והדם שותת ויורד לתוך הים ואינו חושש :"
            ],
            "The Fourth Gate": [
                "<b>השער הרביעי: באיזה זמן שוחט:</b> לעולם שוחטין בין ביום ובין בלילה. במה דברים אמורים כשהייתה אבוקה כנגדו אבל אם אין אבוקה כנגדו לכתחילה לא ישחוט בלילה שמא ידרוס. שמא יחליד ולא ירגיש. עבר ושחט שחיטתו כשירה. וכן הדין השוחט ביום בבית אופל שהכלל לכל זמן ולכל מקום שאינו רואה בשעת שחיטתו מה שהוא שוחט השוחט בשבת וביום הכפורים אפילו בשוגג אסורה באכילה בו ביום לכל אדם ולערב מותרת אפילו למי ששחטה. במה דברים אמורים בשוגג אבל במזיד אסורה לו לעולם. קונסין אותו על שהזיד ושחט אבל אחרים אוכלים אותה לערב. יש מי שהורה שאסורה לאחרים לערב עד שימתין בכדי שתעשה. ויש מי שהורה שמותרת להם לערב מיד. השוחט בשבת לחולה שחלה מבעוד יום ועדיין הוא חולה בשעת שחיטה מותרת לבריא באומצא רוצה לומר בלא בשול ובלא מליחה. ואם חלה בו ביום יש מי שאוסר ויש מי שמתיר ולזה דעתי נוטה. חלה מבעוד יום והבריא הרי הוא כשוחט לבריא ואסור לו לעולם ולערב מותרת לאחרים. במה דברים אמורים בשוחט במזיד אבל בשוגג מותרת אפילו לו לערב כמו שבארנו :"
            ],
            "The Fifth Gate": [
                "<b>השער החמישי: כיסוי הדם: </b>השוחט חיה ועוף צריך לכסות את דמו שנאמר כי יצוד ציד חיה או עוף אשר יאכל ושפך את דמו וכסהו בעפר כסוי הדם לא בניצודין בלבד הוא נוהג אלא אפילו במזומנים שהרי ריבה הכתוב כי יצוד ציד חיה וגומר. כוי טעון כסוי כחיה אלא שאין מכסין את דמו ביום טוב גזריה שמא יבא להתיר חלבו ולפיכך אין שוחטין אותו לכתחילה בי\"ט ואם עבר ושחט ממתין ומכסה לערב אם רשומו של דם ניכר. וכן השוחט חיה ועוף לחולה בשבת אעפ\"י ששוחט ברשות אין מכסין את דמו בשבת. ואפילו היה לו דקר נעוץ מבעוד יום אלא ממתין לערב ומכסה אם רישומו של דם ניכר. השוחט אפילו אינו צריך אלא לדם חייב לכסות שלא השוחט לאכילה בלבד חייב הכתוב. אלא כל ששופך את דמו חייב לכסות. במה דברים אמורים בשחיטה הראויה אבל בשחיטה שאינה ראויה לא שנאמר כי יצוד ציד חיה או עוף אשר יאכל כל שראויה לאכילה. לפיכך הנוחר בסימנים והמעקר בסימנין פטור מלכסות וכן השוחט את הטריפה והשוחט ונתבלה בידו שאין אחד מכל אלו ראוין לאכילה השוחט מאה חיה או עוף במקום אחד. ואפילו חיה ועוף במקום אחר כסוי אחד לכולן ואין צריך לכסות חיה בפני עצמה ועוף בפני עצמו. כיצד מצות כסוי הדם נותן עפר תיחוח למטה ומכסה בעפר תיחוח למעלה שנאמר וכסהו בעפר. עפר לא נאמר אלא בעפר. שחט ולא נתן עפר למטה כיצד הוא עושה גורר הדם ונותן על גבי עפר תיחוח ומכסהו בעפר. שחט ונבלע הדם בקרקע אם רשומו ניכר מכסהו במקומו ואם אין רישומו ניכר פטור מלכסות. מי שאין לו עפר לכסות בו אסור לשחוט עד שיהא לו עפר לכסות. השוחט ולא כסה כל הקודם חייב לכסות שלא השוחט בלבד חייב הכתוב לכסות אלא כל ישראל כלל בחיוב זה שהרי נאמר במצות כסוי ואומר לבני ישראל דם כל בשר לא תאכלו. מצוה זו על כל בני ישראל. אלא השוחט קודם בחיובו. שנאמר ושפך וכסה מי ששפך יכסה חרש שוטה וקטן ששחטו ואחרים רואים אותם ששחטו כראוי חייבין לכסות. ואם בינם לבין עצמם פטורים מלכסות דסתם מעשיהם מקולקלין הם ושחיטתם שאינה ראוי היא. השוחט וכסתו הרוח אם חזר ונתגלה חייב לכסות ואם לא פטור מלכסות. שחט וכסה וחזר ונתגלה פטור מלכסות שהרי יוצא ידי כסוי שנאמר וכסהו אפילו פעם אחת. דם שנתערב במים אם יש בו מראה דם חייב לכסות ואם לאו פטור מלכסות נתערב ביין רואין את היין כאלו הוא מים ואם רואין שאילו נפל במים כשיעור יין זה יהיה בו מראה דם חייב לכסות ואם לאו פטור מלכסות. אין הפרש בדבר זה בין שנפל הדם לתוך המים ויין ובין שנפלו היין או המים על הדם כל שיש בו מראה דם חייב לכסות שאין דחוי אצל מצות. וכן הדין כשנתערב בדם בהמה לעולם רואים את תערובתו כאלו הוא מים. השוחט חיה ועוף ולא יצא מהם דם מותרים באכילה שאין היתר אכילתן תלוי בכסוי הדם אלא כל שנשחט כראוי מותר באכילה. השוחט וניתז הדם לחוץ וכן דם שעל הדם גבי הסכין בזמן שאין דם שם אלא הוא חייב לגרור ולכסות ואם יש שם דם אחר שלא הוא. הורו הגאונים זכרונם לברכה שאין חייב לגרור ולכסות שהרי כסה מקצת דמו. ויש מי שהורה שחייב לכסות כל דמו ודברי הגאונים יותר נוחין. ועוד שדבריהם דברי קבלה הם. במה מכסין בכל דבר שנקרא עפר שנאמר וכסהו בעפר. לפיכך מכסין בעפר. ובשחיקת זהב שאף היא נקראת עפר שנאמר ועפרות זהב לו וכן באפר שנאמר מעפר שריפת החטאת עפר המדבר אינו נקרא עפר אלא חול גס הוא ואין מכסין בו. שחקו עד אשר דק לעפר מכסין בו. מכסין בזבל דק ובחול דק. איזהו דק כל שאינה צריך כתישה. היה צריך כתישה אלא שהוא נפרך מיד אין מכסין בו עד שיהא דק שאינו צריך אפילו פריכה. מכסין בסיד ובחרסית ובלבינה ובמגופה שכתשן ובשחיקת אבנים ונעורת פשתן דקה. ובנסורת חרשים דקה. אף על פי שאין אילו נקראים עפר. ריבה אותן הכתוב לפי שהן כעין עפר שנאמר וכסהו מכל מקום. ואחר שריבה מיעט שנאמר בעפר לומר שאין מרבין אלא אותן שהן כעין עפר יצאו זבל גס וחול גס ולבינה ומגופה שלא כתשו. וסובין וקמח ומורסן ושחיקת כלי מתכות במה דברים אמורים במתכות שלא נשרפו. אבל נשרפו חוזרין הן לעפר ומכסין בעפרן. כסהו באבנים או שכפה עליו כלי אין זה כסוי שצוה עליו הכתוב שנאמר וכסהו בעפר. השוחט צריך לברך קודם שחיטה. שכל המצות מברך עליהן עובר לעשייתן. ומהו מברך בא\"י אמ\"ה אקב\"ו על השחיטה. שחט מאה חיות או עופות בבת אחת ברכה אחת לכולן גמר מלשחוט מכסה ומברך על הכסוי. ומהו מברך בא\"י אמ\"ה אקב\"ו על כסוי הדם. מאימתי מברך. מכסה ואחר כך מברך שזו ברכה תלויה בשחיטה היא שאם שחט שחיטה שאינה ראויה פטור מלכסות וכיון שכן נמצאת שחיטה קודמת וכבר התחיל במצוה ואי אפשר לו לברך עובר לעשייתו ולפיכך גומר מצותו שהתחיל בה ואחר כך מברך. כך הורו מקצת הגאונים זכרונים לברכה וכן הורו מרבותי נוחי נפש שחט חיה או עוף וכסה ובירך על הכסוי ודעתו לשחוט עוד כשהוא חוזר ושוחט אין צריך לברך על השחיטה. שאין הכסוי וברכתו הפסק לשחיטה וכן כשהוא חוזר ומכסה אין צריך לחזור ולברך על הכסוי שהברכה הראשונה אין להם הפסק שהרי אפשר לו לשחוט ולכסות ולברך בבת אחת. השוחט וגמר בדעתו מלשחוט. ונמלך וחזר ושחט צריך לחזור ולברך. שחט וסח ויש בדעתו לשחוט עוד אם בצרכי השחיטה סח אינו צריך לחזור ולברך. שאין השיחה בצרכי השחיטה מפסקת. סח בדברים שאינם מצרכי השחיטה יש מרבותי אומרים שאין צריך לחזור ולברך. במה דברים אמורים שהתחיל לשחוט ואחר כך סח אבל בירך וסח עד שלא התחיל בשחיטה צריך לחזור ולברך. ויש מן הגאונים שהורו שצריך לחזור ולברך שהסיחה מפסקת לפיכך גומר מצוה ראשונה ומברך ומכסה ומברך על הכסוי וחוזר ומתחיל במצוה שניה שהיא שחיטה שנייה ומברך על השחיטה ושוחט וכן הורו מקצת מגדולי האחרונים זכרונם לברכה. וכן מקצת מרבותי ויש לחוש בדברי הגאונים וכן ראוי להורות. הסכמת ראשונים ואחרונים שלא להסיח בדברים שאינם מצרכי השחיטה כדי להרבות בברכות דאסור לברך בדבר שאינה צריכה וכל שיכול לפטור את עצמו בברכה אחת אם ריבה בברכה ברכה שאינה ראויה היא : <b>נשלם הבית הראשון : בעזר אל אחרון וראשון : </b>\n"
            ]
        },
        "The Second House": {
            "The First Gate": [
                "<b>בית השני: עניין הנשחטין, שער הראשון: בדברים המפסידים השחיטה. והם חמשה שהייה דרסה. חלדה. הגרמה עיקור:</b> השוחט לאחר ששחט מיעוט הוושט בין בעוף בין בבהמה. ושהה ולאחר זמן חזר וגמר. שחיטתו פסולה. הקנה אין בו דין שהייה בעוף לפי שאין טרפותו אלא בפסיקת רובו. ולפיכך אם נשחט רובו הרי נכשר ואם ניקב אין נקיבתו במשהו עד שיפסוק רובו השוחט את הבהמה ושחט סימן אחד ואפילו אחד וחצי ושהה ולאחר זמן חזר וגמר את השחיטה שחיטתו פסולה במה דברים אמורים כשהגביה ידו ולא שחט כגון שעף או שנפל הסכין מידו וכיוצא בזה. אבל היה סכינו רע אפילו הוליך והביא כל היום שחיטתו כשריה מפני שהוא מתעסק בצורך השחיטה. במה דברים אמורים בעוף אבל בבהמה אם הוליך והביא במיעוט אחרון של סימן ראשון ושהה בכך כדי שיעור שהייה שחיטתו פסולה מספק אחר שאין מיעוט סימן מעכב בשחיטה חוששין שמא אינו אלא במחתך בשר ויש כאן שהייה ושחיטתו פסולה שחט רוב אחד בעוף ורוב שנים בבהמה ושהה. ולאחר זמן מרובה חזר וגמר את המיעוט שחיטתו כשירה כמה שיעור שהייה כדי שחיטת בהמה דקה לבהמה דקה וגסה לגסה. ובעוף יש אומרים דינו כבהמה דקה ושהייתו כדי שחיטת בהמה דקה. ויש אומרים דשחיטת שהיית עוף כדי שחיטת עוף והוא כדי שיעור שחיטת סימן אחד בעוף שיעור שחיטה שאמרנו לא שחיטת סימנין בלבד אלא כדי שירביצנה וישחטנה. ויש מחמירים ואומרים שאינו אלא כדי שחיטה בלבד כשהייתה רבוצה ועומדת וראוי לחוש לדבריהם. וי\"א כדי שישחוט מיעוט סימנים. ואין הדברים הללו מחוורין כלל. אלא כדי שישחט שיעור הכשר שחיטת רוב שנים בבהמה ורוב אחר בעוף.",
                "דרסה כיצד השוחט צריך שיוליך הסכין או יביא בשעת שחיטה כדי שלא ידחוק הסימנים ויחתכם בדרסה כדרך שאדם חותך הצנון מפי השמועה למדו ושחט אין ושחט אלא ומשך ולפיכך אם התיז את הסימנים בבת אחת והוא שלא הוליך ולא הביא שחיטתו פסולה. היה שוחט והתיז את הסימנים בהולכה או בהבאה אם יש בסכין מלא צואר וחוץ לצואר כמלא צואר שחיטתה כשירה. וכן הדין ואפילו שוחט בהמות הרבה בבת אחת. אם יש בסכין מלא צואר וחוץ לצוארין מלא צואר שחיטתו כשירה. ואם לאו שחיטתו פסולה. ויש מה שהודה בשוחט בהמות הרבה ואין בסכין מלא צואר חוץ לכולן שאין פסולה אלא הראשונה ומראשונה ואילך כולן כשירות. שהרי יש באחרות מלא צואר חוץ לצוארין. ויש אוסר את כולן. וכן במה דברים אמורים כשהוליך ולא הביא. הביא ולא הוליך. אבל הוליך והביא אפילו באיזמל קטן שאין בו מלא צואר שחיטתו כשירה ובאיזה איזמל אמרו באיזמל שאין לו קרנים. הוליך והביא במחט של רצענין. לא ישחוט מפני שאינו שוחט אלא קורע. שנים אוחזין בסכין אחד ושוחטין ואפילו באלכסון ואין חוששין שמא ידרוסו זה על זה.",
                "חלדה כיצד השוחט והחליד את הסכין בין סימן לסימן ואפילו שחט הסימן השני מלמעלה למטה כדרכה של שחיטה. וחזר ושחט את העליון שחיטתו פסולה. ואין צריך לומר מלמטה למעלה. החליד הסכין תחת העור או תחת צמר המסיכך שבצואר הבהמה או שהיתה מטלית כרוכה על הצואר בזפת וכיוצא בזה או שדבקה היטב על הצואר והחליד הסכין תחת אחת מאילו ושחט אלו פסולת מספק נפלה טליתו על צואר בהמה ושחט תחתיה שחיטתו כשירה. היה שוחט את הבהמה ושחט רוב סימן אחד והחליד הסכין תחת אותו המיעוט שנשאר ושחט את השני גם זה פסול מספק. שחט רוב אחד בעוף ורוב שנים בבהמה ואח\"כ החליד את הסכין ושחט אותו המיעוט כשירה לפי שאין אחר הכשר הרוב כלום.",
                "הגרמה כיצד כל הצואר כשר לשחיטה בקנה משפוי כובע ועד כנפי ריאה התחתונים ואיזו היא התחתונים שהיא סמוכה לקנה שהיא עליונה כשהריאה תלויה בקנה והוא כל המקום שהיא פושטת מן הצואר בשעה שהיא רועה כדרכה בלא אונס. ובוושט למעלה כדי תפיסת יד. ולמטה עד מקום שהוושט משיער ועומד פרצות פרצות כדמות הכרס. שיעור תפיסת יד שאמרו יש מי שאומר ג' אצבעות. ויש מי שאומר כדי שיתפוס בכל אצבעותיו משני צידי הצואר והוא כדי שיעור רחב אצבע וזו בבהמה וחיה. אבל בעוף הכל לפי גודלו ולפי קטנו משהו כדי שיוכל לתפוס (לקרו') בשתי אצבעותיו וראוי להתרחק ולחוש לכל השיעורים. היה שוחט בקנה והגרים חוץ ממקום השחיטה פעמים כשירה ופעמים פסולה כיצד שחט שליש והגרים שליש ושחט שליש שחיטתו פסולה. הגרים שליש ושחט שני שליש הורו רבותי ששחיטתו כשירה. ולי נראה ששחיטתו פסולה דבעינן רובא במקום שחיטה בשעת יציאת חיותה שחט שני שליש והגרים שליש כשירה. מצא חצי קנה פגום והוסיף עליו כל שהוא וגמרו והשלימה לרוב כשירה. הוושט אין בו דין הגרמה אלא אפילו התחיל לשחוט כל שהוא בתרביץ הוושט אף על פי שגמר כל שחיטתו בוושט הרי זו פסולה. לפי שנקובת התרבץ בכל שהוא. הרי שהיה הקנה נקוב באמצעות ושחט זה למעלה כנגד הנקב ופגע במקום הנקב והנקב השלים לרוב כשירה. ואין זה דומה לשחט ישראל וגמר עו\"ג שכל שחיטה זו נעשית ע\"י ישראל. ואין הפרש בין ששחט במקום נקב בחצי קנה פגום בין ששחט ופגע בנקב. השוחט מן העורף שחיטתו פסולה שאין השחיטה אלא בסימנין. וכבר נעשית זו נבילה או טריפה קודם שהגיע אל הסימנים. החזיר סימנים אחורי העורף ושחטן שחיטתן כשרה. שלא הקפידה התורה אלא במקום סימנים ולא במקום הצואר. השוחט מן הצדדים שחיטתו כשירה. לפי שהסימנים נשחטים עד שלא חתך המפרקת והבשר שעליה.",
                "עיקר כיצד סימנים שנעקרו שניהם או אחד מהם בין בעוף בין בבהמה אם נעקרו כולן מן הלחי ומן הבשר ואינן אחוזין בבשר שעל הלחי הרי זו אסורה. ולא עוד אלא אפילו נעקרו ונתדלדלו רובן הרי זו אסורה. במה דברים אמורים כשנפרקו בכח עד שנעקרו מקומות רבים. אף על פי שאוחזים בשנים ושלשה מקומות. הרי זו אסורה דכל שנתדלדלו כאן וכאן ברובן המיעוט המחובר אין חיבורו יפה. ולפיכך הרי הן כאילו נעקרו לגמרי. אבל נקלף רובו של סימן אחד ועדיין מיעוטו מחובר מן הצד האחד הרי זו כשירה. ואין צ\"ל כשהסימן כולו מחובר אל הבשר שבלחי אעפ\"י שנעקר הלחי ונטל לגמרי שהוא כשר. עיקור זה שאמרו אינו עושה אותו טריפה אלא כך למדו מפי השמועה שאין השחיטה בסימנים עקורים ולפיכך השוחט בסימנים עקורים הרי השחיטה כאילו נחרה. והרי זו נבלה. אעפ\"י שאמרו שהכשרו של עוף בסימן אחד אם נעקר אחד מן הסימנים ושחט את השני שחיטתו פסולה. שכך למדוה מפי השמועה. לפיכך שחט את הוושט ואחר כך נשמטה הגרגרת בעוף שחיטתו כשירה. נשמטה הגרגרת ואחר כך שחט הוושט שחיטתו פסולה. שחט את הוושט ונמצאת הגרגרת שמוטה ואינו יודע אם קודם שחיטה נשמטה או לאחר שחיטה נשמטה זה היה מעשה. ואמרו שחיטתו פסולה. שכל ספק שחיטה פסולה. במה דברים אמורים בשלא נמצאת גרגרת שחיטה. אבל נמצאת גרגרת שחוטה כשירה. שהרי בידוע שלאחר שחיטה נשמטה שאי אפשר לשמוטה שתעשה שחוטה במה דברים אמורים בשלא תפס בסימנין בשעת שחיטה. אבל תפס בסימנים שחיטתו פסולה מן הספק שהרי איפשר לשמוטה שתעשה שחוטה בשתפס בסימנין. ויש מן הגאונים ז\"ל שאמרו שאף בלא תפס בסימנין שאין מתירין אותו עד שיקיף כיצד מקיפין מביאין בהמה אחרת ושוחטין אותה. ואחר כך שומטין את הגרגרת אם דומה לזו שנמצאת שמוטה אומר אף הראשונה לאחר שחיטה נשמטת שהרי דומין זו לזו ואם לאו הרי זו פסולה בידוע דמחיים נשמטה שהרי אינה דומה לזו שנשמטה לאחר שנשחטה ולפיכך אין מתירין אותה מן הספק עד שלא תהא בה תפיסה בסימנין והוא שיקף. תפס ולא הקיף לא הקיף ולא תפס אין מתירין אותה. שחט את הוושט ופסק את הגרגרת בעוף כשירה. פסק את הגרגרת ואחר כך שחט את הוושט שחיטתו פסולה. ובבהמה בין שחט את הוושט ופסק את הגרגרת. ובין פסק הגרגרת ושחט את הוושט הרי זו נבילה. שכל שנפסלה בשחיטתה נבילה :"
            ],
            "The Second Gate": [
                "<b>השער השני: בשיעור הכשר שחיטה: </b> השוחט אחד עוף ואחד בהמה צריך לשחוט לכתחילה ב' סימנים גמורים. חוששין שמא לא ישחוט רובן. שחט אחד בעוף ושנים בבהמה שחיטתו כשירה ורובו של סימן כמוהו. שחט שני חצאי סימנים בעוף פסולה. ואצ\"ל בבהמה וכן אם שחט אחד וחצי בבהמה פסולה עד שישחוט רוב שנים באיזה רוב אמרו ברוב הנראה לעינים כשיעור. ולא רוב שאינו משער אלא במחשבת הלב שאין מחצה על מחצה כרוב אבל אם היה שחט יותר מחציו ואפילו כחוט השערה שחיטתו כשירה סימן אחד שאמרנו בעוף בין וושט בין קנה. לא שחט רוב הסימן במקום האחד אלא שחתך כאן מעט ועוד הפך את הסימן וחתך בצדדין. ועוד אם הפך ושחט למטה בפנים הרואים את המפרקת. אם יש בין כל החתכים כדי שיעור הרוב חללו והקיפו של סימן שחיטתו כשירה ואעפ\"י שאין שם שחיטה מפורעת. ואעפ\"י שאין החתכים בהקף שוה. אלא שהאחד כלפי הראש והשני כלפי החזה. אין הפרש בדבר זה בין ששחט אדם אחד בשנים ושלשה מקומות בין ששחטו שנים בשני סימנים. שחט את הסימנים באלכסון כקולמוס שחיטתו כשרה. שחט שחיטה העשויה כמסרק שחיטתו כשירה. שאעפ\"י שאין שם שחיטה מפורעת. אין חוששים לה כמו שאמר. מצא חצי קנה פגום והוסיף עליו כל שהוא כשר. אין הפרש בדבר זה בין שהתחיל לשחט בנקב והוסיף וגמר עד שנעשה רוב. ובין ששחט שלא במקום הנקב ופגע בנקב ונעשה רוב בין מה ששחט ובין הנקב כל שנעשה רוב ע\"י שחיטתו הרי זו כשירה. הטבח צריך שיבדוק בסימנים לאחר שחיטה לראות אם שחט רובן אם לאו שהבהמה בחזקת איסור עומדת עד שיודע לך בביאור במה נשחטה. לפיכך אין הטבח ראוי לסמוך בבקיאתו לומר כיון שהחזרתי סכין בכל צד בודאי נחתכו סימנין עד שיבדוק וידע בבירור. לא בדק בסימנים הרי זו טריפה ואסורה באכילה. רוב דמים שבעוף ושבבהמה הן נגרין דרך וורידין. לפיכך עוף הואיל ודרכו ליאכל כולו יחד בצלי צריך לנקוב הוורידין בשעת השחיטה ולא שיהיו הוורידין צריכים לישחט בשעת שחיטה. שאם שחט או דרס בהן אינה פסולה. אלא צריך לנקבן בשעת שחיטה שהדם חם ויוצא. לא חתכן צריך לחתוך אותו אבר אבר. חתכן אבר אבר מותר ואפילו לא שחט את הוורידין שחטו לדעת שיחתכו אבר אבר עוף צריך לשחוט את הוורידין הואיל וצולין אותו כולו כאחד חוששין שמא ימלך ולא יחתכנו ויצלנו כולו כאחד בהמה אין דרכה לצלות אותה כשהיא שלימה אלא חותכה אברים אברים. לפיכך גדיים וטלאים שצולין כולן כאחד אסור עד שידע בביאור שנשחטו הוורידים. עבר וצלה בין עוף בין בהמה כולו כאחד ולא נשחטו הוורידין אסור. ויראה לי שבחטיטת חוטי דם מותר וחוטי דם משליך. ומה שפלטו בבשר כשם שבלע הבשר כך פלט ויראה לי שצריך ליטול את מקומן בשלו בקדרה מחטט ומנקר חוטין והשאר אם יש בו כדי לבטל כל החוטין בס' מותר. שחט את הוורידין מותר לבשלו בקדירה. ואפילו שלם ואף על פי שלא חתך חוטין שבגוף. ויש מגדולי המורים שאסרו ולא ראינו מי שנהג בו איסור ומנהגו של ישראל תורה :"
            ],
            "The Third Gate": [
                "<b>השער השלישי: בדברים שהבהמה והעוף נטרפין בהן ואין שחיטתן מתרתן: </b> בהמה או עוף המסוכנים כשרים. שלא אסרה אלא נבילה שמתה או הטריפה והוא שיש חסרון בגופה כנקובה או חסירה. או נטולה וכיוצא בזה ומחמת אותו החסרון אינה חיה י\"ב חודש השוחט המסוכנת והיא הבהמה והעוף שמעמידין אותו ואינה עומדת. ואעפ\"י שאוכלת את הקורות אם פרכסה כשירה. ואם לא פסולה. איזהו פרכוס כל שהיא עושה דברים שאין המתה עושה ואיזהו דבר שאין המתה עושה בהמה דקה שפשטה ידה ולא החזירה אינה פרכוס שהמתה עושה כן שאין זה אלא הוצאת הנפש. היתה ידה פשוטה וכפפתה הרי זה פרכוס. ואין צריך לומר כשהיתה ידה כפופה ופשטתה וחזרה וכפפתה במה דברים אמורים ביד אבל ברגל אפילו פשטה ולא כפפה הרי זה פרכוס. ואין צריך לומר כשכפפת. במה דברים אמורים בדקה אבל בגסה בין ביד בין ברגל בין שפשטה ולא כפפה בין שכפפה ולא פשטה כשירה. חיה גסה הרי היא כבהמה דקה לפרכוס כשכשה בנזבה כשירה. וכן אם הטילה רעי אם מתרזת כשירה. ואם שותתת פסולה. היתה גועה אם קולה עבה וחזק כשירה ואם קולה נמוך פסולה. ובעוף אפילו לא רפרף אלא בעינו ולא כשכש אלא בזנבו הרי זה כשר. במה דברים אמורים כשעשה סימנים הללו בסוף שחיטה אבל בתחילת שחיטה. ואפילו באמצע שחיטה פסולה. סימנים אלו שאמר כשהיתה בחזקת מסוכנת. אבל הייתה בחזקת בריאה אפילו אין בה אחד מן הסימנין הללו כשירה אמרו משמן של גאונים ז\"ל דמסוכנת שאמר דכשירה בשיש בה כל הסימנים הללו. לא אמרו אלא בבהמת ישראל ומשום הפסד ממונו אבל בשל עכו\"ם אסורה. ורבותי אמרו שזו להם מדת חסידות ולא לכל אדם אמרו.",
                "השוחט בהמה מעוברת העובר מותר בשחיטת האם. ואפילו מצא בה בן ט' חי כמו שיתבאר בשער החמישי של בית זה הוציא העובר אחד מאבריו ונשחטה האם האבר עצמו אסור כטריפה. מפי השמועה למדנו שזה שאמר הכתוב ובשר בשדה טריפה לא תאכלו לימד על כל שיצא ממחיצתו שהוא כטריפה. ואפילו החזירו אסור. שאין לו תקנה בחזרה כטריפה שאין לה תקנה לאחר איסורה ואפילו מקום חתך שלא יצא לחוץ אסור ושאר העובר שבפנים מותר. במה דברים אמורים בשלא החזיר האבר לפנים עד שלא נשחטה האם אבל החזירו בפנים עד שלא נשחטה האם. ואחר כך נשחטה אבר עצמו שיצא אסור ומקום חתך מותר. דבר זה שאמרנו אפילו יצא רובו של אבר ולא נשאר כפנים אלא המיעוט. ואין מטילין בכיוצא בזה המיעוט בפנים אחר הרוב במה דברים אמורים בשלא יצא רובו של עובר. אבל יצא רובו של עובד הרי זה כילוד ואפילו המיעוט הנשאר בפנים אינו ניתר בשחיטת האם יצא חציו ברוב אבר כגון שיצא רוב ידו. וכשאתה משער מה שיצא אינו רוב העובר ואילו תטיל מיעוט הוא הנשאר בפנים אחר רוב היד ואתה רואה כאילו הוציא כל ידו ונמצא שיצא רוב העובר הרי כולו אסור. מטילין אנו מיעוט האבר אחר רובו. יצא רובו במיעוט אבר אסור. ואין אומר נטיל מיעוט אבר זה שיצא אחר רוב שבפנים אלא מטילין אותו אחר רוב העובר שיצא ואסור הוציא ראשו לבדו הרי זה כילוד ולפיכך אם בן שמנה הוא בין חי בין מת הרי זה אסור לפי שלא ניתר לא בשחיטת האם ולא בשחיטת עצמו וכן הדין לבן ט' מת. שאילו בן ט' חי היה ניתר בשחיטת עצמו כמו שיתבאר בשער החמש. הוציא ידו והחזירה ועוד הוציא ידו השניה והחזירה. וכן רגלו והחזירה וכן עד שהשלים לרובו יראה כי מה שנשאר בפנים שלא יצא מותר אף על פי שיצא רובו. כיון שהחזיר כל אבר ואבר. ולא נמצא רובו בחוץ ביחד. אין אנו רואים אותו כאילו נולד רובו. במה דברים אמורים שלא לאסור המיעוט הנשאר בפנים מחמת אותו רוב שיצא בסירוגין אבל מה שיצא הרי זה אסור במה דברים אמורים כשיצא והחזיר אבל אם חותך והולך מה שיצא לחוץ והשלים לרובן בין כל החתכים הרי המיעוט הנשאר בפנים אסור. אע\"פ שלא יצא הרוב בבת אחת. דברים אילו שאמר בבן ח' חי בין מת לפי שאין במינו שחיטה. והואיל ויצא אינו ניתר בשחיטת האם והרי זה כילוד וניתר בשחיטת עצמו אבל הוציא מיעוטו הרי מה שיצא אסור כטריפה והשאר מותר בשחיטת האם. וכן הדין בבן ט' מת. אבל בן ט' חי כל שיצא ממנו רובו אינו ניתר בשחיטת האם. השוחט את הבהמה ומצא בה דמות יונה וכן קלוט במעי פרה בין קודם שיצא לאויר העולם בין לאחר שיצא לאויר העולם. יתבארו דיניהם בשער ה' של בית זה עם הניתרים בלא שחיטה. וכן יתבארו דיניהם בשער ה' של בית זה עם הניתרים בלא שחיטה. וכן יתבאר דין חלב בן פקועה שהוציא ידו או רגלו עד שלא נשחטה אמו בשער ה' של בית זה בסוף הטריפות.",
                "השוחט בהמה ולאחר ששחט את הקנה ניקבה הריאה הרי זה כשירה. שחיי הריאה אינו תלויין אלא בקנה וכל שנשחט הקנה או רובו הריאה כאלו מונחת בכלי ואינה ראויה לקבל טריפות מעתה. וכן הדין בששחט את הוושט ונקבו שאר בני מעיין. שחיי כל שאר מעיים אינם תלויין אלא בוושט שחט את הקנה ונקבו בני המעיים או ששחט את הוושט וניקבה הריאה טריפה שיש טרפות לחצי חיות ויש מגדולי המורים שהורו דכל שנטרפה הריאה או שאר בני מעיים בין סימן וסימן טריפה ואפילו שחט את הקנה ונטרפה הריאה או הוושט ונקבו בני מעיים טריפה ויש לחוש לדבריהם. שחט חצי הקנה ונקבה הריאה או חצי הוושט ונקבו בני מעיים טריפה. שחט חצי הוושט ונקרע או נשרף אותו החצי הרי זו פסולה כאילו נקרע או נשרף ממנו הצד שלא נשחט. ולפיכך אסור לשחוט בסכין שליבנה באור. וכן בסכין שלא נבדקה מג' רוחותיה כמו שנתבאר בשער במה שוחט. הרבה מיני טרפות נאמרו למשה מסיני חוץ מאילו שמנינו. יש מהן נקובין ויש מהן פסוקין נטולין חסרים. קרועין. דרוסים. שבורים. ולקויים תשעה עשר מינים יש בנקובים. ואילו הן ניקב הוושט ניקב הקנה למטה מן החזה. ניקב קרום של מוח ניקב הלב לבית חללו הריאה שניקבה ניקבה הקיבה. ניקבה המרה. ניקבה הדקין. הכרס הפנימי שניקב לחוץ. בית הכוסות שניקב לחוץ. תרבץ הוושט שניקב. קנה הלב שניקב. קנה הכבד שניקב סימפון הריאה שניקב לחבירו נקב הטחול בעוביו. ובעוף נקב הקורקבן. וכסויו. וגג הזפק. כל האברים אילו שהנקב פוסל בהם אם נטלו הרי זו טריפה. חוץ מן הטחול שאם ניטל כשירה. לפי שאף הוא אין כל נקב פוסל בו. שאם נקב כראש החד שלו כשירה. ולפי שכל אברי אילו הנטילה פוסלת בהן הוצרכו חכמים לפרוט בטחול. שאם ניטל כשר. מוח זה ב' קרומות יש לו עליון עב וקשה והתחתון דק ורך. ניקב זה בלא זה כשירה. ויש מגדולי המורים שהורו בה שאם נקב התחתון לבדו טריפה. אבל נקב העליון ולא נקב התחתון כשירה במה דברים אמורים חיה ועוף שאינו עוף המים. אבל עוף המים הואיל וקרומו רך. כל שנשבר העצם אף על פי שלא נקב קרום של מוח טריפה אווזת המצויה במים הרי הן כעוף המים. מוח שנתרכך עד שהוא נשפך כקיתון טריפה. אינו נישפך כקיתון אבל נתרכך עד שכנגדו בחוט השדרה אם היו מעמידין אותו לא היה עומד טריפה. אם לא הגיע לשיעור ריכוך זה אעפ\"י שנתנדנד כשירה. עצם שהמוח נתון בתוכו יש בו חלל גדול כענין קדירה ויש על פיה כלפי השררה כעין שני פולין וכל מה שבקדירה עד הפולין והפולין בכלל נידון כמוח ונקיבתו במשהו. התחיל למשוך מן הפולין ולחוץ. הרי זו כחוט השדרה. ואינו אסור עד שיפסיק רוב עורו כמו שיתבאר.",
                " ב' עורות יש לו לוושט ואם נקב זה בלא זה כשירה ניקב זה שלא כנגד זה טריפה עורות אילו אינן נדבקין זה בזה פעמים שזה עולה וזה יורד. ויהיו הנקבים זה כנגד זה ולפיכך טריפה עלה קרום בוושט מחמת המכה. ונסתמו הנקבים אינו מציל שעתיד הוא לחזור ולינקב. ב' עורות אילו הפנימי לבן והחיצון אדום. ואם נתחלפו נעשה הפנימי אדום. והחיצון לבן לקות הוא וטריפה. ויראה שאם נתחלף האחד לבדו כשירה. לא יהא זה שנתחלף חמור מנקב שחברו מגין עליו. וראיתי מן החכמים שנסתפקו בזה ויש לחוש לדבריהם. אחר שעור החיצון זה אדום הוא אין לו בדיקה אפילו אצל ספק נקב ולפיכך עוף שהיה מבצבץ דם צריך בדיקת סימנין ובודק קנה ושוחט ומהפך וושט ובודק מבפנים אבל בהמה אין לה תקנה. לפי שהיא צריכה בדיקה ואין לה תרבץ הוושט שניקב טריפה. ולפיכך כל מקום שניקב הוושט מן המקום שנתחבר על הלחי ועד הכרס אין לו בדיקה. אלא כל שניקב טריפה. המוצא קוץ תחוב בוושט מבפנים חוששים שמא נקב ויצא לחוץ וטריפה. במה דברים אמורים בשנמצא קורט דם בוושט או סביב הקוץ אבל לא נמצא עליו קורט דם בידוע שהוא לאחר שחיטה וכשירה. ומקצת מגדולי המורים אסרו בין כך ובין כך ולזה דעתי נוטה במה דברים אמורים בשנמצא הקוץ תחוב בוושט. אבל נמצא בוושט ולא נתחב בו כשירה. הרבה בהמות יש שרועות ואוכלות את הקוצים. נתחב הקוץ בוושט כמו שאמר יש מי שאומר שאין לו בדיקה. שאין בדיקה בעור החיצון. ואפילו אצל הנקב. ויש מי שאומר שיש לה בדיקה מבחוץ כנגד הנקב וכמו שאמרנו.",
                "הגרגרת שנקבה למטה מן החזה שאין השחיטה כשירה בו נידון כריאה ובמשהו. שלשה חללים יש ללב אחד גדול באמצעו ושנים קטנים אחד מימינו ואחד משמאלו. וכל שניקב לאחד מהן טריפה. ניקב וסתמו חלב הטרפשא אינו סותם שאינו מחבק אלא עומד עליו ככובע. לא ניקב לבית חללו כשירה. במה דברים אמורים בניקב מחמת חולי אבל ניקב בקוץ או בסכין או בכיוצא בזה טריפה ולא מחמת נקיבתו של לב אלא אומרים קוץ זה או מחט זה שניקבו מבחוץ אין לו דרך כאן אלא שבלעתה הבהמה דרך וושט ונקב הדקין ויצא או נכנס דרך דופן. וכבר אמר בקוץ עד שתנקב לחלל ומאיזה טעם אמרו מפני שהאברים הפנימיים. שנקיבתן בכל שהוא רבים חוששים שמא עם כניסתו פגע באחד מהן ואין להם בדיקה לפיכך אפילו נמצא מחט בחלל הבהמה טריפה מחששא זו ניקב הקוץ בפנינו ונשחטה הבהמה ונמצא הקוץ תחוב מדופן הבהמה לאחד מן האברים. נראין הדברים שלא נגע במקום האחד. ולפיכך אם פגע בלב וכיוצא בו. ולא ניקב בבית חללו כשירה. ב' קרומות יש לריאה והפנימי אדום. ואם ניקבו שניהם באיזה מקום שניקבו טריפה. עלה קרום על הנקב ונסתם טריפה שעתיד הוא לינקב ניקב אחד מב' קרומות ולא ניקב השני כשירה ויראה לי שאם ניקבו זה שלא כנגד זה אף על פי שניקבו שניהם כשירה נקלף כל הקרום העליון ונשאר התחתון האדום כוורד כשירה ויש מי שאמר שצריכה בדיקה בנפיחה וראוי לחוש לדבריהם.",
                "הריאה שניקבה במקום שיד הטבח ממשמשת שם תולין ביד הטבח וכשירה וכן כל כיוצא כזה. זה הכלל כל מקום שיש לתלות תולין בא זאב ונטל אותה והחזירה כשהיא מנוקבת תולין בזאב וכשרה. הריאה שניקבה ועלה עליה קרום טרפה שהקרום עתיד לנקב ולהתפרק. ריאה שהיא מוציאה קול. אם יודעין מהיכן הקול יוצא מניחן על אותו מקום כנף או קש וכיוצא בזה. ונופחין אותה. מבצבצת שם טריפה. ואם לאו כשירה. לא נודע מהיכן מוציאה קול מושיבין אותה בכלי שיש בו מים ונופחין אותה אם המים מבצבצין טריפה ואם לאו כשירה. באיזה מים מושיבין אותה במים פושרין. שאם מושיבין אותה במים קרים הרבה מקשין אותה. ואם יש נקב בתחתון ולא בעליון מתוך שהעליון דק. והמים הקרים מותחין אותו כשמתקשה הקרום נקרע. ואם מושיבין אותה במים חמין הרבה מכווצין אותה. ואפילו יש שם נקבים מסתתמין. ואין זו בדיקה יפה. לפיכך אין לה בדיקה יפה אלא במים הפושרים הפשר שאמר בהפשרת המים של ימות הקיץ לאחר שעמדו בבית קצת לאחר שנשאבו ריאה שהאדימה בין שהאדימה כולה בין שהאדימה מקצתה כשירה אדמימות שאמרו אפילו חזק שבאדומים אין אדמימות אלא מחמת שלא נבלע בה דמה ויש מי שאוסר כשהאדימה הרבה ואינו נראה כן. ריאה שיבשה מקצתה טריפה. ואין צ\"ל אם יבשה כולה שכל מקום שיבש בריאה עתיד לינקב והרי היא כנקובה וטריפה במה דברים אמורים כשיבשה הרבה עד שהיא נפרכת בציפורן. אבל לא הגיעה ליבשות זו כשירה כיון שאין האור שולט בה עדיין היא מתלחלחת וחוזרת לבריאתה צומקה כולה אף על פי שאינה יבשה אם צמקה ביד שמים מפחד רעמים וזוועות וכיוצא בזה כשירה. ואם בידי אדם ששחט הרבה בחמו' לפניו או ביוצא בזה טריפה. ומהיכן יודע הדבר זה מושיבין אותה במים מעת לעת אם חזרה ללחותה בידוע שהוא בידי שמים וכשירה. ואם לאו בידוע שהוא בידי אדם וטריפה. ובאיזה מקום מושיבין אותה בסתיו מביאין כלי חרס שאינו מחופה באבר מפני שאינו קר הרבה וממלאין אותה מים פושרין. ומושיבין אותה בתוכה והוא שיהיו המים פושרין כל מעת לעת. ובקיץ כלי חרס מחופה אבר לבן וממלאין אותו מים קרים כמו שהן מושיבין אותה שם כל מעת לעת. יש מראות שפוסלים את הריאה כמו שיתבאר ויש מראות הנראין בשינוי מראה בריאה ואינם פוסלין אותה. וכל מראה שפוסל אותה שיעורו כנקב ובמשהו וכל מראה שאינו פוסל אותה אפילו נהפכו כולה לאותה מראה כשירה נהפכו לגוונים הרבה מן המראות שאינם פוסלים אותה אין אומרים כיון שנהפכה לגוונים הרבה נתקלקלה זו הרבה ועתידה לינקב. אלא כל שלא נראה בה אחד מן המראות הפוסלים בה כשירה. הריאה שנתפחה ונתלבנה ונעשית כמראה הבקעת או שנקשית וממשה כמשוש הבקעת טריפה. שחורה טריפה ואם אינה שחורה הרבה אלא שהיא כמראה הטחול כשירה. ירוקה כמראה הביצה וכמראה הקשות'. וכמראה הכרכום טריפה. היתה ירוקה ככרתי כשירה מראה זה לא מחמת לקותא הוא. אלא מחמת שלא נבלע בה דמה. נשתנית ממראיתה למראה הכבד כשירה. למראה הבשר טריפה ויש אומרים שאם ממשה כמשוש הכבד כשרה וכמשוש הבשר טריפה כל המראות הללו שפוסלין בריאה כיצד עושין נופחין אותה ואם כשהיא עומדת נפוחה חזרה למראה כושר כשירה שהריאה בגוף הבהמה נפיחה היא. וכן הורו הגאונים ז\"ל הריאה נופחה ומונחת על הלב ואם היתה אטומה ואינה יכולה להכניס הרוח ולהניף טריפה. ולפיכך נמצא בה מקום מטומטם מביאין סכין וקורעין סמוך ממש למקום המטומטם. ואם מחמת מוגלא הוא כשירה. ואם לא מניחים קש או כנף ואם מבצבצה כשירה. ואם לאו טריפה נחסר בשר הריאה מבפנים וקרום שלא קיים כשר וחסרון שבפנים אינו חסרון. לפיכך נימוקה הריאה ונתרוקן חלק ממנו אף על פי שמקום הריקן שבה מחזיק רביעית כשירה והוא שקרום שלה קיים. נימוח בשרה מבפנים ונמס עד שהיא כמים כשירה. ובלבד שיהא סמפונות הריאה קיימים כיצד יודע דבר זה מביאים קערה מחופה באבר ושופכים אותה בתוכה. ואם נראו בה הוורידין לבנים בידוע שאילו הם סמפונות הריאה שנימוחו וטריפה ואם לאו כשירה. סמפון הריאה שניקב לחבירו טריפה לפי שחברו קשה ואינו מגין. אבל ניקב לבשר הריאה כשירה שהבשר רך וסתום יפה ומגין עליו.",
                "הריאה שעלו עליה אבעבועות אף על פי שקרוב לאבעבועות הגדולות בין עור לבשר שיקרעו הקרום אפילו כן אין חוששים להם. ואין צריכין בדיקה אפילו הן גדולות כבד. ויש מי שהורה שצריכים בדיקה אם מלאה מים זכים או מוגלא כשירה ואם מלאים מים עכורים או מים זכים סרוחים טריפה. ויש מי שהורה שצריך לבדוק בסמפון שתחת אבעבועות לידע אם ניקב אם לאו ואין דברים אילו מחוורים ב' אבעבועות סמוכות זו לזו בריאה אין להם בדיקה אלא אוסרים אותה מיד. לפי שהן עתידות לדחוק זו על זו. ומתוך דוחקן תבקע אחד מהן והרי הוא נקובה וכל העומד לנקוב כנקוב דמי. היתה אחת ונראית כשתיה נוקבין אותה בקוץ ואם שופכת למקום אחד אחת היא וכשירה ואם לאו שתים הנה וטריפה. אבעבוע שעלה בשיפולי הריאה. הורה בעל ההלכות ז\"ל שאם מקיף אותו בשר הריאה מכל צד ואפילו כל שהוא כשירה. ואם לא הרי הוא כיתר וכל יתר כנטול דמי. והרי היא כנקובה וטריפה ואף על פי שהדברים אילו אינם מתקבלים אל הדעת מן הראוי לחוש לדבריו. שדברי הגאונים ז\"ל דברי קבלה הם. אבעבוע שנמצא נקוב בריאה. ולא נודע אם מחיים ניקב. או לאחר מיתה ניקב אין מקיפין ומדמין אלא הרי הוא מספק כמנוקב מחיים וטריפה אבל מקיפין בריאה ואפילו מריאה לריאה במה דברים אמורים מבהמה דקה לבהמה דקה. אבל לא מדקה לגסה. ולא מגסה לדקה. מוראנא והם התולעים הנמצאים לאחר שחיטה בריאה שניקבו ויצאו ולא נודע אם מחיים ניקבו ויצאו. או לאחר שחיטה ניקבו כשירה חזקה לא יצאו אלא לאחר שחיטה. והרי זה כבא זאב ונטל בני מעיים. והחזירו כשהם נקובים דתולין להקל בזאב. כל טריפות שמנו חכמים בבהמה ובעוף אין צריך לחזור אחריהם. דחזקת בהמה ועוף כשר לפי שרוב בעלי חיים בריאים הם. ואפילו הריאה בחזקת כשירה היא. ולמה הצריכו לבדוק בה יותר משאר הטרפיות. לפי שהסירכות מצויות בה. ולפיכך הצריכו לכתחילה לבדוק בה מחמת סירכות. וכן נוהגין בכל ישראל ומה טעם אמרו בסירכא שהיא אוסרות. י\"א לפי שאין סירכא בלא נקב וי\"א שיש סירכא בלא נקב ומה טעם אסרו מפני שהריאה נופחת תמיד ומתוך שהיא מתנועעת מושכת לכאן ולכאן. והסירכא מתפרקת וקורעת קרומות הריאה וכל העומד לינקב כנקוב דמי ולזה דעתי נוטה לפיכך אונות הריאה שנסרכו זו לזו אם כסדרן הן כשירה. ואפילו שלא בבדיקה מפני שכך רביעתה ורביצתה של בהמה בחיי הבהמה. ושוכבות הן זו על זו ולפיכך אין הסירכא מתפרקת. אבל אם נסרכו שלא כסדרן טריפה. ואפילו בבדיקה אין מתירין אותה. איזהו כסדרן כל שהן מסתרכות מחתוך של זו לחתוך של זו הסמוכה. אבל מחתוך של ראשונה לחיתוך של שלישית. ואפילו מחתוך של זו לגב של שנייה הסמוכה לה. או מגב לגב טריפה. וכן הורו הגאונים ז\"ל. יש מי שאומר שאפילו מחתוך לחיתוך שאמר אין מורין בה להקל עד שתסרך כולה בראשה ועד סופה. שכל שיש פיצול ביניהם בראשו או באמצעו או בסופו מתנועעות ומתוך ניענוען מתפרקות. ולא כן הורו הגאונים ז\"ל אלא כל שהיא מחיתוך לחיתוך כשירה ואפילו נסרכת באלכסון מראשה של זו לסופה זו. סירכה שהיא יוצאת בשיפולי הריאה פסולה שהיא כאילו נסרכה מן הגב. ובין שתהא נסרכת משיפולי לשיפולו. ובין שתהא נסרכת משיפולי לחיתוך האונה טריפה. אונא שנסרכה לאומא שבצדה מחיתוך לחיתוך יש מי שאוסר ונתן טעם לדבריו שלא הוזכר הכשר סדרן אלא באונות אבל הכשר אומא לא הוזכרה וגדולי המורים הורו שהכל דין אחד וטעם אחד יש להן כל שהן כסדרן זו היא רביצתן וכשירה. וכן הורו הגאונים. ועל זה ראוי לסמוך. כל מקום שתסרך הריאה בין לגרגרת בין לחזה בין לשמנונית הלב בין לטרפשות טרפה נסמכה האומה אל הדופן בסירכא מביאין סכין שפיה יפה. ומפרידין אותה מן הדופן. ואם יש מכה בדופן אעפ\"י שיש צמחים בריאה תולין סירכא זו בדופן וכשירה. ויש מי שאומר שכשירה לגמרי ואפילו בלא בדיקה וכזה הורו רוב המורים. ואם אין מכה בדופן תולין בריאה וטריפה עד שתבדוק. ויש מן הגאונים ז\"ל שהחמירו ואמרו שאם אין מכה בדופן טריפה ואין לה בדיקה. ואפילו לא העלתה הריאה צמחים. ואם יש מכה בדופן כשירה וצריכה בדיקה וכן נוהגין ברוב המקומות. וכן ראוי להורות. הורו גדולי הגאונים ז\"ל שאין להקל ולהחמיר בשיש מכה בדופן אלא בזמן שכל הסירכא יוצאות מתוך המכה. אבל אם נסרכה במכה וחוץ למכה. הרי זו כשאין שם מכה ודנין אותה כשאין מכה בדופן לכל דיניהם. וכן הורו גם גדולי האחרונים ז\"ל.",
                "גסרכה הריאה לאחת מהמקומות. שאין הנקב פוסל בה כחזה וגרגרת ושמנונות הלב והטרפשות דינה כדין ריאה הסמוכה לדופן ואם יש מכה באחד מהן תולין בהן להקל כדרך שתולין במכה שבדופן. והוא הדין לכל שאר הדינין שבארנו בריאה הסמוכה לדופן. וכזה הורו הרוב המורים. ויש מגדולי האחרונים ז\"ל שהורו שלא נאמרו דברים הללו להקל אלא בדופן מפני שהוא קשה להסתרך. אבל שאר המקומות רבים וקלים להסתרך אל הריאה. כמו שהריאה קשה להסתרך אליהם ולפיכך אין תולין בהן להקל אין תולין בהן להקל וכן נהגו במקומנו מעולם לא שמענו במקומנו במי שנהג היתר בריאה הסמוכה לשאר המקומות. ואפילו בשיש מכה באחד מהם. ואפילו בבדיקה. דברים אילו שאמרנו. אין הפרש בין סרוכה לסמוכה. וזו וזו אחת הן. אונא שנקבה ונסתרכה בסירכה אל הדופן. והדופן סותמת אם שסירכה זו נסרכת בבשר שבין הצלעות כשירה לפי שסתימתה יפה וחזקה. ואם סירכא על הצלעות טריפה. נסתבכה לעצם ולבשר. יש מי שהורה להתר. ויש מי שהורה לאסור. ובכמה מקומות עושין מעשה להקל בדבר זה. ושמעתי כי יש מתירין אפילו בכולה נסתבכת אל הצלעות שגם הצלעות מחופין עור ובשר ולא אמרו סביך בבישרא אלא למעט בשלא נסתבכת כלל דכל שהיא מסתבכת על הבשר היא מסתבכת במה דברים אמורים בשניקבה האונא לגבה שהדופן שוכב עליה וסותמת. אבל ניקבה מבפנים טריפה. ניקבה בשיפולי האונא וסירכה יוצאה אל הדופן טריפה חוששים שמא מבפנים היא באה וטריפה. כל בדיקה שאמר אם בסתיו בפושרין. ואם בקיץ במים קרים לאחר שעמדו בבית משנשאבו ונתחממו בחום היום. וכל סירכות שאמר אין הפרש בין שתהיה עבה וחזקה. ובין שתהיה דקה שבדקות לא כהללו שממעכין ביד ואם נתמעכה תולין להקל. שאין סירכא זו אלא ריר. וכל שנוהג כן כאילו מאכל טריפות לישראל. שזה לא שמענו לחכמים בשום מקום. סירכא היוצאה בין מהאונות בין מהאומה בין מן החתוכים. בין מן הגב. והיא תלויה ואינה נסרכת למקום אחר מותרת. ויש אומרים שצריכה בדיקה. ויש מתירין אותה לגמרי ובלא בדיקה ולזה דעתי נוטה. עינונייתא דוורדא כל מקום שהיא נסרכת טריפה. ואפילו נסרכת לכיס שלה. הורו משמן של גאונים ז\"ל שאם כל גג האומא. מהשלמת כל האונין ולמטה דבוק בשדרה כשירה שכך מראין הדברים שזו כך היא בברייתא במה דברים אמורים בשכל הגג דבוק אל השדרה אבל אם היה שם פיצול שאין הגג כולו דבוק אל השדרה טריפה גג האונין שהוא סרוך אל השדרה כשרה שכל מה שהוא למעלה מחיתוך האונין יש לו דין החיתוך האינון. ויש מי שאוסר בזה. מחט שנמצאת בריאה. אם שלימה היא בודקין אותה ואם אינה מבצבצת כשירה. חזקה דרך סמפונות נכנסה במחט. בין שנכנסה דרך חודה בין שנכנסה דרך קופה. באה לפנינו חתוכה אין לה בדיקה והרי היא כספק טרפה ואסורה. חוששים שמא אם שלימה היתה לא היתה עולה בנפיחה. מחט שנמצאת בכבד בין שהיא שלם בין שהיא חתוך רואין אם דרך קופה נכנס כשירה. נכנס דרך חודה ר\"ל שחדודו של מחט למטה כלפי חלל הבהמה טריפה חוששים כל שהוא נכנס עד מקום הכבד וחודו למטה ועובר דרך צר שמא עם כניסתו ניקב. והרי זו כספק טרפה האסורה במה דברים אמורים במחט גסה אבל במחט דקה אפילו נכנסה דרך קופה טריפה. שהרי מצויה היא לנקוב אפילו דרך קופה ואין אנו בקיאין במחטין איזו דקה ואיזו גסה לפיכך בין כך ובין כך אסורה. ויראה שאילו היתה גסה כגרעינה של תמדה כשירה שהיא אינה עשוי לינקב. גרעינה שנמצאת במרה כשירה דרך סמפונות נכנסה והיא אינה יכולה לינקוב. במה דברים אמורים בגרעינה של תרמה אבל בגרעינה של זית הואיל וראשיה חדין הרי הוא כמחט וטריפה. מחט שנמצאת בטרפשא טריפה. וכן אם נמצאת בלב. נמצאת בכרס או בקרקבן העוף בין כך ובין כך כשירה. עם האוכלים והמשקים היא נכנסת ואינה ניקבת. חמשה אונות יש לריאה שלש מימין הנופח אותה ושתים מן השמאל חסרו או שנתחלפו טריפה. הותירו בין מן הימין בין מן השמאל כשירה. הרבה בהמות שיש להם יותר וחיות יתירה זו אפילו אינה עומדת ברדת האונת כשרה שהרי עינונייתא דוורדא אינה עומדת בדרת האונות. ורוב הבהמות יש להן וחיות. במה דברים אמורים מבפנים אבל מגבה אפילו לא היתה אלא כעלה של חרס טריפה ויש אומרים שאפילו פחותה מיכן טריפה. היו אונות שבימין חסרות עינונייתא זו שהיא עומדת מן הימין משלמת. היו לה שתי עינונייתא דוורדא יש מי שאוסר שאפילו אחת לא התירו אלא בדוחק מפני שמקצת בהמות יש להם והגאונים ז\"ל התירו ולהן שומעין שדבריהם דברי קבלה הם. הריאה שדומה לבקעת שאין לה חיתוך האונין טריפה. ויש אומרים שאם יש סדק כמראה הפרש ביניהם כשירה שתים הנה אלא שדבוקות זו בזו. ויש שאומר שאם דבוקות זו בזו עד שאינם נראות כשתים אם היה בניהם הפרש כמין עלה של הדם בין בראשון בין אמצעין בין בסופין כשירה. ואם לאו אחת היא וטריפה. ב' אונות שנדבקו כולן זו בזו בסירכה וכשאתה נותן אצבע ביניהם מתפרקת אותה סירכה ממנה ובההיא כשרה ממה נפשך שהרי חיתוך יש להם. ואפילו נסרכו כבר אמרנו שכל מקום רביצתן כשירה.",
                "ניקבה הקיבה טריפה. ואם היה חלב של היתר סותם כשירה. אבל חלב שעל הקשת אינו סותם לפי שאמר חלב טהור סותם. חלב טמא. אינו סותם. אפילו חלב חיה שהוא טהור כל שכמוהו בבהמה טמא אינו סותם ניקבה המרה טריפה וכן הדין אם ניטלה או שחסרה ואפילו בעוף. ויש שאומר חסרה בעוף כשר. הואיל ויש בעופות שאין להם מרה כתורים ובני יונה. ואין נכון. שאין לוקחים ראיה ממין לשאינו מינו. הורו מקצת הגאונים זכרונם לברכה. ויאה שאין לה מרה טועמין במקום המרה אם נמצא מקומה מר כשרה בידוע שבלועה היא במקומה בכבד ואם לאו טרפה. מרה שניקב וכבד סותמת כשירה. ניקבה ואיפשר לתלות בסכין או ביד טבח כשירה. הריאה שיש בה ב' מרות טרפה כל יתר הרי הוא כנטול. אם היתה אחת ונראין כב' נוקבין אותה. אם שופכות זו לזו אחת היא וכשירה ואם לאו שתים הנה וטרפה. ניקבה הדקין טריפה ואפילו היתה ליחה סותמת אינה סתימה ואפילו אותה ליחה הדבוק במעיה שיוצאת ממנה על ידי דוחק. היה חלב טהור סותם כשירה. חלב טמא סותם טריפה. שאין חלב טמא סותם. בהמה שיוצאין ממנה בני מעיה והפך בהן והחזירן טריפה ואפילו שלא נקבו ואפילו לא יצאו ונמצאו מהופכין טריפה. דכל שהפכו בני מעיה אינה יכולה לחיות.",
                "חיחולת שניקבה טריפה. במה דברים אמורים שלא במקום הדבק. אבל במקום הדבק אפילו ניטל כולו כשירה. לפי שהירכים מעמידים אותם והוא שנשתייר ממנה ממקום הדבק כמלא ארבע אצבעות בשור. ובבהמה דקה לפי שיעור זה הכל לפי גדלו. והכל לפי קטנו. הדקין הסובבין סביב הכנתא שניקבו לחבריהם כשרה. שהאחד מגין על חבירו. ואין צריך לומר אם ניקבו לכנתא שהכנתא חלב טהור הוא. וכבר ביארנו שחלב טהור סותם. ניקבו הדקין במקום שאיפשר לתלות בסכין או ביד הטבח כשירה שהרי אומרין תולין בזאת. ניקבו ואין ידוע אם קודם שחיטה. או לאחר שחיטה. אם רצה להקיף מקיף. ואם ממשש ביד כאילו ממשמש גם באילו שהוא נוקב עכשיו לידע אם ידמו אם לאו בהמה שהלעיטה קורטי חלתית וכל דבר שנוקב בני מעים טרפה. שכל העומד לנקוב כנקוב דמי. הלעיטה דבר שהוא לה סם המות כעלין של חלתית. או הדרופני או שהיית מצוננת או שהיא מעושנת או אחוזת דם או ששתתה מים הרעים אעפ\"י שדברים אלו כסם המות לבהמה כשירה. שאין זו אלא כמסוכנת ומסוכנת כשרה. ב' בני מעיין היוצאים מן הבהמה כאחת טריפה. וכנגדן בעוף כשירה. לפי שאין דרכה של בהמה בכך ולפיכך יתר הוא. וכל יתר כנטול דמי. אבל בעוף דרכו הוא ואין דנין אותו כיתר במה דברים אמורים כשיוצאים בבהמה מלמעלה ממש כאחד. או שיש באורך הפיצול יתר מכאצבע שאין חוזרין ומתערבין. אבל אם קודם שמתחילין להתפצל יש ברוחב מעי כרוחב אצבע. ואין באורך העוף היוצא יותר מכאצבע. וחוזר מתערב בתוך המעי כשרה. מעי היוצא מבית הכוסות להמסס כשירה. שאין זו נחשב כיתר. שכל העזים המדבריות כן יש להם אבל מעי היוצא מבית הכוסות לכרס יתרת היא וטריפה. שני סניא זיבי טריפה. ומקצת נוסחאות יש שכתוב בהן שאם שופכות אהדדי אחת הן וכשירה. הכרס הפנימי שניקב טריפה. ואיזהו כוס הפנימי יש מי שאומר כל מה שהוא נראה ממנו כשהטבח פורע ופותח מן הירכים עד החזה וכל הצד ממנו שהוא נתון בין הצלעות. זו היא הכרס החיצונה ואינו נאסר בנקיבת משהו כמו שיתבאר. ויש מי שאומר שכל הכרס כרס הפנימית ואיהו כרס החיצונית בשר החופה את רוב הכרס ולזה דעתי נוטה. המסס שניקב כלפי חוץ ר\"ל כלפי הצד שאינו מתחבר אל הבית הכוסות. אף על פי שלא ניקב אלא מקצת עביו יש מי שאומר שלא אמרו נקב בחוץ אלא כלפי חוץ כמו שאמרנו. ויש שמתירים עד שינקב מעבר אל עבר ויצא הנקב לחוץ ממש. ולזה דעתי נוטה. בית הכוסות שתי עורות יש לו. ואם נקב זה בלא זה כשירה. נמצא בו מחט מצד אחד הופכין אותו. ובודקין אותו מבחוץ אם נמצא עליו קורט דם בידוע שנקב לחוץ. שאם לא כן דם זה מהיכן בא. אם לא נמצא עליו קורט דם כשרה. נמצא המחט בשני צדדין בין בהמסס בין בבית הכוסות אם נמצא קורט דם סביב המחט בידוע שהוא קודם השחיטה. ואם לאו בידוע שהוא לאחר שחיטה. ומה שנשתנה נקב זה משאר נקבים שאתה אוסר אעפ\"י שלא נמצא עליו קורט דם. מפני שיש כאן מחט ואילו מחיים נקובה היה נאחז סביב המחט הדם ונדבק בה. המסס ובית הכוסות שניקבו זה לתוך זה במקום שהם דבוקים ומתחברים אף על פי שנקב מצד לצד כשרה.",
                "הקנה מתפצל לשלשה קנים למטה מן החזה. אחד פורש לריאה. ואחד פורש ללב. ואיזהו הפורש ללב חלב שעל גבי דפני הריאה. וכל אחד מאילו השלשה נידון כריאה ונקיבתו במשהו. ניטל הטחול כשירה. טחול זה ראשו אחד עב והשני דק. ניקב בראשו הדק כשירה. ואין צ\"ל אם נחתך שם. ואם ניקב בראשו העב טריפה במה דברים אמורים בשלא נשתייר בעביו שלא ניקב כעובי דינר זהב. אבל אם נשתייר בעובי כעובי דינר זהב שלא ניקב כשרה. עובי דינר זהב לא ידענו שיעורו ויראה לי שהוא פחות מחצי עביו. נחתך במקום עוביו יש מי שמתיר. ולי נראה שהיא אסורה מספק ב' טחולים שנמצאו לבהמה בין שהן יוצאין מב' קרומות. בין שהאחד יוצא מהשני לעולם כשירה. ויש מרבותיי זכרונם לברכה שאסרו אם הם מחוברים בראש העב שלו דכל יתר כנטול דמי עם מקומו דמי ואם ניטל מקום העב של טחול טריפה. ויראה לי שהיא כשירה. שלא אמרו אלא כנטול דמי כלומר כנטול מן המקום אשר נתחבר שם וכשאתה נוטל את היתר עדיין ישאר כל עובי עיקרי הטחול ואפילו לא נשתייר בעוביו דינר זהב כשרה. ויש לחוש למעשה לדברי רז\"ל טחול של עוף עגול ואינו דומה לשל בהמה. ולפיכך יש מה שהורה שאין הנקב פוסל בו. ועליו אנו סומכין שכבר הורה הזקן.",
                "ניקב הקרקבן טרפה. קורקבן זה יש בו כיס שנקלף ממנו ואם ניקב הוא וכיסוי קיים. או שניקב הכיסו והוא קיים כשר. ניקבו שניהם זה כנגד זה וחלב הטהור הגדל עמו סותמו כשר. גג הזפק נידון בושט ונקיבתו במשהו ואיזהו גג הזפק מקום שנמתח עם הוושט. ויראה שהוא מתחיל לשפע כלפי הוושט ונעשה על הזפק ככסוי על הקדירה. קוץ שנכנס לחלל הבהמה או העוף הרי זה טריפה ואין לה בדיקה שכל שנכנס בדוחק לחלל חוששין שמא עם כניסתו ניקב אחד מכל האברים שניקבתן במשהו. ואי אפשר לבודקן מחמת נקב. פסוקין כיצד. ב' מינים יש בפסוקין ואילו הן פסיקת הגרגרת ונפסק חוט השדרה. נפסקה הגרגרת ברוב חללה טריפה. היה רוב חללה קיים אף על פי שנפסק רוב הקנה כשירה. ניקבה הגרגרת נקבים שיש בהן חסרון מצטרפים לכאיסור. שאילו נחסרה הגרגרת בכאיסור טריפה כמו שיתבאר ואם ניקבה נקבים שאין בהם חסרון מצטרפים לרוב חללה כאילו נפסקה ובעוף שהגרגרת שלו קטנה חותך כל אותו מקום שהוא עשוי נקבים נקבים ומשים על פי הקנה ואם חופה כל אותה החתיכה את רוב פי הקנה בין מה שנקב ממנה ובין מה שהוא בין נקב לנקב טריפה ואם לאו כשירה. נפתחה הגרגרת כמין דלת שלא נטל הפחת אלא תלוי עומד וזקוף שם כדלת על פי ארובה אם הפחת גדול כדי שיכנס ויוצא בו איסור טריפה ואם לאו כשירה. הואיל ועוד הדלת סותם הנקב. ניטלת רצועה מן הגרגרת לאורך הגרגרת מצטרפת לכאיסר. נסדקה הגרגרת לארכה ולא חסרה כלום טריפה. במה דברים אמורים כשנסדקה כולה. אבל נשתייר ממנה אפילו משהו למעלה ומשהו למטה כשירה שכל שהיא פושטת צואר הסדקין מתדבקין וחוזרין לבריאות נפסק חוט השדרה טריפה. במה דברים אמורים כשנפסק רוב עורו אבל אם רוב עורו קיים אף על פי שנפסק רוב המוח שבתוכו כשרה. נתקלקל המוח שבתוכו הרבה עד שהוא רך כמים שאם ינקב העור ישפך המוח כקיתון או אפילו נמס ונחתך עד שאם מעמידין אותן ביד ומעט ממנו שהוא חוץ ליד שוחה ואינו יכול לעמוד מפני כבדו. חוששים שמא לקות' היא ומחמתו הוא שאינו יכול לעמוד הרי זו אסורה מספק. נתנדנד המוח או שנתרוקן קצתו מאליו כשירה. ומהיכן מתחיל חוט השדרה. ממקום שמתחיל לימשך מן הפולין שהן על פי הקדירה שהמוח נתן בתוכו ולחוץ והפולין עצמן כלפנים ובמשהו כמוח. ועד היכן חוט השדרה שאנו חוששין לפסיקת עורו ולהפסיד מוחו כמו שאמרנו. עד הפרשה השלישית. פרשה זו מה היא חוט השדרה עובר מן המוח ועד סוף הזנב דרך ישר. וחורז כל השדרה וכל החליות. וכשהוא סמוך לירכים מתפצל ממנו פצול. והם ב' חוטין. א' יורד והולך כלפי צד ימין. וא' כלפי צד שמאל ועוד הולך חוט השדרה ונמשך כלפי יריכים ומתפצל ממנו פיצל שני והם גם כן ב' חוטי כראשונים וכן עוד פיצול שלישית וכל מקום שנפסק חוט השדרה עד הפיצול השלישי טריפה משם ואילך כשירה נפסק השלישי כשירה. שאינו אלא כבשר. חוט השדרה של עוף מתחיל מן הפולין שאמר עד למטה מן האגפים. מה הן אגפים שאמר. יש אומר עד למטה מן המקום שהאגפים מחוברים לגוף ויש אומרים עד למטה ממקום שהן שוכבת על הגוף.",
                "נטולין כיצד שבעה מינים יש בנטולין. ואילו הן ניטלה הכבד. ניטלה לחי התחתון. או העליון ניטל עודה. והיא הגלידה. בוקא דאטמא דשף מדוכתיה ניטל צומת הגידין. ניטל הזפק ניטלה האם. ניטלה הכבד טריפה. במה דברים אמורים שלא נשתייר ממנה כזית במקום מרה וכזית במקום שהיא חיה שהוא המקום שהיא תלויה. אבל נשתייר ממנה כזית במקום זה וכזית במקום זה כשירה. ובעוף הכל לפי גדלו והכל לפי קטנו. לא היו שני זתים אלו שלימים. כל אחד ואחד במקומו. אלא מתלקטין או כרצועה או מחודדין שיש מהם בכענין זה כזית במקום מרה. וכזית במקום חיותה טריפה. נתדלדלה הכבד כולה מן המקום שהיא מחוברת שם ועדיין היא מעובה בטרפשין של כבד כשירה שהרי יש כזית במקום מרה. וכזית במקום שהיא חיה. יבשה הכבד במקום מרה או במקום חיותה טריפה. במה דברים אמורים כשהיא נפרכת בציפורן דיבש כנטל דמי אבל לא הגיע ליבשות זה כשירה. הכבד שהתליעה אפילו במקום חיותה. ובמקום מרה. כשירה ואין צריך לומר בשאר מקומות שבה. בהמה או עוף שנמצאו לה ב' כבדים יש אוסרים. לפי שאמר כל יתר כנטול דמי לומר שהיתר כחסר. ויש מי שאומר שלא אמרו כחסר אלא כנטול כלומר עם מקומו שהוא דבק בה ולפיכך אם הם מחוברים בכזית של מקום מרה. או בכזית של מקום חיותן טריפה ואם לאו כשרה. ויראה לי שלא אמר כנטול עם מקומו אלא בנטול כלומר כאילו היתר נטל ממקום שהוא בו. ולפיכך כל אבר יתר שאם ינטל ממקומו עושה אותה טריפה אסורה ואם לאו כשירה. ולפיכך יתרת הכבד כשירה דכשאתה נוטל את היתר אין עושה אותה טריפה. ומכל מקום לראשונים שומעין להחמיר בשל תורה. בהמה או עוף שנפלו לאור ולא נחמרו בני מעיה אלא שהוריקה הכבד בראש העבה שבה שאינה כנגד בני מעים אם ירקות זה כנגד המרה או כנגד כל מקום חיותה יראה שהיא טריפה שכל שהוריק מחמת מכות אש הרי הוא כנטול חם המכוה נוקב ויורד כנגדו והרי הוא כנטול. וכן נראה שהורו קצת המורים. ויש להתישב בדבר. שני מיני ירקות יש. ירוק ככרתי. ירק כזהב. ירקות זה שאמר הוא הירוק ככרתי. שאילו הירוק כזהב כבד שהוא שמן עינו כעין הזהב. סמפונות הכבד והן המזרקים שהדם מתבשל בתוכם בין שנקבו בין שנחתכו ואפילו חתך שיש בו חסרון כשירה. וקל וחומר הדברים ומה נטלה הכבד ונשתייר ממנה במקום מרה ובמקום חיותה כשירה נחתכו הסמפונות או ניקבו לא כל שכן ויש מי שאוסר ואין דבריו מחוורין במקום הזה.",
                "ניטלה כל עורה של בהמה טריפה. ואם נשתייר ממנה קצת כשירה שהוא מציל עליה. היכן נשאר עורו זה יש מגדולי המורים ז\"ל שהורו שצריך להשתייר כרוחב סלע על פני כל השדרה. ויש מי שהורה שצריך ברוחב סלע על פני כל השדרה וברוחב סלע על ראש פרק ופרק מפרקיה וכרוחב סלע על מקום טבורה. ויראה לי שאם נשתייר ברוחב סלע על מקום טבורה כשירה. אלא שיש לחוש לדברי הראשונים באיסורי תורה ואין מתירין עד שיהא כרוחב סלע על פני כל השדרה ועל ראש כל פרק ופרק ועל מקום טבורה. ניטל אחד מג' מקומות אלו ר\"ל או מקום כל השדרה או מקום כל ראשי פרקיה או מקום טבורה אעפ\"י שכל שאר העור קיים הרי זו ספק טריפה ואסורה. העוף שניטלה נוצתה כשירה. ניטל לחי התחתון כשירה אבל אם ניטל לחי העליון יש מי שהורה שהיא טריפה וראוי לחוש לדבריו. בוקא דאטמא דשף מדוכתיה שניטל ממקומו והוא ראש העצם העליון שברגל המחובר אל הגוף טריפה במה דברים אמורים כשנפסקו הגידין ונתעכלו. אבל אם לא נתעכלה אף על פי שנפסקו כשירה. ראש התחתון של עצם זה המחובר על השוק שניטל ממקומו יש אוסרים ואף על פי שלא נתעכלו הגידין ולא נפסקו ויש מתירין ואפילו נפסקו ונתעכלו. ולזה דעתי נוטה וכן יראה לי עיקר. שמוטת יד בבהמה בכל מקום כשירה אבל בעוף אם נשמטו גפיה טריפה חוששין שמא ניקבה הריאה בהשמטת הגף. בדק את הריאה והרי היא עולה בנפיחה כשרה. גידין יש בבהמה ובעוף שאם ניטלו או נפסקו טריפה והן נקראין צומות הגידין. כמה גידין הן שהן בדין זה. בבהמה שלשה ובעוף ששה עשר. באיזה עצם גידין אילו ברגל בעצם האמצעי הנקרא שוק. מהיכן מתחילין עצם קטן יש המחבר בין שוק זה לרגל הנמכר עם הראש והוא הנקרא ערקום למעלה מאותו העצם מתחברים וצומתין הגידין האילו ועולין ומתפשטין בשוק עד שהן מתרככין וחוזרין כעין בשר. נפסקו או ניטלו הגידין שעל הערקום עצמו כשירה. נפסקו או שניטלו למעלה מן הערקום והוא המקום שהטבחים תולין טריפה יש גידין במקום הזה כלפי חוץ שהזנב מכה עליהן. ויש כלפי פנים כנגד גוף הבהמה ואינו בדין זה אלא פנימיים כלפי גוף הבהמה. ועוד כמה מתפשטין י\"א בשור כמדת ט\"ז אצבעות. וי\"א אינן מתפשטין אלא כמו ד' אצבעות. ובבהמה דקה לא נתנו חכמים שיעור אלא במראיהן וכל שהן קשין וגסין ולבנים הרי אלו צומות הגידין. אבל מה שהן מתחילין לרכך אין להם דין צומות הגידין. וכן הקטנים ודקים מקום שאינם לבנים כ\"כ אלא שהם לבנים קצת ועינם מזהיר כעין הזכוכית יש מי שאוסר. והגאונים ז\"ל מתירין. גידין אלו יש מהם שנבלעים בתוך אחרים בזכרות ובנקבות. ואותם שנבלעים אינם בכלל צומות הגידין. ג' גידים אלו שבבהמה האחד עב וגס והשנים דקים ממנו הרבה. נפסק או שניטל האחד העב כשירה שהרי נשאר רוב מניין קיים. נפסקו או שניטלו השנים הדקים כשירה שהרי נשאר רוב בנין קיים שהאחד העב גס משניהם. לעולם אין הבהמה נטרפה מחמת צומות הגידין עד שילך רוב בנין ורוב מניין. נפסק קצת אחד מהם כשירה עד שיפסק רוב כל אחד ואחד. בעוף יש ט\"ז גידין בעצם האמצעי והוא השוק ומתחילין במקום שמתחילין בבהמה וסימן שלהם כסימן שבבהמה. חומר בשל עוף שאם ניטל או נפסק אחד מהם טריפה. נפסק רוב אחד מהם. יש מרבותי מתירין עד שיפסק רוב כל אחד ואחד כדרך שאמר בבהמה. ויש מי שאוסר כל שנפסק אפילו רוב אחד מהם.",
                "ניטל הזפק טריפה. אבל ניקב כשירה. אלא אם כן ניקב בגגו שהוא מקום שנמתח עם הוושט. ניטלה האם. יש אומרים בשל עוף טריפה. ובבהמה שחיותה גדול כשירה. ויש מתירין כאן וכאן ולזה דעתי נוטה. ניטל הטחול וכן שנטלו הכליות כשירה. וכבר כתבנו דין ניקב הטחול בעניין הנקובין ודין ניקבו הכליות ושאר דיניהן בלקויין. קרועה טריפה. כיצד הכרס החיצונה שנקרעה טריפה איזהו כרס החיצונה בשר החופה את רוב הכרס. אבל כל הכרס כרס הפנימות הוא ונקיבתו במשהו. בשר זה לא שיקרע רובו ממש אלא כל שנקרע ממנו רוב מה שהוא חופה את רוב הכרס. נקרע ממנו טפח אעפ\"י שהוא גדול טריפה. נקרע ממנו רוב החופה את הכרס אעפ\"י שאין הקרע בטפח טריפה. קרע זה שאמר יש מגדולי המורים שהורו אעפ\"י שלא נקרע קרע מפולש עד שיראה מתחתיו בכרס אלא כל שנקרע רוב עביה של בשר טריפה. ולא יראה לי כן אלא עד שיקרע קרע מפולש.",
                "חסרה כיצד. ב' מינים יש בחסרון ואלו הן הריאה שחסר רוב מניין האונין שלה. וחסרת הרגלים. הריאה שחסרה כבר נתבאר דינה למעלה עם דיני הריאה. בהמה בת ג' רגלים טריפה במה דברים אמורים בחסרה ברגל אבל חסרה ביד כשירה חסרת רגל שאמר בשנחסר העצם העליון שהרי הוא כבוקא דאטמא דשף מדוכתיה. וכן אם חסר העצם האמצעי שהוא השוק שהרי היא כנחתכו רגליה. אבל חסרת הרגל הנמכר עם הראש כשירה שאפילו נחתך שם כשירה כבר אמרנו שכל מקום שהחסר טריפה היתר טריפה שהיתר כנטול דמי. ולפיכך אם היתה יתירה ברגל טריפה. במה דברים אמורים כשהיתה בעלת ג' רגלים לפי שכשאנו רואין את היתר כנטול ממקומו הרי היא כחסרת הרגל. נמצאו לה שני רגלים דבוקים זה לזה. יש מרבותי שאומר שאם נדבקו במקום שאם נחתך היתר עם מקומו טריפה הרי אנו רואין אותו כנטולים וטריפה. ולא יראה לי כן שלא אמר כל יתר כנטול דמי עם מקומו אלא כל יתר כנטול דמי ר\"ל כנטול היתר ולפיכך כל שניטל ממקומו ועושה אותה טריפה בנטילתן טריפה. ואם לאו כשירה. וראוי לחוש לדברי רבותי שאמר להחמיר בשל תורה. כל אבר שנאמר בו שאם היה חסר טריפה כך אם ניטל טריפה. אבל כל אבר שנאמר בו שאם ניטל טריפה אם נבראת חסרת אותו אבר. יש מגדולי המורים שאמרו שהיא כשירה שאל\"כ נמצאת החסירה והנטול אחת. ולא יראה לי כן שהרי הכבד אחד מן המנויין בנטילתו וכל עצמנו לא אמרנו נטולת הכבד אלא מפני המרה ואם נבראת בלא כבד טריפה שגם היא חסרת המרה היא ולא מנו נטולה וחסורה אלא ללמדך שאחד הניטל ביד ואחד שחסר מן התולדות טריפה שלא ליתן פתחון פה לבעל הדין לחלוק ולומר דדוקא שחסרה מתולדתה אבל היה לה וניטל כשירה או להפך.",
                "דרוסה טריפה כיצד. אחד מן הדורסין שדרס במי שדריסתו טורפתו בודקים את הנדרס מכנגד המוח ועד הירכים ואם האדים בשר מבפנים טריפה שהארס מפעפע ויורד ונוקב האברין שכנגדו והרי הן כנקובין לא האדים בשר מפנים כשרה. הסימנים קשין הן אצל דריסה ולפיכך אין דריסה שולטתו בהם אא\"כ היה הארס רוב עד שעבר והאדימו הסימנין עצמן לצד חללן. האדימו בפנים במשהו ואפילו קנה טריפה. שהארס שורף ועתיד לשרוף רובו. האדימו מבחוץ ולא בפנים כשירה. הפרש יש בין דריסה לקוץ שהארס כל שיש לנו והאדים בשר כנגד בני מעיים טריפה כמו שאמר ואף על פי שלא ניקבה הציפורן לחלל וקוץ עד שתינקב ממש לחלל חוששין שמא נגע באחד מן האברים שנקיבתן במשהו ונקבן. בהמה אין לה בדיקה בדריסה לפי שהוושט אין לו בדיקה מבחוץ ולאחר שחיטה א\"א לבודקו דחוששין שמא במקום ארס שחט וי\"א שיש לה בדיקה שהארס שורף ואפילו היה שוחט במקום הארס אדמימתו ניכרת בצידי בית השחיטה. בדק ולא האדים הבשר אפילו מבחוץ אם סמוך לדריסתו בדק כשירה בידוע שלא דרס שאלו דרס היה הבשר מאדים במקום דריסתו לא בדק סמוך לדריסתו יראה לי שחוששין לה שהרי חוששין לספק דרוסה. וחוששין שמא שינה מראיו מבחוץ והבריא ויורד ונוקב מלמטה. האדים הכשר מבחוץ ואפילו בעוף הורו מקצת הגאונים ז\"ל שאין אנו בקיאין עכשיו בדריסת הנדרסין ואין סומכין עד בדיקתנו וי\"א שסומכין על בדיקתנו שאין לדיין אלא מה שעיניו רואות. ולא בספק דרוסה בלבד בודקים וסומכין על הבדיקה אלא בודאי דרוסה בודקים ומתירין וצריך בדיקה יפה. צפרים קטנים ובני יונים האדמימות נמצאת בהם ובדיקתן קשה ולעולם אין בודקין אותם מבפנים. ומדברי גדולי המורים יראה שארס הנץ אינו אדום כ\"כ ואינו ניכר ולפיכך אין לו בדיקה. איזהו שיש לו וכמה יש לו דריס. הארי יש לו דריסה בכל בהמה ואפילו בשור הגדול ובחי' ואפילו גדולה שבחיות ואין צ\"ל בעופות. הזאב יש לו דריסה בבהמה דקה ובחיה דקה ואפילו בגדולה שבדקה ואין צ\"ל בכל העופות. הזאב אין לו דריסה בבהמה גסה ואפילו בקטנה שבגסות כעגלים הדקים. כל חיה טמאה שאינה גסה מן הזאב אין לה דריסה בגדולה שבדקה כבשבים ועזים ואפילו היתה גסה כזאב. אבל יש לה דריסה בגדיין וטלאין וכ\"ש בעופות. ואם היא גסה מן הזאב דינה כזאב ויש לה דריסה בדקה אבל לא בבהמה גסה. ואפילו שהיא גסה כארי. היתה גסה יותר מן הארי הרי היא כארי ויש לה דריסה בכל. חתול ונמייה יש להם דריסה בגדיין וטלאין וכ\"ש בכל העופות אבל אין להם דריסה בכשבים גדולים. שועל שדרס גדיים וטלאים חוששין לו מספק אבל לא בכשבים גדולים. ויש לו דריסה בכל העופות. החולדה אין לה דריסה בבהמה כלל ואפילו בעופות ואינה עושה אלא כמעשה קוץ בעלמא שאם נשך בשן או דרס ברגל ינקב לחלל חוששין לו כדרך שחוששין לקוץ שניקב לחלל. כל העופות אין להם דריסה בבהמה. כלל. ואפילו בגדיים וטלאים ואינו עושין בהן אלא כמעשה קוץ בעלמא. דריסת העוף בעופות כיצד. הנץ והוא הנקרא אשפר\"בייר יש לו דריסת בכל מיני העופות הדקים כיונים וכיוצא בהם וכ\"ש בצפרים אבל לא בגסים כתרנגולים ואין צ\"ל באווזין. במה דברים אמורים בתרנגולים גדולים אבל בקטנים יש לו דריסה. הגס שהוא הנקרא אס\"טור ויש אומרים שהוא פלקין יש לו דריסה בכל העופות ואפילו בגסים שבגסים. שאר עופות טמאים שהם למטה מן הגס יש להם דריסה בעופות שכמותן. אבל לא במינים הגדולים מהם. ואם למעלה מן הגס יש לו דריסה בכל העופות בגס. שהגס וכל שלמעלה ממנו אמרו שיש להם דריסת בכל עוף גס. וי\"א דכל שהוא גס מן הנץ יש לו דריסה בכל העופות והראשון נ\"ל עיקור. כל אילו שאמר יש להם דריסה על דרך שאמר. ואפילו במקום שאין לו מצילין. דריסה שאמר אינה אלא ביד אבל ברגל דחיה לא שאין הרגל עושה אלא כמעשה קוץ בעלמא. ואין דריסה אלא בצפורן אבל בשן לא. ואין דריסה אלא מדעת הדורס כיצד נפל הדורס על הנדרס אין זו דרוסה לפי שאין מטיל את ארס אלא מדעת ואין דריסה אלא מחיים של דורס ושל נדרס. אבל לא לאחר מיתת אחד מהם כיצד הרי שדרס ונעץ צפורן בגבו של נדרס ועד שלא הוציא הציפורין הומת הדורס או נשחט הנדרס הרי זה כשר לפי שאין דריסה אלא בסוף שבשעת הוצאת הצפורן הוא מטיל הארס. במה דברים אמורים כשראינוהו מתחילה ועד סוף שלא הוציא צפורן משעה שדרס אבל בא לפנינו וצפורן תחוב בגבו לא. חוששין שמא דרס וחזר ודרס שכן דרך הדורסים. אחד מהדורסן שנכנס לבית הנדרסין חוששין שמא דרסן. במה דברים אמורים כשהוא שותק והם מקרקרים אבל בזמן שהם שותקין והוא שותק אין חוששין פעמים שגר זאב עם כבש ונמר עם גדי ואינו מזיקו. ובידוע שאילו היה מזיקן היו צווחין. היה הוא והם צווחין אין חוששין להם כל שהוא. צווח בידוע שהוא ירא מהם. נכנס וחתך ראש אחד מהם אין חוששין לכל השאר שבהריגת זה שפך חמתו. במה דברים אמורים כשהרג אבל פצע אחד מהם ולא הרג חוששין לכולן דכל שכן שחמתו בערה בו כשהצילה עצמה ולא הרגה. במה דברים אמורים כשנכנס בכלוב מלא עוף או בדיר של בהמה שהוא להם מקום צר שאין שם דרך לברוח. אבל ארי שנכנס באתר שהבהמות רועות שם אפילו שמענום צוחות והוא שותק אין חוששין להם שאני אומר ברחו מפניו ולא השיגם נסתפק לנו אם נכנס בדיר אם לאו אעפ\"י ששמענום מקרקרין וצווחין והוא שותק אין חוששין לו שאני אומר שמא לא נכנס ואם נכנס שמא לא נגע באחד מהם. ועוד שרוב הבהמות והעופות בחזקת שאין נדרסין הן. נכנס ולא ידענו אם כלב היה או זאב היה תולין להקל מן הטעם שאמרנו שלא אמר חוששין לספק דרוסה אלא בענין זה שאמר למעלה.",
                "בהמה או עוף שבאו לפנינו כשהן מבעבעין דם. ולא ידענו במה נכאבו תולין להקל ואומר בקנה הוכו. או כלב הכה אותן ואין צריכין בדיקה. אלא באותו המקום בלבד שהדם מבעבע. וכן אם לא ניקב בפנים ממש כשירה. ויראה לי דוקא בשיש לפנינו כלב וחתול או חתול וקנה שיש לפנינו דבר שאפשר לתלות בו להקל. אבל כשבאו לפנינו כך ולא ידענו במה אין תולין אלא במצוי בין להקל בין להחמיר. וסעד מצאתי לדברי בדברי קצת מגדולי המורים הראשונים. ארי שנכנס לבין השוורים והוא שותק והן שותקין ובא אחד מהן ונמצא צפורין שמוטה ושבת לו בגבו בין שהיתה צפורן יבשה בין שהיתה לחה אין אומר כיון שלא שמענו אותם צווחין צפורן זה היתה בכותל תחובה ושור זה בכותל תחובה ושור זה בכותל נתחכך וישבה לו צפורן בגבו אלא חוששין שמא ארי זה דרסו ונשמטה צפרניו וישבה לו בגבו דכל כיוצא בזה חוששין לספק דרוסה ולא לזה בלבד אנו חוששין אלא לכל השוורים שבדיר שכבר בארנו שאין אומר שכך רוגזו אלא כשהרג אחד מהם. אבל דרס ולא הרג אדרבה רוגז הוא ביותר ומכה ודורס. מעשים בכל יום שחתול נכנס למקום שהתרנגולים שם ואין חוששין להם. ויש נותנין טעם לדבר שאין החתול דורס אלא במקום שיש מצילין אבל במקום שאין מצילין אין לו דריסה. ואין ממש בדברים אלו ואפשר שהחתולים הנמצאים אצלינו בני תרבות הם עם התרנגולים שבבית וכל שלא ראינו שרדף אחריהם והכה אין חוששין לו. וראוי לחוש להם. ספק דריסה ששהה י\"ב חודש בידוע שהיא כשירה. ואם נקיבה כל שנתעברה וילדה ואם עוף כל שטעונה לידה שסימן טריפה בזכר י\"ב חדש ובנקיבה כל שטעונה לידה. מהו להשהות ספק דרוסה עד שידע שתטעון ותלד. או שתתקיים י\"ב חדשים. אם רבים הם אסור שמא מתוך שהם רבים ישכח ויבשל לאכל אחד מהם. אסור למכור דרוסה וספק דרוסה לעכו\"ם גזירה שמא יחזור וימכרנה לישראל והוא לא ידע.",
                "נפולה טריפה כיצד בהמה שנתגלגלה ונפלה מן גג גבוה עשרה טפחים חוששין שמא נתרסקו אבריה. וכן אם היתה עומדת על רגליה ונפלה בבור או במקום נמוך בזמן שיש מכריסה ועד מקום שנפלה שם עשרה טפחים יש בו משום רסוקי אברים פחות מכאן אין בו משום רסוקי אברים. שאין הבט בפחות מעשרה במה דברים אמורים בשנפלה מעצמה אבל הפילוה אחרים בכח אפילו בפחות מכאן יש בו משום רסוקי אברים. לפיכך שוורים המנגחים זה את זה והפילו זה את זה לארץ יש בהם רסוק אברים. במה דברים אמורים כשלא אמדה נפשה. אבל אמדה נפשה אפילו נפלה מגג גבוה כמה מרדעות אין חוששין לה. אפילו לא הלכה ולא עמדה אין חוששין לה דכאב הוא שאחזה. ואפילו נפלה מארובה שבאמצע הבית שאין לה במה שתניח צפרניה ותסתרך. ואין צ\"ל אם היתה ארובה סמוכה לכותל שזו מסתרכת ונאחזת בצפרניה קצת בכותל ואינה נפלה בכח. הפילוה אחרים ואמדה נפשה אעפ\"י שנפלה בכח ונשמע קול גניחתה אין חוששין לה לפי שנועצת צפרניה בקרקע ונעזרת. לפיכך שוורין המפילים לארץ בבית המטבחים אין בהם משום רסוקי אברים. מעשה היה בשור שקשרוהו בבית המטבחים והפילוהו בכח והתירוהו. הפילוהו אחרים בכח אם נפלה על מתניה אין חוששין לה משום ריסוק אברים לפיכך גנבים שגנבו בהמה מן הדיר אעפ\"י שכותלי הדיר גבוהין עשרה טפחים אין חוששין להם. חזקה על מתניה השליכום כדי שירוצו לפניהם ולא יצטרכו לשאת אותה בחיק. וכן בשעה שמחזירין אותם אם מחמת תשובה שעשו החזירום אין חוששין להם. דכל המחזיר מחמת תשובה זהיר הוא שלא יפסידנה ולפיכך אינו משליכה אלא על מתניה ואם מחמת יראה השיבה חוששין לה. הניח בהמה למעלה ובא ומצאה למטה אף על פי שהיא כואבת ואינה עומדת אין חוששין חזקה היא שהפילה עצמה. וכבר בארנו בכל שהיא אומדה את עצמה אין בו משום רסוק אברים. בהמה שהיא גוררת את רגליה אין חוששין לפסיקת חוט השדרה אלא אומר שמא שיגרונא אחזה. והוא כאב הירכים. מעשה ובדקוה ונמצא חוט השדרה שנפסק ואעפ\"כ אמר שכל כיוצא בזה אין חוששין לה ואין צריך לבדוק לפי שחולי שיגרונא מצוי ואין פסוקת חוט השדרה מצוי במה דברים אמורים שלא נודע שנפלה אבל נודע שנפלה חוששין שמא עם נפילתה נפסק חוט השדרה וגוררת רגליה שפסיקת חוט השדרה מצוי עם כח נפילתה. עובר שנולד אף על פי שבית הרחם מקום צר אין חוששין משום רסוק אברים לפיכך אם קים לו שכלו לו חדשיו שחטו ביום שנולד ואינו חושש.",
                "בהמה שהכו אותה במקל והלך המקל מראשה ועד זנבה או מזנבה ועד ראשה אין חוששין לה. ואם פסק המקל באמצע השדרה או שיש קשרים במקל חוששין לה שראש המקל במקום שהוא כלה מכה בכח ומרסק וכן קשר המקל. וכן אם הכה את הבהמה לרוחב השדרה חוששין שמא פסק חוט השדרה עוף שנחבט על פני המים בכח יש בו משום רסוק אברים. נפל על גלומא מתוחה אם כפולה היא אין בו משום רסוק אברים. ואם לאו יש בו משום רסוק אברים. רשתות שיש בהן קשרים ונפל עוף בתוכן יש בו משום ריסוק אברים. וכן אם נפל על גבי דק דק של פשתן או ע\"ג פשתן שהודק ולא נופץ או ע\"ג חריות של דקל. או ע\"ג אבק דרכים ועל הול גס. או על חטים ושעורים ומיני קטניות אם עומדים בכלי ועל חטים אע\"פ שאינם עומדים בכלי. יש עושין חתיכת עץ ומושחין אותו בדבק כדי לצוד צפרים שהם נחים עליהם וכנפיהם ורגליהם מתדבק בהם. וכשיבא לעוף נופל לארץ עמהם ומתרסק ולפיכך אם נדבקו בהם שתי כנפיו שם חוששין לו משום רסוק אברים אבל כנף אחד אין חוששין שעדיין נעזר ונסמך על הכנף השני. נפולה זו שאמר ה\"ה והוא הטעם בשלא נפלה אלא אפילו דרסה בכותל או שרצצתה בהמה או אדם ברגל ויראה לי שלא מחמת חשש נקב אמרו שאלו כן אין לו בדיקה שא\"א לבדוק מחמת נקב כל האברים שנקיבתו במשהו ולא חששו לנפילה אלא מחמת רסוק אברים. שמא נתרסקו עד ששינו מראיהן ונכאבו ועתידה היא למות מחמת כאבה ורסוק אבריה. לפיכך נפולה שלא שהתה מעת לעת ולא עמדה על רגליה ושחטה טריפה. ואין לה בדיקה שכל שלא שהתה מעת לעת חוששין שלא נתחזק עדיין טבעה לגלות ולהראות מראה שינוי הריסוק אפשר שיש רסוק ואינו ניכר. שהתה מעת לעת אעפ\"י שלא עמדה צריכה בדיקה. בדקה ולא נמצא בה אחד מן האברים הפנימיים מרוסק כשירה. עמדה על רגליה אף על פי שלא שהתה צריכה בדיקה. הלכה כשירה לגמרה. ואינו צריכה בדיקה ואף על פי שלא שהתה מעת לעת. במה דברים אמורים כשהלכה הלוך יפה כדרכה. אבל הלכה והיא צולעת צריכה בדיקה שאין הילוך זה מוציאה מידי ספק. מעשה היה בבהמה שהיתה מהלכת והיא גוררת על רגליה האחרונים ונבדק חוט השדרה ונמצא פסוקה ולפיכך אין צ\"ל שאם פשטה רגלה להלוך ולא הלכה שאין זה מוציאה מידי ספק וצריכה בדיקה. וכן אם נגערה לעמוד ולא עמדה אינה מוציאה מידי ספק ולפיכך אם לא שהתה מעת לעת אף על פי שננערה לעמוד ולא עמדה טריפה ואין לה בדיקה. עוף שנחבט על פני המים ושט מלא קומתו על פני המים אם ממטה למעלה שט הרי זה כהילוך בהמה ואין צריך בדיקה. ואם מלמעלה למטה שט אין זה כהילוך ואומרים שמא לא מכחו שט אלא עם מרוצת המים הוא שט. הפיל שם עץ או קש וקדם העוף את העץ או את הקש כשר ואינו צריך בדיקה בידוע מכחו שט עד שקדם את העץ הנתון עמו במים. בדיקה זו שאמר צריכה כנגד כל החלל. הסימנים אינן צריכין בדיקה שקשין הן אצל נפילה נמצא. אחד מן האברים הפנימיים מרוסק. אפילו היה אותו אבר מן האברים שאם נטלו או חסרו או שנקבו כשירה בטחול וכליות וכבד טריפה. שהריסוק מכאיבה יותר מן הנטילה והנקיבה.",
                "שבורה ג' מינין יש בשבורים ואילו הן נשברו רוב צלעותיה והגלגולת שנשברה אע\"פ שקרום של מוח קיים. ושבורת רגלים. כ\"ב צלעות גדולות שיש בהן מוח יש לה לבהמה חוץ מצלעות קטנות שיש לה סמוך לכסלים ואותן צלעות אין להן מוח. צלעות גדולו אילו י\"א מכאן וי\"א מכאן וכל אחת תקוע בחוליות שבשדרה כעלי במכתש. ועוד יש לבהמה חוליות בשדרה בסוף הכסלים שאין צלע תקועה בהן כלל נשתברו רוב הכ\"ב צלעות גדולות שאמר שיש להן מוח בין שנשתברו כל הי\"א שבצד אחד בין שנשתכרו מב' צדדים טריפה במה דברים אמורים כשנשתברו מחצין ולמעלה אבל לא נשתברו רובן או שנשתברו רובן מחצין ולמטה כשירה נעקרו מן החוליות והחוליות קיימות דינן כשבורין ובין נעקרו ובין נשתברו ברוב ב' הצדדים שהן י\"ב. נשתברו הצלעות הקטנות בין כלפי מעלן ובין כלפי מטן כשירה. נעקרה צלע אחת וחצי חוליה עמה טריפה. ויראה לי דווקא בצלעות גדולות אבל בקטנות שאין בהן מוח אפילו נעקרה חצי חוליה עמה כשירה נעקרה חוליה אחת כולה אפילו מאותן שהן בסוף הכסלים שאין צלע תקוע בה טריפה לפי שנעשה גיסטרא. נשברה רוב הגולגולת טריפה. רוב זה שאמר בין רוב גובהה אע\"פ שאין רוב הקפה בין רוב הקפה אף על פי שאין רוב גבהה. נפחתה הגולגולת ר\"ל שנחסרה. הגאונים זכרונם לברכה אסרוה. ויש מתירים ודברי הגאונים עיקר. ועוד שדבריהם דברי קבלה הם. וכמה תפחת ותאסר כסלע ואפילו כסלע מצומצם פחות מכסלע כשירה עוף המים כאווזות שלנו ששוטות תמיד במים קרום המוח שלהם רך וכל שנשבר העצם אפילו מיעוטו טריפה. וכמו שבארנו בניקב קרום של מוח. נשתברו רגליה ונחתכו טריפה. במה דברים אמורים בעצם העליון הסמוך לגוף הוא העצם הנקרא קולית. נשבר העצם אמצעי ונחתך והוא הנקרא שוק שבו צומת הגידין אם למעלה מצומת הגידין נשבר ונחתך יש מן הגאונים זכרונם לברכה שמתירין ויש מגדולי המורים שאסרו ויראה לי כן עיקר וכן ראוי להורות. נשבר העצם ויצא לחוץ אלא שלא נחתך אם עור בשר וחופין את רובו מותר ואם לאו דינן כנחתך לפיכך אם עצם הרגל הנמכר עם הראש הוא האבר אסור ובהמה מותרת. ואם עצם הקולית הוא בין האבר בין הבהמה אסורה. ואם עצם השוק הוא לדעת הגאונים זכרונם לברכה אבר אסור ובהמה מותרת. והוא שתהא צומת הגידין קיימת ולדעת האוסרים בנחתך גם זה הבהמה אסורה. וכבר כתבנו שהדעת מכרעת בזה וכן ראוי להורות רוב שאמרו צריך שיהא בו רוב עביו ורוב הקפו. ועוד ובשר שאמר לא שיהא העור לבדו מציל כבשר אלא צריך בשר עמו. ומי שהורה שהעור כבשר לא נתכוונו דבריו. גדולה מזאת אמרו שאילו היה חופה העור מחצית של שבר ובשר מחצית אינו מציל עד שיהא רוב בשר. היה עור משלים ר\"ל שהיה הרוב בשר ועור משלים את חפיית רוב השבר כשירה במה דברים אמורים בבהמה וחיה אבל בעוף שעורו רך כבשר אפילו מחצה עור ומחצה בשר כשר. ויראה לי שעור לבדו אינו מציל אפילו בעוף. מקום יש שהעור לבדו מציל והיכן במקום הסמוך ממש לארכובה. הנמכרת עם הראש לפי שאין שם אלא עור לבד דבוק לעצם וכיון שהעור מדובק בתולדתו לעצם ממיל הוא במקומו. היו רירין בין העור לעצם י\"א שהוא מציל אע\"פ שאין שם בשר. גידין הרכים שסופן להתקשות אינן כבשר. נשבר העצם ויצא לחוץ ואין עור ובשר חופין את רובו ונפל קצתו של עצם ונשאר רוב הנשאר מחופה עור ובשר טריפה שאילו לא נפל אותו המיעוט לא היה רוב מחופה. היה רובו מחופה ונפל ממנו מקצתו לארץ כשירה. שהרי אילו לא נפל היה מחופה רובו עור ובשר וסופו כתחילתו. לא היה אותו בשר החופה את רובו במקום אחר אלא מתלקט מעט כאן ומעט כאן סביבות הבשר. או שהיה במקום אחר אלא שהוא מרודד וקלוש או שהיה מתמסמס עד שהיה רופא גוררו כל אילו אינן מצילין מספק וטריפה. וכן אם ניקב הבשר או שנקלף או שנסדק או שניטל שלישיתו התחתון כל אלו ספק מצילין ספק אין מצילין ואסורים מספק. נקדר הבשר בסכין מעל שבר בעיגול כמין טבעת ורוב הקפו מכוסה כשרה שהרי כל שמסרט את הבשר מעלה ארוכה. במה דברים אמורים בזמן העצם בבשר סביב הקדרה שכל העצם שמדובק לבשר סימן לעלות ארוכה הוא. נשבר העצם מקום שעושה אותו טריפה וחזר ונקשר ולא נודע אם יצא רובו אם לאו אמרו משמן של גדולי המורים כל שחזר ונקשר חזקה לא יצא רובו לחוץ נשבר ולא נודע אם מחיים אם לאחר מיתה אם יש במה לתלות כגון דרסה לכותל או שרצצתה ברגל וכיוצא בזה תולין ואם לאו אסורה נשתברו ידי הבהמה אפילו נחתכו מהכל כשירה. נשבר העצם ויצא לחוץ אם עור ובשר חופין את רובו זה וזה מותר. ואם לאו האבר אסור. שהאבר והבשר המדולדלין בבהמה ובעוף אסורים. והבהמה מותרת וכנגדו בעוף אם נשתברה אגפיו ואפילו נשבר העצם העליון הסמוך לגוף. ושמעתי משם אחד מהגדולים שאם נשבר העצם המחובר לגוף ונשבר סמוך לגוף ממש חוששין שמא נדחק וניקב את הריאה ואסור עד שתדבוק הריאה. ואין דברים אלו מחוורין בעיני שהרי נשתברה מיעוט צלעותיה כשרה ואין חוששין שמא ניקב אחד מן השברים אחד מן האברים שנקיבתן במשהו ואינו דומה לקוץ שניקב לחלל שהקוץ נוקב ונכנס בדוחק.",
                "ביצי זכר שנתקו גידיהם ועדיין תלוין בכיסן מותרים ובמקום שנהגו בהם איסור אסורים משום אל תטוש תורת אמך. וביצה שהגעילה אותה תרנגולת קודם זמנה מכח הכאה כשירה. במה דברים אמורים בשלא היתה מעורה בגידין אבל אם היתה מעורה בגידין הרי זו כבשר הפורש מן החי ואסורה. לקויין ב' מינים יש שנזכרו בלקויין ואלו הן כוליא שלקתה וריאה שלקתה ולא אלו בלבד אלא כל אבר שנקיבתו או נטילתו או חסרונו פוסל בו הלקות פוסל בו שהלקות כמו שניטל וחסר ממנו שהרי כוליא שניטלה או שניקבה או נחתכה כשירה ולקתה פסולה. כיצד לקתה אפילו כוליא אחת מן הכליות טריפה. במה דברים אמורים בזמן שהגיע הלקות במקום חריץ. ומקום חריץ היכן לובן שתחת המתנים שנכנס בתוך הכוליא. איזהו לקות שפוסל בו כל שהרופא גוררו ומעמידו על בשר חי. ולקות זה פוסל בין בכוליא בין בריאה. מים עכורין או סרוחים בכוליא טריפה אבל מים זכים כשר בין בכוליא בין בריאה. מוגלא כשר בריאה ופוסל בכוליא. במה דברים אמורים בזמן שהגיע אחת מכל אלו במקום חריץ. אבל לא הגיע למקום חריץ כשירה. חולי הוא זה ומסוכנת כשירה. ניקבה הכוליא כשירה. ואע\"פ שהגיע הנקב למקום חריץ. וכן הדין בשנחתכה הכוליא. הכוליא שהקטינה טריפה. כמה תקטין ותהא טריפה. בבהמה דקה עד כפול ובגסה עד כביצה בינונית. ויראה לי דוקא שהקטינה מחמת חולי. אבל אם הקטינה מתולדתה כשירה ומראיתה מוכחת עליה. ויש מגדולי המורים שהורו שאין טריפיות שבכוליא בכוליא שבעוף. ואע\"פ שיש לדון לאסור כבר הורה הזקן. נפלה לאור נחמרו בני מעיה אם ירוקין פסולים ואם אדומים כשירה. במה דברים אמורים בלב וקורקבן וכבד מפני שאלו אדומים בתולדתן. ומחמת מכות אש חזרו להיות ירוקין. וההפך בבני מעים שאם האדימו טריפה. לפי שבתולדתן ירוקין הם. זה הכלל ירוקין שהאדימו ואדומין שהוריקו טריפה. י\"א שאין טריפות זה נהוג אלא בעוף הואיל ועורו רך ואינו עומד מפני חום האש. אבל בהמה שעורה קשה ועומד בפני אש ומגין. ואין דבריהם מחוורים שהרי כלל אמרו כל טריפות שמנו חכמים בבהמה כנגדן בעוף. ויתר עליהם העוף נשבר העצם אף על פי שלא ניקב קרום של מוח. שינוי מראה זה מחמת שעתידה מכות אש לנקב ולפיכך שיעור ירוקתן כשיעור נקיבתן מה נקיבתן במשהו אף יריקתן במשהו. ויראה לי שאפילו לא הוריקו הלב והקורקבן לחללן טריפה שמכת אש שורפה היא ונוקבת והרי היא כארס שבדרוסה. ירוקין שהאדומות ושלקן והוריקו כשירה כיון שחזרו למראיהן בידוע שלא האדימו אז מחמת מכות אש אלא עשן בעלמא הוא שנכנס בהן. במה דברים אמורים בירוקין שהאדימו אבל אדומים שהוריקו אף על פי ששלקן והאדימו טריפה. ואין אומרים בטריפות זו דומה לזו. אדומין שלא הוריקו ושלקן והוריקו טריפה שהרי נתגלה שנכוו אלא שלא היתה המכוה נכרת אף על פי שלא מנו חכמים הריאה בכלל האדומין שהוריקה יראה לי שהוא הדין והוא הטעם אלא מפני שצלעות של עוף מגינות עליה מן הסתם אינו צריך לבדוק בריאה אע\"פ שנפלה לאור בפנינו לפיכך לא מנו אותה בכלל אלא שצריך לבדוק אחריהם כל שנפלה לאור אבל ירוק אם ראינו שהוריקה הריאה טריפה שהרי נודע שלא הצילוה צלעותיה ויש מתירין ולא נתחוורו דבריהם כלל. וכן יראה שהכבד שהוריקה אפילו שלא כנגד בני מעים אם הוריקה כנגד מקום חיותה וכנגד מקום מרה טריפה שהרי כל מקום ירוקתה כאלו נשרף וניטל. ולפיכך מנו אותה עם לב וקורקבן שטריפותן מחמת עצמן. נפלה לאור והוריקה כבד כנגד בני מעיים טריפה בידוע שנחמרו בני מעיים. ויראה לי שאפילו שבני מעיים לפנינו ולא ניכר בהם שום ירקות. דכל שהוריקה הכבד בידוע ששלט האור בבני מעיים אלא שאין ירוקתו ניכרת בהן. שני מיני ירקות הן. יש ירוק ככרתי ויש ירקות כביצה ויראה לי שהירקות הפוסל בכבד של עוף הוא הירוק ככרתי שהכבד בתולדתו ירוק בביצה אם היה שמן ואין כאן שינו מראה. וכן יראה לי שאין ירקות פוסל בכבד של עוף בייתי. שיש במינו מדברי לפי שכל מדבריי' כבדם ירוק ככרתי בתולדתו. וכל שבמיני מדברי ירוק אפשר שימצא גם בייתי לעתים ירוק. ובענין שהתירו יתרת שבריאה. מפני שיש לעזים המדבריות כן. וכמה שעור ירקות זה של כבד שכנגד בני מעיים אפילו כל שהוא. נמצאת הכבד ירוקה כנגד בני מעיים ולא נודע אם נפלה אם לאו טריפה בידוע שנפלה ונחמרו בני מעיה. ויש אומרים שלא אמרו אלא בידוע שנפלה לאור אבל כשאינו יודע שנפלה לאור אין אנו חוששין לו שמא מתולדתה הוא או חולי הוא. והראשון עיקר ולזה הסכימו הגאונים ז\"ל וכזה ראוי להורות. איזהו כנגד בני מעיים ראשו של כבד תלוי כנגד בני מעיים והוא הראש הדק שבה וראשה האחד למעלה שלא כנגד בני מעיים והוא הראש הגס שבה מקום שהיא תלוי בו. וכן הצד החיצון שלה החלק שהיא כלפי הצלעות הוא שלא כנגד בני מעיים ואפילו נמצאת ירקות באותו צד בראשה הדק כשירה. כבר בארנו דטריפה אינה מתעברת ויולדות וכן אינה חיה י\"ב חדש. ולפיכך סימן לטריפה בזכר י\"ב חדש ובנקיבה כל שטוענת ויולדת ואפילו תוך י\"ב חדש. שלשה מינים פורשין מן הטריפה ומן הנבלה. שנים מהם לאיסור ואחר להיתר. כיצד ביצת טריפה ושל נבלה ואפילו כיוצא בה נמכרת בשוק אסורה. וכן חלב טריפה אסור דמגופה הוא והרי הוא כגופה. וכבר נתבאר שהעובר שהוציא אחר מאיבריו קודם שנשחטה אמו ואחר כך נשחטה אמו אותו האבר אסור כטריפה. ולפיכך אם אותו עובר נקיבה היא חלבה אסור כחלב טריפה הרי אלו לאיסור. ואחד להיתר כיצד עגל שנולד מן הטריפה מותר ואף על פי שאמרו עובר ירך אמו הוא הרי אמרו טריפה אינה חיה וכיון שאין אסורה של אם אלא מחמת שאינה חיה ועובר זה חי הוא ואין חיותו תלוי בחיי האם חי הוא ומותר. וכן אפרוח שנולד מביצת טריפה מותר שאין אפרוח נוצר עד שתסרח הביצה ותבאש ואותה שעה מותרת היא כנבילה שאין ראוי לעכו\"ם ונמצא אפרוח זה נוצר מן ההיתר. אסור למכור נבלות לעכו\"ם במה דברים אמורים כשמטע' לעכו\"ם ואומר שחיטה היא וכשירה היא. וכן אסור ליתנם לו כמתנה בענין זה גזירה שמא ימכרנה או יתננו לו בפני ישראל ויחזר ישראל ויקנה אותה ממנו :"
            ],
            "The Fourth Gate": [
                "<b>השער הרביעי: במחוסר זמן והם שלשה מינים אחד בעוף ושנים בבהמה ואילו הן אפרוח בעוף ומי שלא שהה שמנה ימים בבהמה ואותו ואת בנו:</b> אפרוח כל שלא יצא לאויר העולם אסור משום השרץ השורץ על הארץ איסור זה אינו דבר תורה אלא מדבריהם יצא לאויר העולם ולא נפתחו עיניו יש מי שאוסר והגאונים זכרונם לברכה מתירים. ולד בהמה שלא שהה שמנה ימים הרי זה ספק נפל ואסור. במה דברים אמורים בשלא נודע אם כלו לו חדשיו אם לא אבל בידוע שכלו לו חדשיו מותר מיד. שמנה ימים אלו שאמר לא שישהה שמג' ימים גמורים אלא כל שנכנס בכלל שמיני אפילו רגע מותר מיד. אותו ואת בנו אסור לשחוט ביום אחד. שנאמר ושור או שה אותו ואת בנו לא תשחטו ביום אחד לא אסרה תורה אלא בהמה אבל חיה אין בה משום אותו ואת בנו דשור ושה כתיב ולא חיה ועוף. יום זה האמור באותו ואת בנו היום הולך אחר הלילה ולפיכך השוחט בלילה אסור לשחוט ביום. שחט ביום מותר לשחוט בלילה. איסור זה נוהג בנקיבת לומר שאסור לשחוט את האם ובנה. שנאמר אותו ואת בנו מי שניכר שהוא בנו זו האם שהבן כרוך אחריה. נודע אביו של בן זה מי הוא. יש מהגאונים שהתיר שאין חוששין לזרע אב. ויש מי שאומר שחוששין לזרע אב מספק. ולפיכך אמר דאותו ואת בנו נוהג מספק אפילו בזכרים וראוי לחוש בדבריהם כשל תורה. במה דברים אמורים כשנודע שזה אביו אבל מספק אין אנו חוששין לכל הבהמות לומר שמא זה אביו. וכן הדין באם אם אינה כרוך אחריה ולפיכך הלוקח בהמה ובכל מקום ובכל זמן אינו חושש שמא נשחטה האם או הבן אלא הולך ושוחט ואינו נמנע. אחר שהדברים כן מי ששחט את האם או שמכר את האם לשוחטה חייב לומר ללוקח שני זה הזהר שלא תשחט היום שכבר שחטתי את אמה או מכרתי אותה למי שדעתו לשחטה היום כחתן או כלה שלקחו ביום חתנתם או כיוצא בזה. ושמא כבר שחטו. אותו ואת בנו נוהג בכלאים הבא מן העז ומן הרחל שמצד אב ומצד אם שה הוא. וכן צבי הבא על התיישה וילדה בן ושחט אותה ואת הבן הזה חייב משום אותו ואת בנו. ואותו אמר רחמנא ובנו ואפילו כל דהוא. ותייש הבא על הצביה וילדה בן ושחט אותה ואת הבן יראה לי שמותר לשחטן לכתחילה דשה ובנו אמר רחמנא ולא צבי ובנו. תייש הבא על הצבייה וילדה בת ובת ילדה בן לדברי האומר דחוששין לזרע האב אסור לשחוט את אלו. ולדברי האומר דאין חוששין לזרע אב מותר וכבר כתבנו דחוששין מספק של תורה. אע\"פ שאמר הכתוב אותו ואת בנו אין ההקפדה בשוחט אותו תחילה ואחר כך את הבן אלא אפילו שחט את הבן אסור לשחוט את האב שנאמר לא תשחטו. ויש במשמע שיש שנים בכלל אזהרה זו כיצד אחד שוחט פרה ואחד שוחט אחר כך את אמה ואחד שוחט בתה של פרה ראשונה לאחר שחיטת פרה שנייה. שניים האחרונים חייבים נמצא שוחט את הזקנה חייב משום בנו ואותו. ושוחט הפרה שלישי חייב משום אותו ואת בנו ומכאן אתה למד דמה שאסרה תורה לשחוט אותו ואת בנו לאו דוקא כשאחד שוחט את שניהם אלא אפילו זה שוחט את האם אסור בין לו ובין לאחר לשחוט את הבן. כשאסרה תורה לא אסרה אלא בשחיטה אבל להרוג שלא דרך שחיטה מותר לפיכך הנוחר והמעקר אינם בכלל איסור זה כלל. נחר את האם מותר לשחוט את הבן שחט את הבן מותר לנחור את האם. חרש שוטה וקטן ששחטו בינם לבין עצמם מותר לשחוט את האם אחריה לפי שרוב מעשיהן מקולקלים ואין שחיטתן כשירה אבל אם שחטו ואחרים רואין אותם ששחטו כראוי אסור לשחוט אחריהם. מחוסר זמן זה אינו כשנים הראשונים שהשוחט את הבהמה שלא שהתה שמנה ימים אסורה משום נפל וכן אפרוח קודם זמנו משום השרץ השורץ על הארץ. ואותו ואת בנו שעבר ושחטן ביום אחד מותרין באכילה. לפי שאין מחוסר זמן אסור להדיוט :"
            ],
            "The Fifth Gate": [
                "<b>שער החמישי: במי שניתר בלא שחיטה. ארבע מינים יש מותרין בלא שחיטה. שלשה מהם מותרין בלא שחיטה אפילו מדבריהם. והרביעי מותר דבר תורה אלא שטעון שחיטה משום מראית עין. ואלו הן דגים וחגבים ובין פקוע. והשליל: </b>דגים וחגבים מותרין בלא שחיטה כלל אפילו נחירה אינה צריכים. דגים שנאמר הצאן ובקר ישחט להם ומצא להם אם את כל דגי הים יאסף להם. באסיפה בעלמא. והואיל ונכתבה אסיפה שלהם אצל שחיטה דאחרים יש במשמע שאינם טעונין שחיטה ובאסיפה בעלמא מותרין. חגבים שלא מצינו להם שחיטה בכתוב ולא נכתבו אצל הנשחטים וכל שלא הצריכה תורה שחיטה הרי זו בכלל היתר. השליל הוא העובר הנמצא בבהמה בשעת שחיטה בין שהוא חי בין שהוא מת ובין שהוא בן שמנה ובין שהוא בן תשעה ניתר בשחיטת האם שנאמר וכל בהמה מפרסת פרסה וכו' מעלת גרה בבהמה אותה תאכלו. מפי השמועה למדנו בהמה דבבהמה תאכלו. ויש מי שאוסר בבן תשעה חי והדעת מכרעת כדברי המתירין. במה דברים אמורים בשלא הפריס על גבי קרקע אבל הפריס על גבי קרקע טעון שחיטה משום מראית עין כמו שיתבאר. במה דברים אמורים בשוחט את האם שחיטה ראויה שנמצאת כשירה אבל השוחט ונתנבלה בידו אפילו שחט כראוי ונמצאת האם טריפה אין הולד ניתר בשחיטת האם שכל שחיטה שלא הועילה להתיר את האם לא תועיל להתיר את העובר כלל. לפיכך השוחט את הטריפה ומצא בה בן תשעה חי או בן שמנה בין חי בין מת אסור. מצא בה בן תשעה חי שוחטו ומותר שבן תשעה חי מתיר את עצמו בשחיטת עצמו. ארבע סימנין יש לבן תשעה חי. סימני האם וסימניו כל שלא ניתר בשחיטת האם מתיר את עצמו בשחיטת עצמו. השוחט את הבהמה ומצא בה בהמה שפרסותיה קלוטות כחמור מותר ואין צריך לומר במעי אמו אלא אפילו יצא לאויר העולם מותר. דאפילו גמל במעי פרה התירה התורה. השוחט את הפרה ומצא בה דמות יונה אסור שלא התירה התורה אלא פרסות אל פרסה שנאמר וכל בהמה מפרסת פרסה ושוסעת שסע מעלת גרה בבהמה אותה תאכלו לא התירה תורה אלא בשיש פרסות או פרסה אבל דמות יונה לא התירה תורה. מצא בה דמות בהמה ורגליה כרגלי יונה מותר שהרי הוא בדמות מי שיש במינו פרסות ואפילו מצא בה דמות שיש לה פרסה מותר. ויראה לי שכל שמצא בה דמות מין בהמה שהיא בת פרסה או בת פרסות מותר אבל מצא בה בהמה שאינה דמות בהמה אף על פי שהוא מין שיש לו פרסה כאדם אסור מספק. השוחט את הבהמה ומצא בה בן תשעה חי זהו נקרא בן פקוע. מה דינו של בן פקוע זה אם לא הפריס על גבי קרקע מותר בשחיטת האם. הפריס על גבי קרקע טעון שחיטה משום מראית עין. וכיון שאינו טעון שחיטה אלא משום מראית עין וכבשר בעלמא הוא אין משגיחין בטריפותו אלא בין שלם ובין טריפה כשר וכן הורו מגדולי המורים ומתוך דבריהם נראה שאפילו נמצאת סכין פגומה אין בכך כלום. וחלבו אסור שאף הוא יש בו משום מראית עין. היה בן פקוע זה קלוט מותר דכל שתי תמחות זוכרים בני אדם. בן פקוע שבא על הבהמה מעליא והוליד ממנו בן למאה דאמר חוששין לזרע אב ולד זה אין לו תקנה. שסימני האב כשחוטין הן ואם כן גם סימני ולד זה מחציתן שחוטין ולפיכך אין לו תקנה וכבר כתבנו למעלה דראוי לחוש ולהחמיר כדברי האומר דחוששין לזרע האב. <b>נשלם הבית השני בעזר אחד ואין שני :</b>"
            ]
        },
        "The Third House": {
            "The First Gate": [
                "<b>הבית השלישי ושער הראשון: הבית השלישי הכשר האוכלין ואסורין וחלקתי אותו לשבעה שערים: <br><br>השער הראשון: בסימני בהמה חיה ועוף ודגים וקרבי דגים ובצים וחגבים. ואכלול עם זה אם נסמוך על סימני מקצתן להתיר את כולן גופן או צירן: </b> סימני בהמה כיצד. סימני בהמה נאמרה בתורה להבדיל בין הבהמה הטהורה שבשרה מותר ובין הטמאה שבשרה אסור שנאמר וכל הבהמה מפרסת פרסה ושוסעת שסע פרסות מעלות גרה בבהמה אותה תאכלו. וחיה בכלל בהמה לכלל סימנין אלו שנאמר זאת הבהמה אשר תאכלו שור שה כשבים ושה עזים איל וצבי ויחמור פתח הכתוב בבהמה ומנה עמה החיה. כל בהמה או חיה שפרסותיה סדוקות ומעלה גרה בידוע שהיא טהורה. כל בהמה או חיה שאין לה שינים למעלה ולא ניבין והם תלתלי בשר כעין שינים בולטין בחנכים כמו שיש לגמל בידוע שפרסותיה סדוקות וכשירה חוץ מבן גמל שאין לו אפילו ניבין עד שיגדל. לפיכך היה מהלך במדבר ומצא בהמה שפרסותיה חתוכת בודק בפיה אם אין לה שינים למעלה ולא ניבין בידוע שהיא כשירה והוא שיכיר גמל וכן כל הבהמה שפרסותיה סדוקת בידוע שמעלה גרה הוא חוץ מן החזיר לפיכך היה מהלך במדבר ומצא בהמה שפיה חתוך. ואינו יכול לבדוק בפיה בודק בפרסותיה אם סדוקות הן בידוע שהיא טהורה והוא שיכיר חזיר. היו לה קרנים הרי יצאה מספק חזיר והרי היא מותרת. אין לך בחיה או בהמה טמאה שבשר שבכנפי העוקץ הולך שתי וערב חוץ מערוד ולפיכך מצא בהמה או חיה שפרסותיה חתיכות ופיה חתוך ואינו יכול לבדוק לא בזה ולא בזה בודק בבשר שבכנפי העוקץ אם הולך שתי וערב בידוע שהוא מותרת והוא שיכיר ערוד. יתירה חיה על הבהמה שחלבה מותר שלא אסרה תורה אלא חלב שור וכשב ועז. וסימני חיה שחלבה מותר לא נתפרשה בתורה אבל אמרו חכמים בודק בקרניה ואם קרניה כרוכות שעשויה גלדים כגלדי בצלים והגלדים מהודקים הרבה שלא בגלדי קרן השור שהגלדים רפים עד שמתקפלים זה מעל זה והקרנים עגולות שלא כקרני העז שהן רחבות ולא עגולות בידוע שהוא חיה וחלבה מותר. היו קרניה עגולות ועשויין גלדים אלא שאין הגלדים מהודקים הרבה אין חלבה מותר שיש להסתפק בשור שקרניו עשוין כן. היו עשוים גלדים גלדים מהודקים אלא שאין עגולים אין חלבה מותר שיש להסתפק בעז. ויש מי שאוסר עד שיהיו הגלדים מובלעים זה בתוך זה להוציא מספק עז כרכוז. ולא יראה כן שעז כרכוז נפסקה הלכה להתיר. היו קרניה מפוצלות ומשתרגות כענפים היוצאים מן הבד וכן אם היו ראשי קרניה כפופין כאגמון בידוע שהוא מין חיה וחלבה מותר. עז הבד מין חיה הן ומין אקו או זמר הן וחלבן מותר. שור הבר מין בהמה הוא וחלבו אסור. חלב היוצא מבהמה טמאה או מחיה טמאה אסור כבשרה שכל היוצא מין הטמאה טמא. אבל חלב בהמה טהורה או חיה טהורה מותר ואעפ\"י שפורש מן החי. שהכתוב התירו בפירוש שנאמר ולכו שברו בלא כסף ובלא מחיר יין וחלב.",
                "סימני העוף לא נתפרשו בכתוב אבל אמרו חכמים שכל עוף הדורס את החי ואוכלו חי. בידוע שהוא טמא. וכל עוף שיש לו אצבע יתירה וקורקבנו נקלף ביד ואפילו לאחר שמושיבין אותו בשמש מותר בידוע שהוא אינו דורס נקלף בסכין ולא ביד אין זה בכלל נקלף מן הספק. שאר עופות הבאים במקצת סימנין אילו יש מהם מותרין ויש מהם אסורים. ולפיכך אין נאכלין אלא במסורת. היו נאכלין במקצת מקומות ובמקצת מקומות אין נאכלין יראה לי שסומכין על אותן מקומות שפשט בהן היתרן שאלמלא קבלו כן מאבות הראשונים הבקיאים לא היו נוהגין בהן היתר. ואעפ\"י שמקצת המקומות לא כן קבלו אין אומרים למי שלא ראה את החדש יבא ויעיד אלא למי שראה את החדש. ואפשר דלאותן שנהגו בהם אומר מותרין הן אלא שנהגו בהן אסור. מפני עופות טמאים הדומין לאילו הנמצאים באותן המקומות. הורו מקצת הגאונים ז\"ל שכל עוף שחרטומו רחב שיש לו כף הרגל כרגלי האווז בידוע שאינו דורס. שכך קבלו מזקנים הקדמונים. סנונית הדרה בבתים אם כריסה לבנה מותרת ואם לאו אסורה. ובמקומות האלו לא ראינו מי שנהג בהן היתר אף בכריסה לבנה. ביצת עוף טמא אסורה שנאמר ואת בת היענה ואין ליענה בת אלא בת זו ביצתה.",
                "סימני דגים מפורשים בתורה שנאמר כל אשר לו סנפיר וקשקשת בימים ובנחלים אותה תאכלו. ואילו הן קשקשים הדבוקים בו. וסנפירין שהוא פורח בהן. כמה יהיה לו ויהיה מותר. סנפיר אחת וקשקשת אחת. והוא שיהיה אותה קשקשת היחידי תחת לחיו או תחת זנבה או תחת סנפיר שלו. היה במקום אחר אני חושש שמא מאחר שניצוד עמו או שנדבק לו נדבקה בו. ויש מן הגדולים שהורו לאיסור עד שיהיו ג' קשקשים א' תחת לחיו ואחד תחת זנבו ואחד תחת סנפיר שלו וראוי לחוש לדבריהם. יש מיני דגים שאין להם קשקשים עד שיגדלו. ויש דגים שיש להם קשקשים וכשהן עולין מן הים משירין אותן וב' מינים אילו מותרים דכל מין שיש לו סנפיר וקשקשת התיר הכתוב כל מי דג שיש לו קשקשת יש לו סנפיר אבל יש שיש לו סנפיר ואין לו קשקשת. לפיכך מצא חתיכת דג שיש בה קשקשת אין צריך לחזור על הסנפיר בידוע שיש לו. ולא כתבו הכתוב אלא להגדיל תורה ויאדיר. לא מצא בה קשקשת אעפ\"י שמצא בה סנפיר הרי אסורה מספק יש מיני דגים שקשקשת שלהן דקה שבדקה ואינה ניכרת בהן לפיכך כל שנסתפק אם יש לו קשקשת אם לאו. אם חפו אותו בבגד או ששמו אותו בכלי חרס ונמצאו בו קשקשים בידוע שהיו לו ומותר. דגים טמאים ראשן חד ואין להם חוט השדרה. וטהורין דרכן אין ראשן חד. ולפיכך יש מגדולי המורים שהורו שכל דגים שניכר בראשו ושדרו שהוא דג טהור ר\"ל שאין ראשו חד ויש לו שדרה. אעפ\"י שלא מצינו לו קשקשים מותר בידוע שיש לו אלא שהשירה או שלא גדלה עדיין. וראוי לחוש ולהחמיר שלא מצינו לאחד מן הגאונים ז\"ל ולא לאחד ממחברי ספרים שכתבו כן. מצא חתיכות דגים ויש באחד מהן קשקשים אם היו החתיכות מתאימות כולן מותרות חזקה מדג אחר היו ואין חוששים לומר שמא זו טהורה וזו טמאה וכך אירע דרך מקרה שהחתיכות מתאימות. לא היו מתאימות. את הנמצא בו קשקשים מותרת והשאר אסורות. ואפילו היו כולן מלוחות בגרב אחד. במה דברים אמורים להתיר גופן אבל להתיר צירן כל גרב סתום שנמצא בה דג אחד ואפילו קטן ככלבית או שנמצא בתוכו חתיכה אחת שיש בה קשקשים כל הציר שבגרב מותר לפי שציר דגים טמאים זיעה בעלמא הוא ואינו אסור דבר תורה ובשל דבריהם הקילו וסמכו על מה שאין הדבר מצוי למלוח דג טמא ודג טהור כאחד שצריך מליחה יותר מזה. ואם גרב פתוח הוא צריך שיהיו בו ב' דגים שאלו לא נמצא בו אלא אחד אסור חוששין שמא נפל שם דרך מקרה. ובמה דברים אמורים כשאין שם חתיכות אחרות שאין בהם קשקשים היו בה חתיכות או דגים שיש בהם קשקשים וחתיכות שאין קשקשים ניכרין בהן הכל. אסור ואפילו הציר גזירה צירן משום גופן. היו חביות הרבה מלאות ציר אם פתוחות הן ויש באחד מהם שני דגים טהורים כולן מותרות על ידה שכל שהן פתוחות הרי הן כאילו נתערבו וכאחד הן. אבל אם היו סתומות. כל שנמצא בו אפילו דג אחר קטן מותרות כמו שבארנו והשאר אסורות עד שיהא באחד מן הפתוחות שנים.",
                "שרצים הגדלים במים שאין להם סנפיר וקשקשת אם מים מכונסים הן כבורות שיחין ומערות וכ\"ש הגדלים בכלים שוחה ושותה ואינו נמנע שלא הצריך הכתוב סנפיר וקשקשת אלא במה שגדל בימים ובנחלים וכיוצא בהם וחריצין ונעוצין דנובעין. ויש אוסרין אפילו בחריצין ונעיצין שאינם מים נובעין. שלא התיר הכתוב אלא כלים וכיוצא בהן שהמים נעצרין בהן ככלים והן בורות אבל חריצין ונעיצין המושכין אינן ככלים ולפיכך הרי הן כימים ונחלים לאסור כל שגדל בתוכן עד שיהא לו סנפיר וקשקשת. כלים ובורות שיחין ומערות שאמרנו. בזמן שלא פרשו אלא שוחה ושותה. אבל בזמן שפרשו אסורים משום שרץ השורץ על הארץ. ולא עוד אלא אפילו פרשו לאחורי הכלי או על שפת הבור מבחוץ אסורים. פרשו לדפני הכלים מבפנים או לדפני הבור הרי אלו מותרים. שעדיין במקום גדולן הן ואין חוששין שמא פרשו לחוץ וחזרו אלא הרי אנו מחזיקים אותם במקום מציאותם. ולפיכך שכר שדרך התולעים לגדל בתוכו אסורים לשתותו בלילה בקשין שמא יפרוש אחד מהם לקשין ויחזור ויפול לכלי. והרי הוא עובר עליו אם יבלענו משום שרץ השורץ על הארץ וכן אמר את נבלתם תשקצו לרבות יחבושין שסיננן. דגים מלוחים טהורים שנמצאו ביד עכו\"ם מותרים ואין חוששין שמא נמלחו עם טמאים. לפי שאין ציר של דגים טמאים אסור אלא מדבריהם כמו שבארנו וכיון שאין מליחת הטמאים והטהורים שוה הקילו בספקן לומר שלא נמלחו עם הטמאים. לפיכך אמר טרית שאינה טריפה הנמצאות ביד עכו\"ם והם הדגים הקטנים המלוחים שראשן ושדרן ניכר שהם טהורין מותרין.",
                "קרבי דגים אינן ניקחין אלא מישראל שאינו חשוד. במה דברים אמורים בשלא אמר אלו דגים ואילו קרביהן. אבל אמר אילו דגים ואילו קרביהן לוקחין אפילו מעו\"ג ומישראל חשוד. דירא הוא שמא יתבדה ויאחז. ואפשר שאפילו באומר של דג פלוני טהור הן שגם זה יראה שמא יתבדה דכל שאמר של דג פלוני יש מכירין אותו דג וקרביו. ויש מי שאוסר. אמר קרביו אלו של דג טהור והן ואני מלחתים יש מי שהורה שכל כיוצא בזה אפילו עו\"ג וישראל חשוד נאמן ויש מי שהורה שאין סומכין על החשוד באומר אני מלחתים אבל במי שאינו חשוד אעפ\"י שאינו מומחה סומכין עליו כשאמר כן. קרבי דגים טהורים ראשון אחד כד ועגול וראשן אחד חד כעין ביצת תרנגולת. ואין לך מן הטהורים ששני ראשיהן חדין או כדין ויש בטמאים שראשון אחד כד וראשן אחד חד כטהורין ולפיכך אין סומכין בסימנים אילו להתיר קרבי דגים. היו ב' ראשיהן חדין או כדין אעפ\"י שאמר של פלוני טהור הוא או שאמר אילו דגים ואילו קרביהן אינו נאמן בידוע של דג טמא הן. היה ראשן אחד חד וראשון חד כד אם אמר אמר של דג פלוני טהור הוא נאמן. לפי שכל הטהורים יש להן ואין לרוב הטמאים כן. עוברי דגים והן הבצים המקובצים הנמצאים בדגים מותר ליקח מכל אדם דכל דג טמא משריץ ואינו מטיל בצים ודג טהור בלבד הוא שמטיל ביצים.",
                "סימני ביצים כל הביצים הטהורים ראשן אחד כד וראשון אחד חד. וכן החלבון שלהם מבחוץ והחלמון מבפנים כל שאינו כן בידוע שאינה מותרת. אם כן למה אין סומכין על סימנים אילו לפי שיש מקצת המינים הטמאים שסימני בציהם כסימני ביצי הטהורים. אמר של עוף פלוני וטהור הוא סומכין על סימני אלו. אבל מן הסתם אינם סומכין ליקח אותם מכל אדם אלא מן המומחה. ועכשיו נהגו ליקח בצים מכל מקום מכל אדם ואפילו בסתם לפי שאין המינים הטמאים מצויין אצלינו ואין רגילות לשום אדם למכן. בצים של טריפה ושל נבילה אסורים כמו שנתבאר בסוף שאר הטריפות ולפיכך אין מוכרין אותם לעו\"ג גזירה שמא יחזור וימכרם לישראל וכמו שבארנו שם. הרוצה למכרן כיצד יעשה טורף אותה בקערה ומוכרין לעו\"ג לפיכך אמרו שאין לוקחים ביצים טרופות מן העו\"ג במה דברים אמורים כשמצאן טרופות ביד עו\"ג שחזותן מוכחת עליהן שמחמת שהיו אסורות טרפן ישראל ומכרן לו. מצא פת ביד עו\"ג שטחו פניו בביצים מותר ליקח ממנו במקום שנהגו לאכול פת של עו\"ג שאין כאן הוכחה על איסור. רובן של ביצים מן השלימים הן. ומשום חשש דם של ביצים רובן אין בהם דם.",
                "סימני הגבים. כל מה שיש לו ד' רגלים וד' כנפים וקרסוליו וכנפיו חופין את רובו ושמו חגב מותר ובין שראשו ארוך או גוץ. ולפיכך אין נאכלין בסימנים שבגופן. עד שיודע שנקראים חגב. אבל ע\"י מסורות שנקראין כן נאכלין. מי שאין לו עכשיו סימנים אילו ועתיד לגדלן לאחר זמן מותר שנאמר אשר לו כרעים בכתב באלף. ונקרא בוי\"ו ללמדך אע\"פ שאין לו עכשיו ועתיד להיות לו לאחר זמן מותר. כנפים חופין את רובו שאמרו דווקא שחופין רוב ארכן ורוב הקיפן :"
            ],
            "The Second Gate": [
                "<b>הער השני: במתנות כהונה הניתנים לכהן לאחר שחיטה והם הזרוע והלחיים והקיבה:</b> דבר תורה השוחט בהמה חייב ליתן לכהן מתנות כהונה ממנו כמו שחייב אדם ליתן מפירותיו התרומה והמעשר שנאמר וזה יהיה משפט הכהנים מאת העם זובחי הזבח אם שור אם שה ונתן לכהן הזרוע והלחיים והקיבה. לא חייבה תורה במתנות אילו אלא בקר וצאן אבל לא היה ועוף. הכלאים חייבים במתנות כיצד עז שבא על הרחל וילדה בן אותו בן חייב במתנות שכולו שה הוא. ולא עוד אלא אפילו תיש הבא על הצבייה וילדה בן וזה שקראו חכמים כוי חייב במתנות כהונה שהתורה רבתה אותה במתנות שנאמר אם שור אם שה לרבות את הכלאים. אם שה לרבות את הכוי. ולפיכך חייב בכל המתנות כשה. אפילו לא שחט אלא שור אחד או שה אחד חייב במתנות שנאמר אם שור אם שה. מתנות אלו אעפ\"י שחייב הכתוב להרים אותה כמו שחייב בתרומות גורן ובתרומת יקב. הפרש יש ביניהם שהדגן והתירוש עד שלא הופרשו מתנותיה טבל הן ואסור לאכול מהם קבע אבל מתנות אילו אינן טובלות ומותר לאכול מן הבהמה אעפ\"י שלא הורמו מתנותיה. לא כל השוחט חייב להפריש מתנות אילו אלא ישראל בלבד שנאמר וזה יהיה משפט הכהנים מאת העם יצא השוחט לכהן ולעו\"ג שאינו בכלל עם ישראל. לוי אין נותנין לו מתנות אילו. וכן אין לוקחין ממנו מתנות מספק שמא עם בפני עצמן הם ואינם בכלל עם ישראל. קדם הכהן ונטל המתנות ממנו מה שנטל נטל ואין מוציאין מידו. כהן שנעשה טבח ושוחט ומוכר לאחרים כל שקבע מקום למכור כדרך הטבחים חייב במתנות ואינו פטור אלא בשוחט לשלחנו לא קבע מקום אלא לעתים שוחט ומוכר שתים שבתות או ג' פטור מכאן ואילך חייב. כהן ששחט לשלחנו ונשתתף ישראל עמו אם בכל הבהמה נשתתף עמו פטור בכל המתנות. נשתתף הכהן בראשו לבדו פטור הישראל מן הלחיים וחייב בכל שאר המתנות. נשתתף עמו בזרוע פטור מן הזרוע וחייב בשאר זה הכלל הרי זה פטור בכל מה שנשתתף עמו הכהן שמתנות אמר הכתוב ולא חצי מתנות. זה שאמר הכתוב ונתן לכהן אפילו כהנת במשמע ולפיכך ישראל שנשא כהנת אוכל בשביל אשתו. וכל שכן שהוא פטור מן המתנות. עיר שיש בה כהן חבר וכהן עם הארץ אין נותנין המתנות האילו אלא לכהן חבר שנאמר וזה יהיה משפט הכהנים לימד שהמתנות דין ולומר שמן הדין נותנין לזה שראוי יותר. אין כהן חבר שם נותן לאיזה כהן שיש שם ואפילו עם הארץ. כל כהן שאינו צריך למתנות ראוי לו למשוך ידו שלא ליקח מהם. אלא לעתים רחוקות פעם בשנה. להחזיק עצמו ככהן. וזה מדרך הצניעות וכן הגון לו. מתנות אילו אינן נוהגת אלא בארץ ישראל. לפי שהוקשו המתנות וראשית הגז לתרומה וכשם שהתרומה אינה נוהגת בחוצה לארץ. כך ראשית הגז והמתנות אינן נוהגת בח\"ל. וכבר אמרו חכמים שנהגו בראשית הגז כר' אלעאי שפוטר בחוצה לארץ. וממנו אתה דן למתנות שאינן נוהגת אלא בארץ. או במקומות שבחוצה לארץ שהנהיגו בהם להפריש שם את התרומה. ויש מחמירים ומחייבים מתנות אף בח\"ל. ונראין דברי המתירין וכן נהגו בכל גלילות אלו. איזהו שיעור של מתנות אלו הזרוע מפרק ארכובה הנמכרת עם הראש ועד כף היד שקורין אשפלד\"ה. והלחיים מפרק לחי ועד פיקה של גרגרת והוא מקום חיטי. איזה זרוע הוא נותן זרוע ימין ולא זרוע שמאל. הקיבה ידוע היא והוא מקום שמתכנס חלב שהיונק יונק. מקום שנהגו למלוג לא ימלוג את הזרוע לפי שיעור הזרוע. ואם ימלגנו ישראל קודם שיתננו לכהן כדי להשיר השער וליקח לעצמו נמצא מפסיד את העור ואסור להפסיד חלקו של כהן אלא ליתן לו בעין יפה :"
            ],
            "The Third Gate": [
                "<b>בית שלישי ושער שלישי: שער השלישי מבית שלישי במליחה וניקור הבשר מחוטי דם וגיד וחלב. ואכלול עם זה אם אומר באלו רוב מצויין בנקור מומחין הם כדרך שאמר בשחיטה אם לאו. ואבאר דין הכלים שמלחו בהם את הבשר. ואכלול בשער הזה דין בשרא דאסמיק והכבד. ודין התולעים הנמצאים בבהמה ובדגים. ודין הפירות שדרכן להתליע בעודן מחוברין לקרקע: </b>מליחה כיצד. דבר תורה דם אסור באכילה. שנאמר כל חלב וכל דם לא תאכלו. איזה דם אסור. דם בהמה וחיה ועוף. שנאמר כל דם לא תאכלו לעוף ולבהמה. וחיה בכלל בהמה היא. ודמו של כוי אסור. אף לדברי האומר כוי בריה בפני עצמה היא. שהתורה רבתה אותו מדין עוף ובהמה. אבל דם דגים וחגבים ודם ביצים אינם בכלל דם באסור מן התורה. אלא שהחכמים אסרום בתנאים ידועים כמו שיתבאר. דם שהנשמה יוצאה בו אסור. והאוכל ממנו כזית חייב כרת. דם האברים אם פירש ויצא לחוץ או שנצרר בחתיכה או שפירש ממקום זה ונתעורר לצאת ונבלע במקום אחר אפילו בתוך הבשר אסור דבר תורה. והאוכלו עובר בלא תעשה שנאמר כל דם לא תאכלו. במה דברים אמורים בשפירש ממקומו כמו שאמרנו. אבל אם לא פירש אלא שהוא עומד במקומו מותר. ואפילו לכתחילה. לפיכך רצה לאכול בשר חי בלא צלי ובלא מליחה ונקר אותה חתיכה מחוטי דם הולך ואוכל ואינו נמנע היו חוטי דם בבשר צריך ליטלם שהרי הדם העומד בתוך החוטים הרי הוא כפירש ועומד בכלי ולפיכך אסור. וכן אם נתעורר הדם לצאת ויצא ממקומו ונבלע במקום אחר אסור לאוכלו עד שיפליט את דמו כמו שבארנו. ולפיכך השובר מפרקתה של בהמה קודם שתצא נפשה אסור לאכול ממנה בשר חי אלא אם כן מולחו יפה יפה. לפי שנתעורר הדם לצאת ונמצא זה שובר מפרקתה מחליש כחה ואינה יכולה לזנק ונמצא הדם פורש ממקומו ונבלע באיברים. מלחו מותר ואפילו לקדירה שהמלח מפליט הדם שנבלע בפנים. לפי שהדם הנבלע באיברים קלוש וצלול ויצא הוא במליחה. נצרר הדם בבשר מחמת מכה וכיוצא בזה אסור לאוכלו עד שיחתוך אותו מקום ומולחו יפה. שכל שנקרש ונצרר אין בה במלח להוציאו עד שיחתכנו ויעשה לו פתח לצאת דרך שם. צלאו על האש מותר. שהאש שואב את הדם ואעפ\"י שלא חתכו. וכן הוורידים מלאים דם חתכן ומלחן מותרין ואפילו לקדרה. לא חתכן מותרין לצלי כל שהניחן על האש. שהאש שואב את הדם.",
                "קרום שעל ביצי הזכר כשגדל ומזריע מתמלא חוטי דם ואסור לבשלן בקדירה עד שיחתוך אותם וימלח אותם. הניחם על האש מותרים שהאש שואב את הדם כמו שאמרנו. במה דברים אמורים בשגדל הזכר ועמד על שלשים יום. אבל קודם שלשים יום אין מחזיקים בהם דם. גדל ועמד על שלשים יום או יתר מכאן אם הזריעו חוששין להם משום דם. ואם לא הזריעו אפילו לאחר שלשים יום אין מחזיקין בהם דם. מאין יודע דבר זה אם הזריעו או לאו. אם יראו בהם חוטין אדומים בידוע שהזריעו ואם לאו בידוע שלא הזריעו. מכלל דברים אלו יראה לי שכל תוך שלשים יום אפילו נראים בהן חוטין אדומים אין חוששין להם משום דם אדמימות זו שבהם אינה אלא שומן בעלמא. הצלי אינו צריך מליחה שהאש שואב הדם. לא הצריכו מליחה בדם האברים אלא לקדרה שהדם נפלט ויוצא בתוך התבשיל ומתבשל עם הבשר. וכן הדין לכבוש שהכבוש הרי הוא כמבושל. רצה למלוח ולאכול בצלי ובלא הדחה עושה ואינו חושש לדם שעל המלח שהאש שואב את הדם ומונע את המלח מלבלוע את הדם. במה דברים אמורים במלחו ומעלהו לצלי אבל אם שהה במלחו המלח בולע את הדם ונאסר. ולפיכך מדיחו יפה וצולה ואוכל. במה דברים אמורים כשחתך את הוורידין בשעת שחיטה או סמוך לה שהדם חם ונפלט דרך הוורידין. לא חתך את הוורידין אסור לאכול אפילו בצלי עד שיחתוך אבר אבר ויצלה. רצה לאכול ממנו בשר חי אסור עד שיחתוך וימלח. ויראה לי שאם ניקר הבשר מחוטי דם. אוכל אפילו בלא מליחה חי או צלי ואפילו עוף כולו כאחד. שדם האברים יוצא הוא דרך הסימנים אפילו שלא חתך הוורידין. ולא הצריכו חתיכות הוורידין או חתיכת אבר אלא מפני דם החוטין שבשדרה. ויש מגדולי המורים שהחמירו שלא לאכול כולו כאחד אפילו בצלי אלא אחר חתיכת הוורידין ורוב הסימנים. חוטי דם יש בעוף ובבהמה שאין מנקין את דמן לא דרך וורידין ולא דרך סימנים. והן חוטין שביד הבהמה. והכתף. והחוטין שבלחי וכן שבלחי העוף ושבגוף ולפיכך צריך לחתכן. ואם לקדירה צריכין חתיכה ומליחה. ואם לצלי צריכין חתיכה ואין צריכין מליחה. ומה הפרש בין אילו לוורידין. או לחתיכה שנצרר הדם שאינן צריכין חתיכה כמו שבארנו. יראה לי שלא התירו בוורידין אלא מפני שהן יוצאין מתוך הבשר ושם פניהם על פני האש שכל שאין מבדיל ביניהם ובין האש. האש שואב את דמם. וכן הטענה בבשר שנצרר בו הדם. אבל חוטין שמובלעין בתוך הבשר. הבשר מבדיל בינו ובין האש. ולפיכך אין האש שואב היטב את הדם ולפיכך אסור עד שיחתוך ויצלה או יחתוך וימלח. חוטין שתחת הלשון בכלל חוטי הדם של לחי. וצריכין לחתכן על הדרך שאמרנו.",
                "כיצד מולחין את הבשר לקדרה. נותנין את המלח לשני צדדין מולח והופך ומולחו יפה. ואינו צריך ליתן עליו מלח עד שיכסהו כולו ולעשותו כבנין אלא מולחו יפה. עד שלא יהא ראוי לאכילה עם אותו המלח כדי שיפליט את דמו. ויראה לי שאין צריך למלוח מב' צדדים אלא מצוה מן המובחר ובאפשר. אבל אם לא מלח אלא מצד אחד או שלא היה כח לעשות כן כמולח תרנגולין או אווזין שאי אפשר שידבק המלח בכל חללן אא\"כ בתר אותם. או שמלא חללן במלח כמולייתא מותר. והדין נותן שלא חתיכות בשר דקה חמורה מחתיכת בשר עבה כטפח. שזו צריכה מליחה מב' צדדין אעפ\"י שאין בכל עביה כחצי אצבע וזו די לה במליחת שני צדדין לבד אעפ\"י שיש בעביה טפח ודם שבאמצע חתיכה מי הוציאה. ואין לדבר קצבה. כבר בארנו שהבשר שיש בו חוטי דם כלחיים והיד וכן בהמה ועוף שלא נשחטו הוורידין צריך לחתוך ולמלוח. ויש מן הגאונים שאמרו שצריך שיניח מקום החתך למטה כדי שיזוב דמן היטב וכן בכל מקום שצריך חתיכה. המולח צריך שידיח הבשר תחילה יפה יפה כדי להסיר חלאת הדם שעל פניו ואחר כך מולח ואחר כך ידיח יפה יפה כדי להסיר המלח שעל פניו מלא ובלוע דם ולרחוץ אותו מלחלוחית הדם שנפלט ונדבק על פניו. המולח צריך ליזהר בהדחה שלאחר מליחה שינפץ המלח או שישטפנו במים עד שלא יתננו בתוך כלי המים שהוא מדיחו בו שאם יניחנו עם מלחו בכלי שאינו מנוקב עם המים נמצאו המים שוברין כח פליטת הבשר ונמצא הדם שעל פני הבשר ושעם המלח חוזר ונבלע בתוכו מחמת המלח שעמו בכלי. ולפיכך תקנה גדולה היא למלוח במלח גסה במעט שהוא מנפץ אותה ננערת ונופלת. ואחר כך רשאי להדיח הבשר באיזה כלי שירצה עם קצת המים. מלח במלח דקה אף על פי שהוא רשאי צריך לשפשף היטב כדי להסיר מן הבשר המלח שהוא נדבקת עמו היטב. ועוד כדי שיוכל להדיח לאחר כן בתוך הכלי עם המים.",
                "כמה שיעור זמן מליחה לקדירה. מקצת גדולי המחברים כתבו כדי שיעור צלייה. עמד במליחתו כדי שיעור צלייתו מותר לבשלו בקדירה ואין צריך להרתיח המים אלא נותן הוא בין לרותחין בין לצונן. שלא מצאנו צורך לחליטה אחר מליחה. מולח אדם חתיכות הרבה זו על גב זו וזו עם זו ואין חוששין שמא תפלוט זו ותבלע זו שכל זמן שיש בה פליטת דם ואפילו ציר אינה בולעת. במה דברים אמורים במולח בשר עם בשר ואפילו בשר שור עם בשר גדיים וטלאים. ואפילו עם עופות שאי אפשר לגדיים וטלאים ואפילו לעופות לגמור כל פליטת צירן עד שלא יפלוט בשר השור את דמו. אבל דגים גומרין כל פליטתן עד שלא יגמור העוף פליטת דמו. עבר ומלח הדגים אסורים לפי שחוזרין הן ובולעין את דם העוף אבל העופות מותרין ויש מי שאוסר את העופות לפי שחוזרין ובולען הדגים ופולטים דם שבולעו ומבליעים בעופות. ודברים רחוקים הם מכלל דברים אלו אתה למד שאסור למלוח בשר עם בשר שכבר נמלח אם שהה הראשון במלחו עד כדי שיגמור פליטת צירן שחוזר הוא ובולע מדם חתיכת שנייה זו כיון שאינו טריד לפלוט אפילו ציר. וגדולה מזו שמעתי מרבותיי שאפילו בשר שנמלח לעצמו אסור להשהותו במלחו לאחר גמר פליטת צירו לפי שחוזר ובולע מלחלוחית דם שעליו ושעל המלח עבר ושהה צריך קליפה שאין הדם נכנס יתר מכדי קליפה. ומקובל אני מרובתיי שעד שתים עשרה שעות בקרוב בשר פולט ציר. יש מגדולי החכמים שאמרו כל זמן שהבשר פתוח לפלוט דם או ציר מותר למלוח עליו בשר חדש. שכל שהוא פתוח כשם שהוא בולע כך הוא פולט ולפיכך התירו למלוח על בשר שפולט דם או ציר וכן משעה לשעה זה על גבי זה. ואפילו לימים הרבה. שכל הפולטת בולעת ופולטת ואינה נגמרת מלפלוט. ודגים ועופות שאסרו לפי שהבשר דדגים יפה מאוד ופולט הוא כל דמו וכל צירו עד שלא התחילו העופות לפלוט שום דם. ולפי דרכם למדנו שאם מלח עופות עצמן ומשעה שהתחילו לפלוט מלח עמהם דגים מותרין. ודרך זו רחוקה בעיני שאי אפשר שלא יפלוטו העופות כלל בתוך שיעור שיפלטו הדגים דמן וצירן. אסור ליתן בשר שלא נמלח כלל עם בשר שנמלח קודם פליטת דמו. לפי שבשר זה שלא נמלח בולע הוא מהדם שחבירו המלוח פולט שאין לו דבר שימנענו מלבלוע. ויש מגדולי המורים שהורו שחוזר הוא להכשרו עם מליחתו שכשם שפולט דם מעצמו כך פולט דם שבולע מחוצה לו וזה נכון. וגדולה מזו אמרו קצת רבותי שאפילו מלחו בשר ע\"ג בשר שנמלח והודח ובלע דם חתיכה זו שמלחו עליו חוזר הוא ומולחו וכשר דכבולעו כך פולטו. וכמו שפולט ע\"י מלח דם של עצמו. כך יפלוט דם שבלע ממקום אחר ואין דבר זה נכון בעיני. וראיתי בו תורת דבר זה ממה שאסרו דגים שמלחן עם העופות ואילו היה להם היתר במליחה לא אמרו אסורים. ולא היו שותקין מללמד עליהם את ההיתר.",
                "הכבד דמו מרובה. לפיכך אסרוהו אפילו לצלותו בשפוד אחד עם בשר אא\"כ נתן הכבד בראש השפוד ושיתלה השפוד ראשו למטה וזנבו למעלה כדי שיהא הכבד לעולם למטה. שאילו היה הכבד למעלה יזוב דמו המרובה על הבשר ויש לחוש שמא לא יהיה כח בבשר לפלוט כל דם שבלע מן הכבד. ואם עבר וצלה הכבד למעלה מותר ומכאן יראה לי שהדין כן במליחה שאסור למלוח לכתחילה כבד על גבי בשר. אבל תחת הבשר מותר. עבר ומלח ע\"ג הבשר מותר.",
                "הלבת מקבץ דם בתוכו בשעת שחיטה ולפיכך קודם מליחתו צריך לקורעו ומוציא דם שבתוכו ואח\"כ מולחו מלחו ולא קרעו. קורעו אחר מליחתו ומותר אף על פי שנמלח עם דם שבתוכו כבולעו כך פולטו. ולא עוד אלא שהלב חלק הרבה ואינו בולע כלל. ואפילו בבישול כל שכן במליחה. נתבשל בקדירה עם בשר או ירקות וכיוצא בזה הרי הוא אוסר תערובתו שהדם יוצא ממנו ונפלט בתבשיל הקדירה. כיצד משערין אותו משערין אותו בכולן לפי שאין אנו יודעים כמה יוצא ממנו. ואין הפרש בדבר זה בין שהלב דבוק עם הגוף ובין שאין דבוק עם העוף לעולם אין משערין בכל העוף אלא בלב לבדו ושמעתי שיש מחמירין לשער בכל העוף אם הלב דבוק בו. ולא נראין דבריהם. בני מעיים אין מחזיקין בהם דם לפיכך אפילו בשלו אותם בקדירה בלא מליחה מותרים באלו בני מעיים אמרו הדקין הסובבין את הכרס סביב הכנתא והמעי והחלוחלית. אבל הכרס ושאר בני מעיים מחזיקין בהם דם. וצריכין הם מליחה. ובני מעיים שאמרו לא אמרו אלא בהן עצמן אבל בשמנן מחזיקין בהם דם והעין מעידה עליו שיש בו דם. והכנתא עצמה יש מן הגדולים שאסרוה בקדירה לפי שהיא מלאה יתר מדי חוטין קטנים דקים מלאים דם. ואפילו חתך אותן חתיכות הרבה ומלחן אסורים. ועכשיו ראיתי שנהגו בה היתר. ואותן חוטי דם כשאדם בקי בהן מותחין ונשלפין הם הטיב עד אלא ישאר אחד מהם. אחר שאמרו אין מחזיקין דם בבני מעיים יש מי שאוסר למלוח אותן עם בשר שכל שאינו טרוד לפלוט בולע. ויש מתירין ונותנין טעם לדבריהם דכיון שאין לאלו דם אין בולעין דם הבא עליהן. אלא מחליק והולך הוא ואין טעם לדברים אלו. ויראה לי שאע\"פ שאין מחזיקין דם בבני מעיים ציר יש להם. וכל שהן פולטין ציר אין בולעין דם. ודברים אלו של טעם הם. ולפיכך לא ראינו מי שנזהר מלמלוח אותן עם בשר. ויראה לי כשמולחין החלוחלת אין מולחין אותן מצד הפנימי מקום מעבר האוכלין אלא מן צד החיצון ששם השומן דבוק ושמחזיקין בו דם. הטחול יש לו דם. ודמו בלא תעשה כדם שאר אברים ולפיכך צריך מליחה. ולא אמרו בטחול שומנא בעלמא אלא להצריכה חתיכה ומליחה ככבד. ולומר שהמליחה מכשירתו כשאר איברים. ומראה אדמימות שבו לאחר מליחה אינו מחמת דם אלא טבעו ומראית שומנו הוא ככה.",
                "הכבד מרובה בדמים הוא כמו שאמרנו. ולפיכך אסור לבשלו בקדירה. אף על פי שמלחו. אלא א\"כ קרעו שתי וערב ומולחו וחותכו למטה כדי שיזוב דמו היטב. ולאכלו בצלי יש מי שהתיר בלא חתיכה ובלא מליחה שהאש שואב הדם כמו שבארנו בורידין ובחתיכה שנצרר בה הדם. ויש מי שאוסר אפילו לצלי בלא מליחה. וראוי לחוש לדבריו ויש מן הגאונים שאסרוהו לקדירה עד שיחתכנו ויצלנו וראוי לחוש לדבריהם לכתחילה אבל אם קרעו שתי וערב וחתכו למטה ובשלו עם בשר ואעפ\"י שלא צלאו הכל מודים שאינו אסור שזה שהצריכוהו צלייה חששת אחרונים היא שמא לא יחתוך או לא ישים חתוכו למטה ובחששת אחרונים בזו אין מדקדקים להחמיר בדעבד אלא להקל שהתורה חסה על ממונן של ישראל וכן הורו רבותי. חלטו בחומץ או ברותחין מותר. במה דברים אמורים בשניקר והוציא מזרק דם שבתוכו מלאים דם שלא תועיל החליטה לדם המכונס ושעומד בעין תוך המזרקים. וכבר שלחו מישיבת הגאונים שאין בקיאים עכשיו בחליטה. שלקו את הכבד בקדירה בפני עצמו בלא מליחה ובלא חליטה יראה לי שהוא מותר שהכבד אוסרת ואינה נאסרת שפולטות היא ואינה בולעת ואפילו בתוך הקדירה לפי שפליטתה מרובה ומונעתה מלבלוע ואפילו נתבשל הרבה ומה ששלח מן הישיבות שאין מותר לאכול כבד שלוק אלא אם כן צלאוהו תחילה יראה לי שלא אמרו אלא לכתחילה אבל אם עבר ושלקו מותר. ואעפ\"י שראיתי לאחד מגדולי המחברים שאסר הכבד וכל מה שנתבשל עמה. אם לא הבהמה אותה תחילה או שחלטוהו בחומץ או ברותחין ואין דברים אלו מחוירין בעיני.",
                "השוחט את התרנגולת ומצא בה בצים גמורות אינן צריכין מליחה שלא אסרה תורה דם בצים כמו שיתבאר בשער החמישי של בית זה. מצא בה בצים שאינן גמורות הרי הן כגוף התרנגולת וצריכין מליחה אלו הן בצים גמורות כל שיש לה חלבון וחלמון אין לה חלבון עדיין בשר היא וטעונה מליחה היא ויש מי שאומר שאינה גמורה עד שתגמר קליפתה החיצונה ותתקשה. והראשון נראה עיקר. אין מולחין אלא בכלי מנוקב שאם מלח בכלי שאינה מנוקב הדם מתכנס בתוך הכלי ונכבש בתוכו. מלחו בכלי שאינו מנוקב אם נמלח במלח כל כך שפוגם את הבשר מלאוכלו עמו הרי זה כרותח וכשהדם מתקבץ בתוך הכלי והבשר נכבש בתוכו וכבוש הרי זה כמבושל. ולפיכך אסור ויש מי שהורה שאינו אסור אלא אם כן נמלח הרבה כבשר שמולחין להצניע ולהוליכו בדרך מרחוק שהוא נמלח עד שאינו יכול להיאכל מחמת מלחו אף לכשיודח מן המלח וכן יש מי שהורה שאינו נאסר אא\"כ עמד בתוך הכלי עד תשלום כדי מליחתו דמזמן זה ואילך נעשה אינו נאכל מחמת מליחתו ולא קודם לכן. ואין דברים אלו עיקר. והעיקר כמו שכתבנו. מלחו בכלי שאינו מנוקב רואין כל מה שנכנס בתוך הדם והציר שבתוך הכלי ואסור אפילו לצלי לפי שהוא כבוש וכבוש הרי הוא כמבושל. ודוקא מה שנכבש בתוכו אבל השאר שאינו עומד בתוך הציר מותר שאין הדם מפעפע עד שיתפשט בכל החתיכה ולא עוד אלא אפילו היה אותו מקצת שנכבש בתוך הדם שמן שכנגדו מפעפע עד שיתפשט בכל החתיכה אינו אוסר השער בפיפועו לפי שהדם אינו מפעפע ומה שמפעפע בחתיכה זו אינו אלא מן השומן ושומן מותר הוא מצד עצמו. ואף על פי שנאסר מחמת הדם מה שמפעפע ממנו מותר הוא שאינו מוליך את הדם אלא במקום שכח הדם יכול ללכת ולהתפשט מצד טבעו שאם אין אתה אומר כן אין לך בשר שנמלח מותר. שהמלח נאסר מחמת בליעת דם שבתוכו והמלח טבעו דק ונכנס בכל חלקי הבשר עד שימצא טעמו בכולו ואם אתה אומר שהדם נכנס בכל מקום שהמלח נכנס או שהמלח אחר שנאסר כאלו הוא עצמו אסור מצד עצמו אף אתה אוסר את כל הבשר שטעם המלח האסור וטעם בכל מקום שהמלח בכלי וכן אין לך אסור קליפה זו לעולם שקליפה זו אוסרת מה שסמוך לה וכן מקליפה לקליפה. כלי שמלחו בו בשר בין שהוא כלי מנוקב ובין שהוא כלי שאינה מנוקב אסור לאכול בו רותח שהרי הוא בלוע מן דם והרותח מפליטו ובולע ממנו. כיצד נתן בה רותח יבש צריך קליפה נתן בה רותח לח כבשר רותח שאי אפשר בלא רטיבה קצת צריך נטילת מקום. נתן בה צונן לח יש מתירין לפי שהקערה אחר שהודחה צוננת היא. ויראה לי שאפילו הדחה אינה צריכה אלא כל שמקנחה יפה מותר לאכול בה צונן ולא הצריכו הדחה אלא לסכין ששחט בה דעל ידי דוחקו פולט קצת. ומקצת מן הגאונים אמרו שהקערה שמלחו בה בשר רותחות היא. ואפילו לאחר שהודחה ונראה מדבריהם שאסור לאכול בה צונן לח גמור שהרי הוא כצונן לתוך חם שהתחתון גובר ואוסר את הכל. ויראה לי שאין זה עיקר.",
                "קרום של מוח שבראש חוטי דם יש בו ומוח עצמו דם יש בו ואינו יוצא במליחת הראש מידי דמו לפי שהעצים המוח מקיפו ועומד בפניו ואין מקום לזוב הדם דרך שם ואפילו צלאו על האש אי אפשר לאש לשאוב דמו והדם מתקבץ בעצם המוח העשויה בקדירה ומתבשל המוח. ומי שרוצה למלחו ולהכשירו בקדירה כיצד הוא עושה קורעו ומוציא מוחו וקורע הקרום ומלחו. רצה לאכלו צלי מניח בית שחיטתו על האש והדם זב דרך בית השחיטה. ואם נעץ קיסם או שפוד וכיוצא בו דרך נחיריו הדם זב ויוצא. ויש מן החכמים שאמרו שלא התירו לצלותו כן אלא להבהבו על האש קצת כדי שישיר שערו אבל להכשירו באכילה בכך לא עד שיוצא וינקה הקרומות מן הדם. ויראה לי שאין עיקר לדברים אלו. הניחו על צדדיו הדם מתקבץ בתוך עצם המוח העשויה כקדירה ואסור. ולא כל הראש נאסר בכך אלא המוח שבקדירה של עצם והשאר מותר. ניקב עצם שעל המוח וצלאו אם היה הראש מונח על האש והנקב למטה מותר ואם לאו אסור. ולפיכך הרוצה להשיר שער שעל הראש מניחו על בית השחיטה או על נחיריו על הדרך שאמרנו. הרוצה למלוח את הראש כיצד הוא עושה והשער מפסיק בינו ובין המלח. י\"א שמולח על השער ואחר כך מניחו על הרמץ עד שישיר השער וחוזר ומולח. ואיני רואה טעם לדברים הללו. אלא אם רצה חותך את הראש לשנים ומולח יפה את הראש מצד פנים והופכו ומולח על העור שאין השער מעכב ע\"י המלח להפליט דם שבבשר הראש הרי מוח שבעצמות נכשר ע\"י מליחה ואין העצם מעכב וקל וחומר הדברים לשער הראש. ולא אמרו במוח שבראש אלא מפני הוורידין של דם שעל קרום של מוח שהוא כאלו דם כנוס שם בעין. אבל דם האברים שהוא קלוש וצלול יוצא הוא ע\"י מליחה שעל השער וכן הדין לטלפים מחתך אותם מעט ומולח והדם יוצא מן החתך וצריך שיהא חתוכו למטה.",
                "המהבהב תרנגולים או אווזים כדי לחרך שיורי נוצה שעליהן רוחץ בית השחיטה כדי שלא יתבשל הדם שעל בית השחיטה ויבלע בבשר. ואחר כך מעביר באש ולא יעכב אותן הרבה כדי שלא יבלע דמן בבשרן ע\"י חום האש ומה שיבלע ע\"י האש מסתבך הוא הרבה ואינו יוצא ע\"י מליחה. הרוצה למלוג גדיים וטלאים או עופות יש מי שאומר שמערה מים המים בכלי ואחר כך מולג לתוכן. אבל לא ימלוג בתוך כלי ראשון לפי שכלי ראשון מבשל ויש בדבר זה משום הלב ודם שמתבשלין עם הבשר וכן לא יערה עליהם מכלי ראשון דעירוי כלי ראשון ככלי ראשון. ויש מגדולי החכמים שהורו דעירוי דכלי ראשון אינו ככלי ראשון. וכדברי ראשונים שאמרו להחמיר ראוי להורות ולהחמיר כשל תורה. ויראה לי דזה וזה אסור אעפ\"י שאין כלי שני מבשל מבליע הוא ומפליט לא יהא חום כלי שני מועט מחום בית השחיטה והלא אמרו שחום בית השחיטה רותח. וכן חום הכסלים סמוך לשחיטת בהמה שאסרו להניחן על הבשר שמה יזוב החלב ויבלע הבשר ולפיכך אסור אלא לאחר ניקור חלב ומליחה אווזין ותרנגולים שממלאין אותן בשר שנמלח כדי מליחה המכשרת לקדירה מותר בין בצלי בין בקדירה. לא אסרו לאחר מליחה אפילו לקדירה אלא הכבד בלבד וכמו שבארנו. מילא אותן בשר עד שלא נמלח אם לצלי מותר דכמו שהם בולעים הם בשר המלואים כך יפלטו אותו ואין הפרש בדבר זה בין שפי המולייתא למטה ובין שהוא למעלה. ואם לקדירה הרי זה אסור שהרי הדם זב ויורד ומתערב בתוך הקדירה. וכן הדין באלו שממלאין את הכרכשא בבשר. הטופל את העוף בבצק כאלו שעושין בשר או עוף בתוך הבצק אם לאחר שנמלחו כראוי לקדירה הרי זה מותר. ואם עד שלא נמלחו אם בבצק של סמידא הוא בין שהאדים הבצק בין שלא האדים הרי הוא מותר קמח הסמידא גם ומתפרר וכחלול הוא ובודאי כבולעו כך פולטו ולפיכך בין הבשר ובין הבצק מותר אדמימות זה אינו דם אלא מראה. היה הקמח מנופה ולבן שהוא דק ורך ומתחבר הוא יפה. ולפיכך אם האדים הבצק בידוע שבלע הדם ולא פלטו. אלא אם לא היה לבן הרבה ככסף הרי זה אסור. שאר הקמחים אם האדים הבצק אסור ואם לאו מותר אף על פי שאינו לבן וזך בכסף.",
                "בשר שצולין אותו עד שלא נמלח אין נותנין כלי תחתיו לקבל שמנונית עד שיגיע לכדי שיהא ראוי לאכילה בצלייה זו. אף על פי שניצוצות הניתזות ממנו על האש מעלין תמרות עשן ואין דם מעלה תמרות עשן אפילו כן חוששין שמא פנים התחתונים הם שהגיעו לכלל צלייה. אבל העליונים לא הגיעו ועדיין יש דם גמור בתוכן אלא כיצד הוא עושה מניח בכלי שמקבל בו השמנונית מים ומשליך במים שנים או שלש גרגרים של מלח לפי שהמלח מושך בטבעו הדם שבו לקרקעית הכלי והשומן צף ונפרד מן הדם וכשנצלה שופה בנחת השומן. והדם הנשאר בשולי הכלי משליך. ויראה לי שלא התירו לעשות כן אלא לאחר שתעלה תמרות עשן שאין שם רק חשש דם בעלמא. אבל קודם לכן שיש שם וודאי דם אסור במה דברים אמורים בבשר אבל כבד אסור בכל ענין לשום תחתיו כלי לקבץ השמנינות. ומה הפרש יש בין בשר לכבד בדבר זה שהדם הבשר יורד ומתמצה למטה בשולי הכלי ודם הכבד צף ומתערב עם השומן. והורו מקצת גאונים ז\"ל שלא אמרו להתיר בנתינת מלח אלא שנים או שלשה גרגרים אבל ליתן מלח הרבה אסור חוששין שמה כח ריבוי המלח ישבר כח הדם ויתערב עם השומן ויש מגדולי אחרונים שאמרו שעכשיו שאין אנו בקיאין בשיעור נתינת מלח אסור ליתן כלי תחת הבשר אלא אם כן מלח הבשר ושהה במלחו שיעור מליחה. והודח יפה כדין בשר הנכשר בקדירה. ויראה לי דאם עבר ועשה אפילו נתן בו מלח הרבה מותר לפי שאין כאן דם אסור מדאורייתא דדם שבשלו הוא ואינו אסור דבר תורה. ועוד דאינו וודאי אלא ספק שמא משעלתה תימרות נתבשל הכל ואפילו העליון. ולפיכך מותר. צלי שחתכו על גבי הכבד ויש על הכבד מראית דם אם הגיע הצלי לכדי שיעור צלייה עד שיהא ראוי לאכילה אין חוששין לאותו דם שאין כאן אלא מראה דם. ויין של בשר קורין אותו. ולא עוד אלא אפילו היה עב ואדום ועבר אדמימות הכבד מעבר אל עבר מותר. ואין צריך לומר אם עמד הבשר במליחתו כדי שיעור מליחה דכל ששהה במלחו כדי שעורו אין כאן חשש דם כלל. ואפילו לקדירה אלא אפילו היה הבשר תפל מותר כמו שבארנו.",
                "ניקר גיד הנשה: גיד הנשה אסור מן התורה שנאמר על כן לא יאכלו בני ישראל את גיד הנשה אשר על כף הירך ונוהג בבהמה ובחיה ובירך ימין ובירך שמאל אבל אינו נוהג בעוף לפי שאין לו כף עגול כשל בהמה. היה לעוף כף עגול אסורין מן הספק לפי שלא פירש הכתוב בבהמה וחיה אלא אשר על כף הירך ואפשר שכוונת הכתוב לאסור כל אשר לו כף אעפ\"י שאין במינו כף וכן אם נמצא בהמה או חיה בלא כף אסור מן הספק. שמא כל שיש במינו כף אסרה התורה. אעפ\"י שאין לזה יש לזה שבמינו. ונוהג בכוי שהרי יש לכל מינו כף הירך גיד הנשה של שליל כבר נתבאר דינו בשער החמישי של בית הנשחטין. שני גידין יש לירך האחד פנימי סמוך לעצם והשני החיצון סמוך לבשר ושניהם אסורים אלא שהפנימי אסור דבר תורה שהוא הפושט בכל הירך. והחיצון אסור מדבריהם. הקנוקנות שבזה ושבזה אסורין מדבריהם ולכך מחטט אחריהם בכל מקום שהם ושמנן אסור לפי שישראל קדושים נהגו בו איסור. גופו של גיד אינו אלא כעץ ואין בו טעם ואעפ\"כ אוסרתו התורה. אבל אינו אוסר תערובתו בפליטתו לפי שהוא כעץ בעלמא ואין בו נותן טעם הקנוקנות ושומן שבו יש בהן טעם ואסורין ואוסרין תערובתן בפליטתן. יש מרבותי שאמרו שהגיד אסור בהנאה. ויש מרבותי מתירין אותו. וכן נראה וכן נהגו. רוב המצויין אצל ניקור מומחין הן שאין לך אדם בישראל מכניס עצמו במלאכת מצוה להכשיר את האיסור אלא אם הוא בקי ומומחה בדבר וכדרך שאמרו בשחיטה ובהרמת תרומה ומעשרות לפיכך ישראל ששלח ירך חתוכה לחברו כדרך שמחתכין אותו מנקרי הבשר שבישראל סומך עליו ואוכל ואינו נמנע. הצנועין מושכין את ידיהם עד שידעו שנקר אותו בקי במלאכה.",
                "ניקר חלב: דבר תורה חלב בהמה אסור ושל חיה מותר שהרי אמרה תורה בפרשת קדושים כל חלב וכל דם לא תאכלו ודבר הלמד מענינו הוא שלא אסרה תורה אלא חלב הקרבין על גבי המזבח וחיה אינה קריבה. אם כן למה הוצרך הכתוב לומר כל חלב שור וכשב ועז לא תאכלו. לימד על האליה של חולין שהוא מותרת שלא אסרה תורה אלא דבר השוה בשור וכשב ועז. ואין האליה שוה בשלשתן. שאלית השור והעז אינן בכלל האימורין כאלית הכשב ואעפ\"י שכתוב חלבו האליה אין הכוונה בזה לומר שהאליה הוא חלב אלא לומר שהאליה בכלל אימורין וכן אמרה תורה והקריב מזבח השלמים חלבו האליה תמימה. חלב כוי אסור כשל בהמה שהתורה רבתה אותו לאיסור שנאמר את החלב המכסה את הקרב תותב קרום ונקלף אף כל חלב שהוא כזה שהוא תותב קרום ונקלף במה דברים אמורים בחלב אין הבשר חופה אותו אבל בחלב שהבשר חופה אותו לעולם ואפילו בחיי הבהמה מותר שנאמר את החלב אשר על הכסלים לימדך התורה שאינו אסור אלא שעל הכסלים ולא שבתוך הכסלים. חלב שתחת המתנים אעפ\"י שהבשר חופה אותו כשהבהמה מתה אסור שהבהמה בחייה מתפרקית ואבריה נמשכין והחלב שתחת המתנים מתגלה. לובן שבתוך הכוליא יש אוסרין אותן. ויש מן הגדולים וגדולי המחברים מתירין מה שיש ממנו ובתוך הכוליא לפי שהבשר חופה אותו. ונראין דבריהם אלא שנהגו במקומותינו איסור וממרטין אותו מעיקרו. חלב שעל הכסלים אסור והוא הנקרא בלשון חכמים תרבא דקליבוסתא חלב שעל הדקין אסור. והוא כשיעור אמה משמתחילין לצאת מן הקיבה. חוטין שבעוקץ אסורים משום חלב. חמשה חוטין יש בכסלים שלשה מן הימין ושנים מן השמאל שלשה שבימין מתפצלין ומשתרגין לשנים שנים ושנים יש מן השמאל מתפצלין ומשתרגין לשלשה שלשה. וכשהבשר חם הם נשלפים מן הכסלים כשאדם מושך בראשן. ולאחר שנתקרר הבשר הם מתיבשים ונאחזים בבשר וצריך לחטט אחריהם. חוטין שבכוליא ושבטחול אסורין משום חלב וצריך לחטט אחריהם. קרום שעל הכוליא המפסיק בינה ובין החלב שעליה אסור משום חלב מדברי סופרים. וקרום שעל החלב שבכוליא חלב גמור הוא ואסור מן התורה. קרום שעל הטחול כולו אסור אלא שעל הדד והוא ראש הגס שבו אסור מן התורה והשאר אסור מדברי סופרים. הקיבה שני חלבים יש בה האחד עשוי כקשת. והשני עשוי כיתר. שעל הקשת אסור מן התורה. ושעל היתר בני ארץ ישראל נהגו בו היתר. ובני בבל נהגו בו איסור. ויש מן החכמים שאמרו שאנו בני גולה אחר בני בבל אנו נגררין ואסורין בו כבני בבל. ויש מן הגאונים שהורו שאין אנו נגררין אחר בני בבל במה שאין להם אלא כמנהג. וכל שמותר מן הדין ובני ארץ ישראל נוהגין בו היתר מי שרצה לנהוג בו היתר נוהג. ובלבד מי שאינו מבני בבל ואנו בגלילות אלו נהגו בו איסור כבבל.",
                "הטבח המנקר החלבים צריך שיהיה לו שני סכינים בניקור הבשר אחת שמחתך בה בשר ואחת שמחתך בה חלבים. שאילו חתך בשר בסכין שחתך בה חלבים יאחז חלב שעל הסכין בבשר ולא יסור ממנו רק בשפשוף רק וחוששין שמא יפשע ולא ישפשף הטיב. עבר וחתך חלבים ואחר כך בשר באותו סכין משפשף יפה יפה. כך אם חתך בשר לא יחתוך חלבים חוששין שמא ישכח ויחתוך חלבים ואחר כך בשר וישכח מלשפשף יפה יפה. ועכשיו נהגו מנקרי הבשר לנקר בסכין אחת ויראה שסמכו לנהוג כן מפני שלא אמרו אלא לחתיכת חלבים. אבל מנקרי גיד ושמנו וקנוקנות שבו אין בגיד חלב ושומן שמן כל כך שידבק ממנו בסכין. צריך אדם להיות מלמד בתוך ביתו שיהו משפשפים בשר יפה יפה לצאת ידי ספיקות הללו וכן להיות מנקר הבשר מקנח תמיד בסמרטוט וכן נהגו רוב המנקרים וכן צריך שיהיה לו שני כלים מים אחד שמדיח בו בשר ואחד שמדיח בו חלבים. ומן הטעם שאמרנו. כל טבח המנקר בשר ומוכר לאחרים בחזקת מנוקר אם נמצא אחריו חלב אפילו כשעורה מעבירין אותו מאומנתו ואם נמצא אחריו כזית אצ\"ל שמעבירין אותו אלא אף מלקין אותו. אסור לאדם ליתן הכסלים בעוד שהחלב עליהם חם על גב בשר. לפי שהקרום שעל החלב נקרע ונשבר עם משמוש ידי הטבח. וכשמניחן על הבשר החלב מתחמם וזב ויורד על הבשר ובולע ממנו הבשר. ואם עבר ועשה כן יש מי שאוסר. ויש מגדולי המחברים שאמרו שאין דברים אלו נאמרים אלא לכתחילה דחוששין שמא ישכח מלשפשף וכדרך שאמרנו בשני סכינים. אבל אם עבר ועשה משפשף יפה יפה ודי לו. ולדברי האוסרים יראה לי שדי לו בקליפה שאין חום חלב הכסלים גדול מחום בית השחיטה שאינו צריך רק קליפה. ועוד שהבשר צונן והוא כחם לתוך צונן. והלכה כדברי האומר חם לתוך צונן התחתון גובר ומנקר את העליון ואינו בולע התחתון אלא כדי קליפה.",
                "ולענין תולעים הנמצאים בבהמה ודגים ופירות תולעים הנמצאים במעי בהמה ואפילו בין עור לבשר אסורים לפי שאין דבר שבבהמה מותר אלא בשחיטה. וכיון שכן אף התולעים הגדלים בבשרה בחייה אסורים לפי שאינן בני שחיטה. והתורה רבתה אותם לאיסור. מפי השמועה למדו זה שאמר הכתוב ואת נבלתם תשקצו לרבות דרנין של בהמה ואין צריך לומר הנמצאים במעיה שאותן מן החוץ הן באים ואסורן משום שרץ השורץ על הארץ. וכן הנמצאים במעי הדגים אף על פי שאינם נמצאים דרך בית הרעי פעמים שהתולעים נכנסים דרך אזנו בשעה שהוא ישן. תולעים הנמצאים בדגים בין עור לבשר או בתוך הבשר מותרים שאלו באמת מבשרן נגדלו ולפיכך מותרים שהדגים אינן צריכין שחיטה ובאסיפה בעלמא מותרים. רחשים הגדלים בפירות בעודם מחוברים לקרקע אסורים משום שרץ השורץ. כל שהוא שורץ את תערובתו. ויראה לי שאסור לעשות כן בכל שנים עשר חדש מפני הרחש הקטן המצוי בהן בעודן במחובר והרי אפשר לו להתקיים כל שנים עשר חדש. ולפיכך כל שנים עשר חדש צריכין בדיקה :"
            ],
            "The Fourth Gate": [
                "<b>שער הרביעי: בביאור דיני בשר בחלב:</b> בשר בחלב אסור מן התורה שנאמר לא תבשל גדי בחלב אמו. ונאמר בתורה שלשה פעמים. ומפי השמועה למדו שהאחד לאיסור אכילה ואחד לאיסור הנאה ואחד לאיסור בישול. ולמה הוציאו הכתוב בלשון בישל לומר לך שלא כדרך בישל אינו אסור מן התורה אלא מדברי סופרים. איזהו בשר אסור בחלב. בשר בהמה אסור מן התורה. נאמר לא תבשל גדי בחלב אמו שלשה פעמים לומר לך גדי ולא חיה גדי ולא עוף גדי ולא בהמה טמאה. חיה ועוף אף על פי שאינם אסורים בחלב מן התורה אסורים הם מסביר סופרים. השוחט התרנגולת ומצא בה בצים גמורות מותרין לאכלן בחלב ושאינן גמורות דינן כדין גוף העוף ואסור לאוכלן בחלב איזהו ביצה גמורה כל שיש לה חלבון וחלמון. אעפ\"י שמעורת בגידין אין לה אלא חלמון עדיין בשר הוא וכגוף העוף הוא ואסורה לאכלה בחלב. וי\"א שאינה גמורה עד שתשלם קליפתח ותתקשה והראשון נראה לי עיקר. זה שאמרה תורה גדי אפילו פרה ורחל במשמע שהרי כשרצה הכתוב לפרט גדי ממש כתב וישלח יהודה את גדי העזים וכתיב ואת עורות גדיי העזים הא למדת שכל מקום שנאמר בתורה גדי סתם אפילו פרה ורחל במשמע. וכן זה שאמרה תורה בחלב אמו לא הקפידה תורה בחלב אמו דווקא אלא בין חלב אמו בין חלב אחותו בין גדולה כפרה בין קטנה כרחל. בין שהניקה בין שלא הניקה ואפילו בשל גדי בחלב עצמה אסור מן התורה. המבשל במי חלב הוא הקום שבחלב מותר מן התורה שהמים של חלב אינו כחלב והאוכלו פטור אבל אסור באכילה מדברי סופרים. שהרי אסור לטבל בשר בכותח וכותח אין בו אלא נסיובי החלב שהוא הקום. המבשל בחלב שבקיבה אפילו היה צלול מותר. דאינו אלא כפרש בעלמא. ויש מי שאומר בצלול אבל בשנקרש בקיבה מחיי הבהמה מותר. דעד שנקרש שורץ באילן המחובר וגדל בארץ כשורץ בארץ. אין הפרש בדבר זה בין שהחור גדול מן הרחש ויכול הרחש לשרוץ וללכת בתוכו בין שאין החור מחזיק אלא כדי הרחש לבדו. שכל שגדל בפירי המחובר לארץ כגדל בארץ וכל שגדל בארץ אפילו לא רץ בארץ אסור. ולפיכך זיזין שבעדשים ויתושין שבאוכלוסין ותולעת שבתמרים וכיוצא בהם אסורים. התליעו לאחר שנתלשו הרי הן כפירי עצמה ומותרין. במה דברים אמורים בשלא פירשו לאויר אבל אם פרשו מהפירי בין שפירשו על גב הפרי בין שפירשו לאויר ואפילו לא הגיע לארץ ואפילו פירשו לאחר שמתו אסורין. נמצא בתוך הפרי אף על פי שחורו נקוב לחוץ אין חוששין שמא וצא וחזר לחורו שכל שיוצא מחורו אין חוששין שחזר לחורו. פירות שדרכן להתליע באיביהן צריך בדיקה שכל שהאסור מצוי בו צריך בדיקה. ולפיכך תמרים שהרחש מצוי בהם בעודם מחוברים לקרקע לא יאכל מהם בלא בדיקה. וכן עדשים ופולין וזתים הרחש מצוי בהם הרבה במחובר ולפיכך צריכין בדיקה עברו עליהם שני עשר חדש משנתלשו אוכל והולך בלא בדיקה ואין נמנע שכל בריה שאין בו עצם אינו חי ואינו מתקיים שנים עשר חדש ולפיכך בידוע שאין רחש מן הרחשים הגדלים במחובר. עבר ובישל תוך שנים עשר חודש בלא בדיקה יכול לבדוק בודק ואם לאו יראה לי שמותר. הא למה הדבר דומה לבא זאב ונטל בני מעים של בהמה דמעמידים אותה בחזקת היתר. ועוד שהרי יש כאן שתי ספיקות. ספק היה שם רחש ספק לא היה ואם תמצא לומר היה שם שמא נימוח ונתבטל ואעפ\"י שאמרו בריה לא בטלה לא אמרו אלא בבריה שלימה אבל מחויה ואפילו חתוכה בטלה. כמו שיתבאר בבית התערובות ולפיכך כל שיש בו שתי ספיקות אפילו באסורי תורה הולכין להקל. פולין שני מיני רחשים מצוים בהם אחד קטן הגדל במחובר והוא גדל בין קליפה לבשר או בבשר סמוך לקליפה. ואחד גדול הנוקב ויורד לפעמים עד אמצע. אותו הגדול הגדל לאחר מכאן מותר קודם שפירש אבל אם פירש ואפילו מת אסור כמו שבארנו. ולפיכך הבא לבשלו בלא בדיקה כיצד הוא עושה. שורה אותן במים צוננין כדי שיכנס המים בחורין ויוציאו הרחש שבתוכן ויפרוש כל העתיד לפרוש ואחר כך ישים בקדירה אחר רתיחת המים כדי שימותו הנשארין בחורין ואם נמצאו קצת בתוך הקדירה משליך ואוכל את השאר. שאין בהם כל כך שיאסרו בפליטתו את שנקרש במעי בהמה אינו חשוב כפרש. והגאונים מסכימים להיתר. בשר דגים וחגבים מותר בחלב אפילו מדברי סופרים. נמצאו שלשה מינים בבשר בחלב בשר בהמה בחלב בהמה וכן בשר בהמה במי חלב או בחלב מתה ככחל אסור מדברי סופרים. כמו שיתבאר. בשר דגים וחגבים בחלב או אפילו בשר בהמה בחלב קיבה מותר אפילו מדברי סופרים כל שאסור לאוכלו עם החלב אסור להעלותו על השלחן בשעת אכילה. גזירה שמא יערב הכל בקדירה רותחת כשהיא עוברת מעל האש מרותחת. ולפיכך אפילו בשר חיה ועוף אסור להעלותן עם הגבינה על השלחן. במה דברים אמורים בשני אנשים המכירים זה את זה ואפילו בשני אחים שונאים זה את זה. אבל אכסנאין שאין מכירין זה את זה אין חוששין. וזה בא בגבינתו וזה בא בבשרו ומעלין אותן על השלחן אחד ואוכלין אנשים המכירים זה את זה שאסרנו אם היו עושין היכר בניהם כגון שאכל זה במפה וזה במפה אחרת וכיוצא בזה מותר שאין אנו חוששין אלא שמא ישכחו ויערבו והיכר זה מודיען ולפיכך מותר. דגים שנתבשלו בקדירה שנתבשל בה בשר. אם הודחה הקדירה יפה קודם שנתבשל בה דגים עד שלא ישאר ע\"פ הקדירה כלום מממש דבשר הרי אלו מותרין לאכלו בחלב לפי שאין כאן אלא נותן טעם בר נותן טעם של בשר בתוך הדגים שהבשר נותן טעם בקדירה והקדירה בדגים ועדיין לא נתערבו הבשר והחלב ולפיכך אין ראוי לחול עליו שום איסור לאכלן בכותח. קערה חולבת וקערה שאכלה בה בשר שהדיחם כיתר במים רותחין מותרת ע\"ד שבארנו אכל בשר בהמה אסור לאכול גבינה אחריו שהבשר מתעכב הוא בין שניים ובשר של בין השניים בשר גמור הוא. שנאמר הבשר עודנו בין שיניהם. כיצד הוא עושה ממתין כשש שעות ואוכל. אכל גבינה ורצה לאכול בשר אם לילה הוא מקנח פיו ורוחץ ידיו ואוכל מיד שהגבינה רכה היא ואינו מתעכבת ביין השניי' ואם ביום הוא אינו צריך לרחוץ ידיו שהרי הוא רואה אם נדבק בידיו מן הגבינה כלום אם לאו. ויש מי שהורה שאין צריך קנוח הפה לעולם לאכול את הגבינה תחילה. ואינו מחויר. אבל עוף או חיה. יש מי שהורה שאוכל לאחריהן מיד הגבינה בלא קנוח הפה ובלא נטילת ידים ואין דבריהם מחוורין. וגדולי המחברים אסרוהו כאוכל את הבהמה. אבל אם אכל גבינה תחילה אוכל אחריה עוף או חיה בלא קנוח הפה ובלא נטילת ידים. ולזה דעתנו נוטה וכזה ראוי להורות. קינוח זה שאמרנו שצריך בין גבינה לתבשיל של בשר. עושה אותו בכל דבר חוץ מן התמרים והקמח והירקות ויש אומרים שצריך לקנוח פיו והוא הדין שצריך להדיח עוד פיו במשקין. ויש אומרים שמקנח או מדיח ודי לו באחת מהם. ולזה הדעת נוטה.",
                "אין לשין את העיסה בחלב. ואם לש כל הפת כולה אסורה ואפילו לאכול אותו במלח מפני הרגל עבירה. כיוצא בו אין שטין את התנור באליה ואם שט ואפה בו את הפת כל הפת אסורה גזירה שמא יאכלנו בחלב. ואם שנה בצורות הפת ועשה כעכין קטנים כעין השור מותרות שהרואה יודע שלא שנו בצורתו אלא להיכרא בעלמא וישאל ויאמר לו. הסיק את התנור קודם שיאפה את הפת כל הפת מותרת שכבר הוכשר התנור בהיסק זה. ואפילו היה התנור של חרס. במה דברים אמורים שהסיקו מבפנים. אבל בוביא שהסיקו מבחוץ אסור. ואם מלא אותו גחלים מבפנים עד שיתלבן מותר. פת שאפה בתנור אחד עם בשר. יש מן הגאונים ז\"ל שאסרו לאכול אותה עם החלב שהפת קולטת ריח הבשר. לפי שהתנור צר ואין הרי המתפשט ונקלט בפת. וריחו של בשר כטעמו. ויש מי שהתיר ונראין דבריו. וכן הדין לדגים שנצולו בתנור אחד עם בשר ובשער הראשון של בית התערובות יתבאר יותר מזה. הכחל אסור לבשל עם הבשר מדברי סופרים בין שהיה הכחל של מניקה שיש בו חלב הרבה. בין שהיה כחל שאינו של מניקה חכמים אסרוהו גזירה משום בשר וחלב. ואפילו לבשל אותו בקדירה בפני עצמה אסור. כיצד הוא עושה קורעו שתי וערב וטחו בכותל או משימו תחת המכבש כדי שיסחוט חלבו ויצא. ואחר כך מבשלו ואפילו בקדירה עם בשר. בשלו בקדירה בפני עצמו ולא קרעו מותר. בשלו עם הבשר בקדירה אסור בין הוא בין הבשר שנתבשל עמו. עד שיהא בבשר וברוטב ששים כנגד כל הכחל וכחל עצמו מן המנין כמו שיתבאר בבית התערובת. ולצלי בפני עצמו מותר אפילו לכתחילה בלא קריעה וטיחה בכותל כלל. ויש מי שהורה דלא התירו לצלי אלא בקריעה קצת כדי למרק קצת החלב. אבל שלא בקריעה כלל אפילו לצלי אסור לכתחילה עבר וצלה. קורעו ומוציא חלבו ומותר. וכן הדין לקדירה בפני עצמו. ויש מחמיר להצריכו לכתחילה קריעה שתי וערב וטיחה בכותל ואפילו לקדירה בפני עצמו ולצלי קריעה כל שהוא. וראוי לחוש לדבריו וכן ראוי להורות הלכה למעשה. הכחל מותר לצלותו עם בשר בשפוד אחד שהוא מותר לצלותו בפני עצמו. במה דברים אמורים בשנתן הבשר למעלה כנגד זנב השפוד והכחל למטה. ותולה את השפוד בתנור ראשו למטה וזנבו למעלה. נתן את הכחל למעלה והבשר למטה אסור כדי שלא יזוב החלב שבכחל. עבר וצלה הכחל למעלה מותר ויראה לי שהוא הדין והוא הטעם למולחו עם הבשר נתנו למטה מן הבשר מותר לכתחילה. למעלה מן הבשר אסור לכתחילה. עבר ומלחו מותר. ומכאן אתה למד שמותר לכתחילה לחתכו בסכין שחתכו בו בשר. וכן מותר לחתוך בשר בסכין שחתכו בו כחל. וכן הדין לאכול זה בצלי שאכלו בו זה שהרי התירו לצלותן בשפוד אחד :\n"
            ],
            "The Fifth Gate": [
                "<b>בית שלישי ושער החמישי: ער החמישי בדיני דם דגים וחגבים וביצים וניקור תאנים וענבים. ואכלול עם זה דין ביצה שנמצא עליה קורט דם. וכן אכלול עם זה דין משקין מגולין: </b> דם דגים וחגבים וביצים מותר מן התורה. שלא אסרה תורה אלא דם עוף ובהמה והדומה להם. שנאמר כל דם לא תאכלו לעוף ולבהמה והחיה בכלל בהמה ודמה אסור מן התורה. וכמו שנתבאר בשער שלישי של בית זה. וכן דם מהלכי שתים אינו אסור מן התורה שאינו כעוף ובהמה לדיניו. אעפ\"י שדמים אלו מותרים מן התורה אסורין הן מדברי סופרים משום מראית העין. ולפיכך היה אוכל את הככר ונושך בו בשיניו ונתגלעו שיניו דם שעל הככר גוררו ואוכל את הככר. אבל של בין השינים אינו צריך לקנח פיו ולא להדיח אלא הולך ואוכל ממנו ואינו נמנע. וכן דם דגים אם יש בו דבר המוכיח שהוא דם דג מותר. לפיכך אף על פי שכנסו בקערה אם יש בו קשקשים הרי זה מותר וכן בדם חגבים ויראה לי שמכאן אנו למידים שאין דמים אלו אוסרין תערובתן וקל וחומר הדברים הן בעצמן בשיש להם מוכיח מותרים כל שכן בשנתערבו שאין ניכרן בתערובתן שהן מותרים. שלא אסרו את אלו אלא בעינן. ומשום מראית עין. דם בצים שאמרנו דווקא בשאי אפשר להסתפק בהם שתהא הביצה מרוקמת אבל אם נפל הספק בדבר זה אסור. מעתה אינו דם בצים אלא דם אפרוח. לפיכך ביצה שנמצא עליה קורט דם אם נמצא על חלמון שלה כל הביצה אסורה שכל שנמצא דם על חלמון חוששין שמא מחמת רקום אפרוח הוא. אבל נמצא על החלבון שלה באיזה מקום שימצא זורק את הדם ואוכל השאר בידוע שאין כאן רקום. וזה כדעת הגאונים ויש מגדולי החכמים שאמרו שאין הפרש בין חלמון לחלבון אלא בין זה ובין זה אם נמצא דם על הקשר וחוצה לו כל הביצה אסורה נמצא על הקשר לבדו. או חוץ לקשר ואין ממנו נקשר כלל זורק את הדם ואוכל את השאר ולהורות למעשה ראוי לחוש לכולן ואין מורין בה להיתר אלא כשנמצא על הקשר של חלבון לבד שאינו פושט חוצה לו כלל. או שנמצא על החלבון ושלא נתפשט לקשר. קשר זה הוא בראשו החד והוא שנתפשט בה מזרע הזכר וניכר הוא לעין. במה דברים אמורים בביצה הראויה לגדל אפרוחים. אבל ספנא מארעא שאין ראוי לגדל אפרוחים אין הביצה אסורה בידוע שאין זה דם אפרוח אלא זורק את הדם ואוכל את השאר בכל מקום שהביצה מותרת שאין כאן ספק רקום. ומפני מה זורק את הדם והלא הביצה מוכחת עליו. ומה הפרש בינו ובין דם דגים שיש בהן קשקשים שהוא מותר כמו שאמרנו. יראה לי לפי שהחמירו בדם הבצים כל שהוא בעין מפני שיש דם בצים שאסור מן התורה כמו שבארנו. בצים שנאסרו מחמת דם שנתבשלו עם אחרים בקליפתן. או קלופות וכן בצים של עוף טמא יתבאר דינם בבית התערובות בעזרת השם. וביצה שהגעילה התרנגולת מכח הכאה כבר נתבאר דינה בשער השלישי של בית זה.",
                "ולענין ניקורי תאנים וענבים ודברים שיש בהם משום גילוי: צפור המנקר בתאנה ועכבר המנקר באבטיח וכל כיוצא כזה חוששין שמא נחש או אחד מן השרצים שיש להם ארס נקר אותם. ואילו במקום שיש בו נקב נקבו. והדברים קל וחומר כשמצא אותם מנוקרים ולא ידע מי נקר אותם. ויראה לי דדווקא מנוקרין או מבוקעין שהליחה שלהן מגולה אבל מבוקעין שאין הליחה שלהן מגולה מותרין ולפיכך פי תאנה אין בו משום גילוי ואוכל אדם תאנים וענבים בלילה ואינו חושש. דברים אלו אסור להקל בהם שהרבה החמירו בספק סכנה ממה שהחמירו בספק איסור. שאם בא זאב ונטל בני מעיים והחזירן כשהן מנוקבין מותרין ואין חוששין שמא במקום נקב ניקב. ובאלו חוששין שמא במקום נקב ניקר. ולפיכך ניקור תאנים וענבים והקשואים והאבטיחים והדלועים והמלפפונות אפילו הן כבר בין תלושין בין מחוברים כל שיש בו ליחה אסור. משמרת של יין יש בו משום גילוי וחוששין שמא שתה משם הנחש. כל משקין שדרך הנחש לשתות מהן אם נתגלו אסור לשתות מהן. כמה ישהו מגולין ויהיה בהם משום גילוי כדי שיצא הנחש מתחת אוזן הכלי וישתה ויחזור לחורו. וכמה שיעור המשקין שיש בהם משום גילוי ואין המרה נאבדת בהם בכלים כל שהם בין מועטין בין מרובים. ובקרקע ארבעים סאה היה בהם יותר מן ארבעים סאה המרה נאבדה בהם מותרין. ואיזה המשקה יש בהן משום גילוי המים והיין בין חי בין מזוג והחלב והדבש. והיין שהחמיץ אסור משום גילוי לפעמים שהנחש שותה ממנו. יין תוסס אין בו משום גילוי וכמה תסיסתו שלשת ימים. משקין שנתגלו בין ביום בין בלילה אסורין ואפילו ישן בצידן שאין אימת הישן עליהם. כל המשקין בזמן שהן מטפטפין ויורדין אם עושין טיף טיף כנגד טיף טיף אין בהם משום גילוי. שלשה מיני ארס הם של בחור ושל בינוני ושל זקן של בחור שוקע של בינוני מפעפע והולך באמצע ושל זקן צף. לפיכך משקין שנתגלו אעפ\"י ששתו ממנו תשעה לא ישתה העשירי שמא הנחש בחור ששתה מהן והיא שוקע בשולי הכלי. וכן אבטיח. מעשה היה ואכלו ממנו תשעה וחיו ואכל העשירי ומת. לא ניקור של נחש בלבד אסור אלא אף ניקור שאר שרצים. לפי שארס הנחש ממית ושל שאר שרצים מלקה. משקין שנתגלה אסור לשפוך אותו לרשות הרבים שמא ידרוס עליהן אחד ברגל יחף ויזיקנו. ולא ירבץ בהן את הבית ולא יגבל בהן את הטיט. ולא ישקה בהן לא בהמתו ולא בהמות חבירו ולא ירחוץ בהן פניו ידיו ורגליו אפילו במקום שאין בו סרט כרימוני הפנים. אסור ליתן מעות לתוך הפה. ותבשיל תחת המטה. ולנעוץ סכין באתרוג וינחנו שם. וצריך אדם להזהר הרבה מזיעת אדם שכל זיעת האדם כסם המות חוץ מזיעת הפנים. במקומות אלו שהקילו משום גילוי. אפשר משום שאין הנחשים מצויין כאן. ושומר פתאים ה' :"
            ],
            "The Sixth Gate": [
                "<b>השער הששי: בדיני גבינה של עו\"ג וחלב שחלבו עו\"ג ואין ישראל רואהו ומורייס של עו\"ג. ואכלול עם דיני גבינה דין גבינה שגבנו אותו מחלב בהמה ידועה ואחר כך נשחטה הבהמה ונמצאת טריפה:</b> גבינה של עו\"ג אסורה. והרבה טעמים נאמרה באסורה מפני שמעמידין אותה בעור קיבת נבילה. ומפני שטחין פניה בשומן חזיר. ומפני שמערבין בה חלב טמא. ואפילו שחלב טמא אינה עומד אעפ\"כ יש לחוש שמא נשאר מן החלב הטמא בתוך ניקבי הגבינה. החמאה שלהם אסורה גם כן מן הטעם הזה שאמרנו ואפילו בשלו אותה אסורה. ואין אומרים בידוע שהלכו צחצוחי חלב טמא שבה שאם אתה אומר כן אף חלב שחלבו עכו\"ם שאסרו מפני תערובות חלב טמא יהא מותר לגבן ממנו גבינה. או לעשות ממנו חמאה ויבשל עד כדי שילכו צחצוחי חלב טמא באומד. אלא מכאן אתה למד שאין להם תקנה לעולם לפי שכל הדברים האלו הלכו בהם לחומרא להתרחק מאיסורי עו\"ג ומי שהתיר החמאה לאחר בישל לא נראו דבריו כלל. מקומות שידוע ממנהג שבהם שאין מערבין לעולם חלב טמא עם חלב טהור שמאיס הוא להם. וכן ידוע שנהגו בהם לאיסור לטוה פניהם בשומן חזיר כהללו שאוכלים גבינה בימי תעניתם ואסור להם לאכול בשר באותן הימים. וכן ידוע שאין מעמידין אלא בציצי הפרחים. אפילו כן אסור לאכול גבינות העכו\"ם. לפי שדבר זה יראה שנאסר במנין כמו היין וכל דבר שנאסר במנין אעפ\"י שאסרוהו לטענה ובטלה הטענה האיסור במקומו עומד חלב שחלבו עוג\"ג אסור כמו שאמרנו חוששין שמא ערב לתוכו חלב דבר טמא. לפיכך אם היה חולב בביתו וישראל יושב בחוץ אם ידוע שאין דבר טמא בעדרו מותר ואעפ\"י שאין ישראל רואהו בשעה שהוא חולב. היה דבר טמא בעורו וישראל יושב בצד העדר והעכו\"ם חולב לצורך ישראל ויודע שחלב טמא אסור לישראל אעפ\"י שאין הישראל רואהו כשהוא יושב אם כשהוא עומד רואהו מותר מתיירא הוא שמא יעמד ויראהו. כבר בארנו בשער שלישי של בית שני שחלב הטריפה אסור כגוף הטריפה. ולפיכך בהמה טריפה שגבנו גבינות הרבה מחלבה אסורים. גבנו גבינות מבהמה ידוע ונשחטה ונמצאת טריפה כגון שנמצאת מחט בעובי בית הכוסות או באחד מהמקומות שעושה אותה טריפה את הוגלד פי המכה בידוע שהוא שלשה ימים קודם שנשחטה לכל הפחות ולפיכך כל הגבינות והחלב שחלבו ממנה תוך שלשה ימים שלפני השחיטה אסורים בוודאי ואם לא הוגלד פי המכה הרי זה ספק. וכן כשהוגלד פי המכה ונעשה גבינות מחלבה וקודם שלשה ימים. יש מגדולי החכמים שאסרו ואעפ\"י שחזקה דאורייתא ויש לומר שמעמידין הבהמה על חזקתה שהרי בשעה שנוצרה בחזקת כשירה היא אפילו כן גבינות אלו אסורות שלא אמרו חזקה דאורייתא אלא בחזקה שיש לה עת ברור כחזקות פנויה שבשעה שנולדה וודאי פנויה היתה בבירור וכן חזקה נשואה שנשאת נודע בבירור שהיא נשואה. אבל בבהמה לא נודע בשעה שנולדה שלא היתה טריפה שמא טריפה היא מן הבטן אלא כשעברה עליה שנים עשר חדש נודע שלא היתה טריפה כשנולדה וכן כל זמן וזמן שהיא חיה נודע שהיתה כשירה קודם שנים עשר חדש לזמן הזה וכל חזקה כזו שאין לו זמן ברור אין הולכין אחריה. ויש מי שהתיר ונותן טעם לדבריו לפי שרוב בהמות כשירות הן והולכין אחר הרוב מן התורה וזו עכשיו היא שנטרפה שהרי אמרו נשחטה בחזקת היתר עומדת עד שיודע לך במה נטרפה. ומכל מקום בטריפות סרכא וכיוצא בזה שאי אפשר לומר שעכשיו ממש נטרפה אסורה דכל שאתה יודע באמת שלא נטרפה עכשיו ממש אם כן כבר יצאה בהמה זו מחיים מחזקת הרוב ואי אתה יודע במה ובספק איסורי תורה ספיקא לחומרא. וכן אמרו משמן של מקצת גאונים ז\"ל שהבהמה שנמצאת טריפה אוסרין הגבינות שנעשה מחלבה למפרע היו הבהמות רבות ונמצאת אחת מהן טריפה הולכים בה אחר שיעור ששים כשאר האסורים. המורייס של עו\"ג אסור. ולמה אסרוהו מפני שמערבין בו יין ולא אמרו אלא בשלישי שהוא כחוש. אבל הנסחט ראשון ושני מותר מפני ששמן הוא ואין נותנין בו יין. המורייס לא נאסר לחלוטין בכל זמן ובכל מקום אלא במקומות שהיין בהם בזול יותר מן המורייס. אבל במקומות שהיין ביוקר יותר מותר שבידוע שלא יזיק בנכסיו מדעת לערב היוקר בזול וימכור היוקר בדמי מה שהוא בזול הביאוהו ממקום שהיין ביוקר למקום שהיין בזול אסור. מעשה היה בעו\"ג שהביא ספינה טעונה מורייס לעכו מקום שהיין בזול ולא אסרוהו והושיבו עליה שומרים בעכו. לא אסרוהו מפני שבמקום שנעשה שם ושבא משם היה יין ביוקר יותר מן המורייס והושיבו עליה שומרים בעכו שמא יערבו בו עכשיו שהיין בעכו בזול יותר מן המורייס. ויראה לי שמכאן אנו לומדים שבמקומות שהדבר ידוע שאין מערבים בו יין נקח מכל אדם שהרי לא נאסר לגמרי והרי חזר הכל עכשיו בראשון ושני בזמנן. וכן מפקידן ושולחין אותו ע\"י עכו\"ם שאין העכו\"ם נותן אל דעתו לסלק מורייס ולתת יין שהרי לא ידע שהיין יפה למורייס. ואם בא לסלק ולהחליף מים הוא נותן בתוכו ולא יהא חמור מפקיד מלוקח מעכו\"ם. וליקח עכשיו מעו\"ג מותר כמו שבארנו. כבשין של עו\"ג שדרכן לתת לתוכן יין לפעמים אעפ\"י שאינו יודע שכולן נותנין לתוכו יין אסורים באכילה ואף על פי שסתם יינם אינו אסור אלא מדבריהם אסרו מספק. והרחק הוא שעשו כדי להתרחק מתבשילהם ומכבשיהן של עו\"ג. כבשין שבידוע שכלן נותנין לתוכן יין אף על פי שאינו ידוע שנתנו לתוך אלו ממש אסורים בהנאה כאלו וודאי נתנו לתוכן יין. ויש מי שאומרים שכולן אסורין בהנאה לפי שהיין בתוך אלו מכשיר את כולן והרי אלו כאילו היין שבהן עיקר ולפיכך כולן אסורים בהנאה. ויש מרבותי שהורו שימכרו כלן חוץ מדמי יין נסך שבהם וכיצד משערין ואנו לא ידענו כמה נותנו בהם אומדין כמה דרכן לערב בכיוצא באלו וימכרו חוץ מדמי יין נסך שאנו אומדין שנתנו בהן. ויראה לי שזהו עיקר. הזתים שהעו\"ג כובשים אותם מותרים ואפילו באכילה ואפילו הרפויין הרבה שאם תאחזנו ותשמט גרעינתו מותרת ואין חוששין שמא זלפו עליהם יין אלא שמנן הוא שרבה עליהן ומחמת כן הם רפויין : "
            ],
            "The Seventh Gate": [
                "<b>השער השביעי: בבישולי עו\"ג ופת של עו\"ג:</b> הפת של עו\"ג אסורה ולמה אסרוה מפני קירוב הדעת חששו חכמים שאם תהא פת של עו\"ג מותרת יבא לאכול עמו ויתחתן עמו כדרך שאמר הכתוב וקרא לך ואכלתו מזבחו ולקחת מבנותיו לבניך. הפת חיי נפש יש בו ומפני תקלותו אסרוהו ומפני שחיי אדם תלוי בו עמדו עליו והתירוהו במקצת. כיצד פת של בעלי בתים אסרוהו לעולם. ואין מתירין אותו אלא מפני סכנות נפשות כשאר אסורים של דבריהם. ויש מגדולי המורים שאסרו אא\"כ צם שלשה ימים בלא מאכל. ובשם מקצת גאונים אמרו שמשום עונג שבת מתירין אותה אם לא היה לו מה יאכל בשבת אוכל אפילו פת של בעלי בתים. איסורו של פת אף על פי שמחמת חשש חתנות נגעו בו אפילו בביתו של ישראל אסרוה ואפילו חוץ לעיר שלא חלקו באיסור כדי להתרחק ביותר מן החתנות של עו\"ג שעיקר הדת תלוי בו שנאמר וקרא לך ואכלתו מזבחו ולקחת מבנותיו וזנו בנותיו אחרי אלקיהם והזנו את בניך אחרי אלקיהם. לפיכך האוכל פת מבעלי בתים של עו\"ג בשום מקום עבריין הוא. שעבר על גזירת בית דין ואם ת\"ח הוא אסור לספר שמועה משמו. עד שיפרוש ויקבל על עצמו דברי חברות. פת של פלטר אין תקלות החיתון מצוי בו כל כך שאין כאן קירוב הדעת אומנותו הוא ובאומנותו הוא עוסק והכל לוקחין ממנו ולפיכך התירו לקנות פת ממנו במקום שאין פלטר ישראל מוכר פת כמוהו היה שם פלטר ישראל מוכר פת כמוהו אסור ואם לא היה פת פלטר ישראל כפת פלטר עו\"ג לוקח מפת פלטר עו\"ג שערב לו יותר ופלטר עו\"ג שלקח פת של עו\"ג בעלי בתים אסורה כבעל הבית. עו\"ג שלקח פת של פלטר עו\"ג מותרת שלא הלכו באיסור זה אחר מי שהפת בידו עכשיו אלא מי שאפאה. כותח של עו\"ג אמרו משמן של גאונים שאין חוששין לו משום פת שיש בו שלא אסרו פת אלא משום חתנות וכותח אין בו משום חתנות. הפת שלשה מלאכות יש בו. הסיק התנור. ואפייה. והיפוך גחלים להוציא חומן לקרב את האפייה. נעשה אחת משלש אלו ע\"י ישראל הפת מותרים. יש מגדולי המחברים שהתירו אפילו השלך ישראל קיסם לתוך התנור שאף קיסם הוא מוסיף חום והרי זה כמהפך בגחלים ויש מי שאומר שאין קיסם מועיל שאין זה מלאכה גמורה אלא קצת מלאכה. ודברי ראשונים נראין לי עיקר. שאין לך כל קיסם וקיסם שאין מוסיף החום ומקרב האפייה כהפוך גחלים. וכן נהגו ומנהגן ישראל תורה היא. ירקות או בשר או דגים ששלקו או שבשלו אותן עו\"ג אסורים בדבר זה גם כן אסרו משום חתנות. במה דברים אמורים בשהתחיל עו\"ג וגומר בשולו. אבל אם לא נעשה הכל ע\"י עו\"ג מותרת כיצד הניח עו\"ג על האש ובא ישראל והפך בו קודם שהגיע למאכל בן דרוסאי מותר הניח ישראל ומיד בא עו\"ג והלך בו הרי זה מותר. הניח עו\"ג והגיע מחמת מעשיו למאכל בן דרוסאי אף על פי שבא ישראל וגמר בשולו הרי זה אסור לפי שכל שהגיע למאכל בן דרוסאי הרי הוא כמבושל. איזהו מאכל בן דרוסאי כל שהגיע לשליש בישולו. הניח ישראל על גבי גחלים עוממות שלא היה התבשיל מתבשל עליהם אם בא עו\"ג והפך בהם ונתבשל הרי זה אסור שכל שלא היה יכול לבא לידי מאכל בן דרוסאי בהנחת ישראל אין הנחתו נחשבת לכלום. הרי זה כאילו הניח עו\"ג וגמר עכו\"ם. הניח ישראל על גבי האור והניח עו\"ג לשמור ולהפך בו ואינו ידוע אם סלקו עו\"ג מעל האור עד שלא הגיע למאכל בן דרוסאי אם לאו הרי זה מותר ואין חוששין לו דספק בשל דבריהם הוא ולקולא. ועוד שאין לו הנאה בסילוקו עד שנחוש שסלקו והחזירו. כשאסרו בשולי עו\"ג לא אסרו אלא בשנתכוין העו\"ג לבשל אבל אם לא נתכוין העו\"ג לבשל מותר. לפיכך עו\"ג שהסיק את התנור להשליך שם יתדות רטובות של עץ כדי לייבשן והיתה דלעת וכיוצא בזה טמונה בתנור ועו\"ג לא ידעה הרי זו מותרת לפי שלא נתכוין העו\"ג לבשל לא הדלעת ולא היתידות אלא לחזק היתידות. וכן עו\"ג שחרך את ראש הבהמה אף על פי שהעבירו על האש עד שנצלו ראשי האזנים שהן רכין הרי זה מותר לאכול מהן לפי שלא נתכוין זה לבשל אלא להשיר השער. וכן כל כיוצא בזה נתכוין לבשל כלום אף על פי שלא ידע ולא הרגיש בתבשיל זה של ישראל הרי זה אסור שהרי נתכוין לשם תבשיל בעולם. אף על פי שאמרו שהמליח הרי כרותח של צלי והכבוש הרי הוא כמבושל עו\"ג שמלח בשר או דגים או שכבשן מותרין שלא אסרו אלא דבר שנתבשל או נצלה ע\"י האור. דברים יש שנכשרין באכילה ע\"י עישון עשנן עו\"ג הרי אלו מותרין שלא אסרו אלא מה שנעשה ע\"י האור כמו שאמרנו. כשגזרו חכמים על בשולי עו\"ג לא גזרו אלא על דבר שאינו נאכל כמות שהוא חי ודבר חשוב שראוי חי ודבר חשוב שראוי להעלותו על שלחן מלכים אם לאכילה אם ללפת בו את הפת. דבר הנאכל כמות שהוא חי אף על פי שהוא ראוי להעלות על שלחן מלכים או שאינו ראוי להעלות על שלחן מלכים אף על פי שאינו נאכל כמות שהוא חי אין בו משום בשולי עו\"ג. ולפיכך דייסא מותרת וכן הקליות מותרין לפי שהחטה נאכלת כמו שהיא חיה הרבה אנשים כוססין אותו. הדגים הקטנים המלוחים שבשלן עו\"ג הרי אלו מותרין אף על פי שהן עולין על שלחן מלכים מחמת מלחן הרי הן נאכלין כמו שהן היין משעה שנמלחו ואין הפרש בין שמלחו ישראל ובשלן עו\"ג ובין שמלחן עו\"ג ובשלן ישראל בין מלחן עו\"ג ובשלן מותרן שמשעה שמלחן הכשירין לאכילה ועדיין מותרין הן כמו שבארנו שאין המליחה אוסרתן. וכשחוזר ומבשל דבר הנאכל כמו שהוא חי בישול דגים גדולים מלוחים אף על פי שיש מקצת אנשים אוכלים אותן חיין מחמת מולחן אכילה זו אכילת הדחק היא הרבה ואינה אכילה היא לפיכך בשולן עו\"ג הרי אלו אסורין ויש מן החכמים שהתירו והראשון נראה עיקר. וכן בצים שבשלן עו\"ג הרי אלו אסורין שעולין הן על שלחן מלכים ואינם נאכלין כשהן היין אלא בדוחק גדול ולא לכל אדם תמרים המתוקים שבשלן עו\"ג בתנור מותרין דנאכלין כמו שהן היין לכל אדם תמרים שהם מרים הרבה שאין נאכלין לעולם אלא ע\"י האור אסורין שאף הם מתוקים הם אחר כך ועולין על שלחן מלכים ואינם נאכלין אלא ע\"י האור. והקטניות יש מקצת אוכלין אותם כשהן חיין אף הם אסורים לפי שאין נאכלין אלא ע\"י דחק גדול. דבר הנאכל כמות שהוא חי שנתערב עם דבר שאינו נאכל כמות שהוא חי ובשלן עו\"ג רואין אם עיקר התבשיל מן הדברים שיש בהם משום בישולי עו\"ג הרי זה אסור. ואם עקרו מן הדברים שאין בהם משום בשול עו\"ג הרי זה מותר לעולם הולכין אחר העיקר ומניחן את הטפל בין להקל בין להחמיר. ולפיכך הרסנא שעושין לדגים והוא מציר דגים הנאכל כמו שהוא חי ומקמח הרי זה אסור שאין הציר עיקר אלא הקמח וכן כל כיוצא בזה. ואותן לחמין שעושין בתבלין וטחים פניהם בבצים לנוי הרי אלו מותרין שהלחמים עיקר והם מותרין שלחמי הפלטר הם. וביצה שעליהם טפילה היא להם. כל שאסרו חכמים כענין של תורה אסרו ולפיכך כשם שפליטת איסורי תורה אוסרות תערובתן גם אסורים של דבריהם כן. ולפיכך בשר או דגים שבשלו עו\"ג עם הירקות הנאכלין כמות שהן חיין הירקות אסורות. וכן בשר שמבשלין בתוך הפת אם בשלן עכו\"ם אעפ\"י שהסיק ישראל את התנור אין הפת אסורה מחמת בשולי עו\"ג הרי היא אסורה מחמת פליטת הבשר דכל שנאסר הבשר מחמת בשולי עו\"ג אף פליטתו נאסר והוא שנבלע בפת ואסור וכן הסכימו גדולי המחברים והוא עיקר ולפיכך הכלים שבשלו בהם העו\"ג דברים שיש בהן משום בשולי עו\"ג אסורים. ולפיכך צריך ליזהר בשפחות נכריות שמבשלות לעצמן בבית רבן ישראל בקדירות של ישראל שלא יניחו הן על גבי האור ואם קדמו והניחו צריך שיהפך בו ישראל קודם שיגיע למאכל בן דרוסאי כמו שבארנו : <b>נשלם בית שלישי</b>"
            ]
        },
        "The Fourth House": {
            "The First Gate": [
                "<b>הבית הרביעי: איסור התערובות והכשירן וחלקתי אותו לארבעה שערים: <br><br>שער הראשון: בביאור שיעורי התערובות באיסורין והכשירן וכיצד יאסור האיסור את ההיתר בתערובות ובמה תהיה תקנתו:</b> איסור שנתערב בתוך ההיתר אעפ\"י שלא נימוח ועומד בעינו וזורקו אוסר את תערובתו בפליטתו אם אין בהיתר ששים כנגד כל החתיכות של איסור. לפי שאין ידוע כמה פלטה עד שנשער בו ולפיכך מן הספק משערין בכולו. ולא באיסורי תורה בלבד אמרנו אלא אפילו באיסורים של דבריהם ככחל וכיוצא בו משערין בכולו וממנו אתה למד למי שבישל איסור בקדירה ואחר כך בישל בה היתר ביומה שמשערין בכל הקדירה ולא באומד פליטתה. ויש מי שאומר שלא אמר אלא באיסור שאינו חוזר להכשירו ככחל וכיוצא בו וכן בקדירה של חרס שאין החרס יוצא מידי דופנו לעולם אבל בקדירה של מתכת וכף של עץ וכיוצא בזה אין משערין בכולו אלא אומרין אומד יפה כמה יצא ממנו ומשערין בו והראשון עיקר. ניער כזית חלב בכף חדשה ואחר כך ניער בה ביומה קדירה של בשר אין משערין בכל הכף אלא בכזית חלב שניעור בה שהרי נודע האיסור כמה היה. היה הכף ישינה שניער בה את הבשר הרבה וביומה ניער בה כזית חלב יש מי שאומר שבזו משערין בכל הכף לפי שהיא בלועה מבשר בחלב והרי כל הבלע חתיכת איסור כחתיכת נבילה ולא נודע שיעור כל מה שבלעה וכל מה שפלטה ולפיכך משערין בכולה כמו שאמרנו. ויש מרבותי שהורו שאין אומר בבלע חתיכה עצמה נעשית נבילה ולפיכך בין בחדשה בין בישינה אין משערין אלא בכמה שבלעה מן האיסור. דברים שאמרנו בשאין שם קפילא לטעום את התבשיל אבל אם יש שם קפילא עכו\"ם ונתערב מין בשאינו מינו טועמו ואם אמר במסיח לפי תומו שאין ניכר טעם האיסור בתבשיל מותר בידוע שאין בתערובתו אחד בששים קפילא זה שאמרנו לא שיהא אומן אלא אפילו סתם בני אדם. שהטעם שאינו נרגש לסתם בני אדם אינו טעם. היה אומן יראה שאפילו שאלוהו אם נרגש בו טעם האיסור ויודע דלענין איסור והיתר שואלין אותו סומכין עליו שאומן אינו משקר כדי שלא יקלקל אומנתו שיצא עליו שם רע שאינו בקי באומנתו. ויש מי שאוסר עד שיהא אומן ואומר במסיח לפי תומו. הצונן אינו מפליט ואינו מבליע לפיכך אינו אוסר בנגיעתו את ההיתר כמו שיתבאר. מה הוא שאוסר החם. באיזה חם אמרו יש מי שאומר שאין מפליט ומבליע אלא חם הראוי לבשל ולפיכך חם של כלי ראשון שהוא מבשל הוא שיש בו כח להפליט ולהבליע אבל כלי שני שאינו מבשל אינו מפליט ואינו מבליע וכן עירויו של כלי ראשון אינו מפליט ואינו מבליע. שאין עירוי של כלי ראשון ככלי הראשון. ואין דברים אלו נכונים שחום בית השחיטה וחום חלב הכסלים מועט הוא מחום כלי שני ומפליטין ומבליעין. כמו שיתבאר שאין הבליעה והפליטה תלוין בבישול ולפיכך חוששין לכל חום שע\"י האש ואפילו אין היד סולדות בו כמו שבארנו.",
                "המלח מחמם ומפליט ומבליע שהמליח הרי הוא כרותח לפיכך בשר שחוטה שנמלחה עם בשר נבילה אסורה. וכן דג טהור שמלחו עם דג טמא. במה דברים אמורים כשהיו שניהם מלוחים וכן כשהיה הטמא מליח והטהור תפל. אבל אם היה טהור מליח וטמא תפל מותר לפי שאין חום המלח גדול שיפליט החתיכה שלא נמלחה אעפ\"י שהחתיכה המלוחה נוגעת אליה החתיכה המלוחה מבלעת החתיכה הטפילה מה שהיא פולטת ואינה מפליטה ציר של עצמה אלא מעט ואותו מעט אין בו כח להבליעה בחתיכה המלוחה מפני שחתיכה המלוחה פולטת וכל שהיא פולטת הרבה אינה בולעת אותו המעט. דברים אלו שאמרנו יראה לי דווקא כשהיה טמא המליח למטה והטהור התפל למעלה. שהתחתון גובר ומחמם את העליון ומבליעו אבל אם היה הטהור התפל למטה והטמא המליח למעלה אינו אוסר את התחתון אלא כדי קליפה. שהטהור שהוא התחתון צונן וגובר ומצנן את העליון ואינו בולע אלא כדי קליפה. ובמה דברים אמורים כשהיה הטמא שמן לפי שהשומן מפעפע ואפילו ע\"י צלייה ואפילו ע\"י מליחה ונבלע בכל ההיתר ואוסר את כלו אלא אם כן יש בו ששים של היתר כנגד כל האיסור. אבל אם אין הטמא שמן אף על פי שהוא למטה והטהור למעלה אינו אוסר אלא כדי קליפה. לפי שאין בו כח לפעפע לא ע\"י צלייה ולא ע\"י מליחה שאין המליחה כרותח של מבושל אלא כרותח של צלי. ולפיכך כל איסור שאינו מפעפע שנמלח עם ההיתר כגון בשר שנמלח עם שומנו של גיד ועם קנוקנות שבו וכן שנמלחו עמו הקרומות האסורים קולף ואוכל את השאר שאין שומנו של גיד וקנוקנות וקרומות מפעפעין בין בכלי בין במליחה ואינם אוסרין אלא כדי קליפה בלבד מליח זה שאמרו בשנמלח הרבה עד שאין ראוי לאוכלו עם מלחו אבל כל שנמלח פחות מכאן אינו כרותח אלא כצונן ואפילו קליפה אינו צריך אלא מדיח בצונן. איזהו מלוח שאינו נאכל מחמת מלחו כל שנמלח כדרך שאדם מולח בקדירה ויש מגדולי המורים שאמרו שהוא הבשר מולחו להצניע ולהוליכו לדרך. והראשון עיקר. ויש דברים חריפין שמבליען בחריפותן כמו שיתבאר. עוף מליח שנפל לתוך כד של חלב או אפילו לתוך כד של רותח שנותנין לתוכו מלח אם נאכל הוא עם מלחו הרי הוא כצונן שנפל לתוך צונן שהכותח מלח מעט יש בו ונאכל הוא עם מלחו לפיכך מדיחו ודיו ואם היה מליח הרבה עד שאינו נאכל מחמת מלחו או שהוא צלי וחם צריך קליפה כחם שנפל לתוך צונן וכן אם היה צונן שנפל ומתובל בתבלין. ואם הוא צלי חם (ויש בו קנקנים או שהיה מתובל ויש בו נקעים בולע) (הערה. ויש בו נקעים או שהיה מתובל בתבלין בולע. כן הוא הנוסחה עפ\"י תהה\"א וכצ\"ל). הוא דרך הנקעים הרבה וכלו אסור. אסור להניח כד של מלח על גבי כד של כותח לפי שהמלח שואב את הכותח ושמא יאכל אותה עם הבשר אבל מניחו על גבי חביות של חומץ של עו\"ג ואינו חושש. דגים שעלו בקערה מותרין לאכלן בכותח וכבר נתבאר בשער הרביעי מבית השלישי בבשר בחלב. הדם היוצא בשעת שחיטה ובגמר שחיטה חם קצת ומבליע וכבר נתבאר בבית ראשון בשער במה שוחט דיני השוחט בסכין של עו\"ג והשוחט בסכין ששחט בו טריפה הבשר והחלבים חמים קצת סמוך לשחיטת הבהמה ולפיכך לא יתן אדם הכסלים על הבשר בעוד שהחלב עליהן שהחלבים זבין ובולע הבשר ואם עבר ונתן קולף קצת מן הבשר וכבר נתבאר בבית השלישי בשער השלישי בניקור הבשר שהדברים החריפין מבליעין ולפיכך צונן שחתכו בסכין שחתכה בו בשר אסור לאכלו בכותח שהצנון חריף ובולע מן השמנינות שנקרש על הסכין. במה דברים אמורים בשלא טעמו קודם שיאכלנו עם הכותח אבל אם טעמו היטב ולא הרגיש בו טעם בשר מותר לאכול עם הכותח לאחר שידיח היטב במקום החתך דכיון שאין טעם בשר נרגש בו בידוע שלא נבלע ממנו כלום. חתך בו קישואין ודלועין ואבטיחין גורר מקום החתך ואוכל בידוע שלא בלעו שאינה חריפין וכן אין בטבעם למשוך גרירה זו במקום הדחה עומדת אלא שאי אפשר להדיחם לפי שהם רבים ואם ידיחם כל שכן שיבלע בהם השמנינות הדבוק על פניהם. ואם חתך בו לפתות מדיח מקום החתך היטב ומותר לאוכלן בכותח. חתך בו סילקא אסור אעפ\"י שאינה חריפה כצנון כח משיכה יש לה בטבעה. ואם עירב בחתיכה לפתות אינה צריכה רק הדחה כלפתות לפי שהלפתות מתוקים הרבה ומונעים במתיקותם כח משיכתם מן הסילקא. ולפיכך מדיח ודיו. איסור זה של צנון וסילקא יש מי שאומר שהוא עד כדי קליפה עבה שהיא הנקראת בכל מקום נטילת מקום והשאר מותר. ויראה לי שהכל אסור הרבה הם בולעים שכן אסרו קורט של חלתית מפני שמחתכין אותו בסכין של עו\"ג ולא התירוהו בנטילת מקום.",
                "יש איסור שהוא מפעפע ויש איסור שאינו מפעפע. מן הדברים שאינן מפעפעין הוא שומנו של גיד וקנוקנות שבו ולפיכך אין אוסרין את תערובתן אלא כדי קליפה. במה דברים אמורים ע\"י צלי או ע\"י מליחה כמו שבארנו אבל ע\"י בישל הרוטב מוליך את האיסור ופושטו בכל. והוא שניער את הקדירה או שכסה אותה הרוטב מכסה את הכל. כל הכבושין הרי הן במבושלין. החלב והשומן מפעפעין ולפיכך אפילו על ידי צלי ואפי' מליחה אוסרים את הכל עד שיהא בהיתר ששים כנגד כל האיסור. לפיכך גדי שמן שצלאו בחלבו אם אין בכל הגדי ששים כנגד כל החלב שבו אסור לאכול אפילו מראש אזנו שהחלב מפעפע בכל במה דברים אמורים בגדי שמן אבל בכחוש אף על פי שאין בגדי ששים כנגדו כל החלב שבו אינו אסור. שהחלב אינו מפעפע אלא כדי קליפה וקולף ואוכל עד שמגיע לחלבו שהחלב של בהמה כחושה כחוש הוא בטבעו ואינו מפעפע. ויש אומרים שצריך נטילת מקום. והראשון נראה לי עיקר אלא שיש לחוש לדברי המחמירים באיסורין של תורה. כוליא שצלאה בחלבה מותר לפי שהקרום מפסיק בינה ולבין החלב ומונע את הכוליא מלבלוע. ואף על פי שהקרום בעצמו אסור כמו שבארנו שהקרומות אינן מפעפען. רוב כל האיסורין שיעורין בששים. וכשמשערין משערין ברוטב ובקיפה ובחתיכות ואפילו עצמות מצטרפין לבטל ולא עוד אלא אפילו עצמות של חתיכות איסור מצטרפין לבטל את האיסור כדרך שקליפי איסור מצטרפין עם אוכלי ההיתר לבטל את האיסור. מוח שבעצמות האיסור אסור ומצטרף עם האיסור חרסי הקרירה אין מצטרפין עם ההיתר לבטל את האיסור. כזית של איסור שנפל לתוך הקדירה שיש בה יתר מששים של היתר ונצמק ההיתר ונמצא שעכשיו אין בהיתר ששים כנגד האיסור אסור אף על פי שמתחילתו לא היה בו כח לאיסור לאסור ההיתר עכשיו שנתמעט חוזר ואוסר לא תהא קדירה זו חמורה יותר מקדירה אחרת. ואילו נפל כזית זה לתוך קדירה אחרת שאין בה ששים אוסר אף עכשיו אוסר בקדירה זו. יש מי שהורה שאומרין אימור יפה כמה בלוע מן ההיתר בתוך דופני הקדירה ורואין אותו כאילו הוא כעין הקדירה ומצטרף לבטל את האיסור. ויראה לי דדוקא במין במינו שבטל ברוב מן התורה ושיעור ששים בזה מדברי סופרים ולפיכך הולכים בהם להקל אבל מין בשאינו מינו דכזית בכדי אכילת פרס מן התורה ואפילו טעמו (של גיד) כעיקרו אין הולכין בו להקל ואין משערין אלא מה שבא לפנינו בתוך הקדירה היתר שבה בעין כנגד האיסור. כבר בארנו שהאיסור מפעפע אפילו בצלי אוסר את הכל ואפילו עבר מעל האש ונפל איסור חם על איסור חם אוסר הכל. היה אחד חם ואחד צונן ונפל האחד על חברו התחתון גובר לעולם. כמו שבארנו למעלה. ולפיכך נפל חם לתוך צונן אינו אוסר אלא כדי קליפה. ואם נפל צונן לתוך חם הכל אסור.",
                "טיפת חלב שנפלה על חתיכת של בשר אם יש באותו טיפה ליתן טעם באותו חתיכה חזרה כל אותה החתיכה כחתיכת נבילה עד שאפילו היה באפשר לסחוט החלב שבה ולהוציאו כלו אפילו כן אסור לפי שאין כאן איסור מעורב לתוך היתר אלא כל אחד ואחד דבר בפני עצמו ותערובתו אוסרתו וחוזר הכל כגוף אחד של איסור והרי זה כבשר בחלב וחלב בבשר. ולפיכך בין שחזר ונפל לתוך יורה של חלב בין שנפל לתוך קדירה של בשר אסור עד שיהא בו ששים כנגד כל החתיכות מה שאין כן בשאר אסורים שאם נפל איסור על גבי חתיכה של היתר ואסרה ונפלה אותו חתיכה לתוך קדירה אחרת אינה נאסרת אלא לפי חשבון האיסור שבה. שלא אמרו חתיכה עצמה נבילה אלא בבשר בחלב בלבד. במה דברים אמורים בשלא ניער ולא כיסה מתחילה. ולפיכך קבלה החתיכה טעם החלב ואסרה ונעשית כחתיכת נבילה. אבל ניער הקדירה יפה מיד כשנפלה טיפת החלב עליה קודם שתספיק ליתן טעם בחתיכה או שכיסה את הקדירה אין משערין טיפת החלב כנגד אותו החתיכה לבד אלא כנגד כל מה שבקדירה שע\"י שניער או שכסה הרוטב פושט החלב בכל ולפיכך הכל מצטרף לבטלו ואין חוששין שמא לא ניער יפה ולא כיסה יפה יפה. הפרש יש בין בשר בלב לשאר איסורין שנתנו טעם בחתיכה של היתר שהבשר שנאסר מחמת החלב שנתן בו טעם אין רואין אותו כחלב שאסרו אלא הכל כבשר בחלב וחלב בבשר כמו שבארנו. אבל בשאר אסורים רואין אותו כדבר שאסרו ולפיכך מלח שנאסר מחמת דם או ציר של נבילה ונפל לקדירה ויש בקדירה ששים כנגד ממשו של מלח אעפ\"י שטעם המלח נטעם ונרגש בקדירה וטעם אינו בטל אפילו הכי מותר לפי שאין רואין את המלח כמלח אסור מחמת עצמו וכמלח של ע\"ז אלא בדם או כציר שאסרוהו. דברים אלו שאמרנו שאין חתיכה שנאסרה מחמת בליעה שאר האיסורין נעשית נבילה ואינה אוסרת אלא לפי חשבון האיסור שבה מכל מקום אם נפלה לבסוף לקדירה אחרת שיש בה ששים כדי לבטל האיסור הבלוע שבה אין החתיכה בעצמה חוזרת להיתרה לפי שהאיסור שבה אינה נפלט לגמרי ממנה ואינו נבלל בתוך ההיתר שבקדירה מה שאין כן בדבר הנבלל והנמוח שאילו נפל דם וכיוצא בו לתוך רוטב של היתר ואסרו מחמת מיעוטו וחזר ונתרבה הרוטב של היתר עד שיהא בו בין כלו ששים לבטל את הדם הכל מותר לפי שהכל נבלל ונתערב האיסור בין כל ההיתר. חתיכה שנאסרה מחמת שקבלה טעם ממקום אחד אינה אוסרת חברותיה. אעפ\"י שנוגעת בהן כששתיהן חמות ואפילו נצלו שתיהן כאחד ונוגעת זו בזו בשעה שהן על גבי האש שהדבר הבלוע אינו יוצא מחתיכה לחתיכה אלא ע\"י רוטב שאם אתה אומר כן אין לך איסור קליפה שהקליפה אוסרת קליפה הסמוכה לה וכן לעולם. ואפילו היתה חתיכת ההיתר שמנה ושומן שבה מפעפע. לפי שאין השומן של היתר מוליך עמו את האיסור. אלא במקום שהאיסור יכול להלוך בטבעו. במה דברים אמורים כשבלעה איסור שאינו מפעפע אבל אם בלעה מן הדברים המפעפעין בטבעת יראה לי שאוסרת חברותיה בין בצלי בין שנוגעת זו בזו חם בחם שהאיסור בעצמו הבלוע מפעפע ויוצא אפילו מחתיכה לחתיכה. דברים אלו שאמרנו אפילו בבשר בחלב שהחלב אינו מפעפע ואפילו שעשאוהו כחתיכת נבילה כמו שבארנו לא עשאוהו כנבילה עצמה לדבר זה.",
                "איסור שנתערב בהיתר דבר תורה מין במינו בטל ברוב אלא שהחכמים הצריכו שיעורים אחרים לפי מה שהוא אסור כמו שיתבאר. ומין בשאינו מינו אם יש כזית מן האיסור בכדי אכילת פרס אסור ולוקין עליו וזהו שקראוהו חכמים טעמו וממשו פחות מכאן אסור דבר תורה עד שיתבטל במיעוטו בששים אלא שאין לוקין עליו וזהו שקראוהו חכמים טעמו ולא ממשו לפיכך אם נתערב לפנינו איסור לתוך היתר ולא עמדנו על שיעורו ונפל לתוך היתר שאינו מינו הרי הכל אסור מספק דכל ספק בשל איסורי תורה אסור דבר תורה כודאי עד שנודע שיש בהיתר בברור ששים כנגד איסורו או שטעמו גוי אומן ואומר שאין בו טעם אותו איסור דבר תורה וכמו שבארנו למעלה. נפל לתוך מינו וכל שנתברר שרבה ההיתר על האיסור ספקו מותר לפי ששיעור ששים במין במינו בדבריהם וכל ספק של דבריהם להקל. אבל אם לא נתבאר שרבה ההיתר על האיסור הרי זה ספק בשל תורה וכל ספק בשל תורה אסור. ויראה לי שאם נפל לתוך מינו ושאינו מינו רואין את שאינו מינו כמי שאינו ומינו רבה עליו ומבטלו כדרך שאמרנו רואין את מינו כמי שאינו להקל. כמה שיעור אכילת פרס יש מי שאומר שהוא ארבעה בצים ויש מי שאומר שהוא שלשה בצים ולזה הדעת נוטה. דברים אלו שאמרנו בשאין ההיתר והאיסור לפנינו אבל בשהם לפנינו ולא עמדנו על שיעור פליטתו הולכין בו להחמיר אפילו בשל דבריהם שכל שאסרו כשל תורה אסרו. ולפיכך כחל שנפל לתוך קדירה של בשר אף על פי שחלב הכחל מדברי סופרים ולא עמדנו על שיעור החלב שנפלט ממנה משערין בכל הכחל כמו שיתבאר עוד. כבר בארנו שהאיסור שנתערב בתוך ההיתר מין במינו בטל ברוב בשל תורה ומין בשאינו מינו בטל לעולם בששים חכמים החמירו במקצתן ולא נתנו שיעור אחד לכלם ואף באסורים של דבריהם כמו שיתבאר. וכן אין הכשר האיסורים בענין אחד אלא כל אחד ואחד לפי מה שהוא ענין. כיצד יש איסור שאוסר תערובתו בכל מה שהוא ההיתר. ויש מי שאוסר אפילו בריחו ויש מי שאוסר תערובתו עד שירבה עליו ההיתר תתק\"ס חלקים כנגד האיסור ויש מי שאוסר במאה כתרומה שנתערבה במאה ויש במאתים כערלה וכלאי הכרם אלא שאין לנו עסק כאן בתרומה וערלה וכלאי הכרם. ויש מי שאוסר עד שיהיה שם ששים ואחד היתר כנגד איסור. ויש מי שאוסר עד ששים. ואלו הן רוב כל האיסורים שבתורה ושבדבריהם. ויש שבטל בחמישים ותשעה. ויש שבטל ברוב. ויש שאוסר בפליטתו לעולם. אלא שבזמן שמכירו וזרקו אוכל את השאר. ודברים אלו יתבארו בשער זה.",
                "כל דבר שיש לו מתירין אינו בטל לעולם ואפילו נתערב באלף. במה דברים אמורים שנתערב במינה אבל נתערב בשאינו מינו הרי זה בטל כשאר האיסורים ויראה לי שלא אמרו דבר שיש לו מתירין אלא כשמתיר עתיד לבא על כל פנים כביצה שנולדה בי\"ט שנתערבה באחרות שהיא מותרת לערב על כל פנים. וכן אם שמתיר בידו לעשותו בלא הפסד כטבל שנתערבה בפירות מעושרין ויש בידו עוד טבלים אחרים שהרי יכול להפריש על הטבל שנתערב מן הטבל שלפניו שעתיד עדיין לתקנו. וכן כל כיוצא בזה. אבל במה שאין בידו ואינן וודאי שיבא המתיר אינו בדין דבר שיש לו מתירין. ולפיכך ביצה של ספק טריפה שנתערבה באחרות אף על פי שאפשר שתטעון עוד התרנגולת ויתרו כלן או שתחיה התרנגולת שני עשר חדש אין זה כדין דבר שיש לו מתירין לפי שאין המתיר וודאי ואינו בידו ולפיכך בטלה היא כביצה טמאה שנתערבה באחרות וכן כל כיוצא בזה. בהמה או עוף חיים שהם ספק טריפה שנתערבו באחרים אפילו באלף אינם בטילים שבעלי חיים אינם בטילים לעולם שחשובין הן. נתפזרו כלן מותרין. שאני אומר כל שהוא פורש מן הרוב הוא פורש. במה דברים אמורים בשנתפזרו מעצמן אבל הנידן ונתפזרו אסורים גזירה שמא יקח הוא ממקום קבוצם. וכן אסור לקבצם במקום צר כדי שינודו ויתפזרו שכל שהוא גורם נדנודם יש לגזור שמא יקח ממקום קביעתם. פרשו מקצתם למקום אחד ורוב למקום אחד המועטין מותרים והמרובין אסורין שאני אומר איסור לתוך הרוב נשאר. נאבד אחד מהם או שטבע אחד מהם בים השאר מותרין שאני אומר אותו שנאבד או שנטבע הוא אותו של איסור. והוא שנאבד מעצמו ולא שאבדוהו בידים. נשחטו כלן אם בשוגג כלן מותרין שכבר בטל חשיבותן ואין קונסין שוגג מחמת מזיד אבל אם שחטין במזיד כלן אסורין. חתיכה של נבילה או של דג טמא או חתיכת בשר בחלב שנתערבה בחתיכה של היתר אם חתיכה קטנה היא שאין ראוי להתכבד בפני האורחין לכשתבשל אינה חשובה ובטילה כמו שיתבאר וכן אם היא גדולה ביותר שאין דרכן של בני אדם ליתן כיוצא בה לפני אורחים אינה חשובה שעומדת היא לחתוך ובטלה אבל אם היתה בינונית שדרכן של בני אדם להתכבד בכיוצא בזה לפני האורחים אינה בטילה לעולם ואפילו נתערבו באלף שאין דבר חשוב בטל בעמדו בחשיבתו. במה דברים אמורים לבטל את עצמו אבל פליטתו בטלה בששים שאין לפליטתה חשיבות. דברים אלו שאמרנו בחתיכה שהיא אסורה מעצמה כחתיכת נבילה ודג טמא ובהמה טמאה ועוף טמא שאיסורן מצד עצמן אבל חתיכת היתר שנאסרה מחמת בליעת איסור הרי הוא כשאר אסורים שאינן חשובין שאין הבלע חשוב שלא להתבטל חוץ מבשר בחלב לפי שהוא כחתיכת נבילה כמו שבארנו. חזרו ונחתכו החתוכות לאחר שנתערבו עד שאינן חשובות להתכבד בפני אורחים בטל חשיבותן והרי הן מתבטלות והוא שהן נחתכו בשוגג כמו שבארנו.",
                "איסור קבוע שניכר ונודע מקומו. אין הולכין בה להקל אחר הרוב ואפילו רבה ההיתר על האיסור כל מה שהוא ואפילו אלף. כיצד תשעה חניות כולן מוכרות בשר שחוטה ואחת מוכרת בשר נבילה ולקח מאחת מהן ואינו יודע מאיזה מהן לקח אסור דכל קבוע כמחצה על מחצה דמי. במה דברים אמורים כשלקח הוא מן הקבוע או שיצא אחד ממקום קביעותם ואינו יודע מאיזה מהן לקח שהספק נולד לו בקבוע. אבל אם נולד לו הספק בפירש מותר. כיצד הרי שמצא בשוק אע\"פ שכל הבשר הנמצא באותו העיר אינו בא אלא מאותן חניות אעפ\"כ מותר לפי שלא נולד הספק בקבוע אלא בפירש כי הפורש מן הרוב הוא פורש. יש איסור שריחו אוסר כאילו נתערב גופו של איסור בתוך ההיתר. כיצד בשר נבילה שמן שצלאו בתנור אחד עם בשר שחוטה. ריח הנבילה הולך ומתערב עם בשר שחוטה ואוסרן. ולא עוד אלא אפילו בשר שחוטה שמן שצלאו עם בשר נבילה כחוש אסור ריח השמן עם הבשר הולך ומפטם את בשר הנבלה הכחוש וחוזר בשר הנבילה ומתערב עם הכשירה ואוסרו. וכן דג ובשר שצלאן בתנור אחד אסור לאכול הדג עם הכותח כאילו נתערב הבשר עצמו עם הדג. וכן הפת שאפאה בתנור עם הבשר אסור לאוכלו בכותח. במה דברים אמורים כשנצלו בתנור אחד צר או כיוצא בו אבל אם נצלו במקום רחב הרוח מפזר ואין כחו גדול להיותו כמתערב עם בשר השחוטה או הפת והדג. ויש מי שהורה בכל אלו להתיר וכן הסכמת רוב גדולי המורים הראשונים והאחרונים. ומכל מקום אסור לצלותם בתנור אחד צר. ואם בא לבשלן בקדירה זו לעצמו וזו לעצמו אפילו בתנור במקום צר ואפילו פי הקדירה מגולה מותר. ואפילו לכתחילה שאין ריח המתבשלין גדול כל כך.",
                "בריה אסורה שנתערבו בתוך ההיתר אוסר כל תערובתו עד שירבה ההיתר עליו תת\"ק וששים חלקים. לפי שאין בריה בטלה בפחות מיכן. במה דברים אמורים בזמן שהיא שלימה אבל נחתך אבר שנתרסקה עד שנאבדה צורתה אין זו בריה ובטל חשיבותה והרי הוא כשאר האיסורים ואפילו נחתך ממנה אבר לאחר שנתערבה. במה דברים אמורים בשנחתך בשוגג אבל במזיד הרי הוא אסור בכל שהוא. באיזה בריה אמרו בברית נשמה כבהמה וגיד הנשה וכיוצא בהן. אבל שאר בריות כגון חטה של כלאי הכרם וכיוצא בה אינה קרויה בריה שלא תתבטל כשאר האיסורים וכן לא אמרו אלא לבטלו גופה אבל בזמן שמכירה וזרקה הרוטב בנותן טעם שאין לפליטתה חשובות ולא דין בריה. טבל ויין נסך אוסרים תערובתו במינו בכל מה שהן אלא שאין לנו עסק כאן בהם. ביצה של עוף טמא או ביצה טריפה שנטרפה בקערה עם בצים אחרים אם יש ששים ואחת והיא מותרת. ואם לאו אסורות. ומפני מה הוסיפו כאן אחת מפני שהביצים יש מהן גדולות ויש מהם קטנות. ולפיכך הוסיפו אחת להשוות מידתן. כדי שלא יצטרך לשער כל אחת ואחת. ולפיכך ביצה שנתערבה בתבשיל במלח בס' כשאר איסורים. כל שאר אסורים בטלין בס' בין איסורי תורה בין איסורי של דבריהם לפי שכך שעירו חכמים שאין טעם נרגש ביתר מכאן. ואפילו יש כאן אומן יודע להרגיש בטעמום אין צריך להטעימו לו אלא כל שנתערב ביתר מכאן מותר שאין הטעם נרגש בו. טעמו והרגיש בו טעם האיסור אעפ\"י שנתערב בס' או ביתר מכאן אסור שאין הטעם בטל. נתערב בפחות מס' ונמוח גופו של איסור בתוך ההיתר אע\"פ שטעמו עו\"ג אומן ולא הרגש בו טעם האיסור אין סומכין עליו להתיר בפחות מס'. במה דברים אמורים לבטל ממשו של איסור אבל בזמן שמכיר את האיסור וזורקו ולא נשאר שם אלא פליטתו אעפ\"י שאין שם ס' כנגד כל האיסור וטעמו עכו\"ם אומן ולא הרגיש בו טעם האיסור סומכין עליו בידוע שיש ס' כנגד כל מה שפלט. ולא אמרו משערין בכולו אלא בשאין שם אומן לטעמו. כבר ביארנו שאפילו סתם עכו\"ם שאינו אומן ובקי בטעמים אם אומר במסיח לפי תומו נאמן. אלא שהאומן ובקי נאמן. לעולם חזקה אינו מכזב כדי שלא יקלקל אמונותו וי\"א שאין סומכין אלא על האומן הבקי דמסיח לפי תומו. כבר בארנו באיסורי מאכלות שהכחל אסור לבשלו בקדירה עם בשר עד שקורעו שתי וערב וטחו בכותל. עבר ובשל משערין אותו בתשעה וחמשים והוא. ולא הקילו בו מפני שאיסורו מדבריהם. שאיסורי סופרים גם הם צריכים ס' אלא שהכחל בעצמו ראוי לחושבו ממניין הס' מפני שהוא עצמו בשר הוא. במה דברים אמורים בשנתבשל עם הבשר אבל אם נתבשל ביורה של חלב צריך ס' והוא שאין החלב שבו ניכר ונודע עד שנקל ונשער אותו לבטל את הבשר. נתבשל בקדירה עם הבשר אעפ\"י שיש בקדירה ס' לבטלו אין אומרים שנפלט כל חלבו ונכשר לה אלא אפילו חזר ונפל לקדירה אחרת אוסר כבראשונה. ויראה לי שאם נפל ראשונה בפחות מתשעה וחמשים הכחל עצמו חוזר כחתיכת נבלה שבארנו בבשר בחלב. ולפיכך אם נפל לקדירה אחרת צריך ס' והוא חתיכת נבילה שאינה ראויה להתכבד בה בפני האורחים שנתערבה באחרות וכן כל שאר האסורים שנתערב יבש ביבש בטלין אפילו אחד בתוך שנים ואפילו איסור של דבריהם אין כאן. והקילו בדבר זה לפי שכל אחד עומד בפני עצמו וכיון שנתבטל ברוב דבר תורה ואין כאן איסור של תורה כשאוכל האחד אני אומר זהו של היתר. וכן כולם ואפילו באחרון אני אומר מה שנאכל ראשון הוא היה של איסור וכבר הלך לו וזה של היתר הוא מה שאין כן בדברים הנבללין. ולפיכך אין אוכלין כאחד ואין מבשלין כאחד. עבר ובשלן כאחד כל אחד ואחד מותר בפני עצמו כמו שאמרנו (הערה: ובתשובותיו כתב בסי' רעב שתמהו עליו למה כתב כל אחד ואחד מותר הרי בכל אחד יש מטעם האסור אם היה אפשר למיקם אטעמא והשיב בזה צדקת וכבר צויתי לתקן כן עבר ובשלן כל אחד אפילו לאכול כל אחד בפני עצמו אסור שהרוטב בנותן טעם ונבלע בחתיכות עכ\"ל הב\"י בסי' קט ד\"ה ואם והעיד שכן כתוב בת\"ה שלפניו ע\"ש.) והרוטב בנותן טעם ויראה לי שאין דברים אילו אמורים אלא באיסורי נותנו טעם דכיון דאין איסורו אלא מחמת עצמו ואפשר לומר בכל אחד אינו טועם עתה טעמו של איסור כמו שאמרנו הקל בו. אבל בכל האיסורים שהחמירו בם לאסור אותו למעלה מכדי נתינת טעם. ר\"ל למעלה מס' אין הפרש בין יבש לבלול שהרי לא מחמת טעמם בלבד אסרום אלא חומרא הוא שהחמירו ונתנו להם אינן בטלים למה הדבר דומה לתרומה שנתערבה בחולין שאפילו יבש ביבש אינה בטלה בפחות ממאה ולפיכך ככר חמץ שנתערב בפסח עם ככרות של מצה אינו בטל לעולם ואפילו ככר קטן שאינו חשוב בין ככרות של נחתום או אפילו פחות מכאן. כל האיסורים של דבריהם הקלים שאין להם עיקר בתורה כחלת חוצה לארץ וכתבשילי עו\"ג ובגבינה של עו\"ג יש מגדולי המורים שאמרו שאין צריכין ס' אלא אפילו נתערבה גבינה של עו\"ג בתוך גבינה כשירה בין ביבש בין בבלול אפילו חד בתרי כשירה. ויש מחמירין גם באיסורים אלו להצריכן ס' כשאר האיסורים של דבריהם וכן ראו להורות בכלן חוץ מחלת ח\"ל בלבד.",
                "גיד הנשה שנתבשל עם הגידים בזמן שמכירו זורקו ואוכל השאר לפי שאינו אוסר תערובת בפליטתו שאין בגידין בנותן טעם עץ הוא אלא שהתורה אסרתו במה דברים אמורים בגופו של גיד אבל שומנו וקנוקנות שבו אוסרים תערובתן עד ס' כשאר האיסורים אעפ\"י שהוא כעץ התורה אסרתו ולא להקל לבטל את גופו בפחות מס'. במה דברים אמורים בד\"א כשנמחה או שנחתך אבל בזמן שהוא שלם בריה הוא ובריה אינה בטילה לעולם כמו שבארנו. חתיכה שיש בה שומנו של גיד שנתבשלו בקדירה עם חתיכות של היתר ויש בהיתר ס' לבטל את האיסור. אם נטל מן ההיתר בעוד שחתיכות האיסור חמה בתוך הקדירה הרי היא חוזרת ואוסרת שהרי אם נפלה לקדירה אחרת אוסרת לפיכך צריך ליזהר שלא ליטול מן הרוטב וחתיכות ההיתר עד שיצטנן הכל וכן לא יטול גם אותה חתיכה לעצמה בעודה חמה לפי שהאיסור שבה חוזר ואוסר אותה. מה תקנתו יניח עד שיצטנן הכל. ביצה של עוף טמא. וכן ביצת הטריפה או של נבלה שנשלק עם התבשיל אינה אוסרת תערובתה כלום בפליטתה דאינה פולטת אלא זיעה בעלמא במה דברים אמורים בזמן שהיא בקליפתה אבל אם היתה קלופה הרי היא כשאר האיסורים וצריכה ס' ואחת אם נתבשלה עם ביצים טהורות. וכמו שבארנו. ויש מרבותי שהורו להתיר אפילו קלופות בקלופות. וראוי להחמיר בדברי הראשונים. דברים אילו שאמרנו בביצת עוף טמא ושל נבילה ושל טריפה. אבל ביצה שנמצא בה אפרוח או שמוצאה עליה קורט דם והיא אסורה אף היא אוסרת את תערובתה כשאר האיסורים בין קלופה בין שאינה קלופה שאין פליטתה של זו מי בצים אלא פליטת בשר.",
                "כל הדברים הנפגמין בטעמן והנבאשין אינם אוסרים תערובתן לעולם שלא אסרה תורה אלא נותני טעמים לשבח. אבל נותן טעם לפגם מותר ולא זו בלבד שהדבר אסור פגום ובאוש אלא אפילו הוא מוטעם ומושבח בפני עצמו אם פוגם תערובתו אינו אוסר. כיצד חומץ יין נסך שנפל לתוך גריסין חמין. הרי חומץ זה פוגם טעמן של גריסין החמין ואעפ\"י שהחומץ בפני עצמו מוטעם ומושבח. פגם זה שאמרנו לא שיפגום לגמרי עד שאדם קץ באכילתו אלא אפילו פוגם קצת אינו אוסר את תערובתו. קדירה שאינה בת יומה אינה פוגמת את התבשיל ועולה הוא אפילו לפני מלכים. ואפילו כן לא אסרה תורה אלא קדירה בת יומא. ויראה לי והוא שרבה ההיתר אל האיסור אבל בזמן שהאיסור כהיתר אינו מותר עד שיפגום לגמרי שכל שאין היתר רבה עליו הרי הוא כאילו הוא בעינו וכל איסור שהוא בעינו לא התירתן התורה עד שלא יהא ראוי לגר. מעתה קדירה שאינה בת יומא שאין בפגימתה לגר מפני מה מותר והלא בכל הקדירה משערין וכמו שבארנו יראה לי שהטענה בזה מפני שאין כאן ממשו של איסור אלא טעמו בלבד. וכל שטעמו בלבד מעורב בו אם נותן טעם לפגם אפילו קצת מותר. אבל צירו של איסור וכ\"ש כשנתערב בו גופו ממש של איסור אינו מותר עד שירבה ההיתר על האיסור או שיהא פוגם לגמרי אפילו לגר. ועוד חומר הוא שהחמירו חכמים לשער בכל הקדירה. דבודאי אינה פולטת כמידת כולה לפי שאין פליטתה ממלאה את הכלי ואם טעמו עכו\"ם אומן ואינו טועם מותר. ואמיתי החמירו לשער בכולה בזמן שטעמו לשבח. חוששין שמא יש בתבשיל נתינת טעם האיסור אבל בזמן שהיא נותנת טעם לפגם. הרי זה כאילו טעמנוהו ואין בו טעם האיסור ומותר. איסור שאינו פוגם בפני עצמו אלא אם כן סייעו דברים אחרים בפגימתו אפילו כן מותר. כיצד איסור שנתערב שנפל לתוך קדירה שיש בה תבלין או מלח מרובה ולולי ריבוי התבלין או המלח לא היה האיסור פוגם אפילו כן מותר. במה דברים אמורים בפוגם מתחילתו ועד סופו. אבל השביח ולבסוף פוגם אסור כיצד יין שנפל לתוך גריסין צוננין והשביחו והרתיחן ופגמו הרי אילו אסורים וכן כל כיוצא בזה. הדברים המאוסים שנפש האדם קצה בהם כזבובים וגמלים ויתושים וכיוצא בהם שכל אילו אדם בודל מהם למאוסן אפילו נתערבו בתבשיל ונמחה גופן בתוך התבשיל אם ההיתר רבה עליהן מותר. ומכל מקום כל שאפשר לבדוק ולהעביר במסננת בודק ומסנן. עכבר שבבתים וכיוצא בהן מאוס אלא שחשו לו חכמים בזמן שנפל לתוך השכר או לתוך החומץ שמא משביח וצריך שיעור ס' לבטלו ולבטל גם פליטתו. כל איסור שאינו מפעפע ואעפ\"י שנפל חם לתוך חם קולף מקום שנפל שם ומותר. וכן אפילו נפל ע\"ל חתיכת ההיתר שבקדירה. במה דברים אמורים בשנפל על גבי מקום החתיכה שחוץ לרוטב ושלא כיסה הקדירה. אבל אם נפל לתוך הרוטב או שניער או שכסה את הקדירה הרוטב מפעפע עולה ומבלבל ומוליך את האיסור בכל כמו שבארנו למעלה. וכן הדין לכל הקרומות האסורים שנצלו או שנמלחו עם חתיכת של היתר כמו שבארנו. איסור מפעפע חם שנפל על היתר צונן גם זה קולף ואוכל את השאר שהתחתון גובר כמו שבארנו. כל איסור מפעפע חם שנפל על גבי היתר חם אעפ\"י שיש בה יתר מס' לבטל. צריך ליטול ממקום שנדבק שם האיסור קליפה עבה ביותר והוא הנקרא בכל מקום נטילת מקום. יש איסור שאינו צריך אלא גרירה בעלמא שהיא קלה מן הקליפה. כיצד קישות ואבטיח שחתכן בסכין של עכו\"ם וכיוצא בהן מן הדברים הלחים שאי אפשר להדיחם גורר מקום חתך מחמת שמנינות שעל הסכין שנתקנח על גב החתך. יש דברים שאינן צריכים כי אם הדחה. כיצד לפתות שחתכן בסכין של עכו\"ם וכן כל כיוצא בזה מן הדברים שאינן חריפים ולא מושכים בטבעם. וכן בשר מבושל שנגע בגבינה. מדיח מקום חתך ודיו. ואם לא הדיח אסור. ולפיכך צריך ליזהר שלא יהא צורר בשר עם גבינה בזמן שהם נוגעין זה בזה שמא ישכח מלהדיח ונמצא אוכל את האיסור. במה דברים אמורים בבשר מבושל. אבל בשר חי מותר שאין דרכן של בני אדם לאוכלו חי ובלא הדחה. ולפיכך אין חוששין שמא ישכח. ולפיכך מותר לשים בשר או דגים או בשר חי שלא הודחו בקדירה של עו\"ג או בכלי שנשתמשו בו באיסור. חזקה לא יאכל בלא הדחה וכן מותר להשתמש באיסור צונן בכלי שדרכו להדיחו בשעה שהוא משתמש בו. ואין חוששין שמא יפשע וישתמש עד שלא ידיח. וכן כל איסור צונן שנגע בהיתר צונן מדיח ודיו. יש איסור שנגע בהיתר וצריך לשפשף את ההיתר יפה יפה. כיצד סכין שחתך בה חלבים ואחר כך חתך בה בשר צריך לשפשף היטב שהחלב נדבק יפה ע\"ג הבשר ואינו עובר עד שישוף הרבה. ולפיכך אסור לחתוך בה בשר לכתחילה שמא ישכח ולא ישפשף כל צרכו. וכן אסור להדיח בשר במים שהדיח בהם חלבים מפני שהחלבים נדבקים ביותר על הבשר כמו שאמרנו וצריך לשפשף הבשר היטב ושמא ישכח ולא ישפשף. וזה מדרך הזהירות המביאה לידי נקיות :"
            ],
            "The Second Gate": [
                "<b>השער השני: בביאור ספק התערובות:</b> איסור שנפל למקום אחד ואינו ידוע לאיזה מהם. יש בזה להקל ולהחמיר. כיצד שתי קדירות אחת של היתר ואחת של איסור ונפלו אילו לתוך אילו אם איסורן של דבריהם הוא אני אומר איסור לתוך קדירה של איסור נפל והיתר לתוך קדירה של היתר נפל ואפילו אין ההיתר שבקדירה רבה על האיסור שנפל כאן. כיצד שתי קדירות אחת של בשר שחוטה ואחת של נבילה וכיוצא בו ולפניהם שתי חתיכות אחת של שומן ואחת של חלב גיד הנשה ונפלה אחת מהן לתוך קדירה זו ואחת לתוך קדירה זו. אני אומר שומן לתוך היתר נפל ולבו של גיד לתוך האיסור נפל. וכן הדין לשתי קדירות אחת של גבינה של עו\"ג ואחת של גבינה כשירה ונפלה חתיכת גבינה של עו\"ג לתוך אחת מהן וחתיכת גבינה כשירה לתוך האחרת וכן כל כיוצא בזה. וכן הדין לחתיכה אחת של איסור שנפלה לתוך אחת מהן אני אומר לתוך של איסור נפלה. במה דברים אמורים כשאין האיסור שנפל רבה על ההיתר אבל אם רבה האיסור על ההיתר אין תולין כל כך להקל לומר לתוך איסור נפל. היה איסור מאיסורי תורה אין תולין בו לומר לתוך איסור נפל עד שירבה ההיתר על האיסור עד כדי שיתבטל בתוכו מדברי תורה. היה ההיתר רבה על האיסור כדי שאילו נפל איסור זה לתוכו היה בטל מדין תורה תולין גם בזה להקל לומר איסור לתוך איסור נפל. כיצד שתי קדירות אחת של בשר שחוטה ואחת של בשר נבלה ונפלה חתיכת נבילה לתוך אחת מהן אם רבה ההיתר שבקדירה ההיתר קצת על חתיכת נבילה שנפלה כאן תולין להקל כמו שאמרנו לפי שדבר תורה מין במינו בטל ברוב ואעפ\"י שהחמירו חכמים להצריכן ס' כל ששיעורו של דבריהם הקילו בו כמו שבארנו. היו שתי הקדירות ממין אחד ושתי החתיכות ממין אחד אין תולין להקל עד שירבה ההיתר על איסור ס' מפני שאין מתבטל מין בשאינו מינו דבר תורה בפחות מס'. ויש מקילין כל שאין בו כזית בכדי אכילת פרס. היו שתי חתיכות אחת של היתר ואחת של איסור מן האיסורים של דבריהם כגון שומנו של גיד וקנוקנות שבו וכיוצא בו ונפלה אחת מהן בידוע לתוך הקדירה של בשר שחוטה ואינה ידוע איזה חתיכה אם של שומן גיד הנשה מותר שאני אומר של היתר נפלה כאן. ואף על פי שאין ההיתר רבה על החתיכה שנפלה כאן וכמו שבארנו. ואם איסור של תורה הוא אין מתירין עד שירבה ההיתר על האיסור על הדרך כמו שבארנו. היו שתי קדירות ושתיהן של היתר ולפניהן שתי חתיכות אחת של היתר חתיכות אחת של היתר ואחת של איסור ואפילו מאיסורים של דבריהם ונפלה אחת כאן ואחת כאן שתיהן אסורות שאי אפשר לתלות בזו יותר מבזו. במה דברים אמורים בשאין באחת מהן כדי לבטל האיסור אבל בשיש באחת מהן לבטל שתיהן מותרות שאני אומר איסור לתוך אותה שיש בה כדי לבטל נפל. ואין הפרש בדבר זה בין ששתי הקדירות של אדם אחד ובין שהאחת לאחר והשנית לאחר. היו שתי קדירות של היתר ונפל איסור לתוך אחת מהן וידוע לאיזה נפל וחזר ונפל איסור אחר לתוך אחת מהן ואין ידוע לאיזה מהן נפל. אני אומר למקום שנפל האיסור ראשון שם נפל האיסור השני. נפל האיסור לתוך אחת מהן ואין ידוע לאיזו מהן נפל ואחר כך נפל איסור לתוך אחת מהן וידוע לאיזו מהן נפל שתיהן אסורות דאין אומרים למקום שנפל האיסור האחרון נפל הראשון. היו שתי קדירות של היתר ונפל איסור לתוך אחת מהן ואינו ידוע לאיזו נפל ואין באחת כדי לבטל האיסור אבל יש בין שתיהן כדי לבטל שתיהן מצטרפות לבטל את האיסור. ולא עוד אלא אפילו היתה אחת בבית והשניה בעלייה מצטרפות לבטל את האיסור. במה דברים אמורים בשהיו שתיהן לאדם אחד עשוי להתערב במקום אחר ולפיכך רואין אותן מעתה כאילו נתערבו. אבל היו לשני בני אדם אין מצטרפין. ויראה לי שאפילו היו לשני בני אדם. אלא שאחד מגדולי המורים אוסר ויש לחוש ולהורות הלכה למעשה כדבריו. חתיכות איסור שנפלה לתוך חתיכות של היתר ויש בהיתר כדי לבטל האיסור הכל מותר ואין צריך להרים ולהשליך אחת כנגד האיסור שנפל שם שכל שהוא בטל התורה התירתו ואפילו מאיסורי הנאה. ולא אמרו בכל האיסורים שצריך להרים אלא במתנות כהונה בלבד כגון תרומה ותרומת מעשר של דמאי. והחלה והביכורים והטעם באילו כדי שלא יהא גוזל את שבט לוי. חתיכת איסור שנפלה לפחות מס' ואפילו היתה חתיכה הראויה להתכבד לפני האורחים או בריה כגיד הנשה או דבר שיש לו מתירין שאין להם ביטול לעולם כמו שנתבאר בשער הראשון. אם פירוש העשרים למקום אחד והשלשים למקום אחר כל העשרים מותרים והשלשים אסורים שאני אומר האיסור לתוך הרוב נשאר. וכן לעולם כל שפירש המיעוט לצד אחד והרוב לצד אחר אני אומר האיסור לתוך הרוב נשאר. נפלו כל השלשים למקום אחד הכל אסור כאילו נפל כאן האיסור בידוע. ואין אומרין בכל כיוצא בזה ספק ספיקא לקולא שכל שנפל הרוב למקום אחר רואין אנו כאילו היה האיסור בידוע בתוך הרוב אבל אם נפלו שם המיעוט כולן מותרין כמו שבארנו. ויראה לי שאפילו נפלו שם מחציתן מותר שגם בכיוצא בזה אנו דנין אותו בספק ספיקא ולקולא. כיצד אני אומר שמא האיסור לא היה לתוך אילו שנפלו כאן. ואם תמצא לומר כאן היה זה שאני אוכל עכשיו לא זה הוא של איסור. במה דברים אמורים בשנפל האיסור תחילה לתוך הרוב. אבל נתערב חתיכת איסור עם חתיכת היתר וחזרה אחת מאילו לתוך חמשים של היתר ונפלה אין אומרין בזו ספק ספיקא כיוצא בזה להקל. דברים אלו שאמרנו בספק ספיקא שעל ידי שתי התערובות כמו שאמרנו. אבל שלא ע\"י שתי התערובות לא. כיצד ספק טריפה שנתערבה באחרים כולן אסורים עד שיהא שם היתר כדי לבטל דהאיך אתה אומר שמא לא זהו ואם תמצא לומר זה הוא שמא ספק מותר היה והלא כבר אסרתיו מספק שנפל בגופו ואחר שאסרתו האיך אתה חוזר ומתירו. ויש מגדולי המורים שהורו גם בזה להקל וראוי לחוש למי שאסר הלכה למעשה. חתיכת איסור שנפלה לתוך חתיכת היתר אפילו נפלה חתיכה לתוך עשרים ואפילו היתה ראויה להתכבד בה בפני האורחים או משאר האיסורים שאינם בטלים לעולם ונפלה אחת מהם בשוגג לים הגדול או שנאכלה אחת מהן בשוגג וכיוצא בזה הותרו כל השאר שאני אומר אותה שנאבדה היתה של איסור. ואין אומרין לתת הרב הנשאר אלא בשכולן לפנינו אבל בשנאבדה או שנאכלה בשוגג לא. במה דברים אמורים לאכול השאר שתים שתים שיש היתר על כל פנים במה שהוא אוכל אבל אחת אחת לא. והטעם בכל אלו מפני שכבר נתבטלו ברוב כבר. איסור שנפל לתוך של היתר ואין בהיתר כדי לבטל את האיסור כבר בארנו בשער הראשון שאין אומרים חתיכה עצמה נעשית נבילה בכל שאר האיסורים זולתי באיסור ראשון בשר וחלב בלבד. לפיכך אם חזר ונפל מאותו תערובות לקדירה אחרת אינו אלא לפי חשבון האיסור שבו. איסור שנפל לתוך של היתר מרובה ונתבטל וחזר עוד ונפל שם איסור יש מן המורים שהודו דכל איסור שנימוח ונבלל בהיתר מתבטל ואינו חוזר וניעור. ולא עוד אלא שאם נפל שם עוד איסור אותו שנתבטל מצטרף עם ההיתר לפי שראשון ראשון בטל וחזר היתר גמור חוץ מיין נסך ביין כמו שיתבאר. ויש מרבותי שהורו דכיין נסך כן כל שאר האיסורים ואם חזר ונפל שם איסור אף על פי שהראשו נתבטל עכשיו חוזר וניעור שלא נתבטל הראשון אלא מפי שלא היה בו כח ליתן טעם בהיתר. אבל אם יש בכל האיסור שנפל שם מתחילה ועד סוף עד כדי ליתן טעם בהיתר שהוא אחד בפחות מששים הכל אסור שהאיסור חוזר וניעור שטעם האיסור אינו בטל לעולם וכן עיקר.",
                "המפקיד ביד עו\"ג או ביד ישראל חשוד או שמשלח על ידם בשר או חתיכת דג טמא שאין בו סנפיר וקשקשים וכיוצא בו מן הדברים שאם החליפן כאיסורים יש בהן איסור דבר תורה צריך לעשות בהם חותם בתוך חותם. ומפתח וחותם כחותם בתוך חותם הם כדרך שאמרו ביין נסך. הפקיד בידם או ששלח על ידם דבר שאין איסורו אלא מדברי סופרים כמורייס וגבינה ופת שאפילו החליפן בשל עו\"ג אין בהם אלא איסור של דבריהם אפילו בחותם אחד מותר ומפתח אינו מועיל במקום חותם אחד. שלח על ידיהם ירך מנוקר מותר דחתוך זה ניכר הרבה ואין העכו\"ם עושין כן. ואם בא לזייף עמל הוא בעיניו. שלח ע\"י עו\"ג בהמה או עוף שחוטין בלא חותמות אסורין שאין סימן השחיטה סימן לסמוך עליו. המשלח בשני חותמות או בחותם אחד לפי מה שהוא הדבר שמשלח כמו שבארנו וחזר על חותמו ולא הכירו חוששין שמן זייף. במה דברים אמורים בשחזר הוא ועמד עליו ולא הכירו. אבל אינו צריך לחזור ולראות אם יכירנו אם לאו חזקה לא טרח ולא זייף. השולח ע\"י עו\"ג או ע\"י ישראל החשוד ראוי לו לשלח ולהגיד לו שסימן פלוני עליו. וכן יודיע לשליח שהוא מודיע לחבירו איך סותמו וחותמו שעל ידי כן יראים ביותר ונמנעים מלזייף המניח עו\"ג בביתו ויש שם בשר וכיוצא בזה מן הדברים שיש לחוש להחליפם אפילו משום איסורי תורה אם ישראל יוצא ונכנס מותר. ולא עוד אלא אפילו הפליג והלך למרחץ או לבית הכנס אם לא הודיעו שהוא מפליג מותר דמתירא הוא שמא עכשיו יבא ויראנו מחליף. ודינים אלו יתבארו עוד יותר בבית היין. ישראל ועו\"ג ששפתו שתי קדירות זו כצד זו זו בשר שחוטה וזו בשר נבילה ואפילו פיהן של קדירות מגולות מותר ואין חוששין שמא ינתזו ניצוצות מזו לזו. וכן אין חוששין שמא כשיחזור ישראל פניו לכאן ולכאן יחליף העו\"ג שלו בשל ישראל או ישליך שם בקדירה ממה שבקדירתו בקדירה של ישראל. ישראל החשוד לאכול גבינה של עו\"ג מותר ליתן לו גבינה כשירה לבשל אותה לו אעפ\"י שהוא אינו נשמר מגבינה של עו\"ג אינו חשוד לגזול ולהחליף. במה דברים אמורים בנותן לכלל עמי הארץ. אבל אם נתן למי שחושש בתקנתו אסור חוששין שמא יתקלקל מה שנתן לו והוא מחליף המתקלקל ומחליף בשלו. כיצד הרי שמסר לחמותו אסור דבושה היא ורוצה בתקנת בתה וכן הנותן לפונדקית פעמים שהיא בושת מן האכסנאי ומחלפת לו טוב ברע וכן כל כיוצא בו דברים אילו שהתירו לא התירו אלא בשנתן לו גבינה כשירה ואמר לו בשל לי מאותה שיש לי בביתי אבל בזמן שאמר לו בשל לי גבינה כשירה משלך או קנה לי מן השוק אסור חוששין שמא יבשל לו ממה שהוא אוכל. וכן אם נתארח אצלו אסור לאכול מן הגבינה שלו. במה דברים אמורים בזמן שהוא חשוד לאכול מגבינות העכו\"ם אבל אם הוא אינו חשוד לאכול מגבינות העכו\"ם אעפ\"י שהוא חשוד למכור לאחרים מתארח אצלו ואוכל ואינו חושש. וכן אם שלח לו תוך ביתו מותר חזקה ממה שהוא אוכל מאכילו ומשגר לו. האומר למי שהוא חשוד לאכול גבינה של עכו\"ם קנה לי גבינה מן המומחה והלך והביא לו ואמר מן הכשירה קניתי ומן המומחה קניתי אינו נאמן. אמר לו מאיש פלוני מומחה קניתי נאמן חזקה לא כחש לו מתיירא הוא שמא ילך זה וישאלנו ונמצא בדאי ויאחז. הביא לו מנחה בשם אחד מן המומחין נאמן שכבר בארנו שאינו חשוד להחליף. ואם אתה חושש שמא משלו הוא נותן לו אין אדם עשוי ליתן מתנה משלו בשם אחר. ועוד שאם אתה חושדו בכך אף אתה עושה אותו כעכו\"ם גמור אחר שהוא מתכוין להעביר. במה דברים אמורים במי שאינו חשוד על הגזל אבל החשוד על הגזל כ\"ש שהוא חשוד על החליפין. השולח ביד עכו\"ם אפילו בשר בלא חותם אם אותו מקום מעביר לרבים מותר מתיירא הוא שמא יראנו אחד מן העוברים כשהוא מחליף ויתפס כגנב עליו. והמחמר תבא עליו ברכה מקולין שמוכרין שם בשר שחוטה ובשר נבילה אע\"פ שרוב חניות ששם מוכרת בשר שחוטה ולקח מאחד מהן ואינו יודע מאיזה מהן לקח הרי זה אסור שכל איסור קבוע ונודע מקומן וניכר הרי הוא כמחצה על מחצה. מצא בשוק בשר הרי הוא מותר. חזקה מן הרוב פירש שהוא כשר. שכל הפרוש מן הרוב הוא פרוש. זה שלקח נפל לו ספק בקבועה. אבל זה שמצא בשוק לא נפל לו הספק בו אלא במפורש. ולפיכך מצא ביד אחד אעפ\"י שהדבר ידוע שאין לוקח בשר אלא מן המקולין והוא אינו יודע מאיזה לקח מותר שבפורש נפל לו הספק. במה דברים אמורים שלא ראה אותו יוצא מן המקולין אבל ראה אותו יוצא מן המקולין באותה שעה נפל לו הספק ונמצא שבמקום קבוע נפל לו הספק ואסור. ויראה לי שלא אסרו אלא בזמן שהיא בפני עצמה אבל אם נתערבה באחרות בטלה היא ברוב משום ספק ספיקא. ולפיכך מי שלקח בשר מן המקולין ואפילו חתיכה הראויה להתכבד ואחר כך נמצא טריפה במקולין ולא נודעו חתיכות הטריפה בין שאר החתיכות והוא אינו יודע מאיזה לקח כל מה שלקחו מן המקולין קודם שנמצאת טריפה זו במקולין מותר. שלא נפל בו ספק בעודם בקבוע אלא לאחר שפירשו אבל לוקח מכאן ואילך אסור במה דברים אמורים בחתיכות הראויות להתכבד שאין להם ביטול מחמת חשיבות כמו שבארנו ואעפ\"י שאין מקומן ניכר. אבל שאר החתיכות מותרות דיבש ביבש מתבטל הוא שבארנו ויש שאוסר במקולין שאין הכל בקיאין בדברים אילו. ואם אתה מתיר להם בשאינם חשובות קרוב הדבר למעות וליקח אפילו מן החשובים. וכך אנו נוהגים. הלוקח בשר והניח ע\"ג הדף או שתלאה במקום שהעופות והשרצים יכולין לישא וליתן שם ונתעלם מן העין יש מן הגאונים ז\"ל שאסרו חוששין שמא עורב בא ונטל מזה והביא אחרת במקומה. לפיכך אם אינו מכירה בטביעות עין או שאין לו בה סימן אסורה. במה דברים אמורים בשהניחה במקום שהעופות או השרצים יכולין ליטול משם ולהביא אחרת במקומה אבל תלאה במסמר וכיוצא בזה שאי אפשר שנתחלפה לא ע\"י עוף ולא ע\"י שרץ מותרת. נמצא ביד עו\"ג במקום שרוב טבחים ישראל ורוב המקולין מוכרין שם בשר שחוטה מותר שאין לחוש אלא לשרצים ולעופות המביאים ממרחק. ויש מגדולי המורים שהורו להתיר בכל בשר שהתעלם מן העין. ואפילו בשר שנמצאת מושלכת בדרך בעיר שרוב מוכרי בשר ישראלים דלעופות ושרצים אין חוששין וכ\"ש במי שהניח בשר בביתו ובא ומצאה שם אינו חושש להחליף. ואעפ\"י שאין לו בה סימן ולא טביעת עין. במה דברים אמורים בשבא ומצאה במקום שהניחה אבל בשמצאה במקום אחר בדין הוא לחוש בכיוצא בזה שאני אומר אותה הלכה וזו אחרת היא ואפילו הניח עשר חתיכות ובא ולא מצא אלא תשע יראה לי שחוששין שמא אותן הלכו ואילו אחרת הן. ולפיכך בכל כיוצא בזה אם אין לו סימן או טביעות עין אסורה. הניח בשר בשוק בין העו\"ג. יש אומרים שאפילו בא ומצאה במקום שהניחה אם אין לו בה טביעת עין אסורה. וכן אם שלחה ביד עו\"ג ויראה לי שאם רוב טבחי ישראלים אעפ\"י שרוב אוכלי בשר עו\"ג אפילו הניח בשוק בין עו\"ג ובא ומצאה במקום שהניחה מותרת. גדולה מזו אמרו בנמצא הלך אחר הרוב כ\"ש זה שהניח חתיכת בשר כשירה ובא ומצאה במקום שהניחה שחזקתה כושר :"
            ],
            "The Third Gate": [
                "<b>השער השלישי: בדיני ביטול האיסורין: </b>כבר נתבאר בשער הראשון של בית זה שיעור התערובות באיסורן והכשירן. אם נתערב איסור בתוך היתר בכמה יעלה. אבל אסור לערב איסור בתוך היתר בידים כדי לבטלו. עבר וביטל אם בשוגג מותר אבל במזיד אסור. במה דברים אמורים למי שבטלו ולמי שנתבטל בשבילו כדי שלא יועילו מעשיו הרעים. שלשה דינים מוחלקין זה מזה יש בביטול האיסורין. איסורי תורה. ושל דבריהם ויש לו עיקר בתורה. ואיסורין של דבריהם ואין לו עיקר בתורה. ואיסורין של דבריהם ואין לו עיקר בתורה. איסור תורה. כנבילה וכיוצא בה. אין צריך לומר שאין מערבין ומבטלין אותו לכתחילה בידים אלא אפילו נתערב בהיתר עצמו ואפילו מין במינו וההיתר רבה על האיסור שהוא בטל דבר תורה אלא שהחמירו חכמים בו שלא להתבטל לעולם. אם עבר וגרם להם בטול במזיד אסור. כיצד הרי שנתערבה חתיכת נבילה חשובה הראויה להתכבד בתוך חתיכות של שחוטה או בריה כגיד הנשה בתוך הגידין ועמד וחתכן כדי לבטל חשיבותן ויתבטלו כשאר האיסורין אם עבר ועשה כן במזיד אסור לו ולמי שביטל בעבורו. אבל אם עשה כן בשוגג מותר ואין קונסין שוגג משום מזיד. איסור שלד דבריהם שיש לו עיקר בתורה כגבינות של עכו\"ם שאסרו משום תערובות חלב טמא ובשומנו של גיד שאסרו משום גיד אין מערבין בתוך היתר בידים כדי לבטל. עבר וערבו בהיתר כדי לבטלו במזיד אסור. בשוגג מותר. נפל מעצמו להיתר אעפ\"י שאין בהיתר כדי להכשירו למה הדבר דומה לעצים שנשרו מן הדקל בתוך התנור ביו\"ט שמותר להרבות עליהם עצים מוכנים ולהסיקן. האיסור של דבריהם שאין לו עיקר בתורה כתרומת חוצה לארץ וכחלת חוצה לארץ לא אסרו אלא כדי שלא יטעו בתרומה וחלה של תורה. שאין בחוצה לארץ חלה ותרומה אלא כדי שלא תשתכח תורתן. לפיכך היקילו בהן לבטלן אפילו לכתחילה בידים ומבטלים אותם ברוב ואוכלין אותם אפילו זרים והוא הדין לכל שאר האיסורין שכיוצא באילו שאין להם עיקר בתורה. ויש מי שאומרים שאף באילו אין מבטלים אותם להאכילן לזרים אלא להאכילן לכהן בימי טומאתו. ובאילו בלבד אמרו אבל בשאר האיסורים שכיוצא בהם שאין להם עיקרן בתורה לא וראוי לחוש לדבריהם הלכה למעשה :"
            ],
            "The Fourth Gate": [
                "<b>השער הרביעי: באיסור הכלים ובמה יהא הכשירן:</b> הלוקח כלי תשמיש מן העו\"ג שלא נשתמש בהם כל עיקר מבטילן והן טהורין אבל בלא טבילה לא ישתמש בהם. שבכלי מדין כתיב אך במי נדה יתחטא. במה דברים אמורים בכלי סעודה ככוסות וצלוחית וקוקמין וכיוצא בהן ובכלים של מתכות. אבל שאר כלים שאינן של מתכות ואפילו היו כלי סעודה אינם צריכין טבילה אלא לוקח ומשתמש בהן מיד דכלי מתכות אמורים בפרשה שנאמר אך את הזהב ואת הכסף וגו'. היו של מתכות ואינם כלי סעודה כזוג של מספרים וכיוצא בו אינם צריכין טבילה דכלי סעודה אמורים בפרשה שנאמר כל אשר יבא באש וגו'. שאל כלי חדשים מן העו\"ג או ששכרו ממנו משתמש בהן מיד ואינן צריכין טבילה שלא חייב הכתוב טבילה אלא בשל ישראל. ככלי מדין שבזזו ישראל איש לו. ושאלה ושכירות אינם קונים כלים שמשכין אותם עכו\"ם לישראל אם נראה לו לישראל שדעתו של עכו\"ם לשקען בידו הרי הן כשלו וצריכים טבילה. ואם לאו יש מי שהורה שאינו צריך להטבילן ויש מי שהורה שצריך טבילה. ויראה לי שזהו עיקר. כלי זכוכית כיון שאלו נשברו יש להן עוד תקנה ככלי מתכות הן וצריכין טבילה. כלי חרש המצופין באבר הרי הן ככלי מתכות.",
                "טבילת הכלים כטבילת הנדה. וצריך שלא יהא בהם שום דבר חוצץ מן הדברים החוצצין בנדה. וכן צריך שיטבול אותם במים שהנדה טובלת בהם בארבעים סאה. כלל אמרו בכל הכלים כבולעו כך פולטו לפיכך הלוקח כלי תשמיש ישנים מן העו\"ג אם הם כלים שמשתמשים בהם בצונן כגון בכוסות וצלוחית וכיוצא בהן משפשפן כדי להסיר ולמרק חלודת האיסור שעל גביהן ואחר כך שוטפין במים כשטיפות הכוס ומטבילן והן טהורים. כל מקום שאמרנו כאן מטבילן והן טהורין בכלי מתכות או של זכוכית או שמצופין באבר הדברים אמורין. אבל שאר הכלים אינם צריכין טבילה דכלי מתכות אמורים בפרשה כמו שאמרנו. וכל מקום שאמרנו כאן מטבילן והם טהורים בכלי מתכות אינן אלא לבסוף לאחר שאר ההכשר שאין הטבילה אלא לצאת מטומאתו לקדושת ישראל. וכל שחלודת האיסור בכלי אינו נפרד מטומאתו. ויש מי שהורה שאם עבר והטביל קודם לכן עלתה לו טבילה. לקח מהן כלים שמשתמש בהם העכו\"ם בחמין כגון היורות והכלים שמחמים בהן בחמין או שמבשלין בהן מגעילן ומטבילן. כיצד היא ההגעלה משפשף היטב להסיר חלודה שעל גבי הכלי ואחר כך מגעילו. אם כלי ראשון הוא כגון היורות וכיוצא בהן מגעילו בכלי הראשון ולערות עליו מכלי ראשון יש אומרים יורד מכלי ראשון וכן נראית הסכמת הגאונים ז\"ל וכן עיקר אם כלי שני הוא מגעילו אפילו בכלי שני ודיו. כל הכלים שנשתמשו בהן האיסור בו ביומן אין מגעילין אותן ביומן אלא אם כן יש בכלי שמגעילין בתוכו ששים כנגד גופו של כלי שהוא מגעיל. הגעיל בפחות מכאן לא עלתה לו הגעלה לפי שכל המים אסורים שבכל הכלים משערין כמו שנתבאר בשער הראשון של בית זה. ולפיכך האיסור הנפלט חוזר ונבלע וחוזר הכלי לאיסורו כמות שהיה ואם טעם אומן ובקי בטעמים את המים ואין טעם האיסור הנפלט נרגש בהם בידוע שהאיסור הנפלט מועט עד שנתבטל טעמו בתוך המים כמו שנתבאר בשער הראשון. כלי שאינו בן יומו אעפ\"י שאין במים ששים כמדת הכלי מותר והוא שיהא במים כדי שיוכל להתכסות בהן הכלי שהוא מגעיל שאפילו קבלו המים טעם האיסור הנפלט הרי המים מותרים שכל כלי שאינו בן יומו נותן הוא הטעם לפגם ונותן טעם לפגם מותר ולפיכך אם הגעיל אפילו בכלי אסור מותר והוא שלא יהא בן יומו. וצריך שישהה במים עד כדי שיראה באומד יפה שפלט מה שבלע. כל כלי שנגעל צריך שטיפה בצונן לאחר הגעלה כדרך שאדם שוטף את הכוס. ואם של עכו\"ם היה מטבילו לבסוף כמו שבארנו. כלים שמשתמשין בהם ע\"י האור כגון השפוד והאסכלא צריך לשפשף היטב ואחר כך מלבנן ומטבילן. כיצד מלבנן מביאן באור עד שיהא ניצוצות ניתזות הימנו הגעיל כלי הראוי ללבן אסור להשתמש בו ע\"י חמין שכל שתשמישו ע\"י האור אינו פולט את הכל על ידי הגעלה וכשמשתמשין בו אפילו ע\"י חמין פולט הוא מעט מעט ככלי חרס שאינו יוצא מידי דופנו לעולם שאעפ\"י שהגעילו אסור לבשל בו. יראה לי שכל שתשמישו ע\"י חמין מועטין ע\"ג האש דינו כשפוד ואסכלא שאף האסכלא מושחין אותו בשמן עד שלא יבשלו בה. וכן חוזרין ומושחין תמיד אלא שהמשקין המועטין אין עומדין בפני האש מלהסתבך הבלע בתוך הכלי. ולפיכך מחבת שמטגנין בה בשר ודגים ע\"ג האש כיון שמתמשין בשמן מועט ופעמים שימצא האיסור שמטגנין בה במקום שאין השמן נוגע אליו הרי הוא כאסכלא וצריכין ליבון. כלי מתכות שנאסר מקצתו נאסר כולו ולפי שהוא מתחמם ביותר וכשחם מקצתו חם כולו ולא אמרו אלא לענין איסורו אבל לענין הכשירו לא עלה בו הכשר עד שיכשיר את כולו. אם מגעילו צריך להגעילו כולו. ואם מלבנו עד שילבין כולו. וכל הכלים נכשרים אפילו לחצאין. חצאין כיצד ליבן השפוד עד מחיצתו וחזר וליבן מחציתו האחר מותר. הסכינים בין גדולים בין קטנים אם בא לחתוך בהם צונן אפילו הדברים החריפים כאתרוג וצנון וכיוצא בהם. נועצה עשר פעמים בקרקע קשה ודיו. והוא שתהא הסכין יפה שאין בה גומות ואם בא לשופה במשחזת של נפחים ומעבירה על גבה היטב עד שמשיר קליפתה מותר לחתוך בה צונן אפילו חריפים כמו שאמרנו. בא לחתוך רותח יש מגדולי המורים שהורו שצריכה ליבון ויש מי שאומרים שהסכינין הגדולים צריכין ליבון פעמים שצולין בהם בשר ע\"ג האש כשפוד. אבל קטנים מגעילן ודיו. במה דברים אמורים בסכינים של עכו\"ם אבל סכינים שמכשירים בפסח מגעילן ודיו ואפילו הגדולים שבהם ויש מי שהורה להקל בכולן להגעילן בכלי ראשון ודיו וכן נהגו. סכין ששחט בה אסור לחתוך בה רותח דאגב דוחק הסכין בולעת היא. מן הדם שהוא בעין ופולטת היא ע\"י רותח גמור כצלי או מבושל. בא לחתוך צונן אפילו דברים החריפים כאתרוג וצנון משפשפם היטב ומדיחה ודיו. ומה הפרש בין זה לסכין של עו\"ג. זו לא בלעה ע\"י רותח גמור וזו בלעה ע\"י רותח גמור. זו בלעה פעם אחת וזו פעמים הרבה. שפוד שצולין בה בשר שחוטה קודם מליחה בולע הוא מן הדם ונאסר ולפיכך אסור להפך בה בשר שבקדירה וכיוצא בו לפי שחוזר הוא ופולט דם שבלע. והורה אחד מגדולי החכמים שאסור להשהות הצלי על גבי השפוד לאחר שהוסר מעל גבי האש שמא יחזור הבשר החם ויבלע ממנו. אבל מותר לצלות בו ולהשהות בו כל זמן שהבשר זב שכל שהוא זב ופולט אינו בולע מדם השפוד.",
                "סתם הכלים אינם בני יומן וכל שאינו בן יומו נותן הוא טעם לפגם. לפיכך הלוקח כלים מן העו\"ג סתמן אינן בני יומן ואם עבר ונשתמש בהן קודם שליבן הראוי ללבן וקודם שהגעיל הראויה להגעיל הרי זה מותר דכל נותן טעם לפגם מותר. במה דברים אמורים בשעבר ונשתמש בהן אבל אסור להשתמש בהן לכתחילה דכלי שבלע מן המשובח אעפ\"י שחזר להיות בתוכו לפגם כשאינו בן יומו הרי הוא עומד באיסורו שלא להשתמש בו לכתחילה. ואין הפרש בזה בין איסורים כנבילה וכיוצא בה ובין שבלע חלב ובא לבשל בה בשר שלא ביומה או שבלע בשר ובא לבשל בה חלב שלא ביומה ואעפ\"י שנפגם קודם שיבא לכלל איסור בשר. הא למה הדבר דומה לקדירות בפסח שאינן בני יומן ונפגם החמץ שבתוכם עד שלא נכנס הפסח ואסורין. דברים אלו שאמרנו בשהדיח את הכלי וסר מעליו שמנינות האיסור המודבק על פניו אבל בשלא הדיח אסור. שהאיסור שהוא בעין על פני הכלי אינו נפגם בשהיית יום אחד. איסור מועט שנבלע בכלי אם דרכו של אותו כלי שלא להשתמש בו היתר מועט בכדי שנותן מועט זה טעם בהיתר כקדירה וחבית וכיוצא בו הרי זה מותר להשתמש בו לכתחילה. ואעפ\"י שהוא בן יומו. לפי שאי אפשר לבוא לידי נותן טעם. אבל אם כלי שמשתמשין בו בדבר מועט כקערה וכיוצא בה אסור להשתמש בו לכתחילה לפי שכבר נתבאר שאין מבטלין איסור לכתחילה. ואפילו איסור מועט. ואפילו איסור הבלוע. כלי חרס שבלע אחד מן האיסורין אינו חוזר להכשרו לעולם שהתורה העידה עליו שאינו יוצא מידי דופנו לעולם. במה דברים אמורים בהגעלה אבל אם הסיק אותם מבפנים עד שנתלבן מותר. במה דברים אמורים כשהסיקו בפנים. ובכלי שדרכו להסיקו בפנים. כתנור וכיוצא בו. אבל אם הסיקו מבחוץ לא. ואם כלי שאין דרכו להסיקו מבפנים כקדירות. אעפ\"י שהסיקו מבפנים אסור חוששין שמא יחוש עליו שלא יבקע ולא יסיקנו כל צרכו. ואם החזיר אותן לכבשן מותר. דברים אלו שאמרנו בשבלע אחד מאיסורי תורה. אבל בלע אחד מאיסורים של דבריהם. מגעילו ג' פעמים ודיו. ואפשר לומר שלא התירו אלא באיסורין של דבריהם שאין להם עיקר בתורה כתרומה וחלה בחוצה לארץ וכן בישולי עכו\"ם. אבל שאר איסורים של דבריהם החמירו בהם בשל תורה. וראוי לחוש שלא להקל בהן. כלי שבלע היתר כשפוד או קדירה שבשל בה בשר ואחר כך בישל בה דגים או ירקות וכיוצא בזה הותר לבשל בהן לאחר מכאן גבינה לפי שכבר נתמעט בלע הבשר ונקלש עד שאינו ראוי לחול עליו שם איסור בשר וחלב. במה דברים אמורים בשבלע היתר כמו שאמרנו. אבל בלע איסור מן האיסורים הרי הוא באיסורו לעולם עד שיגעל הראוי להגעיל וילבן הראוי ללבן כלי מתכות או של עץ נאסר בבליעת איסורין מן האיסורים. ואם נתערב באחרים ואינו ניכר איזהו אעפ\"י שאפשר להגעילו ולהחזירו להכשרו. יראה לי שאין דנין אותו כדבר שיש לו מתירין לאסור את כולם עד שיגעילם או ילבנם. אלא הוא כאיסור יבש שנתערב ביבש ובטל ברוב כשאר איסורין שאין לו מתירין שלו באין מאיליהן ואינו צריך לפזר מעותיו ולהוציא הוצאות במחיריו אינו בכלל דבר שיש לו מתירין. כבר בארנו שסתם כליהם של עכו\"ם אינם בני יומן וכן ביארנו שכל כלי שאינו בן יומו נותן טעם לפגם. וכל נותן טעם לפגם מותר. וכן בארנו שאפילו כן אסור לבשל בהן לכתחילה. ולפיכך יראה לי שאסור לומר כן לעכו\"ם בשל לי ירקות אילו בקדירתך וכן לא יאמר עשה לי מרקחת או פת וכיוצא שכל האומר בשל לי הרי הוא כמי שבשל הוא בידיו. ואפשר שעל ידי הפלטר או על ידי הרקחים מותר שכל האומנין כלים נקיים הם מייחדים למלאכתן כדי שלא יפגמו אומנותם. ובעל נפש יחוש שהדברים אלו מביאין נקיות וטהרה : <b>נשלם הבית הרביעי. ובו נשלם בית התערובות. בעזרת ה' רועי : </b> "
            ]
        },
        "The Fifth House": {
            "The First Gate": [
                "<b>הבית החמישי: בין היין אבאר בו עניין יין נסך וכליו וחלקתי אותו לששה שערים: <br><br> השער הראשון: מי עושה יין נסך לאסור אותו אפילו בהנאה. ומי אוסר אותו בשתיה לבד ולא בהנאה. וכל מקום שאמרנו כאן איסור הכוונה בו איסור גמור ואפילו בהנאה. וכל מקום שאינו אוסר בהנאה. אנו אומרים בו איסור שתייה. ואכלול בשער זה דין שכר של עכו\"ם ויין תפוחים ורמונים.</b>",
                "דבר תורה יין או מים שנתנסכו לגלולים אסורים אפילו בהנאה כע\"ז שהתורה הקישה ניסוכי גילולים וזבחים למת שנאמר ויצמדו לבעל פעור ואכלו זבחי מתים. חכמים גזרו על סתם יינם ליאסור אפילו בהנאה כודאי מפני שהורגלו בזמן הזה החבה לנסך והיתה חבת נסוך עליהם תקפה ולפיכך אפילו מגע של עו\"ג ביינו של ישראל אוסר כודאי ניסוכו. במה דברים אמורים בעו\"ג גדול שיודע בטיבה של עבודת כו\"ם ומשמשיה. אבל קטנים שלא הגיעו לכלל זה אינו עושה יין נסך אלא לאסור בשתייה בלבד. כיצד יודע שיודע בטיב עבודת כו\"ם ומשמשיה כל שהוא זוכר ומזכיר בפיו העו\"ג ומשמשיה. גר שנתגייר וקבל עליו מצות ומל ולא טבל הרי הוא עושה יין נסך לפי שאינו גר גמור עד שימול ויטבול. ויראה לי שלא אמרו אלא לאסור בשתייה אבל בהנאה מותר. ולא יהא זה גרוע מגר תושב שקבל עליו ז' מצות בני נח שאין יינו אסור בהנאה. גר שמל וטבל הרי הוא כישראל מיד. ויינו מותר ואפילו בשתייה. השפחת עו\"ג של ישראל שהולידו בנים בביתו של ישראל הבנים אינם עושים יין נסך ואף על פי שלא מלו ולא טבלו ומגען מותר אפילו בשתיה. במה דברים אמורים בקטנים אבל בגדולים היודעים הטיב עבודת כו\"ם ומשמשיה הרי הן כשאר העו\"ג ואוסרים אפילו בהנאה כבר בארנו שמי שקבל עליו בפני שלשה שלא לעבוד עבודת כו\"ם והוא הנקרא גר תושב יינו מותר בהנאה. ולפיכך יש מן הגאונים שהתיר מגען של ישמעאלים הללו בהנאה שהדבר ידוע שאין עובדין עבודה זרה. ואפילו שלא קבלו בפני שלשה. שלא אמרו קבלת בפני ג' אלא להחיותו בלבד. שכר של עכו\"ם אסור בשתייה. הרחקה יתירה נהגו בו משום חתנות ולפיכך אסרוהו בשתייה כשלקות שלהן ובישוליהן במה דברים אמורים בביתו של עו\"ג אבל חוץ לביתו מותר. ואפילו לפתח חנותו של עו\"ג שמוכר את השכר. שלא מגזרת חכמים היתה אלא מנהג קדושים שנהגו בו הרחק כדי להתרחק ממסכה של חם. ובעל נפש לא ישתה ממנו עד שיביאנו לרשותו של ישראל אבל לא בפתח חנותו שנמכר בו. היה מקום שישראלים שבו נוהגים קלות ביינות של עו\"ג אפילו השכר אסור שם. חומץ שכר של עו\"ג אם היה נמכר בחניות לשעה אסור פעמים שמערבין בו שמרי יין אבל אותו שהוא באוצר ובחביות גדולות מותר בידוע שלא עירבו ובתוכו שמרי יין. מפני שהשמרים מסריחין אותו אם יתערבו בתוכו. ולפיכך אין מערבין אלא באותו שנמכר לשעה. יין של תפוחים ורמונים מותר בכל מקום. במה דברים אמורים כשבא מן האוצר או מן החביות. אבל הנמכר על יד לפני החנוני בחנות אסור חוששין שמא ערב בתוכו יין. אומנים הבקיאים בטעימת יין פעמים שקולטין ריח היין בפיהם ובוחנים אותו בקליטת הריח כדרך שהיו מטעימים בטעימתו. ואם בא ישראל לטעום כן יינו של עו\"ג מותר שאין הריח כלום. ואפילו שקלטו בפיו. ואין צריך לומר לישראל להטעים יינו כן לעו\"ג : "
            ],
            "The Second Gate": [
                "<b>השער השני: ער השני בביאור מאימתי עושה יין נסך ליאסר בשתיה או אפילו בהנאה. ואכלול עם זה דין שכרו של עו\"ג. ומהו לשמש ביין נסך בפני העו\"ג ודין דמי היין נסך ביד עו\"ג אפילו ביד ישראל. וכן אכלול עם זה אם מותר לסתום בנעורות וכיוצא בזה על ידי הכובא בזמן שהיא מטפטפת: </b>ענבים הנדרכים בגת אף על פי שהגת פקוקה ולא ירד ממנו לבור כלל. אם נמשך היין ועמד לצד אחד למעלה או בצדדין בגת צלול הרי זה נעשה יין נסך. וכן אם היתה הגת מלאה ודרך שם ונמצא היין מלמעלה למטה הרי זה נעשה יין נסך בהמשכתו מלמעלה למטה. ואין צריך לומר בשירד לבור. היה היין בגומא של מטה בתוך העביט של ענבים. ואין עומד צלול בפני עצמן או אפילו עומד בגומא של מעלה או בצד דין וגרעיני האשכולות ופסולת שלהן מעורבין בו אינו עושה יין נסך. ולפיכך אם היתה הגת פקוקה שאינו יכול לירד לבור ומלאה שאינו יכול לימשך מלמעלה למטה אף על פי שיש שם יין הרבה שהיה ראוי לימשך אילו היה מגת שאינה מלאה מותר. לקח מן הענבים שבגת שאינה מלאה ומן האשכולות שבה ונתן לצד אחד ונשאר יין צלול לצד אחד הרי זה יין. יין שנמשך מקצתו בין לבור בין לגת כמו שבארנו הוא וכל שאר היין שבגת ואפילו מה שבגת נעשה יין ליאסור בנגיעות עו\"ג לפי שהמשכת מקצתו יש לכולו תורת יין. ויש מגדולי המורים שאמרו שאין לו תורת יין ליאסר בנגיעה ובנצוק. אבל לענין תערובות הרי הוא כיין שנמשך ונאסר בתערובת יין נסך כדרך שנאסר יין גמור ביין. העו\"ג עושה יין נסך בנגעתו אפילו בהנאה בין שנגע בו בידיו בין שנגעו בפיו. כיצד הרי ששתה בכוס כל מה שנשאר בכוס אסור. אף על פי שלא נגע בו ביד אלא שוחה ושותה. נגע ברגל מותר בהנאה ואסור בשתיה שאין רוב העו\"ג מנסכין ברגל דבזיון הוא להן לנסך כן. מכל מקום אסור הוא בשתייה לפיכך לא ידרוך העו\"ג עם ישראל בגת שאוסרו הוא עליו ברגלו בשתיה. במה דברים אמורים בששמר ישראל שלא נגע בידיו אבל לא שמר ידיו אסור אפילו בהנאה חזקה נגע בידיו שחיבת ניסוך עליו. במה דברים אמורים בשנגע ביין בכוונת יין שהוא יודע שהוא יין אבל נגע ביין וסבור שהוא שמן או שאר משקין מותר בהנאה ואסור. בשתיה אפילו נגע בו שלא בכוונה כלל אסור בשתיה. כיצד הרי שהיה יורד מן הדקל וכיוצא בזה ובירידתו נגע ביין שהיה למטה מן הדקל והוא לא הרגיש בנגעו בו וכיוצא בזה אסור בשתיה. נגעו ביין באונס גמור אף על פי שהוא רואה ויודע שנגע ביין אסור בשתיה ומותר בהנאה. במה דברים אמורים כשהיה באונסו כל זמן שהוא נוגע בו אבל אם היה תחילתו ונגיעתו באונס ועבר אונסו ועודנו נוגע בו אסור אפילו בהנאה. כיצד הרי שנפל לתוך בור יין ומת בתוכו מותר בהנאה בידוע שלא נסכו באונסו היה טרוד. עלה חי אסור אפילו בהנאה. דחיבת ניסוך עליו. ואעפ\"י שהוא בהול שקרוב למיתה אפילו כן מפני הצלתו נותן דעתו ומנסך מפני שדומה לו כיום חגו דהולך ומודה לע\"ז שלו כל שכן בשאר אונסין שמגיס דעתו אחר עבור אונסו ומנסך. מגע עכו\"ם בכוונת יין אסור אפילו על ידי דבר אחר ואפילו בהנאה. כיצד נגע עו\"ג בכוונה בכלי שבידו או בקנה והוא אוחז בשעת נגיעתו אסור. במה דברים אמורים בנוגע בו בכוונת יין כמו שבארנו. אבל אם היה סבור שהוא שמן או שכר וכיוצא בזה אפילו שכוונתו ליגע בו מותר אפילו בשתייה. שלא אסרו מגע עו\"ג ע\"י דבר אחר אלא בשיש שם כוונת יין. ואפילו בכוונות מגע. וכל שכן אם אין שם כוונת מגע שהוא מותר אפילו בשתיה. וי\"א דמגעו אפילו ע\"י דבר אחר ושלא בכוונת יין ואפילו שלא בכוונת מגע אוסר. ויראה לי שהראשון עיקר. פעמים שהוא נוגע בכוונה ביין ואפילו בידו מותר בהנאה ואסור בשתיה. כיצד מדד את היין בין בקנה שבידו בין בידו לידע כמה יין יש בחבית או בבור שהיו פסולות גרעינים על פני החבית והעבירן אפילו בידו. או שהיו זבובין ויתושין על פי החבית והתיזן בין בקנה בין בידו מותר בהנאה ואסור בשתיה לפי שמעשיו מוכיחין עליו בבירור שאינו מתכוין לאסור את היין על בעליו אלא לתועלתו הוא מתכוין. וכן חבית שנסדקה אפילו לארכה ובא העו\"ג וחבקה אפילו שנגע בבירור עם דפני שברי החבית בין שהיה זב ונשפך מותר בהנאה שמעשיו מוכיחין שלא נתכוין זה אלא להצלת יין שאילו לא עמד הוא וחבקה היו כל חרסי החבית נופלים ונשפך היין לארץ. במה דברים אמורים בשלא היה שם ישראל שיוכל להציל אבל אם היה שם ישראל וקדם העו\"ג והציל אין כאן הוכחה ואסור אפילו בהנאה נסדקה לרחבה אעפ\"י שהיה מטפטף מעט ובא העו\"ג וחבקה מותר אפילו בשתיה. שאין כאן נדנוד ושכשוך יין כלל אלא מעשה לבנה הוא עושה. נפל לעו\"ג כלי או אתרוג וכיוצא בו לבור של יין של ישראל או לתוך החבית והושיט ידו להצילו ולהעלותו מעשיו מוכיחין שלא נתכוין בנגיעה זו לנסך אלא להציל כליו ולפיכך מותר בהנאה ואסור בשתיה. במה דברים אמורים בשמיהר ישראל ואחז בידו של עו\"ג שלא יוכל לשכשך בידו ליין לאחר שיאחז בכליו והצילו. אבל אם לא אחז בידו הרי זה אסור בהנאה. שמא לאחר הצלת כליו נותן דעתו לנסך. וכיצד הוא עושה אוחז בידו כדי שלא ישכשך. ופותח נקב החבית מלמטה ומוציא היין עד שלא תהא ידו של עכו\"ם נוגעת בו. ויראה לי שאין למדים מדברים אלו למקום אחר שאין אנו בקיאים לדון בדברים המוכיחים ואין לדון אלא אותן שמנו חכמים. ומעשה היה בעו\"ג שבא בחנותו של ישראל לקנות יין ואמר לו החנוני אין כאן יין והושיט העו\"ג ידו לכלי שהיה בו יין ואמר ואין זה יין. ובא מעשה לפני חכמים ומקצתם רצו להתיר בהנאה שמעשיו מוכיחין שאינו מתכוין לנסך ולא עמדו דברים אלו ואסרוהו בהנאה שאין זה הוכיח גמור ואם הם לא עמדו על ההוכיח כל שכן שאין אנו בקיאים בו. חבית שנשמט העץ שבנקב החבית והיין נגר ונשפך ויש שם ישראל שאפשר לו להציל ולשים ידו על הנקב וקדם. העו\"ג והניח עליו ועכב את היין מלצאת כל היין שלמעלה מן הנקב אסור בהנאה וכל שלמטה מן הנקב אסור בשתיה ומותר בהנאה. במה דברים אמורים שהניח כף ידו על הנקב אבל אם הכניס אצבעו בנקב או שהחזיר העץ למקומו ועבר האצבע או העץ עד חלל החביות אפילו שלמטה מן הנקב אסור בהנאה כל שנוגע בחלל נוגע הוא למעלה ולמטה ורואין אנו לענין יין שלמעלה כאילו נוגע בשולי החבית ולענין יין שלמטה כנוגע בפי החבית ואלו ואלו אסורין בהנאה. כחו של עו\"ג בכוונת יין אוסר אפילו בהנאה כמגעו. כיצד עו\"ג המערה מכלי לכלי בכוונת יין אוסר אפילו בהנאה. במה דברים אמורים מה שיצא לחוץ. אבל מה שנשאר בפנים אם היה מערה כמקטף שלא היה מה שנשאר בפנים מחובר למה שיצא לחוץ מותר אפילו בשתיה. שלא גזרו לאסור בכחו אלא במה שיצא לחוץ. היה מערה כדרכו ולא יקטף מה שיצא לחוץ אסור בהנאה ומה שנשאר בפנים יראה לי שהוא מותר בהנאה אבל אסור בשתיה מחמת נצוקו. כח כחו הרי הוא ככחו ואפילו כח עשירה ואפילו למעלה מיכאן אסור ככחו. כיצד היו ענבים בגת וגלגל עו\"ג את הגלגל בכחו ובכח הגלגל נתהדקה הקורה והקורה סחטה ענבים ונמשך היין מהם הרי זה אסור כאילו סחט עכו\"ם בידיו את הענבים וכן כל כיוצא בזה. כח של עו\"ג שלא בכוונה מותר אפילו בשתיה. כח של עו\"ג וכח של ישראל מעורב בו מותר. במה דברים אמורים כשגלגלו ישראל ועו\"ג אבל גלגל עו\"ג ולא היה יכול לגלגלו אעפ\"י שישראל מסייעו אסור. יש מי שהולך בזה להחמיר משום דמסייע אין בו ממש. ויראה לי שהוא מותר דאף העו\"ג מסייע לישראל ולמה יעשה העו\"ג עיקר וישראל מסייע שבדברי סופרים הולכים להקל.",
                "יש דברים שאין בהם משום יין נסך כל עיקר אלא שאסרו לעשות כן להרחקה יתירה. כיצד יין של ישראל ומזוג עו\"ג ושפך בו מים עד שהכשירו לשתיה במזיגתו שורת הדין שיהא מותר שהרי לא נגע בו לא בידו ולא על ידי דבר אחר אלא שאסרו לעשות כן שמא יהא רגיל אצלו להשקותו ויגע ביינו או שמא יצוק יין לתוך מים. אומרים לנזיר סביב הכרם אל תקרב. עבר ומזוג הרי זה אסור בשתיה ומותר בהנאה. ויש מגדולי המורים שהתירו כשעבר ומזג ולא יראה לי כן. במה דברים אמורים במזוג יין שבכוס וכיוצא בו מן הכלים הקטנים למזוג לשעה. אבל נותן מים בחבית שאין דרכן של בני אדם למזגה יחד עם עבר ושפך לתוכו מים מותר דבר שאינו מצוי הוא ובכל שאינו מצוי לא חששו. דברים אלו שאמרנו במזוג מדעת אבל מזוג שלא מדעת מותר. דלא גרע מזיגתו של עכו\"ם לתוך היין שלא מדעת מכחו שלא בכוונה שהתירו אפילו בשתיה. עו\"ג שהביא ענבים בסלים ובדרדורין ונפצן ע\"ג יין שבגת מותר שאינו אלא בזורק אבל לתוך היין שמותר. אבל אסור לעשות כן לכתחילה שמא יגע בידו ביין שבגת. יש מי שהורה שאסור להביא ענבים בדרדורין לגת ע\"י עו\"ג מפני שהענבים נסחטים והיין מתאסף בשולי הדרדודין. ונמצא עו\"ג שופך יין צלול לגת ואם סייעו ישראל בנתינתו לגת מותר ואפילו לכתחילה שהרי יש כאן כח ישראל מעורב. עבר והביא עו\"ג לבדו ושפכן לגת אעפ\"י שהיין מטיף על הענבים מותר מפני שעדיין לא נדרכו ולא נמשך יינו ואין העו\"ג מתכוין לשפיכת היין. אלא לשפיכת הענבים ואין דרכן של מנסכין כן. ישראל המערה יין מכלי לכלי לא יסייעו עכו\"ם עמו שמא יטיל ישראל כל הכלי על העו\"ג ונמצא כל העירוי בא מכחו של עכו\"ם לאיסור. עבר וסייעו עמו עכו\"ם מותר דכל כח עו\"ג וכח ישראל מעורב בו מותר. ויש מי שהורה לאיסור אף בשעבר ועירה. והראשון נראה לי עיקר. עכו\"ם שזרק אבן או כלי וכיוצא בו לגת של יין מותר שלא אסרו אלא בנגיעתו וזריקה אינה נגועה. ואם היה הכלי נופל מידו והולך ומתגלגל והוא אוחז ונשמט אסור חוששין שמא נתן דעתו ושכשך היין בכלי זרקו בחמתו אעפ\"י שאוחז ונשמט אין חוששין לו ומותר. וישראל שהיה מערה מחבית שבידו לכלי שביד העו\"ג מותר. ואעפ\"י שהיתה החבית סומכת על הכלי שביד העו\"ג. ואין חוששין שמא יצדד העו\"ג הכלי שבידו ויגרום להרבות העיריו שאפילו עשה הרי כחו של ישראל מעורב בו ומותר. ויש מי שהורה שאם נודע שצדד העו\"ג בכלי שבידו אסור. ואין דברים אילו מחוורין כמו שבארנו. נתמלאה כלי שביד העו\"ג ועדיין בידו הוא והיה העו\"ג מצדד בו אסור חוששין שמא נגע בו בשעה שמצדד עכו\"ם שהיה מוליך יינו של ישראל וישראל הולך עמו אם היה היין נתון בנוד בין שהנוד חסר מותר ואעפ\"י שהנוד מסר והעכו\"ם משכשכן מבחוץ ומגלגל את היין מראש הנוד לרגליו ומרגליו לראשו מותר שאין המערה מראש הכלי לרגליו כמערה לכלי אל כלי. ומפני שמשכשך בו מבחוץ ומגלגל היין אין כאן איסור שאין שכשוך אלא במשכשך בידו או בכלי בתוך היין. אבל משכשך בכלי שהיין נתון בתוך הכלי שמשכשך אין בו שכשוך שאסרוהו בין שהיה הכלי סתום בין שהיה פתוח. היה היין נתון בכובא אם היה הכלי חסר מותר ואעפ\"י שהוא משכשך היין עם הכלי אין חוששין לו כמו שבארנו. היה הכלי מלא אם היה ישראל הולך לו מאחריו אסור בשתיה. אפשר שמא נגע בו שלא מדעת ישראל ולא ראהו מפני שהולך אחריו. ומכל מקום מותר הוא בהנאה שלא חששו לנגיעה בכוונה שהעו\"ג במלאכתו הוא עוסק. וגם מתיירא הוא שמא ישראל ההולך אחריו יראנו נוגע אלא שחששו להם חכמים שמא יגע שלא בכוונה. היה ישראל הולך עמו בצדו אפילו הכי מותר שאי אפשר לומר לעו\"ג ליגע בשום צד שלא יהא ישראל רואהו. עו\"ג שהיה נושא חבית במוט נקובה ומציאה יין שלא מדעת העכו\"ם מותר ואפילו היה היין נשפך מכחו של עו\"ג דכל כח העכו\"ם שלא בכוונה מותר אפילו בשתייה. ויראה לי שאפילו היה נושאו על כתיפו ומן הטעם שאמרנו. היה החבית מטפטפת מעט מעט יראה לי שאפילו נושאה על כתיפו והוא יודע שהיא מטפטפת מותר שאין היין נשפך מכח של עו\"ג ולא מרבה בשפיכה בנדנודו וכחו. שאפילו היתה מונחת על גב הקרקע היתה מטפטפת ומוציאה כדרך שהיא מטפטפת ומוציאה על כתפו. ואין כאן כחו של עו\"ג כל עיקר. ולפיכך מותר אלא שיש להתיישב בדבר. גיגית של יין שהיא מטפטפת יש מן החכמים שהורו שאם בשולי הגילית היא מטפטפת אסור להיות עו\"ג תוחב נעורת או מטלת בסדקין שנוגע בו ביין אבל בסביבות השוליים מקום שמתחברין אל דפני הגיגית מותר שראשי השוליים מפסיקין שתחובין בחריצין שבדפני הגיגית. כל מקום שאמרו ביינו של ישראל שנאסר בהנאה מחמת נגיעתו או כחו של עכו\"ם לא אמרו אלא למכור אותו לאחרים אבל ליטול דמיו מאותו עכו\"ם שנסכו מותר שאין זה כמוכרו אלא כנוטל דמי נזקו ממנו. וכדרך שאסור למכור מסתם יינם. כך אסור להשתכר בו. ואין צריך לומר ביין נסך גמור. לפיכך ישראל שנשבר אצל עו\"ג או ששכר חמורו או ספינתו להוליך לו יין נסך ואפילו סתם יינם שכרו אסור בהנאה. כיצד הוא עושה נטל ממנו מעות בשכרו שוחק וזורק לרוח או מטיל לים. נתן לו פירות בשכרו יוליכם לים המלח או ישרף אותם יקבר האפר בבית הקברות ולא יפזר אותו מתוך שאפרם מרובה שמא יפול ממנו הרבה במקום אחד ויבא ישראל לזרוע זרעיו שם ונמצא נהנה והכתוב אומר לא ידבק בידך מאומה מן החרם. ואעפ\"י שהשכר אינו אסור אלא מדברי סופרים החמירו עליו כשל תורה נתן לו קרקע או בהמה בשכרו אעפ\"י שאין קרקע ובעלי חיים נאסרין ואפילו בהשתחויה ועבדן אפילו כן החמירו בשכר יין נסך והרי הן לישראל אסורין בהנאה. שכר חמורו לעו\"ג לרכוב עליו אעפ\"י שהניח העו\"ג לגיגו עליו מותר וכן המשכיר ספינתו להוליך כליו והניח כלי מאכלו ומשתהו לתוכה מותר. שאין עיקר שכרו אלא להולכת עצמו וסחורתו. ואעפ\"י שהוא יכול להניח מן הדין מאכלו ויינו בספינה. או על גבי חמור. מכל מקום כיון שאילו לא הניח אינו יכול לומר לישראל נכה לי מן השכר ונמצא שאין עיקר השכירות עליו.",
                "ישראל שנשכר אצל עו\"ג להעביר לו חביות של יין ושל שמן אם שכרו להעביר לו כל חביות וחביות בפרוטה נמצא שכר כל חביות וחביות בפני עצמו. ולפיכך הפרוטות שכנגד חביות היין נסך אסורות והשאר מותר. שכרו להעביר לו מאה חביות במאה פרוטות והיתה אחת של יין ביניהם השכר כולו אסור לפי שזה קבלנות ואותה פרוטה מעורבת בכל שאילו לא העביר אותה העכו\"ם מעכב כל השכר עד שיעביר לו אותו חביות. ולפיכך השכר כולו אחד הוא והכל אסור ויראה לי שאין דברים אלו אמורים אלא בזמן שיש ביניהם שוה פרוטה משכר יין נסך אבל פחות אינו חשוב לכלום וכולו מותר. כיצד שכרו להעביר לו ק' חביות בחמשים פרוטו ונמצא אחת של יין נסך ביניהם. אע\"פ שיש שם חצי פרוטה כנגד אותה של יין נסך הכל מותר וכן יראה לי שאם שכרו להעביר לו חביות ולעתותי ערב קודם שנשלם זמן עבודתו אמר לו העביר לי חביות זו והיא של יין נסך אם נשאר לו מזמן עבודתו כל כך שיש בו כדי להעביר חביות זו השכר כנגד אותו חביות אסור והשאר מותר. שאין זה כמקבל קבלנות. ואם לא נשאר מהזמן כל כך הכל מותר שאין זה אלא כמעביר מרצון ואינו מכלל שכירתו. ואפשר שאפילו כן כנגד אותה חביות אסור. ואפילו היה עושה עמו בטובה ממשכנין אותו מנכסיו עד כדי שכרו. ולפיכך לא יהא ישראל מוזג יין נסך לעו\"ג אפילו אמר לו עכו\"ם לישראל שמור לי חביות זו של יין נסך בחנם אסור אעפ\"י שאם נשברה או נגנבה או נאבדה פטור מכל מקום מיצד הוא אם תגנב או תאבד מתוך שמירתו ורוצה הוא בקיומו של יין ורוצה הוא בקיומו של יין אסור. במה דברים אמורים בשרוצה בקיומו להשיבו לבעליו או עד שימכור וכיוצא בזה. אבל אם רוצה בקיומו עד שיאבדנו הוא בידיו מותר. כיצד ישראל שנשכר אצל עו\"ג לשבר לו חביות של יין כל החביות בפרוטה או ק' חביות במאה פרוטות אע\"פ שהוא רוצה בקיומו עד שישברם הוא ויטול שכרו מותר. שזה ממעט את הטפלה וישבר ותבא עליו ברכה. עו\"ג שמכר יין נסך או עבודה זרה ודמיהן בידו מותר אבל ליד ישראל אסור. גדולה מזו אמרו ישראל שהיה נושה בעכו\"ם מנה ומכר יין נסך או עבודה זרה והביא לו מותר. אבל אם אמר לו המתין עד שאמכור יין נסך או ע\"ז ואביא לך אסור. מפני שזה רוצה בקיומו עד שימכור ויביא לו. ויש מגדולי המורים שאמרו שאין דברים אלו אמורים אלא בשהיה לנגשו ומדעתו ומרצונו המתין עד שימכור ויביא. אבל אם לא היה בידו לנגשו על כרחו הוא ממתין ומותר. על דבר זה נהגו בהרבה מקומות להתיר אף בשאמר לו המתן עד שאמכור ואביא. ויראה לי שאפשר לסמוך בזה על דברי הגאונים ז\"ל שאמרו שאין האומות עכשיו אוסרים בהנאה לפי שאינם עובדים עכשיו ע\"ז. ואף על פי שאין אנו נוהגים על פיהם בהוראה זו להתיר יינם ומגעם בהנאה. מכל מקום כדאי הם לסמוך עליהם בדבר זה שהדמים ביד עו\"ג אלא שהמתין לו ישראל עד שמכר והביא.",
                "מי ששכר פועלים עו\"ג ופסק עמהם להעלות להם מזונות אסור להשקותן יין נסך. אמר להם צאו ושתו מחנוני עכו\"ם ואני פורע אם הקדים ישראל לחנוני דינר ואמר לו יהא דינר זה בידך על שתשקה פועלים ואני מחשב עמך באחרונים הרי זה אסור. ויראה לי שאם נתנו לו להוציאו מעכשיו אם יצטרך לו מותר ולא אסרו אלא בשנתנו לו להיות בידו עד שיחשוב עמו באחרונה. ואין צריך לומר כשנטל בעל הבית ונתן ביד. אמר לחנוני להיות שעבודו עליו אף על פי שהדינר עדיין ביד בעל הבית יש מי שהודה לאסור כיון שיחד לו שעבודו. ולא יראה לי כן פועלים ישראלים שיעשו מלאכה אצל עו\"ג ולא פסק עמהם שכר ולערב שלח להם חביות של יין שוה דינר אם קודם שזכו בה אמרו לו עד שאתה נותן חביות שוה דינר תן לנו את דמיה מותר. שאין אלו כמוכרין לו. ואם משזכו בה אמרו כן אסור. וכן ישראל ששכר פועלים בדינר ואמר לעו\"ג צא ופרע פועלי ושלח להם העו\"ג חביות של יין עד שלא זכו בה מותר לומר לעו\"ג תן לנו את דמיה ואם משזכו בה אסור. יש מקומות שנותנים למלך חלק ידוע מפירות הן שליש או יתר. אם יש לישראל יין מותר לו לומר לעו\"ג צא והפיס המלך על מנת שהוא לוקח מייני. ואעפ\"י שהעו\"ג נותן למנה המלך יין לפי שלא אמר לו ישראל זה ליתן לו יין אלא שיפייסנו ממה שיוכל לפייסו. ולפיכך כשהוא פורע לעו\"ג לא דמי יין נסך הוא פורע אבל אם אמר הכנס אתה במקומי ליכנס לאוצר המלך הרי זה אסור כאלו אמר לו פרע לו יין כמדת שאני חייב לו. במה דברים אמורים בשהקדים ישראל לעו\"ג על דעת שיחשוב עמו באחרונה וכמו שבארנו. ויראה לי שאפילו לא הקדים לו מעות דכיון שהוא חייב לו מנת המלך יין ממש. ולפי שאמר לו הכנס אתה במקומי הרי הוא כאילו קונהו מן העו\"ג והעו\"ג נותנו לאוצר כמצותו. מלך שיש לו חק על בני המדינה כשיש לו יין הרבה הוא מוכר לעו\"ג וכותב על זה ליטול סאה בכך וכך מאוצר המלך ועל זה סאתיים בכך וכך אם נתנו על ישראל בכך וכך סאה או סאתיים בכך וכך והלך ישראל ואמר לעו\"ג מלטני מן האוצר מותר. לפי שזה הולך וקונה לעצמו מן המלך כדי שלא יכופו את ישראל לקנותו. אבל אם אמר הכנס אתה במקומו וקח מאוצר המלך הרי זה אסור שהרי זה כאומר לו קבלוהו בשבילי ואני מוכרו לך. ישראל שמכר יינו לעו\"ג אם היין נתן בכלי ופסק עמו דמים ואחר כך הגביה העו\"ג כדי לקנות היין שבתוכו אע\"פ שמדד העו\"ג לעצמו דמיו מותרים דכל שפוסקין מים גומר הוא בדעתו לקנות וכשהגביה קונה את הכל וכשעירה נעשה יין נסך לא של ישראל הוא אלא של עו\"ג פסק ולא הגביה ולא קנה עדיין ומדד לעצמו דמיו אסורים. שהרי נעשה יין נסך בעירוי ועדיין לא קנאו שהגביה בשעה שהוא מודד אין הגבהה זו לקניה אלא למדידה הקדים לו העכו\"ם מעות מותר אף על פי שהוא מודד לעצמו דכל שפוסק ונותן קנה היה ישראל מודד לתוך כליו של עכו\"ם ופסק עמו דמים אע\"פ שלא הקדים לו דמים אף על פי שיש עכבת יין נסך בשולי הכלים מותר ואפילו לכתחילה. והוא שיהא הכלי מונח בחצירו של עו\"ג דאויר קונה לו. ולפיכך משנכנס יין לאויר הכלי קנה ויין נסך אינו עד שמגיע לקרקעיתו של כלי. היה הכלי מונח בחצירו של ישראל לא קנה. וכבר נעשה יין נסך כשהגיע לקרקעיתו של הכלי. במה דברים אמורים בשהיה מונח על גבי קרקע. אבל היה הכלי מונח בידו של עו\"ג בעל הכלי מותר ואפילו לכתחילה שאויר כליו קנה לו. הרי שלא פסק לו דמים ומדד ישראל לתוך כליו של עכו\"ם והיה הכלי מונח בחצרו של ישראל ועל גבי קרקע מותר לו ליקח דמי יינו שאין סתם יינן אוסר כל תערובתו בהנאה כמו שיתבאר אלא מוכר כולו חוץ מדמי יין נסך שבו : <b>נשלם השער השני. תהלה לאל מאיר אישון עיני :</b> "
            ],
            "The Third Gate": [
                "<b>השער השלישי: בביאור איזה יין יש בו משום יין נסך ואיזה דבר של עו\"ג נאסר משום יין נסך אעפ\"י שאינו יינו: </b>חומץ של עו\"ג שהיה תחילתו יין אעפ\"י שהחמיץ לא נסתלק איסורו ממנו איזהו חומץ כל שעמד שלשה ימים לאחר שגמר ריחו והתחיל להחמיץ. ויש מגדולי ישראל שהחמירו בו מפני שאין אנו בקיאין בחומץ. יש יין שנראה כחומץ ואינו אלא יין שלא נתבשל בענבים כל צרכו והמחמיר תבא עליו ברכה. ויראה לי שאם מבעבע כמשליכין אותו על הארץ חומץ גמור שהחומץ מבעבע על הקרקע ולא היין. הבוסר של עו\"ג אין בו משום יין נסך שאין מנסכין בו ולא אסרו בוסר אלא היין. ויש מגדולי המורים שחוששין ואין דבריהן מחוורין. בוסר של עו\"ג יראה לי שבמקום שיש יין לבן וגם דמי היין קלים מן הבוסר הנמכר ממנו בחנות אסור חוששין שמא ערב יין בתוכו. אבל הבא מחביות גדולה או מן האוצר מותר שאין מערבין בו כ\"א לשעה שלא יתקלקל. היו דמי היין יקרים מן הבוסר מותר שאין מערבין היוקר בזול ובמקום שהיין לבן אינו מצוי בין כך ובין כך מותר. יין מבושל שלנו שנגע בו העו\"ג אין בו משום יין נסך שאין מנסכין בו. איזהו מבושל כל שהרתיח נעשה מבושל וכן קבלת הגאונים ז\"ל ויש מי שאומר שאין קרוי מבושל עד שיתמעט ממדתו ע\"י בשולו. ויראה לי שאי אפשר להרתיח בלא מיעוט מדה כל שהוא. וקבלת הגאונים ז\"ל תכריע. אלונתית שלנו שנגע בו העו\"ג אין בה משום יין נסך. וכן אגומלין איזהו אלונתית יין ישן ומים צלולים ואפרסמון. אלונתית של עו\"ג הבאה מן האוצר מותרת בידוע שלא עירב בה יין עדיין עד שהוא שותה או שהוא מוכר בחנות כדי שלא תתקלקל. אנומלין יין דבש ופלפלין והוא הנקרא קונדיטון. ויש מי שאומר שלא התירו אלא בשנתן בתוכו שליש דבש ושליש פלפלין. ואפילו לא נתנו דבש בו כל שנתנו בו שליש פלפלין נשתנה טעמו הרבה ואין בו משום יין נסך ויראה לי שאפילו פחות משליש טעמו משתנה הרבה ולא אמרו שליש דבש ושליש פלפלין להטעינו כן אלא שאמרו איזהו יינמלין ואמרו שהוא אותו משקה שהורגלו לתת בו שליש דבש ושליש פלפלין. במה דברים אמורים שנתן בו דבש עד שמשנה טעמו אבל אם נתן בו מעט דבש יש בו משום יין נסך ואעפ\"י שאין מנסכין אותו ע\"ג המזבח. העו\"ג אינם נמנעים מלנסך בכך. שלא כל הנאסר למזבח נאסר להם שכן מחוסר אבר יש להם ודוקין שבעין אין להם. וכן אעפ\"י שנתן בו טעם שאור יש בו משום יין נסך. ומכל מקום יינמלין שהרתיחו על גבי האש כדרך שעושין עכשיו מותר. לא יהא גרוע מיין מבושל. יין מזוג יש בו משום יין נסך. ומי שהורה שאין בו משום יין נסך לא נראו דבריו. כמה יהא במזיגתו ויקרא יין יש מי שאומר בשאין בו יתר משלשה חלקי מימי אבל יתר מכאן אין זה יין. ואעפ\"י שטעמו טעם יין אין טעם ביין אלא חימוץ בעלמא. ויש מי שאומר כל שטעמו טעם יין יש בו משום יין נסך ולא ירדו לשיעורין אילו אלא במתמר משמרים בלבד. ויש מגדולי החכמים שהתירו אפילו יין של עו\"ג לתוך ששה חלקי מים נותן טעם לפגם הוא בתוך המים המרובים כ\"כ וכמו שיתבאר בשער דיני התערובות. המתמד ונתן מים במרה בין שמתמד בשמרים בין שמתמיד בזגים וחרצנים אם עצר אותן בגלגל ונתן שלשה ויצאו שלשה וחצי אין כאן יין אלא טעם בלבד. וחומץ בעלמא הוא נתן ג' ויצאו ד' הרי זה יין גמור. לא עצר אותם בגלגל אלא ברגל לעולם יש בו משום יין נסך. ואפילו לא מצא כדי מדתו פעמים שהיין יוצא והמים נבלעים בשמרים ובזגים וחרצנים. ופעמים לאחר דריכת הרגל ימצאו גרעיני ענב שלא נסחטו כל עיקר. חרסים הבולעים יין הרבה עד כששורין אותן במים פולטין את יינם אם בלעו יין הרי הן כיין נסך ואסורים אפילו בהנאה. יבשים מותרים ואפילו באכילה. אלו הן לחים כל י\"ב חדש. יבשים לאחר י\"ב חודש. שמרים של יין נסך אעפ\"י שיבשו ועברו עליהן י\"ב חודש אסורין. תמדן והוציא מהן יין כל י\"ב חודש אסורין לאחר י\"ב חודש מותרין. חמץ בהם את העיסה כל י\"ב חודש הפת כולה אסורה שהטעם אינו בטל ואפילו באלף. במה דברים אמורים בשמרים שתמדן. אבל לא תמדן אפילו לאחר י\"ב חודש אסורים. ואוסרים כמו שבארנו. תמצית היין שנקרש על גבי דופנו החבית והקנקנים נהגו בו היתר. ואפשר כל שנתייבש כ\"כ הרבה כבר כלה לחלוחית יין שבו. ומעתה כעפר בעלמא הוא ומותר. ומעשים בכל יום שמשתמשין בכלים של עכו\"ם לאחר מלוי וערוי. ואין מקלפין אותו התמצות הקרוש על דפניהם. והנח להם לישראל אעפ\"י שאינם נביאים בני נביאים הם : <b>נשלם השער השלישי. תהלה לאל מרים ראשי : </b>"
            ],
            "The Fourth Gate": [
                "<b>השער הרביעי: בביאור אצל מי מפקידין או מייחדים יין ואם בחותם אחד. או בשני חותמות או במפתח וחותם. ובביאור שאר כל דיני יין שנתייחד עם העכו\"ם ודין מטהר יינו של עכו\"ם. ואכלול עם זה דין יין שנגעו בו גנבים ואין ידוע אם עכו\"ם הן או ישראלים. ודין חביות של יין שנמצאת ואינו ידוע אם של יין נסך או של יין כשר: </b>כבר ביארנו כל העו\"ג עושין יין נסך. ישראל המפקיד יינו או שייחד יינו אצל העו\"ג הרי זה אסור אפילו בהנאה כמו שיתבאר במה דברים אמורים בעו\"ג שעובד על גבי שכל שעובד ע\"ג חבת נסוך עליו. ומנסכים הם. גר תושב והוא הנכרי שנודע שאינו עובד ע\"ג מייחדין אצלו יין בידוע שאינו מנסך. אבל אין מפקידין אצלו יין אעפ\"י שאינו מנסך אם נכנס אצלו אחד מעע\"ג אינו מקפיד. לפיכך חוששין שמא יכנס אחד מן המנסכין וינסך. ישמעאלים הללו אינם עובדים ע\"ג ולפיכך מייחדים ברשותם יין. אבל אין מפקידין אצלם יין. עו\"ג שבחוצה לארץ אעפ\"י שאינם עע\"ג אין מפקידין ואין מייחדים אצלם יין. במה דברים אמורים שלא בשני חותמות אבל סותמו וחתמן בחותם בתוך חותם מפקידין אצל העו\"ג יין אעפ\"י שחבת ניסוך עליהם אין טורחין לזייף שני חותמות. מפתח וחותם כשני חותמות. שני מפתחות אינם כשני חותמות. נקבים שמניחים בחבית לצאת הרוח דרך שם חוששין שמא ישתה העו\"ג דרך שם במניקת. לפיכך אעפ\"י שיש בפי החבית כמה חותמות אין מפקידין אותה אצל העכו\"ם חוששין שמא ינסך דרך שם עד שיסתום כל נקבים שבה ויחתום עליהם בשני חותמות. איזהו חותם בתוך חותם היה פי החביות טח בטיט וכיוצא בו וחתום וכפה על גבה כלי מהודק הרבה שיש עמל בהסרתו ובחזרתו הרי ה כשני חותמות. וכן אם חתם נבל יין ושם אותו בשק אם פי הנבל למטה עמל הוא בעיניו להוציאו ולזייף חותמו ולפיכך הרי הוא כחותם לתוך חותם. היה פי נבל למעלה אין זה כחותם בתוך חותם. במה דברים אמורים כשאין פי הנבל כפוף לתוכו אבל אם היה פי הנבל כפוף לתוכו אעפ\"י שפיו למעלה הרי זה כחותם בתוך חותם. שני קשרים משונים הרי הן כשני חותמות. שני אותיות הרי הם כשני חותמות. חתם בשני חותמות וחזר על חותמותיו ולא הכירם חזקה זייף ואסור. לא חזר עליהם חזקה לא טרח ולא זייף. ולפיכך אינו צריך לחזור אחריהם לראות אם זייף אם לאו. אעפ\"כ היה משלח יין לחבירו ע\"י עו\"ג וחתם בשני חותמות ראוי הוא להודיע אל מי שנשתלח לו באיזה סימן סתמו וחתמו כדי שיעמוד עליהם ויכירם. אחר שנתבאר שחוששין לחותם אחד שמא יטרח ויזייף מפני מה אין חוששין שמא יקוב החור בדפני החבית וישקה ואחר כך יסתום. חזקה אינו טורח לנקוב את חבית אלא פותח פי החביות ונקבה עד שיהא בהן שני חותמות ישראל ששכר או שקנה בית בחצרו של עו\"ג ומלאהו יין אם ישראל דר שם אעפ\"י שהניח היין בחצר ואין לו עליו לא חותם ולא מפתח מותרין. ואפילו היה העו\"ג דר באותה חצר מותר. היה ישראל דרך בחצר אחרת אם היה מפתח וחותם ביד ישראל מותר ואין צריך לומר שני חותמות. לא היה מפתח וחותם ביד ישראל אסור אפילו שהיה היין באותה בית ששכר או שקנה. ומה הפרש בין זה למי שהניח יינו בביתו שאינו חושש שמא נכנס שם עו\"ג ונסכו. שזה שהשכיר ביתו או שמכרו יש לו שייכות בבית ואינו נתפס כגנב בכניסתו לפי שאדם עשוי לראות בבית שהוא משכיר או שהוא מוכר לראות מה השכיר או מה מכר. במה דברים אמורים בשהעו\"ג דר באותה חצר אבל בשאינו דר באותה חצר אינו עשוי לבא אחר שאין לו שייכות באותה חצר ומותר. ויש מי שאומר שאפילו נמצא עומד בצד היין מותר דכל שאינו דר באותה חצר הרי הוא כעכו\"ם אחר. ויש מגדולי המורים שאמר דכל שהשכיר או מכר יש לו שם שייכות. ואם נמצא עומד בצד היין אסור וראוי לחוש לדבריו. המניח את יינו בחזקת המשתמר אעפ\"י שהניח שם עו\"ג ויש לעו\"ג שייכות בבית מותר. כיצד היה בא בספינה או בקרון ויינו עמו והניח עו\"ג שם ויצא ונכנס שם והלך לו לבית הכנסת או לבית המרחץ. אף על פי שאין מפתח וחותם בידו הרי זה מותר שהעכו\"ם ירא שמא יבא ישראל פתאום ויראנו נוגע. וכן אם הניח עו\"ג בחנותו ויצא. וכן המעביר חבית ממקום למקום ע\"י עכו\"ם. במה דברים אמורים בשלא הודיעו שהוא מפליג ושלא אמר שמור ואין חוששין שמא נעל בחנותו או שמא הפליג ספינתו ופתח ונגע. אבל אם הודיע לו שהוא מפליג או שאמר לו שמור או שמפליג העכו\"ם עם הספינה בים במקום שלא יראנו אדם אם יסור מגופה מעל החבית או שנעל דלת החנות הרי זה אסור. במה דברים אמורים בששהה כדי שיוכל להסיר מגופת החבית ולהחזירה ואם של טיט היא או של סיד כדי שיפתח ויסתום ויגבוב המגופה. שהה פחות משיעור זה מותר. שהה כדי שיקוב חור ויסתום ויגוב הנקב אין חוששין שהדבר ניכר הוא ואין חוששין לו. היו חביות פתוחות ולא הודיען שהוא מפליג מותר. במה דברים אמורים בשיש שם דרך אחרת שיוכל לבא עליהם דרך עקלתון. אבל אם אין שם דרך אחרת או שאמר להם לכו ואני אבא אחריכם כיון שנתעלמה עינו מהם הרי זה אסור. שהרי העו\"ג רואה הדרך לפניו שאין שם הבעלים ויכול הוא ליגע ואינו יראה. ויראה לי שאפילו היה יכול לבא דרך העקלתון אם היו שנים או שלשה עו\"ג אסור. אפשר לאחד לשמור הדרך העקלתון והאחרים יגעו ביין. ויש מי שאומר במעביר חביות ע\"י העו\"ג אע\"פ שלא הודיעו שהוא מפליג אסור אלא אם כן חביות פקוקות שאי אפשר לו ליגע דרך הלוכן. אבל פתוחות ואין עליהם פקק אסור שמא הטה בעודן על כתיפו ויגע ונכון הוא שאפילו ישראל הולך אחריו אסור בשהחביות מלאות וכמו שבארנו למעלה. במה דברים אמורים במלאה או אפילו חסירה ובלבד שיכול להטותה בעודה על כתיפו וליגע ביין. ויראה לי שאפילו הודיעו שהוא מפליג אם החביות פקוקה והוא בזמן שיש עוברי דרכים הרבה כזמן בין הגתות מותר שמתיירא מעוברי דרכים.",
                "ישראל שזימן את העו\"ג לאכול עמו והיה היין על הספסלים ויצא ישראל והניח את העו\"ג על השולחן כל היין שעל השולחן אסור ואפילו אותו יין שהוא חוץ לפשוט ידיו אסור שאינו מתיירא מליגע שהרי הוא כמורשה ממנו לשתות מכל היין שעל השלחן אבל היין שעל הספסלים את שהוא תוך פשוט ידיו אסור ואת שהוא חוץ לפשוט ידיו מותר. ואם אמר לו מזוג ושתה ברצונך אפילו שעל הספסלים אסור שהרי הרשהו לשתות מכל אשר יבחר ולפיכך כל החביות הפתוחות אסורות אבל הסתומות מותרת אם לא שהה כדי שיפתח ויסתום ויגוב המגופה. כל מקום שאם הודיעו שהוא מפליג אסור לא אמרו אלא בשבמקום הפלגתו שהודיעו יש בו כדי שיפתח ויסתום ויגוב. אבל פחות מיכן מותר. דאדרבה מתיירא הוא שמא יבא ויראנו והוא אין לו שהות לפתוח ולסתום. ולפיכך אפילו עמד יתר מכדי שיעור זה מותר שבכל שעה הוא מתיירא. ואפילו היה בו כדי שיפתח ויסתום ויגוב כדרך אשר הלך אם יש שם דרך עקלתון קרוב מכדי שיעור זה מותר. אלא אם כן אמר לו שהוא יבא אחריו בדרך זה. ישראל שיש לו חביות של יין פתוחות בתוך ביתו ויצא וסגר הדלת אחריו ומסר מפתח ביד עו\"ג אעפ\"י שהודיעו שהוא מפליג מותר. שלא מסר לו אלא שמירת המפתח בלבד. ולפיכך העו\"ג מתיירא מליכנס לבית שמא יתפס כגנב. ואיננו אלא כשאר עו\"ג שבעיר שיראים ליכנס מפני העובדים והשבים. אוצר שישראל ועו\"ג כונסין יין לתוכו אעפ\"י שחביות פתוחות והעו\"ג יושב שם מותר מפני שהיין בחזקת משתמר כל שלא הודיעו שהוא מפלוג כמו שאמרנו. נעל עו\"ג דלת האוצר היין אסור שהרי יש לו שייכות בבית ואינו נתפס כגנב על נעילת הדלת. היו נקבים בדלת אם יכול ישראל להסתכל משם ולראות כל חביותיו מותר ואם לאו את שיכול לראות דרך שם מותרות והשאר אסורות. ויראה לי שאפילו חביות סתומות אסורות ואף על פי שאילו בא ישראל אין העו\"ג יכול למונעו מליכנס מכל מקום יכול הוא להשמט ולומר ישן הייתי. במה דברים אמורים בשאין ישראל דר באותה חצר. אינו יכול להשמט ממנו שאין לו לסגור דלתים בפניו אחר שהוא דר שם. וראיתי לאחר מגדולי המורים שהחמיר בדבר זה אחר שיש לו לעו\"ג שייכות בבית וצריכין אנו לחוש לדבריו. בית שהיו ישראל ועכו\"ם כונסין לתוכו יין. ועו\"ג דר למטה בבית וישראל דר בעליה ושמעו קול תגר וכיוצא בזה אף על פי שאין מעבר לישראל לעליה אלא דרך הבית. וקדם העו\"ג ובא וסגר הדלת אחריו היין מותר דעכו\"ם מתיירא ואומר שמא הקדימני ישראל ובא וישב לו בעליה ואם אגע ביינו יראני. ישראל ועו\"ג שהיו שותים יין זה יינו וזה יינו ושמע ישראל קול תפלה בבית הכנסת ויצא ללכת לבית הכנסת היין מותר מתיירא העו\"ג מליגע ביינו של ישראל ואמר גזבר ישראל את יינו וימהר ויביא. במה דברים אמורים בשכל אחד שותה יינו אבל שניהם שותים מיינו של ישראל כל היין שעל השולחן אסור. ואפילו מה שהוא חוץ לשולחן בתוך פישוט ידיו כמו שבארנו. ויש מתירין אפילו בששניהם שותין מיינו של ישראל והוא שסילק ישראל את היין מעל השלחן והניחו חוץ לשלחן והכל קרוב לענין אחד. וכן ישראל ועו\"ג שהיו בספינה ושמע ישראל קול שופר שתוקעים בערבי שבתות לשבות ממלאכה. ויצא מן הספינה ליכנס ולשבות במדינה היין מותר דמתיירא עו\"ג כשיזכיר ישראל את יינו ימהר יבא אעפ\"י שיש בינו ובין המדינה יותר מאלפים אמה שהעו\"ג חושבין שאין ישראל משמרים שבת במקום שיש להם שום הפסד. דברים אלו שאמרנו יראה לי דווקא בשיש דרך עקלתון לבא שלא מדעת העו\"ג ואם לאו אסור כמו שבארנו. ועוד יראה לי שלא להתיר מחמת טענה זו דעכשיו יזכיר יינו ויחזור אלא במפליג לדברים שאפשר לעשותן כאן לכשיחזור כתפילה ושביתת שבת. אבל במפליג ליכנס במרחץ וכיוצא בזה מדברים שיש לה מקום ידוע ואי אפשר לעשותו כאן אסור שכבר הודיעו שהוא מפליג לדברים אלו שא\"א לעשותן כאן. כל מקום שאמרו שהוא מפליג או בשסגר דלת בפניו שהוא אסור. יש מי שאומר שאסור בהנאה ויש מי שהורה להקל שאינו אסור בהנאה. ואסור בשתיה.",
                "עו\"ג שהלוה מעות לישראל אעפ\"י ששעבר לו כל נכסיו והגיע זמנה של מלוה. ונכנס העו\"ג ועמד בצד הגת של ישראל ואפילו בתוך פישוט ידיו היין מותר באין לו מלוה על אותו יין. אבל יש לו מלוה על אותו היין הרי זה אסור כיצד עשאו לו אפותיקי מפורש או אפילו שמשכנו אצלו ונמצא עכו\"ם עומד בבית שהיין נתון שם אסור דאינו נמנע מליגע בו שהרי יש לו שייכות ביין ואינו נתפס כגנב. ויראה לי שאפילו היה מפתח או חותם אחד בידו של ישראל עד שיהא שם מפתח וחותם. ישראל שעושה יינו של עכו\"ם בטהרה בין שמכרו העו\"ג לישראל ולא פרע לו מעות בין שלא מכרו לו אלא שהוא מטהרו כדי למוכרו על ידו לישראלים אם נתנו ישראל בחצרו של אותו עו\"ג בעצמו ואין העו\"ג דר באותה חצר אם מפתח האוצר פתוח לרשות הרבים והיו ישראלים ועכו\"ם דרים באותה העיר מותר. ואע\"פ שאין ישראל דר באותה חצר ואין מפתח וחותם בידו ומתיירא הוא העו\"ג מליכנס שם שלא יראהו ישראלים הדרים באותה העיר ויפסידו עליו יינו. היה פתוח לאשפה הרי הוא כפתוח לרשות הרבים. היה דקל בבית של ישראל שאם יעלה שם יראנו נכנס הרי הוא כפתוח לרשות הרבים מתיירא הוא שמא יעלה לראות משם בהמה שנאבדה לו. היה חלון של ישראל פתוח עליו הרי הוא כפתוח לרשות הרבים ומותר. במה דברים אמורים בשלא נמצא עומד באותו בית שהיין נתון בו. אבל אם נמצא עומד שם אסור. וקל וחומר הדברים עו\"ג שיש לו מלוה על יינו של ישראל ונמצא עומד בצדו אסור כמו שבארנו ק\"ו לזה שהיין שלו והחצר שלו. ויש אומרים שלא נאמרו דברים הללו אלא ביום אבל בלילה צריך להיות ישן בתוכו. ויש מחמירים שאפילו ביום אין באשפה וחלון ודקל ופתח לרשות הרבים מתירין אלא מה שנראה ממנו מן הפתח או מן החלון והאשפה והדקל אבל שבצדדין אסור. ולא יראה לי כן שכל שהוא פתוח לרשות הרבים או לאחר מאלו מתיירא הוא מליכנס באותו בית כלל. מכרו העו\"ג לישראל ופרע לו המעות ואפילו לא פרעו אלא שזקף המעות עליו במלוה. ואילו רצה ישראל להוציא יין מרשותו אינו יכול לעכב על ידו היין מותר אעפ\"י שאין פתח פתוח לרשות הרבים ואין מפתח וחותם ביד ישראל. ולא עוד אלא אפילו נמצא עומד בצדו מותר. אין זה אלא כמי שיש לו מלוה על ישראל ונמצא עומד בצד הבור של יין שלו שמותר כמו שבארנו. ויש מחמירים בנמצא עומד בבית שהיין נתון בו לפי שהוא נתון בחצירו וכל שאינו נתפס כגנב בכניסת הבית היין אסור. ודברי הראשונים נראין לי עיקר. כתב לו התקבלתי וכשבא להוציאו אינו מניח הרי זה אסור עד שיהא פתח פתוח לרשות הרבים וישראלים דרים באותה העיר כמו שבארנו. התקבלתי זה אינו אלא כהערמה. שאילו מדעת גמורה כתב לו לא היה מעכב מלהוציא. לא היו ישראלים דרים באותה העיר אעפ\"י שפתח פתוח לרשות הרבים ואפילו מפתח וחותם ביד ישראל אסור מתיירא הוא מן הישראלים ואינו מתיירא מן העו\"ג. ואעפ\"י שישראל זה דר באותה העיר אינו נמנע מליכנס ומלזייף. לראות איש אחד לבד אינו מתיירא ואינו נמנע הואיל והיין והבית שלו לפיכך אין לו תקנה ואפילו בשני חותמות עד שיהא ישראל יושב ומשמר. ואם היה נכנס ויוצא הרי זה כיושב ומשמר. במה דברים אמורים בעיר גדולה שיש לה דלתים ובריח שרוכליה ממנה. היתה עיר קטנה שרוכלים נכרים (הערה: כצ\"ל. ואין ר\"ל עכו\"ם רק כונתו נכרים מעיר אחרת) נכנסים בה מותר מתיירא הוא שלא יכנסו בה רוכלים ישראלים ויראוהו. היה ישראל דר באותה חצר ואין העו\"ג דר בה לעולם מותר ואפילו אין מפתח וחותם בידו. ולא עוד אלא אפילו היה העו\"ג וישראל דרים בה מותר. היה העו\"ג דר בה וישראל דרך בחצר אחרת לעולם אסור עד שיהא ישראל יושב ומשמר. המטהר יינו של עו\"ג והניחו בחצר של עו\"ג אחר אם אותו העו\"ג משועבד לו כגון אריסו של עו\"ג בעל היין או עבדו וכיוצא בזה שהוא מתיירא מלמנעו מלגלות הרי הוא כאילו הניחו ברשותו של עו\"ג בעל היין לא היה משועבד לו אם היה מפתח וחותם ביד ישראל מותר כיינו של ישראל המופקד ביד עו\"ג ואין חוששין שמא יניחנו זה ליכנס וליגע כדי שיגמול לו הוא כן בשעה אחרת שאין חוששין לגומלין. כבר בארנו שאלו נמצא עו\"ג עומד בביתו של ישראל במקום שהיין נתון בו ובצדו בתוך פשוט ידים מותר. ואפילו היה לו מלוה על אותו ישראל ולא עוד אלא אפילו נמצא קצפו של יין המצוי בדפני החבית בידו של עו\"ג אין חוששין לו שאני אומר לא מפי החבית נטלו אלא בדפני החבית מגבו היה ונטלו. במה דברים אמורים בדברים המצויים לפעמים בדפני החבית אבל בדברים שאינם מצויים אלא בפי החבית אסור אעפ\"י שנתפס עליו כגנב מכל מקום מה שנמצא בידו מהיכן בא אם לאו מפי החבית.",
                "אריה ששאג ונמצא עו\"ג נחבא בין החביות הפתוחות היין מותר ואע\"פ שאין העו\"ג נתפס על כניסתו כגנב שיש לו טענה מפחד קול אריה נכנס שם ונשמע למרחוק אילו כן מותר מפני שהוא מתיירא שמא גם ישראלים ששמעו קול פחדו ונחבאו כאן ויראה לי שאפילו נכנס וסגר הדלת לפי שהוא מתיירא שמא קדמו ישראלים ונכנסו ונחבאו בין החביות ויראוהו. חצר שהיתה חלוקה בב' יתדות בין ישראל ועו\"ג אעפ\"י שחביות פתוחות עומדות סמוך לחלקו של עו\"ג בתוך פשוט ידים מותר. וכן אם היה גגו של ישראל למעלה מגגו של עו\"ג ישראל מניח שם יינו ואעפ\"י שידו של עכו\"ם מגעת שם אינו חושש. וכן אם היה גגו של ישראל בצד גגו של עו\"ג ישראל מניח שם יינו ואינו חושש ואעפ\"י שידו של עו\"ג מגעת שם. גנבים שנכנסו לאוצרו של ישראל ופתחו החביות ואין ידוע אם גנבי ישראלים או עו\"ג רואין אם רוב גנבי העיר ישראלים מותרות ואם רוב גנבי העיר עו\"ג אסורות. ויראה לי שאם ישראלים רבים בשכונה ורוב גנבי העיר עו\"ג הרי אלו מותרות שהשכונה כעיר בפני עצמה. במה דברים אמורים בשאין דרך העו\"ג מפסיקתה אבל אם היתה דרך העו\"ג מפסיקתה הולכים אחר רוב העיר שהם עו\"ג. חיל של עו\"ג שנכנס לעיר ונכנסו בבתיהם של ישראל בשעת שלום חביות פתוחות אסורות שאינם יראים מליגע. סתומות מותרות בידוע שלא פתחום שאם פתחו לא היו מטריחים לסתום. בשעת מלחמה אפילו פתוחה מותרת לפי שאין להם פנאי לנסך חבית של יין שנמצאת מושלכת בעיר אם רובה ישראלים מותרת ואם רובה עו\"ג אסורות ואם בא ישראל ונתן סימניה אם סתומה היא מותרות בידוע לא מצאה עו\"ג ופתחה שאלו מצאה ופתחה מפני מה טרח וסתמה. חבית שהיתה צפה בנהר אם נמצאת כנגד עיר שרובה ישראלים מותרת ואעפ\"י שרוב הסביבות עו\"ג. במה דברים אמורים שיש מקום מכשולת ועקלקלות וסגר אגמי המים בדרך מבוא מקום העו\"ג עד כאן. שאילו באה משום העקלקלות וסכרי אגמי המים הוו מטביעין אותה. ואם לאו אסורה דכל מקום רוב וקרוב מניחין את הקרוב והולכין אחר הרוב. היתה כנגד עיר של עו\"ג אם רוב הסביבות ישראלים מותרת אם היא יכולה לבא משם דרך ישר שלא תטבע. ולא עוד אלא אפילו היתה קרובה הרבה לעיר של עו\"ג עד שמוכיח קורבתה שהיא של עו\"ג מניחין את הקרוב והולכין אחר הרוב. ולפיכך חביות של יין שנמצאת מוצנעת בכרמו של ישראל ויש כרמים אחרים של ישראלים סמוכים לה וכרמים רבים מהם של עו\"ג בסביבות רחוקים משל ישראלים חבית אסורה ונדון אותה אחר הרוב שהן של עו\"ג. ואין צריך לומר בשאין שם כרם של ישראל אלא זו לפי שאין דרך לגנוב מכרם זה ולדרוך שם ולהצניע בתוכו. וכן הדין להקל בשנמצאת בכיוצא בזה ככרמו של עכו\"ם ויש סביבותיו כרמים של ישראל. במה דברים אמורים בשיושבים בין הרים שאינו מעביר לעוברי דרכים. ואם לאו אסור שרוב עוברי דרכים עו\"ג הם. במה דברים אמורים בבקבוק שדרך עוברי דרכים להוליך בכיוצא בו. אבל חבית גדולה אין דרכן של עוברי דרכים להוליך בכיוצא בו. ואין חוששין בה לעוברי דרכים. נודות של יין שנמצאו מושלכים בדרך אם רוב שופכי יין ישראלים מותרים ואם עו\"ג אסורים. דברים אלו שאמרנו שאם שופכים ישראלים מותרים דווקא בשהיו נודות גדולים אבל קטנים שדרך עוברי דרכים להוליך בהן אסורין. חוששין שמא מעוברי דרכים נפלו. ורוב עוברי דרכים עו\"ג הם. היו בהם גדולים וקטנים מותרים שהגדולים מוכיחים על הקטנים משופכי יין ורובם ישראלים הם והקטנים להכריע המשא באו. ולפיכך אלו ואלו מותרים : "
            ],
            "The Fifth Gate": [
                "<b>השער החמישי: בביאור דיני התערובות של יין נסך בין של סתם יינם בין של ודאי יינם. בין יין ביין בין יין במים ושאר דברים. ובין חביות של יין בחביות ואכלול עם זה דין נצוק ונצוק בר נצוק: </b>יין נסך שנתערב ביין אוסר תערובתו בכל שהוא. ואפילו סתם יינם ולאו דווקא ממשו של יין אלא אפילו טעמו. כיצד ישראל שהכניס יינו בקנקנים של עו\"ג או שמדד יינו במשפך של עו\"ג אפילו שאין בקנקן ובמשפך יין כלל זה אסור כשתיה ומותר בהנאה. ממשו של יין שנתערב ביין אם מסתם יינם הוא אוסר תערובתו ואפילו בכל שהוא בשתיה ומותר בהנאה ובלבד שלא יהנה מאותו משהו של יין נסך. ואם וודאי יינם הוא אוסר תערובתו אפילו בהנאה. סתם יינם שנתערב ביין כיצד הוא עושה מוליך הנאה לים המלח או מוכרו כולו לעו\"ג חוץ מדמי יין נסך שבו. ויראה לי שאינו צריך לומר לעו\"ג הריני מוכר לך חוץ מדמי יין נסך שבו אלא מוכר לו כפי מדת יין כשר שבו ודיו. ויש מרבותיו שהורו לומר לו בשעת מכירה חוץ מדמי יין נסך שבו או שיוליך הנאה לים המלח קודם מכירה. מכר סתם ולא פירש כן אעפ\"י שלא מכר אלא כדי מדת כשר שבו הכל אסור בהנאה. ולפיכך אם נטל את המשפך ומדד לתוך המשפך ומדד לתוך צלוחיתו של עו\"ג ונאסר היין שבמשפך אם נשארה אפילו לחלוחית של יין במשפך כדי שיהא בו בכדי טופח להטפיח ואחר כך מדד לתוך צלוחיתו של ישראל הכל אסור אפילו בהנאה. ולא נתחוורו לי דברים אלו. ובמה דברים אמורים בסתם יינם אבל בוודאי הכל אסור אפילו בהנאה כמו שבארנו ואין לו תקנה ואפילו בהולכת הנאה לים המלח. דברים אלו שאמרנו אין הפרש בין שנפל יין נסך משהו לתוך בור של יין כשר ובין שנפלה חבית של יין כשר ע\"ג טפח יין נסך לעולם יין אוסר תערובתו במשהו על הדרך שבארנו. יין נסך שנערב במים אינו אוסר עד שיתן יין טעם במים. נתן בהם טעם הכל אסור בהנאה לפי שהיין מכשיר המים. וכל מכשיר אוכלין ומשקין הרי הן כעיקר המשקה והתבשיל לפיכך הכל אסור ויש מי שאומר שאפילו במכשירין מוכר את הכל חוץ מדמי אותו יין המכשיר את המים ואת התבשיל וכן דעת רבותיי ויראה לי שהוא עיקר. באיזה טעם אמרו יש מי שאומר בששים בשאר כל האיסורים ויש מגדולי המורים שאמרו דכל שנתערב בתוך ששה חלקי מים מותר. כלל גדול אמרו בכל נותני טעמים נותם טעם לפגם מותר וכל שנתערב יין בששה חלקי מים המים נפגמים בטעם היין ולפיכך אם נתערב בכדי שיעור זה הכל מותר ואפילו משתיה. יין נסך שנפל על גבי מים מעט מעט ואפילו מצלצול קטן ואפילו לסירוגין אין אומרין ראשון ראשון בטל דכל שנותן טעם לבסוף הכל אסור שלא הותר מתחילתו אלא מפני שלא היה בו כדי נתינת טעם ועכשיו שנצטרף לנותן טעם אין בטל לעולם ויש מתירין והראשון נראה לי עיקר. יין נסך שנפל לבור של יין כשר ונפל שם קיתון של מים אם יש במים כדי לבטל את היין על הדרך שאמרנו הכל מותר לפי שרואין את היין הכשר כמי שאינו ואינו מצטרף עם יין נסך שהוא במינו ומים שבו רבין על היין נסך ומבטלין אותו. ויש מי שאומר שאין דברים אלו אמורים אלא בשנפל קיתון של מים לתוך יין כשר תחילה שנתערב יין נסך אבל אם נפל יין נסך לתוך יין כשר מיד נאסר הכל ונעשה הכל יין נסך ואף על פי שנפל שם מים לבסוף אינם מבטלים עד שירבה המים כ\"כ כדי לבטל את כל היין. ויש מי שאומר דבין שנפל שם קיתון של מים תחילה בין שנפל לבסוף שלא אמרו אפשר לסוחטו אסור וחתיכה עצמה נעשית נבילה אלא בבשר וחלב בלבד וכמו שנתבאר בבית התערובות וזה עיקר. שמרים של יין נסך וכן חרצנים של יין שתמדן במים ונתן מים במדה ועצרן בגלגל ובקורה שכל לחלוחית שבהם יוצא אם נתן ששה לוגין מים ויצאו שבעה מותר וכפי מה שבארנו דיין מתבטל בתוך ו' חלקי מים. וכדברי האומר שאין מתבטל בפחות מס' לעולם אסור ואפילו נתן מים נ\"ט לוגין ויצאו ששים. שמרים או חרצנים הנדרכים ונעצרים שלא בקורה אפילו נתן ששה לוגין ולא יצאו אלא ה' או פחות מיכן הכל אסור לפי שאינן נעצרין כל צרכן פעמים שאינו מוציא אפילו כדי מדתו וטעמו כטעם יין משובח לפיכך התמד בשמרים או בחרצנים של יין כשר ודרכן בגלגל אף על פי שלא הוציא כדי מדתו ונגע בו עו\"ג נעשה יין נסך שאין אנו יודעים כמה נשאר מן המים בשמרים וכמה יצא. אבל המתמד בקורה נראין הדברים כל שנתן במדה ונתן ג' ולא יצאו ד' אינו יין ואף על פי שנטעם בו יין חמוץ בעלמא הוא ואינו ראוי לקבל שם יין נסך. חבית של יין שנתערבה בחביות של יין אפילו של וודאי יינם ימכר לעכו\"ם חוץ מדמי יין נסך שבו ולהוליך הנאה לים המלח. אם שלסתם יינם הוא הרי זה מותר ואם של וודאי יינם יש מי שאומר דאסור. ויש מי שאומר דכל שהוא מותר במכירה כלו חוץ מדמי יין נסך שבו כ\"ש בהולכת הנאה לים המלח וראוי להחמיר כדברי האוסרים. נפלה אחת מהם לים הגדול או שנאבדה או ששתו אותה בשוגג הותרו כל השאר שאני אומר אותה שנפלה של איסור היתה. יין נסך שנפל על גבי ענבים ידיהם והם מותרות. ואם היו מבוקעות הרי אילו אסורות אלא ימכרו חוץ מדמי יין נסך שבהם. ועוצר ומוכרן לעכו\"ם ולא ימכרם כשהם שלמים גזירה שמא יחזור העכו\"ם וימכרם לישראל אחר. ואם נתדלדל חותמן של גרעינין הרי הן כמבוקעות. במה דברים אמורים בשנפל שם יין מרובה עד שיהא בו כדי נתינת טעם בכל הענבים פחות מיכן מותר וכמו שבארנו שכל מינו ומינו ודבר אחר רואין את מינו כאילו אינו ושאינו מינו רבה עליו ומבטלו. והחרצנים והזגים אינו מינו של יין ואפילו היה יין חדש שאין הולכין אחר טעמן אלא אחר שמן וזה נקרא יין ואילו נקראו ענבים. יין שנפל ע\"ג שעורים או עדשים וכיוצא באלו משאר מיני התבואה הזריעה ידיהם והם מותרים. נפל על גבי חטים הרי אלו אסורים שחטים כמבוקעים הם ובולעין ע\"י סדק שלהם. ובמה דברים אמורים בשיש כאן כדי ליתן טעם בהם ואסור למוכרן לעו\"ג ואפילו במפרש חוץ מדמי יין נסך שבו שכל שדרכו של ישראל לקנות מעו\"ג אסור למכור לעכו\"ם אם נאסר חוששין שמא יחזור העכו\"ם וימכרנו לישראל. כיצד הוא עושה טוחנו ועושה אותו עוגות ומכרן לעכו\"ם שלא בפני ישראל בידוע שאין ישראל חוזר ולוקח אותם מן העו\"ג דפת של עכו\"ם אסורה. ובפני ישראל אחר לא ימכרם לעו\"ג דכל שישראל רואה שבאו מיד ישראל חוזר ולוקח דפת של ישראל ביד עו\"ג מותר. דברים אלו שאמרנו במקום שאין אוכלין פת של עו\"ג אבל במקום שאוכלין פת של עו\"ג אפילו שלא בפני ישראל אסור. אלא שורפין או מוליכן לים המלח ובכל מקום אסור למכור לפלטר שפת של פלטר בכל מקום נהגו בו היתר. חומץ של עו\"ג שנפל לתוך יין אינו אוסר עד שיתן החומץ טעם ביין נתן בו טעם אסור וימכר כולו לעו\"ג חוץ מדמי חומץ שבו ומפני מה אוסר והלא פוגם הוא טעמו של יין מפני שהיין שחזר להיות חומץ אינו פוגם שיש מי שחפץ ביין ויש מי שחפץ בחומץ. וכן אם נפל יין לתוך חומץ אינו אוסר עד שיהא בו כדי נתינת טעם אף על פי שהיין קודם שיפול לתוך החומץ כבר נשתנה ריחו להיות כריח חומץ אפילו כן אינו נקרא חומץ דכל שטעמו יין וריחו חומץ אינו חומץ אלא יין והרי זה כמין בשאינו מינו ובנ\"ט. חומץ של יין נסך שנפל לתוך גריסין רותחין פוגם הוא טעמן וכל שפוגם אינו אוסר נפל לתוך גריסין צוננין אסור דטעמו בהם לשבח ואעפ\"י שהרתיחם לבסוף וחזר טעמו בהם לפגם אסור דכל שתחילתו משבח ולבסוף פוגם אסר.",
                "הנצוק הרי הוא כמחובר. ולפיכך המערה מחבית של ישראל לכלי של עו\"ג אם יש בכלי של עו\"ג אפילו טפת יין הכל אסור כאילו נתערבה אותה טפה לתוך החבית ואוסרת הכל. עירה וקטף עד שלא נגע יין הקטוף לכליו של עכו\"ם כבר נפסק הקלוח היורד מן היין הנשאר בחבית כל אותו קלוח אסור ומה שנשאר בחבית מותר. עכו\"ם שהיה מערה מחבית של יין כשר אף על פי שהיה מקטף כל מה שנשאר בחבית אסור שאי אפשר שלא נגע מה שבפנים לקילוח היורד בשעת קיטופו ונעשה לו חיבור ואף על פי שלא גזרו בכחו של עו\"ג אלא במה שיצא בחוץ ולא במה שיצא בחוץ ולא במה שנשאר בפנים הרי הוא אסור משום נצוק כמו בארנו. איסור נצוק אינו אלא מדין חיבור. ולפיכך אם נעשה לסתם יינם הכל מותר בהנאה אבל אם נעשה נצוק לודאי יינם אסור בהנאה כאילו נתערבו זה בזה. ויש מי שהורה לאסור בכל נצוק ולא יראה לי כן. נצוק זה שאמרנו שמעתי משמן של גדולים שלא אמרו אלא כשעירה ליין נסך האסור בהנאה אבל ליין המותר בהנאה אינו חיבור ונראים הדברים שלא אמרו אלא הנצוק ליין נסך הוי חיבור ולא נקרא יין נסך סתם אלא האסור בהנאה. ולפיכך המודד לתוך כליו של עו\"ג אף על פי שלא הדיח את שמדד בתוכו אסור בשתיה ואת שעירה ממנו מותר ואפילו בשתיה. עו\"ג שהיה מערה מחבית של ישראל לאשפה או למקום לכלוך או לטיט כל מה שנשאר בכלי מותר דאין דרכן של מנסכין לנסך על גבי דבר מאוס ומה שנשאר בפנים לא אסרוהו בכחו של עו\"ג אלא מה שיצא לחוץ אבל לא מה שנשאר בפנים. ומשום חיבור למה שיצא אין כאן שאף מה שיצא בחוץ לא נאסר הואיל ואין דרכן למנסכין כן כמו שבארנו. היה ישראל או עו\"ג מערה לתוך טיט ובא עו\"ג אחר ונגע בקלוח אף מה שנשאר בפנים אסור משום נצוק. אעפ\"י שהולך לאיבוד ולתוך הטיט הואיל והוא אינו מאבדו ומבטלו בידים מחשיבותו. חבית של יין שנתנו לתוכה קיתון של מים ואחר כך ערה ממנה לתוך צלוחיתו של עו\"ג אם יש במים שבחבית כדי לבטל יין נסך שבצלוחיתו של עכו\"ם הכל מותר לא יהא חמור מיין נסך שנתערב בחבית. וכבר בארנו שאנו רואין את מינו כמי שאינו ושאינו מינו רבה עליו ומבטלו. וכן הדין לגת בעוטה שהיה יין יורד ממנה לתוך הבור ונגע בו בקלוח היורד רואין את היין הקלוח כמי שנתערב בגת וסלק את היין שבגת כמי שאינו. וחרצנים וזגים וענבים שיש בגת רבים עליו ומבטלין אותו. נצוק בר נצוק אינו חבור ומותר אפילו בשתיה :"
            ],
            "The Sixth Gate": [
                "<b>השער הששי: בביאור דיני כלי היין במה נאסרים וכמה יהא הכשירן:</b> יש כלים שאין דרכן להכנס בהן יין לקיום אלא משתמשים בהם יין לשעה ומריקם אותם ועומדים לעצמם ריקם ולפיכך אין בהם כח לבלוע אלא מעט מזעיר ויש שמכניסין יין לקיימו אם לזמן מרובה או שמשתמשים בהם תדיר וכשמריקים מהם זה מכניסין בהם אחר ולפיכך בולעים הרבה ויש שמשתמשים בהן זמן אחר תדיר ובשפע ואחר כך מריקין אותה ואין משתמשין בהן עד זמן רב ואילו הן כלי הגת ולפיכך בולעים יותר מכלים שאין מכניסין לקיום אבל לא כמכניסין לקיום. כלים אלו אפילו לפי שעה גזרו בהם חכמים כל אחד לפי מה שהוא כלי כיצד נשתמש בו עו\"ג ביינו לפי שעה או שהפקידו ביד עו\"ג אם כלים שמכניסין לקיום אעפ\"י שלא נשתמש בו עו\"ג אלא מעט או שלא עמד כדי שיוכל להשתמש בו הרי זה צריך הכשר גדול כאילו נשתמש בו זמן מרובה ואם כלי הגת הוא צריך הכשר גדול כשאר כלי הגת שנתיישן ביד עו\"ג ואם משאר כלים שאין מכניסין לקיום צריך הכשר כשאר כלים שכיוצא בו שנתיישנו ביד עו\"ג לפיכך הפקיד או שלח ביד עו\"ג צריך לחתום אותם כדי שלא יוכל להשתמש בהם ואין צריך שני חותמות אלא חותם אחד בכיוצא בזה אינו טורח לזייף ואפילו אחד כלים שאין מכניסין לקיום ככובי והכוסות וכיוצא בהן בין שהם של עור בין שהן של מתכות בין שהן של עץ ושל זכוכית אם אין מזופתין משכשכין במים היטב ומותרין בין שהיה תשמישן ביד עו\"ג בין שהיה תחילת תבמישן ביד ישראל היו מזופתין וחדשים אם דרכם לשים בהן יין בשעת זפיתה כדי למתק מרירתו של זפת וכל שכן אם הם ישנים שנתיישנו ביד עו\"ג בתשמיש יין קולף הזפת ומשכשכן ומותרין. לא רצה לקלף ממלאן ומערן ג' ימים ככלים שמכניסין לקיום ודיו שאין לאחר מלוי וערוי כלום היו של חרס אעפ\"י שאינם זפותין אם נשתמש בהן עכו\"ם בתחילת תשמישן הרי הן צריכין הכשר גדול ככלים שמכניסין לקיום מפני שהרבה צמאים לבלוע ושאובים ובולעים הרבה היו תחילת תשמישן ביד ישראל עד שבלעו על צרכן הרי הן בשאר כלים שכיוצא בהם ומשכשכן ומותרים. כיצד כוס של חרס ששתה בו העו\"ג פעם הראשונה או אפילו פעם שנייה לתשמישו הרי זה אסור. שתה בו ישראל פעם ראשונה ושנייה יין או מים כבר שבע מלבלוע בהיתר ומעתה אינו בולע. ולפיכך אם שתה בו העו\"ג משנייה ואילך מותר כשאר כלים שכיוצא בו ויראה לי שלא אמרו אלא בכוסות שאין היין משתהה בו אלא ממלא לשעה ושותהו אבל כד של חרס שאין מכניסו לקיום שנתן בו היין ונשתהה בו קצת אפילו פעם אחת אעפ\"י שנשתמש בו עו\"ג מכאן ואילך מותר שכבר שבע בפעם ראשונה ביד ישראל. כדים של חרס אפילו חדשים אם זפת עו\"ג ודרכן לתת לתוכו יין בשעת זפיתה אעפ\"י שאין מכניסים אותה לקיום הרי הן ככלים שמכניסין לקיום שבתחילת תשמישן בולעין הם הרבה כמו שבארנו. ואם אין דרכן באותם המקומות לתת בהם יין בשעת זפיתה וניכר לעין שזפתן מצהיב בידוע שלא נתנו בהן יין ומותרים. בזמן הזה לא הורגלו לתת יין. ולפיכך הלוקח בקבוק של חרס מזופת מן העו\"ג אם זפתו מצהיב הרי זה מותר ואפילו שכשוך אינו צריך. במה דברים אמורים בכלי חרס שאין שועין באבר אבל השועין יש בהן להקל ולהחמיר כמו שיתבאר. כלי שמכניס בהם יין לקיום וכיוצא בהם אפילו לא נשתמש בהם העו\"ג אלא פעם אחת ואפילו היה תחילת תשמישן ביד ישראל צריכין הכשר גדול. אפילו לפי שעה גזרו בהן כמו שבארנו. קנקנים קטנים או בקבוק שמוליכן בהם יין הולכי דרכים אעפ\"י שאין מכניסין אותן לקיום הרי הן כמכניסים לקיום מפני שהיין נתון בתוכם תדיר כשמערן ממלאין אותם פעם אחרת וכן תדיר תדיר. במה תהא טהרתן ממלאין ומערן ג' ימים וג' פעמים ודיו ואפילו היו זפותין שאין אחר מלוי ועירוי כלום וצריך להשהות שם המים בכל פעם ופעם כמדת יום וכמדת לילה. מלא אותן ועמדו המום ג' ימים לא עלה אלא לפעם אחת וצריך למלאם עוד ב' פעמים. מלא אותם ג' פעמים בב' ימים או בשלשה ימים פחות חצי שעה לא עלה לו. כלל גדול אמרו צריך להשהות המים בכל פעם ופעם כ\"ד שעות השהה אותם שם יתר מיכן אין בכך כלום. מלא אותם ג' פעמים בשלשה ימים בין בימים רצופין בין מפוזרים מותר. כלי זכוכית וכלי מתכות אפילו מכניסים לקיום משכשכם במים ודיו שאין כלי מתכות בולעין מן הצונן. כלי חרס השועין באבר הרי הן ככלי מתכות במה דברים אמורים הלבנים והשחורים ובלבד החלקים ביותר שאין בהם בקעים וסדקים. היו בהם סדקים או בקעים הרי הן כשאר כלי חרס שועין. כלי מחפורת של צריף הרי הם בולעים ביותר שהצריף שואב הרבה ולפיכך אין להם טהרה עולמית. ויראה לי שאפילו אין מכניסים לקיום ואפילו היה תחילת תשמישן ביד ישראל לעולם אי שופעין ובולעין הן הרבה בכל עת. כלי נתר אין בהם טהרה עולמית. כלי חרס השועין בצריף והרי הן ירוקים אם היה תחילת תשמישן ע\"י עו\"ג הרי הן ככלי נתר וככלי מחפורת של צריף ואין להם טהרה עולמית. כל מקום שאמרו שהכשרו במלוי ועירוי אם הכניס בהם ציר ומורייס ועמדו בהם קצת הוכשרו. שהמלח שבהם שורף ומייבש לחלוחית היין הבלוע בדפני הכלי ויראה לי שאין דנין מציר ומורייס לשאר משקין שערב בהן מלח שאין אומרים בטבעים זה דומה לזה אולי תערובות המלח עם ציר ומורייס פועלת כן. כלים של חרס שהחזירן לכבשן האש מותרים ק\"ו מציר ומורייס. הדליק לתוכן אש אעפ\"י שנתחממו שנשרה קליפתם אסורים גזירה שמא יחוס עליהם שלא ישתברו ולא יחמם כל צרכן. ויש מגדולי המורים שהורו שאם עבר חומם לצד חוץ עד שאינו יכול להגיע ידו שם מותר הניח הכלים תחת הצנור שמימיו מקלחין או במעיין שמימיו רודפים ונשתהו שם כמדת י\"ב שעות מותר שהמים הרודפים העוברים עליו מעבר על עבר מפליטין היין הבלוע שבדפני הכלי. כלי עץ וכלי עור שהגעילן מותרין ואפילו כלים שמכניסן לקיום כלי חרס שאינו מכניסן לקיום יש להם טהרה בהגעלה אעפ\"י שהעידה התורה על כלי חרס שאינו יוצא מידי דופנו בהגעלה אי אפשר שגרועה כח הגעלה מהדחה ונגוב קנקנים של חרס שמכניסים לקיום יש מי שהורה שאין הגעלה עולה להם שהתורה העידה על כלי חרס שאינו יוצא מידי דפנו. ויש מגדולי המורים שהורו שהגעלה עולה להם ונראין דבריו שכל שבלע מן הצונן קל לפלוט. ואי אפשר לכל מקום שהמילוי והעירוי בצונן מכשירין שלא תהא הגעלה מכשרה כל שכן שיש להכשיר כאן שאין אסורו מדברי תורה אלא מדברי סופרים. במה דברים אמורים כשהגעילה בכלי ראשון אבל לא בכלי שני. כלל גדול אמרו כבולעו כך פולטו והרי אילו בולעו מכלי ראשון ואין פולטין אלא ע\"י כלי ראשון.",
                "איזהו כלי ראשון כל שהאור מהלך תחתיו סלק כלי מעל גבי האש כשהוא מרותח והגעל בתוכו הרי זה כלי ראשון. ערה מכלי ראשון ע\"ג הכלים אעפ\"י ששההו שם זמן מרובה אין זה כלי ראשון. עירוי של כלי ראשון אינו ככלי ראשון במה דברים אמורים בכלים שמכניסים לקיום אבל שאר כלים ואפילו כלי הגת הצריכין נגוב כמו שיתבאר אם ערה עליהם רותחין מכלי ראשון הוכשרו לא תהא הגעלה זו פחותה מהדחה ואפילו מניגוב ויש מגדולי המורים שהורו שאין כלי הגת נכשרין בהגעלה אלא בכלי ראשון. ואפשר כדברי המתירין לפי שפליטתו קלה כיון שבלע בצונן ואפשר שאפילו בכלים שמכניסים לקיום כן אלא שראוי לחוש לדברי האוסרין. יש מגדולי המורים שהורו שבליעת היין אפילו בכלים שמכניסין לקיום מועטת ואינה נכנסת ביותר מכדי קליפה ולפיכך אם העביר עליהם מלקט ורהיטני או קלפן בקרדום הותרו וכן הורו רבותיי. ויש מרבותיי שאסרו ויראה לי דברי המתירין. כל הכלים שיש להם טהרה אם ישנם י\"ב חדש הרי אלו מותרים בידוע שכל לחלוחית יין שבהם הלך. כל הכלים שנשתמש בהם ישראל יין עד שלא הכשיר אסור בשתייה ומותר בהנאה. ויראה לי שאם נתן בתוכו קיתון של מים רואין אם יש במים כדי לבטל קליפת הקנקן לפי שיעור אחר בששה מותר אפילו בשתייה שאפילו תחשוב הקליפות כיין הרי הוא מתבטל בתוך ששה חלקי מים על דרך שבארנו למעלה שהיין נותן טעם לפגם בתוך ששה חלקי מים. וכל שכן שטעם היין הנבלע בקליפות אלו נותנין טעם לפגם בתוך שיעור מים כזה. וכל שכן אם דרך ענבים בגת של עו\"ג עד שלא הכשירו שהרי החרצנים והזגין רבים על הקליפות ומבטלין אותם ויראה לי שאפילו כן אסור להוציא היין דרך נקב שהנקב אסור והיין יוצא צלול משם מבלי תערובות החרצנים ויאסר שם. יין שהוא אסור בשתייה שכנסו לקנקנים של ישראל חזרו הקנקנים להיות ביין ואם חזר והכניס לתוכן יין חזר היין כקנקנים ואסור בשתייה. כל הכלים שנשתמש בהם עו\"ג ביינו ישראל נותן לתוכן בין מים בין שאר משקים ואינו חושש לפי שפליטתן מועטת ואי אפשר לבא לידי נותן טעם ואין חוששין שמא יבא להשתמש בהם ביין. כלי הגת והמחץ והמשפך בולעים הם הרבה יותר משאר כלים שאין מכניסין לקיום וכבר בארנו שאפילו לפי שעה גזרו חכמים ולפיכך הגת שדרך בה עו\"ג או שזפתה ישראל ונגע בה עו\"ג בזמן שהיין שבה כדי לטופח להטפיח אם הגת של אבן היא מנגבה והיא טהורה ואין צריך לקלוף את הזפת במה דברים אמורים בשלא דרך בה אבל דרך בה צריך לקלוף את הזפת ואחר כך מנגבו היתה של עץ יקלוף את הזפת ואחר כך מנגבה והיא טהורה. היתה של חרס אם היתה תחילת תשמישה ביד עו\"ג או שזפתה עו\"ג ונתן בה יין בשעה זפיתה או שזפתה ישראל ונתן בה יין ונגע בו אעפ\"י שקלף ונגב אסורה עד שימלאנה ויערנה ג' ימים שכל כלי חרס שתחילת תשמישו ע\"י עו\"ג בולע הרבה וחזר שאינו מכניסו לקיום כמכניסו לקיום וכמו שבארנו. היתה תחילת תשמישו ביד ישראל מקלף ומנגב וכשירה. כל מקום שאמרו מקלף את הזפת אם ממלא ומערה אינו צריך שאין לאחר מילוי ועירוי כלום כמו שבארנו. המחץ והמשפך מנגבן והן טהורין. ניגוב זה כיצד אם כלי יבש הוא מדיחו היטב במים ואחר כך מקנחו יפה יפה באפר ואחר כך מדיח במים להסיר אותו אפר וחוזר ומקנח אותו יפה יפה באפר ואחר כך מדיח. ואם היה הכלי לח כבר נותן אפר ומים ואפר. כל מקום שאמרו מנגב אם כלי של נסרים מחוברים הוא ככובא וכיוצא בו מתיר קשרים כדי שיכנסו המים והאפר בתוך חבור הנסרים. וכל מקום שאמרו ממלא ומערה אין צריך להתיר קשרים שהמים נכנסים בכל מקום ומפליט לחלוחית היין שבין נסר לנסר. כל מקום שאמרו מיישן י\"ב חדש יש מי שהורה שצריך להתיר קשרים ויש מי שהורה להקל ונראין דבריו שהישון מכלה לחלוחית כל מקום שהיא. הקורה שעוצרין בה הענבים בגת וכן כלים שמשימים ע\"ג העביט של ענבים אעפ\"י שיש להם בית קבול מדיחן ודיו שאין היין משתהה בהן כדרך שהוא משתהה בגת והמחץ והמשפך. העקלים של חריות של דקל הן בולעות יותר לפיכך צריך לנגבן ושל שיפה ושל גמי בולעות ביותר וצריך ליישנן י\"ב חודש. משמרת של יין נסך של עו\"ג אם של שער היא מדיחה שאין השעה בולע ואם של צמר היא מנגבה ואם של פשתן היא מיישנה במה דברים אמורים בשאין שם קשרים אבל אם היו בה קשרים היין כנוס בין קשר לקשר ולפיכך מתיר קשרים שבה ומיישנה. נודות שמסננין בה יין בשעת הגרנות והיא של עו\"ג בזמן שהיא קשורה בחבלים של חריות של דקל מדיחן שאינן בולעין כל כך ואם היא של צבתה שהוא מין ממיני הגמי והיא קשורה באותו מין מנגבה לפי שהוא בולע יותר ואם יש בה קשרים היין כנוס בתוכם ולפיכך מתירין ומוציא היין שביניהם ומנגבין והרי הם טהורים. ויצאו דברינו בטהרה ונשלם השער הששי ונשלם בית היין בעזרת השם :"
            ]
        },
        "The Sixth House": {
            "The First Gate": [
                "<b>בית הששי: בית הקדושה אבאר בו ענין נטילת ידים ואכלול בו גם כן מים אחרונים וחלקתי אותו לחמשה שערים: <br><br> השער הראשון: </b>כל האוכל פת צריך ליטול את ידיו תחילה שנאמר והתקדשתם אלו מים ראשונים. ואחר סיום אכילתו צריך לרחץ ידיו שנאמר והייתם קדושים אילו מים אחרונים. דברים אלו מדברי סופרים הם אלא שסמכו אותם על המקרא. ועיקר מים ראשונים מצוה ומשום סרך תרומה. ואחרונים חובה להשמר מן הנזק שרגיל הוא האדם לאכול אחר סעודתו מלח או דברים שיש בהם מלח ויש קורטים של מלח עזה מתערבין במלח ומסמא את העינים. ולפיכך צריך לרחוץ ידיו להעביר רעת המלח. עד איזה פרק צריך ליטול את ידיו בראשונים עד הפרק שהוא סוף הכף המחובר לקנה הזרוע וי\"א שאינו צריך כ\"א עד סוף פיצול האצבעות שהוא סוף הפרק שהאצבעות מתחברות אל הכף והראשון נ\"ל עיקור. במה דברים אמורים במים ראשונים אבל במים אחרונים יראה שאין צריך רק עד הפרק השני של האצבעות שאין מגיע למעלה משום סרך המאכיל וכן ראיתי לאחד מגדולי המורים. האוכל פירות או בשר או גבינה או ירקות אינו צריך נטילת ידים וכל הנוטל ידים להם אינו אלא מגסי הרוח. במה דברים אמורים בשאכלן בפני עצמן אבל טבלן במשקין או שנשרו במים ועוד המים עליהם צריך נ\"י שכל דבר שטיבולו במשקין צריך נ\"י השותה כוס של יין או של שאר משקין יראה לי שצריך ליטול ידו אחת אותה שנוטל בה את הכוס שמא יגע במשקין שבכוס. וכן האוכל כעכין וכיוצא בהן לתענוג ואינו קובע סעודתו עליהם נוטל ידיו אחת ודיו :"
            ],
            "The Second Gate": [
                "<b>השער השני: </b>כמה שיעור המים הראשונים שהוא נוטל ידיו בהן רביעית לוג שהוא שיעור ביצה וחצי ביצה. פעמים ששנים נוטלין מרביעית כיצד היה רביעית מים בכלי ופשט אחד ידיו ליטול ואחר יוצק על ידיו ובא שני ופשט ידיו למטה ממנו קלוח יורד על ידו של ראשון ולידו של שני שלמטה ממנו ידי שניהם טהורות אעפ\"י שנפחת השיעור כשהן מגיעין לידו של שני ידיו טהורות מפני שהן באין משירי טהרה. ויש מתירין אפילו בשנוטלין זה אחר זה הואיל ובשעה שהתחיל הראשון ליטול מהם היה בם רביעית אף לשני זה עולין מפני שבאו משירי טהרה כמו שבארנו. והראשון לדעת רבותיי נוחי נפש. היה בכלי חצי לוג נוטלין ממנו על עניין זה אפילו ג' ואפילו ד'. היה שם לוג שלם נוטלין מהם אפילו מאה. במה דברים אמורים למים ראשונים אבל אחרונים לא נתנו בהם חכמים שיעור אלא רוחץ עד שיעבור זוהמא מידיו בין שהיו המים מרובים בין שהיו מועטים. רביעית שאמרו בין שנוטל שתי ידיו בין ידיו של גדול בין ידיו של קטן. נטלו שני בני אדם זה ידו אחת וזה ידו אחת הרי אילו נידונין כשני בני אדם. ולפיכך אם נטל זה ידו אחת וזה ידו אחת ואחר כך חזר השני ונטל ידו השניה הרי אלו כג' בני אדם. ולפיכך אם היה בכלי חצי לוג ידיו טהורות ואם לאו אין ידו השניה טהורה שאין נוטלין בפחות מחצי לוג יתר משני בני אדם. מים ראשונים צריך להיות שופך מקצתן על הידים ומפסיק מפני שהמים הראשונים של מים ראשונים טמאים שנטמאו מחמת הידים ואחר כך שופך פעם שנייה מותר הרביעית על הידים כדי לטהר המים הראשונים שעל הידים וי\"א שאם ירצה לצוק כל הרביעית בפעם אחת על הידים ועד מקום הפרק שהוא צריך ליטול עושה ואינו נמנע. ולא אמרו להפסיק אלא בשלא נטל תחילה אלא עד חצי הפרק ולפיכך אם בא עכשיו ליטול החצי הנשאר מפסיק בניגוב כדי שלא יחזרו המים שעל החצי שיטול עכשיו ויטמאו את המים שעל החצי הראשון. ואם כדברי זה אינו כהלכה שהנוטל ידיו לחצאין ידיו טמאות כמו שהיו. מים ראשונים נפסלים בג' דברים בשנוי מראה ובמלאכה וכשאינם ראויים לשתיית בהמה. שינוי מראה כיצד נופל לתוכן דיו או קומוס וקנקנתום וכיוצא בזה ושנו מראיהן פסולין נעשית בהן מלאכה כיצד הדיח בהן את הכלים אם הכלים ישנים הם אעפ\"י שלא נשתנו מראיהן פסולין הדיח בהם את הכלים חדשים מודחים כשרים וכן אם שרו פתו בהן. וכן הנחתום שהטביל בהן ככרותיו הרי אילו פסולין אבל הנחתום שנטל מים בחפניו מן הכלי ונתן ע\"ג ככרות כל המים שבספל כשרים שלא נעשית מלאכה כאותן שבספל אלא באותן שנטל בחפניו וקטף בהם את הככרות. במה דברים אמורים בשלא נשתנו מראיהן אבל אם נשתנו מראיהן מחמת תפינת ידיו אף שבספל פסולין שהמים נפסלים בשנוי מראה כמו שבארנו. נפסלו משתיית הבהמה כיצד מים מלוחים או סרוחים או מרים הרי אילו פסולין. במה דברים אמורים בכלים אבל בקרקע שיש בהם ארבעים סאה כשרים שהרי הוא טובל בהן גופו ואם לטבילה החמורה כ\"ש לידיו. מים שנתערב בהן טיט אם נעכרו עד שאין הפרה שוחה ושותה מהם פסולין אפילו בקרקע בין לטבילה בין לנטילה ואם הפרה שוחה ושותה מהם כשרים. חמי טבריא בין חמין בין צונן אם נטל מהם בכלי פסולין שאין הבהמה שותה מהן ואם בקרקע ויש בהם מ' סאה מותרים אם כל גופו טובל בהם כ\"ש ידיו. פסק מהם בבריכה ואין בבריכה מ' סאה אעפ\"י שהן מחוברין למעיין פסולין גזירה שמא יטול מהם בכלי. המים שלפני הנפחים אעפ\"י שלא נשתנו מראיהן פסולין בידוע שנעשה בהם מלאכה ואת שלפני הספרים אם לא נשתנו מראיהם כשרים אפשר שלא נעשית בהם מלאכה. כל המימות שהם בספק אם נעשית בהם מלאכה אם לאו כשרים וכולן כשרים למים אחרונים בזמן שהם צוננין שכולן מעבירין את הזוהמא. חמי האור אעפ\"י שהם חמים ביותר עד שהיד נכוית בהם נוטלין מהם למים ראשונים אבל למים אחרונים אין נוטלין לפי שהמים החמים מפעפעין את הידים ואין מעבירין את הזוהמא במה דברים אמורים כשהיו חמים ביותר עד שהיו נכוית בהם אבל אם אין היד נכוית בהן נוטלין אפילו למים אחרונים. היין כשר לנטילה בין שנתן לתוכו מים בין שלא נתן לתוכו מים אלא שאסור לעשות כן לכתחילה שלא יהא מזלזל בדבר חשוב שנשתנה לעילוי עד שקובע ברכה לעצמו לברך עליו בורא פרי הגפן. מים ראשונים צריכין ניגוב וכל מי שנטל ידיו ואכל עד שלא נגב ידיו כאוכל לחם טמא. אבל מים אחרונים אינה צריכין ניגוב. כל שלא נטל ידיו אעפ\"י שכרך ידיו במפה אסור לאכול חוששין שמא יגע בידיו בפת שלא התירו לאכול במפה אלא לאוכלי תרומה שהן זריזין וחזקה נשמרים הן מליגע. מי שהיו אחרים מאכילין אותו אעפ\"י שהוא אינו נוגע אלא שאחרים נותנין פרוסה לתוך פיו צריך נטילת ידים אבל המאכיל אין צריך נטילת ידים :"
            ],
            "The Third Gate": [
                "<b>השער השלישי:</b> הנוטל ידיו למים הראשונים צריך שיטול מן הכלי. וכל הכלים כשרים ליטול מהם לידים בין כלים המקבלין טומאה בין שאין מקבלין טומאה ככלי גללים וכלי אבנים וכלי אדמה במה דברים אמורים בכלים שתוכן עשוי לקבל משקין ושמחזיקין רביעית. כיצד כל כלי שאינו מחזיק רביעית אין נוטלין לידים שהנטילה צריכה רביעית והוא שיטול מרביעית המכונס במקום אחד. שאם נטל משמינית וחזר ונטל משמינית ידיו טמאות כשהיו. היה תוכו של כלי מקבל רביעית אבל אינו יושב אלא כשהוא מסומך בדבר אחר פסול ליטול ממנו לידים עד שיהא יושב כשאינו מסומך ומקבל רביעית הרי זה כשר. כיצד מגופת החבית שאינה יושבת אלא כשהיא מסומכת והתקינה הרי היא כשירה. חמת וכפישה שהתקינה לשבת שלא בסמיכה כשרין שהרי עשויין לקבל משקין אבל השק והקופה אעפ\"י שהתקינן לשבת בלא סמיכה וזפת אותן בזפת עד שהן מקבלין משקין פסולין. לפי שאינן עשויין לקבל משקין. כלי שניקב נקב גדול עד שהוא מכניס משקין כשאדם מושיבו על המים הרי זה פסול. במה דברים אמורים בזמן שניקב בשולי הכלי עד שאינן מקבל רביעית מן הנקב ולמטה אבל אם מקבל רביעית מן הנקב ולמטה כשר. במה דברים אמורים בכלי שאין שבירה זו מעלה אותו מטומאתו אבל כל כלי שניקב או שנשבר שבר המעלה אותו מטומאתו פסול לפי שאין זה כלי אלא שבר כלי. המטביל ידיו בנהר או במקום כנוס משקה הראויין לטבילה ידיו טהורות אם נטילה קלה מטהרת את הידים ק\"ו טבילה החמורה. נטל ידו אחת מן הכלי הראוי לנטילה וידו אחת בטבילה ידיו טהורות. במה דברים אמורים במטביל ידיו שם אבל להטביל ידו שם אבל להטביל ידו אחת וליטול באותה יד ולשפוך על השנייה ידו טמאה שאין כאן לא נטילה ולא טבילה. ואצ\"ל בשחפן חבירו מים בחפניו מן הכלים או מן הנהר ונתן על שתי ידיו שאין חפני חבירו ככלי ולפיכך ידיו טמאות. נטל הוא על ידו אחת מן הכלים וחזר ונטל באותה יד פעם שנייה ונתן על יד שנייה יש מי שהורה שידיו טהורות שהרי נטל הוא בעצמן מן הכלי ויש מי שאוסר ונראין דבריו. שכשך ידיו בתוך הכלי שיש בו רביעית ידיו טהורות שכל המשכשך בתוך הכלי כנוטל ממנו. הדלי שדולין בו מן הנהר או מן הבור אם ניקב במכונס משקה אין נוטלין ממנו לידים כמו שבארנו. אבל אם היה עדיין ע\"ג הנהר או על גבי הבור וקילוח מים יורד ממנו לנהר או לבור נוטלין את הידים שהקילוח מחבר בינו ובין המים שבבור או בנהר והרי הוא כמטביל ידיו בבור או בנהר. שוקת שדולין ונותנין שם מים להשקות את הגן אין מטבילין בה את הידים לפי שהמים שאובין הן ואין טובלין במים שאובין. ומה הפרש יש בין זה למשכשך ידיו בכלי פירשו רבותי מפני שהשוקת מחוברת לקרקע וכל שהוא מחובר לקרקע אינו ככלי לנטילת ידים אלא הרי הוא לענין זה כבקרקע וכל שבקרקע מדין טבילה הוא ואין טבילה בשאובין. קרב ידו למקום שפיכת הדלי בשוקת ידיו טהורות שהרי זה כנוטל מן הכלי ע\"י שפיכת הדולה מים ראשונים נטלין בכלי ונטלין בין ע\"ג קרקע בין שלא ע\"ג קרקע וחלופיהן במים אחרונים שמים אחרונים ניטלין בין בכלי בין שלא בכלי ואינן ניטלין אלא על גבי כלי או גבי קשאו עצים וכיוצא בזה כדי שלא יפלו המים מידיו על גבי קרקע :"
            ],
            "The Fourth Gate": [
                "<b>השער הרביעי: </b>הכל כשרים ליתן לידים ואפילו זב וזבה והעכו\"ם לא פסלן נדה וזב וזבה והעו\"ג הכל מטמאין כלי למשא אלא לאוכלי תרומה אבל לא לאוכלי חולין. נתן הכלי בין ברכיו או בין אצילי ידיו והרכינו עד שנשפכו המים מכחו על ידיו ידיו טהורות היו מים מקלחין מן הסילון שיש בו בית קיבול של רביעית או מן הנקב שבחבית או שהטה אותה על צדה וכיוצא בו ונטל ידיו מן הקילוח או ששפך הקוף על ידיו יש מי שאוסר ולומר שאין נוטלין אלא מכח אדם. ויראה לי שאין צריך כח אדם וכן יראה לי מדברי קצת גדולי הגאונים ז\"ל שאין מעכב בנטילה אלא דברים אלו כלי ושיעור ומראה ומלאכה כמו שבארנו הנוטל צריך שיכוין שהוא נוטל לאכילה נתכוין הנוטל ולא נתכוין הנותן או איפכא ידיו טהורות. נטל ידיו שחרית ונתכוין להיות נטילה זו עולה לו לכשיאכל לאחר שעה ולאחר שתים ושלש ושמר ידיו ולא הסיח דעתו מהן ידיו טהורות במה דברים אמורים במקום דחוק במים אבל במקום שהמים מצויין הרבה כל זמן שרוצה לסעוד צריך ליטול סמוך לסעודתו. ויש מי שאומר דבין כך ובין כך ידיו טהורות. ונוטל בשחרית ומתנה עליהן לכל היום ונראין דבריו :",
                "_\n"
            ],
            "The Fifth Gate": [
                "<b>השער החמישי:</b> הנוטל ידיו צריך שינקה ידיו שלא יהא דבר חוצץ על ידיו שכל הדברים החוצצין בטבילה חוצצין בנטילה. ומה הן הדברים החוצצין הדברים שהן נדבקין ביותר על הידים ומונעים את המים מלבא שם כגון טיט היון וטיט היוצרים וטיט שמערבין בו לובן ביצה שעושין אותו לתקן בו את כלי החרס שנסדקו וכיוצא בזה וכן הגלד שעל גבי המכה ושרף היבש ובצק שתחת הצפורן וכיוצא בדברים אלו שהן דבוקים הרבה ושארס מקפיד עליהן אבל דברים שאינם דבוקים כל כל כליכלוכין שתחת הצפורן שאין דבקים הרבה אינם חוצצין וכן הדברים שאין אדם מקפיד עליהן אינן חוצצין היה דרכו של זה להקפיד עליו וזה אין דרכו להקפיד עליו למי שדרכו להקפיד עליו חוצץ ולמי שאין דרכו להקפיד עליו אינו חוצץ. כיצד היה אחד צבע והיו ידיו צבועות אין הצבע חוצץ על ידו אעפ\"י שיש על ידו ממשו של צבעים. לא היה צבע אם היו ידיו צבועות ויש ממש של הצבע על ידיו הרי זה חוצץ אבל הלח אינו חוצץ. וכן הנשים שדרכן לצבוע ידיהן לנוי וכיוצא בו אין הצבע חוצץ לא לנטילה ולא לטבילה. ובשער הטבילה מבית הנשים יתבאר בעזרת השם. היסח הדעת פוסל את הידים. כיצד היה יושב בסעודה ויצא לדבר עם חבירו והאריך עמו בדברים כשהוא נכנס נוטל שתי ידיו וכשהוא נוטל לא יטול מבחוץ שלא בפני המסובין אלא נכנס ונוטל לפניהם כדי שלא יחשדוהו שלא נטל. במה דברים אמורים בשגמר מלאכול ועדיין ממשיכין על השולחן כדי לשתית אבל בשלא גמרו מלאכול נוטל. אפילו בחוץ שלא בפני המסובין שהכל יודעין שדעת הכל קצרה לאכול בלא נטילת ידים ומי שנודע שדעתו קצרה הרבה אפילו לשתות נוטל מבחוץ אם ירצה שהכל יודעים שדעתו קצרה ליכנס עד שיטול שמא יצטרך לאכול ואין דעתו סובלת לעשות כן בלא נטילה. כל הנוטל ידיו למים ראשונים צריך לברך מפני שהם מצוה ומברכין עליהן כדרך שמברכין על כל שאר המצוה ומהו מברך בא\"י אמ\"ה אקב\"ו על נטילת ידים. הטביל ידיו בנהר יש מי שאומר שמברך על טבילת ידים ורבותי הורו שמברך על נטילת ידים אעפ\"י שאין כאן נטילה יש בכלל טבילה נטילה יש בכלל טבילה נטילה יש בכלל טבילה נטילה יש בכלל מאתים מנה והרי זה כמטבל ומפני שלא נצטוה על הטבילה ועל הנטילה נצטווה ועליה הוא מברך. מים אחרונים אינם מצוה אלא חובה כדי לשמור עצמו מן הנזק מפני שאדם אוכל בסוף סעודתו מלח ושמא יש בה מלח עזה שמסמא את העינים ואין מברכין על החובה אלא על המצוה. פעמים שאדם רוחץ ידיו בין תבשיל לתבשיל לנקיות לפיכך אין צריך לברך עליהם שאם ירצה אינו רוחץ. אבל גבינה ורצה לאכול בשר חובה הוא ליטול ידיו ויראה לי שאינו מברך עליהם אעפ\"י שמצוה עליו לרחוץ עד שלא יאכל בשר לפי שאין זה מצות קבועה שאילו ביום אוכל אפילו בלא רחיצה כשרואה שאין בידיו לכלוכי הגבינה ויש מגדולי המורים שהורו שצריך לברך על רחיצת ידים. וניטלים בין בכלי בין שלא בכלי ודיניהם כדין מים אחרונים לכל דבר ויתירים עליהם שצריכין ניגוב כמים ראשונים. פעמים שהמים האחרונים טעונין ברכה. כיצד אכל דבר מזוהם צריך לרחוץ ידיו ומברך על רחיצת ידים. ומה הוא הדבר המזוהם יש מי שאומר כל שהוא דבר לח לפי שמסתרך על הידים. אבל אכל דברים יבשין אין זה מזוהם. ויש מי שאמר דכל שאינו ממין הקרב על גבי המזבח קרוי מזוהם וכל הקרוב על גבי המזבח פסקה זוהמתו במה דברים אמורים שצריך לברך לנוטל את הכוס לפי שאמר והתקדשתם אלו מים ראשונים. והייתם קדושים אלו מים אחרונים. כי קדוש זה שמן ערב אני ה' זו ברכה. נשלם בית הקדושה ברוך אשר קדשנו בתורתו ועד כה ברכנו בברכתו ואשר עד הנה עזרנו בחמלתו ברוך הוא וברוכה מתנתו א\"א :"
            ]
        },
        "The Seventh House": {
            "The First Gate": [
                "<b>הבית השביעי: בית הנשים: </b>אמר שלמה ב\"ר אברהם. לבן של ראשונים כפתחי של אולם ולביא וליש מהם צדיק יסוד עולם מהמונם אענה ואחת מקולם. לא ידע אנוש ערכם ודרכם גם מעיני חכמים נעלם. אף כי אענם ואכנס במחיצתם ואצלם. וכבר קדמו שרים וטחנו הרים להרים מכשול מדרך העם. ולמדו דעת את העם ויצא בעולם טבעם. לשמור את משמרת הבית מסח. לבל יהיה עת דודים משולח. ואמנם מפני שהדברים לכל מסורים. בחדרי חדרים. ואין הכל בקיאין לחפש בחבורים. ופעמים יהיו העניינים המבוקשים כגרגרים. המתלקטים בין העמרים. ופעמים ירבו המתאוים להיות העניינים לפניהם מדרך החקירה רחבים. ע\"כ ראיתי וימלך לבי עלי לעשות המלאכה הזאת על הדרך הזה רחבת ידים. ואם היא יקרה ממנו אדחק ואכנס שהכל מסייעם למלאכת שמים. ואחסר בו מאמר אחד כולל שתי הבקשות האלה וראיתי לחלק המאמר לשערים ולכתוב כל עניין ועניין בשער בפני עצמו ואכתוב כל ענין בארוכה ואחקיר אליו מצד הגמרא ודברי הראשונים כדי לעמוד על אמיתת העניינים בעזרת השם מצד החקירה דרך משא ומתן עד שימצא המעיין החוקר בשער מן השערים מאיזה צד באתי לפסוק בפסק מפסקי העניינים הבאים בשערים האלה. ואצטרך לעתים לכתוב הלכה אחת בשנים ובשלשה מקומות לפי מה שבא באותה הלכה מן העניינים שאני צריך לדבר בהם לפי שיש הלכה כוללת או רומזת עניינים רבים ויביא ההכרח לזכור אותה בכל מקום שאזכור אותו הדין או אותו הענין ואחר כך אכתוב כל הדינים דרך קצרה על כל עניין ועניין בשער בפני עצמו למען ירוץ הקורא בו. וימצא העניין שירצה לעמוד עליו דרך קצרה אם ירצה להשען על מה שראיתי כי להשען עליו. וחלקתי המאמר הזה לשבעה שערים : <br><br> <b>השער הראשון: מראות הדמים. אזכור בו הדמים האסורים בכלל ואפרוט מהם הדמים לבד שאנו נוהגין בהם היתר. ולא אכניס עצמי להאריך במראות הדמים לפי שאין אדם בקי עכשיו במראות וכל דם שתראה אנו נוהגין בו איסור: </b>דבר תורה אין האשה מטמאה משום נדה עד שתראה דם אדום שנאמר דם יהיה זובה מבשרה ואין דם אלא אדום וארבעה מיני אדום יש האדם כקרן הכרכום וכמימי אדמה. וכמזג. ועוד טמאו חכמים את השחור מפני שתחילתו אדום היה אלא שלקה. בשנתמעט הבקיעות חזרו לאסור את הכל חוץ משתי מראות אלו הן חלבן והירוק. ירוק זה שאמרו בין ירוק ככרתי בין ירוק כזהב האשה שראתה דם ונאבד והביאה דם אחר ואמרה לבן כזה או ירוק בזה היה אלא שאבדתיו נאמנת. ורואין אם אותו צבע שהביאה מן המראות הטהורות מטהרין אותה שאין מחזיקין אותה כמשקרת שהתורה האמינתה שנאמר וספרה לה אמרו רז\"ל וספרה לה לעצמה. וכן אין מחזיקין אותה כטועה בדמיונות מן הסתם. הביאה הדם בעצמו לפנינו והחזקנוהו בטמא או אפילו נסתפקנו בו אם טמא אם טהור אעפ\"י שאמרה פלוני חכם טיהר לי כיוצא בזה אין סומכין עליה חוששין שמא גם היא אינה יכולה לעמוד על בירורו כמו שלא עמדנו אנן על בירורו. סבורה היא שהוא כמין אותו טהור שטיהר לה חכם ואינו. ואין צריך לומר בזמן שאנו מחזיקין אותו כטמא שהרי נתברר לנו שהיא טועה בדמיונו. כל דם שתראה האשה בין לח בין יבש ואפילו יבש מעיקרו טמא. ולא עוד אלא אפילו שורין אותו במים פושרין או שמעכו אותו בדוק על גבי צפורן ולא נמוח דם טמא הוא אלא שנתייבש הרבה והתורה אמרה דם יהיה זובה התורה רבתה כל שיהיה ואפילו יבש מעיקרו. במה דברים אמורים בדם יבש אבל הרואה כמין קליפות או כמין שערות או כמין יחבושין אדומים או כמין דבר שהוא נפרך כעפר הרי אילו ספק דם בריה כיצד היא עושה שורה אותן במים פושרין מעת לעת נימוחו בידוע שזה דם וטמאה לא נימוחו בידוע שאין זה דם אלא בריה מכה יש לה בתוך מעיה או שומא שממנה קליפות אלו או שערות אלו נופלין ואין מטמאין אותה משום פתיחת הקבר שאין פתיחת קברות לדברים קטנים כאלו. דבר זה שאמרנו בין במעוברת שהפילה כמין אילו בין בשאינה מעוברת כל שנמחו טמאה נדה ואם לאו טהורה. במה דברים אמורים בזמן שהן יבשין אבל אם יש עליהן דם ואפילו מעט לחלוחית דם טמאה שדם נדה אין לו שיעור אלא אפילו כחרדת ואפילו פחות מיכן. כמה יהיו המים הפושרין כל מעת לעת. מעכתו בדוק על גבי צפורן ולא נימוח בידוע שאינו דם מיעוך זה דחוק הוא יותר משריית המים הפושרין וכל שלא נמחה ע\"י מיעוך זה בידוע שלא ימחה ע\"י המים ואפילו שרויין מעת לעת במים פושרין וטהורה :"
            ],
            "The Second Gate": [
                "<b>השער השני: הפרישה. אכלול בו ג' עניינים האחד אם צריכה בדיקה בכל עת שהוא עוברת לשמש את הבית אם לאו ולא אפרש בשער הזה עיקור הבדיקה מה היא לכי שזה מכללי שער הבדיקה והספירה ושם יתבאר בעזרת השם. השני דברים הגורמים לפירש מאשתו ואעפ\"י שאינה מרגשת דם כגון שתבעה לינשא ונתפסה וכגון עונה אחת סמוך לווסתה כגון הרואה דם מחמת תשמיש שהיא אסורה לאחר ג' פעמים כמו שיתבאר. וכן בועל את הבתולה שהיא אסורה לאחר גמר ביאה ראשונה. השלישי מה הם הדברים שנוהג בהם הפרישה בין בזמנים אלו בין בזמן שהיא סופרת. ואכלול עם זה כלה שירשה נדה קודם שבא עליה הבעל:</b>",
                "צריך אדם לפרוש מאשתו עד שתספור ותטבול ולא מתשמיש בלבד אלא מכל קריבה בעולם ואפילו מדברים המרגילים לערוה. שנאמר ואל אשה בנדת טומאתה לא תקרב שום קריבה בעולם. לא יגע אדם באשתו נדה אפילו באצבע קטנה ולא יושיט מידו לידה שום דבר שמא יגע בבשרה. לא תאכל עמו על השולחן אלא אם עשו היכר ביניהם בפרישת מפה וכיוצא בזה כדרך שנוהגו לאוכלי בשר וגבינה על שולחן אחד ואין צריך לומר שלא תאכל עמו בקערה אחת. לא ישכב על מטה שהיא מיוחדת לה ואפילו אינה עמו במטה ואין צריך לומרה שלא תישן עמו במטה אחת ואפילו הוא בבגדו והיא בבגדה. וכל המלאכות שאשה עושה לבעלה נדה עושה לבעלה חוץ ממזיגת הכוס והצעת המטה והרחצת פניו ידיו ורגליו. מזיגת הכוס בכוס של יין שהוא המרגיל לערוה. הצעת המטה דוקא בפניו אבל שלא בפניו מותרת אפילו יודע שהיא מציעתו הרחצת פניו ידיו ורגליו אפילו בצונן ואפילו הוא רוחץ והיא מוצקת ואין צריך לומר שלא תרחצנו ממש שהרי יש כאן נגיעת בשר. ומזיגת הכוס שאמרו אם שנתה בו להיכר מותר כיצד מזגה לו ביד שמאלה והנחתיו לפניו או שמזגה לו אפילו בימין כדרכה והניחתו לו על הכר או על הספסל וכיוצא בזה שאין דרכה לעשות כן בימי טהרתה הרי זה מותר שהרי יש להן היכר בדבר ויזהרו בזה ולהושיט מידו לידה לעולם אסור. בדבר זה אין הפרש בין בימי זה אין הפרש בין בימי נדתה ממש בין בימי לבונה שהן ימי ספירתה ויש מי שהורו שלא הקילו אלא בימי לבונה ולא יראה לי כן וכן הסכימו גדולי המורים. כשם שאסור לה למזוג לו את הכוס כך אסור לו למזוג לה ולא עוד אלא אפילו לשלוח לה כוס של יין אסור בין כוס של ברכה בין כוס דעלמא ובלבד בכוס שיחדו לה. לא יסתכל אדם בעקב אשתו נדה והוא הדין בכל שאר המקומות המכוסין שבה ודברים אלו שאמרנו בין ברואה ממש בין בבעלת כתם עשאוה כרואה לכל דבריה. אעפ\"י שאסור להתייחד עם כל העריות שבתורה מותר לאדם להתייחד עם אשתו נדה ואעפ\"י שהיא לו ערוה לפי שאין יצרו תוקפו מאחר שיש לו היתר אחר איסורה. פעמים שהוא אסור להתייחד עמה כיצד כלה שפרסה נדה קודם שבא עליה חוששין עליו שמא יסיתנו יצרו. גדר גדול גדרו בה שלא תישן עמו בבית אחד עד שיהיו שם אנשים ונשים והוא ישן בין האנשים ואשתו בין הנשים בא עליה פעם אחת אעפ\"י שפרסה נדה אחר ביאה ראשונה הרי היא כשאר הנשים וישנה עמו בבית אחד שכיון שבא עליה יצרו שבור. פעמים שאפילו לא הרגישה האשה בדם ואפילו בדקה ומצאה טהור אסורה לבעלה וצריך לפרוש מאשתו עד שתשב ז' נקיים ותטבול. כיצד האשה שתבעוה לינשא ונתפייסה אפילו היא קטנה שאין דמים מצויין בה לא תנשא עד שתשב ז' נקיים חוץ מאותו יום של תביעה שמא מתוך שנותנת דעתה לינשא מחמדת לבעל ורואה ואין צריך לומר גדולה שדמים מצויין בה. בדקה עצמה ומצאה טהור חוששין שמא דם טפה היה ונאבד. עבר וכנסה תוך זמן זה אסור להתייחד עמה אלא שהוא ישן בין האנשים והיא ישנה בין הנשים כדרך שאמרו בכלה שפירסה נדה. בדבר ה אין הפרש בין תלמיד חכם לשאר העם שאפילו תלמיד חכם אסור להתייחד עמו כמו שאמרנו. איסור זה מסופ' הרבה ואף אם היא רואה דם מועט היא שרואה וליכך אינה צריכה הפסק טהרה כשאר הנשים הרואות אלא כל ששהתה ז' ימים אחר יום התביעה הרי זו בחזקת טהרה וטובלת לערב ומותרת. במה דברים אמורים בשבדקה בתוך אותן ז' או בתחלתן או באמצען ואפילו בסופן אבל אם לא בדקה כלל תוך ז' אעפ\"י שבדקה לאחר ז' ומצאה טהורה אין לה אלא אותו יום בלבד ומשלמת עליו עוד ו' ימים קודם שתטבול כשאר הסופרות לנדתן כן הורו מקצת גדולי הראשונים נוחי נפש. ולא יראה לי כן אלא בין כך ובין כך טהורה בידוע שאין ראיה זו נמשכת ובודאי פסקה היא משעת תביעה ואילך שאם אין אתה אומר כן צריכה הפסק טהרה כשאר הנשים. אלא שראוי לשמוע לדברי הראשונים והלחמיר בדבר שיש בו כרת. מאימתי מונין לה ז' ימים אלו ממחרת יום התביעה ולא שתבעוה לינשא לאחר י\"ב חדש שזמנה רחוק ואין מחמדת בכך ויראה לי שמונין לה משעה שמתקנין לה צרכי חופה מכי רמו שערי באסיתא וכיוצא בזה. הבועל את הבתולה אפילו קטנה שלא הגיע זמנה לראות ולא ראתה ואין צריך לומר גדולה שהגיע זמנה לראות בועל בעילת מצוה בלבד ופורש ואפילו בדקה ומצאה טהור טמאה שמא דם טפה היה ונאבד או שחפתו ש\"ז ואפילו בוגרת כיוצא בהן ואעפ\"י שרוב הבוגרת בתוליהן כלין בתוך מעיהן וזו בדקה ונמצאה טהור כיון שמקצת בוגרת יש להם דמים חוששין לה. חמורה זו ממי שתבעוה לינשא ונפייסה שזו צריכה הפסק טהרה ובדיקה תוך ז' כרואה ודאית. אעפ\"י שעשו זו כרואה גומר ביאתו ואפילו דם שותת ויורד ואפילו בעל נפש לא ימנע מלגמור ביאתו שאם אתה אומר בעל נפש לא יגמור אף לבו נוקפו ופורש מלבעול ונמצא בטל מפריה ורביה. יש מי שהורה שלאחר שגמר ביאה צריך לשהות עד שימות מפני שיציאתו הנאה לו כביאתו ולא יראה לי כן אלא גומר ופורש מיד לא תהא יציאתו חמורה מגמר ביאתו ואם תמצא לומר שהנאה היא לו אף זה מגמר ביאתו. גם מקצת גדולי המורים התירו כן. ולנעוץ צפרניו בקרקע כדי שימות הסכימו הכל שאינו צריך. האשה שיש לה וסת בין קבוע בין שאינו קבוע כיון שהגיע עונת וסתה צריך לפרוש ממנה כל אותה עונה שהיא למודה לראות בה. וכמה עונה או יום או לילה. פעמים שאינו פורש ממנה עד שיבא האורח ומשעת ביאת האורח אסורה עד סוף כל אותה העונה ופעמים שאינה אסורה אלא בתוך הוסת בלבד ודינים אלו יתבארו בשער הוסתות. היה משמש עם הטהורה ואמרה לו נטמאתי אינו גומר ביאתו ואינו פורש מיד שיציאתו הנאה לו כביאתו אלא נועץ צפרניו בקרקע כדי שימות וממתין עד שימות ופורש. יש פרישה חמורה שהוא חייב לפרוש ממנה לעולם כיצד הרואה דם מחמת תשמיש משמשת פעם ראשונה ושנייה ושלישית מכאן ואילך לא תשמש אלא תתגרש ותינשא לאחר. נשאת לאחר וראתה דם משמשת פעם ראשונה שנייה ושלישית מכאן ואילך לא תשמש אלא תתגרש ותינשא לאחר. נשאת לשלישי וראתה ג' פעמים שוב לא תנשא לאחר אלא אסורה לכל עד שתבדוק עצמה. כיצד בודקת עצמה נוטלת שפופרת של אבר ופיה כפוף לתוכה כדי שלא תקלקלנה ומשום בתוכה מכחול ובראשו מוך. נמצא דם על ראשו בידוע שהוא מן המקור ואם לאו בידוע שהוא מן הצדדין ומותרת ואם רצתה לבדוק בעודה תחת הראשון כל שכן שמותרת ולא אמרו בשלישי אלא להקל עליה עם הראשון ועם השני ועם השלישי בלא בדיקה ויש מי שהורה שאין סומכין עכשיו על בדיקה זו. ואין הדברים נראין כן אלא סומכין עליה בכל עת כדי שלא תוציא אשה מבעלה. אשה זו שראתה על ידי תשמיש והיא בשעת וסתה תולה בוסתה להקל כדי שלא תתגרש מבעלה ואם יש לה מכה תולה במכתה ודוקא כשאין ניכר שיהא דם מכתה משונה מדם ראייתה אבל בידוע שדם מכתה משונה מדם ראייתה אינה תולה בה. ויש מי שהורה שאינה תולה במכתה ולא יראה לי כן ועוד יתבאר יותר מזה בשער הכתמים שאר כל הנשים אם יש לה וסת קבוע מותרות לבעליהן בלא בדיקה ואינן צריכות בדיקה לא לפני תשמיש ולא לאחר תשמיש שכל אשה בחזקת טהרה עומדת עד שיודע שראתה או עד שהגיע עונת וסתה כמו שאמרנו ולא עוד אלא שאין ראוי שתבדוק בשעה שהיא רוצה לשמש את ביתה כדי שלא יהא לב הבעל נוקף ופורש ונמצא בטל מפריה ורביה. ויראה לי דוקא בשעה שהיא עוברת לשמש את הבית אבל שלא בפני בעלה כל המרבה לבדוק הרי זו משובחת ואשה שאין לה וסת פעם ראשונה ושנייה ושלישית משמשין בעדים ובודקין לאחר תשמש אם לא ראתה בג' פעמים ראשונים הרי היא בחזקת טהורה לעולם ואינה צריכה לשמש עוד בעדים. ואם ראתה מחמת תשמיש פעם ראשונה ושנייה ושלישית הרי זו אסורה לא ותתגרש ממנו כמו שבארנו. מי שהיא חרשת ואינה מדברת ואינה שומעת או שהיא שוטה או שנטרפה דעתה מחמת חולי צריכה פקחות לתקן אותן שהן עצמן אין להם דעת לתקן את עצמן. וכן בכל בדיקה שהן צריכות אבל הסומא בודקת עצמה ומראה לחברותיה. חרשת שמדברת ואינה שומעת הרי היא כפיקחת לכל דבריה ורואה ומתקנת לעצמה. תינוקת שלא הגיע זמנה לראות משמשת שלא בעדים שחזקתה שאין לה דמים. כל הנשים בין שיש להן וסת בין אין להם וסת הרי הן בחזקת טהרה לבעליהן כמו שאמרנו ומותרות בלא תביעה. באו בעליהן מן הדרך הרי הם באים עליהן בין ערות ובין ישנות. וכן בשוהין עמהם בעיר במה דברים אמורים בשלא הגיע עת וסתה אבל הגיע עת וסתה אם יש לה וסת קבוע פשוט הרי זה אסור עד שישאלנה חוששין שמא האורח בא בזמנו והוא לא ידע. במה דברים אמורים בשלא שהה כדי שיבא האורח וילך ותוכל לטבול אבל אם שהה כדי שתוכל לספור ולטבול בעלה מחשב ובא עליה בלא תביעה לפי שווסתות אינן של תורה ושני ספיקות יש שמא לא בא האורח ואם בא אני אומר שמא ספרה וטבלה. דבר זה שאמרנו בין באשה גדולה בין באשה נערה שהיא בושה לטבול בלא תביעה. אין לה וסת קבוע אם בא בתוך ל' יום לראייתה שהיא עונה בינונית הרי היא לו בחזקת טהרה ואם בא לאחר ל' יום הרי זו אסורה עד שתאמר לו טהורה אני שסתם נשים רואות הן משלשים יום לשלשים יום. חשב בעלה ויש לה לאחר שלשים שיעור כדי שתוכל לספור ותטבול הרי זו בחזקת טהרה לבעלה ובלא תביעה. ועוד יתבארו דינים אלו יותר בשער הוסתות. דברים אלו שאמרנו במי שלא נודע בבירור שנטמאת אבל הניחה בחזקת טמאה הרי היא לו בחזקת טמאה לעולם עד שתאמר לו טהורה אני אמרה טהורה אני נאמנת שהתורה האמינתה שנאמר וספרה לה. האשה שהוחזקה נדה בשכונתיה כגון שלבשה בגדים שהיא רגילה ללבוש בשעת נדתה הרי היא בודאי טמאה ואם אמרה טהורה אני אעפ\"י שנתנה אמתלא לדבריה כגון שאמרה לא לבשתי בגדים אלו אלא כדי שלא תטרידני עכשיו שלא הייתי בבריאותי וכיוצא בזה אינה נאמנות. למה הדבר דומה למי שידעונה שראתה ואמרה לא ראיתי שאינה נאמנת אמרה טמאה אני וחזרה ואמרה טהורה אני אם נתנה אמתלא לדבריה נאמנות והרי היא בחזקת טהרה ומותרת לבעלה :"
            ],
            "The Third Gate": [
                "<b>השער השלישי: הוסתות ואכלול בו שני ענינים האחד לבאר איזה ווסת קבוע ואיזה שאינה קבוע. והשני חושי הוסתות ואכלול עם זה הווסת שחוששת לו סמוך לזמנו ואעפ\"י שאינה מרגשת בהן עדיין ואיזה שאינה חוששת לו:</b>",
                "כל אשה בין שיש לה וסת קבוע בין שאין לה וסת קבוע אינה אסורה לבעלה דבר תורה עד שתראה או עד שתרגיש שיצא הדם לבית החיצון שנאמר דם יהיה זובה בבשרה. חכמים עשו סיג לדבר ואסרוה כל אותה עונה שהיא למודה לראות בה בין שיש לה וסת קבוע בין אין לה וסת קבוע. במה דברים אמורים בגדולה אבל בקטנה שלא הגיע לימי הנעורים ולא הביאה סימנים אינה חוששת לווסת שאינו קבוע. וכמה עונה או יום או לילה כיצד היתה למודה לראות ביום אסורה כל היום היתה למודה לראות בלילה אסורה כל הלילה עונה זו הסמוכה לוסת שאמרנו כבר אמרנו שאינה מדברי תורה אלא מדברי סופרים לפיכך אינה אסורה אלא בתשמיש בלבד עוד הקילו בו שהיוצא לדרך סמוך לווסתה פוקד את אשתו פקידה זו אפילו בתשמיש ויש מי שהורה שהיא אסורה בכל קריבה בעולם כנדה והיוצא לדרך אינו פוקד בתשמיש ולא התירו לו אלא פקידת רצוי ודברי הרגל ולא יראה לי כן. הפרש יש בעניינים אלו בין וסת קבוע לוסת שאינו קבוע. איזהו וסת קבוע כל שתקבענו ג' פעמים. פחות מיכן אין זה וסת קבוע מה היא ההפרש שיש בין וסת קבוע לשאינו קבוע. וסת הקבוע כשם שאינו נקבע עד שתקבענו ג' פעמים כך אינו נעקר בפחות מג' פעמים והרי היא חוששת לו עד שתעקר ממנה ג' פעמים אבל וסת שאינו קבוע הרי הוא נעקר בפעם אחת וכל שנעקר פעם אחת שוב אינה חוששת לו. הוסתות נקבעים בעניינים רבים יש שנקבע בימים ידועים מן החדש או מן השבת כגון שלמודה לראות בר\"ח או בחמישי בחדש וכיוצא בזה או באחד בשבת וכיוצא בזה וזהו הנקרא וסת הימים. ויש שנקבע בימים ובמעשה כגון שתקפוץ בראשי חדשים ותראה או באחד בשבת ותראה והוא הנקרא וסת המורכב. ויש שנקבע בהפלגות שוות כגון שלמודה לראות מעשרים לעשרים וכיוצא בזה והוא הנקרא וסת ההפלגות. ויש שנקבע מתוך המקרים שיקרנה בגופה בבא האורח כגון שמפהקת או מתעטשת שאוחזין אותה צירים וחבלים ורואה וכיוצא בזה והוא הנקרא וסת דגופא. כל מקום שנאמר בשער הזה וסת הימים או וסת המורכב או וסת ההפלגות או וסת דגופא הכוונה אל אחד מאלו הוסתות שאמרנו. וסת הימים וכן המורכב או וסת דגופא כולן נקבעין בג' ראיות שהרי קבעה זו ראיותיה בג' פעמים. וסת ההפלגות אין קבוע עד שתראה ד' ראיות לפי שאי אפשר לג' הפלגות בפחות מד' ראיות. ותינוקת שלא הגיע זמנה לראות והיא קטנה שלא הגיע לימי הנעורים ושלא הביאה סימנים הרי היא קובעת וסת ככל הנשים בג' ראיות בשאר הוסתות ובד' בוסת ההפלגות אלא שיש הפרש בינה ובין הגדולה שאעפ\"י שהוחזקה רואה וקבעה לה וסת אם פסקה ג' עונות בינוניות שהם צ' יום ולא ראתה אינה חוששת לוסתה הראשון כלל וחוזרת זו לקדמותה ואפילו חזרה לראות באותן העונות שהיתה למודה לראות בהן אינה חוששת עד שתחזור ותקבעו ג' פעמים לפי שאינה בת דמים ונתגלה שהדמים הראשונים מקרי היו. ראתה ג' ראיות מג' עונות לג' עונות מכוונת שלא פחתה ולא הותירה נתגלה שהדילוג הראשון אינו סילוק דמים אלא שינוי וסת ולפיכך הראייה הראשונה שממנה התחילה לדלג מצטרפת לג' ראיות האחרונים ונמצאו ד' ראיות וג' הפלגות בינוניות מביניהן מתשעים לתשעים. אבל אם פחתה או הותירה שלא היו הראיות מכוונות אי אפשר לראשונה להצטרף עד שתראה ד' ראיות מכוונות ואינה קובעת וסת להפלגות. וכן זקנה שעברו עליה ג' עונות משהזקינה ולא ראתה הרי זו מסולקת דמים ואינה חוששת לוסתה הראשון ואיזה היא זקנה כל שקורין אותה זקנה מחמת זקנתה ואינה מקפדת חזרה וראתה דינה כדין תינוקת שלא הגיע זמנה לראות כמו שכתבנו חזרו לראות כעונות הקטנות שהיתה למודה לראות יראה לי שהיא חוזרת לקביעותה הראשון אם וסת ההפלגות חזרה לקדמותה אם תהיה ההפלגה כמו שהיתה למודה מתחלת יום אחד ואם שאר הוסתות אפילו בפעם אחד חזרה לקביעותיה שהרי נתגלה שהדילוג הראשון לא סילוק דמים היה אלא מקרה היה. ובזה חמור דין הזקנה מדין התינוקת שלא הגיע זמנה לראות יש זמנים שאינם ראויים לקביעות וסת אפילו ראתה בהם כמה פעמים כמה הם זמנים אלו ארבעה ואלו הם ימי נדה. וימי זיבה. וימי הנקה. וימי עיבור. ימי נדה וימי זיבה כיצד דבר תורה הרואה דם טפה כחרדל הרי זו נדה דאורייתא והרי זו מונה ששה והוא בין רואה בין אינה רואה ואם פסקה אפילו ביום השביעי קודם בין השמשות הרי זו טובלת לערב וטהורה ואלו הן הנקראים ימי נדה. יש אחר ז' ימים אלו י\"א יום שנקראים ימי זיבה וכל שרואה בהם יום או יומים שומרת יום כנגדם והוא הנקרא שומרת יום כנגד יום וטובלת אפילו ביום השימור משתנץ החמה וטהורה לבעלה מיד. ואם ראתה בהם ג' ימים רצופים הרי זו זבה גדולה וצריכה שתשב ז' נקיים ואילו נקראין י\"א יום שבין נדה לנדה. ולמה נקראו כן לפי שאם חזרה וראתה לאחר י\"א הרי היא חוזרת לפתח נדתה שאם ראתה דם טיפה כחרדל תשב ז' והוא כבתחילה וחוזרות חלילה כן לעולם ונמצא שיש בין נדה לנדה י\"ח יום. אלו הי\"ח יום אין האשה קובעת בה וסת כיצד ראתה בר\"ח ובחמשה בחדש שהוא לראיה הראשונה תוך ימי נדה אפילו נהגה כן כמה פעמים בר\"ח ובה' בחדש לא קבעה וסת בה' בחדש אלא בר\"ח בלבד. וכן הדין אם ראתה ר\"ח וט\"ו לחדש לא קבעה וסת לט\"ו לפי שראיית הט\"ו עומדת תוך ימי זיבה לראיית ר\"ח. במה דברים אמורים בשתראה אותה ראייה ממעיין פתוח כגון זה שאמרו אבל ראתה אותה ממעיין סתום קובעה בין בימי נדה בין בימי זיבה. כיצד מעיין סתום הרי שראתה ב' פעמים בר\"ח ובשלישית ראתה בכ\"ה לחדש ובר\"ח אעפ\"י שראיית החדש השלישי עומדת בימי נדה לראיית הכ\"ה הרי זו קובעת וסת לראשי חדשים לפי שהשתים הראשונים הוחזקו ממעיין סתום וראיית הכ\"ה דמים יתירים היו שנתוספו בה ומהרו לבא. וכן הדין לימי זיבה ואתה מוצא אותה בשראתה ר\"ח ור\"ח ובט\"ו לחדש ובר\"ח שראיית ר\"ח השלישי באה בימי זיבה לראיית הט\"ו. יש מרבותי שהורו בזמן הזה אין משגיחין בימי נדה ובימי זיבה כל עיקר ובכל עת היא קובעת וסת לפי שכבר החמירו בנות ישראל על עצמן כדי שלא יבא להם הדבר לכלל טעות ואם אתה מחלק להן בין ימי נדה וזיבה לשאר הימים נמצאת מצריכן ללמוד פתחי נדה ופתחי זיבה. ולזה הדעת נוטה. מעוברת משהוכר עוברה אינה קובעת בימי עבורה כלל דמסולקת דמים היא כל ימי עבורה. וכמה הכרת העובר משעברו עליהם ג' חדשים משנתעברה. וכן מניקה כל כ\"ד חדש משעת לידתה ואילך אינה קובעת בהן וסת בין שהיא מניקה את בנה בין שגמלתו או מת כשם שאינה קובעת וסת בימי עבורה ובימי הנקתה כך אינה חוששת לראיה שתראה באותן הזמנים. וראייתם קלה מוסת שאינו קבוע שמסולקת דמים היא לגמרי ואין ראיותיה אלא מקרה ויש מגדולי הראשונים ז\"ל שאמרו שחוששת לו כדרך שהיא חוששת לווסת שאינו קבוע וראוי לחוש לדבריו. עוברה משהוכר העובר וכן מניקה כל כ\"ד חדש אינן חוששת לוסתן הראשון כלל ואפילו היה להן וסת קבוע לפי שמסולקות דמים הן לגמרי ואפילו הגיע עת וסתן תוך זמן אינן צריכות בדיקה ומותרות לבעליהן אפילו שופעות ורואות ואפילו באותן עונות שהיו למודות לראות אינו אלא כמקרה. עברו ימי העיבור וימי ההנקה שאמרנו הרי אלו לחוש לווסתן הראשון שהרי נסתלק הגורם כיצד הרי שיש לה וסת הימים אם למודה לראות בר\"ח הרי זו חוששת לר\"ח הראשון שהיא פוגעת וכן כל כיוצא זה. וכן הדין אם היה וסתה וסת מורכב או וסת דגופא. היה וסתה וסת הפלגות אי אפשר לה לחוש עד שתחזור לראות. חזרה לראות אפילו פעם אחת הרי זו חוששת לקיום ההפלגה שהיתה למודה להפליג. ויש מגדולים הראשונים שהורו להקל שאינה חוששת לוסתה הראשון כלל עד שתשוב ותראה פעם אחת באותה וסת שהיתה למודה לראות מתחלתה לפי שהוסתות דרבנן והולכין בהן להקל. כיצד הרי שהיתה למודה לראות בראש חדש אינה חוששת לר\"ח אלא אם כן חזרה וראתה בר\"ח חזרה וראתה אפילו פעם אחת בר\"ח הרי זו חוששת לעולם לראשי חדשים עד שתעקור ממנה ג' פעמים וכן כל כיוצא בזה. היה לה וסת ההפלגות אינה חוששת לאותה ההפלגה ולפיכך אי אפשר לה בפחות משתי ראיות כמו שבארנו. כבר ביארנו שיש וסת מורכב וכיצד וסת מורכב קפצה באחד בשבת וראתה. וקפצה באחד בשבת וראתה ועוד קפצה באחד בשבת וראתה הרי זו קבעה וסת לקפיצות באחד בשבת. הגיע אחד בשבת ולא קפצה או שקפצה בשני בשבת אינה חוששת שהרי לא קבעה זו אלא לקפיצת של אחד בשבת. קפצה באחד בשבת וראתה ועוד קפצה באחד בשבת וראתה וקפצה בשבת ולא ראתה ובאחד בשבת ראתה בלא קפיצה אין אומרים נתגלה הדבר שהיום גורם שהרי ראתה זו באחד בשבת בלא קפיצה ובשבת קפצה ולא ראתה אלא אומרים מה שראתה באחד בשבת מחמת קפיצה של אמש הוא שראתה ומה שלא ראתה בשבת אפילו שקפצה בו מפני שעדיין לא הגיע זמנה של קפיצה. קפצה באחד בשבת וראתה ולאחר בשבת השלישי ראתה בלא קפיצה הרי זו קבעה וסת לימים לבדם שהרי ראתה באחד בשבת בלא קפיצה כלל ולפיכך נתגלה שהיום גורם בלא קפיצה. פעמים שתקבע האשה וסת דגופא פשוט ופעמים שתקבענו מורכב כדרך שאמרנו בוסת מורכב. פהקה בר\"ח וראתה וכן בר\"ח וראתה ובכ\"ט יום פהקה ולא ראתה ובר\"ח ראתה בלא פהוק הרי זה וסת מורכב שלא ראתה בר\"ח השלישי אלא מחמת פיהוק של אמש ומה שלא ראתה אמש לפי שעדיין לא הגיע זמנו אבל פהקה בר\"ח וראתה ובן בר\"ח וראתה ובר\"ח השלישי ראתה בלא פיהוק הרי זה וסת פשוט לראשי חדשים שהרי ראתה זו בר\"ח בלא פיהוק כלל לפיכך נתגלה שהיום גורם פהקה וראתה וחזרה ופהקה באיזה יום שנזדמן חוששות לו שמא תראה כדרך שאמרנו בשאר הוסתות שאינם קבועים דשמא לפיהוקין לבד תקבענו. הרי שראתה באותו פיהוק השני ופיהקה בפעם השלישית ולא ראתה אינה חוששת לפיהוקין שכבר נתבאר שכל וסת שאינו קבוע הרי הוא נעקר בפעם אחת וכבר נתגלה שאין וסת זה קבוע לפיהוקין. אבל עדיין היא חוששת לוסת ההפלגה. כיצד הרי שהיה בין פיהוק אחד לפיהוק שני כ' יום. ולט\"ו יום לפיהוק שני פיהקה ולא ראתה הותרה זו לפיהוקין אבל עדיין היא חוששת ליום כ' שמא להפלגת שוות כ' תקבענו. פיהקה וראתה ועוד עיטשה וראתה ועוד חששה וראתה אין זה וסת קבוע לפי שאין המקרים קובעים וסת זה לזה ולפיכך אינה קובעת וסת עד שתעטש ג' פעמים ותראה או שתבדק ג' פעמים ותראה וכיוצא בזה. כיצד היא חוששת לוסת דגופא אם היה הוסת פשוט והיתה למודה לראות בתחילת הוסת מיד הרי זו חוששת לכל המשכת הוסת שאעפ\"י שלא ראתה עכשיו בתחילת הוסת שמא תראה באמצעו או בסופו. היתה למודה לראות בסוף הוסת אינה חוששת עד סוף הוסת ובזה קל וסת דגופא משאר הוסתות שהיא חוששת בהן לכל עונת הוסת. במה דברים אמורים בזמן שהיא למודה לראות כל הראיה בתוך הוסת אבל אם אין הראיה מובלעת בתוך הוסת יש מגדולי המורים שאמרו שהיא אסורה מתחילת הוסת עד סוף כל אותה עונה. ויש מי שהורה גם בזו להתיר לאחר הוסת ולראשונים שומעין הואיל ולמודה לראות אחר הוסת. היה הוסת מורכב הרי זו אסורה כל אותה עונה כדרך שהיא אסורה בשאר כל הוסתות. וסתות אלו כדרך קביעתן כך דרך עקירתן. כיצד אם קבעה וסת פשוט לפיהוקין ואחר כך פיהקה ג' פעמים ולא ראתה נעקר ממנה וסת זה. אבל אם היה מורכב אינו נעקר עד שתפהוק ג\"פ באותן הימים ולא תראה. מי שקבעה וסת להפלגות אם היתה למודה לראות מעשרים לעשרים ושינתה וראתה לכ\"ה הרי זו חוששת לכ' ולכ\"ה. כיצד הגיע יום כ' ולא ראתה עדיין היא חוששת לכ\"ה. ומאיזו עת היא מונה הכ' מראיית הכ\"ה ולא מזמן הכ' שהיא למודה לראות לפי שהאורח אינו רגיל לבא בפחות מכ' ואילו היתה מונה כ' מזמן הכ' נמצא שהיא חוששת שמא יקדים האורח לבא יום הט\"ו לראיית הכ\"ה ואינו בדין שזו שינתה לרחוק ראיותיה לכ\"ה ואנו נחוש שמא תקרב לט\"ו. פעמים שלא תהיה הפלגה שתקבע בהשויה אלא בדילוג. כל שתקבענו בדילוג שוה ג' פעמים הרי זו וסת קבוע. כיצד ראתה יום ט\"ו בניסן וי\"ו באייר וי\"ז בסיון הרי קבוע לדילוג יום אחד והרי זו אסורה יום י\"ח בתמוז וי\"ט באב וכ' באלול וכן לעולם אין מדקדקין בזה בין חדש מלא לחדש חסר שזה וסת הימים ולא וסת ההפלגות. וכן ראתה ג\"פ בדלוג כמו שאמרנו וחזרה חלילה באותם דילוגים בעצמם אם נהגה כן ג\"פ הרי זה וסת קבוע לדלוגי חלילה. כיצד ראתה ט\"ו בניסן וי\"ו באייר וי\"ז בסיון וחזרה חלילה וראתה ט\"ו בתמוז וי\"ו באב וי\"ז באלול ועוד חזרה וראתה ט\"ו בתשרי וי\"ו במרחשון וי\"ז בכסליו קבעה לה וסת בדלוגי חלילה וחוששת לעולם ט\"ו בחודש זה וי\"ו בחודש זה וי\"ז בחודש זה וכן לעולם. יש מה שהורה בוסת הדילוגים שאינה קובעת עד שתשליש בדילוג ולפיכך אינה קובעת בפחות מי\"ד ראיות לפי שהראייה הראשונה לא ראתה אותה בדלוג אבל אם היה לה וסת קודם שהתחילה לדלג ואחר כך שינתה וראתה בדלוג ג' פעמים קבעה וסת לדלוג לד\"ה לפי שאף הראשונים בדלוג ראתה אותה. ראתה ט\"ו בניסן וי\"ו באייר וי\"ח בסיון דברי הכל אין זה וסת קבוע הואיל וסירגה בחדש השלישי ולא ראתה עד י\"ח בו. דלגה פעם ושתים אינה חוששת לדלוג אעפ\"י שחוששת לשאר הווסתות שאינם קבועים לפי שאין חוששין לוסת הדלוג עד שתקבענו. עונה שאמרו שאשה חוששת לה היא העונה שהאורח למוד להתחיל ולבא בה. היתה למודה להמשיך ראייתה שנים ושלשה ימים אינה חוששת אלא לעונת התחלת הוסת שהיא העיקר והשאר אינן אלא תוספת דמים. עברה עונת תחילת הוסת ובדקה ומצאה טהור טהורה ויש מי שהורה לחוש כל זמן המשכת הוסת. מי שאין לה וסת קבוע חוששת ליום שלשים לראייתה הואיל והיא עונה בינונית שסתם נשים עשוית לראות כן אבל יש וסת קבוע כל שלא הגיע עת וסתה אינה חוששת ואעפ\"י שלמודה לרחק ראייתה יתר מעונה בינונית לפי שהאורח חזקה אינו בא אלא בזמנו ולפיכך עד שהגיע עונת וסתה הרי זו בחזקת טהרה בלא בדיקה ובעלה בא עליה בין עירה בין ישנה בין שהוהה עמה בעיר בין בא מן הדרך. הגיע עת וסתה אסורה עד שתבדוק ותאמר טהורה אני שהה הבעל לאחר עונות הוסת כדי שתוכל לספור ולטבול הרי מחשב ובא עליה בזה אמרו להקל מפני שהוסתות מדבריהם ויש כאן ב' ספיקות. שמא לא ראתה ואם ראתה שמא ספרה וטבלה ואחת גדולה ואחת קטנה ואחת נערה ואין אומרים שהנערה בושה מלטבול בלא תביעה. במה דברים אמורים בשהניחה בעלה בחזקת טהרה ולא ידע שראתה בימי וסתה אבל הניחה בחזקת טמאה או שידע שראתה או שילדה אעפ\"י ששהה כדי לספר ולטבול הרי היא לו בחזקת טמאה עד שתאמר לו טהורה אני. הגיע עת וסתה ולא שהה עד שתוכל לספור ולטבול אעפ\"י שהניחה בחזקת טהרה הרי היא אסורה לו עד שתאמר לו טהורה אני. במה דברים אמורים כשיש לה וסת לימים אבל יש לה וסת לימים ולקפיצות כיון שהוסת תלוי במעשה אני אומר שמא לא קפצה ולא ראתה. חמור בוסת הקפיצות שוסת הקפיצות בין שהוא מקורב יותר מעונה בינונית בין שהוא מרוחק יתר מיכן לעולם היא חוששת לימי עונה בינונית שאני אומר אורח בעונה בינונית בא ובעלה מחשב ימי עונה בינונית ובא עליה. מי שיש לה וסת קבוע והגיע עת וסתה ולא בדקה בשעת וסתה אסורה עד שתבדוק. בדקה עצמה אפילו לאחר כמה ימים אם מצאה טהור טהורה שוסתות מדבריהם כמו שאמרנו והוא הדין למי שאין לה וסת והגיע יום שלשים לראייתה שהיא עונה בינונית ולא בדקה ביום העונה הרי זו אסורה עד שתבדוק ואם בדקה לאחר העונה ומצאה טהור טהורה. יש לה וסת שאינן קבוע והוא לה בפחות מעונה בינונית כגון שראתה לכ\"ה וכיוצא בזה אעפ\"י שלא בדקה כיון שלא הרגישה בדם הרי זו טהורה בלא בדיקה כלל :"
            ],
            "The Fourth Gate": [
                "<b>השער הרביעי: הכתמים ואכלול בו שלשה עניינים האחד הכתמים הנמצאים בין על בשרה בין על בגדיה ואינה מרגשת ואכלול עם זה הכתמים הנמצאים בעד שהיא בודקת בו בין שאינו בדוק. הב' הדמים שהיא רואה מגופה אלא שאינה יודעת אם מן המקור שחזקתו טמא ואם משאר המקומות הטהורים. ואכלול עם זה המשמשת וראתה דם בשעת תשמיש מפני שזו סוף דינה בבדיקה אם יש לה מכה במקור אם לאו וכגון האשה שהיא עושה צרכיה ונמצא דם בספל שבכל אילו נכללין בכלל כתמים מפני שאפילו אתה בא לטמא אינו מן הודאי אלא מספק וכל שאסור מספק הרי הוא בכלל כתם:</b>",
                "דבר תורה אין האשה מטמאה משום נדה עד שתרגיש בבשרה שנאמר דם יהיה זובה בבשרה. חכמים עשו סיג לדבריהם וטמאו את הכתמים כראיה להחמיר על דברי תורה. וכמה שיעורו של כתם שחוששת לו כגריס ועוד. פחות מיכן תולה אותו דם במאכלות שאם א\"א אומר כן אין לך אשה טהורה לבעלה שאין לך כל סדין וסדין שאין עליו כמה טיפי דמים. כמה הוא שיעורו של גריס זה ט' עדשות שהן ג' על ג' ולפיכך אין חוששין משום כתם עד שיהא בו ט' עדשות. נזדמן לו גריס יתר משיעור זה משער בו שהכתמים דרבנן ולפיכך הולכין בשעוריהן להקל. למה הלכו אחר שיעור זה לפי שעד השעור הזה אפשר שנתמעכה שם מאכלות וממנה היה אבל יתר מיכן אין תולה במאכלות שאין דם המאכלת עושה כתם יתר מגריס גריס זה שאמרנו אפילו שאינו מרובע אלא אפילו היה ארוך וקצר אם יש בין הכל כשעור ט' עדשות ועוד מצטרף. מקומות יש שרחש הפשפש מצוי בהם ובאותן המקומות תולה האשה בכתמיה עד כתורמוס ואינה טמאה משום כתם עד שיהא בשיעורו כתורמוס ועוד. לא נמצא השיעור כולו מצורף ממש במקום אחד אלא שנמצאו טפין טפין סמוכים זה לזה אם על בשרה הם ויש בין כולם כגריס ועוד טמאה שכל שהוא ספק על בשרה ספיקו טמא אבל נמצאו על חלוקה בעניין זה טהורה עד שיהא בו גריס ועוד מחובר ביחד במקום אחד. יש מי שהורה שהאשה אינה חוששת לכתם עד שתדע בבירור שהוא וכיצד היא עושה תעביר עליו שבעה סמנין ואם עבר הרי זה דם ואם עמד הרי זה צבע ואינה חוששת לו. ואין ראוי לסמוך על הוראה זו אלא חוששת לו מן הסתם אבל אם העבירו עליו ז' סמנין כסדרן ולא עבר ודאי טהורה שאין לך דם שאינו עובר ע\"י ז' סמנין והוא שהעבירן כסדרן. האשה שהיא טמאה משום כתם צריכה שתפסיק בטהרה כנדה ואחר הפסק טהרה מונה ז' נקיים חוץ מיום שהפסיקה בו כדרך שאמרנו ברואה ודאית כיון שהכתמים מדבריהם הקלו בהם אל לטמא כל הנשים ע\"י כתמים ואיזו היא שטמאה משום כתם כל שהגיע זמנה לראות ואפילו לא ראתה מעולם ואיזו היא שהגיע זמנה לראות כל שהיא בת י\"ב שנה ויום אחד שנכנסה בימי הנעורים ואפילו לא בדקוה ולא נודע אם הביאה ב' שערות חוששין לכתמיה דחזקה כל שהגיע לכלל שנותיה הביאה סימנין. אבל אם בדקוה ולא הביאה סימנין יראה שאין חוששין שמא נשרו דכתמים דרבנן ולא אמרו חוששין לנשירה אלא בשל תורה. תינוקת שלא הגיע זמנה לראות אפילו ראתה פעם ושתים אינה חוששת לכתמיה ואפילו סדינין שלה מלוכלכין בדם אפילו שאין לה במה לתלות ועיקר דברים אלו מפני שהכתמים אינן מדברי תורה אלא מדברי סופרים ראתה ג' פעמים הרי היא ככל הנשים וכתמיה כראייתה. ויש שמורה שאין זו חוששת לכתמיה אפילו שתראה ד' פעמים ולא יראה לי כן היתה שופעת דם ואפילו כמה ימים אינה אלא כראייה אחת ואפילו מדלפת שהדם נוטף ויורד טפה אחר טפה כדלף אינה כפוסקת אלא כשופעת. אבל אם פסקה מעט וחזרה וראתה ג\"פ אפילו ביום אחד הרי זו מוחזקת בדמים וכתמה טמא כראייתה. תינוקת שלא הגיע זמנה לראות שראתה ג\"פ ופסקה מלראות ג' עונות שלמות שהן תשעים יום הרי זו חוזרת להתירה הראשון שהפסק זה מוכיח שהדמים הראשונים מקרה של דמים יתרים היה ונסתלק המקרה וחזרה זו להיות כשאר התינוקות בנות גילה שאין להם דמים וכתמיהן טהורין עד שתשוב ותראה עוד ג\"פ. אין האשה חוששת לכתמים עד שימצא הכתם במקום שאפשר שנטף מן המקור ממש. כיצד הרי שנמצא הכתם בחלוק למעלה שלא כנגד בית התורף או שנמצא על בשרה למעלה מבית התורף כגון שנמצא על כריסה או על גבה הרי זו טהורה שאי אפשר שנטף שם מן המקור. ואין חוששין שמא נגעה בידה במקום התורפה והביאתו כאן שאין מחזיקין טומאה ממקום למקום. במה דברים אמורים בשלא נזדקרה אבל אם בריא לה שנדקרה והגביה רגליה למעלה וראשה למטה הרי חזר למעלה כלמטה והרי חוששת לכתם שנמצא על בשרה בין בגבה בין בכריסה בין בחלוקה. נמצא על בשרה לבד למטה מן החגורה או למעלה מן החגורה וידעה בבירור שנזדקרה אפילו עברה בשוק של טבחים טמאה דכיון שהיא רואה מגופה ונמצא הדם על בשרה לבד חוששין לה מחמירין עליה בספקותיה ואומרין שאם בא שם מעלמא לא על בשרה לבד היה אלא גם על חלוקה. במה דברים אמורים בשעברה בשוק של טבחים או אפילו נתעסקה בכתמים. אבל אם יש לה מכה בגופה במקום שאפשר שנטף שם מאותה מכה הרי זו תולה במכתה ואפילו נמצא הכתם על בשרה לבד. היתה המכה על צוארה ונמצא הכתם בירכה או בשוקה אינה תולה בה שאי אפשר לדם מכה שבצואר לטפטף כאן ואין אומרים שמא בידה נגעה במכתה ואחר כך הביאתו כאן בידה. נמצא על חלוקה ועל בשרה אם עברה בשוק של טבחים או שנתעסקה בכתמים בין שנמצא למטה מן החגור בין שנזדקרה ונמצא למעלה מן החגורה טהורה. לא עברה בשוק של טבחים ולא נתעסקה בכתמים או נמצא למטה מן החגור טמאה והוא הדין למעלה מן החגור והוא שידעה בבירור שנזדקרה. נמצא על חלוקה לבד ולא עברה בשוק של טבחים ולא נתעסקה בכתמים למטה מן החגור טמאה למעלה מן החגור אפילו נזדקרה טהורה. שאם דם זה בא מן המקור על בשרה גם כן היה נמצא. ויש מן הגאונים שהורו דלעולם כל שיש לתלות בשוק של טבחים או בעסק כתמים תולה וטהורה ואפילו נמצא על בשרה לבד. והראשון נראה לי עיקר. הרואה כתם על עקבה ועל רגליה ואפילו בראש גודלה טמאה דאפשר שנגע עקב בבית התורפה בשעת ישיבה ושמא נטף ג\"כ על רגלה או אפילו בגודלה בשעת שהיא מהלכת. נמצא על שוקה ועל פרסותיה מבפנים טמאה. מאחורי שוקה או אפילו מן הצדדין במקום שניכר שא\"א לטפטף שם מן המקור טהורה. נמצא על קשרי אצבעות ידיה טמאה ואע\"פ שאין היד מגעת שם בשעת שהיא עומדת וזקופה חוששין שמא שהתה ונגעה שם לפי שהידים עסקניות הם. ויש מרבותי שהורו שאין דברים אלו אמורים אלא בזמן שבדקה ולא נטלה ידיה לאחר בדיקה אבל מן הסתם אינה חוששת לו לפי שאינה עשויה ליגע שם אלא במתכוין כדי שלא תלכלך ידיה שם. נמצא על בית יד של חלוקה אם יכול להגיע אותו מקום של חלוק כנגד בית התורף אפילו בשעת שהיא שוחה טמאה חוששין שמא שחתה ונגעה ואם לאו טהורה. במה דברים אמורים בשאינה פושטתו אבל פושטתו ומתכסה בו בלילה ואפילו לא כסתה בו אלא ראשה בכל מקום שימצא בו טמא מפני שהוא עשוי לחזור אילך ואילך ושמא נתהפך ונגע שם. וכן הדין אם נמצא שם במעפורת שהיא מכסה בה את ראשה בלילה. כדרך שאמרו לענין טומאה הוא הדין לענין טהורה שאם היה לה מכה בצוארה ונמצא הכתם בחלוקה אפילו למטה מן החגור ואפילו במקום שא\"א שנטף שם מן המכה אם היתה פושטתו ומתכסה בו הרי היא תולה במכתה שאני אומר נתהפך ובא לה כנגד צוארה. נמצא על בשרה למטה מכנגד בית התורף כתמים גדולים עשויין טפין טפין וכן אם הכתם עגול כשיר או שהוא עשוי טפין טפין כשורא או כחצובא או שאורך הכתם לרוחב יריכה אעפ\"י שמתוך צורת הכתמים האלו נראין שלא בא דם מן המקור טמאה לפי שהחלוק עשוי להתהפך כאן וכאן ומתוך כך נטף הדם פעם כאן ופעם כאן. והוא שיש כגריס ועוד במקום אחד חלוק זה שזכרנו בו בכל מקום חלוק הבדוק הוא בין שהוא בדוק לה בין שבדקתו חבירתה והשאילתו לה. לקחה חלוק מן השוק ואינה יודעת ממי לקחתו לשאול ממנו אם בדוק הוא אם לאו תולה להקל שכבר היה שם דכתמים דרבנן ספיקן להקל. האשה שבדקה עצמה בעד הבדוק לה ונמצא עליו דם אפילו טפה כחרדל בין עגול בין משוך טמאה ולא עוד אלא אפילו נמצא על הכתם מאכולת מעוכה טמאה ואין אומרים דם זה ממאכולת מעוכה זו היה ועד זה מעכו לפי שאותו מקום בדוק הוא אצל מאכולת. וכן הדין. וכן הטעם כשבדקה בו והניחתו בקופסא ואחר שעה בדקה אותו ומצאה עליו דם כל שהוא בין משוך בין עגול. בדקה בעד הבדוק לה ואחר כך טחה ביריכה או שהניחתן תחת הכר או תחת הכסת ולמחר נמצא עליו דם אם הכתם עגול ואין בו כגריס ועוד טהורה דתולין במאכולת שמא מאכולת נתמעכה שם תחת הכר או תחת הכסת או ביריכה. ואעפ\"י שהעד בדוק הוא חזקה אם דם קנוח היה משוך היה ואם משך טמא ואפילו אין בו גריס ועוד ואין אומרים בזה דם מאכולת הוא כיון שהעד בדוק אצלה וזה חומר בעד מבחלוק שכתם הנמצא בחלוק אעפ\"י שהוא בדוק בין עגול בין משוך תולין אותו להקל במאכולת עד שיהא בו כגריס ועוד בדקה בעד שאינו בדוק אפילו הניחתו בקופסא ולמחר נמצא בו כתם אפילו גדול כגריס ועוד ואפילו היה הכתם משוך טהורה. אשה זו בחזקת טהורה עומדת ועד זה אינו בדוק אעפ\"י שבדקה עצמה בו מספק לא נטמא אותה ויש מי שהורה בזה להחמיר כל שיש בו כגריס ועוד. והמחמיר תבא עליו ברכה. ואיזה עד הבדוק יש מרובתי שכתבו כשבדקתו ולא הניחתו עד שבדקה בו אבל אם בדקתו ואחר כך הניחתו ולאחר שעה בדקה בו אין זה עד בדוק שאני אומר כשהניחתו נכתם בו ממקום אחר ולא נראה לי כן אלא כל שבדקתו בין היא בין חברתה ולא נודע שנכתם בו כתם מצד אחר ולא העבירתו בשוק של טבחים או צד העוסקין בכתמים הרי זה בחזקת בדוק וכזה ראוי להורות. שתי נשים שלבשו חלוק אחד בדוק ונמצא דם בחלוק למטה מן הסינר של זו ושל זו שתיהן טמאות. למעלה מן הסינר של זו ושל זו שתיהן טהורות ואעפ\"י שאין להם במה לתלות אני אומר נתעסקו בכתמים אם יש בו בצד המתעסקים בכתמים ושכחו ולא הרגישו. במה דברים אמורים בשלא פשטו אותו בלילה לכסות בו את ראשן. אבל כסו בו את ראשן שתיהן טמאות. כסתה אחת מהן את ראשה ולא השנייה אותה שכסתה בו את ראשה טמאה וחברתה טהורה. היתה אחת ארוכה ואחת קצרה אם מגיע הכתם כנגד בית התורף של ארוכה שתיהן טמאות. כנגד בית התורף של קצרה קצרה טמאה וארוכה טהורה דלמעלה מן הסינר הוא לארוכה. האשה שלבשה חלוקה בדוק וכשפשטתו בדקה עצמה וחלוקה ומצאה טהור והשאילתו לחברתה ונמצא כתם בחלוק הראשונה טהורה והשניה טמאה. דבדיקת חברתה כבדיקת עצמה דכחלוק הבדוק הוא לה. ג' נשים שלבשו חלוק אחד בדוק שבדקתו הראשונה ופשטתו ולבשתו השניה וכן השלישית ולא היתה בדיקה בין ראשונה לשניה ובין שניה לשלישית ואחר כך נמצא דם בחלוק כולן טמאות דמי תולה במי במה דברים אמורים בשלא בדקה אחת מהן עצמה תוך שיעור לוסת של מציאה אבל אם בדקה אחת מהן עצמה תוך שיעור וסת של מציאה ומצאה טהור היא טהורה והשתים טמאות בדקו שתים תוך אותו שיעור ומצאו טהור שתים אלו טהורות והשלישית טמאה בדקו שלשתן ומצאו טהור שלשתן טמאות דדם זה מהיכן בא. וכן הדין בשבדקו ספסל אחד וישבו שלשתן בזו אחר זו ונמצא עליו דם לבסוף. וכן הדין למטה הבדוקה ששכבו עליה שלשתן בזו אחר זו. בדקה הראשונה שלבשה החלוק או שישבה על גבי הספסל או ששכבה על המטה ומצאה טמא ואפילו שתים הראשונות בדקו ומצאו טמא כולן טמאות לפי שאי אפשר לראשונות לבדוק תוך שיעור וסת לזמן שלבשו את החלוק. או ששכבו על המטה אבל אם האחרונה שהיא לובשת את החלוק או שיושבת על הספסל או ששוכבת על המטה קנחה עצמה תוך שיעור וסת של מציאה ומצאה טמא אותה שמצאה טמא מצלת על חברותיה והיא טמאה וחברותיה הראשונות טהורות. איזהו שיעור וסת שאמרו שמצלת על חברותיה כל שתקנח עצמה בעד שבידה אבל אם בדקה עצמה בחורין ובסדקין אחר זמן הוא זה ואינה מצלת על חברותיה וכולן טמאות. במה דברים אמורים כשהיו שתיהן שוות אבל אם היתה זקנה שעברו עליה ג' עונות שלא ראתה דם ואחת שאינה זקנה או אחת מעוברת שהוכר עוברה ואחת שאינה עוברה אחת בתולה דמים ואחת שאינה בתולה אחת מניקה אחת שאינה מניקה. זקנה תולה בשאינה זקנה. ומעוברת בשאינה מעוברת. ובתולה בשאינה בתולה. ומניקה בשאינה מניקה. וכשם שתולה בחברתה כך תולה בעצמה. כיצד עוברה שלבשה חלוק שלבשתו קודם שהיית עוברה ונמצא עליו דם תולה בימים שלא היתה עוברה וכן כל כיוצא בזה. היתה אחת מניקה ואחת עוברה או אחת זקנה ואחת בתולה אין זו תולה בזו. היה הספסל או המטה גדולים וישבו עליהם ג' נשים בבת אחת דין אחד יש להם כמו שיתבאר.",
                "בדקה החלוק ולבשתו ואחר כך השאילתו לישראלית נדה או לעו\"ג הראויה לראות וראתה אעפ\"י שעכשיו אינה רואה הראשונה תולה בהן וטהורה. היתה העו\"ג ראוי לראות אבל לא ראתה מעולם אינה תולה בה. השאילתו לישראלית שומרת יום כנגד יום אפילו בשני שלה או לנדה ולזבה בימי ספירתה ואפילו ביום ז' לספירתה בעלת חלוק תולה בהן והיא טהורה וחברתה ששאלתו מקולקלת שאילו כבר היו טמאות ותולין טומאה במי שהיתה טמאה. השאילתו לקטנה שלא ראתה מעולם ולבשתו קטנה זו לאחר שנבלעה קודם שתחיה המכה וכן אם השאילתו לנערה שלא ראתה מעולם ולבשתו תוך ד' לילות לבעילתה ונמצא עליו דם הרי בעלת החלוק תולה בהן. ואפילו בזמן הזה שאין נותנין לבתולה אלא בעולת מצוה בלבד לפי שדמן מצוי ולפיכך תולין בהן. השאילתו ליושבת על דם טוהר יש מי שהורה שתולה בה ואפילו בזמן הזה לפי ששורת הדין היושבת על דם טוהר טהורה לפיכך אם תתלה בה אי אתה מקלקל אחד מהן ואפילו שהחמירו עכשיו בנות ישראל בכל המקומות שלא לישב על דם טוהר לעצמן החמירו אבל שלא להציל על חברתן לא החמירו. ויש מי שמחמיר בזו שלא אמרו תולה בה אלא בזמן שהיו בועלים על דם טוהר. אבל עכשיו אינה תולה. השאילתו לבעלת הכתם בין שהיתה יושבת על הכתם קודם שאלה בין שראתה כתם לאחר שאילה אין בעלת החלוק תולה בה לפי שאין בעלת הכתם זה יודעת בבירור שהיה ממנה כתם זה שהיא יושבת עליו כדי שתתלה בו. לבשה חלוק בימי נדתה ואחר כך נתכבס החלוק ולא בדקתו לאחר הכבוס ולבשתו בימי טהרתה ואחר כך נמצא בו כתם. אם נתכבס ע\"י ישראלית ואין הישראלית לפנינו לשאול אותה אם בדקתו בשעת הכבוס אם לאו אין תולין בו להקל ולומר מימי נדתה נשאר שם לפי שחזקת בנות ישראל בודקות הסדינים והחלוקים בשעת הכבוס. היתה בפנינו הישראלית שכבסתו אם אמרה שלא בדקתו בשעת הכבוס הרי זו תולה בו לומר שמתחילה היה שם ולא עבר עד הכבוס שאין הכתמים מתכבסים ועוברים עם הכבוס. נתכבס החלוק ע\"י שפחה ועו\"ג אפילו אינן לפנינו הרי זו תולה שמתחילה היה שם שאין הנכרית או השפחה מקפידות לכבס הכתמים. ואם אפשר לעמוד על עיקרו של דבר אם מכרת במראיתו אם הכתם מקדיר או מגליד בידוע שלאחר הכבוס ואם מקדיר בידוע שלפני הכבוס. ואם אינה בקיאה בכך תולה להקל כמו שבארנו. ויש מי שהורה להחמיר עד שתדע שאינו מגליד. לבשה חלוק הבדוק לה ופשטתו וכבסתו והשאילתו לחברתה ונמצא עליו כתם אם מגליד בידוע שלא היה מראשונה והיא טהורה וחברתה טמאה. היה הכתם מקדיר בידוע שלא היה משנייה ולפיכך שנים טהורה וראשונה מקולקלת. ואם אין יכולה לעמוד על עיקרו של דבר שתיהן טמאות. ג' נשים שהיו ישנות במטה אחת ביחד והיו משולבת זו בזו כשליבות הסולם שרגליהן עוברות זו בזו ונמצא דם באחד מהן כולן טמאות דכל שהוא מושלבות זו בזו אפשר שדם זה מכל אחד מהן היה מזו כמו זו. ואם לא היו משולבות זו בזו ונמצא דם תחת האמצעית כולן טמאות אפשר שהפנימית דחקה לצד חוץ ובאה במקום האמצעי מאונס השינה וכן החיצונה דחקה לצד פנים ולפיכך שלשתן טמאות נמצא דם תחת הפנימית הפנימית והאמצעית טמאות והחיצונה טהורה. נמצא דם תחת החיצונה חיצונה ואמצעית טמאות ופנימית טהורה. במה דברים אמורים כשעלו דרך מרגלות המטה אבל אם עלו כולן דרך החיצונה כולן טמאות שאני אומר אולי דרך עברת הפנימית נטף ממנה דם זה. לא נאמרו דברים אלו אלא בשנמצא דם בגוף המטה. אבל נמצא בסדין שבמטה בין כך ובין כך כולן טמאות שהסדין עשוי להתהפך אילך ואילך והרי זה כחלוק שלבשו אותו ב' או ג' שכולן טמאות. במה דברים אמורים בשלא בדקה אחד מהן תוך שיעור של מציאה או שבדקו עצמן לשלשתן ומצאו טהור דדם זה מהיכן בא ומי תולה במי. אבל אם עודן במטה וקנחה עצמה אחת מהן תוך שיעור וסת של מציאה ומצאה טמא היא טמא והשאר טהורות. קנחו שתים ומצאו טמא הן טמאות והשלישית טהורה. בדקה אחד מהן ומצאה טהור תוך שיעור וסת של מציאה היא טהורה והשתים טמאות. בדקו שתים ומצאו טהור השתים טהורות והשלישית טמאה. ג' נשים ערות שהיו שוכבות במטה ביחד או יושבות על ספסל אחד בבת אחת ונמצא דם תחת אחד מהן היא טמאה וחברותיה טהורות ואפילו נמצא תחת האמצעית היא טמאה וחיצונה ופנימית טהורות. לפי שכל אחד מכרת ויודעת מקומה ואין אחרים נכנסת במקום חברותיה. עלו דרך החיצונה ונמצא דם תחת החיצונה כולן טמאות. נמצא דם תחת האמצעית האמצעית והפנימית טמאות והחיצונה טהורות נמצא תחת פנימית היא לבד טמאה והשאר טהורות. היה להן עסק לצד פנים ודרכן להתנודד ממקומן ולהתקרב לצד פנים אעפ\"י שנמצא תחת הפנימית שתים הפנימיות טמאות. מעשה היה בב' נשים שהיה טוחנות בריחים ונמצא דם תחת הפנימית ובא מעשה לפני חכמים ואמרו שתיהן טמאות. נמצא תחת החיצונה היא טמאה והפנימית טהורה שאין פנימית דוחקת לבא לצד החיצונה נמצא דם ביניהם שתים הקרובות אליו טמאות. הדברים שאמרו בזמן שאין להן במה לתלות אבל אם יש להן במה לתלות תולות כמו שיתבאר. לפיכך אם נתעסקה אחד מהן בכתמים ואפשר שמעסק זה היה כולן תולות בה והוא שאפשר שנגעה כאן בכתמים. כבר ביארנו שהכתמים מדבריהם ולפיכך הלכו בהם להקל בכל דבר שהיא יכולה לתלות כיצד שחטה בהמה או חיה או עוף או שנתעסקה בכתמים או שישבה בצד העוסקים בהם או שעברה בשוק של טבחים וכיוצא בזה ונמצא דם בבגדה בין שנמצא בעליו או אפילו בתחתון ולא בעליון הרי זו תולה שאינ אומר משם ניתז ובא על בגדיה. וכבר ביארנו למעלה שאם נמצא על בשרה לבד שאינה תולה בהן אלא אם נתעסקה היא ממש בהן ונמצא על ידיה שהיה תולה בהן שהרי נתעסק ממש בכתמים. נסתפקה אם עברה בשוק של טבחים או אם נתעסקה אם לאו אינה תולה מספק. במה דברים אמורים בעיר שהטבחים או העוסקים בכתמים דרכן לעמוד במקום ידוע מן העיר אבל אם דרכן להתעסק כאן וכאן תולה אפילו מספק שמא נתעסקה במקום שעברה ולא הרגישה. ולפיכך אמרו עיר שיש בה חזירים אין חוששין לכתמים הנמצאין על הבגדים לפי שרגילים באשפות ואוכלים נבילות ושמא דרך עברתן נגעו כאן וכאן. כדרך שהאשה תולה בכתמים שנתעסקו כך תולה בכתמים שנתעסקה בהן בנה ובעלה לפי שהם רגילים ליגע בה. היה מכה בבנה קטן ובעלה ונמצא דם במטה תולה בהם כדרך שתולה במכתה. היה בה מכה ונמצא דם בחלוקה במקום שאפשר שנטף שם מן המכה עצמה או שנמצא דם בסדינים שלה הרי זו תולה בה. הוגלד פי המכה כל זמן שהיא יכולה להתגלד ע\"י חיכוך תולה בה. נתעסקה בכתמים שחורים ונמצאו על בגדיה כתמים אדומים או שנתעסקה באדומים ונמצאו שחורים אינה תולה לפי שאין תולין השחור באדום ולא האדום בשחור במה דברים אמורים בשנודע בבירור שאינו דומה זה לזה אבל אם זה אדום וזה אדום או זה שחור וזה שחור ואינו ניכר אם דומה ממש אם לאו הרי זו תולה אדום באדום ושחור בשחור שלא אמרו כתמים להחמיר אלא להקל. ואפילו נתעסקה במי תלתן או בבשר צלי או בשרף של שקמה או בקילורין אדומין קצת תולה בהן כל כתם אדום. פעמים שהיא תולה בעסק אחד כל כתם שתמצא בין אדום בין שחור כיצד הרי ששחטה תרנגולת תולה בה כל כתם שדם שחיטתה אדום ודם אבריה שחור ודם בני מעיה כקרן כרכום. פעמים שתולה אפילו השחור באדום או בהפך כיצד הרי שניתז על בגדיה צבע אדום ולא הקפידה לבדוק את בגדיה במה הוא ובאיזה מקום ניתז ולאחר זמן נמצאו עליו כתמים אחרים ואפילו שחורים הרי זו טהורה. שאני אומר הואיל ולא הקפידה זו על כתמים שנתעסקה בהן ושניתזו על בגדיה כך נתעסקה בכתמים אחרים ואינה זכורה לפי שאינה מקפדת. אף על פי שהאשה תולה בעסק כתמים אינה תולה המרובה במועט כיצד שתי נשים שנתעסקו בצפור אחד ואין בו אלא כסלע דם ונמצא כסלע על זו וכסלע על זו שתיהן וכל כל כיוצא בזה. וכן אשה שנעסקה בגריס ונמצא עליה כשני גריסין ועוד הרי זו טמאה. נתעסקה בפחות מגריס ונמצא עליה כגריס ועוד טהורה שאני אומר כתם זה מעסק הכתמים הוא וכבר היה שם דם מאכולת שנצטרף אליו ליתר מגריס אבל בשיש שם ב' גריסין ועוד אפילו תמצא לומר שהיה שם מאכולת כבר בארנו שאין דם מאכולת זה מגיע ליתר מגריס. ועסק כתם זה שנתעסקה בו לא היה יתר מגריס אם כן ועוד זה מהיכן בא ולפיכך טמאה. פעמים שאפילו לא נתעסקה בכתמים אינה חוששת עד שיהא בו כשני גריסין כיצד נמצאת מאכולת מעוכה על הכתם אני אומר מאכולת זו נתמעכה כאן וכגריס מן הכתם ממאכולת היה והשאר הרי הוא ככתם גריס שתולין אותו מן הסתם במאכולת וטהורה. ויש מי שהורו להחמיר ולא נראו דבריו. שלא נאמר שאין תולין מרובה במועט אלא בנמצא עליו כגריס ועוד על שיעור אותו מיעוט שנתעסקה בו כמו שבארנו. כבר בארנו שבמקום שרחש הפשפש נמצא אין חוששין לכתם עד שיהא כו כתורמוס ועוד וחזר שם שיעור התורמוס כשיעור הגריס לכל הדינין שאמרו. יש מי שהורה שאין תולין אלא במה שדומה לו ועכשיו אין אנו בקיאין במראות ולפיכך אין הוראה זו נכונה. פעמים שהאשה רואה דם מגופה ממש ואינה חוששת כיצד הרי שהיא עושה צרכיה וראתה דם עם מימי רגליה בין עומדת בשעת צרכיה בין יושבת על הספל או על שפת הספל ומזנקת לתוך הספל בין נמצא דם בתוך הספל טהורה שחזקה דם שיצא עם המים משביל המים בא ואין טמא באשה אלא הבא מן המקור. ואין צריך לומר איש ואשה שעשו צרכיהן בתוך הספל ונמצא דם בספל שהיא טהורה שיש כאן ב' ספיקות.",
                "האש שהרואה דם מחמת תשמיש כבר בארנו בשער הפרישה שהיא אסורה לאחר שהוחזקה בכך ג' פעמים. במה דברים אמורים כשאין לה מכה בבית הרחם אבל יש לה מכה מותר כמו שנתבאר בשער הפרישה לפי האשה בחזקת טהרה עומד עד שתראה ודאי וכל שיש לה לתלות ראייתה במכתה תולה. נתבאר לה שדם מכתה משונה מדם ראייתה הרי זו טמאה. יתר על כן אמרו שאפילו לא בדקה עצמה אם היא מרגשת בעצמה שיש לה מכה נאמנת לומר מכה יש לי במקור שאפשר שממנו הדם שותת ויורד שהתורה האמינתה על טהרה שנאמר וספרה לה. ויש מרבותי שהורו להחמיר בזמן הזה שאין אנו בקיאין במראות הדמים ושמא נשתנו מראית דמים שלה ממראה דם מכתה ואין מכיר והמחמיר תבא עליו ברכה. הבועל את הבתולה אף על פי שהדם שותת ויורד הרי זה בחזקת דם בתולה עד שיגמור ביאתו אבל לאחר גמר ביאתו הרי זו אסורה בין גדולה בין קטנה. וכל שתראה אפילו ד' לילות ואפילו קודם שתחיה המכה הרי זו בחזקת טמאה וכמו שיתבאר בשער הפרישה פעמים שאין לה במה לתלות ואפילו כן אינה חוששת כלל לכתמים כיצד בדקה קרקע עולם או כל דבר שאינו מקבל טומאה ולא טומאת מדרס וישבה עליו ונמצא עליו דם ואפילו מלוכלך כולו בדם אינה חוששת שלא טמאו את הכתמים אלא הנמצאים על גבי דבר המקבל טומאה. הכתם הנמצא על גבי צבעונין יש מי שהורה להקל אלא המחמיר בדברים אלו תבא עליו ברכה : "
            ],
            "The Fifth Gate": [
                "<b>השער החמישי: הבדיקה והספירה. אכלול בו ג' עניינים האחד הזמנים שהיא צריכה לבדוק עצמה אחר שראתה כגון להפסק טהרה ולספירה השבעה ימי נקיים והב' מה הוא עיקר הבדיקה הזאת אם בדיקה חורים וסדקים או אפילו בדיקה כל דהו בלא שתבדוק חורים וסדקים והג' כיצד סופרת ומאיזה זמן סופרת ומה הן הדברים הסותרין ספירתה ושאינם סותרים אותה: </b>",
                "האשה הראתה ב' או ג' ימים והרגישה שפסקו דמים שלה אם לא בדקה עצמה אע\"פ שהרגישה שפסקו דמים הרי זו בחזקת טמאה עד שתפריש בטהרה. בדקה עצמה שחרית ומצאה טהור אעפ\"י שלא בדקה עצמה בין השמשות הרי זו בחזקת טהרה. ראתה יום א' בלבד ופסקה בו ביום ובדקה עצמה ומצאה טהור הרי זו בחזקת טהרה. ויש מחמירין בזו מספק ומעיינה פתוח. לעולם יהא אדם מלמד בתוך ביתו שתהא האשה בודקת עצמה יום הפסק טהרה במוך דחוק ויהא שם כל בין השמשות שזו בדיקה מוציאה מידי כל ספק. אע\"פ שהפרישה טהרה ביום שפסקו דמים שלה צריכה שתהא בודקת כל ז' ימי ספירתה כדי שיהיה ספורים בבדיקה לפניה. לא בדקה עצמה מימי הספירה ובדקה ביום השמיני אע\"פ שמצאה טהור אינה טהורה שאין כאן ספורים ולא עלה אלא יום שמיני בלבד. בדקה יום א' מימי הספירה ושאר כל הימים לא בדקה או שבדקה יום ז' ושאר הימים הראשונים מימי הספירה לא בדקה טהורה. כיון שבדקה בתחילתן טהרה אע\"פ שלא בדקה בסופן או שבדקה בסופן ולא בדקה בתחילתן הרי זו בחזקה טהורה בדקה באמצע ולא בדקה לא בתחילתן ולא בסופן טהורה. שהרי היתה לה בדיקה בימי הספירה ולא תהא בדיקת האמצע גרוע מבדיקת התחלה ובדיקת הסוף. ויש מורין בזו להחמיר. האשה ששמשה ואחר כך פרשה נדה או שמצאה כתם כיון שהפרישה טהורה הרי זו מונה מיום שני להפרשת טהרתה ואע\"פ שהיא פולטת ש\"ז. ולא אמרו פולטות כרואה אלא לטהרות אבל לא לבעל. ויש מגדולי המורים שהורו שהפולטת כרואה אפילו לבעל ולפיכך אינה סופרת עד יום ה' לשמושה שהרי זו פולטת כל שיש עונות שלימות. קנתה עצמה יפה יפה חזקה הכל נתכבד ולא נשאר ממנו כלום הרי זו מונה מחרת אותו יום שקנחה עצמה. הלכה ברגליה חזקה דרך הלוכה פולטת את הכל ויש מי שמורה גם בזו להחמיר עד שתתקנח יפה יפה או שתכבד את הבית. לעולם ילמד אדם את בתו שתהא מכבדת בית התורף יפה ורוחת במים חמין כדי שלא תביא לידי ספיקות הללו. כל בדיקות בין בדיקת הפסק טהרה בין ימי הספירה צריכות בחורין ובסדקין. במה היא בודקת אינה בודקת לא בעד שחור ולא בעד אדום ולא בבגד פשתן חדש אע\"פ שהיא לבן ונקי. מתוך שהוא קשה מעט שמא יעוותנה אלא בודקת בצמר נקי ורך או בבגד פשתן שחור לבן ונקי או בצמר גפן. אור היום יפה לבדיקה של בית. ואין בודקין מטותיהן אלא ביום ומזכרין אותו לשבח : "
            ],
            "The Sixth Gate": [
                "<b>השער הששי: היולדת והיושבת על דם טוהר. אכלול בו ג' ענינים הא' הדברים שתשב עליהם משום ולד מן הודאי או מן הספק ושאינה יושבת עליהם אלא משום נדה בלבד. הב' מהו שנקרא דם טוהר ומתי תתחיל לספור ליושבת על דם טוהר ובמה הדבר תלוי אם בהפסק דם וימים וטבילה או אפילו בלא הפסק דמים ראשונים. הג' דין יושבת על דם טוהר בזמן הזה אם נוהגים בו על ידינ התורה אם לאו: </b>",
                "המפלת חתיכה אדומה ושחורה בין ירוקה מלבנה קורעה ואם אין בה עצם אינה מטמאת לידה אבל טמאה נדה ואע\"פ שלא יצא עמה דם שא\"א לפתיחת הקבר בלא דם וכן המפלת וידוע לה בבירור שהוא תוך ארבעים ואחד טמאה נדה ואינה טמאה לידה שאין הולד נוצר בפחות מארבעים ואחד ויש מי שהורה דכל שלא גמרו מ\"א יום ולא יצא עמו דם אפילו לנדה אינה חוששת שאינו אלא במים ואין לו פתיחת הקבר ויש לחוש להחמיר. המפלת כמין קליפות כמין שערות כמין עפר כמין יבחושין אדומים תטיל למים פושרין אם נמוחו בידוע שהוא דם יבש וטמאה נדה ואם לאו טהורה מכולם שאין זה אלא דם בריות בעלמא ואין חוששין לדברי קטנים כאלו פתיחת הקבר. ואין בזו שהוחזקה מעוברת לשלא הוחזקה מעוברת במה דברים אמורים בשלא יצא עמהם שם אבל יצא עמהם דם ואפילו כל שהוא טמאה נדה. וכמה שרייתן מעת לעת והוא שיהיו המים פושרין כל מעת לעת. וכבר פירשתי בשער מראות הדמים כל ולד שיש בפניו מקצת צורת בנ\"א כגון המצה והגבין והעין וגבת הזקן הרי זה ולד ואמו טמאה לידה אע\"פ שכל גופו כמין בהמה חיה ועוף ודגים וחגבים ושרצים. אבל אין בו מצורת אדם בפנים אמה טהורה לידה. דבר תורה שאין הכל הולך אלא אחר הכרת צורת פנים עכשיו שאין אנו בקיאין בצורות בכולן חוששין לולד ואמו טמאה לידה מספק. ואם היה נדמה זה זכר תשב לזכר ואם נקבה תשב לנקבה ואם אינו ידוע תשב לזכר ולנקבה. ולד שנברא בעין אחד ובירך אחד בין מן הצד בין באמצע אמו טמאות לידה מספק. היה ושטו אטום או שהיה גופו אטום מלמטה עד ארכבותיו או שהיתה גולגולת ראשו אטומה או שהיה פיו טוחות שאין חוטמו בולט ואין צורתו נכרת או שהפילו בריה שיש לה שני גבין וב' שדראות אמו טמאה לידה מספק. המפלת מלא דם מלא מים או שהוא מלא גווני בין שהוא מלא בין שאינו מלא וכן מלא בשר בין צלול בין עכור אע\"פ שאינו מרוקם הרי זו טמאה לידה מספק ויושבת עליו שבועים שמא נקבה היא. מי שלא היתה מעוברת והרגישה שהפילה ואינה יודעת מה הפילה הרי זו טמאה לידה מספק ויושב שבועים שמא ולד היה ונקבה היתה. המפלת חתיכה קורעה אם יש בתוכה עצם או חתיכה לבנה היא טמאה לידה ויושבת לנקבה אבל אין נותנין לה ימי טוהר שמא הפילה אותו חתיכות והרחיקה לידתה ושמא זה במה שהפילה רובו של ולד ושלמו ימי טהרה. במה דברים אמורים בחתיכה לבנה שמתוכה ניכר שחתיכת ולד היה אבל של שאר מראות לא. ויש מי שהורה להחמיר ואפילו בשאינה לבנה לפי שאין אנו בקיאין במראות וכן המפלת יד או רגל שיש להם חתוך אצבעות הרי זו טמאה לידה ואין נותנין לה ימי טוהר שמא הרחיקה לידתה כמו שאמרנו. ואם אין לה חתוך אצבעות אינה חוששת לולד כלל אבל טמאה נדה ומגדולי המורים הודו שאין טמאה לידה. המפלת ולד שושטו נקוב או שפניו ממוסמסין כגון כלי מתכות שנצרף טמאה לידה. וכן המפלת ולד מרוקם הרי זה ולד גמור ואמו טמאה לידה ומדברי סופרים אין נותנין ימי טוהר עד שימלא גופו שערות כולדות הנגמרים. המפלת שליא הרי זו טמאה לידה לא שהשליא ולד אלא שאין שליא בלא ולד ואעפ\"י שאינו נמצא עכשיו בתוכו ודאי נימוח שפיר של שליא זו במה דברים אמורים בשליא גדולה טפח אבל פחותה מטפח טהורה אלא שיש להחמיר עליה כדי שלא יבא הדבר לכלל טעות. דיולדת תאומית מונין לה מן האחרון בין לימי טומאה בין לימי טהרה כיצד ילדה נקיבה קודם שקיעת החמה קודם שקיעת החמה ונקיבה אחרת לאחר שקיעת החמה מונין לה שבעתים מולד שני וכן הדין לימי טוהר והוא הדין ליולדת ב' זכרים. ילדה נקבה לפני שקיעת החמה מונין לה מן הנקבה לפי שימי טומאה וימי טהרה של זכר נכללין בתוך ימי הנקבה ילדה נקבה קודם שקיעת החמה ונפל לאחר שקיעת החמה ואין ניכר אם זכר אם נקבה הולכין באלו לחומרא ומונין לה שבועים מן הנפל שמא נקבה היא וימי טהרה מן הראשון שמא נפל זכר היה. וכן מונין לה בסוף מספק ימי נדה מן הראשון וימי נדה מן האחרון. וכן הדין כשילדה זכר לפני שקיעת החמה ונפל לאחר שקיעת החמה מונה שבועים מן האחרון שמא נקבה היא וימי טהרה מן הזכר. ילדה ואחר כך הפילה שליא תולין שליא זו באותו ולד שיצא ראשון ואין חוששין לולד אחר מחמת שליא ואפילו יצאתה השליא לאחר הולד כ\"ג ימים. במה דברים אמורים בשילדה ולד חי אבל הפילה נפל ואחר כך הפילה שליא חוששין לולד אחר לפי שאין תולין את השליא בנפל אלא בולד חי חוששין שמא נימוח שפיר של שליא זו ונימוחה שליא של נפל זה ולפיכך מונין לה ימי טומאה משעת יציאת השליא ויושבת עליה לזכר ולנקבה. הפילה השליא ואחר כך ילדה בין ולד חי בין הפילה נפל כל שהשליא יוצאת קודם לולד אין תולין אותה בולד זה אלא בולד אחר לפי שאין שליא יוצאה לעולם קודם לולד.",
                "המפלת דמות בהמה חיה ועוף ודגים ושליא קשורה בו אין חוששין לולד אחר ואם אינה קשורה בו מטילין עליה חומר זכר ונקבה לפי שהנפילים הנראים לשאר המינים בשיש להם שליא אין שליאתן מהן וזו הואיל ולא יצאה קשורה עמו ודאי של וולד אחר היה ונמוח. ילדה נקבה ובתוך ימי טהרתה חזרה וילדה זכר הרי זו יושבת לזכר שבעה ואעפ\"כ עולין למנין ימי טהרת הנקבה ואין משלימין לה ז' ימים טהורים שהתורה אמרה וששים יום וששת ימים תשב על דמי טהרה רצופים ולא מפוזרים פעמים שהאשה מעוברת ומתעברת ואותו ולד אחרון פוחס צורת של ולד הראשון הוא שקראו חכמים סנדל שדומה לסנדל של ים שאין לו צורה סנדל זה לעולם יוצא כרוך עם הולד אע\"פ שהסנדל אין לו צורת פנים נדון כולד ולד היה אלא שנרצף מדוחק הולד השני ולפיכך יצא עם זכר יושבת לזכר ולנקבה שמא סנדל זה נקבה היא יצא בפני עצמו ביודע שאינו סנדל אלא חתוכה וקורעין אותה אם יש בה עצם טמאה לידה ותולין אותה בבן קיימא ואין נותנין לה ימי טוהר שמא הרחיקה לידתה כמו שבארנו. המפלת טומטום או אנדרוגינוס תשב לזכר ולנקבה וכן טומטום וזכר ואנדרוגינוס וזכר. מאימתי מונין לולד ימי טומאת וימי טהרה אם יצא כתקונו מונין לה משיצא ראשו ולא כל ראשו אלא אפילו פדחתו בלבד. ולא סוף דבר שיצא ראשו לחוץ ממש אלא משיצא חוץ לפרוזדור. הראש שאמרו בין של ולד חי בין של נפל ואפילו יצא מחותך לעולם הראש ברובו. יצא מהופך כגון שיצא דרך מרגלותיו אינו כילוד עד שיצא רובו של ולד בין חי בין נפל בין שלם בין מחותך. הוציא העובר את ידו והחזירה אמו טמאה לידה מדברי סופרים ואין נותנין לה ימי טוהר עד שיולד. נולד מונין לה ימי טומאה וימי טהרה משעה שיצא רובו או ראשו כמו שבארנו. הוציא רגלו טמאה נדה שא\"א לפתיחת הקבר לאברים בלא דם ונראה לי שאינה מטמאה לידה לא אמרו ביד אלא שהסכימו הדבר למה שכתוב ויהי וגו' ויתן יד הכתוב עשה לידת יד לידה אבל בשאר אברים לא אמרו ויש מי שהורה בין ביד בין ברגל ויוצא דופן אין אמו טמאה לידה אפילו יצא עמו דם דרך דופן טהורה מכולם. אינה טמאה לידה עד שיצא דרך רחם ואינה נדה אלא בדם היוצא דרך רחם. כבר בארנו שא\"א לפתיחת הקבר בלא דם ולפיכך כל היולדת בזמן הזה כיולדת בזוב ואפילו לא ראתה דם כלל לפי שכבר החמירו בנות ישראל לישב ז' נקיים על דם טיפה כחרדל והיולדת בזוב צריכה ז' נקיים מכל דם ולפיכך היולדת זכר יושבת ז' לזכר והיולדת נקבה יושבת שבועים בין רואה דם בין אינה רואה דם שהכתוב קראה נדה אעפ\"י שישבה ז' לזכר ושבועים לנקבה אינה טהורה לידתה עד שתספור ז' נקיים מדם לגמרי. ז' נקיים אלו בין שספרה אותם אחר שבוע של זכר ושבועים של נקבה בין שספרה אותם בשבוע של זכר ושבועים של נקבה שימי לידתה שאינה רואה בהם עולין לה לספירת ז' אף על פי שדבר תורה כל היולדת ששלמו לה ז' לזכר ושבועים לנקבה טובלת לערב וטהורה לבעלה בין רואה בין אינה רואה ואפילו שופעת בשטובלת שהמעיין אחד הוא והתורה טהרתו וכל דם שתראה משעת שטבלה ואילך טהור וזהו דם טוהר שאמרו תורה. עכשיו החמירו בנות ישראל לאסור כל דם כדי שלא יבא הדבר לכלל טעות כמו שהחמירו בנות ישראל לישב ז' נקיים על דם טיפה כחרדל כדי שלא יבא הדבר לכלל טעות בין ימי נדה לדם זבה כ\"ש שיש לחוש שלא יבא הדבר לכלל טעות בלידה עצמה לפי שאינן בקיאות בדין מנין ימי לידה שמא הוציא העובר ראשו או רובו קודם בין השמשות וגמר לידה לאחר בין השמשות או שהוציא ראשו חוץ לפרוזדור קודם בין השמשות ואינן בקיאות בכך ויבאו לטעות להוסיף יום בימי טהרתה לפיכך כל שרואה דם ואפילו בתוך מ' של זכר ובתוך פ' של נקבה טמאה ויושבת עליו ז' ימי נקיים :"
            ],
            "The Seventh Gate": [
                "<b>השער השביעי: אבאר בו דיני הטבילה אכלול בו שלשה עניינים האחד זמן הטבילה. השני החפיפה. והדברים החוצצין בטבילה לבעלה. השלישי במה היא טובלת אבל בדיני המקוואות בהכשרן ופסולן לא אכניס עצמי שכבר עמד אחד קדוש הרב הגדול ראב\"ד ז\"ל וביאר עניניהם ביאור רב ומי יבא אחרי המלך את אשר כבר עשה. וזקק וטהר כמפי משה. גלה עמוקות ופירש את הקשה. ומהאלקים אשאל להדריכני באמתו וילמדני. משגיאות יצילנו. ככתוב בכל לבי דרשתיך אל תשגני ממצותיך:</b>",
                "אין האשה עולה מטומאתה אף על פי שספרה ז' נקיים עד שתטבול במי מקוה שאינן שאובין או במי מעיין ובלבד שיהא במעיין ס' סאה. בניין אב לכל הטובלים ורחץ את בשרו במים שכל גופו עולה בהם ושערו חכמים מ' סאה. ויש מן הגדולים שאמרו שהמעיין מטהר בכל שהוא ובלבד שיהא במים כדי שתטבול כל גופה בהם בבת אחת. ולראשונים שומעין להחמיר בדבר שיש בו כרת. אין טובלין בכלי שלא אמרו תורה אלא מעיין ומקוה מים לפיכך היה טיט ורפש במקום שהיה טובלת לא עלתה לה טבילה. לא תעמוד על גבי כלי עץ שמקבלין טומאה מגבן ולא על גבי נסרים שראויין למדרסות ולא על שום כלי הראויה למדרס ותטביל מפני גזירות מרחצאות של כלים עברה וטבלה לא עלתה לה טבילה. אבל נותנת היא חבילי זמורות תחת רגליה מפני הטיט שאינה חוששת וכן לא תעמוד על גבי כלי חרס ולא על גבי בקעת ותטבול ואף על פי שאין כלי חרס מטמא מגבו ולא ראוי למדרס חשש חכמים הוא שמא תפחד שלא תפול ולא תטבול כראוי עברה וטבלה על גבי אלו לא עלתה לה טבילה. דבר תורה הזבה טובלת ביום ז' לספירתה משתנץ החמה ומותרת לבעלה מיד ועכשיו כל הנשים כזבות מאחר שהחמירו על עצמן לישב ז' נקיים אפילו על טיפת דם כחרדל אלא שאסרו חכמים לעשות כן מפני שמכנסת עצמה בספק שמא תראה בו ביום לאחר תשמיש וסותרת ספירתה והרי היא זבה למפרע בשעת תשמיש כיון שאסרוה לשמש בו ביום אסורה לטבול אפילו ביום ז' שאם תטבול תבא לידי תשמש ותכנס לספק זה כמו שבארנו. לא טבילת יום ז' בלבד אסרו מחשש ספק זה אלא אפילו לעולם לא תטבול ביום משום סרך יום השביעי ולעולם אינה טובלת אלא בלילה. היתה יריאה לטבול בלילה מפני רוב הצנה או מפחד אריות או מפני גנבים או שנועלין דלתות המדינה בלילה וכיוצא בזה הרי זו מותרת לטבול ביום ח' וביום השביעי לא תטבול כדי שלא תכנס בספק כמו שאמרנו עברה וטבלה ביום ז' יש מגדולי המורים שהורו שלא עלתה לה טבילה ויש מי שהורה להקל אחר שטבילתה טבילה דבר תורה ואין בטבילת אלא חשש רחוק ונראין דבריו. הטובלת צריך שלא יהא עליה שום דבר חוצץ מן הדברים שהיא מקפדת עליה לעתים ואינה חפיצה שיהיו עליה. לפיכך צריכה האשה לעיין בעצמה בשערה סמוך לטבילתה שלא יהא עליה שום דבר מאוס או טמא קשורה במקום שער שבה. עזרא ובית דינו תקנו שתהא האשה חופפת כל מקום שער שבה וסורקת במסרק או מפספסת בידה היטב כדי שלא יהיה שערותיה קשורין זה בזה. כבר נהגו בנות ישראל לחוף כל גופן ולשטוף במים חמין בשעת חפיפה ומנהג יפה הוא להן וכן ראוי להנהיגן כדי שתהא להן שמירה יפה בכל גופן. חפיפה זו שבמקום שער שאמרנו לא תהא במים קרים מפני שהם מסבבין את השער אלא במים חמין או בחמי חמה שהמים החמים יפים להחליק השער. וכן לא תחוף בנתר מפני שהגת מחתך את השער וחוזר ומסתבך בין שאר שערותיה ולא באהל מפני שהוא מסבך את השער וכן הדין לשאר הדברים שמסבכין את השער חפיפה צריכה להיות לכתחילה סמוך לטבילתה לפיכך לא תחוף אשה ביום ותטבול בלילה אלא חופפת בלילה וטובלת כדי שלא יתקשר שום דבר על שערה משעת חפיפה עד שעת הטבילה. נזדמנה לה טבילה בשבת וא\"א לחוף בלילה הרי זו חופפת ביום ושומרת שערות ראשה וטובלת בלילה. ואף אם נזדמנה לה טבילה בשבת וחלו ביו\"ט של ר\"ה או של גליות לפני השבת הרי זו חופפת ברביעי בשבת וטובלת בשבת שלא דחו זמנה של טבילה מפני חפיפה שתהא סמוך לטבילה כיון שא\"א. ובלבד שתהא מעיינת ובודקת היטב בשעת טבילה כל גופה ושערות ראשה שלא יהא הדבר חוצץ. חפפה ועיינה בעצמה בחול ביום וטבלה לערב או למחרתו עלתה לה טבילה בדיעבד לא חפפה ואפילו עיינה בעצמה לא עלתה לה טבילה ולא עוד אלא אפילו חפפה לאחר טבילה וסרקה במסרק ולא מצאה אפילו נימא קשורה לא עלתה לה טבילה שאני אומר שמא בשעת טבילה היה ועכשיו נתר או נשר עם המסרק או עם הפספוס ואצ\"ל אם חפפה במקום שער ולא עיינה בשאר גופה שלא עלתה לה טבילה שזו צריכה לעיין דבר תורה. הרי שחפפה ובדקה עצמה וירדה וטובלת ובעלייתה נמצא לה דבר חוצץ בין על בשרה בין על שערה אם סמוך לחפיפה ולבדיקה טבלה אינה צריכה לחזור ולחוף ולטבול ואם לאו צריכה לחוף ולטבול שאני אומר בין חפיפה לטבילה נדבק בה ולא הרגישה. כמה הוא סמוך שאמרנו באותה עונה שחפפה שעי\"כ נזהרת בחפיפה יותר. במה דברים אמורים בשלא נתעסקה באותו מין לאחר טבילה אבל נתעסקה בו לאחר טבילה אינה חוששת שאני אומר מעסק זה נדבק בה אחר טבילה שהרי רגלים לדבר שמתחילה חפפה ובדקה עצמה ובחזקת בדוקה היא עומדת. ויש הגדולים שהורו גם בזה להחמיר עד שתאמר ברי לי שלא היה עליה בשעת טבילה. טבלה סמוך לחפיפה אלא שנתעסקה בין חפיפה לטבילה בדברים שעושין חציצה או שנתנה תבשיל לבנה. אם אותו תבשיל מן הדברים שנדבקים ועושים חציצה כגריס של פול וכיוצא בזה אף על פי שלא נמצא עליה דבר לאחר טבילה לא עלתה לה טבילה שיש לחוש שמא נדבק מן התבשיל והיה עליה בשעת טבילה ועכשיו שלא נמצא שמא עם יציאתה מן המים נתנדנד ונפלה. ולפיכך לא עלתה לה טבילה אלא אם כן עיינה בנפשה לאחר נתינת התבשיל או לאחר עסק הדברים חוצצין. לעולם ילמד אדם בתוך ביתו שתהא האשה חופפת ומדיחה קמטיה ובית הסתרים שלה בשעת חפיפה. אף על פי שאין צריך שיבא בהן מים צריך שיהיו ראויין לבא בהן מים. מעשה באשה אחת שטבלה ונמצא בה עצם בין שיניה והצריכוה חכמים טבילה אחרת. אשה לא תטבול בנמל מפני שנעשה טיט עבה על שפת הנהר ונדבק בין אצבעות רגליה וחוצץ. ואעפ\"י שלא נמצא עליה טיט ורפש כשעלתה שאני אומר עם יציאתה מן המים נפל עם הנדנוד. לא היה שם טיט אינה צריכה להגביה רגליה ולשוט באמצע המים ואף על פי שדורסת על הרצפה אין כאן חציצה לפי שהמים מקדימין לרגליה ולא עוד אלא שיש שם טופח על מנת להטפיח שהוא חיבור עם שאר המים לטומאה ולטהרה.",
                "האשה שטבלה ונתנה שערה בפיה או שקפצה ידה הרבה. או שקרצה שפתותיה ודחקתן הרבה כאילו לא טבלה. פתחה עיניה ביותר או עצמה עיניה ביותר יש מי שהורה שזו כקריעת שפתותיה ולא עלתה לה טבילה ויש שמורים להיתר שאין זה אלא כקמטין במקום שדרכן להיות שם. היו שערות ראשה קשורות זו בזו אם הן קשורות אחת אל אחת ויש בהן הרבה קשורים עד שאין דרך האשה בכך הרי אילו חוצצין לפי שהקשר מהודק ומונע מלבא שם מים. וכן אם היו קשורות ב' ב' אבל אם היו קשורות ג' ג' או ביותר אינו חוצץ לפי שא\"א להתהדק יפה ומים נכנסין בתוכן. נתנה מעות בפיה וטבלה עלתה לה טבילתה. הרצועות של עור בראשי הבנות או חוטין של צמר או של פשתן שעל הראש או שגודלת בהן את השער הרי אלו חוצצין. במה דברים אמורים בזמן שהן בראש וכ\"ש בשאר מקומות שבגוף אבל בצואר אין חוצצין לפי שאינן מהודקין שאין האשה חונקת עצמה. חוטין של שער אינן חוצצין במה דברים אמורים שיש בהן ג' שערות מתהדקות אבל באחת ושתים לא כמו שבארנו. לפלוף יבש משהתחיל לירוק בזמן שהוא חוץ לעור וגליד שהוא חוץ למכה והרטיה שעליה ושרף של תאינה ושל שקמה ושל חרוב יבשים חוצצין. לחים אינם חוצצין והשאר כל השרפים בין לחים בין יבשים חוצצין. הדם והדיו. והדבש והחלב. יבשים חוצצין לחים אינן חוצצין. גלדי צואה שעל הבשר. הטיט והבצק שתחת הצפורן אפילו כנגד הבשר. וצואה שתחת הצפורן שלא כנגד הבשר הרי אלו חוצצין. איזהו שלא כנגד הבשר היה הצפורן גדול ועודף על הבשר ונמצאת צואה בצפורן תחת אותו מקום שעודף על הבשר זהו שלא כנגד הבשר. לפיכך נהגו בנות ישראל ליטול צפרנים בשעת טבילה מפני שאינן בקיאות לכוין כנגד הבשר ושלא כנגד המלמולין. וכן הגרגרים שנעשים על הבשר כשידיו של אדם מלוכלכים בטיט או בבצק או בזיע והוא מוללן אחת על חברתה הרי אלו חוצצין. טיט היוצרין וטיט היון שהוא טיט הבורי' ועץ יוני שהוא הטיט העבה והנדבק הרי אלו חוצצין לפי שנדבקין הרבה ועושין חציצה ודרכן של ב\"א להקפיד עליהם. ואפילו היו בבית הסתרים דרכה של אשה להקפיד עליהן כדי שלא תתגנה על בעלה. ובלבד שדרכה להקפיד עליו חוצץ ואפילו כחרדל. לא הקפידה זו בהן בטלה אצל כל הנשים. וכל שרובן מקפידות חוצץ אפילו במי שאינה מקפדת. השירים והנזמים. והטבעות וכיוצא בהן מן התכשיטין בזמן שהן דחוקין חוצצין. רפויין אין חוצצים שהמים באים בהן. אף על פי שתכשיטין אלו אין האשה מקפדת בהן אדרבה גוי הוא ורוצה היא האשה בתכשיטיה פעמים יש שמקפדת ומסירה אותה בשעת לישה וכיוצא בו וכן הטעם לחוטין ורצועות שבראשי הבנות. היתה חברתה אוחזת בה בשעת טבילה לא עלתה לה טבילה. הדיחה ידה במים עלתה לה טבילה. שמשקה טופח שעל ידיה חבור למים שבמקוה. רפתה ידיה עד שבאו בהן המים נ\"ל דכ\"ש שעלתה לה טבילה. ויש מרבותי שהורו שלא עלתה לה טבילה גזירה שמא לא תרפה ולא יראה לי כן שלא גזרו בטבעות הרפויין משום דחוקין וכטבילת העבדים בקולר שבצואר שהרפוי אינו חוצץ. צבעים שעל ידי הנשים או שעל השער לנוי יראה לי שאין חוצצין לפי שאינן מקפידות בהן לעולם אדרבה חוזרות בהן ומתחדשות אותם תמיד לנוי. אע\"פ שצבע זה פושט בכל השער ורובו. אע\"פ שאינו מקפיד עליו חוצץ כאן מקפדת ורוצה להיותו והרי זו כאלו הוא מגופו של שער וכבגד צבוע שאין הצבע כדבר הנוסף וחוצץ אלא כעיקרו של בגד ואינו חוצץ שהרי מצינו טבילה לפרוכת. אע\"פ שיש בהן תכלת וארגמן ותולעת שני. ועוד יראה לי שאין ממשו של צבע בשער ועל הידים אלא מראות של צבע ולפיכך אינו חוצץ. ואינו דומה לכתב שחוצץ שממש הן בכתב. וכן הנשים שמלאכתן לצבוע יראה לי שאין אותו צבע שעל ידיהן חוצץ מן הטעם הזה שאין ממשו של צבע אלא מראות של צבע. ועוד כל מלאכתה בכך אינה מקפדת. למה הדבר דומה לדם שעל בגד הטבח ורבב שעל בגדי מוכרי רבב שאינו חוצץ שכל הדברים בהקפדה הם תלוים. חציצה באשה הנשואה בבית הסתרים ואין חציצה בהן לא באיש ולא באשה הפנויה. לפי שזו מקפדת ואלו אין מקפידין. קוץ שתחוב באדם בזמן שנראה חוצץ ולפיכך אשה שנכנס לה קוץ בין ביד בין ברגל או בשאר הגוף לא תטבול עד שתעקור אותו בכדי שלא תראה ממנו בחוץ כלום או שלא תרגיש בו ותקפיד עליו. לפלוף שבעין ואפילו יבש וכוחל שבעין ואפילו שעל גבי העין וריבדא דכוסילתא ואפילו לאחר שלשה ימים אינן חוצצין. וכן גליד שעל המכה ולכלוכי צואה שעל הבשר וצואה שתחת הצפורן כנגד הבשר והצפורן המדולדלת אינן חוצצין. לא תטבול אשה בנמל אפילו במקום שאין שם טיט. מפני שבני אדם מצויין שם חוששין שמא מתוך שהיא יריאה שלא ירגישו בה בני אדם תמהר לטבול ולא תטבול כראוי עברה וטבלה עלתה לה טבילה. האשה לא תטבול זקופה ממש. ולא שוחה ממש אלא דרך גדילתה איזהו דרך גדילתה האשה נראית כעורכת וכמניקה את בנה לתחת הדד. כדי שלא יסתר בה מקום הגלוי האשה צריכה שתעמוד אשה אחר' ע\"ג בשעת טבילה ותראה שלא יהא שער משערות ראשה צף על פני המים כרכה שערותיה על ראשה בדבר שאינו חוצץ כחוטין וכיוצא בהן מן הדברים שאינן חוצצין אע\"פ שטובלת בינה לבין עצמה עלתה לה טבילה וטהורה. ויצאו דברנו בטהרה.",
                "אברך את ה' אשר לו התהלה והברכה. שהחיינו וקיימנו לגמר המלאכה. עשוים כדת וכהלכה. ואתם בית ישראל לקנות ממני חיבור זה אל תחוסו על כספיכם. הלא מצער היא ותחי נפשי ונפשיכם. חנוני חנוני. כי באתי בכף העוני. ובלעות אלקי יערכוני. כי טרם נתקו מיתרי ושודד אהלי. שלו הייתי בביתי ורענן בהיכלי. ועתה מצוקות חזקות כתרוני. סבוני גם סבבוני. יתר על התלאות הטבעיית השווים לכל אישי חמין. פניתי לשמאל ואין תומך ואין עוזר לימין. עברו עלי עתים ושעות. אשר לא ראו אבותי ואבות אבותי בהם לרעות. ועתה הנני כגר בארץ ואורח. מפני רעות הזמן בורח. ועל זאת נבוכו רעיוני. ויבכיון עיני. בראותי רבים מעמי הארץ המתיהרים ואנשי לצון. אשר לא הגיעו לרועה צאן. להם בית ודירה. מטה כסא שלחן ומנורה. ואני עני ואביון. לא מצאתי לנפשי פדיון. וקורות הימים התעו אותי. עד כי נעויתי שחותי כמעט שכנה דומה נפשי. לולי אלקי אברהם היה בעזרי להוציאני מתלאות לחפשי. ועל זאת אודה יה ובו לבי עלץ אשר נתן לי חן בעיני הגביר המפורסם כ\"ה אברהם שטרעלץ אשר היה לי לעזר ולהועיל. להוציא מחשבתי מכח אל הפועל. לבנות הבית על מכונו. ולא חס על הונו. תהא משכורתו שלימה. מאת שוכן שמימה. ואני אשים בה' מבטחי לחדש כנשר נעורי וכחי. ולישועתי חקיתי. להביאני בשמחה אל ביתי. שלא אצטרך עוד לידי מתנת בשר ודם. ויצילני מכרום זולת לבני אדם. עוד אזכה להגות בתורתו. וישים בלבי אהבתו ויראתו. יפדה למחכי וקץ ישועתו אא\"כ כ\"ד נבזה וחדל אישים יצחק איצק היילפרון מק\"ק ווראניק יע\"א.",
                "וזאת לדעת כל מקום שהגהתי בספר הזה מטעותיו שהיה בדפוס המוקדם לא מלבי הגהתי ולא סמכת עלי חלילה כי אם הכל על פי ספר תורת הבית הארוך כאשר יראה עין הקורא בו : "
            ]
        }
    },
    "versions": [
        [
            "Gerlitz edition, published by Oraita",
            "https://www.sefaria.org"
        ]
    ],
    "heTitle": "תורת הבית הקצר",
    "categories": [
        "Halakhah"
    ],
    "schema": {
        "heTitle": "תורת הבית הקצר",
        "enTitle": "Torat HaBayit HaKatzar",
        "key": "Torat HaBayit HaKatzar",
        "nodes": [
            {
                "heTitle": "הבית הראשון",
                "enTitle": "The First House",
                "nodes": [
                    {
                        "heTitle": "השער הראשון",
                        "enTitle": "The First Gate"
                    },
                    {
                        "heTitle": "השער השני",
                        "enTitle": "The Second Gate"
                    },
                    {
                        "heTitle": "השער השלישי",
                        "enTitle": "The Third Gate"
                    },
                    {
                        "heTitle": "השער הרביעי",
                        "enTitle": "The Fourth Gate"
                    },
                    {
                        "heTitle": "השער החמישי",
                        "enTitle": "The Fifth Gate"
                    }
                ]
            },
            {
                "heTitle": "הבית השני",
                "enTitle": "The Second House",
                "nodes": [
                    {
                        "heTitle": "השער הראשון",
                        "enTitle": "The First Gate"
                    },
                    {
                        "heTitle": "השער השני",
                        "enTitle": "The Second Gate"
                    },
                    {
                        "heTitle": "השער השלישי",
                        "enTitle": "The Third Gate"
                    },
                    {
                        "heTitle": "השער הרביעי",
                        "enTitle": "The Fourth Gate"
                    },
                    {
                        "heTitle": "השער החמישי",
                        "enTitle": "The Fifth Gate"
                    }
                ]
            },
            {
                "heTitle": "הבית השלישי",
                "enTitle": "The Third House",
                "nodes": [
                    {
                        "heTitle": "השער הראשון",
                        "enTitle": "The First Gate"
                    },
                    {
                        "heTitle": "השער השני",
                        "enTitle": "The Second Gate"
                    },
                    {
                        "heTitle": "השער השלישי",
                        "enTitle": "The Third Gate"
                    },
                    {
                        "heTitle": "השער הרביעי",
                        "enTitle": "The Fourth Gate"
                    },
                    {
                        "heTitle": "השער החמישי",
                        "enTitle": "The Fifth Gate"
                    },
                    {
                        "heTitle": "השער השישי",
                        "enTitle": "The Sixth Gate"
                    },
                    {
                        "heTitle": "השער השביעי",
                        "enTitle": "The Seventh Gate"
                    }
                ]
            },
            {
                "heTitle": "הבית הרביעי",
                "enTitle": "The Fourth House",
                "nodes": [
                    {
                        "heTitle": "השער הראשון",
                        "enTitle": "The First Gate"
                    },
                    {
                        "heTitle": "השער השני",
                        "enTitle": "The Second Gate"
                    },
                    {
                        "heTitle": "השער השלישי",
                        "enTitle": "The Third Gate"
                    },
                    {
                        "heTitle": "השער הרביעי",
                        "enTitle": "The Fourth Gate"
                    }
                ]
            },
            {
                "heTitle": "הבית החמישי",
                "enTitle": "The Fifth House",
                "nodes": [
                    {
                        "heTitle": "השער הראשון",
                        "enTitle": "The First Gate"
                    },
                    {
                        "heTitle": "השער השני",
                        "enTitle": "The Second Gate"
                    },
                    {
                        "heTitle": "השער השלישי",
                        "enTitle": "The Third Gate"
                    },
                    {
                        "heTitle": "השער הרביעי",
                        "enTitle": "The Fourth Gate"
                    },
                    {
                        "heTitle": "השער החמישי",
                        "enTitle": "The Fifth Gate"
                    },
                    {
                        "heTitle": "השער השישי",
                        "enTitle": "The Sixth Gate"
                    }
                ]
            },
            {
                "heTitle": "הבית השישי",
                "enTitle": "The Sixth House",
                "nodes": [
                    {
                        "heTitle": "השער הראשון",
                        "enTitle": "The First Gate"
                    },
                    {
                        "heTitle": "השער השני",
                        "enTitle": "The Second Gate"
                    },
                    {
                        "heTitle": "השער השלישי",
                        "enTitle": "The Third Gate"
                    },
                    {
                        "heTitle": "השער הרביעי",
                        "enTitle": "The Fourth Gate"
                    },
                    {
                        "heTitle": "השער החמישי",
                        "enTitle": "The Fifth Gate"
                    }
                ]
            },
            {
                "heTitle": "הבית השביעי",
                "enTitle": "The Seventh House",
                "nodes": [
                    {
                        "heTitle": "השער הראשון",
                        "enTitle": "The First Gate"
                    },
                    {
                        "heTitle": "השער השני",
                        "enTitle": "The Second Gate"
                    },
                    {
                        "heTitle": "השער השלישי",
                        "enTitle": "The Third Gate"
                    },
                    {
                        "heTitle": "השער הרביעי",
                        "enTitle": "The Fourth Gate"
                    },
                    {
                        "heTitle": "השער החמישי",
                        "enTitle": "The Fifth Gate"
                    },
                    {
                        "heTitle": "השער השישי",
                        "enTitle": "The Sixth Gate"
                    },
                    {
                        "heTitle": "השער השביעי",
                        "enTitle": "The Seventh Gate"
                    }
                ]
            }
        ]
    }
}