{
    "language": "he",
    "title": "Mishnat Eretz Yisrael on Mishnah Oholot",
    "versionSource": "https://www.nli.org.il/he/books/NNL_ALEPH997010480071005171/NLI",
    "versionTitle": "Kvutsat Yavne, 2020-2021",
    "versionNotes": "",
    "actualLanguage": "he",
    "languageFamilyName": "hebrew",
    "isSource": true,
    "isPrimary": true,
    "direction": "rtl",
    "heTitle": "משנת ארץ ישראל על משנה אהלות",
    "categories": [
        "Mishnah",
        "Modern Commentary on Mishnah",
        "Mishnat Eretz Yisrael",
        "Seder Tahorot"
    ],
    "text": {
        "Preface": [
            "<b>מקורות</b>",
            "<b>מקראות</b>",
            "<u>במדבר יט יא-כב</u>",
            "הנגע במת לכל נפש אדם וטמא שבעת ימים:",
            "הוא יתחטא בו ביום השלישי וביום השביעי יטהר ואם לא יתחטא ביום השלישי וביום השביעי לא יטהר:",
            "כל הנגע במת בנפש האדם אשר ימות ולא יתחטא את משכן ה' טמא ונכרתה הנפש ההִוא מישראל כי מי נדה לא זֹרק עליו טמא יהיה עוד טמאתו בו:",
            "זאת התורה אדם כי ימות באהל כל הבא אל האהל וכל אשר באהל יטמא שבעת ימים:",
            "וכל כלי פתוח אשר אין צמיד פתיל עליו טמא הוא:",
            "וכל אשר יגע על פני השדה בחלל חרב או במת או בעצם אדם או בקבר יטמא שבעת ימים:",
            "ולקחו לטמא מעפר שרפת החטאת ונתן עליו מים חיים אל כלי:",
            "ולקח אזוב וטבל במים איש טהור והזה על האהל ועל כל הכלים ועל הנפשות אשר היו שם ועל הנגע בעצם או בחלל או במת או בקבר:",
            "והזה הטהר על הטמא ביום השלישי וביום השביעי וחטאו ביום השביעי וכבס בגדיו ורחץ במים וטהר בערב:",
            "ואיש אשר יטמא ולא יתחטא ונכרתה הנפש ההִוא מתוך הקהל כי את מקדש ה' טמא מי נדה לא זֹרק עליו טמא הוא:",
            "והיתה להם לחֻקת עולם ומזה מי הנדה יכבס בגדיו והנגע במי הנדה יטמא עד הערב:",
            "וכל אשר יגע בו הטמא יטמא והנפש הנגעת תטמא עד הערב:",
            "<u>במדבר לא יט-כג</u>",
            "ואתם חנו מחוץ למחנה שבעת ימים כל הרג נפש וכל נגע בחלל תתחטאו ביום השלישי וביום השביעי אתם ושביכם:",
            "וכל בגד וכל כלי עור וכל מעשה עזים וכל כלי עץ תתחטאו:",
            "ויאמר אלעזר הכהן אל אנשי הצבא הבאים למלחמה זאת חֻקת התורה אשר צוה ה' את משה:",
            "אך את הזהב ואת הכסף את הנחשת את הברזל את הבדיל ואת העפרת:",
            "כל דבר אשר יבֹא באש תעבירו באש וטהר אך במי נדה יתחטא וכל אשר לא יבא באש תעבירו במים:",
            "<b>מדרשי ההלכה</b>",
            "לנוחות הלומדים צירפנו את הפסקאות העיקריות במדרשי ההלכה לנושאי המשנה.",
            "<u>ספרי זוטא פיסקא יט</u>",
            "1. \"אין במשמע אלא אדם מאהיל על מת טמא, ומנין אם מאהיל שהאהיל עליו המת? ת\"ל 'וטמא שבעת ימים' \" (טז, עמ' 311).",
            "2. \" 'פני השדה', זה פתחו של קבר, 'אשר יגע', לרבות הגולל, 'אשר יגע', לרבות הדופק, 'אשר יגע', לרבות דופק אחר דופק\" (טז, עמ' 311). הגולל הוא האבן המגוללת על פני הקבר, והדופק הוא מסגרת האבן המחזיקה את הגולל. הגולל הוא כלי, והוא טמא משום נגיעה (המשך המדרש להלן). הדופק מחובר לקרקע והוא נחשב לחלק מהקבר, אולי משום שהוא נשען על אדמת קברות.",
            "3. \" 'בחלל חרב', בחלל שדרכו ליהרג בחרב, פרט לאשה שמת עוברה בתוך מעיה. ומנין אף חכמה שהושיטה ידה לתוך מעיה של אשה תהא טמאה? [ת\"ל 'כל הנוגע'. יכול כל הימים שהחכמה טמא אף האשה תהא טמאה? אמרת 'הוא יתחטא', פרט לזה\" (טז, עמ' 312-311).",
            "בזמן שחרש כל המענה כאחת הרי זה עושה. חרש חצי מענה, וחזר וחרש ממנה ולחוץ, אינו עושה. כיצד? בית הפרס שאבד קבר בתוכה: חרשה צפון ודרום, וחזר וחרשה מזרח ומערב, זהו בית הפרס שעושה בית הפרס. כיצד בית הפרס שאינו עושה בית הפרס? שדה שאבד בה קבר, חרשה בשחר וחזר וחרשה בין הערבים, אינו עושה בית הפרס. עושה בית הפרס אפילו בבקעה גדולה דברי בית שמאי, ובית הלל אומרים אפילו מאה אמה (טז, עמ' 313).",
            "<u>ספרי במדבר פיסקא קכז (עמ' 165-164)</u>",
            " 'בחלל חרב או במת', אף המת בכלל חלל, והרי הכתוב מוציאו מכללו, לעשות את הפורש הימנו כמוהו, דברי רבי יאשיה. רבי יונתן אומר אין המת בכלל חלל, לפי שמצינו שלימד על המת בפני עצמו, ועל החלל בפני עצמו. מנין לעשות אף את הפורש ממנו כמוהו? אמרת קל וחומר הוא. ומה נבילה קלה עשה בה את הפורש ממנה כמוה, המת חמור דין הוא שנעשה בו את הפורש ממנו כמוהו?! לא! אם אמרת בנבילה שמטמא טומאת ערב מרובה, תאמר במת שמטמא טומאת שבעה מועטת? אמרת וכי היכן ריבה? והלא במת ריבה. שהמת מטמא טומאת שבעה, ונבילה מטמא טומאת ערב. מנין שמטמא בהיסט? אמרת קל וחומר הוא. מה נבילה קלה הרי היא מטמאה בהיסט, המת חמור דין הוא שיטמא בהיסט! אי מה להלן טומאת ערב, אף כאן טומאת ערב? אמרת מקום שמגעו טומאת שבעה – היסטו טומאת שבעה. מקום שמגעו טומאת ערב, היסטו טומאת ערב. רבי מאיר אומר בהרגו בדבר שמקבל טומאה הכתוב מדבר שמטמא בהיסט. או אפילו זרק בו החץ והרגו? תלמוד לומר 'כל הורג נפש וכל נוגע בחלל תתחטאו' (במדבר לא יט), מקיש הורג לנוגע, מה נוגע על ידי חיבורו, אף הורג על ידי חיבורו. <br>'או בעצם אדם' – זה אבר מן החי. או אינו אלא עצם כשעורה? כשהוא אומר כל הנוגע בעצם, הרי עצם כשעורה אמור. הא מה תלמוד לומר 'או בעצם אדם'? זה אבר מן החי. ושני עצמות נאמרו בענין, 'או בעצם אדם' – זה אבר מן החי, 'וכל הנוגע בעצם' – זה עצם כשעורה. דבר אחר, מה המת כברייתו בשר וגידים ועצמות, אף אבר מן החי כברייתו בשר וגידים ועצמות. <br>'או בקבר' – זה קבר סתום. אתה אומר זה קבר סתום, או אינו אלא קבר פתוח? אמרת קל וחומר הוא. ומה אהל שהוא מקבל טומאה, אין מטמא מכל צדדיו כשהוא פתוח, קבר שאין מקבל טומאה, אינו דין שלא יטמא מכל צדדיו כשהוא פתוח? או: מה להלן טמא טומאת ערב, אף כאן טמא טומאת ערב? אמרת! וכי אהל מהיכן למדנו, לא מן הדין? ודבר הלמד ממקום אחר, אתה בא ללמד הימנו, הלמד מן הלמד?.",
            "<u>ספרי במדבר פיסקא קכו (עמ' 164)</u>",
            " 'וכל כלי פתוח אשר אין צמיד פתיל עליו' – בכלי חרס הכתוב מדבר. או אינו מדבר אלא בכל הכלים? הרי אתה דן: נאמרו ארבעה כלים בשרץ והוציא כלי אחד להקל ולהחמיר עליו, ונאמרו ארבעה כלים במת והוציא כלי אחד להקל ולהחמיר עליו; מה להלן בכלי חרס הכתוב מדבר, אף כאן בכלי חרס הכתוב מדבר [דברי רבי יאשיה. רבי יונתן אומר: בכלי חרס הכתוב מדבר]. או אינו מדבר אלא בכל הכלים? תלמוד לומר 'וכל כלי פתוח' וגו', כלי שאם נטמא אין לו טהרה מטומאתו, ואיזה זה? זה כלי חרס. מה תלמוד לומר 'פתוח', ואפילו כל שהוא. רבי אליעזר אומר בכלי חרס הכתוב מדבר. או אינו מדבר אלא בכל הכלים? תלמוד לומר 'וכל כלי פתוח', כלי שמקבל טומאה דרך פתחו, ואיזה זה? זה כלי חרס. מה תלמוד לומר טמא? טמא לעולם. אבא חנין אומר משום רבי אליעזר: 'כל כלי פתוח', שומע אני אפילו כולו? תלמוד לומר 'פתוח', על פתחו אמרתי ולא על כולו.",
            "<u>ספרא, שמיני פרשה ח ה\"ה, נה ע\"א-ע\"ב</u>",
            " 'וכל משקה אשר ישתה בכל כלי יטמא' – מלמד שהמשקים מטמאים את הכלים, דברי רבי יהודה, רבי יוסי אומר אין טומאת המשקה לכלים מן התורה, אלא מדברי סופרים. אמר רבי יהושע בן קרחה, אמרתי לו ליהודה: מפני מה אין אנו רואים את דברי רבי יוסי ברבי שאמר שאין טומאת משקים לכלים מן התורה אלא מדברי סופרים? שאין טומאה מן התורה עולין ידי טומאתה בו ביום, וכלים שנטמאו במשקים עולים ידי טומאתן בו ביום. רבי אומר, תדע שאין טומאת משקים לכלים מן התורה, אלא מדברי סופרים. שאין טומאה מן התורה מטמא כלי שטף מאחוריו שאין תוכו טמא, וכלים שנטמאו במשקים תוכו טהור. אם כן למה נאמר 'משקה בכל כלי יטמא', מלמד שהכלים מטמאים את המשקים. רבי אליעזר אומר: אין טומאה למשקים כל עיקר. תדע לך שהוא כן, שהרי העיד יוסי בן צרידה על 'בי מטבחיא שהם דכיין'. רבי עקיבא אומר השרץ מטמא את המשקים, והמשקים מטמאים את הכלים, והכלים את האוכלים, הא למדנו ששלשה טמאים בשרץ.",
            "<b>שם המסכת</b>",
            "השם \"אהלות\" נגזר מהמילה אוהל, שכן התורה מדברת על טומאת אוהל שחז\"ל הבינוה כטומאה הנגרמת משהות של המת בבית, או של אדם (או כלים) עם המת תחת גג אחד. שם המסכת מופיע רק בתלמוד הבבלי פעמים מספר (עירובין עט ע\"א; פסחים נ ע\"א ועוד)<sup class=\"footnote-marker\">1</sup><i class=\"footnote\">בבלי, פסחים נ ע\"א; חגיגה יד ע\"ב; סנהדרין לח ע\"א ובבא מציעא פו ע\"א. מסכת מכשירין נזכרת בשמה בירושלמי (שבת פ\"ז ה\"ב, ט ע\"ג). בכל האזכורים של אהלות מודגש שזו מסכת מיוחדת, קשה ולימודה נדיר, ולכן רק בודדים עוסקים בה.</i>, במסורות המיוחסות לתנאים, אך הן בבבלי בלבד. יתר על כן, המונח \"אהלות\" מופיע בבבלי חגיגה (יא ע\"א), אבל במסורות התנאיות המקבילות המונח איננו. במדרשי ארץ ישראל הקדומים אין השם \"אהלות\" נזכר, אך הוא נמצא במדרש תהילים (א ח; קד ט). מדרש זה נערך בארץ ישראל, אבל משוקעת בו גם מתורת בבל. אם כן, השם \"אהלות\" לא היה ידוע בארץ ישראל התנאית והאמוראית.",
            "<b>תוכן המסכת</b>",
            "מסכת אהלות עוסקת בטומאת מת על כל צורותיה. מפסוקי התורה המצוטטים ניתן להסיק הלכות מספר:",
            "1. הנוגע במת טמא; לא נזכרת העברת טומאה במשא או במדרס, וזאת בניגוד לזב.",
            "2. כל אשר באוהל המת נטמא, וגם האוהל עצמו טמא. חז\"ל וגם בני כתות קומראן ראו באוהל דוגמה בלבד, וסברו שכל המכסה את המת טמא. שוויון זה מעורר בעיה באשר לדרך ההיטהרות. את האוהל ניתן להטביל, אך כיצד יוטבל בית?",
            "3. לא רק הנוגע במת נטמא אלא גם הנוגע בעצם ובקבר. בלשון משפטית הרי שהטומאה חלה גם על חלק מהמת, וה\"קבר\" זוקק הגדרה האם הוא טמא משום שהוא נגע במת, כלומר שהטומאה עוברת בשרשרת באותה עצמה.",
            "4. חלל חרב איננו מת סתם, יש לו ביטוי מיוחד, אך לא נאמר מהו.",
            "5. הטהרה על ידי הזיית מי חטאת, ו\"רחיצה\" בדרך הרגילה. בנספח למסכת עמדנו על כך שחז\"ל פירשו רחיצה כטבילה.",
            "6. גם האוהל טמא.",
            "בפרשת המדיינים מסופר על המלחמה בהם, וממנה משתמעות עוד הלכות:",
            "7. הטמאים שנגעו במתים צריכים לשהות מחוץ למחנה עד שייטהרו.",
            "8. רק כלי מתכת חייבים בטהרה, אם אפשר באש, ואם לא במים. לא ברור האם זו טהרה בגלל הנגיעה במתים, או בגלל סיבה אחרת (חז\"ל פירשו שהיא בגלל טומאת גויים).",
            "<b>הלכות טומאת המת בספרות חז\"ל</b>",
            "הלכות טומאת המת הן דוגמה מצוינת לפעילותה של תורה שבעל פה. איננו קובעים שזו פעילותם של חכמים בדווקא. חלק מההלכות נקבעו כנראה עוד לפני שהתגבשה הדמות החברתית של החכם. חלק מהן היו מקובלות גם על כתות אחרות. כל שאנו יכולים לקבוע הוא שבספרות חז\"ל באים לידי ביטוי שינויים מהתורה שבכתב, הרחבות, תוספות, פרשנות ופירוט משפטי שאיננו בתורה. החוקר אינו יכול לקבוע ממתי הם, ומבחינה זו ההיפותזה שכך נהגו בני ישראל כבר בתקופת התנ\"ך טובה כמו כל היפותזה אחרת.",
            "תחומי הנושאים העיקריים שבהם מצויים חידושים של תורה שבעל פה הם:",
            "1. הטבילה במקווה, מים שאינם שאובים, בכמות מסוימת. המקוואות הראשונים שידועים לנו הם מימי החשמונאים, ואז יש להם כבר ארכיטקטורה מגובשת, כפי שנָראה בנספח למסכת. רגליים לדבר שבשלב שלפני קביעת המקווה כדרך הטהרה היחידה היה שלב קדום של טהרה בהתזת מים. פירוט דיני מקוואות יבוא במשנת מקוואות, כפי שנפרשה אם יזכנו החונן לאדם דעת.",
            "2. הרחבת המונח \"אוהל\" לכל בית. הרחבה זו מקובלת גם בכתות קומראן ונראית טבעית, אך יצרה סדרת בעיות קשה, שכן האוהל טמא וצריך לטהרו, אבל בית אינו יכול להיות טמא שכן אי אפשר להטבילו. הניסוח המשפטי הוא שכל המחובר לקרקע אינו טמא ואינו יכול לקבל טומאה, כשם שאינו יכול לקבל טהרה, אבל הבית המחובר לקרקע מטמא באוהל. כך נוצרה סתירה עם פסוקי המקרא המדברים על טומאת האוהל. בתורה לא נאמר שהאוהל עצמו טמא; חז\"ל קבעו שגם האוהל עצמו טמא, אבל כאן המונח \"אוהל\" מצומצם לחפץ מיטלטל בלבד.",
            "3. חז\"ל, ואולי אף קודמיהם, הבינו שאוהל הוא גם בית וגם כל גג. דיונים ארוכים הוקדשו לגגות קטנים, חלקיים, בלתי שלמים, בלתי אופקיים וכו'. כן דנו חכמים בשאלה מהו אוהל מינימלי וכו'.",
            "4. האוהל גם חוסם את התפשטות הטומאה מחוצה לו. גם לכך הוקדשו דיונים, מתי האוהל חוסם ולהיכן מתפשטת הטומאה, מתוך אוהל או מתוך סגירה שאיננה \"אוהל\".",
            "5. בתורה נזכרות נגיעה וטומאת אוהל בלבד. את יתר השיטות של העברת הטומאה (היסט, משא) למדו חכמים מתוך השוואה למטמאים אחרים.",
            "6. התורה מדברת על נגיעה, ותורת חז\"ל יצרה שרשרת שבה הנוגע במי שנגע בטמא מת טמא טומאה קלה יותר, וכן הלאה.",
            "7. התורה עסקה במת, ותורה שבעל פה הרחיבה זאת על דם (ראו פירושנו לפ\"ב מ\"ב), לעצם ולכמות בשר קטנה (ראו פירושנו לפ\"א מ\"א). על כל אחת מההרחבות הייתה נטושה מחלוקת. מחלוקת נוספת, או נכון יותר סדרת מחלוקות, היו על הצטרפות חלקי בשר קטנים לגודל מינימלי.",
            "8. לפי התורה כל אשר בבית נטמא, אך חז\"ל מדברים על סדרה ארוכה של \"קופסאות\" בתוך הבית כגון חורים בקירות, ברצפות, בין הקורות וכו' שניתן להטמין בהן חפץ, בתוך החדר, כך שלא ייטמא באוהל המת. אנו כינינו אותן \"מקלטי טומאה\".",
            "9. בסך הכולל נוצר מספר גדול של כללים וכללי משנה ומקרים חריגים. דוגמה לכך היא הכלל שדרך טומאה לצאת ולא להיכנס. עסקנו בכך בסדרת משניות (פ\"ג מ\"ז; פ\"ד מ\"א, פ\"ט ועוד), וראינו סדרת הלכות סותרות. ריבוי ההלכות והדיונים במקלטי טומאה מעלים את הרושם הידוע זה מכבר שריבוי הלכות כמוהו כמיעוט הלכות. הוא נותן יתרון גדול ליודעי דת ודין. הם יכולים למצוא מוצא ולהגן על חפציהם, בעוד שהמאמין הפשוט מוצא עצמו ללא מוצא. הרושם הוא שחלק מ\"מקלטי הטומאה\" נוצרו בכוונה כדי להותיר פתח בידי תלמידי חכמים להציל את הרכוש מבלי לפגוע בהלכות טהרה.",
            "<b>העיסוק בטהרה</b>",
            "<b>לימוד מסכת אהלות בתקופה התנאית והאמוראית.</b>",
            "להערכתנו, כפי שנציגה להלן, מרבית ההלכות העקרוניות בהלכות טהרה בכלל, והלכות אהלות בפרט, נוצרו כבר בשלהי ימי בית שני. בית שמאי ובית הלל הם המתחילים את המחלוקות הראשונות, והרבה מהנושאים מתחילים למעשה כבר בימיהם. עסקנו בכך בהרחבת מה במבוא לסדר טהרות. בדור יבנה עדיין יש יצירה הלכתית, אבל בדור אושא כבר איננו מוצאים יצירה חדשה אלא בעיקר חזרה ופירוט על עמדות קדמונים. בפירושנו עמדנו על מקרים כאלה שבהם תנאים מאוחרים מביאים עמדות או סופרים קדומים, ואינם מייצרים חידושי הלכה<sup class=\"footnote-marker\">2</sup><i class=\"footnote\">כגון פ\"ב מ\"ג; פ\"ג מ\"א; פ\"ז מ\"א; פי\"ז מ\"ה, ועוד הרבה. </i>. אהלות מצטיירת כמסכת קשה במיוחד, כדברי רב כהנא: \"כהנא אמר אית מילין במועד דקשיין מן אהילות ומן נגעים\" (ירו', מועד קטן פ\"ב ה\"ה, פא ע\"ב – יש דברים במועד שקשים מאהלות ונגעים).",
            "הבבלי קובע שאת מסכת אהלות תנא רבי יוסי (עירובין עט ע\"א). ברור שלא הוא העורך של כל המסכת, הרי הוא נזכר בה בשמו פעמים מספר, ובכלל אין כוונת התלמוד שהוא בעל כל המסכת, אלא שהוא הדובר במחלוקת אחת מסוימת.",
            "אחת התופעות שהבחנו בהן היא שההלכה מדור אושא נוטה למגמת החמרה והאחדה. אם בדורות קודמים ניתנו מידות שונות למקרים שונים, בדור אושא נטו להאחדה, להתעלמות מפרטי משנה ולהחמרה<sup class=\"footnote-marker\">3</sup><i class=\"footnote\">פ\"ג מ\"א, מ\"ב; דברי רבי עקיבא שכלשהו מטמא (פ\"ב מ\"א), כדעת שמאי הזקן; עמדת רבי עקיבא שמה שלא מטמא במגע לא מטמא במשא (פ\"ג מ\"א); עמדת רבי יוסי שאבר שנחלק מטמא (פ\"ב מ\"ו לעומת פ\"ג מ\"א), וכן רבי שמעון (פ\"ג מ\"ב; פ\"ח מ\"ה), ועוד.</i>. לדעתנו זו התנהגות אופיינית לתחום שאיננו מבוצע הלכה למעשה, אין בו תקדימים חדשים ולא חריגות, וקל להחמיר בו. ממחקרים אחרים אנו יודעים שבתקופת בית שני הייתה שמירת",
            "הטהרה רווחת (לפי ריבוי המקוואות, ריבוי כלי החרס ומיעוט יבוא כלי חרס מחו\"ל)<sup class=\"footnote-marker\">4</sup><i class=\"footnote\">ראו אדלר, הארכיאולוגיה של הטהרה. זו גם מסקנתם של חוקרים אחרים שעסקו רק במקורות הספרותיים, ואנו הצגנו אותה בקצרה לעיל.</i>. בדור יבנה יש עדיין עיסוק רב בטהרה, וכאילו העיסוק בטהרה בא כמעין \"פיצוי\" על היעדר עיסוק במקדש ובהלכותיו, וכמעין זכר למקדש<sup class=\"footnote-marker\">5</sup><i class=\"footnote\">ראו במיוחד אדרת, מחורבן לתקומה.</i>. מאוחר יותר כמות העיסוק בנושא דועכת, וכנראה הסיבה לכך היא ששמירת הטהרה נעשית נדירה יותר. השימוש בכלי אבן, שהוא חומרה חוץ-הלכתית, נפסק (כמעט לחלוטין), ומספר המקוואות המתגלה בחפירות יורד בהרבה, אם כי לא נעלם, ובאתרים מסוימים עדיין תופעת המקוואות רווחת מאוד (סוסיא, שכונה אחת בציפורי, ומן הסתם בעוד מקומות שטרם נחפרו).",
            "מימי הבית ומדור יבנה מצויות עדויות רבות על שמירת דיני טהרה, והדברים ידועים. מנינו יותר משלושים סיפורים על שמירת טהרה, ויש לכך עדויות גם מדברי פילון, יוספוס ומהברית החדשה. על רקע זה ברור שמדור אושא ואילך מספר המקרים יורד פלאים. אם בדור יבנה זה הנושא המרכזי של הסיפורים, הרי שמדור אושא יורד מקומה של הלכה זו, וגם דברים אלו ידועים<sup class=\"footnote-marker\">6</sup><i class=\"footnote\">על כך עמד כהן, מעשים. כדוגמה למעשים אלו הבאנו רשימה חלקית וקצרה:</i>",
            "1. \"מעשה ביוסף בן פיסקן שעלתה נומי ברגלו, ונכנס הרופא לחתכה. אמר לו כשתניח כחוט השערה הודיעני, חתכה והניח בה כחוט השערה והודיעו. וקרא לנחוניא בנו ואמר לו, נחוניא בני, עד כאן היית חייב ליטפל בי, מכאן ואילך אי אתה חייב ליטפל בי. שאמרו חכמים אין אדם מטמא על אבר מן החי אפילו מאביו. וכשבא דבר לפני חכמים אמרו על זה נאמר 'נפשי בכפי תמיד ותורתך לא שכחתי', ואומר 'יש צדיק אבד בצדקו ויש רשע מאריך ברעתו' \" (שמחות פ\"ד הט\"ו, עמ' 123).",
            "2. תוס', עדיות פ\"ג ה\"ג, עמ' 459. שם מסופר על עצמות שהתגלו באחת מלשכות המקדש, ואין שם דיון על כמות או על רוב מניין ובניין.",
            "3. \"ומעשה שהביאו קופה מלאה עצמות לבית הכנסת של טרסיים והניחוה באויר, ונכנס תודוס הרופא וכל הרופאים [עמו], ואמרו: אין כאן שדרה ממת אחד\" (בבלי, נזיר נב ע\"א).",
            "4. \"רבי אליעזר אומר מעשה בבית דגון שביהודה שמת שם מת בערב פסח, והלכו הנשים וקשרו החבל בגולל, ומשכו אותו האנשים, ונכנסו הנשים וקברו את המת, והלכו האנשים ועשו את פסחיהם בטהרה]\" (ספרי זוטא, יט טז, עמ' 313).",
            "5. \"רבי יהודה אומר משם רבי יהשע סמך להן, סוכות טהורות לאכול בהן פסחים\" (תוס', פ\"ז הט\"ז, עמ' 605).</i>. עם כל זאת, בספרות חז\"ל מצויים גם סיפורים על עיסוק בית המדרש בשאלות אלו, ועל סיפורים הלכה למעשה המשקפים לכאורה שמירה על הלכות טהרה. חכמי אושא מוסרים על סדרת מעשים, אבל אלו כנראה מעשים מן העבר, ביניהם:",
            ". \"אמר רבי יוסי מעשה בסלע בית חורין (בית חורון מצפון לירושלים) שהיו מוחזקין בו טומאה ואינן יכולין לבדקו מפני שהיה מדרון. אמר להם זקן אחד הביאו לי סדין, הביאו לו סדין ושראו במים ופרשו על גביו ונמצא מקום צדדיו לח ומקום אמצע נגוב בדקו ומצאו שם בור גדול מלא מתים\" (תוס', נידה פ\"ח ה\"ז, עמ' 650)<sup class=\"footnote-marker\">7</sup><i class=\"footnote\">מעשה זה מצטרף לעדויות על עירוב מיסטיקה בדיני טהרה, וכן הסיפור כיצד טיהר רבי שמעון בר יוחאי את טבריה (בראשית רבה, עט, עמ' 943). כמובן ייתכן שהמעשה לא נמסר במדויק ובמקור השתמשו רבי שמעון בר יוחאי ואותו זקן בשיטות שגרתיות יותר, אבל לפחות בשלב העיצוב הספרותי חדרה המיסטיקה לתחום ההלכתי.</i>.",
            "2. \"אמר רבי יוסי מעשה במערה בשיחין שהיו מוחזקין בו טומאה, בדקוה והיתה חלקה כצפורן. פעם אחת נכנסו פועלין לתוכה מפני גשמים וכשהיו מהרסין בקרדומות שבידיהן בדקו ומצאו שם מכתשת מלאה עצמות\" (תוס', נידה פ\"ח ה\"ו, עמ' 650-649).",
            "3. \"מעשה בשפחתו של מציק אחד ברמון, שהטיל נפל לבור, ובא כהן אחד והציץ לידע מה הפילה. ובא מעשה לפני חכמים, וטהרוהו מיד מפני שחולדה וברדלה גוררין אותו מיד\" (תוס', פט\"ז הי\"ג, עמ' 614)<sup class=\"footnote-marker\">8</sup><i class=\"footnote\">הברייתא מצוטטת בבבלי, פסחים ט ע\"ב; עבודה זרה מב ע\"א. לפי הסוגיה בפסחים הכוהן בא לבדוק אם הנפל הוא בן או בת, וסוגיית עבודה זרה מוסיפה את החשש שמא רוח הפילה ולא נפל בשר ודם, וכן בבבלי נידה טו ע\"ב. </i>.",
            "4. שני המעשים האחרונים יכולים היו להתרחש בדור אושא עצמו, ברם המעשה הראשון מתייחס לאזור יהודה. בדור אושא כבר לא היה יישוב יהודי ביהודה (או כמעט לא היה), לפיכך סביר שהמעשה אירע בדור יבנה או קודם לכן. ייתכן, אפוא, שכל המעשים המדוברים התרחשו ועוצבו לפני דור אושא. כמו כן: \"אמר רבי יהודה מעשה שהיו אגרות באות ממדינת הים לבני כהנים גדולים והיו בהם כסאה וכסאתים חותמות ולא החישו (חשו) להם (חכמים)\" (להלן פי\"ז מ\"ד). רבי יהודה היה בן דור אושא, אבל המעשה הוא מימי הבית. כמו כן: \"אמר רבי יהודה מעשה במקוה שבין אושה לשפרעם, ושל שפרעם היה, והיה רבי דוסא משיב עליה שני תלמידי חכמים כדי שיהיו בו המים ארבעים סאה\" (תוס', מקוואות פ\"ו ה\"ב, עמ' 658). רבי יהודה, מוסר המעשים החשוב ביותר, מספר על מעשה מדור קודם, מימי רבי דוסא, וכן מעשים רבים נוספים, כולל מעשים בתחומי הלכה אחרים.",
            "עם זאת, מספר קטן של מעשים הוא מדורות אושא ואילך. כך, למשל, מעיד רבי אלעזר הקפר על שמירת ההלכה של טומאת ארץ העמים (או מדורי גוים) בדורו (תוס', פי\"ח הי\"ח). בהלכה הקודמת באותה תוספתא מובא סיפור מעשה על התרת הכניסה לקיסריה. הציבור מקפיד, אפוא, באופן כללי על שמירת טהרה (חשש מטומאת מדורי גויים או ארץ העמים), וחכמים מתירים את הכניסה לקיסריה כחריג. היתר זה אין לו נימוק הלכתי, והוא מצטרף למגמות ההקלה. במקרה זה ברור שההקלה נובעת מסיבות חברתיות וכלכליות ולא מנימוקים משפטיים.",
            "במקביל מצויים סיפורים מדור אושא ואילך המשקפים את מורשת בית המדרש העוסק בהלכות טהרה גם בדור אושא, וגם מאוחר יותר, כגון \"אמר רבי אלעזר, כשהלכתי לארדסקוס מצאתי את רבי מאיר ואת יהודה בן פתירוש שהן יושבין ודנין בהלכה. יהודה בן פתירוש אומר רביעית דם אין הנזיר מגלח עליה, ואין חייבין עליה על טומאת מקדש וקדשיו. אמר לו רבי מאיר, תהא זו קלה מן השרץ? מה שרץ הקל נזיר מגלח עליו וחייבין על טומאת מקדש וקדשיו, רביעית דם חמורה אין דין שיהא נזיר מגלח עליה וחייבין עליה על טומאת מקדש וקדשיו? שתק יהודה בן פתירוש. נמתי לו, רבי מאיר, אל תבוז לי, בקי היה לך ביהשע בן ממל? נם לי הן, ובעל מלאכות היה. נמתי לו, בלשון הזה אמר לי משם רבי יהשע, כל טומאה מן המת שנזיר מגלח עליה חייבין על טומאת מקדש וקדשיו, וכל טומאה מן המת שאין הנזיר מגלח עליה אין חייבין עליה על טומאת מקדש וקדשיו\" (תוס', פ\"ד הי\"ד, עמ' 602-601; נזיר פ\"ה ה\"א). התנאים מתווכחים אפוא על הלכה אחת מהלכות המסכת (פ\"ב מ\"ב), והדברים מלמדים על המשך הלימוד בדור אושא.",
            "סיפורים נוספים מלמדים על המשך מסוים של מורשת בית המדרש ונביאם להלן, אך מספר העדויות הללו קטן מאוד בהשוואה לדור יבנה. כמו כן: \"אמר רבי יוסי אמר לי אונימיס אחיו של יהשע הגרסי<sup class=\"footnote-marker\">9</sup><i class=\"footnote\">בכתב יד ערפורט הלכה יג מפסיקה כאן, באמצע המשפט, ובכתב יד וינה הדברים כתובים ברצף. ברם בכתב יד וינה אין הקפדה על סימוני ההלכות, ואין ללמוד מכך דבר, אלא שכל החלוקה להלכות היא מעשה מעתיקים ולא מגוף התוספתא. אין היא אפוא מעשה ידיו ופרי יצירתו של העורך האלמוני של התוספתא. לפי המסורת רבי חייא הוא עורך התוספתא, אך זהותו של העורך אינה חשובה לדיוננו.</i>, השוחט את העורב להתלמד בה דמו מוכשר, ורבי אליעזר אומר כל דם השחיטה לעולם מוכשר. דם המת מטמא בכל שהוא, דברי רבי מאיר, ורבי יוסי אומר ברביעית. אמר רבי, נראין דברי רבי מאיר בטומאה קלה לטמא אחד ולפסול אחד, ודברי רבי יוסי בטומאה חמורה לטמא שנים ולפסול אחד\" (תוס', מכשירין פ\"ג הי\"ג-הי\"ד, עמ' 676).",
            "<b>לימוד מסכת אהלות בדורות האמוראים</b>",
            "כפי שהראה זוסמן, אמוראים לא חיברו תלמודים לסדר טהרות אבל עם זאת עסקו מעט בנושאים אלו, בבבל יותר מאשר בארץ ישראל, אף על פי שבארץ ישראל היו להלכות אלו גם משמעויות מעשיות (לחלק מהאוכלוסייה, ולעתים גם לרבים יותר). על מיעוט העיסוק בדיני טהרה בכלל תעיד הטבלה הבאה המונה את המקרים שבהם נזכרים מונחי הטהרה בתלמודים.",
            "דיון במונחי טהרה בתלמודים<sup class=\"footnote-marker\">10</sup><i class=\"footnote\">הספירה לפי מאגר פרויקט השו\"ת. המספר משתנה לפי צורות ספירה שונות, אך אין זה משנה לענייננו, שכן מטרת הטבלה היא להשוות את התהודה של מונחי הטהרה בחיבורים השונים, וכל שיטה טובה – ובלבד שתהיה עקבית. </i>",
            "<b>במסגרת דיוננו הערנו פעמים אחדות שלעתים הבבלי מביא את אחת מהלכות טהרות אך לא בנוסח שלפנינו, ומשתמע שהבבלי הכיר משנת טהרות כלשהי אך לא בנוסח שלפנינו. או שהכיר את משנתנו, ולא ראה בה נוסח מאושר<sup class=\"footnote-marker\">12</sup><i class=\"footnote\">ראו למשל פירושנו לפ\"ב מ\"א; פ\"ד מ\"ב ומ\"ג; פ\"ג מ\"א, מ\"ב, מ\"ג ומ\"ז; פי\"ב מ\"ה; פי\"ד מ\"ו (שני התלמודים לא הכירו את נוסח המשנה ועסקו בהלכה אך לא במשנתנו); פי\"ד מ\"ח; פי\"ח מ\"ד (אי הכרת המונח \"שדה בוכין\") ופט\"ו מ\"ח (אי הכרת המונח \"חצר הקבר\"), זאת אף שבדיון במשניות ממסכתות אחרות עולה שהמונח היה מוכר בבבל, וידעו שם מהם סדרי הקבורה בארץ ישראל, ועוד הרבה. תופעה זו חוזרת בכל סדר טהרות, והעיר עליה גם זוסמן בהדגישו שהמסקנה יוצאת רק מעיון מעמיק בנוסחאות, ולא מבדיקה שטחית.</i>.</b>",
            "עם כל זאת ודאי שהיה עיסוק אמוראי בהלכות טהרה, אם כמזדמן ואם כלימוד מסודר. כך, למשל, התלמוד הבבלי מתאר את המרד של תנאים נגד רבן גמליאל (בבלי, הוריות יג ע\"ב). רבי מאיר ורבי נתן מכינים מארב \"אקדמי\" לרבן גמליאל ומתכוונים לשאול אותו בהלכות עוקצין. מסתבר שהתלמוד מתאר את האווירה שהוא מכיר בבית המדרש, גם אם עצם ה\"מרד\" הוא זיכרון היסטורי<sup class=\"footnote-marker\">13</sup><i class=\"footnote\">לדעתו של גודבלאט כל התיאור הוא דמיוני ומשקף את יחסי החכמים בבבל. איננו נוקטים עמדה לגבי גוף המעשה, אבל ודאי שהפרטים עוצבו בהתאם למה שהכירו אמוראי בבל. ראו גודבלאט, מרד.</i>. לפי הסיפור אין לומדים את מסכת עוקצין, אך במסגרת הדיון הפתוח תלמיד רשאי לשאול בכל נושא שירצה, והם מתכננים לשאול אותו במשניות עוקצין<sup class=\"footnote-marker\">14</sup><i class=\"footnote\">לתיאור צורת הלימוד ראו במבוא הכללי לפירוש המשניות.</i>. אם כן ייתכן שעוקצין תילמד, אך רק דרך אגב, וחכם \"רגיל\" צפוי שלא יכיר אותה על בורייה. עדות זו מספרת על מעשה תנאי, ושיבצנו אותה בדיון כאן מטעמי זהירות שמא המעשה מעוצב כבר על רקע הנוהגים בבית המדרש האמוראי. אם כך, לפחות זו עדות על המתרחש בבית המדרש האמוראי בבבל.",
            "רב פפא מתפאר לפני אביי שהם לומדים את מסכת עוקצין ואילו רב יהודה לא למד אותה כלל (בבלי, ברכות כ ע\"א; תענית כד ע\"ב). עצם הבחירה בעוקצין כדוגמה ללימוד \"רחב\" ומקיף מעיד שעדיין הלימוד בה הוא מיוחד ונדיר, ודומה שגם רב פפא ואביי לא למדו טהרות וזרעים באופן רצוף. גם לימוד מסכת כלים, בבית המדרש האמוראי, היה מקרי ומועט, וכך אנו שומעים:",
            "יומא חד הוו מפלגי בי מדרשא: הסייף והסכין והפגיון והרומח ומגל יד ומגל קציר מאימתי מקבלין טומאה – משעת גמר מלאכתן, ומאימתי גמר מלאכתן? רבי יוחנן אמר: משיצרפם בכבשן, ריש לקיש אמר: משיצחצחן במים. אמר ליה: לסטאה בלסטיותיה ידע! אמר ליה: ומאי אהנת לי? התם רבי קרו לי, הכא רבי קרו לי. אמר ליה: אהנאי לך דאקרבינך תחת כנפי השכינה... (בבלי, בבא מציעא פד ע\"א – יום אחד נחלקו בבתי המדרש: הסייף והסכין והפגיון והרומח ומגל יד ומגל הקציר מאימתי מקבלין טומאה – משעת גמר מלאכתן, ומאימתי גמר מלאכתן? רבי יוחנן אמר: משיצרפם בכבשן, ריש לקיש אצר משיצחצחן במים. אמר לו: ליסטים בליסטיותו יודע<sup class=\"footnote-marker\">15</sup><i class=\"footnote\">רמז לריש לקיש שהיה בעברו ליסטים.</i>. אמר לו [ריש לקיש], ומה הנאה גרמת לי? שם קראו לי רבי, וכאן קוראים לי רבי. אמר לו [רבי יוחנן]: גרמתי לך הנאה שקרבתיך תחת כנפי השכינה). הסיפור הוא בבלי ומשתקפים בו יחסים מתוחים בין חכמים, מוטיב בבלי אופייני שלפי הגדרת האמוראים היה נדיר בארץ ישראל. אבל הסיפור העיקרי הוא על חכמי ארץ ישראל. יש כאן עיסוק אמוראי בהלכות כלים, אבל העיסוק מתואר כארעי: \"יום אחד היו נחלקים\". יתר על כן, נקודת המוצא של המחלוקת האמוראית אינה משנתנו. המשנה שלנו בפי\"ד מ\"א שונה וכלל אין בה העיקרון של \"משעת גמר מלאכתן\". כלומר האמוראים דנו בברייתא שנערכה בסגנון המקובל במסכת כלים, והייתה קרובה ביותר למשנתנו, אך לא במשנה עצמה.",
            "גם בארץ ישראל היו שלמדו מסכת אהלות, ושאלה ממנה נשאל רבי יוחנן על ידי \"סבא אחד\" (ירו', נזיר פ\"ז ה\"ב, נו ע\"ב). אבל בירושלמי שם (פ\"ז ה\"ג, נו ע\"ג) ובבבלי (שם נג ע\"ב) מתנהל דיון בשאלת \"בינתים מהו\", וזו משנה מפורשת באהלות פ\"ב מ\"ג, ואי הבאתה מלמדת שהמשנה לא הייתה מוכרת להם על בורייה. כמו כן: \"אבדן שאל לרבי, כמה מעלות בקודש, והוא אמר ליה ארבע, וכמה מעלות בתרומה, והוא אמר ליה שלש\" (ירו', ברכות פ\"ה ה\"א, ח ע\"ד)<sup class=\"footnote-marker\">16</sup><i class=\"footnote\">שאלה ותשובה זו הם פיתוח של מימרה תנאית. השוו ירו', חגיגה פ\"ג ה\"א, עח ע\"ד, שם מתדיינים בנושא חכמי דור אושא. ספק אם המימרה בברכות הכירה את החומר ממסכת חגיגה. </i>. אם כן עיסוק בנושאים היה, אבל היקפו היה כנראה קטן.",
            "<b>לימוד טהרות בספרות הראשונים</b>",
            "בעקבות היעדר תלמוד לסדר טהרות, ובעקבות מיעוט עיסוקם של אמוראים בנושא (גם במסכתות שבהן מופיעים דיני טהרה כבדרך אגב, כמו מסכתות שבת או חגיגה), מיעטו גם ראשונים לעסוק בנושאים אלו. כבר הרמב\"ם מתלונן על אי ידיעת ההלכה והבורות בנושא. בפירושנו לפ\"ד מ\"א הבאנו כקוריוז תשובת גאון, וברור שהגאון, עם כל ידענותו, לא הכיר את המשנה ואת הלכות טהרה, חוסר הכרה שעליה התריע הרמב\"ם<sup class=\"footnote-marker\">17</sup><i class=\"footnote\">ראו עוד פירושנו לפט\"ו מ\"ו-מ\"ז.</i>.",
            "לדעתנו מיעטו חכמים לעסוק בדיני טהרה עקב הירידה הגדולה בתפוצתה של המצווה לאחר מרד בר כוכבא. העדות העיקרית לירידה בתפוצת השמירה על המצווה היא מיעוט ההלכות התנאיות שנוצרו לאחר דור יבנה. במידה שתנאים או אמוראים עוסקים בשאלות אלו הן שאלות משניות, או חזרה על דברי תנאים קדומים יותר. העדות הארכאולוגית מקבילה, וכפי שציינו מלאחר מרד בר כוכבא פסק השימוש בכלי אבן, ומספר המקוואות ירד במידה רבה. באופן כללי, תופעה כזאת אופיינית לחברות דתיות. בכל דור נתפסים נושאים אחרים כנושאי היסוד של התקופה. בדורנו, למשל, ארץ ישראל וצניעות הפכו לביטויים הנפוצים של הדתיות. בסוף ימי בית שני הרמת המעשרות והתרומות מודגשת בכל החיבורים ובכל הזרמים, ומאוחר יותר נושא זה דועך. אין כאן שינויים דתיים אלא שינויים בהדגש, שכן קשה לשמור על מתח דתי מרבי בכל התחומים. לפיכך יכול להיות שלא צריך לחפש סיבה לירידה בחשיבות החברתית של דיני טהרה. חכמים נאבקו בכל מאודם להשרשת לימוד התורה והפצתו, ובפועל הודגשו ערכים אחרים פחות.",
            "עם זאת, ייתכן שניתן להצביע על כמה גורמים אפשריים לירידה במתח החברתי סביב הלכות טהרה:",
            "1. היעדר מי חטאת – כידוע, אחרי החורבן לא הייתה אפשרות לשחוט פרה אדומה. מאגר אפר החטאת היה בעיקרו בירושלים, ומן הסתם נפגע לפחות בחלקו. המרידות והנדודים לא הקלו על שמירתו. יש אמנם עדויות לשימוש באפר פרה אדומה עד סוף תקופת האמוראים, אבל מן הסתם כמותו קטנה<sup class=\"footnote-marker\">18</sup><i class=\"footnote\">ראו המבוא למסכת פרה.</i>. עם זאת, ההחלטה שבלי הזיית מי חטאת אין שמירה על חוקי טהרה היא החלטה של חכמים. הם היו יכולים לקבוע שהטהרה לא שלמה אבל צריך לשמור עליה במידת האפשר, ולהמתין לשעה שניתן יהא לחדש את הזיית מי החטאת (כשם שהחליטו לעשות באשר לקרבנות חובה), או לקבוע שאמנם הטמא נשאר טמא אבל אסור לו להוסיף טומאה על טומאתו (כשם שנקבע לגבי כוהנים)<sup class=\"footnote-marker\">19</sup><i class=\"footnote\">ראו פירושנו לפסחים פ\"א מ\"ו.</i>.",
            "2. בימי הבית ובדור יבנה התחולל מאבק תרבותי-חברתי עם הכוהנים על הנהגת הציבור. חלק מהפולמוס התנהל סביב חובות היתר של הכוהנים ותביעתם של חכמים (פרושים) להחיל את חובת לימוד התורה, כמו גם את חובת הטהרה, על כלל ישראל<sup class=\"footnote-marker\">20</sup><i class=\"footnote\">הספרות על כך רבה, ואנו עסקנו בכך בנספח למסכת שקלים. </i>. מאוחר יותר חוסלה הצדוקיות (בדור יבנה), הכוהנים נדחקו וחדלו מלהוות איום על ההנהגה של חכמים. בתנאים אלו הפכה ההדגשה על מצוות טהרה למיותרת. ישראלי צריך להיות טהור בבואו למקדש, ואם אין מקדש כל הצורך מתערער.",
            "3. להערכתנו קיים גורם נוסף. הלכות טהרה רבו והסתבכו. ההלכות הראשונות נקבעו לכל המאוחר במאה השנייה לפני הספירה, ומאז התפתח המבנה המשפטי ונוספו כללים וכללי משנה. ריבוי ההלכות וריבוי המחלוקות עשוי היה לגרום למצב של בלבול ואי-בהירות. ירא שמים פשוט כבר לא מצא את ידיו ורגליו, וכך נדחקו ונשכחו איסורי הטהרה הקלים ושמירת הטהרה נשחקה.",
            "כל אלו הן השערות והצעות, ואין להן הוכחה במקורות.",
            "<b>השפה ההלכתית של הלכות טהרה</b>",
            "באופן כללי, הלכות טהרה בכלל וטומאת המת בפרט זכו לפיתוח משפטי מפורט. עם זאת, נותרו גם עדויות לכך שתהליך הפיתוח נקטע. כך, למשל, הערנו בפירושנו לפ\"ג מ\"א שמצב ההלכה דומה במידת מה למה שמצינו במסכת כלאים (בעיקר בפרק ג שם). כל חכם עסק באבחנות משלו, ולא נעשה ניסיון לאחד את האבחנות ולקבוע מהן האבחנות החשובות והקובעות את ההלכה. הסברנו זאת שהמשנה שבידינו משקפת שלב של עריכה ראשונית, עוד בטרם נקבעו הפרמטרים ההלכתיים, ובעקבותיהם גם הפרמטרים לעיצוב הספרותי של ההלכות.",
            "תופעה נוספת היא היעדר \"שפה הלכתית\" אחידה. כך, למשל, בפרק ט יש שני ביטויים שמשמעותם (לפי פירושנו) זהה: \"כנגדו עד לרקיע\" ו\"טומאה בוקעת\". כמו כן, בפ\"ה מ\"ו למשל לא נאמר מה הדין אם הטומאה נמצאת בדות הסגור. שאלות מעין אלו נידונות בפרק ו (מ\"ה ומ\"ז), והיעדר הדיון על כך במשנת פרק ה נובע מהיעדר שפה הלכתית אחידה. תופעה כזאת מצאנו גם בפ\"ג מ\"ה ומ\"ו. גם המשנה בפ\"ח מ\"א משתמשת בצמד המונחים \"מביא\" ו\"חוצץ\", והמשנה לעיל (פ\"ו מ\"א) השתמשה במונחים \"נעשים אהלים לטמא אבל לא לטהר\"; \"מביא\" הוא \"לטמא\", ו\"חוצץ\" הוא \"לטהר\". אלו עריכות שונות, ועדות נוספת להיעדר שפה הלכתית אחידה. כך גם בפי\"ד מ\"ו; פ\"ו מ\"ה; פ\"ז מ\"א; פ\"ח מ\"א (שפה שונה בעריכה שונה של אותן הלכות); פי\"ד מ\"א כנגד פ\"ח מ\"ב, ועוד.",
            "<b>התוספתא למסכת אהלות</b>",
            "בדרך כלל התוספתא היא פירוש והשלמה למשנה. בדרך כלל היא שלב לימוד מאוחר למשנה (רובד ספרותי מאוחר), אך כפי שהראה פרידמן<sup class=\"footnote-marker\">21</sup><i class=\"footnote\">פרידמן, מקבילות; פרידמן, משנה ותוספתא; פרידמן, תוספתא; פרידמן, תוספתא עתיקה; פרידמן, תוספתא עתיקתא.</i> לעתים ההפך הוא הנכון והמשנה מאוחרת לתוספתא. לעתים קרובות שני המקורות הם מאותו זמן אלא שהתוספתא מפרטת דעות נוספות, מוסיפה סיפור ומשלימה את המשנה. במסכת אהלות זיהינו תופעה מיוחדת. המשנה מגדירה את ההלכה במונחים כלליים והתוספתא מוסיפה את המונחים המשפטיים ואת השיעור של האיסור או ההיתר. לעתים המשנה מביאה מקרה אחד, והתוספתא מוסיפה את המקרים הבאים במגמה ליצור רשימה מלאה אף על פי שהיא בלתי רֵאלית. לדוגמה:",
            "התוספתא משלימה את הפרט החסר ואת הנימוק, וחוץ מזה היא חוזרת על המשנה כמות שהיא. על תופעה דומה עמדנו בסדרת משניות. דוגמה נוספת:",
            "בתוספתא נוסף דיון על נפתחה כמוציא זיתים וכן על הבדל בין תרומה לחטאת, וכאילו התוספתא רוצה להשלים את כל הפרטים האפשריים. בנוסף לכך התוספתא משלימה את ההלכה הקדומה, ותופעה זו רגילה בתוספתא. כן הצענו במשניות נוספות (פ\"ו מ\"א; פ\"ה מ\"ב-מ\"ג; פ\"ו מ\"ו; פי\"ב מ\"ה ועוד הרבה<sup class=\"footnote-marker\">22</sup><i class=\"footnote\">כן מוסיפה התוספתא את האבחנות המשפטיות \"פותח טפח\", \"עובי המרדע\" (פ\"ו מ\"א; פ\"ו מ\"ב), וכן בפירושנו לפ\"י מ\"ו-מ\"ז, פי\"ב מ\"ד ומ\"ט, וראו עוד התלבטותנו להלן פי\"ד מ\"ג.</i>). לעתים התוספתא מלאכותית, כגון פי\"ב ה\"ו, וראו פירושנו לפי\"א מ\"ט. לעתים התוספתא באה לתרץ קשיים במשנה<sup class=\"footnote-marker\">23</sup><i class=\"footnote\">ראו פירושנו לפ\"ג מ\"ז, פ\"ד מ\"ב, פ\"ה מ\"ג, פי\"ב מ\"א; תוס', פי\"ב ה\"ד למשנה בפי\"א מ\"ח, פי\"ד מ\"ה.</i>, ועוד.",
            "השאלה היא האם התוספתא השלימה את המשנה, בבחינת השלמת הלוגיקה המשפטית התאורטית, או שמא התוספתא היא המקור השלם שממנו ליקט עורך המשנה קטע, לעתים מנותק מהקשרו (כגון פי\"ב מ\"ט). במקרה האחרון (פי\"ד מ\"ה) ברור שהתוספתא משלימה את המשנה, שהרי התוספתא כשלעצמה לקויה וחסר בה דינם של התנורים.",
            "תופעות דומות מצאנו במסכתות אחרות, אבל שם הן נדירות<sup class=\"footnote-marker\">24</sup><i class=\"footnote\">כגון פאה פ\"א מ\"א ומ\"ב; פ\"ג מ\"ז, וכן למשל התוספתא באהלות פי\"ד ה\"ז, עמ' 611, הבאה אולי לתרץ את סתירת המשניות באהלות פי\"ד מ\"א ומ\"ב. ראו גם להלן פ\"ג מ\"ז ופירושנו לה.</i>.",
            "בפירושנו לפט\"ו מ\"ב ומ\"ח הצענו שהמשניות שורשרו לפי ההקשר בתוספתא, ולא הצלחנו להכריע האם לפני עורך המשנה כבר עמדה התוספתא והוא ערך את הפרק בהשראתה, או שמא התוספתא הוסיפה במודע, ובצורה מלאכותית, חוליית קישור בין חלקי המשנה.",
            "<b>המגמות ההלכתיות<i></i></b>",
            "את הבסיס העיקרי להלכות טומאת אוהל למדו חכמים מהתורה. גם אנו, שבדרך כלל ממעטים בערכה של הדרשה כבסיס ליצירת ההלכה, מוכרחים להודות שהלכות טומאה הן בבחינת \"...הטהרות, והטמאות, והעריות, ומוסף עליהן ערכין, וחרמין, והקדשות, ומעשר שני: מקרא מרובה, מדרש והלכות מרובות, ויש להן על מי שיסמוכו. אבה יוסה בן חנן אומר: אילו שמנה מקצעות של תורה גופי הלכות\" (תוס', עירובין פ\"ח הכ\"ד; חגיגה פ\"א ה\"ט). עם זאת, במחקר נטושים ויכוחים רבים על חלקם של הפסוקים בקביעת הפרטים השונים. חנה הרינגטון, למשל, קובעת שלמעשה רצו חכמים (והצליחו) פשוט לפרש את התורה. לעומתה ורד נועם מצביעה על מגמה הפוכה שלפיה ההלכה הקומראנית ניסתה לשמר את הפסוקים עצמם כמות שהם וחז\"ל הטעינו אותם פסוקים במסקנות מרחיקות לכת<sup class=\"footnote-marker\">25</sup><i class=\"footnote\">הרינגטון, טהרת חולין; נעם, טהרה.</i>. למעשה קשה להסביר את הוויכוח ללא הערכות כמותיות. מה שפלוני (או פלונית) קורא \"השפעה מרובה\" עשוי מישהו אחר לכנות \"השפעה מועטת\", וברור ששני המרכיבים קבעו והשפיעו.",
            "אנו יכולים להוסיף לוויכוח זה רק תרומה קטנה. אין ספק שחז\"ל מציגים רבות מהלכות טהרה כתוצאה ישירה של הכתובים (בדרך הדרשה). רושם זה אינו חייב להיות רֵאלי, אלא הוא חלק מדרכי ההסברה של חז\"ל ואנו מפקפקים, באופן שיטתי, בכך שהדרשות יצרו את ההלכה. מבחינה ספרותית ניכר ההבדל בין הקורפוס התנאי לבין פסוקי המקרא. המסכתות אינן מסודרות לפי פרקי המקרא. פרק טומאת נבלות שבתורה אינו בא לידי ביטוי בספרות חז\"ל<sup class=\"footnote-marker\">26</sup><i class=\"footnote\">מסכת עוקצין מתרכזת בטומאת אוכלין, אך רק בכמה היבטים ולא בנושא הכשרות. </i>. רק טומאת אוכלים, הנזכרת בפרק זה, נדונה בספרות חז\"ל. גם הפסוקים העוסקים בטומאה של הלוחמים נגד מדין אינם באים לידי ביטוי בספרות חז\"ל. מכאן משתמע שלפחות ברמת הסידור הספרותי חז\"ל מנתקים את שיטת החלוקה שלהם מזו המקראית.",
            "<b>הלכות טומאת המת ותולדותיהן</b>",
            "<b>העדויות הראשונות לתורה שבעל פה בנושא</b>",
            "אנו רוצים להציג לפני הקוראים היפותזה שמטרתה כפולה: האחת להציג את הלכות טומאת המת, והאחרת להציע כיצד התפתחו הלכות אלו. נקודת המוצא שלנו היא שהלכות טומאת המת, כמו יתר תחומי ההלכה, התפתחו. פסוקי התורה נלמדו והובנו, בדרך שהובנו, ולאחר מכן התפתחו הלכות נוספות. מי שמאמין שכל ההלכות נמסרו למשה מסיני אינו מחפש הסברים, לא היסטוריים (תולדות ההלכות), לא משפטיים ולא חברתיים. אנו מהלכים בדרך שונה שאותה הצגנו במבוא למשנה. בבסיס עומדים דברי תורה, לאחר מכן נלמדו ההלכות בקפדנות ונבנה מערך הלכתי משוכלל. בשלב ראשון נאלצו יראי שמים ושומרי המצוות להכריע במקרי הספק, ונקבעה (ברחוב) סדרת תקדימים שהוכרעה בעיקרה מתוך אינטואיציה. בשלב שני נוצרו בבית המדרש כללים מלאים או חלקיים שרובם הם סיכום של אוסף התקדימים הקיים. בשלב שלישי החלו הכללים להילמד ומתוכם הוצאו מסקנות נוספות. בשלב זה אחד הגורמים המכריעים הוא המיסוד המשפטי, כלומר הרצון להכיל את הכלל על מרב המקרים, להכריע בספקות לפי הכללים וכדומה. בכל השלבים ליוו את הדיונים ההלכתיים שיקולים חברתיים שבדרך כלל אינם ידועים לנו, משום שלא נשנו במפורש. לעתים יש להם רמזים (כגון בפ\"ה מ\"ג), ולעתים אנו מרשים לעצמנו לשערם. חז\"ל עצמם העדיפו להעניק נימוקים מתחום המדרש או מתחום המשפט, תוך ניסיון להציג את המבנה ההלכתי כמושפע רק משלושה נימוקים (מסורת, מדרש ומשפט). אנו מוסיפים את המצב החברתי ואת המיסוד המשפטי כגורמים נוספים. בתחום טומאה וטהרה לדעתנו קיים גורם נוסף שאותו מציעים אנשי מדעי החברה מניסיונם הבין-דתי, והוא גורם חרדת הטומאה; כדברי מרי דוגלס – טומאה היא סכנה.",
            "אנו נציע שחזור שבתוכו משולבות העדויות הידועות לנו, והחללים מושלמים בעזרת השערות סבירות. שכן לעתים קרובות לא רק שלא נשמרו עדויות לתהליך ולנימוקיו, אלא להפך, נעשה מאמץ להסתיר חלק מהמניעים, ובעיקר הנימוק האחרון.",
            "אנו הצענו תהליך זה במבוא הכללי לפירוש המשניות, וכבר אז עמדו לנגד עינינו דיני טומאה כדגם מייצג. בשלב זה ברצוננו להציג את השחזור הלכה למעשה על ראיותיו ועל השערותיו.",
            "בשלב ראשון עמדו לפני הציבור פסוקי המקרא. איננו יודעים כיצד פורשו, וקיים נתק בין דברי התורה לבין ראשית הגילויים שלהם בספרות ההלכה. אנו מכנים שלב זה \"השלב התת-קרקעי\". מבחינה מדעית הוא בלתי ניתן לתיארוך, ומבחינה זו הוא סובל כל פרשנות שהיא. מבחינה מדעית הטענה שכל השלב ה\"תת-קרקעי\" הוא \"הלכה למשה מסיני\" (במובנו ההיסטורי של המונח) זהה בתוקפה לטענה המנוגדת שהוא נוצר רק בזמן הוויכוח הכיתתי, בשלהי ימי הבית השני. כל היפותזה אפשרית. אמנם פרשנים ורבני הדורות שעסקו בשאלת היווצרותה של תורה שבעל פה ובהגנה על קדמותה (כנגד מתקפות מבחוץ ומבפנים) השקיעו מאמץ בניסיון להוכיח שההלכות המכונות \"הלכה למשה מסיני\" ניתנו בעת מתן תורה עצמה. חוקרים אחרים ניסו להפריך תיארוך קדום זה, אך אין בידינו מידע המאפשר להתקרב לפתרון שאלת הזמן. עוד נוסיף כיהודים שומרי מצוות שלדעתנו אין לשאלה גם חשיבות תאולוגית. מי שמאמין שחז\"ל הם בעלי הלגיטימציה (המונופול) על שימור, שלשול והעברת המסורת הקדומה, מסכים שהם גם בעלי הזכות לחדש הלכות משיקול דעתם. עבורו ההלכות מחייבות ללא קשר לזמן היווצרותן. לעומת זאת מי שאינו מקבל את סמכות חכמים כופר בכישוריהם ובזכותם לשני הדברים, וממילא גם בשבילו השאלה היא היסטורית בלבד. ההבדל הדתי היחיד הוא שאם אלו דברי ה' איננו חייבים למצוא להם הסבר, ואם הם פרי החלטות של חכמים, שהם בני אנוש, הרי שמן הסתם יש להם הסבר אנושי, או היה להם הסבר שהתאים לעולמם של המחוקקים בעבר. כמובן גם במצב זה בהחלט ייתכן שהנימוק תְלוי זמן ומקום ובלתי ברור לנו היום.",
            "יחסית לתחומי הלכה אחרים ניתן להניח שהלכות טומאה בכלל, וטומאת המת בפרט, הם קדומים יחסית. ריבוי המקוואות מימי החשמונאים וההלכה של רבי יוסי בן צרדה (להלן) מאפשרים לנו לתארך את ראשיתו הגלויה של התהליך, ולהלן ננסה להפיק מעדויות אלו את המרב.",
            "הפיתוח הראשון של תורה שבעל פה מופיע בספרות הנביאים, בנבואות של חגי: \"כה אמר ה' צבאות שאל נא את הכהנים תורה לאמר: הן ישא איש בשר קדש בכנף בגדו ונגע בכנפו אל הלחם ואל הנזיד ואל היין ואל שמן ואל כל מאכל היקדש ויענו הכהנים ויאמרו לא: ויאמר חגי אם יגע טמא נפש בכל אלה היטמא ויענו הכהנים ויאמרו יטמא\" (ב יא-יג). פרטי השאלה אינם ברורים, ובתלמוד יש מחלוקת האם התשובה של הכוהנים נכונה או לא (ירו', סוטה פ\"ה ה\"ב, כ ע\"ב; בבלי, פסחים יז ע\"א). אבל די ברור שהנביא מדבר על טמא נפש שהוא מה שחז\"ל מכנים \"אב הטומאה\" שטמא שבעת ימים, ומגעו מטמא את הלחם, ואם הוא או מישהו שטמא עוד פחות ממנו (\"איש\") נושא אוכל טהור לקודש בלא נגיעה (בכנף הבגד) אין הוא מטמא את האוכל. נמצאנו למדים שהנביא והציבור הכוהני מכירים כבר בראשית ימי בית שני את שרשרת הטומאות. עדיין איננו שומעים את הניסוחים \"אב טומאה\", \"ולד טומאה\", \"מגע\" ו\"משא\", אבל ההלכות עצמן נמצאות. בתורה עצמה מופיעה שרשרת טומאה חלקית. המת מטמא באוהל ובנגיעה טומאה של שבעה, אבל גם \"וכל אשר יגע בו הטמא יטמא והנפש הנגעת תטמא עד הערב\" (במדבר יט כב). דא עקא שפסוק זה אינו מדבר על טמא מת וניתן היה לצמצמו לנוגע באפר פרה, כשם שאת הפסוק בויקרא ה ב ניתן היה לצמצם לטומאת נבלה. נועם<sup class=\"footnote-marker\">27</sup><i class=\"footnote\">נעם, מהפיכה, עמ' 264 ואילך.</i> רואה בשרשרת המגע חידוש (המצאה) של פרושים, אולי בהשראת טומאת הנבלה<sup class=\"footnote-marker\">28</sup><i class=\"footnote\">נעם, שם, עמ' 135.</i>, אבל הפסוק בחגי מוכיח שההלכה עצמה קדמה להיווצרות הפְרושים. יתר על כן, דברי הנביא כבר מבטאים תפיסה של שרשרת מגע יורדת, כאשר בחלקה הנמוך יש נשיאה ללא נגיעה.",
            "ההלכות הקדומות במסגרת ספרות חז\"ל מיוחסות ליוסי בן יועזר איש צרידה. מיוחסות לו שלוש הלכות: \"העיד רבי יוסי בן יועזר איש צרידה על איל קמצא דכן, ועל משקה בית מטבחייא דאינון דכיין, ודיקרב במיתא מסתאב, וקרו ליה יוסי שריא\" (עדויות פ\"ח מ\"ד – על איל קמצא שהוא טהור, על משקי בית המטבחיים שהם טהורים, והנוגע במת יטמא, וקרו לו יוסי המתיר). נעם סוקרת את תולדות המחקר ומראה סדרה ארוכה של פירושים למימרות אלו. לדעתנו הדברים פשוטים ויש לקרוא את דברי יוסי בן יועזר כמות שהם, ללא ההלכה המאוחרת. משקי המזבח הם דם ודם מטמא, זו הלכה על-כיתתית ידועה, ויוסי בן יועזר חידש שהמשקים של המזבח אינם מטמאים. חידוש זה התקבל לדורות בהיותו מחויב המציאות אף שאינו נאמר במפורש, שהרי רצפת המזבח הייתה מכוסה דם, וממילא כל הכוהנים היו טמאים (תוס', פסחים פ\"ד הי\"ב ומקבילות). זו דוגמה ראשונה, מבחינה כרונולוגית, להתפשרות עם צורכי המציאות. ההלכה השנייה היא שרק הנוגע במת נטמא, ולא שרשרת הטומאה שעליה דיברנו לעיל. גם כאן בספרות המחקר ובפרשנות המסורתית הוצעו הצעות רבות וחריפות להסבר ההלכה הקדומה המובאת במשנה<sup class=\"footnote-marker\">29</sup><i class=\"footnote\">נעם, מהפיכה, עמ' 168-155.</i>. לדעתנו ההתחבטות נבעה מכך שפרשנים התקשו לקבל את הדברים כפשוטם. יוסי בן יועזר פשוט מסתפק בדין תורה. רק הנוגע במת טמא ולא הנוגע באבר מן החי, בדם, או הנוגע במי שנגע במת וכו'. כל פרט מהרשומים כאן הוצע, אבל לפי פשוטם של דברים יוסי בן יועזר מתנגד לכל ההחמרות הללו. נמצאנו למדים שכל החידושים הללו אכן חודשו בימי החשמונאים, ובימי יוסי בן יועזר היו נתונים בוויכוח. התיאור של רבי יוסי כמתיר מלמד שבבית המדרש כבר שררה המגמה המחמירה, אבל בהחלט ייתכן שביטוי זה מאוחר לימי הוויכוח ההלכתי עצמו.",
            "גילוים של מאות המקוואות מעיד שבימי החשמונאים נהגה ההלכה שטהרה היא רק במקווה של מים בלתי שאובים בכמות שאיננה ידועה (כמעט כל המקוואות מכילים יותר מ-40 סאה שקבעו חז\"ל). מאידך גיסא, בנספח למסכת עמדנו על השיטה הקדומה יותר שלפיה הטהרה הייתה בהתזה. כפי שאמרנו, בספר יהודית ובאיגרת אריסטיאס נרמזת טהרה בטבילה.",
            "השלב הכרונולוגי הבא הידוע לנו הוא מחלוקות בית שמאי ובית הלל, וניתן לראות שעצם הלכות טהרה, על המבנה המשפטי שלהן, כבר מוכרות, וחלקים מכך נראה להלן. מכל מקום, העובדה שכבר בראשית ממלכת החשמונאים נפוצה הייתה השמירה על טומאת המת מחייבת שלפחות חלק מההלכות כבר נוסדו בתקופה זו. מכיוון שהעיסוק בהלכות טומאה בכלל, ובטומאת מת בפרט, הוזנח בדורות אושא ובתקופת האמוראים הרי שכל הפיתוח ההלכתי המוכר, בין זה המתוארך בזכות דובריו ובין החלקים הבלתי מתוארכים, נוסד ברובו עוד בימי הבית.",
            "<b>תיאור הלכות טומאת המת</b>",
            "בתורה עצמה אין הסבר למהות הטומאה. מבחינה הלכתית היא מושג מופשט. ההלכה קובעת היכן היא מצויה והיכן איננה. בעיני פוסקי הלכה משפטיים הטומאה איננה מהות ממשית אלא מושג משפטי, אבל כבר נועם עמדה על כך שבהלכה הקדומה מבצבצת גם התפיסה שהטומאה היא חפץ ממשי שחלים עליו חוקים שהם מעין פיזיקה מיוחדת של טומאה. עם זאת, אין הסבר כיצד נמוגה הטומאה. היא יוצאת מהבית לחלל, אך לעתים היא מטמאת מעל הבית ומתחתיו במוצק או בחלל (להלן), ואם היא יוצאת מהבית לצדדים היא נמוגה. אין אלו חוקים פיזיקליים רגילים, כפי שנָראה להלן.",
            "<u>הגדרת המת</u>",
            "בדרכם המשפטית נדרשו חכמים להגדיר מהו מת וקבעו שמת הוא רק מי שמת לחלוטין (פ\"א מ\"ו). במסגרת זו עסקו גם בנפל שמותו התברר רק לאחר פליטתו מבטן אמו, אך מן הסתם היה מת כבר קודם.",
            "<u><b>הגדרת הבית</b>",
            "<u>א. הבית</u>",
            "האוהל המקראי הוא ה\"בית\" של חכמים. אחת השאלות הנדונות במסכת היא מה נכלל בבית ומה דינם של מחיצות, קירות, חפצים בפתח (פ\"ד, פ\"ו מ\"ג ואילך ועוד), חפצים היוצאים מקו הבית: תנור (פ\"ה מ\"א), ארובה (שם מ\"ב), זיז (פ\"ח מ\"ב; פי\"ב מ\"ג; פי\"ד מ\"א) וכיוצא באלו.",
            "טומאת המת מתחילה בבית או בשדה, ובשני המקרים היא מתחילה בכך שהתגלה בשטח מת. המת מטמא את כל אשר בבית. התורה משתמשת במונח \"אהל\" וחז\"ל שימרו את המונח המקראי, ובאותו זמן גם השתמשו במונח \"בית\". גם כתות קומראן וגם חז\"ל הסיקו בפשטות שאוהל הוא לאו דווקא אוהל, אלא כל מבנה. העיסוק של חז\"ל התחלק לכמה חלקים:",
            "הם הגדירו כבית כל מבנה שיש לו קירוי. כמו כל מונח אחר גם את הקירוי הם ראו צורך להגדיר מבחינה כמותית. המשנה קובעת את עובי המרדע כגודל מינימלי. בדיוננו למשנה ראינו שגודל זה היה הגודל של ה\"גג\" במקרה מסוים, ובית שמאי סברו שגם גודל כזה מספיק, ורבי עקיבא הציע נוסחת פשרה כך שתישמר דעת בית שמאי ויישמר גם השיעור של עובי המרדע (פט\"ז מ\"א). ההחלטה נפלה במסגרת דיוני \"בו ביום\" באמצע דור יבנה, ואנו ראינו בכך דוגמה או מודל להלכה אופיינית. התקדים נוצר אי שם, ובבית המדרש מתדיינים על משמעותו וחלותו. עובי המרדע הוא מקל שעוביו שתי אצבעות, וקשה לתאר מקל מאהיל באורך משמעותי שהוא בקוטר קטן יותר (תוס', בבא מציעא כלים פ\"ו הי\"ב). נמצאנו למדים שאף על פי ש\"נציג\" בית שמאי (רבי טרפון) מתרעם על ההחלטה, הרי בעצם התקבלה שיטתם הכללית של בית שמאי או של שמאי עצמו שטומאה היא בכלשהו<sup class=\"footnote-marker\">30</sup><i class=\"footnote\">שיעור זה נאמר לגבי שיעור עצם, וראו להלן.</i>. אין במקורות דיונים על אורך מינימלי של גג כזה. הלכה למעשה נזכרים גגות באורך מינימלי כגון זיז, עין תנור או פרח העמוד (טיפוס הכותרת המכונה כיום \"קורינתית\").",
            "מכיוון שנקבע שגג הוא כל כיסוי נוצרה סדרת החלטות באשר למת (או חלק ממנו – להלן) המצוי מתחת לכלי (פ\"ה מ\"ו), או לבליטה בקיר (פי\"ב מ\"ג ועוד הרבה), וברור שהאורך של הגג הוא בכלשהו. עם זאת, עדיין נשמר העיקרון המשפטי שיש כאן גוף מאהיל. לעומת זאת הם דרשו שאוהל יהיה חזק דיו, וקבעו שיעורים לכושר הנשיאה שלו.",
            "צעד נוסף צעדו חז\"ל כאשר קבעו שגם אוהל זז וגם עוף מעופף הם בבחינת גג. המשמעות היא שמי שעומד בצד המת צריך תמיד לחשוד שמא עבר עוף מקרי. החלטה כזאת כבר חורגת מניתוח משפטי של הגדרת הגג, היא מבטאת מרכיב אחר והוא מרכיב חרדת המת שעליו עמדנו בפירושנו למשנה ולהלן.",
            "בהתאם לאותה שיטה מדרשית נדרשו חכמים לקבוע מה המינימום של אוהל, מה מידותיו ומה גובהו. הם קבעו כמתבקש גובה ושטח קטנים (טפח, פותח טפח [פותי טפח]) כגובה מינימלי. למעשה הקביעה שרוחב הגג יכול להיות מינימלי, אבל השטח והגובה צריכים להיות פותח טפח, סותרים זה את זה, שכן ברוחב מרדע אין טפח על טפח. שטח מינימלי סותר, בדרך כלל, גם את הדרישה לחוזק סביר. אך ספק אם כל הסתירות הללו הגיעו, אי פעם, לעולם המעשה.",
            "אמנם הלכות ה\"אהל\" המקראי הוסבו אל הבית של ימי חכמים, אך במשנה השתמר גם דיון בחלקי האוהל, ביריעות המשופעות, בחלק הסרוח על גבי הקרקע וחלקים אחרים (פ\"ו מ\"ב). בתחום זה הגדרת הבית (האוהל) אינה דומה להגדרתו לצורך מזוזה, נגעים או סוכה. כך, למשל, בית עגול אינו נחשב לבית לעניין נגעים (נגעים פי\"ב מ\"א; בבלי, נזיר נח ע\"א), אך לעניין טהרה הוא אוהל לכל דבר. לדעתנו יש כאן היעדר אחידות הנובע מכך שלעניין טהרה גג הוא באורך כלשהו<sup class=\"footnote-marker\">31</sup><i class=\"footnote\">ראו להלן.</i>. היעדר האחידות מעיד אולי על כך שההגדרות לעניין טהרה קדומות וכשנקבעו טרם היו קיימות ההגדרות של בית בנושאים האחרים, או להפך.",
            "<u>ב. נתיב הטומאה</u>",
            "השאלה להיכן נעלמת הטומאה היא טבעית ומתבקשת בכל דיון רגשי או עממי. התשובה ההלכתית היא משפטית ומורכבת.",
            "1. אם אין גג, או שהאוהל קטן מדי (אין אוהל הלכתי), הטומאה בוקעת כלפי מעלה ומטה בצורה אנכית. גם אם מונח על הטומאה חפץ כבד (עמוד אבן)<sup class=\"footnote-marker\">32</sup><i class=\"footnote\">המינוח בתוספתא \"רוצצת\" (פ\"ה ה\"ה). מונח זה איננו במשנה.</i> \"טומאה בוקעת ועולה בוקעת ויורדת\" (להלן פ\"ו מ\"ו, פ\"ז מ\"א; תוס', פ\"ה ה\"ה, עמ' 602, ועוד).",
            "2. אם יש לבית (אוהל) פתח הטומאה יוצאת דרך הפתח לחלל ונמוגה. אם בדרכה גגות נוספים הרי שהטומאה מטמאת מעברים אלו בטומאת אוהל.",
            "3. אם יש לחדר שהמת מצוי בו יותר מפתח אחד או סדרת חלונות, הטומאה מטמאת באותו פתח שבו היא עתידה לצאת. במקרה שאין לחדר פתח מובהק הרי שהבחירה באיזה פתח תצא הטומאה מתבררת רק בדיעבד, לאחר שהגופה תצא. כאשר הגופה תצא דרך אחד החדרים כל מה שיש בחדר המעבר טמא, גם אם לא היה רגע נתון שהמת והחפץ היו תחת אותו אוהל.",
            "4. הטומאה יוצאת מהצר לרחב אך לא נכנסת, \"דרך הטומאה לצאת ואין דרכה להכנס\". כלל זה נקבע בפ\"ג מ\"ז<sup class=\"footnote-marker\">33</sup><i class=\"footnote\">נוסח זה איננו בכתב יד קופמן ומופיע בכמה מעדי הנוסח, ראו פירושנו למשנה, מכל מקום המשפט (הכלל) מופיע בעוד משניות לפי כל עדי הנוסח.</i> אך איננו אחיד, ולעתים אין נעשה בו שימוש. הסברנו את המדיניות הבלתי אחידה בעיקר בחרדת הטומאה (להלן).",
            "לפי הכלל הראשון אין הטומאה מטמאת לצדדים, אבל בכל זאת ניכר שההלכה הקדומה הכירה באפשרות שיש לעתים שהטומאה יוצאת הצדה (פ\"ו מ\"ח, וראו פירושנו לה). לתפיסה זאת ראיות קדומות (בית שמאי ובית הלל), ודברי רבי יהושע המספרים על בניית סוכות שעונות על קברים, בניגוד לדעת החולקים על כך (פ\"ז מ\"א). את המגמה הסברנו בטיעון של חרדת הטומאה, טיעון שבו נרחיב להלן. בקיעת הטומאה כלפי מעלה היא מעשית. למעלה מצויה העלייה שלעתים נטמאת (אם יש מעבר בין העלייה לחדר שבו המת – פ\"ה מ\"ב ולמעשה כל הפרק, פ\"ז מ\"ב ועוד). בקיעתה כלפי מטה מעשית במקום שיש בבית מרתף (להלן פ\"ה מ\"ו; כלים פ\"ז מ\"א, פ\"ה מ\"ו, ועוד). ברם הלכה זו יצרה גם מצבים מוגזמים הרבה יותר, כגון מקרה שבו הטומאה מצויה אי שם במעמקי האדמה, כלומר שיש בה ספק טומאה (טומאת התהום), או שעוף עבר עם חתיכת בשר בפיו מעל אדם (תוס', פי\"א ה\"ח). ההלכה שיש לחשוש לבקיעת הטומאה כלפי מטה או מעלה היא הרחבה הלכתית המבטאת את התפיסה של אחידות משפטית. אך רמת החשש, המופרזת בעליל, הוסברה על ידינו בחרדת הטומאה (להלן).",
            "כל העיסוק בנושא בקיעת הטומאה למרחק בלתי מוגבל איננו בתורה עצמה. בקיעת הטומאה כלפי מעלה מובנת, בעיקר מתוך הבנת הטומאה כדבר ממשי. באוהל הטומאה בוקעת כלפי מעלה, נתקלת בגג האוהל (הבית) ומתפשטת. אם אכן הטומאה נעה צריך להגדיר להיכן היא נעה. העיסוק בנושא מובן אפוא על רקע תפיסת הטומאה כמהות גשמית למחצה (לעיל). אמנם כל ההגדרות הללו אינן בתורה, אך עצם העיסוק בהן מובן. עם זאת, הכללים בדבר נתיב הטומאה אינם בתורה. מהתורה ניתן להבין רק את טומאת האוהל. יתר על כן, כללי ה\"פיזיקה\" של נתיב הטומאה אינם מהתורה, ואף לא נדרשו ממנה בדרשות רחוקות. בתורה יש רק עיסוק בנוגע בקבר (במדבר יט טז). לא ברור באיזה קבר מדובר בתורה, אבל לפי פשוטם של דברים אין התפיסה משתלבת בהלכה של חז\"ל, שכן לפי חכמים קירות הקבר אינם נטמאים משום שהם מחוברים לקרקע (להלן), וכאמור גם לפי רוב ההלכות צדי הקבר טהורים. השאלה כיצד להסביר את הפסוק אינה נידונת במפורש, אבל הבנת הפסוק נרמזת. בספרי מוסבר הפסוק בכך שהקבר סתום והנוגע נגע מעל הקבר, וטומאה בוקעת ועולה שכן אין לה פתח. המדרש מדבר אפוא בקבר שוחה, צורת קבורה שהתפשטה בארץ רק לאחר חורבן בית שני, ולפיכך ספק אם לכך התכוונו התנאים בימי הבית (שהכירו רק צורות קבורה אחרות). הפתרון של המשנה שונה. כנראה היא הבינה שהנוגע הוא הגולל הסותם את מערת הקבורה (פ\"ב מ\"ד)<sup class=\"footnote-marker\">34</sup><i class=\"footnote\">ובספרי זוטא: \"לרבות את הגולל והדופק\" (יט טז, עמ' 311).</i>. הגולל מצוי בפתח, דרך הפתח תעבור הטומאה ולכן חלק זה מטמא ביתר שאת. עדיין אין ההלכה כאן עקבית ואחידה משפטית. הגולל הרי עשוי בדרך כלל מאבן, ואבן אמורה שלא לקבל טומאה<sup class=\"footnote-marker\">35</sup><i class=\"footnote\">אם כי נזכר גם מקרה חריג של קורה שעשאה גולל לקבר, ראו פט\"ז מ\"ח.</i>. יתר על כן, כאשר הגולל ייפתח ויתהווה הפתח לא יהיה כבר הגולל בפתח עצמו, וצריך היה להיות טהור. ההלכה בגולל איננה לכידה עם יתר ההלכות, והיא אולי נובעת או מהתפיסה בדבר צדדי הקבר, או בהשראת הפסוק המקראי, או בהשראת ההלכה הקדומה בנושא.",
            "אגב נושא זה באו חכמים לדיון בהגדרת הפתח. פתח רגיל הוא ודאי פתח (בניגוד להגדרות לצורך דיני מזוזה (בבלי, מנחות לג ע\"ב). אבל את החלון צריך היה להגדיר, ובכך עוסקת המשנה (פי\"ג מ\"א ואילך). בדיוננו בהלכה זו עמדנו על התפתחות שיטות הכימות השונות.",
            "<u>ג. חיבור לקרקע</u>",
            "לפי ההלכה במשנה מה שמחובר לקרקע אינו מטמא. הלכה זו אינה מופיעה במפורש, אלא אגב הדיון בירקות (ראו פירושנו לפ\"ה מ\"ח). בתורה האוהל עצמו טמא, ואם ה\"אהל\" המקראי הוא בית רגיל הרי שהוא נטמא וצריך טהרה, ואם כן המחובר לקרקע נטמא. שאלה זו אינה עולה. לחכמים ברור שבית אינו נטמא ואוהל נטמא ונחשב למיטלטל, אף על פי שהוא מחובר לקרקע ביתדות. כתות קומראן פתרו את הבעיה בעזרת הדרישה שהבית יישטף כמו בית מצורע. חכמים לא יכלו לקבל דרישה זו דווקא בשל התפיסה המשפטית המאחדת שבה נקבע שטהרה היא רק בטבילה. אם כל מה שנטמא יכול להיטהר – הרי שמה שמחובר לקרקע אינו נטמא ואינו מטמא. עם זאת, כבר במסכת כלים עמדנו על כך שתנור מטמא אף על פי שהוא מחובר לקרקע<sup class=\"footnote-marker\">36</sup><i class=\"footnote\">ראו המבוא למסכת כלים, ופירושנו לכלים פ\"י מ\"ח. אנו שיערנו שהיה בנושא ויכוח הלכתי עם קבוצות אחרות, ונזכר ויכוח בנושא עם ה\"חסידים\" או עם הכוהנים. </i>, כמו הגולל שבו עסקנו לעיל. טומאת תנור נזכרת במפורש בתורה, וחז\"ל לא היו מוכנים כנראה לשנות את הכלל שתנור וכיריים מקבלים טומאה, אף שלפי כללי ההלכה שהם עיצבו בדרך כלל תנור צריך להיות טהור (להוציא תנור שהוא בר טלטול). אם כן, כאן ניכרת הלכה קדומה ביותר (שתנור מטמא). כללי ההלכה שעיצבו חז\"ל היו אמורים לשנות את ההלכה, אך כוחה של המסורת גבר על האחידות המשפטית. לטומאת אוהל הם מצאו פתרון בלתי לכיד אחר. האוהל עצמו מטמא (הנוגע באחורי האוהל), אבל לא הנוגע בבית. אנו רואים בפרשנות זו פרשנות בלתי לכידה, שכן אם ה\"אהל\" המקראי הוא בית, הרי שצריכים היו לחול על הבית כל דיני האוהל, אך למעשה חלים על הבית רק חלק מחוקי התורה העוסקים באוהל.",
            "<u>ד. העברת הטומאה</u>",
            "בתורה נזכרת רק טומאת אוהל וטומאת נגיעה במת, אבל בהלכות הזב והנידה נזכרות דרכים נוספות להעברת טומאה (היסט, משא וכו'). כל דרכי ההעברה חלות, לפי חז\"ל, על המת, כולל טומאת ספק (כגון טומאת מדף – עדיות פ\"ו מ\"ב, וראו פירושנו לפרה פ\"י מ\"א).",
            "חז\"ל ניסחו מערכת מסודרת של שרשרת הטומאה: המת עצמו, הנוגע במת, הנוגע במי שהמת נגע בו, ההבדל בין אדם וכלים שנגעו במת או בטמא מת (פ\"א מ\"א-מ\"ה). בניגוד לדברי נעם<sup class=\"footnote-marker\">37</sup><i class=\"footnote\">נעם, טהרה.</i> שרשרת ההעברה נרמזת בתורה, שהרי בתורה יש שתי דרגות: מי שנגע במת טמא שבעה (במדבר יט א), ומי שנגע בו טמא יום אחד (במדבר יט כב). הניסוח והעיצוב המשפטי והספרותי, והמונחים \"אב הטומאה\" ו\"ולד טומאה\", הם של חכמים.",
            "<u>ה. כמויות ושיעורים</u>",
            "במסכת אהלות ובדיני טומאה מתנהל דיון נרחב בעניין השיעור הנדרש: שיעור הטומאה (עצם, אבר, כלשהו וכו'), כמות הדם, כמות החומר הנטמא, חיבור לטומאה וכו'. עיסוק זה אופייני לתורה שבעל פה ואינו מיוחד לטהרות. גם כאן שמאי הזקן מוותר על מינימום מסוים (ראו פירושנו לפ\"ב מ\"א), ובית שמאי מהלכים בדרכו בפחות אחידות. כמות המת המטמאת היא בכזית (ראו פירושנו לפ\"ב כולו), אבל רוחב גג ה\"אהל\" בכלשהו, בניגוד לבית הלל הדורשים עובי כמרדע (ראו פירושנו לפט\"ז מ\"א). במסגרת זו קבעו גם מהו המינימום של אוהל (טפח על טפח ברום טפח – לעיל פ\"ג מ\"ז). דיון חשוב ומפוזר מצינו בעניין שיעורם של גג ושל מחיצה (פט\"ז מ\"א, אך גם פ\"ה מ\"ב ועוד)<sup class=\"footnote-marker\">38</sup><i class=\"footnote\">שיעור העובי, אבל האורך של הגג הוא בכלשהו, כגון זיז (פ\"ח מ\"ב, וראו פי\"ב מ\"ו-מ\"ח, פי\"ד מ\"א-מ\"ב). נדרשו חוזק ורוחב, אך לא נדרש אורך מינימלי, ראו פ\"ח מ\"ב ועוד. </i>. בפירושנו לפ\"ה מ\"ב הודגש נימוק שבעינינו נראה מכריע, והוא הפרשנות וההשלכות הציבוריות העשויות לנבוע מהפסיקה. אמנם הנמקה זו נזכרת רק במקרים נדירים, אך להערכתנו הייתה מרכזית ונפוצה יותר, אלא שחכמים נמנעו מלפרסם טיעון זה שאיננו בעל אופי משפטי. נרחיב בכך להלן, והרחבנו בשאלה זו במבוא הכללי לפירוש המשניות.",
            "בדיוננו בשיעורים השונים זיהינו תהליך עקבי. בתקופה הקדומה הוצעו הצעות שונות, ובתקופה מאוחרת יותר נקבעה אחת ההצעות והיא הפכה לקבועה ואחידה<sup class=\"footnote-marker\">39</sup><i class=\"footnote\">ראו פירושנו לפי\"ג מ\"א, פ\"ב מ\"א ועוד. </i>. כך גם לגבי השאלה כמה מים פוסלים את המקווה<sup class=\"footnote-marker\">40</sup><i class=\"footnote\">ראו דיוננו במבוא למסכת מקוואות.</i>. המידות הקדומות נוסחו בהשוואה לכלים שונים (מקדח, מלוא אגרוף וכיוצא באלו), והמידות המאוחרות נקבעו במידות מספריות (טפח וכיוצא בו). כאמור, שמאי או בית שמאי נוקטים לעתים בדעה שאין צורך בכימות והטומאה או הטהרה הן בכלשהו (ראו פירושנו לפ\"ב מ\"א, פי\"ג מ\"ד ועוד), ובדרך זו הילכו כנראה גם בני כתות מדבר יהודה. אין זו, אפוא, מחלוקת בין-כיתתית אלא מחלוקת החוצה את הכתות השונות.",
            "בפירושנו לפי\"ב מ\"ג נראה שלהערכתנו ההלכה הקדומה קבעה שיעורים קטנים ומיוחדים לכל מקרה (מלוא מקדח, מלוא אגרוף), ולעתים טפח, ואילו ההלכה המאוחרת נקטה מידה אחת כללית לכול (טפח). תהליך זה מתקשר לתהליך ההאחדה המשפטית שבו נעסוק להלן.",
            "נושא זה של שיעורים, שרובו משפטי עקרוני (אם כי יש לו כמובן גם השלכות מעשיות), חוזר בפרקים רבים במסכת אהלות, ובמסכתות טהרות בכלל.",
            "<u>ו. מקלטי טומאה</u>",
            "ההגדרות ההלכתיות יצרו או אפשרו קיומם של \"מקלטי טומאה\". מונח זה הוא מינוח שלנו, וכוונתו לפינות בבית שאליהן אין טומאה נכנסת, חדר סגור, מחסן ללא פתח, ארונות קיר וכיוצא באלו. איננו יכולים לקבוע שההגדרות ההלכתיות נוצרו ועוצבו כדי לאפשר \"מקלטים\" אלו, או להפך, שהם תוצאה מריבוי ההלכות וההגדרות.",
            "יחידות מספר של משניות עוסקות בכלים או במתקנים ייחודיים כגון מגדל (פ\"ד), תנור (פ\"ה מ\"א), ארובה (פ\"ט), זיז (פי\"ד מ\"א ואילך) וכוורת (פ\"ט). ההלכות לגבי כל אחד מהם אמורות להיגזר מההגדרות ההלכתיות שרובן נסקרו לעיל. בפועל אכן לכל כלי גם כללים ייחודיים המעידים על היעדר אחידות, ועל כך שלכל כלי נקבעו הלכות מיוחדות, כנראה בטרם נוסח הכלל. כך, למשל, הכלל ש\"דרך הטומאה לצאת ולא להיכנס\" חל רק על חלק מהמקרים. דיון מפורט הוקדש לכך בפרק העוסק בכוורת.",
            "פרקים יז-יח עוסקים בטומאת בית הפרס ובטומאת ארץ העמים, שני נושאים הנגזרים מהלכות טומאת המת.",
            "<b>הגורמים המניעים את התפתחות ההלכה</b>",
            "אלו הסבורים שכל הלכות המשנה, או רובן, ניתנו למשה מסיני פטורים מלדון בטעמן. אם אלו מצוות התורה – הרי שסיבות החקיקה אינן ברורות לנו מלכתחילה. העיסוק בשאלה זו שייך לתחום \"טעמי המצוות\" שאיננו חלק מדיוננו אלא הוא בתחום הפילוסופי בלבד. ברם אם ההלכות הללו הן הכרעות בני אנוש הרי שיש סיבה לכך שנקבעו, ולעתים קרובות הנימוקים אינם במקורות עצמם, או שהם מאוחרים בהרבה לתקופה של קביעת ההלכה ואינם מייצגים את תקופת ההכרעה והייסוד. אלו הסברים חשובים, אך לא כעדות לתקופת הייסוד אלא לפרשנות המאוחרת. יתר על כן, לעתים הנימוק המופיע במקורות חשוד בעינינו. כך, למשל, לדעתנו ברוב המקרים שבהם הנימוק מדרשי לא הפסוקים יצרו את ההלכה אלא להפך, הפסוקים בתורה הוסברו לפי ההלכה הקיימת, למרות הליקויים הפרשניים הבולטים שבהסבר זה<sup class=\"footnote-marker\">41</sup><i class=\"footnote\">בשאלה העקרונית עסקנו במבוא הכללי לפירוש המשניות. </i>.",
            "חוקרים מיעטו לעסוק בשאלה זו, ולעומתם פרשנים מסורתיים בחרו בדרך כלל לתלות את ההלכות בתורה או בהלכה למשה מסיני ומיעטו לעסוק בטעמים שלהן. במהלך דיוננו זיהינו סדרת גורמים אשר עיצבו את הלכות טהרת המת וטומאתו.",
            "<u>א. התורה ופרשנותה</u>",
            "בתורה כתובות פרשיות מספר העוסקות כל אחת בטומאה שונה, וחכמים הקפידו על שמירת דין תורה. כך, למשל, הסברנו שהאפשרות שתנור ייטמא מעוגנת בפסוקי התורה, אף על פי שאין ההלכה מתאימה לתפיסה ההלכתית, שכן המחובר לקרקע אינו מקבל טומאה ואינו ניתן לטהרה. קשה לדעת מה המסוֹבב ומה המסוּבב: האם היעדר אפשרות טהרה אינו מאפשר לכלי לקבל טומאה, או להפך, מכיוון שאין הוא מקבל טומאה שאלת הטהרה אינה עולה כלל ועיקר. גולל עשוי אבן טמא משום שהוא חלק מהקבר, אף על פי שהוא עשוי אבן, וכל שכן הקבר עצמו שהוא גם מאבן וגם מחובר לקרקע. הוא היה צריך להיות טמא, אבל בתורה נזכר במפורש שהנוגע בקבר טמא כאדם עצמו.",
            "שאלת השפעתה של התורה על ההלכה המאוחרת אינה פשוטה, והנושא שימש גם כציר מחלוקת במחקר בן זמננו. עיקר המחלוקת הוא סביב הדרשות המנויות כאן כסעיף ב. בסעיף זה אנו מתייחסים רק למה שכתוב בתורה במפורש או במשתמע מפשט הכתוב. הרינגטון סברה שהכתובים במקרא אכן שימשו כבסיס מרכזי להלכות טהרה וטומאה<sup class=\"footnote-marker\">42</sup><i class=\"footnote\">הרינגטון, טומאה.</i>, לעומת זאת נעם מדגישה שחז\"ל סטו בהרבה מנוסח המקרא, ולדעתה התחוללה \"מהפיכה תנאית\"<sup class=\"footnote-marker\">43</sup><i class=\"footnote\">נעם, טהרה, עמ' 330-319. בפרק זה היא מסכמת חלק גדול מדיוניה במהלך הספר.</i>. <b>להערכתנו ההבדל בין שתי חוקרות אלו הוא כמותי:</b> ודאי שהתורה הייתה הבסיס, אך ודאי גם שהיו חידושים של חז\"ל. אנו מנינו כמה מהם במהלך סקירה זו, אך בכלל דיני טהרה יש חידושים נוספים, החל מטומאת משקים שהיא החמרה של חז\"ל<sup class=\"footnote-marker\">44</sup><i class=\"footnote\">נעם, טהרה, עמ' 98-97, וראו המבוא שלנו למסכת משקין.</i>. דומה שגם החוקרות הנכבדות שהזכרנו, וגם חוקרים ופרשנים מסורתיים, יסכימו להגדרה זו. כלומר, יש חידושים ויש בסיס מקראי, השאלה היא רק של כמות, כמה מזה וכמה מזה. המדגישים את הבסיס המקראי מהלכים למעשה אחרי ספרות חז\"ל עצמה המגדירה את חידושיה כהמשך התורה שבכתב או כחלק ממנה. עבור חז\"ל זה טיעון פולמוסי הבא להגן על הלגיטימציה שלהם, ולא צריך לקבלו כהערכה היסטורית שקולה. כך המשפט \"...הטהרות והטומאות ועריות יש להן על מה שיסמכו, הן הן גופי תורה\" (חגיגה פ\"א מ\"ח) מחריגים תחומים אלו, והמשנה מדגישה לא רק את מרכזיותם וחשיבותם אלא גם את משקלו של הבסיס המקראי בתחומים אלו<sup class=\"footnote-marker\">45</sup><i class=\"footnote\">אבל בבבלי מופיע גם ציטוט או תיקון של המשנה או של מקבילתה בתוספתא עירובין פ\"ח הי\"ד: \"אהלות מקרא מועט והלכות מרובות\" (חגיגה יא ע\"א), אם כן אהלות היא דוגמה לתחום שבו התורה שבעל פה מרובה. זו אפוא הערכה אחרת.</i>. ואכן, מניסיוננו בהלכות זבחים ומנחות הבסיס המקראי מרכזי. לעומת זאת בהלכות טהרה התיאור של \"יש להן על מה שיסמכו\" מופרז, ואפילו אם נקבל את כל הדרשות כפשוטן, ככלי ליצירת ההלכה, עדיין להלכות רבות ועקרוניות אין כל בסיס מקראי<sup class=\"footnote-marker\">46</sup><i class=\"footnote\">כגון שדם מטמא, שאבר מן החי מטמא, כל הרצון לכמת את האיסורים, טומאת מדף, מוסד המקווה, איסור שימוש במים שאובים ועוד.</i>. לדעתנו, הצגת ההלכות כנובעות מהדרשות (ישירות מהתורה) היא העמדה ספרותית, או לכל היותר טיעון פולמוסי, דווקא לנוכח הלכות קומראן וטענתם הטבעית של בני הכת שהם הם המשמרים את דבר התורה.",
            "השאלה של מהותו ומשקלו של הבסיס המקראי להלכות התורה שבעל פה חוזרת בכל תחום הלכתי. במבוא הכללי לפירושנו כבר טענו והסברנו מדוע לדעתנו התורה היא בסיס רק לחלק קטן מההלכות. אמנם ספרות חז\"ל מציגה את עצמה, בדרך כלל, כפרשנות או כשחזור של מה שניתן למשה מסיני, אך גם בספרות חז\"ל יש ביטוי לכך שהם הבינו שהלכותיהם אינם רק פרשנות או המשך אלא יש בהם פיתוח של ממש<sup class=\"footnote-marker\">47</sup><i class=\"footnote\">ביטוי לכך יש במדרש תנא דבי אליהו זוטא: \"פעם אחת הייתי מהלך בדרך ומצאני אדם אחד, ובא אלי בדרך מינות, ויש בו מקרא ואין בו משנה. אמר לי, מקרא ניתן לנו מהר סיני, משנה לא ניתן לנו מהר סיני, ואמרתי לו, בני, והלא מקרא ומשנה מפי הגבורה נאמרו, ומה בין מקרא למשנה? משלו משל, למה הדבר דומה, למלך בשר ודם שהיה לו שני עבדים, והיה אוהבן אהבה גמורה, ונתן לזה קב חיטין ולזה קב חיטין, לזה אגודה של פשתן ולזה אגודה של פשתן. הפקח שבהן מה עשה, נטל את הפשתן וארגו מפה, ונטל את החיטין ועשאן סולת, ביררה טחנה, ולשה ואפה, וסידרה על גבי השלחן, ופרס עליה מפה, והניחה עד שלא בא המלך. והטפש שבהן לא עשה ולא כלום. לימים בא המלך בתוך ביתו ואמר להן, בניי – הביאו לי מה שנתתי לכם. אחד הוציא את [פת] הסולת על גבי השלחן ומפה פרוסה עליו, ואחד הוציא את החיטין בקופה, ואגודה של פשתן עליהן. אוי לה לאותה בושה, אוי לה לאותה כלימה\" (פרשה ב, עמ' 171). אם כן, הטיפש משמר את מה שקיבל ואילו הפיקח מפתח את דברי התורה. ניסוח זה הוא המשך של מדרש אחר המדגים כיצד מתבצע פיתוח ההלכה: \"בא חבירו וישב כנגדו, אף בזה יש בו מקרא ואין בו משנה. אמרתי לו, בני רחיצת ידים מן התורה! אמר לי, רבי לא נאמרה לנו מהר סיני. אמרתי לו, בני דברים הרבה יש לנו וחמורין הן, ולא צרך הכתוב לאמרן, לפיכך הטילן על ישראל. אמר הן יבדילו אותן, כדי להרבות את שכרן. מנין, תדע לך שכן, כשהיו ישראל במדבר וסבובים במדבר אמר לו הקב\"ה למשה 'לך אל העם וקדשתם' וגו' (שמות יט י), ושנו חכמים (במשנה) 'וקדשתם בטבילה', ולמדנו רחיצת ידים מן התורה ממשה ואהרן ובניו, שנאמר 'וידבר ה' וגו' ועשית כיור נחשת [וגו'] ורחצו ממנו משה וגו', בבואם אל אהל מועד' וגו' (שמות ל יז עד כ), אבל בישראל מהו אומר, 'והתקדשתם והייתם קדושים' (ויקרא יא מד), מיכן היה רבן גמליאל אוכל חולין בטהרה. אמרו, לא לכהנים בלבד ניתנה קדושה, אלא לכהנים וללוים ולישראל כולן, שנאמר 'וידבר ה' וגו' דבר אל עדת בני ישראל ואמרת אליהם קדושים' וגו' (ויקרא יט א וב), מיכן אמרו, כל המזלזל ברחיצת ידים סימן רע לו...\" (תנא דבי אליהו, טז, עמ' 72). אם כן, נטילת ידיים אינה כתובה בתורה בכוונה כדי לתת לישראל שכר על שייצרו הלכה זו. הבסיס להלכה הוא מקראי בחלקו, והוא מורכב מטיעונים אלו:</i>",
            "א. כוהנים הצטוו על נטילת ידיים ורגליים.",
            "ב. כוהנים הצטוו על טהרה.",
            "ג. חכמים החליטו שראוי שטהרה תחול על ישראל (לא כחובה).",
            "ד. לפיכך גם ישראל צריכים ליטול ידיים (אם כי בצורה אחרת מכוהנים).",
            "עבור החכם בסיס זה נקרא \"נטילת ידיים מן התורה\". דוגמאות נוספות לתפיסה זו מצויות במדרש שם. על הרקע למדרש ראו במבואות למסכת ברכות ולמסכת ידיים, ובנספח למסכת ידיים.. עם זאת, בתחום הטהרה הוויכוח הזה הוא בעל אופי מיוחד דווקא בגלל ההדגשה שבמשנה שדיני טהרה אינם פיתוח של חכמים אלא יש להם בסיס מקראי. נעם מוכיחה, לדעתנו, עד כמה התורה שבעל פה שונה מהכתוב המקראי, ואף אנו מנינו פרטים מעין אלו בדיוננו<sup class=\"footnote-marker\">48</sup><i class=\"footnote\">חלקם כבר נמנו על ידי נעם, ואצלה מרכיבים נוספים, חלק מהם אינם עניין לדיון במסכת אהלות.</i>. אם כן, פסוקי התורה ופרשנותם הם בסיס לחלק מהלכות טהרה של תורה שבעל פה.",
            "במקביל יש להדגיש: לא כל מה שאינו בתורה ומצוי בהלכות חז\"ל הוא מיסודם של חכמים. לעיל הבאנו את הפסוק מחגי המעיד על המונחים ראשון, שני, שלישי ורביעי (לטהרה). זה חידוש שאיננו בתורה (בתורה שתי דרגות בלבד, ומונחים אלו אינם), אך היה ידוע כבר בראשית התקופה הפרסית. מדברי יוסי בן יועזר שציטטנו עולה שכבר לפניו היו הרחבות של איסור נגיעה במת, וכנראה כבר אז ידוע היה החידוש של טומאת משקין, ורבי יוסי בן יועזר חלק עליו, כפי שחלק עליו גם רבי שמעון בן דור אושא – מאוחר הרבה יותר. אם כן, חלק מהפיתוחים של תורה שבעל פה היו כבר ידועים עוד לפני ראשית פעולתם של אלו המכונים על ידינו \"חכמים\". איננו יודעים מי חידש הלכות אלו, ואולי נכון פשוט להשתמש כלפי מחדשים אלו במינוח \"חכמים\" (\"אנשי כנסת גדולה\", \"סופרים\" או כל מונח אחר), אך מדובר בחידושים והלכות עוד לפני ימי פעילותם של חכמים הידועים לנו. חידושים אלו הם מימי בית שני או מימי בית ראשון, ואיננו יכולים לתארכם.",
            "<u>ב. הדרשות</u>",
            "ההבדל בין דרשות לפרשנות פשט הוא בעייתי ביותר. עצם קיומו מוטל בספק, ואין לנו ראיות לכך שחכמים הבדילו בין השתיים. על תפקידן של הדרשות בקביעת הלכות מחודשות יש כידוע מחלוקת, כפי שפירטנו לעיל. מכל מקום, חלק גדול מהלכות טהרה אין לו כל בסיס בתורה, גם לא דרשות, כגון עצם חידוש מוסד המקווה. כאמור אנו מטילים ספק בטענה שהדרשות שימשו כבסיס לקביעת הלכה. לדעתנו הן רק ביססו הלכות קיימות<sup class=\"footnote-marker\">49</sup><i class=\"footnote\">ראו במבוא הכללי לפירוש המשניות המופיע בכרך א של מסכת שבת.</i>.",
            "<u>ג. מיסוד ההלכה, וניסוחה המשפטי</u>",
            "במשך כל הדורות מתחולל תהליך עקבי של מיסוד ההלכה. דוגמה לכך היא הטבילה. בתורה מדובר ברחיצה, וכפי שנראה בנספח למסכת כנראה לא נדרשה דווקא טבילה. במסגרת תורה שבעל פה נקבע שרחצה היא טבילה, חידוש שגם בעל תרגום השבעים לא היה מודע לו. בשלב שני נקבעה הכמות של ארבעים סאה כסטנדרט קבוע. בשלב שלישי התהוותה מחלוקת בשאלה כמה מים שאובים פוסלים את המקווה, הוצעו הצעות שונות, בדור יבנה נקבעה הכמות של שלושה לוגים ומאז הפך שיעור זה לקבוע. עוד לפני השלב השלישי, בראשית ימי השלטון החשמונאי, נקבע המקווה למתקן הטבילה, אף שמבחינה הלכתית ניתן לטבול בכל מאגר מים (המכיל 40 סאה מים שאינם שאובים). אגב, לכל השלבים הללו לא הוצעו דרשות המבססות את ההלכה על דברי התורה.",
            "מיסוד זה של מצוות רחיצה חולל סדרת שינויים שעליהם עמדנו. אי אפשר לרחוץ בית ולכן נקבע שמה שמחובר לקרקע אינו מקבל טומאה; מכלל זה הוחרגו, לא במפורש, מתקנים הנזכרים בתורה עצמה (תנור, קבר ואולי גם האוהל עצמו שחיבורו לקרקע ארעי). במסגרת תהליך המיסוד נקבעו הכללים של נתיב הטומאה שאותם מנינו לעיל. קביעת הנתיב הפכה את תחושת הטומאה למסודרת וקבועה מבחינה משפטית.",
            "במסגרת מיסוד ההלכה התחולל תהליך \"כימות\", קביעת שיעורים שונים, תהליך שאנו מכירים אותו מראשית ימי ההלכה (מחלוקות בית שמאי ובית הלל). עצם התביעה לשיעור קודמת לימי שמאי והלל עצמם, שכן הם כבר נחלקים בפרטים, ושמאי מתנגד לקביעת שיעורים בחלק מהמקרים (כגון שאין צורך בשיעור של בשר מת). דומה, אפוא, ששמאי מחזיק בהלכה הקדומה ומתנגד להחלת החידוש על חלק מהתחומים. בני כת קומראן התנגדו לכל קביעת השיעורים. בתורתם יש שיעורים רק לחלק קטן מהנושאים<sup class=\"footnote-marker\">50</sup><i class=\"footnote\">בקטע 4qTohotot a נדרשות שתים עשרה אמות הרחקה ממצורע – כלומר הוא מטמא למרחק שתים עשרה אמות. כן מופיעים שיעורים בקטע אחר, ולא כאן המקום לדון בכך.</i>. אם כן, עצם התפיסה שצריך לכמת איסורים ומצוות קדמה להופעת הכתות, והמחלוקות היו על יישומה בתחומים שונים. הכימות השפיע על הגדרת גג (רוחב קטן או ב\"כלשהו\", אורך ב\"כלשהו\", חוזק רב), על הגדרת כלי שנפגע (הגדרת כלי כמה שנגמרה מלאכתו שייכת לתהליך המיסוד הכללי, ובמסגרת קביעה זו סדרה ארוכה של הלכות כיצד מודדים כלים שונים<sup class=\"footnote-marker\">51</sup><i class=\"footnote\">בכך עוסקים כמה מפרקי מסכת כלים.</i>).",
            "<u>ד. תהליך האחדה משפטית</u>",
            "בספרות חז\"ל בא לידי ביטוי תהליך של האחדה משפטית, על כך הערנו גם לעיל. בתורה מנויים סוגי טומאות שונים, בכל סוג מופיעים פרטים שונים שאינם ביתר הסוגים. כך, למשל, טומאתו של מי שנגע במי (או במה) שנגע בטומאה (שני לטומאה – ולד הטומאה) מופיעה רק בטמא מת ובנוגע בנבלה. האם גם מי שנגע מטמא את מי (או את מה) שנגע בו? תשובתם של חז\"ל חיובית. יש אמנם הבדלים קלים בין הטומאות השונות, והם נמנים בצורה היררכית בראשית המסכת, אבל בדרך כלל דיני טומאה זהים בכל הסוגים<sup class=\"footnote-marker\">52</sup><i class=\"footnote\">כך, למשל, טומאת אוהל היא רק במת, אבל היסט בכל הסוגים.</i>. ההחלטה מתי לאחד ומתי שלא לאחד היא כמובן החלטה שיש בה יצירה והתפתחות כשלעצמה. דוגמה מובהקת להאחדה היא המשנה בפי\"ד מ\"ג, וכן טומאת משקין הנזכרת רק בהקשר של הכשרה לקבל טומאה. כן נכתב בספר ויקרא יא לד:",
            "מכל האֹכל אשר יֵאכל אשר יבוא עליו מים יטמא<br> וכל משקה אשר ישָתה בכל כלי יטמא.",
            "לדעתנו פשוטו של מקרא הוא שהשורה הראשונה עוסקת במה שחז\"ל כינו \"הכשר טומאה\", כלומר פרי שלא נרטב אינו נטמא, והשורה השנייה אינה מקבילה לה אלא עוסקת בהלכה אחרת ואומרת שכל משקה נחשב טמא. אי אפשר לפרש שהשורה השנייה מקבילה ושהמשקה צריך גם הוא להירטב כדי שיוכל לקבל טומאה (כלומר שהמילים \"אשר יבוא עליו מים\" חסרות במקבילה), משום שאין היגיון בכך שנוזל צריך להירטב. אם כן, משקה נחשב לטמא (מוכשר לקבל טומאה) גם ללא הכשר טומאה. חז\"ל למדו מהפסוק שהמשקה עצמו מטמא את הנוגע בו והוא מהווה מעין \"מכפיל טומאה\", כלומר שכל הנוגע במשקה טמא טומאת שבעה<sup class=\"footnote-marker\">53</sup><i class=\"footnote\">\"מכפיל טומאה\" הוא מונח שנקטה נעם בדיונה בנושא, ראו נעם, מהפיכה, עמ' 97 ואילך.</i>. כלומר טומאתו אינה קטֵנה כמו בכל טומאה אחרת<sup class=\"footnote-marker\">54</sup><i class=\"footnote\">חוץ מהאוכל אוכל טמא שלגביו יש מחלוקת, ראו משנה, טהרות פ\"ב מ\"ב.</i>, אלא גדֵלה. זה חידוש של תורה שבעל פה שגם בעל מגילת המקדש הכיתתי הכיר, וכבר אמרנו לעיל שהחידוש צמח, מן הסתם, עוד לפני היווצרות המחלוקות הכיתתיות, ורבי יוסי בן יועזר איש צרידה הכיר אותו. הפסוק עצמו מדבר בטומאת אוכלין, כלומר אוכל המטמא באכילתו בלבד ולא בנגיעה בו, אבל חז\"ל הרחיבו את ההלכה על כל הטומאות, כלומר גם על נגיעה בו, ועל כל משקה<sup class=\"footnote-marker\">55</sup><i class=\"footnote\">כל משקה מהמשקים שנקבע שהם מטמאים, ונעסוק בכך במבוא למסכת משקין.</i> גם אם אינו שותה אותו.",
            "<u>ה. החמרה בשל חרדת הטומאה</u>",
            "גורם בעל אופי ייחודי לדיני טהרה הוא \"חרדת הטומאה\". כבר מרי דוגלס<sup class=\"footnote-marker\">56</sup><i class=\"footnote\">דוגלס, טהרה וסכנה.</i>, שעסקה בחוקי טאבו של כל העמים, טענה שבדיני טהרה שביהדות יש ביטוי לאימה מפני הטומאה. היא קבעה זאת בעיקר מתוך ההשוואה לחוקי טאבו בעמים אחרים. אך מי שיעיין בהקדמת הרמב\"ם לסדר טהרות לא ימצא שם עדות לאימה, להפך, הטומאה נתפסת כבעלת משמעות משפטית טכנית. הטומאה נגרמת מסיבות ברורות של מגע עם הטמא (מוות, זיבה, נידה, נבלה), והיא בעלת השלכות טכניות-משפטיות בלבד. אין להלכות אלו כל ממד מיסטי. אמנם גרימת הטומאה עצמה אינה רציונלית, אבל כל גלגוליה הם רציונליים לפי חוקים שהותוו בספרות חז\"ל (או כבר בתורה). אין ספק שהרמב\"ם מבטא את תפיסת בעלי ההלכה, אבל גם אין ספק שבציבור הרחב היו, ויש גם כיום, פרשנויות אחרות. כך, למשל, דם הנידה נתפס לעתים כמחולל נזקים, מגעיל וכדומה. כבר מדרשי חז\"ל עמדו על פן מוזר זה בהלכות טהרה: \"רבי יהושע דסכנין בשם רבי לוי ארבעה<sup class=\"footnote-marker\">57</sup><i class=\"footnote\">הרשימה המקורית כללה כנראה ארבעה סעיפים, ובמהלך הדורות נוספו עליהם כהנה וכהנה שאלות ותהיות.</i> דברי יצר הרע משיב עליהם, ובכולהון כתיב חוקה. ואילו הן, אשת אח, וכלאים, ושעיר המשתלח, ופרה. אשת אחיו מנין? 'ערות אשת אחיך לא תגלה' (ויקרא יח טז), וכתיב 'יבמה יבא עליה' וגו' (דברים כה ה), בחיים היא אסורה, מת בלא בנים מותרת לו? וכתב בה חוקה, 'ושמרתם את חוקותי ואת משפטי אשר יעשה אותם' וגו'...\"<sup class=\"footnote-marker\">58</sup><i class=\"footnote\">פסיקתא דרב כהנא, ו, עמ' 71, והשוו שם, ד, עמ' 55-54. למדרש סדרת מקבילות בפסיקתא רבתי יד ובבמדבר רבה יט. הטענה מושמת בפיהם של יצר הרע ושל אומות העולם, אך משקפת טענות ותהיות פנימיות בציבור היהודי ואולי גם בקרב חכמים, טענות שחכמים אינם יכולים להזכירן אך גם לא רצו להתעלם מהן. ראו וינפלד, אומות העולם. מן הראוי להעיר שלעתים הטיעון המוחץ \"חוקה חקקתי\" שנועד למנוע שאלות מביכות מופיע אף ללא השאלות, כגון בפסיקתא דרב כהנא, ד, עמ' 56-55.</i>. הפן המיסטי נרמז אבל איננו מפורש, ולדעתנו חכמים נמנעו אפילו מלהזכירו במפורש. התשובה של חכמים היא צייתנות, הם תירצו לעצמם את השאלה ב\"חוקה חקקתי, גזירה גזרתי\" (שם, בהמשך).",
            "הפן המיסטי מופיע במפורש במקבילה חלקית: \"גוי אחד שאל את רבן יוחנן בן זכיי. אמר ליה, אילין מיליא דאתון עבדין נראין כמן כשפים, מביאין פרה ושוחטין אותה ושורפין אותה וכותשין אותה ונוטלין את אפרה ואחד מכם מטמא למת ומזין עליו שתים שלש טיפים ואומרין לו טהרתה. אמר לו לא נכנסה רוח תזזית באותו האיש מימיו? אמר לו לאו. אמר לו ולא ראיתה אחר שנכנסה בו רוח תזוזית? אמר לו הין. אמר לו ומה אתם עושין? אמר לו מביאין עיקרין ומעשנין תחתיו ומרבצים עליה מים והיא בורחת. אמר לו ולא ישמעו אזניך מה שפיך מדבר, כך הרוח הזה רוח טומאה היא, דכתיב 'וגם את הנביאים ואת רוח הטומאה' וגו' (זכריה יג ב). וכיון שיצא אמרו לו תלמידיו רבי, לזה דחיתה בקנה, לנו מה אתה משיב? אמר להם חייכם לא המת מטמא ולא המים מטהרים אלא גזירתו של הקב\"ה הוא\"<sup class=\"footnote-marker\">59</sup><i class=\"footnote\">פסיקתא דרב כהנא, ז, עמ' 74; פסיקתא רבתי, יד; במדבר רבה, יט.</i>. אם כן, לגוי עונה רבן יוחנן בן זכאי שמה שנראה כמיסטיקה הוא חוקי רפואה פשוטים, אבל גם הוא מודע לכך שלא זו התשובה אלא \"חוקה חקקתי\". גם כאן הגוי איננו אלא יהודי פשוט, או אולי פן בלבם של תלמידי חכמים. ההגנה על הכשפים היא פתרון פשטני המתאים אולי לציבור, אך לא לחכמים.",
            "נועם עמדה על כך שגם בספרות חז\"ל מופיעים היבטים אלו. לעתים הטומאה היא בעלת היבט משפטי טכני, אבל לעתים היא קשורה לטומאה מוסרית (שבה הטמא הוא חוטא<sup class=\"footnote-marker\">60</sup><i class=\"footnote\">בכך דומה טומאה סתם לטומאת מצורע, אלא שצרעת היא מחלה שהיא גם טומאה ואילו טומאת מת או טומאת זב הן רק טומאה בלתי נראית לעין.</i>) והטהרה לקדושה, ולעתים יש גם ביטוי לאימה מן הטומאה<sup class=\"footnote-marker\">61</sup><i class=\"footnote\">נעם, מהפיכה, עמ' 221 ואילך, עמ' 33 ואילך, ועוד.</i>. אנו מסכימים עם עמדה זו. אנו הגדרנו את \"חרדת הטומאה\" בצורה שונה במקצת מהחוקרות הנזכרות. בדרך כלל הֶסברה של הלכה כמבטאת את חרדת הטומאה נובע מתחושה סובייקטיבית של החוקר. הסבר כזה אינו מופיע במפורש באף מקום בספרות חז\"ל עצמה (וגם לא בספרות ההלכה או הפרשנות של ימי הביניים). אנחנו הצענו הסבר כזה רק במקומות ובמקרים שבהם לא הצלחנו למצוא הסבר משפטי בעל היגיון הלכתי, לפי כללי ההלכה. בשלב ראשון ניסינו לתת להלכה נימוקים פנים-משפטיים, ורק כאשר הוביל נתיב בירור זה ל\"אין מוצא\" הצענו את הנימוק הרגשי-מיסטי. בכך היינו זהירים יותר מקודמינו, אך עדיין הגענו לאותן מסקנות. תנאי נוסף לכך שנציע את \"חרדת הטומאה\" או גורם מיסטי אחר כגורם להיווצרות ההלכה הוא שיש במקרה כדי לעורר חרדה. הסבר זה, שכאמור אינו מופיע במקורות, הוא סובייקטיבי, ונקטנו בו במקרים מיוחדים. דוגמה לכך היא כוורת התקועה בחלון הבית. הטומאה בכוורת וממנה בוקעים דבורים. מבחינה הלכתית בעצם הטומאה לא אמורה לבקוע הביתה אלא החוצה, אבל הדבורים יוצאות אל הבית ולכן הבית טמא. אמנם הדבורה החיה אינה ניטמאת ואינה נושאת טומאה, אך התחושה היא כאילו יצאה טומאה מהכוורת אל הבית (ראו הקדמתנו לפ\"ט). כמו כן, כלב שבבטנו בשר מת והוא שרוע מת ולועו פתוח לתוך הבית (פי\"א מ\"ז), הטומאה נחשבת כאילו יוצאת דרך הפה הפעור, אף על פי שמבחינה הלכתית היא בלוע, והלוע איננו מטמא (גם הכלב עצמו אינו מטמא). או החשש שעורב העף באוויר ובפיו בשר מת כזית עבר מעל ארובה וכך חדרה הטומאה לבית (תוס', פי\"א מ\"ח, ראו פירושנו לפ\"י מ\"ג). כך גם הסברנו מדוע הכלל שדרך הטומאה לצאת ולא להיכנס אינו חל בכל המקרים (פ\"ה מ\"א). הסבר מסוג זה הצענו לסדרה ארוכה של משניות, וגם אם טעינו בחלק מהמקרים ברור ש\"חרדת הטומאה\" היא גורם בלתי משפטי אשר השפיע על גיבוש ההלכה, והצענו אותו בסדרת מקרים<sup class=\"footnote-marker\">62</sup><i class=\"footnote\">כגון פ\"ה מ\"א, פ\"ו מ\"א ומ\"ג, פ\"ז מ\"א, מ\"ב ומ\"ד שבה שקלנו הסבר זה כסיבה לכך שוולד מטמא (פ\"ו מ\"א), וכן סיכמנו בפט\"ו מ\"ב. דוגמה מסופקת יותר היא המשנה בפ\"ז מ\"ה. בפירושנו שם נראה שראיית הטומאה גורמת לטומאה למרות חוקי ההלכה הרגילים. הראייה לא הייתה צריכה להיות גורם, אך היא משפיעה, והצענו שזו דוגמה נוספת ל\"חרדת הטומאה\". ברם ייתכן גם שראייה נחשבת לגורם טומאה מתוך החמרה או מתוך תחושה, ולאו דווקא בגלל החרדה. כמו כן, בדיוננו בפ\"ו מ\"א הבאנו את התוספתא שממנה משתמע שהראייה חשובה יותר מהמהות: \"ואם ראשי כוסיות נראין בין כך ובין כך טהורין\" (פ\"ז ה\"א, עמ' 604). זו אותה גישה שהמראה החיצוני קובע ולא המציאות הממשית. היו מפרשים, כרמב\"ם ור\"ש, שקיבלו הלכה זו כפשוטה מבלי לנמקה, והיו שהתקשו בה עד למאוד, שהרי מה הראייה חשובה, חשובה היא עצם המחיצה; וכי מחיצת זכוכית איננה מחיצה לטומאה? אכן הקושיה משפטית, והיא באה מהיבט משפטי מובהק, אך כנראה בדיני טומאה קיים מרכיב נוסף של חרדה, חשש ופחד. טומאה נראית מהווה איום גלוי לעין, ונתון זה משפיע רבות על ההלכה.</i>.",
            "כפי שראינו לעיל, התפיסה המשפטית היא כנראה זו שהובילה להכרעה שרחצת הטהרה תהיה טבילה במקווה. החלטה זו גררה החלטות נוספות, כגון שמחובר לקרקע אינו מקבל טומאה.",
            "מן הראוי להדגיש שהניסוח המשפטי היבש עומד בניגוד ל\"חרדת הטומאה\". במידה מסוימת תהליך היורודיפיקציה (המיסוד המשפטי) הוא הפתרון (של חכמים ואולי כבר בתורה) כיצד להפוך את חרדת הטומאה הרווחת בציבור למצווה רגילה. הנימוק \"חוקה חקקתי\" הוא תוספת נימוק הבאה למנוע את עצם העלאת השאלה.",
            "<u>ו. החמרה \"רגילה\"</u>",
            "במהלך דיוננו ראינו שלעתים קרובות ננקטות עמדות השונות מהמסגרת המשפטית הרגילה. בכל המקרים הן מחמירות יותר, וההחמרה היא מעבר להיגיון הפנימי ההלכתי. כך, למשל, ההיגיון הפנימי יש בו היררכיה מסודרת: טומאת תרומה חמורה בדרגה אחת מטומאה רגילה (טומאת חולין), וטומאת הקדש חמורה בדרגה אחת מטומאת התרומה. דוגמה להיררכיה כזאת יש במסכת טהרות (פ\"ב מ\"ד ואילך). החלטות מחמירות החורגות מכך חשודות כהחמרת יתר. בפירושנו למסכת פרה נָראה שלגבי מי חטאת הייתה מחלוקת עקרונית. היה מי שראה במי חטאת דרגה אחת יותר חמורה מתרומה, כשם שדרגת הטהרה של \"קודש\" חמורה בדרגה אחת יותר מתרומה. ברם גם היה מי שהחמיר מעבר לכל ההיררכיה הפנימית וטימא את החטאת בשל עילות פעוטות ביותר שבתרומה אינן נחשבות כלל, או שדרש דרישות הלכתיות מחמירות ביותר (כגון לא סתם כלי טהור אלא כלי חדש). עד כאן אין \"חרדת טומאה\" אלא מגמת החמרה רגילה, כמו בתחומים אחרים של ההלכה.",
            "כך, לדוגמה, בפירושנו לפ\"ה מ\"ב הבאנו את דברי רע\"ב המסביר את דברי בית הלל בכך שהם חומרא בעלמא, ולכן כשקדרה נקובה מצויה על פי הארובה, והטומאה בתוך החדר, הקדרה טמאה, ולדעת רבי עקיבא חומרה זו אינה קיימת. בהלכה עצמה נעסוק בפירושנו למשנה, בשלב זה נסתפק בכך ש\"חומרא בעלמא\" היא ניסוח מעודן למה שאנו מכנים \"נימוק לא משפטי\", ובמקרה זה ייתכן שלפנינו היבט נוסף של \"חרדת הטומאה\". אנו מדגישים את פירוש המפרש הקדום, כפי שנדגיש גם את פירוש בעל \"משנה ראשונה\" במשנה הקודמת שם (פ\"ה מ\"ב), רק כדי להראות שלא רק אנו נזקקים לנימוקים שמחוץ למערכת המשפטית. כל פרשן השומר באדיקות על אמות המידה המשפטיות נתקל, בתחום הטהרה, בהלכות שאינן הולמות את המערכת המשפטית ולכן נזקק לנימוקים חוץ-משפטיים, ואותם הוא מכנה בדרך המעודנת שבחר. אנו רואים בנימוקים הבלתי משפטיים חלק מדרך המלך של ההלכה בכלל, ושל דיני טהרה בפרט, ולכן איננו נזקקים לניסוחים \"מעודנים\". זו אחת המשמעויות של \"עשו סיג לתורה\".",
            "מצד שני, בדורות שבהם שמרו על דיני טהרה ניכרת גם מגמת הקלה כדי לא להכביד יתר על המידה על שומרי טהרה, ולהימנע מהבעיות הנובעות מהתפשטות הטומאה. כך, למשל, נקבע שהבא למקדש אינו צריך לחשוש ל\"טומאת תהום\" (עצמות המוחבאות בעמקי האדמה – ראו פירושנו לפסחים פ\"ז מ\"ז ולנזיר פ\"ט מ\"ב)<sup class=\"footnote-marker\">63</sup><i class=\"footnote\"> תפיסה עקרונית זו לא תמיד נשמרת, ומשנה פרה פ\"ג מ\"ז מספרת על הסדרים יקרים: כדי למנוע טומאת תהום בנו כבש להר הבית. אנו מעריכים שעצם בניית הכבש נבעה מהרצון להדר את הטקס ולבטא הקפדה מחמירה (של הכוהנים) על דיני טהרה. אפשר שזו הלכה צדוקית בניגוד לעמדת חכמים, ואפשר שזו סתם החמרה מעין אלו שבהן אנו עוסקים בהקשר זה. אפשר גם שכל התפיסה שאין לחשוש מטומאת תהום היא מאוחרת. על כל פנים, משנת פרה מציגה את בניית הכבש כאמצעי למניעת טומאת תהום, ולשיטתם של חכמים לטומאת תהום זו אין לחשוש. גם אם הסתירה נפתרת מבחינה היסטורית, עדיין נותרה הסתירה הפנימית בדברי חכמים.</i>, וכך למשל בתוספתא למסכתנו (פי\"ח הי\"ז, עמ' 617) מובא סיפור מעשה על התרת הכניסה לקיסריה. הציבור מקפיד, אפוא, באופן כללי על שמירת טהרה (חשש מטומאת מדורי גויים או ארץ העמים), וחכמים מתירים את הכניסה לקיסריה כחריג. היתר זה אין לו נימוק הלכתי והוא נובע ממגמות ההקלה. במקרה זה ברור שההקלה נובעת מסיבות חברתיות וכלכליות ולא מנימוקים משפטיים.",
            "כמו כן, רבי יהודה קובע שמת המצוי בבור אינו מטמא משום שנגרר, וזאת בניגוד לנוהג הרווח: \"מעשה בשפחתו של מציק אחד ברמון, שהטיל נפל לבור, ובא כהן אחד והציץ לידע מה הפילה, ובא מעשה לפני חכמים וטהרוהו מיד מפני שחולדה וברדלה גוררין אותו מיד\" (תוס', פט\"ז הי\"ג, עמ' 615-614). כפי שנראה בפירושנו להלן (פט\"ז מ\"ה) זו עמדתו של רבי יהודה, ואילו דעת חכמים הפוכה (שתמיד טמא גם אם הגווייה נעלמה) ומבטאת יראה מתמדת גם מפני מה שאין רואים. כן נמנע רבי יהושע מהפעלת ההלכה שקברים מטמאים את השדה שבו הם נמצאים: \"בושת היא לנו וכלימה שנטמא את ביתינו\" (תוס', עדיות פ\"ג ה\"ג, עמ' 459)<sup class=\"footnote-marker\">64</sup><i class=\"footnote\">התוספתא מוסבת על משנה, עדיות פ\"ח מ\"ב, אך הביטוי המפורש מופיע רק בתוספתא.</i>. זו גם עמדתו של רבי עקיבא בעניין דומה (תוס', פט\"ז ה\"ג, עמ' 614). אם כן שתי המגמות קיימות, ולדעתנו ההקלה הייתה דרך פעולה מקובלת בזמן שההלכה נהגה והקשיים היו רבים. ההחמרה רווחה יותר כאשר ההלכה הפכה לתאורטית.",
            "<u>ז. הסברים בלתי משפטיים (השפעת תקדימים)</u>",
            "במהלך פירושנו נעמוד על כך שלסדרת משניות אין הסבר משפטי רגיל, או שלאחת הדעות אין הסבר משפטי. בדרך כלל אלו עמדות מחמירות. כך, למשל, נסביר את פ\"ד מ\"א, פ\"י מ\"ג, פי\"א מ\"ג (אדם חלול – דעת בית הלל), פי\"א מ\"ה, פי\"א מ\"ו (לפי בית הלל אדם הוא אוהל לטמא ולא לטהר), פי\"ד מ\"ח; בפי\"ב מ\"ג נראה שההסבר העיקרי למשנה הוא חוסר ההסבר. ההלכות צמחו לא מתוך מערכת בדיקה לוגית, אלא מסדרת תקדימים נקודתיים שכל אחד נדון במקומו. אפשר שבחלק מהמקרים יש להלכה הסבר חברתי שאינו מוכר לנו.",
            "שלוש משניות עוסקות בטומאת האוהל עצמו (הנוגע באוהל מבחוץ). משנת טבלאות העץ (פט\"ו מ\"ב), משנת יריעות האוהל (פ\"ז מ\"ב) והמשנה העוסקת בנוגע בקבר מצדדיו (פ\"ז מ\"א). לאלו מצטרפת המשנה בהמשך המסכת (פט\"ו מ\"ח). בכולן נקבעים דיני טומאה שאין להם הסבר משפטי. במשנת הקבר (פ\"ז מ\"א) יש מחלוקת: רבי יהודה נוקט בדרך משפטית ומטהר את הנוגע בקבר מבחוץ, אך לדעת חכמים הנוגע טמא בניגוד לכללי ההלכה. בכל המשניות הללו נובעת ההלכה מסיבות של תחושה ורגש המיאוס או הפחד מטומאת המת. המשניות מנוסחות בצורה משפטית, ויש בהן מרכיבים משפטיים. כך, למשל, במשנתנו העיקרון של צירוף הגגות הוא משפטי, ודין ההרחקה שבמשנה (פט\"ו מ\"ח) אף הוא מנוסח ככלל משפטי. בכל אלו המשפט והשיקולים החוץ-משפטיים מעורבים לבלי הפרד.",
            "כאמור, במשנת קבר יש מחלוקת האם ללכת בנתיב הכלל המשפטי או בנתיב הרגשי-מיסטי. למעשה, מחלוקת דומה יש גם במשנת טבלאות (פט\"ו מ\"ב). התוספתא קובעת: \"טבלות נוגעות זו בזו ושולחנין נוגעין זה בזה מונין בהן כדרך שמונין במת\" (פט\"ו ה\"א, עמ' 612). הניסוח \"כדרך שמונין במת\" הוא הפניה לכללי ההלכה הפורמלית. כפי שראינו, משנתנו אינה מהלכת בדרך זו וקובעת הלכות שאינן \"כדרך שמונים במת\". התוספתא חולקת, אפוא, על משנתנו, ותובעת היצמדות לנתיב המשפטי בלבד.",
            "פרק י כולו הוסבר על ידינו על בסיס לא-משפטי, וכן הדיון באוהל (פ\"ז מ\"ב), שם נטען שהמשנה משקפת תפיסה פשוטה שה\"אהל\" הנזכר בתורה הוא כל האוהל המוכר לקדמונינו, לכן שיפוע האוהל טמא, אף על פי שמבחינה משפטית (כמו בתחומי הלכה אחרים) צריך היה השיפוע להיות טהור, ולפחות כל מה שלא נמצא תחת תקרה בגובה טפח צריך היה להיחשב כמחוץ לאוהל. לדעתנו אין כאן מחלוקת אלא לפנינו מקרה שבו הפרשנות הפשוטה של המונח הרֵאלי מתנגשת עם משמעותו המשפטית. חכמים עטו על המונחים הרֵאליים משמעות משפטית מדוקדקת. \"אוהל\" במובן ההלכתי הוא כל שטח תחת גג העונה על דרישות כלשהן. אבל פרשנות משפטית זו לא \"הצליחה\", ואולי גם לא ניסתה, לעקור את המשמעות הרֵאלית של המונח \"אהל\". מונח זה כולל את כל האוהל הרגיל, אף על פי שהאחידות המשפטית נפגעת.",
            "גם דיני אוטם (פ\"ו מ\"ז) וקליפת השום (פ\"ו מ\"א ומ\"ו) מוזרים. שם הטומאה הסגורה מכל צדדיה אינה בוקעת, בניגוד לדין קבר; אף זו תופעה של היעדר אחידות משפטית. כך הוא גם במשניות נוספות<sup class=\"footnote-marker\">65</sup><i class=\"footnote\">כגון פ\"ד מ\"א; פ\"ה מ\"א עם פ\"ג מ\"ז, ועוד.</i>.",
            "החריגות מההלכה הסבירה, כלומר זו שהיינו מצפים לה, מכונה לעתים במחקר כטהרה יוצאת מהכלל, ובאנגלית (שפתם של חלק ממחקרים אלו) Extra ordinary purity. לדעתנו, המיוחד – הוא הוא השגרה בהלכות טהרה.",
            "<u>ח. גורמים חברתיים</u>",
            "בדרך כלל אין בהלכה עצמה נימוקים חברתיים. אדרבה, הדיון הוא כולו משפטי-לוגי, או דרשני. רק לאחר דיון חושפים המקורות את הנימוק החברתי של חכמים. כך, למשל, בפ\"ה מ\"ג בית הלל מקשים על ההיגיון המשפטי שבהלכה המובאת שם, והתשובה של בית שמאי איננה בתחום המשפטי אלא בתחום הציבורי-פוליטי. הקדרה שעליה מדובר שייכת לעם הארץ (דבר שלא נאמר בתחילה). כאשר מטהרים אוכלים מטהרים את האוכלים של עם הארץ, והוא ממילא אינו מקפיד על טהרה, אבל אם נטהר גם את כליו הרי שהם ישמשו גם לעם הארץ וגם לחברים. בית שמאי תובעים שלפני השימוש יטוהרו. בפירושנו לפ\"ה מ\"ד נעמוד על שיקול חברתי נוסף לכך שלטהר אוכל של עם הארץ קל, לטהר כלי שלו קשה יותר.",
            "דוגמה אחרת לכך היא תביעתו של רבי יהושע, שכבר צוטטה, לא להגדיר \"שכונת קברות\" כדי למעט בטומאת שטח המקדש, \"בושת היא לנו וכלימה שנטמא את ביתינו\" (תוס', עדיות פ\"ג ה\"ג, עמ' 459), ומנגד ההחלטה לטמא את ארץ העמים נובעת ככל הנראה ממדיניות לאומית ולא מחשש משפטי לטומאה הבאה ממתי גויים (ראו פירושנו לפי\"ח מ\"ז). לדעתנו טומאת ארץ העמים היא אחד המרכיבים המבטאים את קדושת הארץ. גם היחס לסוריה הושפע לא מעט מהקרבה לארץ ישראל ומהרצון לראות בה מעין פרוור של הארץ הקדושה. את הלכות בית הפרס נסביר ברצון לעודד קבורה מסודרת, ולא רק בחשש משפטי שאכן המהלך בשטח זה דרך על עצם עלומה (פי\"ז מ\"א). הסבר זה מסביר כמה מהסטיות של חז\"ל מדרך החשיבה ההלכתית הרגילה (מהדין הרגיל של ספק). מן הסתם הרקע החברתי השפיע על הלכות טהרה בפרטים נוספים. כך הוא גם במקורות נוספים<sup class=\"footnote-marker\">66</sup><i class=\"footnote\">כגון תוס', פ\"ה הי\"א-הי\"ב, עמ' 603-602.</i>.",
            "כאמור בדרך כלל הנימוקים החברתיים אינם מופיעים, ונראה שחכמים עמלו להסתירם<sup class=\"footnote-marker\">67</sup><i class=\"footnote\">בדרך כלל הנימוק החברתי מצוי בתוספתא בלבד, כאשר הנתיב המשפטי נחסם מטיעונים שונים. במקרה שמצוין בהערה הקודמת רבי יהושע תוקף את דעת בית שמאי מנימוק משפטי, וחוזר בו כאשר מתברר לו שהנימוק הוא חברתי-פוליטי.</i>. תופעה זו זיהינו גם בהלכות אחרות, כגון בדין סנדל מסומר (ראו פירושנו לשבת פ\"ו מ\"ב). ניתן להניח שגורם זה השפיע במקרים נוספים. בתחום טהרה הייתה \"תחרות\" מול ההלכה הכיתתית המוכרת לנו מספרות קומראן, ותחרות דומה (שונה בפרטיה, אך חמורה ומתוחה יותר) עם ההלכה הצדוקית. הייתה תחרות עם הלכות טהרה של הכוהנים (טהרת תרומה), ומצד שני ציבור רחב שמואשם על ידי חכמים באי שמירת טהרה<sup class=\"footnote-marker\">68</sup><i class=\"footnote\">ראו דיוננו בנספח למסכת חגיגה. מתברר שעמי הארץ שמרו על טהרה, ובמיוחד על טהרת מת, במידה רבה. עדות לכך יש במאות הרבות, ואף אלפי, המקוואות שנחשפו ברחבי הארץ. מסתבר שטהרה זו לא סיפקה את תביעתם של חכמים.</i>. הפסיקה בנושאי טהרה לא הייתה אפוא באווירה שקטה של בית המדרש אלא במגרש חברתי סואן ומתוח, על כן ודאי היו מעורבים בה שיקולים חברתיים שונים שרובם נסתרים מעינינו. גם למציאות במקדש הייתה השפעה דרמטית על ההלכות. מצד אחד הרצון למעט בטומאה במקדש השפיע על הלכות רבות; כך, למשל, הסברנו את עמדתו של רבי יוסי בן יועזר שדם קרבנות אינו מטמא. בחלק מהמקרים לא נאמר במפורש שהדין מוגבל למקדש בלבד, אך הסבר כזה אפשרי (איור 1).",
            "<b>פרשנות המסכת</b>",
            "בדרך כלל, בפירוש המשניות ובפירושי התלמוד, מיעטו הפרשנים להשתמש בתוספתא. ברם בסדר טהרות (ובסדר זרעים), בהיעדר תלמוד בבלי, נעשה שימוש מסיבי יותר בתוספתא. החל בכך הר\"ש שהביא חלקים מהתוספתא למודעותם של פרשני המשנה. גם הרמב\"ם מביא הרבה מהתוספתא בפירושו למשנה ובהלכותיו, הרבה יותר מבסדרים אחרים. הפרשנות לפ\"ט מט\"ו היא דוגמה לכך.",
            "תרומה גדולה לשימוש בתוספתא יש בספרו של ליברמן \"תוספת ראשונים\"; כרך שלם (חצי מספרו) מוקדש לסדר טהרות. ליברמן יצא מטקסט התוספתא המצוי בדפוסים, והעיר באופן שיטתי לשינויים בכתב יד ערפורט ובכתב יד וינה. בשנים האחרונות החלו גם להדפיס את כתב יד וינה לסדר, והיזמה לכך באה דווקא מבית המדרש המסורתי.",
            "מעבר לכך לא זכו משניות טהרה לפרשנות בתלמודים, וגם הפרשנים המסורתיים מיעטו לעסוק בה. בדור האחרון חלה התעוררות ותנופה מחודשת בפירוש מסכתות טהרה. הפרשנים מבית המדרש המסורתי חשים בחסרונם של פירושים למסכת. התעוררות התקוות לבניין המקדש והזיקה הגוברת לארץ ישראל הובילו לחידוש העיסוק בימינו בהלכות טהרה. בתחום המחקר חלה התפתחות דומה מטעמים שונים. בספרות קומראן יש עיסוק בהלכות טהרה, וכפי שעולה מתיאוריה של ה\"כת\" בספרות הקדומה תפסו בה הלכות הטהרה מקום מרכזי. כידוע הייתה לבני הכת בתחום זה הלכה שונה במידה רבה מזו של חז\"ל. מסיבות תרבותיות שונות הספרות הכיתתית זוכה בימינו למחקר רב יחסית למדעי היהדות, זאת למרות משקלם הציבורי הזעיר של כתות קומראן בתקופת בית שני עצמה. חברנו חנן אשל ז\"ל הסביר פעם בהרצאה בעל פה שעל כל אחד מבני הכת בעבר יש היום חוקר אחד לפחות. להערכתנו העיסוק בספרות קומראן מקביל בכמותו לעיסוק בכל מדעי היהדות. מכיוון שכך רב גם העיסוק בהלכה של כתות קומראן, ואגב כך זכו גם הלכות טהרה של חז\"ל למחקר רב יחסית לתחומי הלכה אחרים.<u></u>",
            "<b>הכללים במסכת אהלות</b>",
            "במהלך הפרקים במסכת מופיעה סדרת כללים משפטיים שרובם אינם מוקפדים ולא תמיד נעשה בהם שימוש:",
            "א. דרך הטומאה לצאת ואין דרכה להיכנס. כלל זה מוצג כמקובל על הכול (פ\"ג מ\"ז), אך מידת חלותו שנויה במחלוקת: \"אמר רבי יוסי: אני אומר דבר אחד והם אמרו דבר אחד. אני אומר להן שדרך הטומאה לצאת ואין דרכה ליכנס, והם אמרו לי אין לו לילד טומאה עד שיצא לאויר העולם\" (תוס', פ\"ח ה\"ח, עמ' 606). אם כן הכלל קיים לדעת הכול, אך תנאים נחלקים בשאלה האם הכלל חל על מקרה מסוים או שמא עליו חל כלל אחר. משניות אחרות מתעלמות מכלל זה (ראו פירושנו לפ\"ה מ\"א).",
            "ב. \"אין לו לילד (לולד) טומאה עד שיצא לאויר העולם\" (תוס', שם). גם כלל זה אינו מוקפד תמיד, והחכמה שנגעה בנפל בהיותו במעי אמו נטמאת: \"ומנין חכמה ששלחה ידה בתוך מעיה שהיא טמאה? תלמוד לומר 'הנוגע' \" (ספרי זוטא, יט יא, עמ' 306; משנה, חולין פ\"ד מ\"ג). כאמור, רבי יוסי חולק על הכלל<sup class=\"footnote-marker\">69</sup><i class=\"footnote\">ראו פירושנו לפ\"ד מ\"ז.</i>.",
            "ג. בלוע אינו מטמא. גם על כלל זה יש מחלוקות והוא אינו חל בכל המקרים (ראו פירושנו לפ\"ג מ\"ב, פי\"א מ\"ז).",
            "ד. מידה מינימלית לאוהל או לגג היא קופסה שמידותיה טפח (ראו פירושנו לפ\"ג מ\"ז; שבת פכ\"ד מ\"ה). גם כאן בהלכה הקדומה מופיעות גם מידות אחרות, ולעתים הבחנה זו חסרה במקורות (ראו פירושנו לפ\"ה מ\"א), או שהיא חסרה במשנה ומשובצת בדיון המשלים של התוספתא.",
            "ה. ספק ברשות היחיד להקל וברשות הרבים להחמיר (על פי משנה, עדיות פ\"ג מ\"ז; טהרות פ\"ד מ\"ד ומקבילות). במסורות אחרות מצויה פסיקה נגד כלל זה, או שההבחנה בין רשות הרבים לרשות היחיד אינה נזכרת.",
            "ו. חיבורי אדם אינם חיבור (על פי משנה, פ\"ג מ\"ב).",
            "ז. \"אין דם מבטל דם\", גם כלל זה שנוי במחלוקת (על פי תוס', טהרות פ\"ה ה\"א, עמ' 664<sup class=\"footnote-marker\">70</sup><i class=\"footnote\">ראשיתו של הכלל בדיני מזבח; ראו משנה, זבחים פ\"ח מ\"ו; חולין פ\"ו מ\"ה.</i>, וראו פירושנו לפ\"ג מ\"ה).",
            "אם כן, כמעט כל הכללים שנויים במחלוקת והם כללים חלקיים. אם טענתנו במבוא הכללי שהכללים הם שלב מאוחר בגיבוש ההלכה אכן נכונה, הרי שזו עדות לתחום הלכתי שננטש באמצע פיתוחו (בדור אושא) ולא הושלם.",
            "מעבר לכך, תופעת הכללים הבלתי קבועים והכללים התלויים במחלוקות מצטרפת לתופעה אחרת של ריבוי מחלוקות בדיני טהרה. טענה זו מבוססת כמובן על התרשמות כללית, וקשה להציג נתונים כמותיים בדבר ריבוי המחלוקות. ריבוי המחלוקות הוא גם בנושאים עקרוניים ביותר, כגון המידה של \"פותח טפח\", דין טומאת משקין ועצם קיומה של היררכיית טומאה (ראשון, שני, שלישי<sup class=\"footnote-marker\">71</sup><i class=\"footnote\">מחלוקת זו באה לידי ביטוי בדברי רבי יוסי בן יועזר איש צרידה.</i>).",
            "הגיוון הרב עשוי לנבוע מכמה מגמות אפשריות:",
            "1. מחלוקות משפטיות עקרוניות (או עודף כללים הלכתיים היוצרים סתירות פנימיות).",
            "2. הגדרה אינטואיטיבית מהו בית ומה שייך לבית. הבדל כזה מופיע במפורש בפרק ו מ\"ג-מ\"ד, לעומת מ\"ו.",
            "3. הבדל אידאולוגי ביחס להקפדת יתר על דיני טהרה (\"אל תתנו מקום לצדוקים [למינים] לרדות\" – משנה, פרה פ\"ג מ\"ג), וביחס לחרדת הטומאה.",
            "4. ריבוי תקדימים שנקבעו בצורה אינטואיטיבית על ידי הציבור או על ידי הכוהנים שלא תמיד נהגו לפי כללי חכמים.",
            "<b>סדר המשנה</b>",
            "מסכת אהלות עוסקת בדיני טומאת אוהל המיוחדים למת, ואגב כך בכלל דיני טומאת המת. סדר המשנה אינו עוקב אחר סדר הכתובים.",
            "משנת אהלות פותחת בהצגת סיכום של דיני מת בסגנון מספרי: \"שנים טמאים במת\", \"שלשה טמאים במת\" וכו'. סיכום מספרי זה עמד לפני רבי עקיבא, ומכאן שגוש המשניות א-ד היה מגובש כבר לפני סוף דור יבנה. לכך מצטרפות משניות ד-ה שגם בהן סיכום כללי בסגנון \"חומר ב-x מאשר ב-y\". למעשה אין כאן חומר אלא שינוי, כפי שראינו בפירוש המשניות. משניות ד-ה ארוגות בתוך משניות א-ד והן יחידה אחת, וגם הברייתות בתוספתא שהבאנו בפירוש למשנה ו (פ\"א ה\"ד, עמ' 598; פי\"ד ה\"ו, עמ' 611) מלמדות על התייחסות לשני הגושים הללו כיחידה אחת. הדעת נותנת שכללים מסוגננים נקבעו לאחר גיבוש הפרטים השונים. נמצאנו למדים ששלב הלכתי משוכלל זה קדם לסוף דור יבנה.",
            "משנה ו מתחילה חטיבה חדשה המגדירה מהו מת, מהו רגע המוות (משנה ח) ומה ההגדרה של מת, כלומר דין אברים ועצמות בודדות. בכך נפתח דיון ארוך המשתרע עד פ\"ג מ\"ו לערך ועוסק במינימום הכמותי הגורר אחריו טומאה, כזית מהמת וכן אבר שלם אף אם אין בו כזית. המשנה הבאה תעסוק בהגדרת האברים, ומשנתנו (פ\"א מ\"ז) מתחילה את הדיון בקבעה ש\"האיברין אין להן שיעור\". במשנת חולין מצויה מעין חוליה מקשרת. שם נידון דין אבר מדולדל באדם ובבהמה, וברור שהאדם והבהמה גוססים. אפשר שלהלכה הקדומה שממנה נלקחה משנתנו היה קשר למשנת חולין זו (פ\"ט מ\"ז ומ\"ח; תוס', פ\"ח הכ\"א, עמ' 510).",
            "המשנה האחרונה בפ\"ג מהווה חוליית קישור. היא עוסקת באבר מן המת ובאותה בעיה ייחודית של מת המצוי בפתח או בחלון, אך היא משקפת עריכה נפרדת. פרק ד פותח חטיבה נרחבת העוסקת בטומאה הגולשת מהבית החוצה, או מהפנים אל הבית. החטיבה נמשכת עד פט\"ז מ\"ב ומכילה בתוכה יחידות שונות, כגון יחידת המגדל והכוורת (שפוזרה לשתי יחידות), יחידת הלכה קדומה בפרק ה ועוד יחידות בעלות אופי שונה.",
            "היחידה הבאה, הראשונה בחטיבה זו, היא פרק ד עצמו שיש בו מינוח מיוחד והוא משקף עריכה ייחודית (עיסוק מוגדר בכלי אחד), ודומה לו פרק ט (פרק הכוורת). לאחר יחידת המגדל (פ\"ד) מופיעה יחידה הדנה במחלוקות בית שמאי ובית הלל (כל פרק ה). היחידה כוללת משניות קדומות (א-ד) ומשניות מאוחרות יותר (ה-ו) הדנות באותו עיקרון. אלו שתי יחידות משנה שעורך המשנה צירפן בגלל קרבת העניין.",
            "פרק ו מתחיל יחידה חדשה (משניות א-ב) העוסקת באותו תחום כללי של הכנסת טומאה והוצאתה. הוא מתחיל בכלל \"אדם וכלים נעשין אהלים\" ומדגים אותה. המשנה הובאה במסגרת הרצף של דיון בהכנסת טומאה והוצאתה, וברור שהיא ניסוח אחר להלכות שבעצם כבר נדונו לעיל. שתי המשניות הללו (בפרק ו) הן תת-יחידה בתוך החטיבה הגדולה. הן מציגות כלל והדגמתו. הן נקשרות לפרק הקודם משום שגם המשנה האחרונה בפרק הקודם עסקה בכלי גללים. במשנה ג תת-יחידה נוספת העוסקת בכותל שבין שני חדרים וטומאה בתוכו (בתוך החלון). היחידה נמשכת עד סוף פרק ז וכוללת בתוכה יחידת משנה העוסקת בדין אישה יולדת (פ\"ז מ\"ד). בפירוש הסברנו את הקשרים הפנימיים בין הנושאים השונים<sup class=\"footnote-marker\">72</sup><i class=\"footnote\">חטיבת האישה עוסקת בראשיתה במעבר מבית לבית, ומתקשרת לקודמתה העוסקת בהעברת הטומאה בין \"בתים\" (בלשוננו – בין חדרי הבית).</i>. פרק ז כולו מתחבט בשאלות של טומאה, ובעיקר של טומאת אוהל, כאשר הטומאה אינה בתוך הבית אלא בכתלים, בגג, במעזיבה או בעמוד הבית. שתי המשניות הראשונות הן יוצאות דופן, הראשונה עוסקת במעמידי האוהל והשנייה בתביעה שמחיצת האוהל תעמוד בפני עצמה. שתי השאלות קשורות לעצם הגדרת האוהל ולא לפרטים שבהם עוסקות המשניות מפרק ה ועד סוף פרק ז. ייתכן שמשניות אלו שובצו כאן משום שהן עוסקות בדפנות האוהל, ובסוף הפרק הקודם דנו המשניות בכיסוי המצטרף לאוהל, ובתנאי שיש לו דפנות. נמצאנו למדים שבכל המשניות הללו מרכז העיסוק הוא בתביעה שהדפנות תהיינה \"כשרות\", אלא שבפרק הקודם הדיון היה בכיסוי המצטרף לאוהל.",
            "פרק ח גם הוא יחידה נפרדת בתוך החטיבה הכוללת. הוא עוסק בתפקיד הגג כמביא טומאה, וכחוצץ מפני הטומאה. הוא מסודר בצורה ריבועית:",
            "למעשה אין בפרק חידוש אלא הוא סידור אחר של ההלכות בדבר הבאה וחציצה. הפרק מסייג את המשפט שאדם וכלים מהווים אוהל. הוא בוודאי עריכה שונה מפרק ד, משום שאלו אותן הלכות בסגנון אחר, אבל עורך המשנה לא חש לכפילות משום שבחר להביא את הסידור המשוכלל (הריבועי) של הכלל שבמשנה א. נושא זה של הבאה וחציצה ילווה אותנו באופן כללי עד סוף פרק טז, אך החטיבה כולה אינה מסודרת אלא בסדר רופף ביותר.",
            "פרק ט עוסק בכוורת. הוא קשור לפרק שלפני הקודם (פ\"ז) מכיוון שמדובר בו ביישום הכללים של הבאת טומאה מבחוץ, וקשור לפ\"ח משום שיש בו יישום של הכללים בדבר הבאה וחציצה, אך הוא יחידה עצמאית. אמנם הפרק מסוגנן בסגנון דומה לזה של פרק ח מבחינת הסידור השיטתי של כל המקרים, אך במהלך הפרק ראינו שיש בו חטיבות שונות הנבדלות זו מזו גם במינוח וגם בתפיסה ההלכתית (מחלוקות סמויות). אם כן, העורך המאוחר צירף את הלכות כוורת ממקומות שונים ויצר פרק אחיד בצורתו החיצונית, אך מורכב מיחידות שונות וסותרות.",
            "אשר למשנה טו בפרק ט: לדעת גולדברג<sup class=\"footnote-marker\">73</sup><i class=\"footnote\">גולדברג, אהלות על אתר.</i> משנה זו קשורה לקודמתה דרך התוספתא העוסקת בדין כוורת אפוצה ומסיימת: \"היתה יושבת על שוליה באויר טומאה בתוכה ומטמא הנוגע בה מכל מקום טמא, דברי רבי מאיר, וחכמים אומרים אינו טמא אלא כנגד כסויה בלבד. היתה כפויה על פיה הנוגע בה מכל מקום טמא\" (פ\"י ה\"ו, עמ' 607). אם כן, העיקרון של \"טומאה כנגד\" (שאותו נסביר בגוף פירושנו) נשנה בדין כוורת. נויסנר<sup class=\"footnote-marker\">74</sup><i class=\"footnote\">נויסנר, טהרה, פ\"י מ\"א. </i> מצביע בצדק על כך שכל הפרק הבא עוסק בשאלה זו של \"טומאה כנגד\" וממילא משנתנו היא פתיחה לדיון זה, ולפי זה התוספתא היא חוליית קישור, אולי מלאכותית, בין חטיבת כוורת לחטיבה העוסקת ב\"טומאה כנגד\".",
            "פרק י דומה לפרק ט בכך שהוא עוסק במתקן אחד, בארובה, וגם הוא ענייני הבאה וחציצה. אך בכך נגמר הדמיון הסגנוני. לפיכך גם הוא יחידה עצמאית, ערוכה בעריכה קדומה, שהוכללה בחטיבה הכללית.",
            "פרק יא – הפרק הקודם עסק בארובה המהווה הפסק לאוהל הבית, בקדרה מתחת לארובה ובקדרה מתחת למשקוף הבית. פרקנו חוזר לעניין הפסקת האוהל ודן בסדק בתקרת הבית. לאחר מכן דנה המשנה (ממשנה ד ואילך) באוהלי משנה הנמצאים בבית, ובכך חוזרת בעצם לדיון בקדרה בבית, וממשיכה במתקנים דומים. באמצע מצויה משנה העוסקת בכלב השוכב על המשקוף (מ\"ז). משנת הכלב קשורה לקודמתה העוסקת באדם השוכב על המשקוף, אך גם למשנה האחרונה בפרק הקודם העוסקת בקדרה על המשקוף. יש אפוא בפרקים אלו שני נושאים עיקריים הקשורים זה בזה, והדיון נע משאלה אחת לשנייה כעולה מהטבלה שהבאנו בפרק:",
            "סדר המשנה בפרקים י-יא",
            "עם זאת, בין כל משנה למשנה יש קשר אסוציאטיבי. כך, למשל, משנה ד בפרק יא קשורה למשנה ג משום שלדעת בית הלל גם אדם נחשב לחצי חלול.",
            "פרק יב ממשיך בנושא קרוב של אוהלי כלים.",
            "פרק יג (מ\"א-מ\"ד) מכיל הלכות קדומות ופותח יחידה חדשה של נקבים המשמשים לזליגת טומאה. בכך נקשר הפרק לפרק יא העוסק בסדק, אבל הסדק פוגם ברציפות האוהל ומפסיק אותו, לעומת זאת החור משמש לזרימת הטומאה. המשך הפרק (מ\"ה-מ\"ו) עוסק באלו שממעטים את החור או הסדק. באופן כללי עדיין אנו בנושא של \"מביאים וחוצצים\", אך אין סימנים ליד אחת שערכה את החומר אלא לתת-נושאים נפרדים. פרק יד עוסק בזיז, כלומר במתקן אחד, כמו פרק הכוורת (פ\"ט) או פרק הארובה (פ\"י). גם הזיז מביא וחוצץ אבל הוא חריג, ואמנם הכללים שנקבעו בפרק ח תקפים אבל היישום שונה וחריג. אגב הפרק נפגוש הגדרות שונות לגודל הנדרש להגדרת הזיז. פרק טו עוסק שוב באוהלים פנימיים (היוצרים אוהל בתוך אוהל), והם חוצצים ומביאים. אין סימן שהפרק הכיר את החלוקה היפה של פרק ח, אך אין הוא סותר את הכללים שנקבעו שם. במבט ראשון הפרק (טו) כולל הלכות שונות זו מזו, אבל דיון מפורט הראה שיש בין משניות הפרק סדרת חיבורים.",
            "שתי המשניות הראשונות בפרק טז עוסקות בהגדרת גודל כלי המשמש לאוהל. הפרק דומה בכך לפרק הזיז, אלא שזה עוסק בכלי וזה בחלק מבניין.",
            "המשך הפרק מתחיל חטיבה חדשה העוסקת בשדה קברות. החטיבה מתחילה בדין המוצא מת מקרי (פט\"ז מ\"ג) וממשיך בדין הבודק שדה קברות (מ\"ד-מ\"ה). החטיבה ממשיכה בדין בית הפרס, שדה שנעלם בו קבר או נחרש בו קבר (פי\"ז מ\"א-פי\"ח עד אמצע מ\"ו). החטיבה ממשיכה עד סוף המסכת ובסופה (מ\"ח-מ\"י) דין בית הפרס בשטח בנוי, כלומר דין שטח בנוי חשוד, ומכאן הדברים מתגלגלים לדין מדורי גויים וארץ העמים.",
            "אם כן, בפרק ארבע חטיבות שונות בגודלן:",
            "1. פ\"א מ\"א-מ\"ה – חטיבת סיכום בלשון מספרית.",
            "2. פ\"א מ\"ו - פ\"ג מ\"ו – חטיבת כמותית.",
            "3. פ\"ד - פט\"ז מ\"ב – חטיבת נרחבת העוסקת בטומאה הגולשת מהבית החוצה, או מהפנים אל הבית. בתוך החטיבה יחידות משנה:",
            "א. פ\"ד המגדל.",
            "ב. פ\"ה מחלוקות בית שמאי ובית הלל.",
            "ג. פ\"ו - סוף פ\"ז – הכנסת טומאה והוצאתה, בתוכה יחידת משנה העוסקת בדין אישה יולדת (פ\"ז מ\"ד).",
            "ד. פ\"ח - סוף פי\"ב – הבאה וחציצה. בפרק סדרת יחידות משנה.",
            "ה. פ\"ח – סידור ריבועי של סוגי חומרים ומתקנים המביאים וחוצצים.",
            "ו. פ\"ט כוורת.",
            "ז. פ\"י ארובה.",
            "ח. פי\"א - סוף פי\"ב – פרטים שונים המביאים וחוצצים.",
            "ט. פי\"ג – דין נקב (חלון) ושיעורו להבאת טומאה (מ\"א-מ\"ד), הקטנת החלון (מ\"ה-מ\"ו).",
            "י. פי\"ד – דין זיז (להבאת טומאה).",
            "יא. פט\"ו – כלים המביאים טומאה.",
            "יב. פט\"ז מ\"א-מ\"ב – שיעורו המינימלי של גג.",
            "4. פט\"ז מ\"ג - סוף פי\"ח – מת וחשש מת בשדה.",
            "א. פט\"ז מ\"ג-מ\"ה – המוצא מת בשדה.",
            "ב. פי\"ז מ\"א - פי\"ח מ\"ו (אמצע המשנה) – בית הפרס.",
            "ג. פי\"ז מ\"ו (חצי שני) - סוף פי\"ח – ארץ העמים.",
            "<b>עדי הנוסח</b>",
            "כפי שכל לומד יודע, כתבי היד לטהרות מעטים משום שמסכתות אלו נלמדו רק מעט. לכך הייתה השפעה דרמטית על מיעוט הפרשנים ואף על מיעוט חילופי הנוסח, אפילו בין כתבי היד (עדי הנוסח) הקיימים. הסיבה לכך פשוטה. שינויי הנוסח נבעו משתי סיבות עיקריות: האחת היא טעויות העתקה הנובעות ממהירות ההעתקה (ומ\"עודף\" היכרות עם החומר), והאחרת היא שינויי מסירה ותיקוני מעתיקים שתיקנו מדעת או שלא מדעת את הטקסט שלפניהם לפי מסורת הלמידה, או לפי נוסחאות נוספות שהכירו. טעויות העתקה של מעתיקים הם אקראיות, וכמותן זהה בכל המשניות. במסכתות טהרות הן כנראה מעטות יותר, שכן בגלל זרות החומר היו המעתיקים זהירים יותר. בנוסף לכך, בגלל מיעוט הלימוד לא היו למעתיקים מסורות לימוד עצמאיות. אמנם במסכת נדרים שינויי הנוסח רבים כמו במסכתות אחרות אף על פי שגאוני בבל לא למדו את המסכת, ואף חכמי ימי הביניים מיעטו לעסוק בה, אבל משנת נדרים נלמדה גם בישיבות בבל והיו לגביה מסורות לימוד שונות, לא כן במשניות טהרות.",
            "למסכת טהרות בידינו משנה ערוכה עם חילופי נוסח מלאים, שהכין פורסטנברג, כנספח לעבודת הדוקטורט שלו<sup class=\"footnote-marker\">75</sup><i class=\"footnote\">פורסטנבר, טהרות</i>. אין לנו אלא להסכים עימו שהמאמץ של חילופי הנוסח לא תרם הרבה להבנת המשנה ובעיות היסוד שבה. אבל 'תורה' היא וללומדה אנו צריכים'.",
            "<u>עדי הנוסח:</u>",
            "ב – כתב יד ברלין 572",
            "ל – כתב יד קמברידג' 470.1 (לאו)",
            "מ – כתב יד מינכן 95",
            "דו – דפוס ונציה רפ\"ב",
            "דנ – דפוס נפולי",
            "פא – כתב יד פרמה 138",
            "פב – כתב יד פרמה 2596",
            "מרא – כתב יד אוקספורד 398",
            "דו2 – דפוס ונציה רפג",
            "כ – כתב יד פריס 328",
            "ת –כתב יד ניו יורק ענלאו 270"
        ],
        "": [
            [
                [
                    "הלכות טומאה הן מהסבוכות והמורכבות שבהלכה היהודית. הפרק הראשון במסכת אהלות מסדיר את דיני טהרה. אמנם הוא כאילו מציג תמונה שלמה, אך זו מתמקדת למעשה בפרט אחד, בשינויים ההלכתיים שבין אדם לכלים. שינויים אלו תלויים ברמת הטומאה ובצורת העברת הטומאה, אבל משנתנו מתמקדת רק בבדיקה של רמת הטומאה. לעומת זאת משנת כלים פרק א מתמקדת בעיקר בהיררכיה של החומר המטמא, ובדרכי העברת הטומאה. במבוא לסדר טהרות סקרנו את ההלכות באופן כללי, ועמדנו על המסר הכללי שתובע לימוד מחד גיסא, ומאידך גיסא מעניק לחכמים מעמד מרכזי כמורי הדרך שרק להם מעין מונופול על דרכי השמירה של הטהרה.",
                    "הפרק מתחיל במעין כותרת הכתובה כחידה. מי שקורא את הכותרת בלבד קרוב לוודאי שיתקשה להבין במה מדובר. עם זאת, הכותרת מאפשרת לזכור את ההלכות השונות. זו אפוא כותרת שנועדה לזיכרון. היא כתובה בצורה מספרית עולה: שניים טמאים במת, שלושה טמאים, ארבעה וחמישה טמאים, ובהמשך משניות \"כיצד\" המבהירות כל אחת מהחידות. משניות \"כיצד\" מתחלקות לשני סוגים. האחד משניות הבאות לפרש הלכה קדומה, והן מאוחרות לה ונושאות אופי של מעין תוספתא המסבירה את המשנה הקדומה. הסוג השני הוא משניות כמו בפרק שלנו. המשניות נשנו לגופן, ללא שימוש בלשון \"כיצד\", ולאחר מכן נוסחה כותרת והמשניות נערכו מחדש כאילו היו הסבר לכותרת.",
                    "משניות רבות פותחות עניין (פרק או מסכת) בפתיחה מספרית<sup class=\"footnote-marker\">1</sup><i class=\"footnote\">כגון שבועות פ\"א מ\"א; טהרות פ\"ה מ\"א ועוד הרבה. </i>.",
                    "הפתיחה המספרית הייתה חשובה לקדמונינו, משום שהם זכרו את המשניות בעל פה והמספרים היו כלי עזר חשוב ביותר לזיכרון. ייתכן גם שהייתה פעם משנה קדומה שרבות ממשניותיה היו סדורות בצורה מספרית, או לחילופין שהייתה זו שיטת עריכה, אולי של בית מדרש מסוים, אך לאו דווקא שיטת עריכה קדומה. ואכן, למשניות המספריות אופי מסכם של כלל, ועל כן סביר יותר שזו שיטה מאוחרת. בירושלמי מיוחסת הגישה המספרית לתקופת הסופרים \"שעשו את התורה ספורות ספורות\" (שקלים פ\"ה ה\"א, מח ע\"ג). זו עדות לשיטת העריכה ולכך שאמוראים הכירו אותה והכירו בייחודה, עם זאת אין ללמוד מכאן על הכרונולוגיה של השיטה<sup class=\"footnote-marker\">2</sup><i class=\"footnote\">אורבך, סופרים, פיתח שיטה שלמה על תקופת הסופרים כתקופת היסוד של תורה שבעל פה. לא כאן המקום לפתח את הנושא, אך להערכתנו המינוח \"סופרים\" בספרות חז\"ל כמתייחס לחכמי העבר רווי תפיסות סטראוטיפיות ואינו משקף זיכרון היסטורי רֵאלי. עסקנו בכך בהרחבה במבוא לפירוש המשניות, וראו גם פירושנו לערלה פ\"ג מ\"ט. פרק ג בנדרים פותח אף הוא פתיחה מספרית, ושתיים מהמשניות המפרשות את הפתיחה הן מחלוקות בית שמאי ובית הלל (מ\"ב ומ\"ד). אין אלו פירושים המאוחרים לפתיחה המספרית, אלא הפתיחה היא סיכום מאוחר של המחלוקות המִשנִיות הקדומות.</i>. כפי שראינו בפירושנו לתרומות נִראה שגרעין המשנה כלל רק את ההלכה עצמה, ללא הפתיחה המספרית. רק בשלב עריכה מאוחר יותר נוספה פתיחה מספרית, וכך נוספו בה כמה מילים מיותרות. גם משנת נדרים (פי\"א מ\"י) היא כזאת. המשנה פותחת ב\"תשע נשים נדריהם קיימין\" ומכילה מקרים ברורים שכבר התלמוד חש בייתורם ואומר שלמעשה שניים או שלושה כללים כאן: \"אמר רבי יוחנן שתים הן, ולמה תנינן תשע, בשביל לחדד את התלמידים, וכרבי יודה שלש\" (ירו', נדרים פי\"א הי\"א, מב ע\"ד), והרחבנו בכך בפירושנו לנדרים. פתיחה קדומה זיהינו בפתיחת מסכת נגעים ונציג אותה, אם יזכנו החונן לאדם דעת, במקומה.",
                    "גם במקרה שלנו (משנת אהלות) הפתיחה המספרית קדומה. העריכה לפי גישה זו כבר הייתה מוכרת לרבי עקיבא (להלן משנה ג), שכן הוא מתייחס למספר ומוסיף מקרה חמישי. חכמים מתנגדים לו, והמחלוקת איננה על ההלכה אלא סביב השאלה האם מותר להגדיר את המקרה הנוסף של רבי עקיבא כמקרה חמישי. ברור, אפוא, שתנאי דור יבנה הכירו את הפתיחה המספרית ואף ייחסו לה חשיבות, והתווכחו האם מותר להוסיף רמה חמישית.",
                    "מכאן יש להסיק שגוף המשניות (א-ד) נערך לפני דור יבנה, ובראשית דור יבנה לכל המאוחר נוספה הפתיחה המספרית. במקביל הייתה גם עריכה אחרת לחומר ההלכתי שבמשניות אלו והיא מופיעה במשנה ד, כפי שנפרשה להלן.",
                    "כרקע הלכתי לכל הלכות טומאה נסתפק בהגדרת הכללים הבסיסיים. בפועל הבחינו חכמים בשלוש דרגות טומאה עיקריות: הטומאה, אב הטומאה וולד הטומאה. <u>הטומאה עצמה</u> היא המת עצמו או חלקים ממנו – אלו טמאים מגופם ומטמאים גם ב\"טומאת אוהל\" (אם שהה אדם עם המת תחת כיסוי גג הוא נטמא). הטומאה עצמה מכונה בספרות הראשונים גם \"אבי אבות הטומאה\" (רש\"י לשבת סו ע\"א; פסחים יד ע\"ב ועוד). <u>אב הטומאה</u> הוא מי או מה שנגע בטומאה, או השרץ והנבלה שהם טמאים בגופם<sup class=\"footnote-marker\">3</sup><i class=\"footnote\">הגדרות נוספות של אב הטומאה מצויות במשנה, כלים פ\"א מ\"א.</i>. חפץ או אדם שנגע באב הטומאה הוא <u>ולד הטומאה</u>, ומי שנגע בוולד הטומאה טמא טומאה קלה בלבד. הבבלי קובע בפשטות שאינו טמא מהתורה, אך מדברי סופרים חייבו אותו טבילה (פסחים יד ע\"ב - טו ע\"א), אבל בירושלמי יש מחלוקת בדבר, האם ולד הטומאה מטמא מדבר תורה או מדבריהם (שקלים פ\"ח ה\"ה, נא ע\"ב; מעשר שני פ\"ג ה\"ח, נד ע\"ב). בשתי הסוגיות מדובר באוכלין, ולא נאמר האם הלכה זו חלה רק בטומאת אוכלין או בכל נושא. מכל מקום חכמים סברו שטומאת מה שנטמא בוולד הטומאה היא טומאה קלה (ספרא, זבים פרק ה הי\"א, עז ע\"ב). משנת סוטה (פ\"ה מ\"ב) מביאה דרשה להלכה זו, אך גם מעידה שלא הדרשה יצרה את ההלכה אלא היא הייתה כבר קודם. רביעי לטומאה לא טימא כלל אך בכל זאת נקבע שהוא מטמא משקים, ומשקים מטמאים הלאה: \"מטמא חברו וחברו חברו אפילו הן מאה\" (תוס', טבול יום פ\"א ה\"ג, עמ' 684)<sup class=\"footnote-marker\">4</sup><i class=\"footnote\">משנת סוטה ותוספתא טבול יום עוסקות בטומאת אוכלין, ולפחות לפי ההלכה המאוחרת דין טומאת אוכלין שונה מטומאת כלים.</i>. את הטומאה עצמה אי אפשר לטהר, שכן טומאתה מגופה. אב הטומאה מחייב שבעה ימי טהרה וטבילה בימים השלישי והשביעי<sup class=\"footnote-marker\">5</sup><i class=\"footnote\">היו דעות שיש לטבול גם בימים נוספים, אך אלו נדחו מההלכה הרווחת במקורותינו.</i>. ולד הטומאה טמא יום אחד וחייב טבילה בערב (\"הערב שמש\"). מי שנגע בוולד הטומאה חייב בטבילה, ואינו צריך לחכות עד הערב. במקביל נעשה שימוש במערכת מונחים מקבילה, \"ראשון לטומאה\" שהוא מקביל לאב הטומאה ו\"שני לטומאה\" שהוא מקביל לוולד הטומאה. משנתנו עושה שימוש במערכת הגדרות זאת. לא מצינו אבחנה בין שתי סדרות מונחים אלו (בין \"אב\" ו\"ולד\" לבין \"ראשון\" ו\"שני\"). יש להניח שהמונחים \"אב\" ו\"ולד\" היו המונחים הקדומים, וכאשר התפתחה המערכת ההלכתית ונוצרו טומאות קלות יותר איבד המונח \"ולד הטומאה\" את ייחודו והפך לשני לטומאה, שאחריו יש שלישי ורביעי, \"אפילו הן מאה\" (תוס', טבול יום שם).",
                    "<u>הטומאות העיקריות</u>",
                    "<b>שנים טמאים במת אחד טמא טומאת שבעה ואחד טמא טומאת ערב</b> – הנוגע במת טמא טומאת שבעה, מי שנוגע בו טמא טומאת הערב שמש, והשלישי, שנגע בשני, טהור. טומאת שבעה היא הטומאה החמורה, והיא מחייבת טבילה והזאה במי חטאת בימים השלישי והשביעי. טומאת הערב שמש אינה מחייבת אלא טבילה בערב. כאמור שלישי שנגע בשני טהור, אבל ממשניות אחרות אנו יודעים שכל זה בכלים או באדם, אבל לאוכלין דין שונה שנעסוק בו להלן. משנתנו אינה מזכירה אוכלין, והיעדר זה ניתן להסביר כהשמטה מכוונת, שכן המשנה רוצה להתמקד בנושא אחד מתוך דיני טהרות. אפשר גם שהמשנה לא הכירה אבחנות נוספות, אבל לפי הסבר זה תיווצרנה מחלוקות נוספות עם משניות וברייתות אחרות, סביב פרטים רבים. שאלה עקרונית זו תלווה אותנו גם בהמשך פירוש המשנה, ועסקנו בכך במבוא.",
                    "<b>שלשה טמאים במת שנים טמאים טמאת שבעה ואחד טמא טומאת ערב</b> – מקרה שני הוא ששלושה טמאים והרביעי טהור, וכן הלאה. המשניות להלן יסבירו את המקרים השונים. <b>ארבעה טמאין במת שלשה טמאים טומאת שבעה ואחד טמא טמאת ערב.",
                    "כיצד שנים</b> – מהו המקרה שרק שניים טמאים?<b> אדם </b>[<b>ה</b>]<b>נוגע במת טמא טמאת שבעה אדם נוגע בו טמא טמאת ערב</b> – אדם מעביר טומאה רק אם הוא ראשון לטומאה. הסיכום הגרפי יבוא בסוף משנה ג. דין אדם הוא כדין כלים במקרה זה – הראשון טמא טומאת שבעה, והשני טומאת ערב (תוס', פט\"ו ה\"י, עמ' 613). ההלכה בתוספתא שם נאמרת במהלך ויכוח בין בית שמאי ובית הלל כהלכה מוסכמת, והיא מן הסתם קדומה להם.",
                    "בתוספתא מובא דין עקרוני: \"אחד הנוגע [אהילות]<sup class=\"footnote-marker\">6</sup><i class=\"footnote\">מילה זו מצויה בכל עדי הנוסח, והיא טעות סופר. נראה שהיא הייתה הכותרת של המסכת, ומעתיק העתיקה בטעות כאילו הייתה חלק מההלכה (ליברמן, תוספת ראשונים למקום). </i> אחד המאהיל ואחד המסיט כולן מונין במת אין לך שמטמא במשא המת אלא אדם בלבד האוכלין והמשקין והכלים אין מטמאין במשא המת\" (פ\"א ה\"א, עמ' 598<sup class=\"footnote-marker\">7</sup><i class=\"footnote\">וראו להלן מ\"ה.</i>). טומאת מגע, היסט ואוהל הן דרכי העברת הטומאה, אבל רק אדם הנושא אדם (טומאת משא) חייב, ולא כלים הנושאים את המת. האלונקה שעליה המת מוטל נוגעת במת וטמאה, אבל אם יש חפץ המפריד בינה לבין המת (כגון סדין על האלונקה) הסדין טמא טומאת שבעה, והאלונקה אינה טמאה טומאת משא, אלא רק טומאה קלה בשל הנגיעה בכלי הנוגע במת, ואם על האלונקה שני סדינים הרי שהיא טהורה מכול. אבחנה בין סוגי העברת הטומאה עומדת במרכזה של משנת כלים (פרק א)."
                ],
                [
                    "<b>כיצד</b> <b>שלשה</b> – כיצד מתקיים מצב שבו שלושה טמאים?<b> כלים הנוגעים במת</b> – טמאים טומאת שבעה,<b> וכלים בכלים</b> <b>טמאין טומאת שבעה</b> – כלי הנוגע בכלי טמא טומאת שבעה,<b> השלישי בין אדם ובין כלים טמא טמאת ערב</b> – הנוגע השלישי טמא טומאת הערב שמש, בין אם הוא אדם בין אם הוא כלי.<b> </b>בתוספתא שנינו: \"הגוי, והבהמה [ובן השמונה]<sup class=\"footnote-marker\">8</sup><i class=\"footnote\">כך יש לגרוס. ראו ליברמן ובעל חסדי דוד על אתר. </i> וכלי האוכלין חרס, והמשקין<sup class=\"footnote-marker\">9</sup><i class=\"footnote\">בעל חסדי דוד גרס \"כלי החרס, אוכלין ומשקין\". גם הרמב\"ם מצטט כך את הברייתא בהקדמתו למסכת טהרות.</i> הנוגעין במת, כלים הנוגעין בהן טהור. וכשם שאבר מן המת, ואבר מן החי שחסר עצם באדם טהור, כך בנבלות ובשרצים טהור. אבר שאין עליו בשר כראוי באדם טמא בנבלות ובשרצים טהור\" (פ\"א ה\"ד, עמ' 598; פי\"ד ה\"ו, עמ' 611). אם כן, כלי חרס הנוגעים במת טמאים אבל אינם מטמאים את השלישי. יש להניח ש\"כלי האוכלין חרס, והמשקין\" כאן פירושו כלי האוכלין העשויים חרס, וכן כלי משקין העשויים חרס. לפי גרסת בעל \"חסדי דוד\", הנתמכת על ידי הרמב\"ם, הכוונה לשלוש קבוצות: 1. כלי חרס, 2. אוכלין, 3. משקין. אם כן כלי חרס, אוכלים ומשקים הנוגעים במת טמאים. הלכה זו סותרת את המשנה ואת כל הידוע לנו ממקורות מקבילים על טומאת מת, לפיכך נשמעת מאוד בלתי הגיונית, וכי למה לא ייטמאו כלים בטומאת הערב שמש? ליברמן הציע למחוק את המילה \"משקין\", והסביר שכלי החרס אינם מטָמאים (כלים אחרים) משום שאין כלי חרס מטמא מאחוריו<sup class=\"footnote-marker\">10</sup><i class=\"footnote\">ההלכה בדבר כלי חרס הוסברה בליברמן, תוספת ראשונים, עמ' 96, ותיקון הגרסה \"משקין\" הוא בעמ' 138.</i>. אכן לעתים נוסחת התוספתא משובשת, אבל במקרה זה השיבוש גדול, וחוזר בשתי ברייתות בלתי תלויות. על כן יש להעדיף הסבר שאינו כרוך בתיקוני גרסה. הסבר זה מתאים רק אם נגרוס \"כלי חרס של אוכלים\", שהרי האוכלים עצמם ודאי מטמאים, ואם כן הרי גם כלי החרס של המשקים מטמאים רק מאחוריהם. ברם כל ההדגשה שהנגיעה האמורה היא נגיעה מאחורי הכלי איננה מופיעה. קרוב יותר לפרש את התוספתא לפי המשנה להלן שאין כלי חרס מטמא חברו (כלים פ\"ד מ\"ח ופרה פ\"ח מ\"ו), לכן כלים הנוגעים במת טמאים, אבל \"כלי חרס\" (\"כלי האוכלים העשויים מחרס\" וכלי המשקין העשויים מחרס) אינם טמאים כמו במשנת כלים ובמשנת פרה. לפי הסבר זה \"כלים\" שבמשנה הם בגדים בלבד, ואילו כלי חרס אין בהם שלושה טמאים ולא ארבעה טמאים (להלן משנה ג)<sup class=\"footnote-marker\">11</sup><i class=\"footnote\">כפי שראינו בפירושנו למשנת כלים (פ\"ד מ\"ח) ולמשנת פרה (פ\"ח מ\"ו) ייתכן שהכלל שאין כלי חרס מטמא את חברו נובע מכך שאין כלי חרס מטמאים מגבם. כלומר אין זה כלל היוצר את ההלכה, אלא כלל המשקף ומתאר את המצב ההלכתי.</i>."
                ],
                [
                    "<b>כיצד ארבעה כלים הנוגעים במת </b>[<b>ו</b>]<b>אדם בכלים וכלים באדם טמאין טומאת שבעה הרביעי בין אדם בין כלים טמא טמאת ערב</b> – כלים מטמאים יותר מאדם, שכן אדם שלישי שנגע באדם שני טמא טומאת ערב, וכלים שלישיים שנוגעים באדם שני טמאים טומאת הערב שמש.",
                    "<b>אמר רבי עקיבה יש לי חמשי</b> – רמה חמישית,<b> השפוד התחוב באהל</b> – האוהל הוא אבי אבות הטומאה, כמו המת עצמו, וכאמור לעיל המת עצמו אינו נספר, וגם האוהל אינו נספר, והנוגע בו נחשב ל\"ראשון\".<b> האהל</b> – הוא אבי אבות הטומאה ואינו נספר,<b> והשפוד</b> – השפוד נחשב לראשון, <b>האדם הנוגע בשפוד וכלים באדם טמאין טומאת </b>[<b>שבעה</b>]<b> – </b>נשמט<b> ו</b>נוסף בידי המעתיק הראשון בשוליים.<b> החמישי בין אדם בין כלים טמא טמאת ערב</b> – למעשה זהו המקרה הראשון אלא שנוסף שפוד הנחשב כראשון, ואחריו ארבע הטומאות של המקרה הקודם. <b>אמרו לו אין האהל מתחשב</b> –כוונת חכמים שהשפוד נחשב לאוהל עצמו ואינו נספר, וכן מנוסחים הדברים בתוספתא: \"אמר רבי עקיבא יש לי חמשה: השפוד התחוב באוהל הכנוס בו, אמרו לו האוהל והשפוד שם אחד הן\" (פ\"א ה\"ג, עמ' 598).",
                    "לנוחות הדיון הצגנו את המקרים השונים בצורה גרפית:",
                    "דרגות הטומאה",
                    "הלכה זו שנויה במדרש בסגנון אחר המושפע מהמשנה: \" 'בחלל חרב', בא הכתוב ולימד על החרב שטמאה טומאת שבעה, והנוגע בה טמא טומאת שבעה. הא למדנו לכלים ואדם כלים ואדם וכלים (מקרה 3) מנין תלמוד לומר וכבסתם בגדיכם ביום השביעי וטהרתם (במדבר לא כד) הא למדנו לכלים ואדם וכלים\" (ספרי במדבר, קכז, עמ' 164). המקרה של \"כלים ואדם\" איננו במשנתנו במפורש, אך ברור שהאדם טמא שבעה בקל וחומר ממקרה 2 שבמשנה.",
                    "המדרש חוזר על עמדתו במדרש אחר, מפורט יותר:",
                    " 'וכל אשר יגע בו הטמא יטמא' למה נאמר? לפי שהוא אומר 'בחלל חרב', בא הכתוב ולימד על החרב שהיא טמאה טומאת שבעה, והנוגע בה טמא טומאת שבעה. הא למדנו לכלים ואדם. כלים ואדם וכלים מנין? תלמוד לומר 'וכבסתם בגדיכם', הא למדנו לכלים ואדם וכלים. עד כאן המדרש חוזר על הנאמר לעיל. אבל בפסקה זו הדרשן ממשיך: \"כלים וכלים מנין? (מקרה 2 במשנה) אמרת קל וחומר הוא, ומה כלים הנוגעים באדם, הנוגע בכלים הנוגעים במת הרי הן טמאים (מקרה 3), כלים הנוגעים בכלים הנוגעים במת (מקרה 2), דין הוא שיהיו טמאים. כלים באדם מנין? (מקרה זה איננו במשנה, אבל הוא מקביל למקרה 1)<sup class=\"footnote-marker\">12</sup><i class=\"footnote\">והוסף בטבלה בסוגריים.</i> אמרת קל וחומר הוא, ומה אם כלים הנוגעים באדם הנוגע בכלים הנוגעים במת הרי הן טמאים (מקרה 3), כלים הנוגעים באדם הנוגע במת דין הוא שיהו טמאים. או יהיה אדם מקבל טומאה מן המת לטמא את חבירו טומאת שבעה (מקרה 1 במשנה)? אמרת קל וחומר הוא, ומה כלים שאין מטמאין על גבי משכב ומושב הרי הם מקבלים טומאה מן המת לטמא אדם טומאת שבעה, אדם שמטמא על גבי משכב ומושב אינו דין שיהא מקבל טומאה מן המת לטמא את חבירו טומאת שבעה? תלמוד לומר 'והנפש הנוגעת תטמא עד הערב', טומאת ערב הוא מטמא ואין מקבל טומאה מן המת לטמא את חבירו טומאת שבעה. או שמטמא בהיסט? אמרת קל וחומר הוא, ומה נבילה קלה הרי היא מטמאה בהיסט, טמא מת חמור אינו דין שיטמא בהיסט? תלמוד לומר 'וכל אשר יגע בו הטמא יטמא', במגע הוא מטמא ואין מטמא בהיסט\" (ספרי במדבר, קל, עמ' 168).",
                    "שתי מסקנות נוספות מהמדרש: הראשונה שכלים אינם נטמאים במשכב ובמושב של מת ומת מטמא אדם במשכב ומושב, והשנייה שהמת אינו מטמא בהיסט, כפי שכבר אמרנו לעיל.",
                    "המדרש מהווה חוליית קישור בין משנתנו למשנת כלים. מצד אחד יש בו התייחסות מפורשת למקרים שבמשנתנו, והוא עוסק בהם במפורט, ובמקביל יש בו גם דיון בסוגי העברת הטומאה (מגע, היסט, משכב ומושב), אם כי לא נזכרת האבחנה בין מגע לבין משא, אבחנה המופיעה במסכת כלים.",
                    "המדרש מדגיש במפורש שאדם מטמא יותר מבגדים. במשנה נאמר אמנם שחומר באדם מבגדים, אבל החומר הוא אחר, הרבה יותר מאולץ, ומשנתנו אינה אומרת שחומר באדם שהוא מטמא במושב ומשכב.",
                    "ההחלטה בדבר טומאת \"שרשרת\" היא החלטה ברורה של תורה שבעל פה. נעם<sup class=\"footnote-marker\">13</sup><i class=\"footnote\">נעם, מהפיכה, עמ' 278 ואילך.</i> מדגישה שבני הכתות לא היו שותפים להחלטה זו. מדבריו של רבי יוסי בן צרידה השתמר משפט בודד: \"העיד רבי יוסי בן יועזר איש צרידה על איל קמצא דכן<sup class=\"footnote-marker\">14</sup><i class=\"footnote\">שהוא טהור. זהו סוג חגב.</i>, ועל משקה בית מטבחייא דאינון דכיין, ודיקרב במיתא מסתאב<sup class=\"footnote-marker\">15</sup><i class=\"footnote\">שהם טהורים והנוגע במת ייטמא.</i>, וקרו ליה יוסי שריא\" (משנה, עדיות פ\"ח מ\"ד). המשנה רואה בכך הקלה גדולה, ורבי יוסי נתפס כמקל יתר על המידה. בספרות הפרשנות והמחקר ניתנו פירושים שונים למימרה האחרונה. לדעתנו היא פשוטה. רק הנוגע במת טמא, ולא הנוגע במי (במה) שנגע במת. רק הנוגע ולא המסיט וכו'. אם כן, כל הדיונים במשנה הם לפי מסקנתם של חכמים, אך רבי יוסי הילך בדרך שונה, מקלה בהרבה."
                ],
                [
                    "משנה ד היא סיכום שונה של אותה מסקנה הלכתית, בשיטת עריכה שונה. שיטת עריכה זו היא \"חומר ב- מב-\". עריכה זו תדירה ומופיעה במשניות ובברייתות רבות, כגון \"חומר בקודש מבתרומה שמטבילין כלים בתוך כלים לתרומה אבל לא לקדש, אחוריים ותוך ובית הצביטה בתרומה אבל לא בקודש...\" (משנה, חגיגה פ\"ג מ\"א), ועוד רבות<sup class=\"footnote-marker\">16</sup><i class=\"footnote\">חגיגה פ\"ד מ\"ג ומ\"ד; נזיר פ\"ו מ\"ה; פ\"ט מ\"א; בבא קמא פ\"ח מ\"ב; זבחים פי\"ג מ\"ג; מנחות פ\"ט מ\"ט, להלן פירושנו לפי\"ח מ\"ז ועוד.</i>. הפרק השלישי בתוספתא זבים (עמ' 678) ערוך כולו בשיטה זו. ייתכן שאחד משוני המשניות הקדומות ערך את משנתנו בשיטתיות על בסיס עריכה זו. אין צריך לומר ששיטה זו מסייעת לזיכרון ומשקפת תרבות של לימוד בעל פה<sup class=\"footnote-marker\">17</sup><i class=\"footnote\">בשאלה זו עסקנו במבוא הכללי לפירוש המשניות.</i>.",
                    "<b>אדם וכלים מטמאין במת</b> – גם אדם וגם כלים הנוגעים במת מטמאים טומאת שבעה (המקרה הראשון במשנה הקודמת). <b>חומר באדם מבכלים ובכלים מבאדם שהכלים שלשה</b> – אם הכלים נגעו במת עצמו יש שלושה טמאים (מקרה שני במשנה הקודמת),<b> והאדם שנים</b> – אם האדם נגע במת יהיו רק שני טמאים (אדם הטמא טמא מת ואדם או כלים שנגעו בו טמאים טומאת ערב, המקרה הראשון במשנה הקודמת). משפט זה מתעלם מהמקרה הרביעי שבמשנה הקודמת שהוא גם חומר בכלים. אילו היו שתי המשניות זהות צריך היה לגרוס \"שהכלים שלושה או ארבעה\", אבל מקרה זה ייזכר להלן.<b> חומר באדם שכל זמן שהוא באמצע הן ארבעה</b> – המקרה השלישי במשנה הקודמת,<b> אינו באמצע הן שלשה</b> – המקרה השני במשנה הקודמת.",
                    "במקרה זה ברור שהצגת הדברים בסגנון חומר ב- (כלים) מב- (אדם) וחומר ב- (אדם) מב- (כלים) היא מלאכותית. האדם אינו חמור יותר, ואינו מטמא יותר, אלא להפך, הכלים \"סופגים\" את הטומאה בעצמה רבה יותר, ומעבירים אותה כמות שהיא ללא ירידה ברמה. ניתן היה להציג את כל ההלכות במשפט שהצענו קודם: \"חומר בכלים שהכלים שלושה או ארבעה\", אבל העורך היה כבול לכללי הניסוח של סוגה זו. לעומת זאת במדרש ספרי שציטטנו מוצג מקרה פשוט שבו אדם חמור מכלים (רק אדם נטמא במשכב ובמושב של מת). בספרי זוטא מובא מקרה נוסף, אדם נטמא במשא ואין כלים נטמאים במשא (ספרי זוטא, יט טז, עמ' 313, להלן פ\"ב מ\"ד). שני המדרשים חלוקים אפוא על משנתנו בעניינים אלו.",
                    "בתוספתא נכלל חומר נוסף הקשור למשנתנו, והוא מובא להלן בפירוש המשנה הבאה.",
                    "אין במשנתנו הסבר מדוע דין כלים חמור יותר מדין אדם, אבל במשנה סוטה מובאת דרשה הבאה לבסס את ההלכה: \"בו ביום דרש רבי עקיבא 'וכל כלי חרש אשר יפול מהם אל תוכו כל אשר בתוכו יטמא', אינו אומר 'טמא' אלא 'יטמא', לטמא אחרים, לימד על ככר שני שמטמא את השלישי. אמר רבי יהושע מי יגלה עפר מעיניך רבן יוחנן בן זכאי?! שהיית אומר עתיד דור אחר לטהר ככר שלישי, שאין לו מקרא מן התורה שהוא טמא, והלא עקיבא תלמידך מביא לו מקרא מן התורה שהוא טמא, שנאמר 'כל אשר בתוכו יטמא' \" (פ\"ה מ\"ב). ההלכה במשנת סוטה עוסקת במזון, והפרשנות המסורתית ראתה בה הלכה המוגבלת לטומאת אוכלין בלבד<sup class=\"footnote-marker\">18</sup><i class=\"footnote\">ראו, למשל, הקדמת הרמב\"ם לסדר טהרות פכ\"ג. </i>. עם זאת יש בה גם דרשה מדוע כלים חמורים מאדם באופן כללי יותר, ומשנת סוטה אינה מדגישה שהמדובר רק בטומאת אוכלין. בדרשה עצמה דנו במסכת סוטה, וראו דיוננו שם.",
                    "דבריו של רבי יהושע בן חנניה מאירים את שאלת היחס שבין ההלכה למדרש. השאלה העקרונית נידונה קצרות במבוא הכללי לפירוש המשניות, כסיכום למחקר ענף בנושא. במהלך פירושנו אימצנו את הדעה שבדרך כלל הדרשה אינה מקור להלכה אלא פירוש המסמיך את ההלכה לכתוב (בבחינת \"אסמכתא\" בעלמא), או מקור השראה בלבד. עם זאת, ודאי שהלכות רבות נלמדו מהכתובים. במקרה זה ההלכה קדמה לפסוקים, אבל רבי יהושע סבור שההלכה מתחזקת כאשר יש לה פסוק להיסמך עליו. עם זאת קשה לדעת האם אכן זו אסמכתא הגיונית, טיעון לוגי המאשר את ההלכה, או מעין תכשיט ספרותי המהווה סיוע לא-משפטי להלכה.",
                    "כאמור משנתנו מבחינה בין אדם לבגדים, שאדם נטמא ומטמא פחות מבגדים, אבל אין היא מבחינה בין טומאת מגע לטומאת משא. משנת כלים (פ\"א מ\"א) אינה מבחינה בין אדם לבין בגדים, אבל מבחינה בין טומאת מגע לטומאת משא, שטומאת מגע מטמאת יותר מטומאת משא. בספרי זוטא מתנהל דיון ארוך ומפותל המאחד את שני הנושאים. גם בספרי במדבר שהבאנו יש רמז לאבחנה בין סוגי העברה של טומאה (ספרי זוטא יט טז, עמ' 313, להלן פ\"ב מ\"ד; ספרי במדבר קל, עמ' 168), וגם בתוספתא למשנתנו (פ\"א ה\"א שצוטטה לעיל) אבחנה בין מגע והיסט לבין טומאת משא, שטומאת מגע מטמאת ביותר מקרים מאשר טומאת משא. כל אלו הן חוליות המקשרות את הדיונים השונים.",
                    "שאלות אלו של טומאת מגע ומשא, אדם ובגדים תעלינה בשנית להלן פ\"ב מ\"ד."
                ],
                [
                    "גם משנה ה כתובה בסגנון \"חומר ב- מב-\".",
                    "<b>אדם ובגדים מיטמין בזב</b> – זב הוא אחד מאבות הטומאה, וכל הנוגע בהם טמא טומאת ערב. הלכה זו משתמעת במפורש מהתורה: \"והנגע בבשר הזב יכבס בגדיו ורחץ במים וטמא עד הערב. וכי ירק הזב בטהור וכבס בגדיו ורחץ במים וטמא עד הערב. וכל המרכב אשר ירכב עליו הזב יטמא. וכל הנגע בכל אשר יהיה תחתיו יטמא עד הערב והנושא אותם יכבס בגדיו ורחץ במים וטמא עד הערב. וכל אשר יגע בו הזב וידיו לא שטף במים וכבס בגדיו ורחץ במים וטמא עד הערב\" (ויקרא טו ז-יא). במפורש נאמר שאדם או כלים הנוגעים בזב טמאים טומאת ערב. משנה כלים מונה את הזב כאחד מאבות הטומאה, שהוא טומאה בעצמו, ומטמא אחרים טומאת ערב (כלים פ\"א מ\"א). <b>חומר באדם מבבגדים ובבגדים מבאדם שהאדם הנוגע בזב מטמין בגדים</b> – אם הזב הוא הראשון, אדם הנוגע בו הוא שני, ושני מטמא שלישי. גם השני וגם השלישי טמאים טומאת ערב, ובמקרה זה מי שטמא טומאת ערב מטמא את הנוגע בו באותה טומאה. <b>ואין בגדים הנוגעים בזב מטמין בגדים</b> – בגד שני אינו מטמא בגד שלישי.",
                    "אבל בתוספתא שנינו: \"כלים הנוגעין בזב, ובזבה, בנדה, ויולדות, ובמצורע, במשכב, ובמושב, מטמאין שנים ופוסלין אחד. פירש מטמא אחד ופוסל אחד הנוגע והנושא והמסיט משום נושא אין בהן\" (זבים פ\"ה ה\"ג, עמ' 679). אם כן, גם כלים הנוגעים בזב טמאים. אין בתוספתא אבחנה האם השני הוא כלים או אדם, וכפשוטה התוספתא חולקת על משנתנו. <b>חומר בבגדים</b> – מבאדם, <b>שהבגדים הנושאים את הזב מטמין אדם</b> – הזב מטמא בגד שני במשא לטמא אדם שלישי (במגע), <b>ואין אדם נושא את הזב מטמא אדם</b> – הזב אינו מטמא אדם במשא לטמא בגדים. כלומר הנושא את הזב טמא בעצמו (טומאת ערב?), אך טומאת משא אינה חזקה דיה לטמא אדם שלישי, וכמו ששנינו לעיל: \"אין לך שמטמא במשא המת אלא אדם בלבד, האוכלין והמשקין והכלים אין מטמאין במשא המת\" (תוס', פ\"א ה\"א, עמ' 598).",
                    "טומאת הנוגע בזב לפי המשנה",
                    "אין במשנה פירוט מה דינה של טומאת משא בזב לטמא בגדים שניים, ומן הסתם גם הם טהורים. המשנה מניחה שזב מטמא במשא, אבל אינו מטמא את השני. אבל במשנת זבים שנינו: \"הנוגע בזב או שהזב נוגע בו, המסיט את הזב או שהזב מסיטו, מטמא אוכלים ומשקים וכלי שטף<sup class=\"footnote-marker\">19</sup><i class=\"footnote\">כלי שטף הם כל הכלים שניתן לטהרם בטבילה, כלומר כלי מתכות, עור, זכוכית וכיוצא באלו, להוציא כלי חרס שלא ניתן לטהר. \"שטף\" כאן הוא אחד המונחים לטבילה. </i> במגע אבל לא במשא\" (פ\"ה מ\"א). ההלכות דומות, ובשתיהן נקבע שזב מטמא במגע ולא במשא. אבל במשנתנו נקבע שהזב מטמא ראשון גם במשא, ורק שני טהור, ואילו במשנת זבים גם הראשון טהור. דומה אפוא ששתי המשניות חולקות. מקורות נוספים מעידים שהזב מטמא במשא סתם, ומן הסתם הכוונה לטמא ראשון בטומאת ערב, כמשנתנו<sup class=\"footnote-marker\">20</sup><i class=\"footnote\">משנה, עדיות פ\"ב מ\"ה; כלים פ\"א מ\"ג; טהרות פ\"ג מ\"ג; תוס', כלים בבא קמא פ\"ו הי\"ב, עמ' 576; ירו', ביצה פ\"ד ה\"ד, סב ע\"ג; בבלי, לב ע\"א (מקבילות למשנת עדיות), וכן בבלי, נידה לה ע\"א.</i>, ואכן הבבלי מציג מחלוקת תנאים (רבי אליעזר ורבי יהושע) האם שכבת זרע של זב מטמאת במשא (נזיר סו ע\"א)<sup class=\"footnote-marker\">21</sup><i class=\"footnote\">במשנת כלים פ\"א מ\"ג נקבע בסתם ששכבת זרעו של זב מטמאת במגע ובמשא.</i>. לפי התלמוד המחלוקת היא האם שכבת הזרע כוללת \"צחצוחי זיבה\", כלומר שניהם מסכימים שהזיבה מטמאת במשא, אבל ייתכן שהמחלוקת היא גם סביב השאלה עד כמה הזב מטמא במשא.",
                    "בתוספתא למסכת זבים רשימה ארוכה יותר של חומר בזב מבמת ובמת מבזב: \"חומר בזב דאין בטמא מת ובטמא מת מה שאין בזב, שהזב עושה משכב ומושב תחתיו, מטמא אדם ומטמא בגדיו על גבי מדף, ומטמא אוכלין ומשקין, מה שאין המת מטמא. זובו ורוקו ומימי רגליו מטמאין טומאה חמורה, ומטמאין כלי שטף במגע, וכלי חרס בהיסט. וחייב בקרבן וטעון ביאת מים חיים מה שאין כן בטמא מת. חומר בטמא מת שטמא מת טעון הזאה שלשי ושביעי מה שאין כן בזב\" (פ\"ג ה\"ג, עמ' 678)<sup class=\"footnote-marker\">22</sup><i class=\"footnote\">ההלכה שזב אינו מטמא במשא חוזרת גם בספרא זבים פרק ד ה\"א, עו ע\"ב; פרק ט הי\"ג, עט ע\"ב. </i>. את התוספתא נברר בפירושנו למשנת זבים שם, נסתפק כאן בקביעה שגם התוספתא שותפה לדעה שזב אינו מטמא במשא, כמו משנת זבים (ובניגוד למשנתנו). משנתנו קובעת שחומר באדם ונותנת דוגמה אחת, ובתוספתא \"חומרים\" נוספים. ברור שהקביעה במשנה \"חומר באדם\" אינה מלאה ואינה מונה את כל המקרים שבהם אדם חמור יותר.",
                    "בספרא (מצורע פרק ב הי\"ג) מופיעה רשימה השוואתית ארוכה בין זב לטמא מת. נמנות שם חומרות וקולות של כל אחד מהם (ללא שימוש במנוח \"חומר ב...\"), ולבסוף נקבע שזב מטמא במשא \"מדברי סופרים\".",
                    "במשנה נוספת במסכת זבים שנינו: \"הזב מטמא את המשכב בה' דרכים לטמא אדם, לטמא בגדים. 1. עומד, 2. יושב, 3. שוכב, 4. נתלה 5. ונשען, והמשכב. מטמא את האדם בשבעה דרכים לטמא בגדים: 1. עומד, 2. יושב, 3. שוכב, 4. נתלה 5. ונשען, 6. במגע 7. ובמשא\" (פ\"ב מ\"ד<sup class=\"footnote-marker\">23</sup><i class=\"footnote\">השוו ספרא (ברייתא דרבי ישמעאל) א א, א ע\"א.</i>). אם כן דין מגע ומשא זהה, ובשניהם מטמאים אדם לטמא בגדים.",
                    "אם כן, שיטות מספר לפנינו:",
                    "• זב אינו מטמא במשא",
                    "• זב מטמא במשא את הראשון, אך לא את השני",
                    "• זב מטמא במשא מדברי סופרים",
                    "• זב מטמא אדם לטמא בגדים במשא ובמגע",
                    "• מחלוקת האם זב מטמא במשא. כאמור, ניתן לפרש את המחלוקת גם אחרת.",
                    "לכל הדעות שהבאנו הזב מטמא ראשון ושני, אבל בתוספתא רבי נתן מוסיף עוד פרט המעיד על חומרתו של המת: \"חזר להיות טמא מת לטמא שנים ולפסול אחד\" (כלים בבא קמא פ\"א ה\"ד, עמ' 569). אולי יש להסיק מכאן שהזב אינו מטמא שני, או שלפחות אינו פוסל שלישי, והרי זו דעה קרובה או זהה לעמדה השנייה שהצגנו.",
                    "בברייתא אחרת מתנהל דיון בין בית שמאי ובית הלל ובו משתמשים בהלכות הזב כבנתון ידוע. לדעת בית שמאי טבעת אינה נטמאת במשא הזב (תוס', אהלות פט\"ו ה\"ט, עמ' 613). טבעת היא כלי, וזב נתפס כמי שאינו מטמא כלים במשא (כמו משנת זבים), אבל מטמא אוכלין. זו אבחנה שאיננה בכל המקורות האחרים.",
                    "בתוספתא מובא סיכום כללי עוד יותר של ההלכה הנובעת מהמשנה: \"אמר רבי יוסי כדרך זו אתה יכול לומר, כל הטמא במת טומאת שבעה, טמא בזב טומאת ערב. כל הטמא במת טומאת ערב טמא בזב מכלום\" (פ\"א ה\"א, עמ' 598). הסיכום הולם את המקרה הראשון אך לא את המקרה השני, שכן בגדים הנוגעים במת טמאים טומאת שבעה, והנוגע בהם (אדם או כלים) טמא טומאת שבעה (לעיל משנה ב), ולא טומאת ערב כמתבקש מהכלל של רבי יוסי, שכן בזב הבגדים השלישיים טהורים. דברי רבי יוסי אינם הולמים, אפוא, את כל חלקי המשנה, אלא רק את רובם, או שהם חלוקים על המשנה. לדעתנו, אם כן, דברי רבי יוסי אינם סיכום למשנה אלא להמשך התוספתא: \"כיצד אדם באדם שנים במת, ואחד בזב. כלים בכלים שלשה במת ושנים בזב כלים אדם וכלים ארבעה במת ושלשה בזב\" (פ\"א ה\"ב, עמ' 598).",
                    "מת וזב לפי התוספתא",
                    "סדר המקרים בתוספתא הוא הסדר במשניות א-ג, וההלכות לגבי מת הן ההלכות במשניות שם כפי שפירשנו אותן לעיל. הלכות הזב הוצגו בטבלה כפי שהן משתמעות מהתוספתא ומדברי רבי יוסי, כל טמא שבעה במת טמא ערב בזב, וכל טמא ערב במת טהור בזב. עם זאת, התוספתא ורבי יוסי חולקים על משנה ה כמות שהצגנוה בסדרת סעיפים:",
                    "1. במשנה יש אבחנה בין טומאת מגע לטומאת משא שאינה בתוספתא.",
                    "2. בתוספתא כל טמא שבעה במת טמא ערב בזב, וכל טמא ערב במת טמא שבעה בזב, מה שאין כן במשנה.",
                    "3. יש מחלוקת ספציפית בשלושה מקרים:",
                    "-  א. אדם שנגע בזב ואחר כך נגע בבגדים במשנה הבגדים טמאים טומאת ערב (2א) ובתוספתא הבגדים טהורים (1א), ובדוחק ניתן לתרץ שמדובר שם רק בבגדים שנגעו באדם.",
                    "-  ב. בגדים שנגעו בבגדים במשנה הבגד השני טהור, ובתוספתא טמא (2א).",
                    "-  ג. כלים שנגעו באדם במשנה טהור ובתוספתא האדם טמא ערב (3א).",
                    "כל הדיון שלנו מתבסס על הטענה הפשוטה ש\"כלים\" בתוספתא דינם כ\"בגדים\" במשנה, ואכן בלשון חכמים כל בגד הוא \"כלי\", אם כי \"כלים\" הם גם כלי מתכת או עץ.",
                    "התוספתא מוסיפה: \"במה דברים אמורים בתרומה ובקדשים, אבל אין הנזיר מגלח אלא על המת בלבד. ואין חייבין על טומאת מקדש וקדשיו אלא על המת בלבד\" (שם). כן גם במשנת נזיר: \"אבל הסככות והפרעות... וכלים הנוגעים במת... על אלו אין הנזיר מגלח ומזה בשלישי ובשביעי ואינו סותר את הקודמים ומתחיל ומונה מיד וקרבן אין לו\" (פ\"ז מ\"ג). כל ההלכות נתפסות כאיסורים פחות מוחלטים. הן חלות רק על האוכל תרומה וקודשים, אך לא על הנכנס למקדש. אם נכנס אדם שלא נגע במת או בזב עצמו למקדש (שני או שלישי) אין הוא מביא קרבן, וגם אין הנזיר מפסיק בכך את נזירותו. האבחנה ההלכתית מעידה שטומאות אלו לא נחשבו כחמורות באותה מידה. בלשונו המשפטית של התלמוד אין אלו \"איסורי דאורייתא\". ברם כפי שראינו במבוא הכללי לפירוש המשניות המונח \"מדברי סופרים\" בניגוד ל\"מהתורה\" אינו בא לשחזר את ההיסטוריה ההלכתית אלא לעצב גישה מחמירה פחות להלכה זו, גישה הקובעת שיש לשמור על האיסור אך הוא נדחה מפני מצוות אחרות.",
                    "האבחנות במשנה עומדות בבסיסן של הלכות רבות אחרות, והן מההלכות המרכזיות בדיני טומאה בכלל, ובטומאת אוהל בפרט.",
                    "מעבר לכל האבחנות ההלכתיות עולה שאלה פשוטה: מדוע? מה הנימוק לכל האבחנות הללו? מובן מדוע דין זה חמור פחות מדין מת, לכך עיגון מקראי ברור. אפשר גם להבין את האבחנות שבין נגיעה הנזכרת במקרא לבין משא, שהיא פעילות אחרת (הפעלת אנרגיה ללא נגיעה ישירה), אבל מה הנימוק לאבחנה בין בגדים לאדם? על כך אין תשובה במקורות.",
                    "הלכות הזב נדונות במסכת זבים פ\"ב מ\"ד. שם ברור שזב מטמא אדם ומטמא בגדים, וכן מטמא במשא. מה שבמשנה בזבים נקבע באופן כללי זוכה כאן לפירוט ולבירור; הכלל הכללי נפרט לפרטים שבחלק מהם נקבע שהזב מטמא ובחלק נקבע שהזב טהור. כל משנה מדגישה את הפרטים החשובים לה, ובשאר היא נוקטת במינוח כוללני שהוא גם מטעה. אפשר ששתי המשניות סותרות, אך נראה לנו שאין כאן סתירה אלא כל אחת מתמקדת בבעיות המעניינות אותה."
                ],
                [
                    "המשנה עוסקת במי שהם כמעט מתים ואינם מתים. לכאורה אין המשנה קשורה לקודמתה, אבל בתוספתא מצויה חוליית הקישור בין המשנה הקודמת לזו, ונצטטה להלן.",
                    "<b>אדם אינו מטמא עד שתצא נפשו</b> – המת מתחיל לטמא רק ברגע המוות.<b> אפילו מגוייד</b> – \"מגויד\"<sup class=\"footnote-marker\">24</sup><i class=\"footnote\">לעתים בשני יו\"דים ולעתים ביו\"ד אחת.</i> הוא מי שרואים את גידיו, כלומר שנפצע קשה וגידיו נראים. המשנה ביבמות (פט\"ז מ\"ג) מניחה שניתן לרפאו, אבל מסגנון המשנה משמע שבדרך כלל נחרץ דינו, כמו מי שנצלב (תוס', גיטין פ\"ה ה\"א). בין המפרשים<sup class=\"footnote-marker\">25</sup><i class=\"footnote\">ראו במהדורת מכון הש\"ס השלם, עמ' שלט הערה 29. </i> מצויה גרסה \"מגויר\" (מגוייר) שמשמעה מי שפגעו בו \"גירי\" (חִצים), ברם כפי שנראה להלן התלמודים מפרשים את המילה בהקשר לחיתוך בסכין ולא לירי חצים. בתלמוד הבבלי נאמר: \"לדידי חזי לי ההוא טייעא, דשקיל ספסירא וגיידיה לגמליה, ולא אפסיקתיה לנערותיה! אמר אביי: ההיא כחישא הויא. רבא אמר: בסכין מלובנת, ודברי הכל\" (בעצמי ראיתי אותו טייעה [בן שבט ערבי] שנטל חרב וחתך את גמלו ולא הפסיק מנעירותיו. אמר אביי ההוא [אותו גמל] היה כחוש<sup class=\"footnote-marker\">26</sup><i class=\"footnote\">כלומר, בגמל שמן וגדול היה החיתוך גורם למוות אטי עוד יותר. </i> – יבמות, קכ ע\"ב). אם כן, את ה\"גיוד\" מבצעים בסכין ומשמעו חיתוך. מפרשים אחרים גוזרים את המילה מהשורש \"גוד\" שמשמעו בארמית חיתוך.",
                    "מאידך גיסא, בשני התלמודים נקשרת המילה לכווייה באש: \"מתניתין אפילו ראוהו מגוייד. אני אומר בחרב מלובנת נכווה וחיה\" (ירו', יבמות פט\"ז ה\"ג, טו ע\"ג). אם כן, גיור קל הוא חיתוך בסכין מלובנת וניתן להתרפא ממנו. בבבלי: \"אף על המגוייד אין מעידין, מפני שיכול לכוות ולחיות\" (יבמות שם). אם כן, מגויד משמעו שנכווה כוויית אש. יש להבין, אפוא, שמגויד הוא מי שנכווה עד שנראות עצמותיו. אפשר גם שהכוונה לשיטת הוצאה להורג שבה אדם נחתך בחרב מלובנת, והחיתוך לא היה סופני.",
                    "<b>אפילו גוסס וזוקק ליבום</b> – אם אחיו מת ללא ילדים, אשת האח זקוקה לייבום. האח הגוסס יכול לחלוץ או לייבם, או שתמתין עד שתצא נשמתו.<b> ופוטר מן היבום</b> – אם לאלמנה בן גוסס הוא נחשב כבן לכל דבר, והיא פטורה מייבום.<b> מאכיל בתרומה</b> – אשת כוהן שיש לה בן (מאביו הכוהן) אוכלת בתרומה, ואם הבן גוסס עדיין הוא מזכה אותה בזכות לאכול בתרומה, כל עוד הוא חי. <b>ופוסל מן התרומה</b> – אם האישה היא בת כוהן, ונשואה לבן ישראל אינה אוכלת בתרומה. אם בעלה מת היא חוזרת לאכול בתרומה, ובתנאי שאין לה בן ממנו. הבן הגוסס פוסלה מלאכול בתרומה. <b>וכן בהמה וחייה אינן מטמין עד שתצא נפשן</b> – ואז הן מטמאות בטומאת נבלה. ההלכה שבהמה אינה מקבלת טומאה חוזרת פעמים רבות<sup class=\"footnote-marker\">27</sup><i class=\"footnote\">כגון להלן פ\"ו מ\"א; פט\"ו מ\"י ועוד.</i>. <b>הותזו ראשיהן אף על פי מפרכסים טמאין כגון הזנב של לטאה שהיא מפרכסת</b> – כאן חז\"ל נזקקים לשאלה בת זמננו של קביעת רגע המוות. הפרכוס אינו מעיד על חיים, שכן הם זיהו, ובצדק, את הפרכוס כרפלקס אוטומטי ולא כסימן חיים.",
                    "<b>דין גוסס</b>",
                    "הדינים השונים העוסקים בגוסס אין בהם חידוש רב. משנת ערכין קבעה: \"הגוסס והיוצא ליהרג לא נידר ולא נערך\" (פ\"א מ\"ג), ובהמשך מחלוקת על אחד הפרטים. מעמדו בהלכה הוא תוצאה של התייחסות אליו כאל אדם המצוי במעבר. מצד אחד המשנה בשבת רואה אותו כחי לכל דבר ואוסרת לעשות כל פעולה של הכנה למותו: \"אין מעמצין את המת בשבת ולא בחול עם יציאת נפש, וכל המעמץ עם יציאת נפש הרי זה שופך דמים\" (פכ\"ג מ\"ה). מי שמטפל בגוסס לפני מותו עלול להחיש את מותו, ועל כן הדבר אסור לחלוטין. הניסוח החריף מלמד שכנראה היו שהתייחסו לגוסס כאל מי שכבר מת, והמשנה אוסרת זאת בשבת ובחול. על הלכה זו חוזרת, בפירוט רב, גם מסכת שמחות: \"הגוסס הרי הוא כחי לכל דבר, זוקק ליבום ופוטר מן היבום, ומאכיל תרומה ופוסל מן התרומה, ונוחל ומנחיל. פירש ממנו אבר כאבר מן החי, בשר כבשר מן החי. וזורקין על ידו דם חטאתו, ודם אשמו, עד שעה שימות. אין קושרין את לחייו, ואין פוקקין את נקביו, ואין נותנין עליו כלי של מתכות, ולא כל דבר שהוא מיקר על טיבורו, עד שעה שימות. אין מזיזין אותו, ואין מדיחין אותו, ואין מטילין אותו לא על גבי החול ולא על גבי המלח, עד שעה שימות...\" (פ\"א ה\"ב-ה\"ד, עמ' 99-97). אם כן הגוסס הוא כחי, אבל תנא קמא סבור שאין לו ערך כספי ולכן אין נודרים את \"ערכו\" למקדש ולא את שוויו. אין צורך להגדיר שתנא קמא חולק על כל ההלכות שהגוסס הוא כחי לכל דבר, אלא שאין לו ערך כספי. אבל משנה אחרת קובעת: \"...אבל עיר שכבשה כרקום וספינה שאבדה בים והיוצא ליהרג נותנין עליהן חומרי חיים וחומרי מתים. בת ישראל לכהן ובת כהן לישראל לא תאכל בתרומה\" (גיטין פ\"ג מ\"ד). ברור שהמשנה חולקת על ההלכה של משנתנו לגבי אכילת תרומה, ומסכת שמחות כמשנתנו. אם כן יש מחלוקת בנושא, ואפשר שהתנא בערכין סבור כמשנת גיטין שמטילים עליו גם חומרי מתים, ולכן אינו נידר ואינו נערך.",
                    "בתוספתא מופיעה הלכה אחרת המהווה את חוליית הקישור למשנתנו, וזו לשונה: \"הגוי, והבהמה [ובן השמונה]<sup class=\"footnote-marker\">28</sup><i class=\"footnote\">כך יש לגרוס. ראו ליברמן, ובעל חסדי דוד על אתר. </i> וכלי האוכלין חרס והמשקין<sup class=\"footnote-marker\">29</sup><i class=\"footnote\">בעל חסדי דוד גרס \"כלי החרס, אוכלין ומשקין\".</i> הנוגעין במת, כלים הנוגעין בהן טהור. וכשם שאבר מן המת, ואבר מן החי שחסר עצם באדם טהור, כך בנבלות ובשרצים טהור. אבר שאין עליו בשר כראוי באדם טמא בנבלות ובשרצים טהור\" (פ\"א ה\"ד, עמ' 598; פי\"ד ה\"ו, עמ' 611). הברייתא חוזרת למשנה ב ומקשרת את גוש המשניות א-ד עם משנה ו תוך דילוג על משנה ה. לאחר שעסקה במת עוסקת התוספתא במי שמת אבל איננו מטמא, ובקבוצה זו היא כוללת את הגוי ואת בן השמונה שאינם בחזקת בני אדם גם בחייהם וגם במותם. מהם המשיכה המשנה לדין גוסס. נראה, אפוא, שהמשנה והתוספתא ליקטו את הלכותיהן מתוך משנה קדומה משותפת, וכל אחת בחרה בחומרים מסוימים מתוך אותה משנה. כך היה גם המצב בהלכה הקודמת שבה חלקה התוספתא על המשנה. ההלכה האחרונה מהווה חוליית קישור להלכות הבאות במשנה, והיא תידון להלן.",
                    "הגוי הנזכר הוא כנראה גוי חי, כשם שהבהמה היא בהמה חיה, שהרי בהמה מתה מטמאת טומאת נבלה. גם בן השמונה הוא תינוק חי, כפי שנזכר להלן. עם זאת, בהמשך מדובר גם על כלים הנוגעים בגוי המת<sup class=\"footnote-marker\">30</sup><i class=\"footnote\">כך הציע אלון, מחקרים, אבל ראו להלן.</i>. הבבלי קובע שקברי נכרים אינם מטמאים: \"קברי גוים אינן מטמאין באהל, שנאמר 'ואתן צאני צאן מרעיתי אדם אתם' – אתם קרויין אדם ואין אומות העולם קרויין אדם\" (יבמות סא ע\"א; בבא מציעא קיד ע\"ב). מימרה מעין זו מופיעה גם במדרש בראשית רבה, אם כי הנוסח שם איננו בטוח<sup class=\"footnote-marker\">31</sup><i class=\"footnote\">בראשית רבה, עה יב, עמ' 894, וחסר בנוסח אלבק, עח יג, עמ' 963.</i>. מהלשון משמע שהם מטמאים במגע ובמשא. אמנם במשנת נידה נקבע שאינם מטמאים במשא (פ\"י מ\"ד), ואם יזכנו החונן לאדם דעת נפרשה בבוא היום.",
                    "אגדה אחרת מספרת על רבי שמעון בר יוחאי שטיהר את טבריה מטומאת המתים, בדרך של בדיקה פלאית. חוקר חשוב אחד כבר הציע כי רבי שמעון בר יוחאי, שהוא בעל המימרה בתלמוד הבבלי, לא הסתמך על הנס כמסופר שם אלא על כך שקברי הגויים אינם מטמאים. מכל מקום, גם אם הייתה דעה כזאת היא הייתה דעת מיעוט. בדרך כלל ברור שגופת הגוי מטמאת, וזו הסיבה לטומאת ארץ העמים (החשש מקבורה פזורה של מתי נכרים)<sup class=\"footnote-marker\">32</sup><i class=\"footnote\">ראו להלן פירושנו לסוף פרק יח של המסכת.</i>.",
                    "מכל מקום, התוספתא מדברת בגוי חי שאינו מטמא. למעשה אף גוף חי אינו מטמא, להוציא אדם. ההלכה מבוססת על התפיסה בדבר קדושת ישראל. כל המצוות חלות רק על ישראל, וממילא הגוי איננו חלק ממערכת הלכתית; הוא אינו יכול להיות טהור, או להעביר טומאה. עם זאת, אין להסיק מהתוספתא שהגוי טהור. ממקורות מקבילים ברור שהגוי נחשב טמא במותו וגם בחייו, אלא שאין הוא חלק מהמערכת הרגילה. הוא אינו מעביר טומאה בנגיעתו, ואינו הופך לראשון, שני או שלישי. דיון ארוך הקדיש לנושא אלון והראה שכבר בימי בית שני היה ברור שהגוי טמא טומאת גופו, אבל הוא איננו מרכיב במערכת ההלכתית הטכנית. כך, למשל, מצד אחד הוא אינו מקבל טומאה כפי שאומרת התוספתא שלנו, ואף נקבע שהוא \"ממעט\" מטומאה, כלומר חוסם את זרימת הטומאה (תוס', להלן פי\"ד ה\"ו, עמ' 611), ושם אף נקבע שהוא הדין בעצם של הגוי, כלומר בגוי מת (שם ה\"ד). אבל מצד שני נקבע: \"הגוים והגר והתושב אינן מטמאין בזיבה, ואף על פי שאינן מטמאין בזיבה טמאין כזבין לכל דבריהם\" (תוס', זבים פ\"ב ה\"א, עמ' 677). במקורות חז\"ל, ואף אצל יוספוס, ברור שהגוי טמא, והגר הבא להתגייר טובל לטהרתו כדי להיטהר מטומאה זו, אבל אין טומאתו חלק מהמערך ההלכתי-משפטי. אי אפשר לקבוע שהוא מטמא משהו אחר להיות ראשון, או שני, כאב הטומאה או כוולד, וכמובן גם אין הוא יכול להיטהר. כך גם נאסר על הגוי להיכנס למקדש. האיסור נבע מעצם היותו זר, אך נוּסח דרך הלכות טהרה המוכרות. כן נקבע שרק בשוק העליון בירושלים כל הרוקין טמאים (משנה, שקלים פ\"ח מ\"א). הירושלמי (למשנה שם, נא ע\"א) מסביר שליד השוק העליון היה \"קצרן שלגוים\". קצרה הוא התעתיק המקובל למונח היווני \"קסטרום\" שמשמעו מחנה צבאי. ברור, אפוא, שבשוק הסתובבו גויים רבים, הגויים נחשבו טמאים ולפיכך באזור שבו הם מרובים סתם רוק נחשב לטמא. אלון ממשיך ומביא ראיות נוספות כדי לסתור את דעתו של ביכלר שטען שגויים אכן נחשבו לטהורים. הדוגמאות ההלכתיות מעידות שאכן נהגו איסור בגוי, אך חכמים לא הצליחו, ובשלב הראשון גם לא ניסו, לנסח את האיסור במסגרת גדרי טהרה וטומאה ההלכתיים.",
                    "נעם הסבירה היטב כיצד צמחה הבעיה של טומאת גוי<sup class=\"footnote-marker\">33</sup><i class=\"footnote\">נעם, מהפיכה, עמ' 306-278.</i>. אנו מסבירים בעקבותיה, אלא שאנו מוסיפים את מרכיב המיסוד המשפטי שחוזר הרבה בפירושנו בדיונים שונים. מצד אחד הגוי משוקץ, שנוא ועוין. התיעוב אליו הוגדר מבחינה משפטית כטומאה. מצד שני הגדרה כזאת מכלילה אותו בכלל המצוות. מה שטמא ניתן לטהר, ומה שגרוע יותר, מההגדרה משתמע שהוא בכלל המצווה. אבל אם נקבע שהנכרי אינו נכלל במצוות טומאה כלל ישתמע מכאן שלמעשה הוא טהור. כך הנכרי בחייו, וכך אחר מותו, ומעמדו יימצא מקודש יותר מזה של יהודי. נעם מוסיפה שהגוי אינו נחשב כלל לאדם. אם איננו אדם לא חלות עליו מצוות טומאה וטהרה. הנמקה כזאת מתאימה לעולמם של חכמים. בלשון המדרש הבבלי: \"אתם קרויין אדם ואין אומות העולם קרויין אדם\" (יבמות סא ע\"א ומקבילות). עד כאן הטיעון לכיד, אבל התוצאה של הגדרה משפילה זאת היא שהגוי טהור, ולכך קשה היה לחכמים להסכים.",
                    "נוסיף ונאמר: אכן שאלת טומאת הגוי עולה במקורות הקדומים ביותר שבידינו, כולל בספרים החיצוניים, והעדויות סותרות. הבעיה המרכזית היא שיחס התיעוב אל הגוי, שהוא תחושה אישית, צריך היה לבוא לידי ביטוי בהגדרה משפטית. התחושה האישית כמובן תלויה הייתה גם בנסיבות. אין התחושה כלפי נכרי הבא לבית המקדש כדי לגזול את האוצר כתחושה כלפי נכרי המסייע לישראל. התחושה עשויה להיות אישית ומשתנה, לא כן ההגדרה המשפטית. שתי השפות השונות, ההלכתית והתחושתית, משלימות זו את זו, מבטאות זו את זו, אך גם סותרות זו את זו. הבדל ה\"שפה\" (בין התחושה למסגרת המשפטית) הוא אביהן של כל הסתירות ההלכתיות. הוויכוח המדעי התנהל, באופן טבעי, במישור המשפטי, וכל ביטוי הובן כקביעה משפטית. לדעתנו הבחירה במשפט ככלי ביטוי חברתי אינה מתאימה במקרה זה, וספק גם עד כמה הספרים החיצוניים מבטאים מערכת משפטית. את המערכת המשפטית יש להחיל על דברי חז\"ל, אך לא בהכרח כל ביטוי בתחום היחס לנכרי בספרות החיצונית ובספרות ההלכה הקדומה מתייחס לפן זה.",
                    "מצד שני, במקורות מספר עולה יחס אחר לנכרי, שגם הוא אדם: \"חביב אדם שנברא בצלם\" (משנה, אבות פ\"ג מי\"ד); ישראל חביבים יותר, אך גם סתם אדם \"חביב\"<sup class=\"footnote-marker\">34</sup><i class=\"footnote\">ראו אורבך, מעולמם של חכמים, \"כל המקיים נפש אחת...\", עמ' 577-561.</i>. ברם, שוב, לא כל מי שהביע עמדה רעיונית רצה שהדברים יתורגמו למערכת משפטית.",
                    "כפי שאמרנו במבוא לפירוש המשניות, התפתחות התורה שבעל פה הייתה בנתיב משפטי, אך ההלכות הקדומות קדמו לבירור המשפטי, ולא תמיד הצליחו חכמים לתעל אותן לנתיב המשפטי.",
                    "כפי שאמרנו במבוא לסדר טהרות, מערכת הטומאות היא מערכת הלכתית-משפטית מדוקדקת. רוב הלכות טומאה ומנהגיה שולבו והוכללו במערכת ומצאו את מקומן המשפטי, אבל נותרו גרעינים של התייחסות לא-הלכתית לפרטים שונים. כלומר, פרטים שלא מצאו את מקומם בתוך המערכת המשפטית אך נהגו בהם איסור חמור או קל. כזה הוא הגוי, וכאלה הם דיני מי חטאת שבהם נרחיב במסכת פרה.",
                    "הבהמה אף היא אינה מקבלת טומאה בחייה, והלכה זו חוזרת במקורות רבים<sup class=\"footnote-marker\">35</sup><i class=\"footnote\">להלן פט\"ו מ\"ט; פי\"ח מ\"ו, ועוד.</i>.",
                    "בן השמונה הוא תינוק שנולד לשמונה חודשים. קדמונינו לא ידעו להבחין בין פג שיש לו סיכוי לשרוד לבין ולד בעל סיכוי להתקיים, ואף האמינו שלתינוק בן שבעה חודשים סיכוי לשרוד, מה שאין כן לבן שמונה חודשים. חכמים הניחו שילד נולד בן תשעה חודשים או לשבעה חודשים, אך לא לשמונה. כך, למשל, קטן שנולד לשמונה אי אפשר להקדיש את ערכו למקדש (תוס', ערכין פ\"א ה\"ג, עמ' 543), וכן המתכוון להרוג ילד כזה פטור<sup class=\"footnote-marker\">36</sup><i class=\"footnote\">מכילתא דרבי שמעון בר יוחאי, כא יד, עמ' 171; מכילתא דרבי ישמעאל, משפטים ד, עמ' 543, וראו עוד משנה, מכשירין פ\"ו מ\"ז.</i>, ואף אינו מקבל טומאה משום שאיננו בן אדם חי, כפי שקובעת הברייתא שלנו. ילד שנולד לשמונה חודשים הוא בחזקת מת, ואין מטפלים בו בשבת אף על פי שהוא עדיין חי. דינו כמי שכבר מת: \"בן שמונה חי ובן תשעה מת אין מתעסקין עימו לכל דבר\" (שמחות א ח, עמ' 99), והוא בחזקת נפל (תוס', שבת פט\"ו ה\"ה ועוד). בהמשך שם ה\"ז יש גם החולק ואומר שאם חי שלושים יום יצא מחזקת נפל (שם ה\"ז). במדרש שנינו: \"ילמדנו רבינו תינוק שנולד לשמונה חדשים מחללין עליו את השבת? כך שנו רבותינו תינוק שנולד לשמונה חדשים אין מחללין עליו את השבת, ואין חותכין את טיבורו, ואין טומנין את שלייתו, ואין מטלטלין אותו ממקום למקום, אבל אמו גוחה עליו ומניקתו. והמטלטלו בשבת כאילו מטלטל את האבן. ספק בן שמונה, ספק בן שבעה, אין מחללין עליו את השבת, ואין חותכין את טבורו, ואין טומנין את שלייתו, ואין מטלטלין אותו ממקום למקום. ואם דבר ברור הוא שהוא בן שבעה, מחללין עליו את השבת, וחותכין את טיבורו, וטומנין את שלייתו, ומטלטלין אותו ממקום למקום. ולמה מחללין את השבת על ילוד שנולד לשבעה? לפי שהוא של חיים, אבל הנולד לשמונה אינו לחדשיו, ואינו של חיים, לכך אין מחללין עליו את השבת. שאלו לרבי אבהו מנין לנולד בן שבעה שהוא חי, אמר להם בלשון יוונית זיטא איפטא איטא אקטו<sup class=\"footnote-marker\">37</sup><i class=\"footnote\">בן שבעה לחיים, בן שמונה למוות. לביאור המשפט העממי ראו הערותיהם של בובר ושל אלבק על אתר.</i>\"<sup class=\"footnote-marker\">38</sup><i class=\"footnote\">תנחומא בובר, במדבר כא, עמ' 18; בראשית רבה, יד ג, עמ' 128; כ ו, עמ' 189.</i>. ההלכה הלכה, והמדרש אף מצטט משפט עממי ביוונית המבטא את \"העובדה הרפואית\" שבן שבעה לחיים ובן שמונה למוות. אמונה זו, אפוא, אינה עניין לחברה היהודית אלא הייתה בבחינת מוסכמה מוכרת גם בחברה הנכרית. ואכן גם סורנוס, הרופא הרומי שהקדיש ספר שלם לגינקולוגיה, קובע שילד נולד לשבעה או לתשעה חודשים וילדים אחרים לא כדאי להתאמץ להחיותם<sup class=\"footnote-marker\">39</sup><i class=\"footnote\">סורנוס, גינקולוגיה, ספר שני, סעיף 7.</i>. בעל קדמוניות המקרא אף מוצא צידוק תיאולוגי לכך שקטן בן שבעה חודשים נועד לחיים: \"ואצו אותך (את אברהם) כי ישיבהו לי מהר בחדש השביעי על כן כל אשה אשר תלד בחדש השביעי בנה יחיה כי עליו קראתי את כבודי\" (קדמוניות המקרא, כג ח), וכיוצא באלו הלכות נוספות.",
                    "יש להניח שאם תינוק כזה שרד הסבירו זאת בכך שהוא בן יותר משמונה חודשים או בן שבעה חודשים. ודאי שסיכויי נפל כזה לשרוד קטנים, עם זאת המסקנה שלילד כזה סיכוי כה דל לשרוד, עוד יותר דל מאשר לבן שבעה חודשים, עומדת בניגוד לניסיון האנושי, והוויתור על מאבק ההישרדות עומד בניגוד מוזר למדיניות הכללית להיאבק על נפשו של חולה עד הרגע האחרון.",
                    "התוספתא שלנו (פ\"א ה\"ד, עמ' 598) מדברת על בן שמונה חי, והוא איננו מעביר טומאה כאדם חי שטרם נפטר משום שאיננו בחזקת אדם, וודאי שאיננו יוצר טומאה כאדם מת. עם זאת יש להניח שבמותו הוא נחשב לטמא כנפל. נפל מטמא כאשר יש לו צורת ולד, או \"שיעגילו ראש בפיקה\" (להלן פ\"ז מ\"ד), והעריכו חכמים שדי בארבעים יום לשם כך<sup class=\"footnote-marker\">40</sup><i class=\"footnote\">נפל מטמא כאשר יש לו צורת ולד. ראו פירושנו לפ\"ז מ\"ד ולפי\"ח מ\"ז.</i>.<b> </b>",
                    "המשך התוספתא שנוי במחלוקת: \"האוכלין, חרס והמשקין הנוגעין במת, כלים הנוגעין בהן טהור\" (שם). אלון הסביר שהלכה זו היא המשך ההלכה בגוי. כלים הנוגעים בגוי המת טמאים, אך אינם מעבירים את הטומאה הלאה<sup class=\"footnote-marker\">41</sup><i class=\"footnote\">אלון, מחקרים א, עמ' 127.</i>. לפי הסבר זה יש בברייתא ראייה מיוחדת של דין נכרים. בחייהם אין הם מטמאים, במותם הם מטמאים, אך טומאתם שונה מכל טומאה רגילה. כמו כן לא נקבע איזו טומאה טמאים הכלים שנגעו בגוי המת עצמו: האם הם אב הטומאה כאילו נגעו במת יהודי, או שמא הם רק ולד הטומאה ולכן אינם מטמאים הלאה. אי אפשר להכניס את טומאת המת למשבצות הטומאה הרגילה, יש לה דינים מיוחדים שאינם הולמים את כל מערכת דיני הטהרה. בעל חסדי דוד טוען שמדובר במת ישראל, וכלי חרס, וכן אוכלין ומשקין (כך לדעתו יש לגרוס) טמאים בוולד הטומאה, אך אינם טמאים באב הטומאה, ואינם מטמאים כלים אחרים שנגעו בהם. אם כן הרי שהתוספתא חולקת על משנה ב (\"כיצד שלושה\") וממילא גם על המשנה הבאה (\"כיצד ארבעה\"), ואולי צריך, לשיטה זו, לתקן: \"האוכלין והמשקין שבכלי חרס...\", כלומר המדובר באוכלים המצויים בכלי חרס שנגע במת, ואלו אינם מטמאים אחרים. הסברו של אלון נראה עדיף."
                ],
                [
                    "המשנה מתחילה בנושא הנראה שונה, דין אברים שנשרו מן האדם, כלומר ההגדרה מהו מת, האם כל עצם ממנו נחשבת למת. בכך נפתח דיון ארוך המשתרע עד פ\"ג מ\"ו לערך ועוסק במינימום הגורר אחריו טומאה, כזית מהמת וכאבר שלם אף אם אין בו כזית. המשנה הבאה תעסוק בהגדרת האברים, ומשנתנו מתחילה את הדיון בקבעה שאבר \"אין לו שיעור\". במשנת חולין מצויה מעין חוליה מקשרת. שם נידון דין אבר מדולדל באדם ובבהמה, וברור שהאדם והבהמה גוססים. אפשר שלהלכה הקדומה שממנה נלקחה משנתנו היה קשר למשנת חולין זו (פ\"ט מ\"ז ומ\"ח; תוס', פ\"ח הכ\"א, עמ' 510).",
                    "<b>האיברים אין להן שיעור</b> – אבר מן המת או מן החי (להלן) מטמא אפילו אם אין בו כמות מזערית.<b> אפילו פחות מכזית מן המת</b> – המשנה מניחה שכזית מן המת מטמא, אך בשר מהמת בכמות פחותה אינו מטמא. הנחה זו תידון להלן, יש עליה מחלוקת ומי שסבור שכל בשר מטמא, בכל שהוא, אינו נזקק להלכה של משנתנו. <b>ופחות מכזית מן הנבילה ופחות מכעדשה מן השרץ מטמאין טמאתן</b> – גם כאן המשנה מניחה שכזית מנבלה מטמא, וכמות בשר של כ\"עדשה\" משרץ מטמאת. הלכות אלו תבוררנה להלן בראשית הפרק הבא. על כך מוסיפה התוספתא: \"המוח בין באדם ובין בבהמה, ובין בחיה, ובין בעופות, ובין בנבלות, ובין בטרפות, ובין בשקצים, ובין ברמשים, טמא. וחייבין עליו משם פיגול, נותר, וטמא ומטמא כזית במשא, וכעדשה במגע, כללו של דבר מוח הרי הוא כבשר לכל דבר\" (פ\"א ה\"ה, עמ' 598). מבחינה מציאותית המוח נחשב לספק אבר משום שאין בו עצם (להלן), אך מבחינה הלכתית נקבע שהוא נחשב כאבר לכל דבר.",
                    "המשנה אינה קובעת איזו טומאה האברים מטמאים. במת זו טומאת מת, ובבהמה מתה זו טומאת נבלה. אפשר גם שהמשנה מתייחסת לאבר שטרם נתלש, שבאדם אינו מטמא עד שייתלש, ואם האדם נפטר אזי נחלקו חכמים: רבי מאיר רואה בו אבר מן המת (ומטמא) ורבי שמעון רואה בו אבר מן החי (חולין פ\"ט מ\"ח). בבהמה החכמים נחלקים שם אם אבר כזה טמא טומאת אוכלין (ראו להלן פ\"ב מ\"א). משנתנו אינה רוצה לנקוט עמדה במחלוקת שבמשנת חולין, ולא לגבי האפשרויות השונות, ומסתפקת בקביעה כללית \"מטמאין טמאתן\"<sup class=\"footnote-marker\">42</sup><i class=\"footnote\">גם בני קומראן קיבלו עקרונית את דין אבר מן החי. ראו נעם, מהפיכה, עמ' 156-141.</i>"
                ],
                [
                    "מאחר שהזכירה המשנה את ה\"אבר\" היא מסבירה מהם האברים: <b>מאתים וארבעים ושמונה אברים באדם – </b>זו הכותרת ולאחריה בא הפירוט,<b> שלשים בפיסת הרגל</b> – שהם <b>ששה בכל אצבע</b> – שישה מפרקים בחמש אצבעות יוצרים שלושים אברים. <b>עשרה בקורסל שנים בשוק חמשה בארכובה</b> –הארכובה היא העצם הארוכה של הרגל, מהברך ומטה<sup class=\"footnote-marker\">43</sup><i class=\"footnote\">ראו פירושנו ליבמות פי\"ב מ\"א; פט\"ז מ\"ד.</i>. התוספתא מדגישה: \"שנים מכאן ושנים מכאן והפיקה באמצע\" (פ\"א ה\"ו, עמ' 598).<b> אחד בירך</b> – לפי ההקשר הירך הוא המפרק המחבר את השוק לאגן הירכיים.<b> שלשה בקטלת</b> – עד כאן 51 אברים. (איור 2) <b>ואחד עשרה צלעות שלשים בפיסת היד ששה בכל אצבע שנים בקנה שנים במרפק אחד בזרוע וארבעה בכתף</b> – עד כאן 39 אברים ביד (איור 3). <b> מאה ואחד מזה ומאה ואחד מזה</b> – בכל אחד מצדדיו של אדם 101 אברים, ובסך הכול 202 אברים. <b>שמנה עשר חליות בשדרה</b> – המדע בן זמננו מונה 5 חוליות בצוואר, 12 חוליות של הצלעות ושבע חוליות בזנב. אף הרכב אינו יוצר שמונה עשרה חוליות. יתר על כן, המדרש מסביר שמניין הברכות בתפילת שמונה עשרה הוא כנגד חוליות השדרה (ירו', ברכות פ\"ד ה\"ג, ח ע\"א), אבל בדיוננו בתפילת השחר (ברכות פ\"ד מ\"ג) ראינו כי לדעת הירושלמי כללה התפילה בתחילתה שבע עשרה ברכות בלבד, ואכן 5 חוליות הצוואר ו-12 חוליות הצלעות יוצרות מניין זה של שבע עשרה. המדרש כנראה \"תיקן\", או עדכן, את מספר החוליות בהתאם לשינוי מניין הברכות בתפילת השחרית. בבבלי פירשו שבעבר היו שמונה עשרה ברכות ועתה יש תשע עשרה, והדרשה היא כנגד המספר הקדום. משנתנו מונה 18 חוליות אבל חוליות הצוואר אינן נכללות, וממילא נותרו רק 13 חוליות לשדרה (12 לשדרה וכל חוליות הזנב המנוון תיחשבנה לחוליה אחת), או תשע עשרה חוליות (12 של הצלעות ו-7 שבזנב המנוון). אפשר, אפוא, שהיא מהלכת בשיטה שמנסח מאוחר יותר הבבלי, שבעבר היו 18 ברכות כנגד מספר החוליות, ומה שקובע את מספר החוליות איננו ספירה מציאותית אלא הדרשה בדבר הקשר שבין הברכות לחוליות. הווה אומר, הקשר בין מספר הצלעות לברכות נוצר כאשר היו שבע עשרה ברכות, ואזי נספרו שבע עשרה חוליות, וכאשר גדל מספר הברכות נוספה עוד חוליה לספירת האברים. שינוי המציאות של התפילה לא פגע באיכות הדרשה, ומספר החוליות \"עודכן\" בהתאם לתפילה. <b>תשעה בראש שמנה בצואר ששה במפתח שללב וחמשה בנקוביו כל אחד ואחד מטמא במגע במשא ובאהל אמתי בזמן שיש עליהן בשר כראויי אבל אם אין עליהן בשר כראויי מטמין במגע ובמשא ואינן מטמין באהל – </b>סך הכול ברגל 51 אברים, ביד 39 אברים ועוד 11 צלעות, הרי 101 אברים, בצד השני אותה כמות אברים וסך הכול 202 אברים. בנוסף לכך 18 חוליות, 9 בראש, 19 ביתר האברים (46 אברים במרכז הגוף), והסך הכולל 248 אברים. ברור שמבחינתם של חז\"ל \"אבר\" הנו למעשה עצם עצמאית, קטנה ככל שתהיה. לפי מניין זה אוזן, אף, עין או הלב אינם \"אברים\". בתוספתא עדיות נאמר שבאדם יש \"מאתים וארבעים עצם\" (פ\"ב ה\"י, עמ' 459), אך במקבילה בתוספתא אהלות מאתיים ארבעים ושמונה (פ\"ב ה\"ח, עמ' 459). המספר 248 אכן חוזר במקורות רבים, ונראה שהיה המניין המקובל בחברה היהודית. במניין זה נתלו דרשות רבות ואף נלוו אליו גימטריות אחדות. הדרשה המפורסמת ביותר היא שניתנו לישראל רמ\"ח מצוות עשה כנגד אברי הגוף<sup class=\"footnote-marker\">44</sup><i class=\"footnote\">קהלת רבה, ט; מכות כג ע\"ב ומקבילות רבות.</i>. בין הגימטריות הבולטות מניין \"חרם\" (בבלי, מועד קטן יז ע\"א) ומניין \"מאררים\" (ירו', סוטה פ\"ה ה\"א, כ ע\"א); מניין זה אינו נותן תוצאה של 248, והוא אולי משקף מסורת אחרת. דרשה אחרת מובאת במדרש: \"זאת החיה אשר תאכלו, זה שאמר הכתוב 'לעשות רצונך אלהי חפצתי ותורתך בתוך מעי' (תהלים מ). אשריכם ישראל שבכל אבר ואבר שבכם נתן מצוה, שמאתים וארבעים ושמונה איברים באדם. ולכך אנו אומרים בכל יום ברוך אתה ה' אלהינו מלך העולם אשר יצר את האדם בחכמה וברא בו נקבים נקבים, חלולים חלולים. 'חלולים חלולים' בגימטריא רמ\"ח הוי כמנין איברים שבאדם, בראש 'לא תקיפו פאת ראשכם' (ויקרא יט) בבשר 'ושרט לנפש לא תתנו בבשרכם', ועוד\" (תנחומא, שמיני ח), ואכן שתי המילים האלו עולות בגימטריה 248.",
                    "<b> איור 2-3. </b>עצמות הרגל ועצמות היד מתוך אתר ויקיפדיה ערכים: עצמות הרגל.עצמות היד.",
                    "דרשה מפולפלת אחרת היא ש\"אברם\" הוא בגימטריה 243, והשליטו ה' על עוד חמישה אברים (שתי עיניים, שתי אוזניים ו\"ראש\", כלומר ברית המילה), ועתה הוא מניין אברהם = רמ\"ח (שם שם).",
                    "כאמור, במשנה \"אבר\" הוא עצם, והתוספתא מדגישה זאת: \"כל שיש בו גידים ועצמות הרי זה אבר, ושאין בו גידים ועצמות אינו אבר. והיותר עולה מן המנין. חסר שאין בו אלא מאתים ויתיר שיש בו מאתים ושמנים כולן מצטרפין. מאה וחמשה ועשרים החי אין בו ממנין ואין בו רובע עצמות\" (פ\"א ה\"ז, עמ' 598). אבר הוא, אפוא, עצם עם גידים ושרירים. המשך התוספתא קשה יותר, ומתייחס כנראה לבהמות שיש להן פחות אברים.",
                    "עם כל זאת, אין זה המניין היחיד. באדם קיימים אברים שאינם עצמות כגון אוזניים, עיניים, אף ועוד, ואכן במקורות מכונים אלו \"אברים\". כך ה\"מילה\" נחשבת לאבר (בבלי, יומא עה ע\"ב; פה ע\"ב), וכן העיניים והאוזניים (נדרים לב עב), וכן במדרש שציטטנו הבשר הוא אבר, והראש אבר אחד, אף שבמשנה הוא כולל כמה אברים<sup class=\"footnote-marker\">45</sup><i class=\"footnote\">וכן בבבלי נדרים לב ע\"ב הראש נמנה כאבר, ובדברים רבה, י א, האוזן היא אבר. </i>. אין צריך לומר שאת מניין האברים אי אפשר לקבוע, שכן ההגדרה של המונח \"אבר\" בלתי אפשרית. בכל חלק בגוף מרכיבים רבים שאפשר לכנותם אברים עצמאיים.",
                    "עם כל זאת, המניין אינו מתאים מבחינה מדעית.",
                    "מניין האברים במשנה",
                    "קודם כול אין במשנה אבחנה בין אבר לעצם. ברור שהרשימה איננה רשימת האברים אלא רשימת העצמות. מנויים כאן הלב והנקבים אבל לא כליות, טחול, קיבה, מעיים וריאות. כל אחד מאלו ניתן כמובן לפרק לסדרה ארוכה של אברים. המניין של \"חמשה בנקוביו\" ניתן לפרקו למניין גדול של אברים, שכן יש שם עוד חלקים קטנים נוספים. בעמוד השדרה 12 צלעות ועוד 7 עצמות הכוללות את עצמות הצוואר ואת החיבור בין הצוואר לגוף; סביר שאלו נמנות עם עצמות השדרה, אבל ברשימה שבמשנה נמנים 8 אברים בצוואר, כך שעצמות אלו אינן נכללות בעמוד השדרה. אבל אפשר שארבע מהן נכללו ברשימה של עמוד השדרה (החוליות הגבוהות יותר הן בוודאי חלק מהצוואר). עד כאן המניין כולל 12 או 19 עצמות. בנוסף לכך מצויות 7 עצמות מנוונות (עצמות הזנב) שניתן לראות בהן עצם אחת או שתיים. אם נוריד את עצמות הצוואר הרי שבשדרה 13 עצמות (כל עצמות הזנב נחשבות לאחת) או 19 עצמות. אפשר גם שבעמוד השדרה תימננה 17 עצמות (12 החוליות, 1 עצם הזנב, 4 מעצמות הצוואר).",
                    "מניין זה נבדק אגב הדיון בתפילת שמונה עשרה (ברכות פ\"ד מ\"ג). תפילת שמונה עשרה נקבעה כביכול כנגד 18 עצמות השדרה. בדיון שם ראינו שבעצם תפילת שמונה עשרה עברה שלב של שינוי. לפי נוסח בבל היא החלה במניין 18 תפילות ונוספה תפילת המינים, ובסך הכול 19 תפילות. לפי נוסח ארץ ישראל היו שבע עשרה ברכות ונוספה תפילת המינים, ובסך הכול 18 תפילות. סך של 17 תפילות או 19 תפילות מתאים למניין עצמות השדרה, אבל בשפת העם כונתה התפילה \"תפילת שמונה עשרה\", ומניין זה השפיע על מניין עצמות השדרה. אם כן התפילה לא נקבעה לפי מניין העצמות, היא נקבעה משיקולים פנימיים שלה. לאחר שנקבע מספר הברכות נמצאה ההקבלה לגוף האדם, ומניין עצמות גוף האדם תוקן לפי שם התפילה.",
                    "המשנה משקפת את ידיעותיהם של חז\"ל באנטומיה. אפשר היה לצפות לכך שחכמים יכירו את גוף האדם טוב יותר מאשר כל ענפי הרפואה, שכן הם ראו מתים שאבריהם שוסעו. התלמוד מספר על ניסוי רפואי שערכו תלמידי רבי ישמעאל כששלקו \"אשה זונה\" ובדקו את אבריה (בבלי, בכורות מה ע\"א). המעשה אגדי. בתקופה זו לא נהנה הציבור היהודי מאוטונומיה בדיני נפשות, וזונה אין דינה במיתה איומה כזאת (אלא אם היא נשואה, וגם אז אין דינה בשליקה). אבל יש בסיפור ללמד על ההתעניינות בגוף האדם ועל ניתוחים אנטומיים<sup class=\"footnote-marker\">46</sup><i class=\"footnote\">פרויס, התלמוד וחכמת הרפואה, עמ' 256; בינת נבונים, פרק כט.</i>. בספרות הרומית עיסוק רב בנושא, ולא כאן המקום לפרט.",
                    "רמ\"ח האברים איננו, אם כן, מניין רֵאלי אלא יצירה ספרותית תלמודית; יש בה רעיון דתי, אך לא תיאור מציאות. אפשר שקדמונינו סברו שזו המציאות, ואולי אף לא סברו כך, על כל פנים זו יצירה ספרותית, בשר מבשרה של ספרות חז\"ל. רמ\"ח אברים נזכרים גם בקמעות יהודיים, אחד מאוקסירינכוס שבמצרים ואחר מאלפו שבסוריה<sup class=\"footnote-marker\">47</sup><i class=\"footnote\">נוה ושקד, קמעות, מס' 4, עמ' 56; מס' 9, עמ' 82.</i>. זו עדות להשפעה הספרותית של ספרות חז\"ל על הקמעות, וכנראה גם על החברה היהודית. רק בדוחק ניתן להסביר שהמספר עוצב מחוץ לספרות בית המדרש, ואזי זו עדות לכך שספרות חז\"ל מייצגת את רבדי החברה היהודית גם מחוץ לבית המדרש (איור 4)",
                    "משנתנו זכתה לנוסח מפויט בפיוט \"ואתה אזון קול מפארך\", פיוט של הקליר שנכלל בנוסח התפילה האשכנזי<sup class=\"footnote-marker\">48</sup><i class=\"footnote\">העתקה לפי נוסח המחזור, מהדורת גולדשמידט, עמ' 221.</i>:",
                    "בזה חדש תקוע שלשים<sup class=\"footnote-marker\">49</sup><i class=\"footnote\">הפייטן מכיר רק שלושים תקיעות, ולא מאה כמקובל כיום.</i>   -    -     -  כמו שלשים בכף רגליהם",
                    "שי מוספי יום עשרה   -    -    -   כמו עשרה בקרסליהם",
                    "גשים פני תיבה שחרית שתים<sup class=\"footnote-marker\">50</sup><i class=\"footnote\">רמז לנוהג שלפני התיבה עומדים שניים, או שהכוונה לשני ימי החג. </i>  -    -  כמו שתים בשוקיהם",
                    "רשומים קרות בו חמשה<sup class=\"footnote-marker\">51</sup><i class=\"footnote\">חמישה עולים לתורה.</i>  -    -     -  כמו חמשה על ברכיהם",
                    "וכן הלאה. יש בפיוט גם פירוט של אברי הלב:",
                    "שם הליכות עולם ששה  -    -    -  כמו ששה בלבביהם",
                    "טוחות וכסל ושכוי וסרעף  -    -    -  ובטן וקרב עשתנותיהם.",
                    "איור 4. גוף האדם. מופיע בפסיפסים ובציורים, בדרך כלל בצורה בלתי מדויקת, מתוך כך שהאומן לא התמקד בנושא, ולא בהכרח מתוך אי ידיעה. באיור תמונה מפסיפס רומי, מתוך אתר ויקפידיה המוקדש לגוף האדם."
                ]
            ],
            [
                [
                    "<b>אילו מטמין באהל</b> – גם באוהל. חז\"ל מדברים על סוגים מספר של הולכת טומאה. הסוגים הרגילים הם \"מגע\", כלומר נגיעה ישירה, \"משכב\"<b> </b>ו\"מושב\", כלומר ישיבה משותפת ללא נגיעה אך על אותו מושב עם טמא, ו\"אוהל\", כלומר שהות תחת גג משותף. הרחבנו בכך במבוא למסכת כלים, ובפירושנו לפרק הראשון שם. רק המת מטמא באוהל, וכל יתר המטמאים מטמאים במגע, במשא ובדרכים דומות, ודיונים רבים מוקדשים לשאלה זו של דרכי העברת הטומאה. השאלה היא האם יש להסיק מכאן שמה שאינו מטמא באוהל מטמא במגע ובמשכב, או שהוא טהור. להלן נציע את שתי האפשרויות הללו.",
                    "המשנה פותחת בעניין חדש, מי מטמא באוהל. ברור שהמשנה קשורה למשניות הקודמות. במשנה הקודמת נקבע מהם האברים, ועתה נקבע שאבר מטמא. עם זאת הסגנון נראה כתחילת עניין, כלומר שלפנינו חטיבה שנכלל בתוכה גוש קדום שכבר היה מוכר לעורך תת היחידה שלפנינו.",
                    "<b>המת </b>[<b>ו</b>]<b>כזית מן המת</b> – אם כזית מהמת מטמא אין צריך לומר שהמת מטמא, אלא שהמשנה רוצה להגיש רשימה שלמה. המת הוא זה שנזכר בתורה: \"זאת התורה אדם כי ימות באהל כל הבא אל האהל וכל אשר באהל יטמא שבעת ימים\" (במדבר יט יד). אין המשנה מדקדקת בלשונה. המקרה הפשוט והרגיל הוא טומאת מת, והוא מעין כותרת, ורק אחר כך באה המשנה להגדיר מה נחשב כמת. פירוט דומה מופיע גם במשנת נזיר (פ\"ז מ\"ב), וכן במשנת שבת (פ\"י מ\"ה). הפירוט להלן הוא פרטי ההלכה שאינם קשורים דווקא לנזיר אלא הגדרות המינימום של מת. בשני התלמודים מתנהל דיון ארוך בניסיון למצוא מעין \"צריכותא\" במשנה, וזאת מתוך ההנחה שלא תיתכן בה כפילות או ייתור (ירו', נזיר פ\"ז ה\"ב, נו ע\"ב; בבלי, שם מט ע\"ב - נ ע\"א). בירושלמי זהו דיון אמוראי, ובבבלי מסורת תנאית שממנה משתמע שמשנתנו היא משנת רבי מאיר, ורבי יהודה לא גרס \"המת\": \"תנו רבנן: אחר פטירתו של רבי מאיר, אמר להן רבי יהודה לתלמידיו: אל יכנסו תלמידי רבי מאיר לכאן, מפני שקנתרנין הן, ולא ללמוד תורה הן באין, אלא לקפחני בהלכות הן באין. דחק סומכוס ונכנס, אמר להם: כך שנה לי רבי מאיר: 'על אלו טומאות הנזיר מגלח: על המת, ועל כזית מן המת'. כעס רבי יהודה ואמר להן, לא כך אמרתי לכם: אל יכנסו תלמידי רבי מאיר לכאן מפני שקנתרנין הן? על כזית מן המת מגלח, על המת לא כל שכן? אמר רבי יוסי, יאמרו: מאיר שכב, יהודה כעס, יוסי שתק, תורה מה תהא עליה? אמר רבי יוסי: לא נצרכה, אלא למת שאין עליו כזית בשר...\" (בבלי, נזיר מט ע\"ב). ההסבר הוא כבר אמוראי, ובהמשך הסברים נוספים. הסיפור נשמע מקורי ואותנטי ומלמד על מתיחות והבדלי גישה בשאלה האם לשון המשנה מדוקדקת או חופשית יותר<sup class=\"footnote-marker\">1</sup><i class=\"footnote\">אין זה מקרה שהדיון על הרשימה נסוב על משנת נזיר ולא על משנת אהלות. האמוראים הכירו את משנת נזיר טוב יותר מאשר את משנת אהלות ועסקו בה יותר מבמשניות מסדר טהרות, ועסקנו בכך במבוא לסדר טהרות.</i>.<b> </b>[<b>ו</b>]<b>כזית מן נצל</b> – \"ואיזהו נצל? בשר המת שקרש ומוהל שהרתיח\" (בבלי, נזיר נ ע\"א), ובירושלמי: \"אי זהו נצל בשר המת שנתוק והמוהל שקרש הא עודהו מחוי לא\" (נזיר פ\"ז ה\"ב, נו ע\"ב). אם כן, ה\"נצל\" הוא בשר שנחתך ונכתת או התקשה והתייבש. בשר שהתקשה מטמא כבשר טרי (משנה, נידה פ\"ז מ\"א).",
                    "משנתנו מניחה שכזית הוא כמות המינימום לטומאה. מידה זו חוזרת הרבה במקורות, אך היא שנויה במחלוקת. בדרך כלל בית הלל משתמשים במידת ה\"ביצה\" ובית שמאי ב\"כזית\". מידות אלו של כזית וכביצה מופיעות רבות כמידות המינימום לברכה, לזימון ולהלכות כיוצא באלו<sup class=\"footnote-marker\">2</sup><i class=\"footnote\">משנה, ברכות פ\"ז מ\"ב ועוד, וראו פירושנו לה. </i>, ברם שמות מוסרי המסורות מתחלפים במקורות. הירושלמי למשנת ברכות מצטט את הדעות הפוך (פסחים פ\"ג ה\"ח, כט ע\"ד); המינוח הרגיל לציטוט כזה הוא \"אית תניי תני ומחלף\", והבבלי מצטרף לאפשרות זו, כלומר יש השונה ומחליף את השמות<sup class=\"footnote-marker\">3</sup><i class=\"footnote\">אפשטיין, מבוא, עמ' 125; 714; ירו', פסחים פ\"ג ה\"ח, כט ע\"ד; בבלי, ברכות מט ע\"ב. הבבלי מסיק שמוחלפת השיטה בגלל הסתירה הפנימית בין המסורות השונות על עמדתו של רבי יהודה.</i>. ההבדל בשמות המוסרים מפלג בין מסורות ארץ ישראל ובבל, בין הירושלמי לבבלי ובין כתבי היד השונים למשנה פסחים פ\"ג מ\"ח. מצד אחד ניצבים כתבי היד ממסורת ארץ ישראל וכתבי יד טובים ממסורת בבלית המייחסים את מידת כזית לרבי מאיר ואת מידת כביצה לרבי יהודה<sup class=\"footnote-marker\">4</sup><i class=\"footnote\">כתב יד קופמן, מג, מגקב, מיל, מל, מפי, מרא, מרש, מת וכן הגיליון של ש.</i>. רבי מאיר הוא ממשיכו של רבי עקיבא, ממשיכם של בית הלל, ורבי יהודה הוא תלמידו של רבי אליעזר הממשיך את שיטת בית שמאי. מעניין שבגיליון של כתב יד קופמן \"תוקן\" הנוסח, כפי שבגיליון של <b>ש</b> הוא תוקן ההפך<sup class=\"footnote-marker\">5</sup><i class=\"footnote\">ראו עוד פירושנו לתרומות פי\"א מ\"א; מעשר שני פ\"ב מ\"ג-מ\"ד; פסחים פ\"ג מ\"ח.</i>. המחלוקת אם כזית או כביצה היא כבר מחלוקתם של רבי אליעזר (כזית) ורבי יהושע (כביצה), ובתוספתא זבים אנו שונים: \"וזה אחד משלשה עשר דברים שנאמרו בנבלת העוף הטהור, כביצה לטמא טומאת אוכלין דברי רבי יהשע, רבי אליעזר אומר זה וזה כזית\" (פ\"ה הי\"א, עמ' 680). קרוב אפוא לאמר כי רבי אליעזר מוסר את דעת בית שמאי לעומת רבי יהושע ששונה את דעת בית הלל, ורבי יהודה מהלך בשיטת רבו. עם זאת המחלוקת אינה חייבת להיות עקבית ושיטתית, כלומר מי שאומר כזית לעניין אחד עשוי לומר כביצה לעניין אחר. מכל מקום, שתי הדעות מופיעות במקורות רבים. משנת ערלה (פ\"ב מ\"ד ומ\"ה) נוקבת במידה של \"כביצה\", ומייחסת אמנם את הדעה לבית הלל אך אינה אומרת שבית שמאי חולקים על כך. אם אכן הדעות אחידות ושיטתיות הרי שעורך משנתנו הציג את כל התנאים כאילו הם מקבלים את דעת בית שמאי, שכן ממשנתנו ומן המשנה שלאחריה עולה, לכאורה, כי מקובלת הייתה ההלכה גם על בית שמאי וגם על בית הלל, כולל תנאים המהלכים בדרך כלל בשיטת בית הלל. אם כך, הרי שמשנתנו מצטרפת למשניות שהן סתומות כבית שמאי. אמנם רוב המשניות נסתמו כבית הלל וכן נהגו לדורות, אבל משניות רבות הן כבית שמאי ומשנתנו אחת מהן<sup class=\"footnote-marker\">6</sup><i class=\"footnote\">לרשימה חלקית ראו ספראי, הכרעה כבית הלל, וראו לעיל.</i>. ברם אפשר גם שהמחלוקת לא הייתה אחידה ושיטתית, ובמקרה זה של שיעור טומאת עצמות אין מחלוקת.",
                    "<b>ומלוא תורווד רקב</b> – תורווד או תרווד הוא הכלי שבו מערבבים מרק. מלוא תורווד או תרווד הוא המידה הרגילה לרקב, והיא חוזרת במקורות רבים (כגון תוס', פ\"ג ה\"ג, עמ' 599 ועוד). המשנה אומרת שזו מידה גסה, כלומר שחכמים נקטו בכלי הגדול הקיים: \"ויש שאמרו במדה גסה מלא תרווד רקב כמלא תרווד גדול של רופאים\" (כלים פי\"ז מי\"ב), כלומר לא סתם תרווד אלא תרווד הרופאים שבו הם מכינים תרופות. מידתו מתוארת בתוספתא: \"מלא תרווד רקב שאמרו ישנו מעיקר אצבעותיו ולמעלה, דברי רבי מאיר, וחכמים אומרים מלא חפניו\" (פ\"ב ה\"ב, עמ' 598). רבי מאיר מתאר חופן כפול קטן (רק האצבעות), וחכמים חופן כפול במלוא הכף. בירושלמי מתואר כיצד הורה רבי זעירא לתלמידיו: \"מלא תרווד רקב שאמרו ישנו מקישרי אצבעותיו ולמעלה, דברי רבי מאיר, וחכמים אומרים מלא היד הגדולה. רבי זעירא רבי חייה בשם רבי מחוי הדא דרבי מאיר הכין, והדא דרבנן הכין\" (נזיר פ\"ז ה\"ב, נו ע\"ב – רבי זעירא בשם רבי חייא בשם רבי היה מראה את מידתו של רבי מאיר כך, ושל חכמים כך). המידות שבירושלמי מעט קטנות יותר, שכן לפחות לפי חכמים מדובר בחופן אחד.",
                    "<b>השיזרה</b> – בכתבי היד נוסח בבבל \"השידרה\", הכוונה לעמוד השדרה שלפי המשנה הקודמת היו בו 18 אברים, <b>והגולגולת</b> – שני אלה הם כמובן אברים, ואם אבר מן המת מטמא קל וחומר שדרה וגולגולת. לא הוזכרו אלו אלא משום שבהמשך (משנה ג) יש להם דין מיוחד. <b>אבר מן המת ואבר מן החי שיש עליהן בשר כראוי</b> – נושא זה שנוי במחלוקת במסכת עדיות (פ\"ו מ\"ב). מפאת חשיבותה להבנת משנתנו והמשנה הבאה נביא את המשנה במלואה עם פירושה המלא, כפי שנפרשה עת יזכנו החונן לאדם דעת במסכת עדיות (המשנה מודגשת בקו תחתי):",
                    "<u>העיד רבי יהושע ורבי נחוניא בן אלינתן איש כפר הבבלי</u> – את העדות מוסרים שני חכמים. היא נמסרת בלשון יחיד. לשון זו רגילה במשניות, ומצינו כמותה בכמה מסורות תנאיות אחרות. \"העיד\" הוא אפוא כעין \"העידו\", ולשון היחיד מדגישה שאין אלו שתי דעות אלא דעה אחת. בחלק גדול מהמסורות רבי יהושע הוא אחד המוסרים<sup class=\"footnote-marker\">7</sup><i class=\"footnote\">כגון משנה, עדיות פ\"ז מ\"א; מ\"ה; פ\"ח מ\"ג; בכורות פ\"א מ\"ו.</i>, אבל מצינו מסורות כאלו גם מפי חכמים אחרים<sup class=\"footnote-marker\">8</sup><i class=\"footnote\">משנה, עדיות פ\"ח מ\"ב; תוס', פ\"ג ה\"ב, עמ' 459; אהלות פי\"ח הט\"ז, עמ' 617. </i>. הקשר בין רבי יהושע לעדות כפולה בולט גם בכך שכמעט כל עדויותיו של רבי יהושע נמסרות יחד עם חכם אחר, להוציא עדות אחת<sup class=\"footnote-marker\">9</sup><i class=\"footnote\">משנה, עדיות פ\"ח מ\"ה. לא מנינו עדויות ממנו באגדה, ראו בבלי, סוטה מח ע\"א. </i>.",
                    "כפי שנראה להלן עדותם של שני החכמים קשורה גם למשנה הבאה שבה הם משתתפים כחולקים המציגים עמדת שונות. מכאן שאין ה\"עדות\" אלא שלב בדיון ההלכתי, מעין \"מודים\" רבי פלוני ופלוני ב-x.",
                    "רבי יהושע הוא כמובן רבי יהושע בן חנניה, מראשי דור יבנה. את רבי נחוניא אנו מכירים פחות. במשנה הבאה הוא מופיע רק בשמו, ללא שם אביו אלינתן. אנו מכירים שני חכמים המכונים \"איש כפר הבבלי\", רבי נחוניא זה ורבי יוסי בן יהודה. לפי הרצף במשנת אבות שבה האחרון נזכר (פ\"ד מ\"כ) הוא היה בדור יבנה בערך. השם \"כפר הבבלי\" קשה, ומרמז על עולים מבבל. ייתכן שכאן התגוררו מבני שבט זמאריס, שבט יהודי בבלי שהיגר לארץ בימי הורדוס והורדוס יישב אותם בגולן ובגמלא. לפי הסבר זה \"כפר הבבלי\" הוא אחד מכפרי הגולן היהודי שטרם זוהה.",
                    "נחוניא או נחוניה הוא שם רגיל בתקופה. \"אלינתן\" או \"אלנתן\" הוא שם נדיר יותר ומופיע רק במקרא ובמדרש המתייחס למקרא (איכה רבה, פתיחתא כד, עמ' 18). השם המקראי מצטרף לרמז שלפנינו איש הדובר ניב מעט שונה משפת התקופה.",
                    "<u>על אבר מן המת שהוא טמא</u> – כפי שנראה להלן זו עמדה אחת במחלוקת התנאים,<b> </b><u>שרבי אליעזר אומר</u> – זה כבר אינו חלק מהעדות. אין זה סביר שרבי יהושע יעיד וימסור את תורתו של רבי אליעזר שהיה בן גילו ובר הפלוגתא שלו. <u>לא אמרו</u> – \"לא אמרו\" הוא בדרך כלל ציטוט של הלכה קדומה. ההלכה הקדומה הייתה כנראה סתמית (\"אבר טמא\"), ורבי אליעזר בא לסייגה. <u>אלא על אבר מן החי אמרו לו והלא קל וחומר</u><b> – </b>לפי הסגנון ברור שלדעת חכמים (שדעתם נמסרת בעדות) כל אבר מטמא מן החי ומן המת כאחד, כפי שהוצג בטבלה. לא מן הנמנע ש\"אמרו לו\" הם שני החכמים מוסרי העדות, אבל ייתכן גם שוויכוח רבי אליעזר וחכמים אינו קשור לעדות והוא התנהל בבית המדרש לגופו<sup class=\"footnote-marker\">10</sup><i class=\"footnote\">הד למחלוקת זו יש בסכוליון למגילת תענית לי\"ד באייר, ראו נעם, מגילת תענית, עמ' 184. שם מובא הקל וחומר רק כדוגמה לקל וחומר איתן. הבאתו מבטאת הסכמה לשיטת רבי יהושע. </i>.",
                    "טומאת אבר",
                    "טהור הוא טהור מטומאת אוהל. לטומאת מגע שיעורים אחרים.",
                    "במשנת חולין מתנהל דיון אחר על אבר מדולדל של אדם חי שלבסוף נפטר: \"מת האדם הבשר טהור, האבר מטמא משום אבר מן החי ואינו מטמא משום אבר מן המת, דברי רבי מאיר, ורבי שמעון מטהר\" (פ\"ט מ\"ח). דברי רבי מאיר פשוטים. אבר מן החי מטמא, והאבר נחשב כאילו נותק שכן המיתה נחשבת למנתקת. גם רבי שמעון סבור שהמיתה נחשבת למנתקת את האבר, שהרי אחרת הוא נחשב כחלק מהמת, אלא שלדעתו אבר מן החי אינו מטמא (כרבי יהושע בתוספתא). אשר לבהמה קובעת המשנה שם: \"האבר והבשר המדולדלין בבהמה מטמאין טומאת אוכלין במקומן וצריכין הכשר<sup class=\"footnote-marker\">11</sup><i class=\"footnote\">כדי שיטמאו בטומאת אוכלין צריך לשטפם במים, ואז הם מוכשרים לקבל טומאה. </i>. נשחטה בהמה הוכשרו בדמיה, דברי רבי מאיר, ורבי שמעון אומר לא הוכשרו. מתה הבהמה, הבשר צריך הכשר, האבר מטמא משום אבר מן החי ואינו מטמא משום אבר נבלה, דברי רבי מאיר, ורבי שמעון מטהר\" (פ\"ט מ\"ז). לפי רבי מאיר בחיי הבהמה האבר נחשב לבלתי תלוש, ולכן אפשר שיטמא טומאת אוכלין במות הבהמה (אם יוכשר לקבל טומאה). מות הבהמה אינו נחשב לניתוק, בניגוד למותו של אדם (בבלי, חולין קכז ע\"ב), ואם נשחטה הבהמה כאילו גם האבר המדולדל נשחט והוכשר לקבל טומאה שכן נרטב בדם הבהמה. רבי שמעון מטהר ודבריו מנומקים בתוספתא: \"רבי שמעון אומר אין מטמאין טומאת אוכלין\" (חולין פ\"ח הכ\"א, עמ' 510). האבר נחשב לתלוש, כאמור לעיל, ואיננו טמא שכן אבר מן החי אינו מטמא לא כאבר מן המת ולא בטומאת אוכלין, שכן איננו מתאים לאכילה.",
                    "משנת עדיות ממשיכה:",
                    "<u>ומה מן החי שהוא טהור אבר הפורש ממנו טמא</u> – אבר מן החי טמא לכל הדעות,<b> </b><u>המת שהוא טמא אינו דין שיהיה אבר הפורש ממנו טמא</u> – אם אבר מהחי מטמא על אחת כמה וכמה אבר מן המת, שהרי המת טמא מהחי. <u>אמר להם לא אמרו אלא על אבר מן החי</u> – רבי אליעזר אינו מגיב על הקל וחומר ודבק במסורת \"כך אמרו\", ואין לחדש. כפי שגם נראה בהמשך רבי אליעזר מציג עמדה ברורה. הקל וחומר כוחו רב לאשש הלכה קיימת, אך אין בכוחו לשנות מסורת קדומה. זו עמדה אופיינית לרבי אליעזר שהיה שמרן ולא אמר דבר שלא שמע מרבותיו. בהמשך נראה שגישה זו של רבי אליעזר חוזרת גם במחלוקת אחרת. אבל בשתי המחלוקות אין העורך מסתפק בטיעון זה ומוסיף טיעון שני. עוד נוסיף שדרכו של רבי אליעזר שקל וחומר אין בכוחו לחדש הלכה היא דרך המלך של חז\"ל; אמנם בהלכות רבות מוצג קל וחומר כלשהו כנימוק דרשני להלכה, אך לדעתנו בכל המקומות הללו הקל וחומר רק מנמק הלכה קיימת, ועסקנו בכך במבוא הכללי לפירוש המשניות.",
                    "<u>דבר אחר, מרובה טומאת החיים מטומאת המתים שהחי עושה משכב ומושב מתחתיו לטמא אדם ולטמא בגדים, ועל גביו מדף לטמא אוכלים ומשקין, מה שאין המת מטמא</u> – טיעון אחר לרבי אליעזר. אמנם המת טמא מהחי, אבל יש מקרים שבהם החמירו בטומאת חי מטומאת מת. החי מטמא בשלושה מקרים שבהם המת אינו מטמא, כפי שעולה מהטבלה. החי המקביל ל\"מת\" (ברמת הטומאה) הוא הזב, זב מטמא במשכב ובמושב, כלומר אם הזב ישב או שכב על חפץ הראוי לישיבה (או לשכיבה) אדם אחר שישב עליו טמא אף הוא. טומאה זו מכונה בספרות חז\"ל \"טומאת מדרס\", ונדון בה בהרחבה בפירושנו למסכת זבים (פ\"ב מ\"ז; פ\"ד מ\"ה-מ\"ו ומשניות רבות אחרות). לעומת זאת המת אינו מטמא טומאת מדרס. טומאה שלישית הנזכרת היא \"טומאת מדף\"; הזב גורם לטומאת מדף שאותה נברר להלן. אם כן אין כאן קל וחומר אלא שתי הלכות נפרדות שכל אחת מהן לעתים קלה מחברתה. זו דרך המלך של דחיית קל וחומר, ובמידה מסוימת שני הנימוקים לרבי אליעזר משלימים זה את זה. כלומר שיטת הקל וחומר דחויה מטיבה, משום שתמיד ניתן להפריכה ולהפוך את ה\"קל\" ל\"חמור\".",
                    "טומאת מדף הוא מונח הלכתי שמשמעו טומאה קלה. המונח נגזר מהמדף שאינו ממש חלק מרהיט או מבניין אלא לוח הצמוד אליו. אנו נדון במפורט במונח ההלכתי לאחר סיום הדיון במשנה.",
                    "המשנה המקבילה למשנתנו ומשלימה אותה היא משנת זבים פ\"ד מ\"ו: \"זה חומר בזב מבמת, חומר במת מבזב. שהזב עושה משכב ומושב מתחתיו לטמא אדם ולטמא בגדים, ועל גביו מדף לטמא אוכלין ומשקין, מה שאין המת מטמא. חומר במת שהמת מטמא באהל, ומטמא טומאת שבעה, מה שאין הזב מטמא\" (וכן תוס', שם פ\"ג ה\"ג, עמ' 678). לפי משנת זבים לכל אחד מהשניים, המת והזב, חומרות משלו. חומרות הזב הן המנויות במשנתנו, וחומרות המת הן שהוא מטמא באוהל, כלומר אם אדם אחר (או כלים) שכנו תחת קורת גג אחת עם המת הם טמאים בטומאת ראשון לטומאה, ואילו הזב אינו מטמא באוהל אלא רק במשכב או מושב (טומאת מדרס). זאת ועוד, אדם הנטמא על ידי מת טמא שבעת ימים (לעיל פ\"א מ\"א), והוא נקרא אב הטומאה, אבל הנטמא על ידי זב טמא טומאה קלה של שלישי לטומאה. הוא נטהר בטבילה בו ביום ומטמא רק אוכלים (זבים פ\"ה מ\"א). באופן כללי אכן טומאת הזב חמורה פחות, אם כי יש בה חומרה בדרכי ההיטמאות (\"הולכת הטומאה\"). מהמשנה עולה שאין מחלוקת על כך שהמת אינו מטמא טומאת מדרס, אבל בסיס דבריו של רבי אליעזר (או של התנא התומך בשיטתו) מעורער. אמנם זב חמור במידת מה ממת, אבל בדברים אחרים המת חמור מזב. שאלתם של חכמים כיצד זה החי חמור ממת היא אכן שאלה. תשובתו של רבי אליעזר לכל היותר מפריכה את הקל וחומר של מתנגדיו בטענה שלא תמיד המת חמור מהחי. בשלב זה לא מצינו מחלוקות על דיני מת וחי, להוציא את המחלוקת האם אבר מן המת מטמא. נתון זה מלמדנו עד כמה הדרשות אינן יוצרות את ההלכה. לו הייתה דרשת הקל וחומר לב הטיעון היו ההבדלים בין זב למת רבים ושיטתיים.",
                    "טומאת מדף היא מינוח הלכתי לטומאה קלה. מעמדה הקל נובע בעיקר מכך שהולכת הטומאה אינה שלמה ואינה \"חיבור\" תקני. \" '(ג) וכל כלי עץ אשר ישטף במים', אמר רבי שמעון מה זה בא ללמדינו? אם ללמד שמטמא כלי שטף במגע – והלא כבר נאמר 'והנוגע בבשר הזב יכבס בגדיו', אם הנוגע בו מטמא כלי שטף במגע, הוא עצמו לא יטמא כלי שטף במגע? אם כן למה נאמר 'וכל כלי עץ ישטף במים'? אלא אילו אוכלים ומשקים וכלים שעל גבי הזב. (ד) והלא דין הוא, ומה אם במקום שעשה משכב תחתיו לא עשה תחתיו מדף, מקום שלא עשה על גביו משכב אינו דין שלא נעשה על גביו מדף? תלמוד לומר 'וכל כלי עץ ישטף', מלמד שעושה תחתיו מדף. (ה) קל וחומר שיעשה על גביו משכב? ומה אם במקום שלא עשה תחתיו מדף עשה תחתיו משכב, מקום שעשה על גביו מדף אינו דין שנעשה על גביו משכב? תלמוד לומר 'וכל המשכב אשר ישכב עליו הזב יטמא', משכב הוא עושה תחתיו ואין עושה על גביו משכב. (ו) קל וחומר שיעשה תחתיו מדף? מה אם במקום שלא עשה על גביו משכב עשה על גביו מדף, מקום שעשה תחתיו משכב אינו דין שיעשה תחתיו מדף? תלמוד לומר 'וכל המשכב אשר ישכב עליו הזב יטמא', משכב הוא עושה תחתיו ואינו עושה תחתיו מדף. (ז) קל וחומר שלא יעשה תחתיו משכב? ומה אם במקום שעשה על גביו מדף לא עשה על גביו משכב, מקום שלא עשה תחתיו מדף אינו דין שלא יעשה תחתיו משכב? תלמוד לומר 'כל המשכב אשר ישכב עליו הזב יטמא', מלמד שהוא עושה תחתיו משכב\" (ספרא, פרשה ג ה\"ג-ה\"ו, עז ע\"א).",
                    "ארבע דרשות לפנינו. הראשונה (ה\"ג) באה להסביר לשם מה נכתב הפסוק \"וכל כלי עץ...\" (ויקרא טו יב) – מכאן למד הדרשן טומאת כלים ואוכלים שעל גבי הזב. מההמשך ברור שלטומאה כזאת הוא קורא \"מדף\", והיא כאמור נלמדת מהפסוק. בהלכה ד מנסה הדרשן ללמוד את ההלכה שהזב עושה מדף תחתיו מקל וחומר, ודוחה את הקל וחומר מדיוק הכתוב. בהלכה ה הוא מנסה ללמוד מקל וחומר שהזב עושה על גביו משכב, ושוב הקל וחומר נדחה מדיוק הפסוק. הזב מטמא במשכב רק מה שמתחתיו ולא מה שעל גביו. בדרך דומה דוחה הדרשן את הקל וחומר שהזב יעשה מדף תחתיו (הלכה ו), ואת הקל וחומר שהזב לא יטמא תחתיו משכב. אין כאן אפוא מערך הגיוני של חמור וקל, אלא דרשת הכתובים. האבחנה ההלכתית היא בין \"תחתיו\" ל\"על גביו\", כמבואר בטבלה.",
                    "טומאת הזב לפי הספרא (רבי אליעזר)",
                    "מונחים הלכתיים רבים נגזרו ממונחים משפטיים או משמות כלים הנוהגים בחיי היום יום. משמעות המונח ההלכתי שאובה ממשמעות המונח הרֵאלי, אך אינה זהה לה. כך, למשל, המונחים \"רשות הרבים\" ו\"רשות היחיד\". מבחינה משפטית \"רשות הרבים\" היא כזאת אם היא שייכת לציבור, ורשות היחיד שייכת ליחיד או ליחידים. אבל בדיני שבת \"רשות הרבים\" היא שטח שאינו מוקף קירות ורשות היחיד היא שטח מגודר בקירות, ואילו לעניין טומאה רשות הרבים היא מקום שמשמש ציבור גדול, ללא קשר למבנה הארכיטקטוני או למצבו המשפטי. זו גם משמעות המונח \"דרך הרבים\" לעומת \"דרך היחיד\". מדף איננו, אפוא, הכלי, אלא מונח הלכתי לחיבור שאינו ממש חיבור. \"תחתיו\" הוא מקרה שבו הטמא יושב או שוכב על חפץ ומטמאו טומאת מדרס. \"מדף\" הוא נגיעה קלה. \"על גביו\" הוא מעל הטומאה, במצב של ספק נגיעה.",
                    "כמו כן: \"כל הראוי ליטמא מדרס, מדף לחטאת, בין טמא בין טהור, ואדם כיוצא בו. כל הראוי ליטמא טמא מת, בין טמא בין טהור, רבי אליעזר אומר אינו מדף, רבי יהושע אומר מדף, וחכמים אומרים הטמא מדף והטהור אינו מדף\" (משנה, פרה פ\"י מ\"א). כל הראוי לטמא טומאת מדרס אינו מטמא טומאת מדף, אבל בחטאת החמירו יותר מאשר בטומאה לתרומה, ולכן הוא מטמא טומאת מדף. \"בין טמא בין טהור\", כלומר בין אם הוא טמא לתרומה אפילו אם הוא טהור לתרומה<sup class=\"footnote-marker\">12</sup><i class=\"footnote\">אבל אם הוא טהור לחטאת ודאי שאינו מטמא. </i>. אבל רבי אליעזר חולק וסובר שאינו מטמא אפילו טומאת מדף.",
                    "אם כן, משנתנו (משנת אהלות) היא כשיטת רבי יהושע במשנת עדיות, וכנגד רבי אליעזר. כפי שרמזנו נביא בהמשך גם מסורת אחרת המיוחסת לרבי יהושע.",
                    "<b>רובע עצמות </b>[<b>מרוב הבניין או</b>] – נוסף בשוליים,<b> מרוב המיניין רוב בניינו </b>[<b>ו</b>]<b>רוב מניינו של מת אף על פי שאין בהן רובע טמאים</b> – לפי משנתנו נדרשים שני תנאים מצטרפים: כמות עצמות בנפח של רובע קב ושיהא בה רוב מניין ו/או רוב בניין מאבריו של אדם. <b>כמה הוא רוב מניינו מאה ועשרים וחמשה</b> – המשנה האחרונה בפרק הקודם מנתה 248 אברים בגוף האדם, חצי מהם הם 124, ורוב מניין הם 125 אברים. גם להלכה עקרונית זו מקבילות רבות שנביאן במלואן. את המקורות נדגיש בקו תחתי. נפתח במשנת עדיות (פ\"א מ\"ז): \"<u>בית שמאי אומרים רובע עצמות מן העצמים בין משנים בין משלשה, ובית הלל אומרים רובע עצמות מן הגויה מרוב הבנין או מרוב המנין. שמאי אומר אפילו מעצם אחד</u>\". אם כן, משנת אהלות היא משנת בית הלל התובעים תנאי כפול: כמות עצמות ורוב בניין/מניין. אבל בית שמאי מחמירים ומסתפקים בכמות עצמות בלבד. שמאי מחמיר עוד יותר ומסתפק בעצם אחת.",
                    "לפי מסורת זו גם בית שמאי מסכימים שעצם אחת אינה מטמאת ותובעים רובע עצמות. במשנה ובתוספתא אנו מוצאים גישה מחמירה עוד יותר: \"ששה <u>דברים<sup class=\"footnote-marker\">13</sup><i class=\"footnote\">המניין מופיע רק בתוספתא והוא במפורש משלב שני של העריכה, כפי שקבענו גם לעיל פ\"א מ\"א.</i></u> רבי עקיבא מטמא וחכמים מטהרין: השרץ והצפרדע ברשות הרבים, וכן כזית מן המת, וכזית מן הנבילה, עצם מן המת ועצם מן הנבילה<sup class=\"footnote-marker\">14</sup><i class=\"footnote\">לעצם מן הנבלה ראו פירושנו לידים פ\"ד מ\"ו.</i>... רבי עקיבא מטמא וחכמים מטהרין\" (תוס', עדיות פ\"א ה\"ז, עמ' 455; משנה, טהרות פ\"ה מ\"א). אם כן, רבי עקיבא מטמא כל עצם ואינו תובע דווקא רובע עצמות; הוא מחמיר אפוא יותר מבית שמאי, וסובר כשמאי. אבל בהמשך התוספתא מובאת מסורת אחרת משם רבי עקיבא: \"ששה <u>ספיקות</u> רבי עקיבא מטמא וחכמים מטהרין: השדרה והגולגולת משני מתים, רביעית דם משני מתים, רובע עצמות משני מתים, אבר מן החי משני מתים, רבי עקיבא מטמא וחכמים מטהרין\" (תוס', שם<sup class=\"footnote-marker\">15</sup><i class=\"footnote\">ובלשון מעט אחרת במשנה להלן פ\"ה מ\"א.</i>). לפי ברייתא זו הדין כולו מסופק, ורבי עקיבא מטהר מן הספק, ומכל מקום גם רבי עקיבא תובע \"רובע עצמות\" ואינו מסתפק בעצם סתם. המינוח בברייתא הוא \"מטמאין\" ו\"מטהרין\", אך כנראה הכוונה למטמאין טומאת אוהל, וגם המטהרין מודים בטומאת מגע ומשא, ו\"מטהרין\" רק מטומאת אוהל. הערה זו נדרשת כדי למנוע מחלוקת נוספת בין המקורות, אך איננה מצויה במפורש בלשון הכתוב.",
                    "בברייתא אחרת מצינו מסורת הפוכה: \"1. רובע עצמות מרוב הגויה בגודל ועצמות אף על פי שאין בהן רובע טמאין. 2. רבי יהודה אומר לשון אחר בית שמאי רובע עצמות מן הגוייה מרוב הבנין או מרוב המנין. רוב בניינו ורוב מנינו של מת, אף על פי שאין בהן רובע, טמאין. 3. ואיזהו בניינו השוקים והירכים והצלעות והשדרה, ואיזהו מניינו אפילו ראשי אצבעות ידיים ורגליים בלבד שיהא בו עשרים וחמשה\" (תוס', פ\"ג ה\"ד, עמ' 600-599)<sup class=\"footnote-marker\">16</sup><i class=\"footnote\">לעתים רחוקות נמסרת דעת בית שמאי ואין ביטוי לעמדת בית הלל החולקים, ראו להלן פי\"ח מ\"ח ופירושנו לה (לפי רוב עדי הנוסח דברי בית הלל שם הם המשך דברי בית שמאי).</i>. ההלכה הראשונה היא שיטת בית הלל המוכרת לנו, אבל רבי יהודה מוסר אותה בשם בית שמאי (2). עוד למדנו מהתוספתא ש\"רוב בניין\" הן העצמות הבונות את השלד, ורוב מניין הכוונה ל-125 עצמות קטנות לפחות. אם כן, אבר מן המת אינו מטמא אלא אם כן הוא מייצג את המת עצמו. אין צורך בגופה שלמה, אבל צריך ייצוג של גופה שלמה.",
                    "בברייתא אחרת מובאת מסורת דומה על רבי עקיבא שלא תבע שרובע עצמות יהא ממת אחד, אבל הוא חזר בו: \"אמר רבי יהודה ששה דברים היה רבי עקיבא מטמא, וחזר בו. מעשה שהביאו קופות של עצמות מכפר טביא והניחום באויר בית הכנסת בלוד, ונכנס תיאודורוס הרופא וכל הרופאין עמו, אמרו אין כאן שדרה ממת אחד ולא גלגלת ממת אחד. אמרו הואיל ויש כן מטמאין ויש כן מטהרין, נעמוד למנין. התחילו מרבי עקיבא וטיהר, אמרו לו הואיל ואתה שהיית מטמא טיהרת יהו טהורין. אמר רבי שמעון ועד יום מיתתו של רבי עקיבא היה מטמא ואם משמת חזר בו אינו יודע\" (תוס', פ\"ד ה\"ב, עמ' 600). כאן לא נזכרת דעתו של שמאי שגם עצם אחת מטמאת, וכל הוויכוח הוא סביב עצמות רבות ממתים אחדים (מחלוקת בית שמאי ובית הלל דלעיל). חכמי אושא נחלקים האם רבי עקיבא חזר בו ונהג כבית הלל, או שהמשיך להחזיק בדעת בית שמאי.",
                    "אם כן, מצינו הסכמה כללית שכזית מהמת מטמא וסדרת עמדות באשר לטומאת עצמות:",
                    "• בית שמאי, ומסורת אחת בשם רבי עקיבא – רובע עצמות מטמא.",
                    "• בית הלל – רובע עצמות מרוב בניין/מניין, ואולי רבי עקיבא הצטרף לדעה זו.",
                    "• שמאי ומסורת אחת בשם רבי עקיבא – עצם אחת מטמאת. מהתוספתא משמע ש\"עצם אחת\" היא עצם כשעורה: \"השיבו את רבי עקיבא שלש תשובות. לא!... דבר אחר: לא! אם אמרת בעצמות שמיעט עצמות טמא, ועצם כשעורה הפורש מהן טמא, תאמר בדם...\" (פ\"ג ה\"ג, עמ' 599)<sup class=\"footnote-marker\">17</sup><i class=\"footnote\">בשיטה זו מהלך גם המדרש בספרי במדבר, קכט, עמ' 166.</i>. אם כן, מעט עצמות הן עצם כשעורה. כן משמע מברייתא אחרת שבה תובע רבי יהודה עצם כשעורה (תוס', פי\"ד ה\"ה, עמ' 611). רבי יהודה מהלך, אפוא, בשיטת בית שמאי בעקבות רבו, רבי אליעזר.",
                    "במקומות רבים מצאנו ששיטת בית שמאי לא נעלמה מההלכה הפסוקה (ההלכה התנאית המאוחרת). אמנם בדרך כלל ההלכה נקבעה כבית הלל, אבל מצאנו תנאים רבים ומשניות סתמיות כבית שמאי<sup class=\"footnote-marker\">18</sup><i class=\"footnote\">על תנאים מאוחרים המהלכים בשיטת בית שמאי ראו ספראי, הכרעה כבית הלל.</i>. עם זאת מפתיע למצוא את רבי עקיבא מהלך בשיטת בית שמאי, שכן הוא המנהיג הגדול של תורת בית הלל ולעתים קרובות הוא המכריע כשיטתם. אמנם ציטטנו גם מסורת מוחלפת, שבית הלל הם המחמירים, אך הקרבה שבין רבי עקיבא לעמדת שמאי (פעם כשמאי ופעם כבית שמאי) אינה ניתנת לטשטוש, ונראית עדיפה. הליכתו של רבי עקיבא בעקבות בית שמאי חריגה, לעומת זאת רגיל שרבי אליעזר מהלך בשיטתם, ואף רבי יהודה תלמידו. ייתכן שייחוד זה הוא שגרר את שתי המסורות החילופיות לעמדת רבי עקיבא. אם כן לסיכום, בידינו שלוש מסורות על עמדת רבי עקיבא:",
                    "1. רבי עקיבא כשמאי הזקן.",
                    "2. רבי עקביא כשמאי, אבל רק בספקות.",
                    "3. רבי עקיבא סבר כשמאי וחזר בו.",
                    "משנה נוספת העוסקת בנושא זה היא משנת עדיות פ\"ו מ\"ג: <u>כזית בשר הפורש מאבר מן החי</u> – כפי שראינו במשנה הקודמת חכמים נחלקים האם אבר מן המת מטמא, אבל מסכימים שאבר מהחי מטמא. כלומר, יד שנכרתה מאדם חי הופכת לאבי אבות הטומאה כמו המת עצמו. השאלה היא מה דינה של חתיכת בשר קטנה שנחתכה מהאבר. כל התנאים מסכימים ביניהם שהשיעור הוא \"כזית\", אלא שלדעת חלק מהתנאים רק אבר שלם מטמא. ניסוח המשנה הוא לפי שיטת רבי אליעזר, שהרי לשיטת רבי יהושע גם בשר שהוא יותר מכזית אינו מטמא, כפי שנראה להלן. לפנינו דוגמה יפה לעריכת המשניות הקדומות. רבי יהושע ורבי נחוניא לא דיברו על כזית אלא ניסחו את דבריהם אחרת (רק אבר שלם מטמא), אך העורך ניסח את הדברים כך שהמחלוקת תהיה ברורה ו\"מאוזנת\". <u>רבי אליעזר מטמא ורבי יהושע ורבי נחוניא מטהרים</u> – רבי יהושע ורבי נחוניא שניהם העידו יחדיו במשנה הקודמת, ושם ביררנו מיהו רבי נחוניא.<b> </b><u>עצם כשעורה</u> – \"עצם כשעורה\" הוא המונח המקביל ל\"כזית בשר\". גם כאן ניסחו רבי יהושע ורבי נחוניא את דבריהם במקור בדרך אחרת, \"רובע עצמות מטמא\" (להלן), אך התנא ניסח את הדברים כך שיהיה ברור במה התנאים נחלקים. <u>הפורש מאבר מן החי רבי נחוניא מטמא ורבי אליעזר ורבי יהושע מטהרין</u><b> – </b>שלוש דעות לפנינו, כמבואר בטבלה.",
                    "בשר הפורש מאבר מהחי",
                    "אם כן בשר סתם מטמא בכזית, עצמות מטמאות רק אם הן כרובע (רבע לוג, כלומר אחד מ-96 של סאה, כ-100 גרם בערך)<sup class=\"footnote-marker\">19</sup><i class=\"footnote\">מידת הסאה שנויה במחלוקת, והיא 13-10 ליטר. המעבר למידות משקל המקובלות כיום תלוי כמובן במשקל הסגולי של הבשר, ומכאן המידה המשוערת.</i>, ובתנאי שהעצמות תהיינה או רוב מניין, כלומר לפחות מ-125 אברים (כמבואר במשנה לעיל פ\"א מ\"ח), או רוב בניין, וכפי שנראה להלן הכוונה לעצמות הגדולות – ירכיים ושוקיים. אבר שלם מהחי או מהמת מטמא רק אם יש עליו בשר, והעצם בלבד אינה מטמאת. עצמות מטמאות גם אם הן \"רוב\", כלומר רובו של אדם (רוב בניין או רוב מניין). למעשה זו אפשרות שכמעט אינה קיימת. הווה אומר, אם יש רוב מניין ודאי שיש שם הרבה יותר מרובע עצמות. על שאלה זו נענה בהמשך.",
                    "המונח \"בשר כראוי\" מתפרש במשנה אחרת: \"שיעור בשר כראוי כדי להעלות ארוכה, רבי יהודה אומר אם יש במקום אחד כדי להקיפו בחוט ערב יש בו להעלות ארוכה\" (כלים פ\"א מ\"ה). \"בשר כראוי\" הוא אפוא כמות בשר המאפשרת ריפוי (באבר שלא נותק מהגוף), או שבמקום אחד לאורך האבר נשאר הבשר שלם.",
                    "המשנה מהלכת בשיטה שאבר מן המת מטמא, כשיטת רבי יהושע ורבי נחוניא במשנת עדיות שציטטנו לעיל וכנגד רבי אליעזר. ברם בתוספתא רבי שמעון מוסיף שגם רבי אליעזר מודה באבר מן המת שיש עליו בשר כראוי<sup class=\"footnote-marker\">20</sup><i class=\"footnote\">תוס', פ\"ב ה\"ח, עמ' 599; עדיות פ\"ב ה\"י, עמ' 459-458. </i>.",
                    "בשר הפורש מאבר מהחי (או מהמת)",
                    "לאור רקע כללי זה יש לחזור להנמקות שבמשנה ובתוספתא המקבילה, ונציע שנית את המשנה בעדיות (פ\"ו מ\"ג):",
                    "<u>אמרו לו לרבי אליעזר: מה ראית לטמא כזית בשר הפורש מאבר מן החי? אמר להם מצינו אבר מן החי כמת שלם, מה המת כזית בשר הפורש ממנו טמא, אף אבר מן החי כזית בשר הפורש ממנו יהיה טמא</u> – כאמור לדעת הכול רק כזית בשר מטמא, ורבי אליעזר מהלך בנתיב הלכתי פשוט שאבר מהמת דינו כמת עצמו. רבי אליעזר הוא זה שטען שאבר מן המת אינו מטמא (לעיל משנה ב), אך גם לשיטתו המת עצמו מטמא. <u>אמרו לו לא, אם טמאת כזית בשר הפורש מן המת</u> – רבי אליעזר הוא שטען בנימוקו שכזית בשר מן המת מטמא, <u>שכן טמאת עצם כשעורה הפורש ממנו</u> – אם כך מן הסתם לדעתו גם עצם כשעורה הפורש מהמת טמא,<b> </b><u>תטמא כזית בשר הפורש מאבר מן החי שכן טהרת עצם כשעורה הפורש הימנו?</u> – הטענה היא כנגד חוסר העקיבות. אם עצם כשעורה דינה כזית בשר ובשניהם אם פרשו מן המת מטמאים, מדוע אין דינם זהה כאשר פרשו מאבר מן החי (שדינו כמת לפי רבי אליעזר)? כבר קודם עמדנו על כך שהשאלה מלאכותית, ועתה הדבר ברור יותר. רבי אליעזר מהלך בשיטת בית שמאי ובית הלל, וקשה לטעון כנגדו כשהוא נסמך על אבות עולם.",
                    "<u>אמרו לו לרבי נחוניא: מה ראית לטמא עצם כשעורה הפורש מאבר מן החי? אמר להם מצינו אבר מן החי כמת שלם, מה המת עצם כשעורה הפורש ממנו טמא, אף אבר מן החי עצם כשעורה הפורש ממנו יהיה טמא</u> – רבי נחוניא מהלך בשיטת שמאי הזקן בעצמות, ואכן זו תשובתו: אבר מן המת כמת עצמו, אלא שלדעתו כבר עצם כשעורה מטמאת. העורך כבר לא הכיר את הלכתו של שמאי הזקן, וכך עיקר התשובה אינו ברור. <u>אמרו לו לא, אם טמאת עצם כשעורה הפורש מן המת שכן טמאת כזית בשר הפורש ממנו</u> – השאלה היא: אם אתה מהלך בשיטת שמאי אזי גם כזית בשר צריך להיות טמא, שהרי גם שמאי (וגם יתר התנאים) מטמאים בכזית בשר, <u>תטמא עצם כשעורה הפורש מאבר מן החי שכן טהרת כזית בשר הפורש ממנו?</u> – ולפי שיטת בית שמאי ובית הלל צריך היית לטמא גם כזית בשר.",
                    "<u>אמרו לו לרבי אליעזר: מה ראית לחלוק מדתיך, או טמא בשניהם או טהר בשניהם</u> – אמנם זו השאלה העיקרית המתבקשת, ברם כאמור אין היא מופנית לרבי אליעזר. הוא מהלך בדרך כלל בדרכם הסלולה של בית שמאי, אבל במקרה זה הוא משלב בדבריו גם מרכיב מעמדת בית הלל. מי שניסח את השאלה התעלם כליל מהרקע ההלכתי העשיר לדברי רבי אליעזר. <u>אמר להם מרובה טומאת הבשר מטומאת העצמות, שהבשר נוהג בנבילות ובשרצים מה שאין כן בעצמות</u> – כפי שפירשנו כזית בשר \"טמא\" יותר מעצמות, משום שעצם אינה מטמאת בשרצים ובשר בשרץ מטמא. לא ברור מניין בא טיעון זה, ומה משמעו. האם עצם אינה מטמאת בנבלה?<b> </b><u>דבר אחר, אבר</u> – מן החי,<b> </b><u>שיש עליו בשר כראוי מטמא במגע ובמשא ובאהל</u> – אבר מן החי הוא כמת ומטמא בכל אלו, <u>חסר הבשר טמא</u> – אפילו אם אין על האבר כל הבשר הוא מטמא, <u>חסר העצם טהור</u> – אבל אבר מן החי ללא עצמות אינו מטמא, שכן במשנה האחרונה בפרק הקודם ראינו ש\"אבר\" הוא רק עם בשר, מכאן שטומאת בשר גדולה משל עצמות. כפי שאמרנו הטיעון בדבר ההבדל בין טומאת מגע ומשא לבין טומאת אוהל מקורו בגישה הלכתית אחרת, ועצם עירובו במשנתנו אינו מבטא את פשט המשנה. עם זאת ההלכות עצמן אכן שנויות, והבאנו אותן לעיל. אבר ללא בשר אינו מטמא (אלא אם כן יש בו כמות מתאימה, וזאת לפי עמדת בית שמאי ובית הלל ובניגוד לשמאי הזקן). לעומת זאת אם העצם חסרה – האבר מטמא. הלכה זו שנויה במשנה ג להלן: \"השיזרה והגֻלגלֹת שחסרו...\", ונחלקו בית שמאי ובית הלל עד כמה יחסר בעצם ותטמא.",
                    "<u>אמרו לו לרבי נחוניא מה ראית לחלוק מדותיך, או טמא בשניהם או טהר בשניהם?</u> – השאלה זהה לזו שהופנתה לרבי אליעזר. כפי שראינו רבי נחוניא (יחד עם רבי יהושע) הם היחידים המטהרים כזית בשר וזו השאלה העיקרית עליהם, ואת התשובה הסברנו לעיל. <u>דבר אחר כזית בשר מטמא במגע ובמשא ובאהל, ורוב עצמות מטמאים במגע ובמשא ובאהל</u> – לשיטתו של רבי אליעזר כזית בשר מטמא בכל שלוש דרכי הטומאה (מגע, משא ואוהל), וכך גם רובע עצמות, כלומר עצמות בנפח רובע (להלן). עד כאן בשר מטמא כעצם. אבל <u>חסר הבשר טהור</u> – אם אין שם כזית בשר גם לשיטת רבי אליעזר אין הבשר מטמא (בגלל הכמות הקטנה). אבל: <u>חסר רוב עצמות אף על פי שטהור מלטמא באהל מטמא במגע ובמשא</u> – עצמות בנפח קטן מרובע מטמאות במגע ובמשא, מכאן שטומאת עצמות גדולה מטומאת בשר. לפי שיטתנו הטיעון מלאכותי, שכן האבחנה בין טומאת מגע ומשא לבין טומאת אוהל אינה מגוף המשנה. <u>דבר אחר כל בשר המת שהוא פחות מכזית טהור, רוב בנינו ורוב מנינו של מת אף על פי שאין בהם רובע טמאין</u> – כפי שהסברנו לעיל בשר פחות מכזית אינו מטמא לכל הדעות. גם עצמות בכמות קטנה מרובע אינן מטמאות, אבל אם הן רוב מניין ו/או רוב בניין של ילד קטן הן מטמאות. כלומר, יש מקרה שבו עצמות בכמות קטנה טומאתן גדולה משל בשר בכמות קטנה.",
                    "<u>אמרו לו לרבי יהושע מה ראית לטהר בשניהם</u> – רבי יהושע הוא היחיד שהשווה מידותיו, אבל הקושי הוא שהוא חולק על בית הלל ובית שמאי כאחד וסבור שכזית בשר טהור. <u>אמר להם לא, אם אמרתם במת שיש בו רוב ורובע ורקב תאמרו בחי שאין בו רוב ורובע ורקב</u> – תשובת רבי יהושע מתבארת מתוך ההשוואה לדברי בית הלל. בית הלל אמרו את דבריהם במת ולא בבשר הפורש מהחי. רבי יהושע חולק, אפוא, על ההנחה הבסיסית שאבר מן החי דינו כמת. התשובה בניסוחה הנוכחי מעורפלת, אבל משמעותה היא שלמת דינים מיוחדים (רוב רובע ורקב), לפי ניסוחם של בית הלל, ולאבר מן החי אין כל הדינים הללו. כפי שראינו לעיל גם רבי שמעון במשנת חולין מהלך בדרך זו.",
                    "נמצאנו למדים שרק עמדתו של רבי יהושע מוסברת כראוי. ההסברים לשני התנאים האחרים אינם מתייחסים לשאלות העיקריות ולרקע ההלכתי. כל הוויכוח מנוסח בצורה ספרותית אחידה ופורמליסטית, ובמהלך הדיון התנאים מתעלמים מהרקע ההלכתי ומצרפים גורמים שאינם מגוף ההלכה (אבחנה בין מגע ומשא לבין טומאת אוהל). הוויכוח התנאי הוא אפוא מאוחר לגוף המשנה. ניסוח הטיעונים בצורה דומה חוזר בתוספתא המבארת את משנתנו, וכן בתוספתא אחרת לעניין אחר אך הקשור לנושא שלנו: \"השיבו את רבי עקיבא שלש תשובות...\" (פ\"ג ה\"ג, עמ' 599). סגנון זה אופייני אפוא לנושא דילן (ורק לו), וצורכי הסגנון חזקים יותר מהצורך האמִתי בהבנת התנאים. בניגוד לוויכוחים אחרים במשנה ויכוח זה אינו סיכום ממשי של הוויכוח בבית המדרש, אלא מערך טיעונים מאוחר ופורמליסטי. כאמור, בתוספתא<sup class=\"footnote-marker\">21</sup><i class=\"footnote\">עדיות פ\"ב ה\"י, עמ' 459-458; אהלות פ\"ב ה\"ח, עמ' 599.</i> טיעונים אחרים (נוסח התוספתא הודגש בקו):",
                    "<u>כזית הבשר הפורש מאבר מן החי רבי אליעזר מטמא. אמר רבי השיבו את רבי אליעזר שלש תשובות.</u><br>1. <u>לא, אם אמרת במת שיש בו רוב רובע רקב<sup class=\"footnote-marker\">22</sup><i class=\"footnote\">בעדיות \"הקב\" וצריך להיות \"רקב\", כמו במקבילה בתוספתא אהלות.</i> תאמר באבר מן החי שאין בו רוב רובע רקב</u> – זו טענתו של רבי יהושע במשנה שדין אבר מן החי שונה מדין מת. <u></u>",
                    "2. <u>דבר אחר, מי תלוי במי, אבר תלוי בבשר או בשר תלוי באבר, הבשר תלוי באבר. איפשר שהבשר מטמא במגע ובמשא באהל, ואבר יהא טהור?</u> – טענה זו היא לשיטת רבי יהושע בלבד. אם האבר עצמו טהור, לא ייתכן שכזית הבשר יהא טמא. לשיטת רבי אליעזר אבר מן המת אינו טמא (לעיל משנה א), אם כן בשר הפורש מאבר מן החי לא יהא דינו חמור מאבר מן המת. זו טענה חזקה כנגד הלכידות הפנימית של שיטת רבי אליעזר. לשיטת רבי יהושע אבר מן המת מטמא, אך לשיטת רבי אליעזר אבר מן המת אינו מטמא, והסתירה בין עמדותיו קשה.",
                    "3. <u>אמר רבי שמעון, תמיה אני אם טימא רבי אליעזר, לא טימא אלא בזמן שיש באבר בשר כראוי כדי שיהו זה וזה מטמאין במגע ובמשא באהל</u> – רבי שמעון מעיר שגם רבי אליעזר טימא אבר מן המת שיש עליו בשר כראוי, ודבריו במשנה ב מתייחסים רק לאבר ללא בשר. לעיל עסקנו בהלכה זו. כפי שאמרנו האבחנה בין מגע ומשא לבין אוהל היא מאוחרת למשנה, ורבי שמעון כאן אינו מבחין ביניהם.",
                    "4. <u>עצם כשעורה הפורש מאבר מן החי רבי נחוניא מטמא</u> – עד כאן ציטוט כללי מלשון המשנה. <u>השיבו את רבי נחוניא שלש תשובות. לא, אם אמרת במת שיש בו רוב רובע רקב<sup class=\"footnote-marker\">23</sup><i class=\"footnote\">כך בתוספתא אהלות, ובתוספתא עדיות \"הקב\".</i> תאמר באבר מן החי שאין בו רוב רובע רקב</u> – זה היה טיעונו של רבי יהושע לעיל, והוא קושיה טובה על רבי אליעזר, אלא שאינו מתאים כקושיה לרבי נחוניא. כל יתר התנאים אומרים שעצם כשעורה במת אינו מטמא (חוץ משמאי הזקן), ואכן לשיטתו של רבי נחוניא (ושמאי) עצם הפורשת מאבר מן החי שונה בדינה מדין עצם של מת, אם כן מה השאלה, אדרבה, טיעון זה הוא הוא חידושו של רבי נחוניא.",
                    "5. <u>דבר אחר, מי תלוי במי, עצם תלוי באבר או אבר תלוי בעצם, איפשר עצם מטמא במגע ואבר יהא טהור</u> – משפט זה הוא הטיעון נגד רבי אליעזר. אם אבר מן המת טהור (לשיטת רבי אליעזר במשנה ב) מדוע תהא העצם חמורה ממנו? שוב הטיעון אינו סביר כלפי רבי נחוניא, הרי לשיטתו אבר מן המת מטמא. אין זאת אלא שהתוספתא רוצה להציג מצג טיעונים זהה לטיעונים נגד רבי אליעזר, וזאת אף שאין הם מתאימים כנגד רבי נחוניא.",
                    "6. <u>אמר רבי שמעון, תמיה אני אם טימא רבי נחוניא, לא טימא אלא בזמן שיש באבר כשעורה עצם כדי שיהו זה וזה מטמאין במגע ובמשא</u> – גם טיעון זה נאמר לעיל על (כנגד) רבי אליעזר, ואינו מתאים לעניין הנדון. ברור שבאבר חייבת להיות עצם, אחרת אין זה \"אבר\" אלא כזית בשר.",
                    "7. <u>השיב לרבי יהושע על דברי שניהם, ומה אם החי שיש בו מאתים וארבעים עצם ובשר המפרשין ממנו טהורין, אבר מן החי שאין בו מאתים וארבעים ושמונה עצם ובשר המפורשין ממנו אינו דין שיהו טהורין</u> – לפי טיעון זה אבר מן החי טהור, ואם אבר שלם טהור על אחת כמה וכמה עצם כשעורה או כזית בשר הפורשים מאבר מן החי. זה חידוש גדול, שהרי במשנה ב ראינו שלדעת הכול אבר מן החי טמא. נראה, אפוא, שהייתה גם שיטה הלכתית כזאת שאבר מן החי טהור, והיא מסבירה היטב את עמדתו החריגה של רבי יהושע במשנתנו.",
                    "8. <u>השיב רבי על דברי רבי יהושע, לא, אם אמרת פורשין מן החי שכן פורשין מדבר טהור, תאמר באבר מן החי שכן פירש מדבר טמא\"</u> – רבי מקבל את ההלכה שאבר מן החי טהור, וכנראה יודע שלדעת רבי יהושע אבר מן המת טמא. על כן הטענה היא שעצם כשעורה (ובשר כזית) צריכים להיות דומים לאבר מן המת, שכן בכל המקרים הללו הבשר (או העצם) פורשים מדבר טמא.",
                    "אם כן הטיעונים בעד ונגד רבי אליעזר ורבי יהושע הם הגיוניים מאוד, כל אחד לשיטתו ההלכתית. אבל הטיעונים נגד רבי נחוניא מלאכותיים, נגזרו מהטיעונים נגד רבי אליעזר ואין בהם היגיון פנימי. כל כולם תבנית ספרותית מלאכותית, מעין זו שראינו במשנה.",
                    "המחלוקת שבמשנתנו על \"בשר כזית\" הפורש מאבר מן החי חוזרת גם בברייתא בבבלי חולין. התנא הסתמי שם סבור שכזית בשר הפורש מאבר מן החי טהור, אבל \"רבי עקיבא אומר: 'בהמה', מה בהמה גידים ועצמות – אף כל גידים ועצמות, רבי אומר: 'בהמה', מה בהמה בשר גידים ועצמות – אף כל בשר גידים ועצמות\" (קכח ע\"ב). אם כן, לדעת רבי עקיבא עצם טמאה (מן הסתם עצם כשעורה) ובלבד שיהא בחלק הפורש בשר וגידים, ולדעת רבי יוסי בשר בלבד או עצם בלבד אינם מטמאים ורק בשר, גידים ועצמות יחדיו מטמאים. בהמשך הברייתא שם מתנהל דיון האם בשר הפורש משרצים מטמא.",
                    "במדרש מצויה ברייתא נוספת: \"יכול הבשר הפורש מן החי יטמא? תלמוד לומר במותם, מה מיתה שאין לה חליפים אף אבר מן החי שאין לה חליפים דברי רבי יוסי הגלילי. רבי עקיבא אומר מה מיתה גידים ועצמות אף אבר מן החי גידים ועצמות, רבי אומר מה השרץ בשר גידים ועצמות אף אבר מן החי כברייתו בשר גידים ועצמות\" (ספרא, שמיני פרשה ו ה\"ג). כל הדרשות הן לשיטת רבי יהושע שבשר הפורש מאבר מן החי טהור, ואף עצם הפורשת טהורה, ואין טמא אלא אבר שלם. עם זאת, מברייתא זו עולה שלפחות לדעת רבי יוסי הגלילי ורבי עקיבא אבר שלם מטמא, כדעת רבי יהושע במשנתנו (משנה ב).",
                    "במקורות מובא סיפור המדגים את החשש מטומאת אבר מן החי: \"מטמא כהן על עצם כשעורה מאביו, אבל לא יטמא על אבר מן החי אפילו מאביו. מעשה ביוסף בן פיסקן שעלתה נומי ברגלו, ונכנס הרופא לחתכה. אמר לו כשתניח כחוט השערה הודיעני, חתכה והניח בה כחוט השערה והודיעו. וקרא לנחוניא בנו ואמר לו, נחוניא בני, עד כאן היית חייב ליטפל בי, מכאן ואילך אי אתה חייב ליטפל בי, שאמרו חכמים אין אדם מטמא על אבר מן החי אפילו מאביו. וכשבא דבר לפני חכמים אמרו: על זה נאמר 'נפשי בכפי תמיד ותורתך לא שכחתי', ואומר 'יש צדיק אבד בצדקו ויש רשע מאריך ברעתו' \" (שמחות פ\"ד הט\"ו, עמ' 123). המסקנה היא שאבר מן החי מטמא, אבל הפתיחה היא שעצם כשעורה מטמאת ואין להצהרה זו קשר לסיפור. אדרבה, מספר הסיפור כאילו אינו מודע להבדל שבין \"עצם כשעורה\" לבין אבר מן החי.",
                    "עד עתה הציעו המשניות שתי אבחנות, טמא או טהור. אבל בסדרת מקורות מצינו אבחנה אחרת. במקום \"טהור\" שבמשנתנו (ובמשנת עדיות) נאמר: \"אבר שאין עליו בשר כראוי מטמא במגע ובמשא, ואינו מטמא באהל. ואם יש עליו בשר כראוי, מטמא במגע ובמשא ובאהל\" (משנה, כלים פ\"א מ\"ה; עדיות פ\"ו מ\"ג; נזיר פ\"ז מ\"ב), וכן: \"על אלו טומאות הנזיר מגלח: על המת, ועל כזית מן המת... ועל אבר מן המת, ועל אבר מן החי שיש עליו בשר כראוי, ועל חצי קב עצמות, ועל חצי לוג דם, ועל מגען ועל משאן ועל אהלן, ועל עצם כשעורה על מגעו ועל משאו\" (משנה, נזיר פ\"ז מ\"ב, והשוו שם מ\"ד). במשנה זו יש חידוש נוסף שיש צורך בחצי קב עצמות, ובכך נעסוק להלן.",
                    "כפשוטן אלו גישות הלכתיות סותרות. המשנה שהשתמשה במינוח \"טהור\" לא התכוונה לכך שהוא טהור מטומאת אוהל אבל מטמא במגע ובמשא. נראה יותר שלפנינו תהליך ידוע שבו דברי בית שמאי נדחים מעיקר ההלכה, אך חלק מהם מתקבלים. בית הלל תבעו שרק כמות עצמות גדולה תטמא, ושמאי הזקן הסתפק בכמות קטנה. להלכה ולדורות נקבע הצורך בכמות גדולה, אך נקבע שכמות קטנה מטמאת בחלק מהטומאות. אי אפשר לדחות כליל את האפשרות שאין כאן מחלוקת בין המשניות, אך הדברים נראים שהבדלי הניסוח אינם מקריים אלא מבטאים גישות שונות.",
                    "משנתנו פותחת במילים \"אילו מטמין באהל\" וממשיכה (מ\"ג) \"אלו מטמין במגע ובמשא ואינן מטמאין באהל\". ברור שמבחינתה \"טהור\" משמעו רק שאינו מטמא באוהל.",
                    "משנת נזיר היא כבית שמאי, אלא שביתר המקורות נקבע שלדעתם די ברובע עצמות ואצלנו נתבע חצי קב עצמות, כמות גדולה פי שמונה. לעיל התקשינו האם ייתכן שרוב מניין ו/או בניין של אדם הוא פחות מרובע; אפילו עצמות תינוק תופסות נפח רב יותר. על כן נראה שמלכתחילה נתבע שרק חצי קב יטמא, ובית הלל תבעו שחצי הקב יהיה מרוב בניין/מניין. רק מאוחר יותר נקבע שדי בכמות קטנה הרבה יותר, שוב בהשפעת גישתו המחמירה של שמאי, ואכן כך מתארים המקורות את התפתחות ההלכה: \"אמר רבי אלעזר, בראשונה היו זקנים חלוקין, מקצתן אומרים רביעית דם ורובע עצמות ומקצתן אומרים חצי קב עצמות וחצי לוג דם, בית דין שאחריהן אמרו רביעית דם ורובע עצמות לתרומות ולקדשים חצי קב עצמות וחצי לוג דם לנזיר ולמקדש. אמר רבי אלעזר, כשהלכתי לארדסקוס מצאתי את רבי מאיר ואת יהודה בן פתירוש שהן יושבין ודנין בהלכה, יהודה בן פתירוש אומר רביעית דם אין הנזיר מגלח עליה ואין חייבין עליה על טומאת מקדש וקדשיו, אמר לו רבי מאיר, תהא זו קלה מן השרץ<sup class=\"footnote-marker\">24</sup><i class=\"footnote\">לפי היגיון זה הדם מטמא בפחות מרביעית (בכלשהו), וזו עמדת רבי מאיר. ראו בפירושנו למשנה הבאה.</i>? מה שרץ הקל נזיר מגלח עליו וחייבין על טומאת מקדש וקדשיו, רביעית דם חמורה אין דין שיהא נזיר מגלח עליה וחייבין עליה על טומאת מקדש וקדשיו? שתק יהודה בן פתירוש. נמתי לו, רבי מאיר אל תבוז לי, בקי היה לך ביהשע בן ממל? נם לי, הן, ובעל מלאכות היה, נמתי לו, בלשון הזה אמר לי משם רבי יהשע, כל טומאה מן המת שהנזיר מגלח עליה חייבין על טומאת מקדש וקדשיו וכל טומאה מן המת שאין הנזיר מגלח עליה אין חייבין עליה על טומאת מקדש וקדשיו\" (תוס', פ\"ד הי\"ג, עמ' 602-601; נזיר פ\"ה ה\"א).",
                    "כמו כן: \"מתניתא דרבי לעזר בן עזריה. דתני, אמר רבי שמעון בן אלעזר, בראשונה היו בתי דינין חלוקין, מקצתן אומרים רביעית דם רובע עצמות, מקצתן אומרים חצי לוג דם חצי לוג עצמות לנזירות ולטומאת מקדש וקדשיו. רבי יעקב בר אידי בשם רבי שמעון, מדרש אמרוה מפי חגי זכריה ומלאכי\" (ירו', נזיר פ\"ז ה\"ב, נו ע\"ג). אם כן, בתחילה נחלקו האם יש צורך ברובע או בחצי קב, והוכרע כדעה הראשונה. בתלמוד הבבלי הדברים ברורים עוד יותר: \"אמר רבי אליעזר: זקנים הראשונים, מקצתן היו אומרים: חצי קב עצמות וחצי לוג דם – לכל, רובע עצמות ורביעית דם – לא לכל, ומקצתן היו אומרים: אף רובע עצמות ורביעית דם – לכל. בית דין שלאחריהם אמרו: חצי קב עצמות וחצי לוג דם – לכל, רובע עצמות ורביעית דם – לתרומה וקדשים, אבל לא לנזיר ועושה פסח. מכדי אין הכרעת שלישית מכרעת! אמר רבי יעקב בר אידי: מפי שמועה אמרו, מפי חגי זכריה ומלאכי\" (נזיר נג ע\"א). אם כן, בשלב ראשון נחלקו חכמים האם הכמות המתאימה היא רובע או חצי קב. לשלב זה מתאימה הקביעה שהעצמות צריכות לבוא מרוב בניין ומניין, שכן רוב עצמות ילד קטן הן כחצי קב. בשלב שני נקבעה חלוקת פשרה שלפיה מידה אחת שימשה לצורך הלכתי אחד ומידה שנייה לצורך הלכתי אחר. בשלב שלישי נקבעה מידה אחידה ובמקביל חלה החמרה בכמות הנדרשת (המגמה של בית שמאי התחזקה). את דברי בית שמאי ובית הלל ניסחו בהתאם למגמה ולהלכות המתחדשות, אף שבזמנם דיברו, מן הסתם, על חצי קב<sup class=\"footnote-marker\">25</sup><i class=\"footnote\">ראו עוד תוס', עדיות פ\"ג ה\"ג, עמ' 459. שם מסופר על עצמות שהתגלו באחת מלשכות המקדש, ואין שם דיון על כמות או על רוב מניין ובניין, כאילו ההלכה היא כשמאי הזקן. רבי יהושע שם טוען שאין לטמא את המקדש משום ש\"בושת היא לנו\", אבל אינו מעלה את הטיעון ההלכתי-טכני שכמות העצמות אינה מספקת, או שאינה ממת אחד. אולי הייתה שם כמות גדולה של עצמות, גם ייתכן ש\"בושת היא לנו\" הייתה הנימוק הציבורי, אך כדי לנמק את ההיתר מבחינה משפטית השתמש רבי יהושע באחת מדרכי ההיתר שהועלו לעיל (רוב בניין, מת אחד), ואולי זו הייתה ההזדמנות שבה הוצגה הצעה הלכתית זו לציבור. עדות זו שייכת כמובן להלכות בית הפרס ועצמות שנמצאו, ונדון בהן במקומן להלן (פט\"ז מ\"ג ובהמשך שם). </i>.",
                    "נזיר ופסח הם הדוגמה לקודשים, כך בדיון סביב משנתנו (בבלי, נג ע\"א) וכך במשנת נזיר (פ\"ו מ\"ג), פסחים (פ\"ז מ\"ז) ולהלן פי\"ח מ\"ד<sup class=\"footnote-marker\">26</sup><i class=\"footnote\">לפי פירושנו למשנה זו, בעקבות רוב הפרשנים. </i>, וכן במקורות נוספים<sup class=\"footnote-marker\">27</sup><i class=\"footnote\">תוס', זבים פ\"ב ה\"ח, עמ' 678.</i>. הם נבחרו משום שבהם יש דין קודשים שהוא חובה וחל על אדם רגיל מישראל, ולא רק על כוהן. בכל יתר הקודשים רשאי הישראלי להמתין עם קרבנו, או לתתו לאחר כדי שיאכלנו, אבל נזיר חייב להמשיך לשמור על הלכות נזירות ואם נטמא חייב לגלח, וכן עושה הפסח, אם לא יקריב את קרבנו ביום המסוים – יפסיד את החג.",
                    "מעבר למחלוקת על השיעור הנדרש קיימת מחלוקת נוספת על עצמת האיסור. מי שאומר שאין הנזיר מגלח על טומאה מן המת רואה בכך מעין ספק, שדי בו לטמא אדם טהור ותרומה אך לא לכפות על נזיר להפסיק את נזירותו, כלומר שאין האיסור חזק כדי לכפות לעבור על איסור גילוח וחובת קרבן. לדעת רבי מאיר הטומאה חלה על נזיר כמו על טומאות אחרות. בשלב מסוים הוצעה גם עמדת פשרה שנזיר נטמא רק בכמות גדולה יותר.",
                    "כאמור, לכל הדעות אבר מן החי מטמא (באוהל) רק כשיש עליו בשר כראוי, ועל כך מצינו הסכמה כמעט כללית. אבל ממדרש ספרי זוטא אנו שומעים גם דעה אחרת: \" 'וטמא ראש', יכול שאין לי שהנזיר מגלח אלא כשהוא נוגע במת שלם ובשדרה ובגולגולת ובחצי לוג דם ובחצי קב עצמות ואבר מן החי ואבר מן המת שיש עליהן בשר כראוי? כשאמר 'טמא' ריבה. אבר מן המת ואבר מן החי שאין עליהן בשר כראוי\" (ו ט). אם כן גם אבר מן החי ללא בשר כראוי מטמא. רק בדוחק ניתן לפרש שהכוונה שמטמא רק במגע ולא באוהל."
                ],
                [
                    "המשנה מניחה בפשטות שדם בכמות מוגדרת מטמא. הדם עצמו לא נזכר בתורה, אך לתנאים ברור שהוא מטמא לא פחות מבשר או מעצם. גם בספרות ההלכה מבית היוצר של קומראן מופיעה טומאת הדם כדבר הברור מאליו<sup class=\"footnote-marker\">28</sup><i class=\"footnote\">נעם, מהפיכה, עמ' 156-149. </i>. זו אפוא אקסיומה המקובלת על הכול. לדעת נעם הכירו קדמונינו נוסח תורה שבו הופיע הדם במפורש, כגון במדבר יט טז: \"וְכֹל אֲשֶׁר יִגַּע עַל פְּנֵי הַשָּׂדֶה בַּחֲלַל חֶרֶב אוֹ בְמֵת אוֹ בְעֶצֶם אָדָם [או בדם] אוֹ בְקָבֶר יִטְמָא שִׁבְעַת יָמִים\"<sup class=\"footnote-marker\">29</sup><i class=\"footnote\">שם, עמ' 151.</i>. לדעתנו הנחה חריפה זו מיותרת. חכמים לא היססו להוסיף על דיני המקרא מדעתם ועשו לעצמם מעין היקש: כמו שבשר מטמא כך גם הדם מטמא, במיוחד משום שטומאת נוזלים רבה מטומאת מוצק (משקה מטמא באופן חמור יותר ממוצק<sup class=\"footnote-marker\">30</sup><i class=\"footnote\">על כך ראו במבוא למשנת מכשירין.</i>). יתר על כן, קיימת תחושת המיאוס האינסטינקטיבית של אדם מדם מת, ותחושה כזאת אינה נזקקת לפסוקים. להלן נשתמש בטיעון זה בהקשר דומה. דרכם של חז\"ל היא לקבוע שיעור לטומאה, לאיסור או למצווה. אם מת מטמא, ואבר מהמת מטמא (מן התורה), הרי שסתם \"מת\" הוא אדם שלם, על כל בשרו. גם \"אבר\" הוא מושג שלם אבל יש בו, באופן טבעי, פחות בשר, ולכן נדרש להגדיר מהי כמות הבשר המטמאת, ומהי כמות (גודל) העצם המטמאת. בכך עסקה המשנה לעיל. מעתה רק טבעי הוא לקבוע שדם מטמא.",
                    "<b>רביעית דם</b> – לאחר שביררה המשנה את כמות המינימום של בשר ועצמות המטמאים היא עוברת לבירור דומה לגבי דם, וקובעת את ה\"רביעית\" כמידת המינימום. כפי שראינו לעיל (מ\"א) היו שקבעו מידת מינימום של חצי לוג (פי שניים), לפחות לחלק מתחומי הקודש, ולבסוף נקבעה המידה הנמוכה. הדעת נותנת שמי שחולק ומסתפק בפחות מרובע עצמות יאמר גם שדם פחות מרביעית אינו מטמא. אבל לא שמענו על מי שחולק על המידה של רביעית דם.",
                    "במשנת נזיר שנינו: \"אמר רבי עקיבא, דנתי לפני רבי אליעזר: מה אם עצם כשעורה שאינו מטמא אדם באהל, הנזיר מגלח על מגעו ועל משאו, רביעית דם שהוא מטמא אדם באהל, אינו דין שיהא הנזיר מגלח על מגעה ועל משאה? אמר לי: מה זה עקיבא? אין דנין כאן מקל וחומר! וכשבאתי והרציתי דברים לפני רבי יהושע אמר לי: יפה אמרת, אלא כן אמרו הלכה\" (פ\"ז מ\"ד). רבי עקיבא סבור שעצם כשעורה מטמאת ורביעית דם מטמאת, אלא שהנזיר אינו מגלח עליה. כפי שראינו במשנה הקודמת בדור יבנה עדיין סברו חכמים לחלק בין מה שאוסר על ביאת המקדש ובין מה שמטמא נזיר. בשלב זה היה ברור שרביעית דם מטמאת באוהל, אבל לא במגע ובמשא. מכל מקום, במשנה מוצגת \"רביעית דם\" כמקבילה ל\"עצם כשעורה\", כלומר למידה הקטנה. בפועל כמעט לא שמענו על מי שמטמא בפחות מרביעית דם, אבל בתוספתא שנינו: \"אמר רבי יוסי אמר לי אונימיס אחיו של יהשע הגרסי<sup class=\"footnote-marker\">31</sup><i class=\"footnote\">בכתב יד ערפורט הלכה יג מפסיקה כאן, באמצע המשפט, ובכתב יד וינה הדברים כתובים ברצף. ברם בכתב יד וינה אין הקפדה על סימוני ההלכות, ואין ללמוד מכך דבר על תוכן התוספתא ולא על ההבנה של המעתיק. כל החלוקה להלכות היא מעשה מעתיקים ולא החלטה מודעת ומושכלת של עורך התוספתא. </i>, השוחט את העורב להתלמד בה דמו מוכשר, ורבי אליעזר אומר כל דם השחיטה לעולם מוכשר. דם המת מטמא בכל שהוא, דברי רבי מאיר, ורבי יוסי אומר ברביעית. אמר רבי, נראין דברי רבי מאיר בטומאה קלה לטמא אחד ולפסול אחד, ודברי רבי יוסי בטומאה חמורה לטמא שנים ולפסול אחד\" (מכשירין פ\"ג הי\"ג-הי\"ד, עמ' 676). לעיל בפירושנו למשנה א דייקנו מסקנה זו גם מציטוט אחר של רבי מאיר. אם כן, לפחות לגבי הכשרת טומאה די בדם כלשהו. גם משנת כלים פ\"ט מ\"ה עוסקת בנוזלים בכמות קטנה מרביעית המצויים בגמי (צינורית מגבעול הגמי). המדובר שם במוגלה וביין (תוס', כלים בבא קמא פ\"ו הי\"ח, עמ' 576). ניחא מוגלה מטמאת משום סיאובה, אך גם ביין לא נדרשת כמות של רביעית. נראה, אפוא, שהיה מי שחלק על הצורך ברביעית גם לעניין טומאה. מצד שני, במשנת כלים רבי שמעון מטהר בגמי, ואולי עמדתו נובעת מכך שאין בגמי כדי רביעית. גם רוקו ושכבת זרעו של זב מטמאים (משנה, כלים פ\"א מ\"ג; מכשירין פ\"ו מ\"ו<sup class=\"footnote-marker\">32</sup><i class=\"footnote\">ראו הסיפור על צינורא שנתזה מפיו של גוי על בגדי הכוהן הגדול וטימאתם (תוס', יומא פ\"ג ה\"כ; ירו', מגילה פ\"א ה\"י, עב ע\"א; בבלי, נידה לג ע\"ב, ועוד). </i>), ושוב ודאי שאין ברוק רביעית. ברם, נראה שבכל אלו אין מחלוקת על הצורך ברביעית. נוזלי גוף מטמאים בכל שהם. הוא הדין לדם עורב ששחטו להתלמד שוודאי אין בו רביעית, וכן דמעות (משנה, מכשירין פ\"ו מ\"ה). הר\"ש בפירושו למשנת מכשירין פ\"ו מ\"ז מצטט את התוספתא שגם אנו ציטטנו, ומביא סדרת מקרים נוספים, רובם מהתלמוד הבבלי שבהם לא נדרשת רביעית, כגון טיפת חלב ועוד. בין השאר הוא מצטט גם את משנת כלים פ\"ח מי\"א העוסקת באישה המטמאת תנור בטיפת חלב שנשרה מדדיה. הוא מציע לחלק בין חולין (שרק רביעית מטמאת ומכשירה לטמא) לבין תרומות וקודשים (שבהם לא צריך רביעית). אבחנה זו נראית בעינינו מלאכותית, שכן אין היא נזכרת במקורות בהקשר זה, והפרשנות שכל המקורות שאין בהם דרישה לרביעית עוסקים בתרומות היא שרירותית לחלוטין. מכיוון שכבר מצאנו בנושא מחלוקת גלויה הרי שקל להסביר את כל המקורות כמבטאים דעת תנא זה או אחר<sup class=\"footnote-marker\">33</sup><i class=\"footnote\">ראו עוד בבלי, כריתות יג ע\"ב. אחד התירוצים בסוגיה מורכבת זו הוא שתינוק שינק פחות מרביעית אינו נטמא. אך זה רק אחד התירוצים בסוגיה שם, והמשך הסוגיה מתעלם מהסבר זה. </i>.",
                    "הכלל שמשקה מטמא ברביעית נקבע בשלהי ימי הבית השני (שמאי והלל). כבר אז היה ברור שנוזלי גוף של זב, נידה וסתם טמא מטמאים. לשם כך אין צורך בניסוחים מלומדים, תחושת הטומאה נובעת מתחושת המיאוס האינסטינקטיבית של שומר הטהרה. לאחר מכן נקבעה ההלכה המשפטית של שיעורי טומאה, אבל הלכה זו לא כללה טומאות, שכבר נקבעו, של נוזלי גוף. במבוא לפירוש המשניות עמדנו על כך שקודם כול נקבעו נוהגים מקובלים, ואלו נקבעו ברחוב היהודי על ידי דורות של יהודים יראי שמים שנהגו לפי הבנתם. לאחר מכן ניסו בבית המדרש לקבוע כללים הלכתיים לוגיים ושיטתיים. הכללים הצליחו להכיל את רוב המקרים, אך לעתים לא נכנס תקדים זה או אחר למסגרת המשפטית שנוסחה מאוחר יותר. לעתים הצליחה המסגרת המשפטית לכפות את עצמה על התקדימים ולשנותם, או לתעל אותם, ולעתים נקבעו כללי משנה מתקנים שכללו את התקדימים היוצאים מהכלל. במקרה שלנו כל התקדימים הללו נותרו על כנם, כחריג מהכלל המשפטי.",
                    "כאמור התוספתא קובעת שגמי מטמא, והיא מביאה לכך שני הסברים: \"רבי מאיר מטמא בגמי מפני שאיגראנמין בודקין את היין<sup class=\"footnote-marker\">34</sup><i class=\"footnote\">האגורנומוס הוא הממונה על השוק; הוא בדק האם היין טוב, ואף קבע את מחירו בהתאם לטיב היין. טעימת היין נעשתה במסגרת תפקידו, אבל גם במסגרת \"תנאי העבודה\" המקובלים בעולם הקדום שבו הפקיד נהנה משוחד מתמיד. ראו שפרבר, אגורנומוס; ספראי, הקהילה, עמ' 126-124.</i>. רבי יוסי מטמא בגמי מפני שהרופא נותנו על גבי המכה, שהוא מוצץ את הליחה\" (כלים בבא קמא פ\"ו הי\"ט, עמ' 576). לפי רבי מאיר לא נדרשת רביעית גם ביין (וגם בדם – לעיל), ופירוש זה מהווה מחלוקת על הכלל שמשקה מטמא רק ברביעית, ואילו לרבי יוסי טומאת הגמי היא מפני נוזלי הגוף (מוגלה הזבה מן הפצע), ואזי אין זו מחלוקת על הכלל אלא חריג, וכמוהו כרוק הזב ושכבת זרעו. רבי שמעון מטהר בגמי, אולי מפני שאין בו רביעית והוא סבור כרבי מאיר שטומאת הגמי נובעת מטומאת היין.",
                    "<b>ורביעית דם תבוסה</b> – דם תבוסה הוא הדם היוצא מהמת אחר מותו, כפי שיבורר להלן (פ\"ג מ\"ה).<b> ממת אחד רבי עקיבה אומר משני מתים</b> – כפי שראינו, זו מחלוקתם של בית שמאי ובית הלל: \"בית שמאי אומרים רובע עצמות מן העצמים, בין משנים בין משלשה, ובית הלל אומרים רובע עצמות מן הגויה מרוב הבנין או מרוב המנין. שמאי אומר אפילו מעצם אחד\" (משנה, עדיות פ\"א מ\"ז). רבי עקיבא נוקט, אפוא, בדרכם של בית שמאי. אמנם ראינו גם נוסחה מוחלפת, אבל נוסחת המשנה מאומתת במקורות שהבאנו לעיל במשנה הקודמת. כבר הערנו עד כמה חריגה היא הלכה זו שבה רבי עקיבא – מנהיגו של בית המדרש של תלמידי בית הלל, האיש שבשמו נקשרה ההכרעה כבית הלל – נוהג כבית שמאי<sup class=\"footnote-marker\">35</sup><i class=\"footnote\">וראו על כך ספראי, הכרעה כבית הלל.</i>. כמו כן: \"ששה ספיקות רבי עקיבא מטמא וחכמים מטהרין: השדרה, והגולגולת משני מתים. רביעית דם משני מתים, רובע עצמות משני מתים, אבר מן החי משני מתים, רבי עקיבא מטמא וחכמים מטהרין\" (תוס', עדיות פ\"א ה\"ז, עמ' 455). בתוספתא למשנתנו מסייגים את המחלוקת: \"אמר רבי יהודה לא נחלקו רבי עקיבא וחכמים על רביעית דם שפרשה משני מתים שהיא טהורה, על מה נחלקו על רביעית דם שפרשה משתי רביעיות משני מתים, שרבי עקיבא מטמא וחכמים מטהרין. רבי שמעון בן יהודה אומר משום רבי שמעון לא נחלקו רבי עקיבא וחכמים על רביעית דם שפרשה משתי רביעיות משני מתים שהיא טמאה, על מה נחלקו על רביעית דם שפירשה משני מתים, שרבי עקיבא מטמא וחכמים מטהרין\" (פ\"ג ה\"א, עמ' 599).",
                    "מחלוקת רבי עקיבא וחכמים",
                    "התנאים בני דור אושא נחלקים במהות המחלוקת של חכמי דור יבנה. מחלוקתם היא האם רבי עקיבא וחכמים הם בשיטת בית הלל (רבי יהודה) או בשיטת בית שמאי (רבי שמעון). ברם, אין לבטל את עדות המשנה ולטשטש את עמדתו המיוחדת של רבי עקיבא שהיא כשיטת בית שמאי. ניכר שהתנאים בני דור אושא מתקשים לקבל זאת, אך זה פשוטה של משנה, וכבר ראינו כי בנושא זה רבי עקיבא מקבל את עמדת בית שמאי גם ביחס לעצם כשעורה. כן קובע המדרש: \" 'ועל כל נפשות מת לא יבא', אמר רבי עקיבא מנין לרביעית דם שהוא משני מתים? תלמוד לומר 'ועל כל נפשות מת', שתי נפשות ומת אחד, לא יבוא ולא יטמא. חייב בלא יבא, וחייב בלא יטמא...\" (ספרא, אמור פרשה ב ה\"ד).",
                    "מסורת אחרת הממעטת את חידושו של רבי עקיבא מופיעה בסיפור בתלמוד הבבלי: \"רבי יהודה אומר: ששה דברים רבי עקיבא מטמא וחכמים מטהרין, וחזר בו רבי עקיבא; ומעשה שהביאו קופה מלאה עצמות לבית הכנסת של טרסיים והניחוה באויר, ונכנס תודוס הרופא וכל הרופאים [עמו] ואמרו: אין כאן שדרה ממת אחד\" (בבלי, נזיר נב ע\"א). אם כן, הסיפור עצמו מהלך בשיטת בית הלל שהשדרה צריכה להיות מאדם אחד, ואגב כך אנו שומעים שרבי עקיבא חזר בו. להערכתנו נועדה \"חזרה\" זו לטשטש את העובדה שרבי עקיבא מהלך בשיטת בית שמאי. ברם אנו איננו תמהים על כך, ומצינו רבים מחכמי הדורות מהלכים בשיטת שמאי או בית שמאי<sup class=\"footnote-marker\">36</sup><i class=\"footnote\">ספראי, הכרעה כבית הלל, וראו בתחילת המשנה שגם בה הוצגו שלוש מסורות אליבא דרבי עקיבא. </i>.",
                    "<b>דם קטן שיצא כולו רבי עקיבה אומר כל שהוא וחכמים אומרים רביעית</b> – רבי עקיבא מפנים מעט מגישתם של בית הלל. אלו טימאו עצמות מרוב בניין ומניין, ורבי עקיבא מטמא דם, גם אם הוא מעט, ובלבד שיהא כל הדם שבגוף המת. דומה שגם בתינוק קטן יש הרבה יותר מרביעית דם, וההלכה לא נאמרה אלא באופן עקרוני. אבל בתוספתא מוצעת הלכה אחרת: \"אבא שאול אומר: רביעית תחילת דמו של קטן. דם הקטן שיצא כולו ואין בו רביעית, רבי עקיבא אומר כל שהוא וחכמים אומרים רביעית. שרבי עקיבא אומר: טומאה בדם וטומאה בעצמות, מה עצמות אף על פי שאין בהן רובע טמאין – אף הדם אף על פי שאין בו רביעית טמא\" (פ\"ג ה\"ב, עמ' 599). לפי ההנמקה המיוחסת לרבי עקיבא בעצם גם כל דם מטמא, אפילו הוא פחות מרביעית. אבל בכל זאת נראה שלא אמר רבי עקיבא את דבריו אלא בתינוק, שפחות מרביעית הוא כל דמו. מכל מקום, לברייתא ברור שלשיטת רבי עקיבא עצם מטמאת בכלשהו. להלן (פ\"ג מ\"ב) תובא מסורת נוספת בדבר עמדת רבי עקיבא בנושא. שם הוא תובע רביעית דם, אך מסתפק בכך שחצי ממנה יהיה דם מהחי.",
                    "<b>כזית רימה </b>[<b>בין</b>]<b> חייה בין מתה רבי אליעזר מטמא כבשרו וחכמים מטהרין</b> – המחלוקת היא האם רימה, ריקבון שפשה בבשר, היא כבשר עצמו, \"כזית\" מן החי או המת, או שנחשבת לחומר אחר. <b>אפר שרופים רבי אליעזר אומר שעורו כרובע</b> – בדפוס ובעדי נוסח אחרים \"ברובע\", והוא הוא.<b> וחכמים מטהרין</b> – גם כאן המחלוקת היא האם אפר הוא חלק מהמת או שזה כבר חומר אורגני אחר. <b>מלוא תורווד<sup class=\"footnote-marker\">37</sup><i class=\"footnote\">בדפוס וילנא, דו, דוב, דנ, מ נוסף \"רקב\".</i></b> <b>ועוד עפר קברות טמא</b> – ההנחה היא שבעפר קברות התערבב רקב, אך בגלל התערובת נדרש מעט יותר ממלוא תרווד שהוא המידה של רקב (לעיל). <b>רבי שמעון מטהר</b> – שאין זה רקב אלא תערובת.<b> </b>[<b>ו</b>]<b>מלוא תורווד רקב שגבלו במים ואינו חבור לטומאה</b> – לפי הגדרה ההלכתית \"חיבור לטומאה\" הוא שאם נגע הרקב בטמא והטהור נגע בו אין הטהור נחשב כמי שנגע בטומאה. הרקב אינו נתפס כגוש אלא כפירורים. כאמור מלוא תרווד רקב מטמא באוהל, אבל משתמע מהמשנה שאינו מטמא במגע. עמדתו של רבי שמעון חוזרת בתוספתא ומיוחסת לרבי יהושע: \"מלא תרווד רקב בשעות שיש בו עפר כל שהוא טמא, ורבי יהשע מטהר מפני שבטל\" (פ\"ד ה\"ה, עמ' 601)<sup class=\"footnote-marker\">38</sup><i class=\"footnote\">הברייתא מצוטטת בבבלי, חולין קכו ע\"ב, וראו בבלי, נידה כז ע\"ב המנמק את דברי רבי שמעון בכך שרקב שהתערבב כאילו נעלם בחלקו. אבל בירו', נזיר פ\"ז ה\"א, נו ע\"ב, עולה שאין חשש של ממש שכמות הרקב קטנה אלא זה עיקרון הלכתי, ואפילו רקב מאדם אחד מבטל, כביכול, רקב מאדם אחר ולכן אין הם מצטרפים משום שאין כאן רקב בכמות מספקת מאדם אחד. אבל ראו תוס', פ\"ד ה\"ה, עמ' 601, שתרווד רקב משני מתים מצטרף. דומה שהמחלוקת היא על עצם צירוף שני מתים (מחלוקת שעסקנו בה לעיל פ\"ב מ\"א) ולא על אפשרות של ירידה בכמות הרקב. ביטול רקב שייך לעולם של \"מציאות מדומה\" או \"מציאות משפטית-וירטואלית\". המשפט קובע שהמציאות שונה ממה שנראה לעין. כך, למשל, שחיבור איננו חיבור מבחינה משפטית, שמידע מסוים מתבטל, שהיום איננו שבת וכל הלכות שבת נדחות (מפני פיקוח נפש) וכן הלאה. תופעה כזאת קיימת בכל מערכות המשפט.</i>. רקב אינו מטמא במגע משום שבנגיעה נוגעים בפירור ממנו, ואין בו \"כזית\". להלן פ\"ג מ\"ב נחזור לעמדה זו המופיעה שם בשמו של רבי שמעון."
                ],
                [
                    "<b>אלו מטמין במגע ובמשא ואינן מטמאין באהל עצם כשעורה</b> – מה שאינו מטמא באוהל אינו טהור אלא מטמא במגע ובמשא. כפי שכבר הערנו, במשניות מופיעים שני ניסוחים. זה הניסוח הראשון, והשני הוא שמה שאינו מטמא באוהל מכונה סתם \"טהור\" או \"אינו מטמא\", מבלי להדגיש שזה הדין לעניין טומאת אהל בלבד. אנו רואים בשני הניסוחים התפתחות הלכתית ולא עמדה מגובשת אחת. הניסוח \" 'עצם כשעורה', רבי יהושע ורבי נחוניא מטהרים\", קשה להלמו עם הניסוח \" 'עצם כשעורה' מטמא רק במגע ובמשא\". ברם אין הדברים מוכרעים.<b> וארץ העמים</b> – ארץ העמים היא חוץ לארץ. טומאת ארץ העמים היא מיסודות ההלכה שעולם רעיוני קשור בה. ארץ ישראל היא ארץ הקודש והיא טהורה, חוץ לארץ היא טמאה בראש ובראשונה משום שאינה ארץ הקודש. אנו נרחיב בכך להלן בפרק יח מ\"ו ומ\"ז ובסוף המסכת<sup class=\"footnote-marker\">39</sup><i class=\"footnote\">ראו פירושנו לחלה פ\"ד מ\"ז; דמאי פ\"ב מ\"א, ועוד. </i>.",
                    "מכל מקום, משנתנו קובעת שארץ העמים אינה מטמאת באוהל אלא רק במגע ומשא, כלומר שטומאתה קלה. הלכה זו אינה חד-משמעית, שכן שנינו: \"השרץ והצפרדע ברשות הרבים, וכן כזית מן המת וכזית מן הנבלה, ועצם מן המת ועצם מן הנבלה, וגוש מארץ טהורה וגוש מבית הפרס, גוש מארץ טהורה וגוש מארץ העמים, שני שבילין אחד טמא ואחד טהור: הלך באחד מהם ואין ידוע באיזה מהן הלך, האהיל על אחד מהם ואין ידוע על איזה מהן האהיל, הסיט את אחד מהם ואין ידוע איזה מהם הסיט. רבי עקיבא מטמא וחכמים מטהרים\" (משנה, טהרות פ\"ה מ\"א). משנה זו מהלכת בדעה שעצם אחת מטמאת (לעיל משנה א, ובניגוד למשנתנו), ועוסקת במקרה של ספק. לכאורה למשנה ברור שכל אחד מהנמנים כאן מטמא באוהל כמו בהיסט והשאלה ההלכתית נובעת מהעובדה שהיה גם ספק הולכת טומאה, אבל עצם הולכת הטומאה באוהל ובהיסט ברורה. נמצאנו למדים שמי שסבר שעצם כשעורה מטמאת (כשיטת בית שמאי) סבר גם שארץ העמים מטמאת באוהל<sup class=\"footnote-marker\">40</sup><i class=\"footnote\">וכן בבלי, עירובין ל ע\"ב.</i>. מצד שני לא שמענו ששרץ וצפרדע מטמאים באוהל, ואולי כשם שהם מטמאים רק בהיסט כך גם גוש מארץ העמים מטמא רק בהיסט. משנה זו חוזרת בתוספתא תחת הכותרת: \"ששה דברים רבי עקיבא מטמא וחכמים מטהרין: השרץ, והצפרדע ברשות הרבים, וכן כזית מן המת וכזית מן הנבילה, עצם מן המת ועצם מן הנבילה, גוש מן הארץ טהרה גוש מבית הפרס, גוש מארץ טהרה גוש מארץ העמים, שני שבילין אחד טמא ואחד טהור, רבי עקיבא מטמא וחכמים מטהרין\" (תוס', עדיות פ\"א ה\"ז, עמ' 455). אין כאן התייחסות לטומאת אוהל, אבל מצד שני אנו שומעים שחכמים מטהרים, ושוב בגלל מרכיב הספק ולא בגלל עצם המרכיב של טומאת ארץ העמים.",
                    "אחת התוצאות של הגדרת חוץ לארץ כארץ טמאה היא שהכוהן מנוע מלהיכנס לתוכה: \"כהן גדול שפרע או שפירם, או שניטמא לאחד מן הקרובים, הרי זה חייב. זה הכלל, כל טומאה מן המת שהנזיר מגלח עליה לוקה עליה את הארבעים, וכל טומאה מן המת שאין הנזיר מגלח עליה אין לוקה עליה את הארבעים. אבל כהן הדיוט שמיטמא לשאר מתים, או שנכנס לבית הקברות, חייב. נכנס לשדה שאבד בה קבר בתוכה, אינו חייב עד שיהלך את כולה. נכנס לבית הפרס, או למדוד<sup class=\"footnote-marker\">41</sup><i class=\"footnote\">ליברמן, בתוספת ראשונים לתוספתא מכות שם שם, מציע \"למדור גויים או לארץ העמים\", והתיקון נראה לנו עד מאוד.</i> את ארץ העמים, או שיצא לחוצה לארץ, מלקין אותו מכות מרדות\" (תוס', מכות פ\"ד הי\"ז, עמ' 443). מהלכה זו משמע שנזיר שנכנס לארץ העמים \"מגלח\" כמי שנטמא, וכוהן שעשה כן לוקה. זו הסיבה לכך שלא הייתה אפשרות לקיים נזירות בחוץ לארץ.",
                    "עם זאת, אין זו הדעה היחידה. המשנה קובעת במפורש: \"אבל הסככות והפרעות, ובית הפרס וארץ העמים, והגולל והדופק ורביעית דם ואהל ורובע עצמות וכלים הנוגעים במת... על אלו אין הנזיר מגלח ומזה בשלישי ובשביעי, ואינו סותר את הקודמים ומתחיל ומונה מיד, וקרבן אין לו. באמת אמרו, ימי הזב והזבה וימי הסגרו של מצורע הרי אלו עולין לו\" (משנה, נזיר פ\"ז מ\"ג). כל הטומאות הנמנות הן טומאות מספק, אבל ארץ העמים איננה ספק ובכל זאת הקלו מאוד על הנזיר.",
                    "כן קובעת ברייתא ממסכת שמחות שלא השתמרה בדפוסים אבל מצוטטת אצל כמה מהראשונים: \"כהן כשר שאינו חלל מוזהר שלא ליטמא על כל טומאות הפורשות מן המת... אבל הסככות והפרעות ובית הפרס וארץ העמים והגולל והדופק ורביעית דם ואהל רבע עצמות וכלים הנוגעים על המת אין הכהנים מוזהרים עליהם\"<sup class=\"footnote-marker\">42</sup><i class=\"footnote\">מסכת שמחות מהדורת היגר, תוספות, פ\"ד ה\"ז, עמ' 244; נוסח זה הוא בניגוד לנוסח מסכת שמחות שבידינו בפ\"ד ה\"ג, עמ' 121, וראו עוד תוס', עבודה זרה פ\"א ה\"ח, עמ' 461.</i>.",
                    "נמצאנו למדים ששלוש דעות לפנינו: הראשונה מקלה ורואה בארץ העמים טומאה קלה ביותר שאין הנזיר מגלח עליה, השנייה רואה בה טומאה מוגדרת, אמנם טומאה קלה אך טומאה לכל דבר, והשלישית מאפשרת לכוהנים לצאת לחוץ לארץ. כמחלוקת על ארץ העמים כך גם המחלוקת על בית הפרס (להלן פי\"ז-פי\"ח).",
                    "הדעות השונות באות לידי ביטוי במחלוקת על נזירות בחוץ לארץ. באופן כללי אין נזירות בחוץ לארץ, ומקורות אחדים מצביעים בבירור על כך שנזירות בחוץ לארץ אינה נחשבת לנזירות ומי שנזר בחוץ לארץ אין הימים ששהה בחו\"ל עולים לו מן המניין (משנה, נזיר פ\"ג מ\"ו ודיוננו בה). מאידך גיסא אנו שומעים את עמדת בית שמאי שהנזירות בחוץ לארץ מהווה נזירות, אך לא נזירות שלמה. עמדה שלישית היא זו שעולה מהעובדה שהלכה למעשה אנו שומעים על נזירות בחוץ לארץ, והנזירים עלו לארץ רק להקרבת הקרבן (נזיר פ\"ה מ\"ד). כן עולה ממקורות לא יהודיים<sup class=\"footnote-marker\">43</sup><i class=\"footnote\">כגון מעשי השליחים יח 18, ואולי גם שם כא 28. ראו דיוננו במשנת נזיר פ\"ו מ\"ג. </i>.",
                    "אם כן ראינו שלוש דעות על נזירות בחוץ לארץ ושלוש עמדות יסודיות בנושא טומאת ארץ העמים, אם כי ההתאמה ביניהן אינה מלאה.",
                    "נזירות בחוץ לארץ וטומאת ארץ העמים",
                    "<b>ובית הפרס</b> – בית הפרס הוא שדה שיש בו טומאה במקום בלתי ידוע, ולכן כל פיסת קרקע היא במעמד של ספק טומאה (להלן פי\"ח מ\"ב ובסוף המסכת). כפי שהצענו, גם השאלה האם בית הפרס מטמא באוהל שנויה במחלוקת (כמו ארץ העמים), וזה אחד מהספקות שרבי עקיבא מטמא בהם וחכמים מטהרים.",
                    "<b>אבר מן המת </b>[<b>ו</b>]<b>אבר מן החיי שאין עליהם בשר כראוי</b> – אם יש עליהם בשר כראוי הם מטמאים באוהל. כך קבעה משנה א, ושם ראינו כי חכמי דור יבנה חלוקים בנושא. אם אין על האבר בשר כראוי, מושג שהוגדר ונדון בפירושנו שם, הרי שדין האבר כעצם, וגם בדין זה מחלוקת בית שמאי ובית הלל. <b>השיזרה והגלגלת שחסרו</b> – \"השיזרה\" או \"השידרה\" היא עמוד השדרה שיש בו 18 אברים, לפי הרשימה לעיל (פ\"ב מ\"א). בראש תשעה אברים, אבל ייתכן שהכוונה לקופסת הגולגולת בלבד שהיא אבר (עצם) אחד. אף על פי שאבר חסר אינו מטמא באוהל, אלו מטמאים באוהל גם אם חסרו. <b>וכמה הוא חסרונן בית שמי אומרים שתי חליות </b>[<b>ו</b>]<b>בית הלל אומרים אפילו חולייה אחת</b> – המשנה תמוהה. אם השדרה חסרה חוליה אחת או שתיים הרי שעדיין נותרו בה שישה עשרה אברים, וכל אחד מהם כשלעצמו מטמא. אפשר שמשפט זה במשנה מהלך בשיטת רבי אליעזר שאבר מן המת אינו מטמא, ואולי הכוונה ששדרה מטמאת גם אם אין בה בשר כראוי. ברם אם אין בה בשר דינה כעצמות, ולפי בית שמאי גם רובע עצמות מטמא, ובשדרה שלמה ודאי יש רובע עצמות גם אם חסרו מעט חוליות. אם כן, מדוע כאן נתבעים דווקא שש עשרה עצמות עם בשר או בלעדיו? דומה שלפנינו תופעה חשובה הקשורה ללב לבה של העריכה של תורה שבעל פה. בית שמאי סוברים אמנם שדי בכמה עצמות כדי לטמא, אבל עורך המשנה מכריע כאן כשיטת בית הלל. אבל גם אם בית שמאי חולקים על כל העיקרון אין דעתם מתבטלת אלא ממשיכה להשפיע גם על המהלכים בשיטת בית הלל. במשנתנו לא מובאת שיטת בית שמאי עצמם אלא שיטתם לאחר שכביכול \"הודו\" לבית הלל. כך גם ראינו שהביטוי \"כזית מן המת\" (מ\"א) הוא כנראה כשיטת בית הלל, אף שהמשנה כולה אינה מהלכת בשיטתם. <b>ובגלגולת בית שמי אומרים כמלוא מקדח </b>[<b>ו</b>]<b>בית הלל אומרים כדי שינטל מן החי וימות<sup class=\"footnote-marker\">44</sup><i class=\"footnote\">וכן ספרי זוטא, יט יד, עמ' 309. </i></b> – הרופאים הקדומים כבר ידעו את הטכניקה של קידוח בעצמות הגולגולת כדי לשחרר לחצים פנימיים על המוח. במוזאון ברבת עמון, למשל, מצויה גולגולת של מת שנקבו בו חור כזה, והוא חי זמן מה לאחר הקידוח והחור החל להיסתם. בחור כזה מדובר גם כאן, ובית שמאי ובית הלל נחלקים בהגדרתו. אפשר שאין הבדל הלכתי בין הבתים וקרובים דבריהם להיות שווים, אלא שכל חכם נוקט בהגדרה שונה. אפשר גם שהמקדח של המקדש היה גדול יותר, כיוון שרופאי המקדש העזו לבצע ניתוחים שאחרים לא העזו לבצע. מכל מקום, בית שמאי סבורים שחור שניתן לחיות עמו הופך את הגולגולת למטמאת, ובית הלל טוענים שרק חור שגורם למוות מטמא. שני הבתים מדברים על אותו נושא, אך בשפה הלכתית שונה. בית שמאי מדגימים מקרה, ובית הלל מנסחים כלל הפוך.",
                    "גם התוספתא הבינה שמדובר בחור גולגולת שנעשה במהלך ניתוח רפואי ומביאה מעשה: \"אמר רבי יוסי בן המשולם מעשה בעין בול אחד שנחתכה גלגלתו, וטלה עליו הרופא מטלית של קרוייה<sup class=\"footnote-marker\">45</sup><i class=\"footnote\">קרויה היא דלעת.</i>, וחיה. אמר לו רבי שמעון בן אלעזר, משם ראייה, אף על פי שחיה כל ימות החמה משירדו גשמים נכנסה עליו צנה ומת\" (פ\"ב ה\"ו, עמ' 599; בבלי, חולין נז ע\"ב). מעשה זה אינו מדבר על ניתוח יזום אלא על פצע שנפער בגולגולת ועל ניסיון לסתמו, במקרה זה בהצלחה חלקית בלבד. הסיפור משקף תרבות רפואית מפותחת פחות מאשר מקדח רפואי שעושים בו ניתוחי מוח. מכל מקום הניתוח הצליח, אך לאחר זמן מת החולה מסיבוכי המחלה או ממחלה אחרת. הסיפור הוא לשיטת בית הלל שהחיות קובעת. במשניות רבות מצויים מעשים, לעתים הם באים להדגים את ההלכה ולעתים לבטא דעה שונה או מקרה המחייב סטייה מההלכה. במקרה זה המעשה בא להדגים את אחת הדעות במחלוקת.",
                    "בתוספתא למשנתנו שנינו: \"שדרה שגורר רוב חליות שלה, אף על פי ששלדה קיימת טהורה. בזמן שהיא בתוך הקבר אפילו משוברת ואפילו מכתתת טמאה, מפני שהקבר מצרפה\" (פ\"ב ה\"ה, עמ' 599). הברייתא היא כנראה בשיטת בית הלל שצריך רוב מניין ובניין, ואמנם יש כאן רוב בניין, אך לא אבר שלם.",
                    "<b>באיזה מקדיח אמרו</b> – \"אמרו\" הוא ציטוט של הלכה קדומה, ובמקרה שלנו ציטוט של ההלכה ששובצה במשנה לעיל. <b>בקטן שלרופאין דברי רבי מאיר וחכמים אומרים בגדול שללישכה</b> – המקדח כשמו כן הוא, כלי שנועד לעשיית חור ומשמש את חרש העץ או חרש הברזל. המקדח של הרופא הוא כלי עדין יותר שנועד לבצע קידוח של חור קטן בעצם, כדי לנקות פצע או כדי להוציא עצם זר שחדר לגוף. לא ברור איזה מקדח היה ב\"לישכה\". סתם \"לישכה\" היא לשכה במקדש. (איור 5)",
                    "<b> איור 5א. </b>מקדח. בחפירות נתגלו גולגלות בני אדם שנעשה בהן ניתוח",
                    "של ניקוב הגולגולת, ואף החלימו זמנית מניתוח כזה. גולגולת שנוקבה והתרפאה. מוצג במוזאון ברלין. צילם ב' זיסו.",
                    "<b> איור5ב. </b>מקדח הרופא בתוך שאר כלי הרופא, מוצגים במוזאון קסנטן.",
                    "צילמה ח' ספראי ז\"ל.",
                    "כמלוא מקדח הוא שיעור המופיע בספרותנו בהקשרים נוספים. חלון נחשב אף הוא לפי מידה של \"מקדח\" (להלן פי\"ג מ\"א). \"מלוא מקדח\" נמנה עם המידות הגדולות (\"הגסות\"): \"ויש שאמרו במדה גסה מלא תרווד רקב, כמלא תרווד גדול של רופאים... ומאור שלא נעשה בידי אדם שיעורו כמלא אגרוף גדול, זה הוא אגרופו של בן בטיח. אמר רבי יוסי, ישנו כראש גדול של אדם, ושנעשה בידי אדם שיעורו כמלא מקדח גדול",
                    "<b> איור 5ג. </b>תיק הרופא. צילמה ד' ספראי במוזאון ציריך.",
                    "של לשכה, שהוא כפונדיון האיטלקי וכסלע הנירונית וכמלא נקב שבעול\" (משנה, כלים פי\"ז מי\"ב; ספרי זוטא, יט יד, עמ' 309); בבלי, בכורות לז ע\"ב - לח ע\"א). המדובר במקדח שיוצר חור שגודלו כמטבע פונדיון או סלע (של הקיסר נרון) שהוא מטבע שקוטרו כ-2 ס\"מ בערך. (איורים 6-7)",
                    "בספרי זוטא המקדח הגדול של הלשכה הוא המונח שמשתמשים בו בית הלל, ואילו בית שמאי אומרים סתם \"מקדח גדול\": \"בית שמאי אומרים מלא מקדח ובית הלל אומרים מלא מקדח של לשכה, שהוא כפונדיון האיטלקי וכסלע נירונית ומלא עקבו של עול השרוני<sup class=\"footnote-marker\">46</sup><i class=\"footnote\">במקום \"כמלא נקב שבעול\" שבמשנה כלים (פי\"ז מי\"ב).</i>\" (ספרי זוטא, יט יד, עמ' 309). מכל מקום, מדובר בחור קטן למדי. המקדח הגדול הוא מקדח של רופאים (בבלי, בכורות לח ע\"א) ששימש לקידוחים עדינים בעצמות אדם. רבי מציע להשתמש במקדח כזה כדי לנקב את אוזנו של עבד עולם (ירו', קידושין פ\"א ה\"ב, נט ע\"ד).",
                    "אם אכן המקדח של הלשכה הוא כלי רפואי, נשאלת השאלה למה שימש במקדש. כפשוטו הוא שימש לניתוחי ראש שנעשו במקדש, ורופאי המקדש העזו לבצע ניתוחים גדולים יותר מאשר ברחבי המדינה.",
                    "אחד הממונים במקדש היה בן אחיה שהיה ממונה על חולי מעיים (שקלים פ\"ה מ\"א). התלמוד (ירו', שקלים פ\"ה ה\"א, מח ע\"ד) מסביר שהכוהנים עבדו יחפים ולכן היו להם מחלות מעיים רבות. בן אחיה היה רופא שידע להציע להם תרופות מתאימות. ההליכה",
                    "<b>איור 6. </b>מטבע רגיל (במקרה זה מטבע אגריפס השני). מתוך אוסף יסלזון, בצילומו ובאדיבותו.",
                    "<b>איור 7. </b>דינר זהב (אוראוס) של הקיסר נרון, נתגלה במערת התאומים וצולם בידי ב' זיסו.",
                    "ברגליים יחפות על רצפות המקדש הקרירות אולי אינה מתכון לחיים בריאים, אך מחלות המעיים נגרמו, מן הסתם, על ידי הבשר הרב שאכלו כוהני המקדש. ככל תושבי יהודה, גם הכוהנים לא אכלו בשר בכפריהם ברוב ימות השנה. שפע הבשר שעמד לרשותם, ובמיוחד אותם בשרים שמותר היה לאכלם בלילה השני לאחר ההקרבה, גרמו למחלות המעיים. ייתכן גם שתפקידו של בן אחיה היה רחב יותר. מקדשים רבים במזרח סיפקו לעולי הרגל שירותי רפואה. רבים עלו למקדש כדי להירפא, והרפואה הוגשה להם כשילוב שבין רפואה נסית וחווייתית לרפואה של ממש בעזרת סמי מרפא וניתוחים. השילוב שבין מקדש ומרכז רפואי נראה היה לקדמונים טבעי. גם במקדש בירושלים נעשו נסים ונרפאו בו חולים<sup class=\"footnote-marker\">47</sup><i class=\"footnote\">דוגמה לכך היא \"אמה של ירמטיה שאמרה משקל בתי עלי ועלתה לירושלים ושקלוה ונתנה משקלה זהב\" (משנה, ערכין פ\"ה מ\"א), כאילו אין זה חשוב מה גרם לתרומה זו. ברם, בכל המקבילות מסופר שירמטיה חלתה \"ואמרה (האם) אם תעמוד בתי מחוליה אתן משקלה בזהב עמדה מחליה עלתה לירשלם ושקלתה זהב\" (תוס', ערכין פ\"ג ה\"א, עמ' 545, ומקבילות). מתקבל הרושם שהמקדש נחשב למקום רפואה, ואפילו הקדשת כסף לו מחוללת רפואה. המשנה מטשטשת את המרכיב הנסי שבתרומה למקדש, אך יתר המקורות אינם מסתירים זאת.</i>, ברם לא שמענו במפורש כי שימש כמרכז רפואי וכי הוגש בו סיוע רפואי \"מדעי\". ייתכן, אפוא, שבן אחיה היה פשוט הרופא הראשי, והמקורות מעט מטשטשים את הפן הזה של חיי המקדש. הפירוש הפשוט הוא שבן אחיה הגיש סיוע לכוהנים בלבד, אך הפירוש השני מתאים יותר למשנה הבאה בשקלים שם. במשנה זו מובא בן אחיה כדוגמה למינוי מנהיגותי על הציבור שמן הראוי שימונו לו שניים, אלא שבן אחיה כיהן כמנהיג יחיד משום שהציבור \"קיבל אותו עליו\". לפי מבנה המשנה נראה כאילו גם תפקידו כלל שררה בממון. מכאן שתפקידו לא היה רק רפואי אלא גם (או רק) כלכלי, כלומר אספקת שירותי רפואה בתשלום לכוהנים, או גם לכלל עולי הרגל. ייתכן שבן אחיה הוא דוגמה לשררה על הציבור אף שאינה בענייני ממון. מכל מקום, אם תפקידו היה רק להגיש שירותי רפואה לחולים לא הייתה זו שררה כה חשובה, ובכלל מה עניין יש למנות לכך צמד מנהיגים, הרי אין זה תפקיד מנהיגותי אלא שירות מקצועי. לפיכך עדיף לפרש שאחיה היה ממונה על קבוצת רופאים שפעלו במקדש, ותפקיד זה היה ארגוני ודתי כאחד, וממילא היה צורך שימונו לשם כך שני אנשים.",
                    "העדות על בן אחיה ומקדח הגדול של הלשכה מצטרפים יחדיו לעדות על פעילות רפואית במקדש, פעילות שחכמים הצניעו אותה מכיוון שרצו להציג את המקדש כמקום לקיום מצוות ולא כאתר ה\"מספק\" נסים.",
                    "כאמור, מידה זו של מקדח משמשת גם כשיעור לחלון (להלן פי\"ג מ\"א); בדיוננו להלן נציע ששיעור זה הועבר ממשנתנו, וראו שם."
                ],
                [
                    "<b>הגולל והדופק</b> – הגולל הוא אבן עגולה שסתמה את פתח מערת הקבורה. הנוגע בה נוגע בקבר מבחוץ והשאלה היא האם היא נחשבת כנוגעת בטומאה. ה\"דופק\" יוסבר להלן.<b> מטמין במגע ובאהל ואינן מטמין במשא רבי אליעזר אומר מטמין במשא – </b>אוהל הוא טומאה חמורה ורק המת עצמו מטמא בה, מגע ומשא הן טומאות קלות וחילופי הדינים ביניהם<b> </b>אינם יוצרים מערכת הגיונית (להלן).<b> רבי יהושע אומר אם יש תחתיהם עפר קברות מטמין במשא</b> – הגולל והדופק עצמם אינם מטמאים במשא (כתנא קמא), אך לעתים הם מגולגלים על עפר קברות המטמא במשא, <b>ואם לאו אינן מטמין במשא</b>. (איור 8) <b>אי זה הוא הדופק</b> – המשנה מחפשת הגדרה משפטית ל\"דופק\",<b> את שהגולל נשען עליו אבל דופק דופקין טהור</b> – \"דופק\" הוא אפוא האבן שעליה נשען הגולל, ו\"דופק דופקין\" הוא כנראה האבן שעליה נשען הגולל מבחוץ. להלן נרחיב בכך. (איור 9)",
                    "דברי רבי אליעזר חוזרים במדרש: \"רבי אליעזר אומר הגולל מטמא אין לי אלא הגולל, מנין לרבות דופק אחר דופק, שאם ימשך האחרון שבנו השני נופל. אלא שהיה רבן שמעון בן גמליאל אומר הגולל והדופק טמא, אבל דופקי דופקין טהור\" (ספרי זוטא, יט טז, עמ' 313). אם כן, הסיום \"דופק דופקין טהור\" הוא לשיטת רבן שמעון בן גמליאל שהוא כנראה התנא הראשון במשנה, אבל לרבי אליעזר כל מה שמעמיד את הגולל טמא. בשיטה זו מהלך גם המדרש המחמיר: \" 'פני השדה', זה פתחו של קבר. 'אשר יגע', לרבות הגולל. 'אשר יגע', לרבות הדופק. 'אשר יגע', לרבות דופק אחר דופק\" (ספרי זוטא, יט טז, עמ' 311). אם כן, גם דופק של הדופק (דופק דופקין) טמא.",
                    "במדרש ספרי כל הדיון קצר הרבה יותר: \" 'וכל אשר יגע על פני השדה', להוציא את העובר שבמעי אשה, דברי רבי ישמעאל, רבי עקיבא אומר להביא את גולל ודופק\" (ספרי במדבר, קכז, עמ' 164). כל הוויכוח והמתח נעלמו. כל שנאמר הוא שהגולל והדופק מטמאים, מן הסתם בנגיעה, ואין כלל אבחנה בין מגע למשא ובין אדם לבין כלים.",
                    "התוספתא מהלכת בגישה שפחות מרובע קב אינו מטמא באוהל, אך מטמא בטומאות אחרות, ומציעה מערכת מורכבות של הלכות: \"רבי יוסי אומר מלא תרווד רקב מטמא במגע, ובמשא, ובאוהל. רבי שמעון אומר שלש טומאות פורשות מן המת: שתים בכל אחת, והשלישית אין בהן. אלו הן גולל ודופק, ועצם כשעורה, ומלא תרווד רקב. גולל ודופק: מטמאין במגע ובאויר, ואין מטמאין במשא, והיכן הוא משאן? עצם כשעורה. עצם כשעורה מטמאין במגע ובמשא, ואין מטמא באוהל. והיכן הוא אוהל? מלא תרווד רקב: מלא תרווד רקב מטמא במשא ובאוהל, ואין מטמא במגע. וכן היה רבי יוסי",
                    "אומר כזית מן המת שחלקו אפילו לעשרה מטמא במשא ובאוהל ואין מטמא במגע\" (פ\"ד ה\"א, עמ' 600; בבלי, חולין קכו ע\"א). כאמור, במשנתנו ראינו דעות שונות לגבי תרווד, רקב ועצם כשעורה. במקורות אחרים ראינו גם דעות שעצם כשעורה אינה מטמאת כלל.",
                    "שלוש טומאות",
                    "<u><b> </b></u>",
                    "בתוספתא מובא תיאור הוויכוח בין החכמים: \"ומה אם מטמאין במגע הקל, לא יטמאו במשא חמור? אמר לו רבי עקיבא: אם מטמאין במגע המרובה, יטמאו במשא מועט? אמר לו רבי אליעזר: מה זה עקיבא, והלא טומאת אוהל מועט משניהן והרי הן מטמאין בה, ואין מטמאין באוהל המועט, לא יטמא במשא מרובה? נסתלק רבי עקיבא וקפץ רבי יהשע, אמר לו: מרובה טומאת האהל מטומאת המשא, שהמאהיל על גבי המת בסוכה טמא ומסיטו טהור, והעושה סוכתו על פתחו של קבר המאהיל עליה טמא והמסיטה טהור\" (פ\"ג ה\"ז, עמ' 600). בהמשך מצטרף רבי שמעון, דור מאוחר יותר, לוויכוח: \"אמר רבי שמעון: זה הוא הנדון, אם סוכה שיש לה פתח הרי היא חוצצת על גבה, אם סוכה שאין לה פתח זה הוא גולל עצמה! אלא כך צריך להשיבו, מרובה טומאת האוהל מטומאת המשא, שכל מטמאין באוהל ואין לך שהוא מטמא במשא אלא אדם בלבד\" (שם ה\"ח). הוויכוח מנסה לברר איזו טומאה חמורה יותר, אבל הטבלה מעלה שלא היו כאן כללים ברורים ודירוג קבוע.",
                    "במדרש הוויכוח ארוך, מלא ומפורט יותר. העמדות ההלכתיות שבתוספתא חוזרות, אלא שאנו שומעים שתנא קמא שבמשנה הוא רבי יהושע. תוספת יש לגבי השאלה העקרונית של טומאת הקבר וסביבתו:",
                    " 'אשר יגע', 1. משום מגע הגולל מטמא ואינו מטמא משום משא, דברי רבי יהושע. רבי אליעזר אומר: הגולל מטמא משום משא, מקל וחומר מנבלה. אמר לו: לא, אם אמרת בנבלה שהיא מטמאה במשא לאחר פרישה, תאמר בגולל שאינו מטמא במשא לאחר פרישה. 2. אמר לו רבי יהושע: והלא סוכה שהיא על פתחו של קבר מהו? אמר לו מה היא? אגיד לך סוכתך מה היא. אם יש לה פתח הרי זה טהורה, ואם לאו הרי זה טמאה. 3. נסתלק רבי יהושע וקפץ רבי עקיבא, אמר לו: אתה אומר את מי רבתה תורה טומאת מגע או טומאת משא? בוא וראה שריבתה תורה טומאת מגע מטומאת משא, שיש הרבה מטמאין במגע ואינן מטמאין במשא. הגולל, והדופק, הבגד של מת, מטמאין במגע ואינן מטמאין במשא. ואם מטמא הגולל במגע מרובה, יטמא במשא ממועט. 4. אמר לו: אתה אומר את מי רבתה התורה או טומאת מגע או טומאת משא או טומאת אהל? אני אומר שרבתה התורה טומאת משא מטומאת אהל, שהרבה מטמא במשא, ואין מטמא באהל. [זבין וזבות יוכיח, נדות ויולדות מטמאות במשא ואין מטמאות באהל]. אם מטמא הגולל באהל המועט, לא יטמא במשא המרובה? אמר לו: השיבות על ידיך השיבני על ידי. אמר לו: אני משיב על ידך ובלבד שלא תכפור בי. 5. הבית שהמת בתוכו מהו? אמר לו טמא [המוסיף ידו על המשקוף מהו? אמר לו טמא]. על הקנה והסיט? וכפר זה בזה. אמר לו אתה כופר שלא יטמא במשא, ואני כופר שלא יטמא במגע כל עיקר. ומה אם הזב שיצא מתחתיו משכב לטמא אדם ולטמא בגדים, לא יצא ממנו מגע כלים לטמא אוכלין ומשקין, המת שלא יצא מתחתיו משכב לטמא אדם ולטמא בגדים, אינו דין שלא יצא ממנו מגע כלים לטמא אוכלים ומשקים?! (ספרי זוטא, יט טז, עמ' 312).",
                    "בתחילה נדון גולל משום כלי הנוגע בקבר, ובשלב השני משום פתח של הקבר, כסוכה הפתוחה לקבר שהיא מעין המשך לקבר. טיעונו של רבי עקיבא המצטט הלכה קדומה על גולל ודופק הוא לשיטת רבי יהושע בלבד, שהרי לשיטת רבי אליעזר הגולל מטמא גם במשא. בשלב השני של טיעוני רבי עקיבא הוא מדמה את הגולל ליד הנסמכת על בית שהמת בתוכו, ובכך חוזר לטיעונו של רבי יהושע על סוכה שעל פתח הקבר.",
                    "טומאות המת",
                    "המדרש ממשיך: \"אמר רבי שמעון לא היינו צריכים להזדקק לכך, אלא הואיל ואדם הנוגע במת טמא, המאהיל טמא, והמסיט טמא, והכלים הנוגעין במת טמאים, ומאהילין טמאין, ומסיטין טמאין, מוטב להקיש מגע לאהל שכן הוא שוה לכלים כאדם, ולא להקישו למשא שאינו שוה לכלים כאדם. ומה אם הזב שיצא מתחתיו משכב לטמא אדם ולטמא בגדים, לא יצא ממנו מגע כלים לטמא אוכלין ומשקין, המת שלא יצא מתחתיו משכב לטמא אדם ולטמא בגדים, אינו דין שלא יצא ממנו מגע כלים לטמא אוכלים ומשקים?!\" (ספרי זוטא, יט טז, עמ' 313).",
                    "רבי שמעון מבחין בין טומאת כלים לטומאת אדם; במגע שניהם טמאים ובמשא רק אדם טמא. המעשה להלן בבית דגון מאמץ אבחנה זו. רבי שמעון בן דור אושא מתייחס לדברי רבותיו מהדור הקודם ומוסיף נימוק, אך איננו מוסיף דעה חדשה.",
                    "נוסחה שנייה של המחלוקת והוויכוח שנויה בהמשך הספרי זוטא:",
                    "רבי אליעזר אומר הגולל מטמא במשא, רבי יהושע אומר אינו מטמא. אמר רבי שמעון אחי עזריה, למה אתם דנין ואני שמעתי שהוא טמא? אמר לו רבי יהושע, שמעון אחי, איני יכול להכחישך, מפני ששמעת סתם ואני שמעתי בפירוש: [בזמן שיש תחתיו עפר קברות מטמא במשא, ואם לאו אינו מטמא במשא. אמר רבי יהודה כן היינו מתקלים בהר הזה. אין מסיטין עפר קברות, ואין מסיטין עפר במקל<sup class=\"footnote-marker\">48</sup><i class=\"footnote\">המקל הוא כלי, וההלכה (לשיטת רבי אליעזר) היא שהכלי מטמא במגע.</i>. רבי אליעזר אומר מעשה בבית דגון שביהודה שמת שם מת בערב פסח והלכו הנשים וקשרו החבל בגולל, ומשכו אותו האנשים, ונכנסו הנשים וקברו את המת, והלכו האנשים ועשו את פסחיהם בטהרה]\" (ספרי זוטא, יט טז, עמ' 313). הנשים שקשרו את החבל טמאות שבעה, שהרי נגעו בגולל והוא כלי הנוגע בקבר. אבל הגברים לא נגעו בגולל אלא רק בחבל הקשור אליו. הם הסיטו את הגולל וזו טומאת משא, ולפי רבי אליעזר טומאת משא מטמאת והסיפור הוא תמיכה לשיטת רבי יהושע. לא מן הנמנע שבעל הסיפור הוא רבי אלעזר, או שהסיפור הוא בבחינת \"מעשה לסתור\", ואכן מעשים רבים במשניות סותרים את ההלכה שקדמה להם. בדוחק ניתן להניח שטומאת משא חלה, אבל טומאת היסט אינה מטמאת במת. המדרש עצמו מניח ששתי הטומאות זהות, או אולי נכון יותר שבמקרה זה הזזת הגולל היא משא. מכל מקום, אם מדובר בהיסט הגולל והיסט מותר (או מטמא טומאת ערב בלבד), אזי פירוש זה יהיה בניגוד למשנה הקובעת שמת מטמא בהיסט (משנה, זבים פ\"א מ\"ג).",
                    "החבל עצמו טמא, אבל כיוון שהוא כלי גם הוא טמא רק טומאת ערב. אם כן, רבי יהודה משתמש באבחנה של רבי שמעון שכלים מטמאים פחות מאדם, וליתר דיוק הם מטמאים כאדם במגע ובאוהל, אך פחות ממנו במשא.",
                    "אם כן, לכל הדעות טומאת מגע מטמאת יותר מטומאת משא, כמשנת כלים, אם כי רבי אליעזר סבור שבמקרה זה טומאת מגע כטומאת משא, וייתכן שלדבריו טומאת מגע באופן כללי אינה חמורה יותר. אבל מהוויכוח אפשר להבין שגם הוא מסכים להגדרה הכללית וחולק רק על המקרה של גולל. האבחנה בין בגדים ואדם אינה נזכרת ברוב פרטי הדיון אבל היא מופיעה בסיום, אלא שמסקנתה הפוכה ממשנתנו. אדם וכלים שווים במגע וכלים פחות מאדם בטומאת משא. משנתנו שנויה בסתם (בלי הבדל בין טומאת מגע לטומאת משא), אך היא מדברת בסתם על מגע (\"כלים הנוגעים במת\"). אם כן, דברי רבי יהודה ורבי שמעון שונים ברוחם ממשנתנו בשני פרטים, כמבואר בטבלה:",
                    "טומאת מגע וטומאת משא",
                    "אפשר לתרץ שמשנתנו עוסקת רק בטומאת מגע ומדרש ספרי זוטא אינו עוסק בטומאה שנייה אלא רק בראשונה ובה אדם הוא ככלים, אך שני ההסברים קשים, שכן הפרטים המהותיים המחדדים את ההלכות אינם נזכרים. זאת ועוד, משנתנו מדגישה שאדם חמור מכלים (פ\"א מ\"ג), ומוצאת מקרה דחוק ומאולץ שבו אכן דין אדם חמור, אך אין היא מביאה את המקרה של רבי שמעון שבטומאת משא אדם חמור מכלים. כפי שהראינו בדיוננו במשנה ד לעיל גם במדרש ספרי דברים (קל, עמ' 164) מצוי דין נוסף שבו אדם חמור מכלים (מת אינו מטמא כלים במשכב ובמושב אך מטמא אדם). בשני פרטים אלו שני המדרשים שונים מהמשנה.",
                    "במקרים נוספים רבה טומאת מגע מטומאת משא, כגון \"אבות הטומאות... הרי אלו מטמאין אדם וכלים במגע וכלי חרש באויר ואינם מטמאין במשא\" (משנה, כלים פ\"א מ\"א); \"האזוב המוכשר, והמים שאינן מקודשים, וכלי ריקם, הטהור לחטאת במגע ובמשא, דברי רבי מאיר, וחכמים אומרים במגע אבל לא במשא\" (משנה, פרה פי\"א מ\"ו); \"הנוגע בזב, או שהזב נוגע בו. המסיט את הזב, או שהזב מסיטו, מטמא אוכלים ומשקים וכלי שטף במגע, אבל לא במשא\" (משנה, זבים פ\"ה מ\"א), וכן עדויות נוספות. אבל גם שנינו: \"היו עליו כשני חצאי זיתים מטמא במשא ולא במגע, דברי רבי ישמעאל\" (משנה, חולין פ\"ט מ\"ד). יתרה מזו, כפי שראינו במשנתנו רבי אליעזר אינו מתרשם מדברי רבי עקיבא ש\"ריבה טומאת מגע\" והוא חולק על ההלכה שעליה מדובר ועל ההנחה שטומאת מגע רחבה יותר, או שלפחות הוא חולק על ההנחה שאפשר להכריע מה ההלכה על בסיס הטענה הפורמלית שטומאת מגע חלה ביותר מקרים.",
                    "יתר על כן, בספרא מצוי גם הטיעון ההפוך: \" 'והנושא אותם' מה תלמוד לומר, שיכול אין לי אלא מטמא במשא אלא המרכב בלבד, משכב ומושב מנין? ודין הוא, ומה אם מרכב שאין מגעו מטמא בגדים משאו מטמא בגדים, משכב ומושב שמגעם מטמא בגדים אינו דין שיהא משאן מטמא בגדים? גולל ודופק יוכיחו, שמגעם מטמא בגדים ואין משאם מטמאים בגדים, אף אתה אל תתמה על המשכב ועל המושב שאף על פי שמגעם מטמא בגדים לא יהיה משאם מטמא בגדים, תלמוד לומר 'והנושא אותם', לרבות את המשכב ואת המושב\" (ספרא, זבים פרק ד ה\"ב, עו ע\"ג). אם כן, המרכב מטמא במשא ואינו מטמא במגע (בניגוד לכתוב בטבלה שהצגנו לעיל). אבל משכב ומושב גם משא וגם מגע מטמאים, ואין לערוך קל וחומר טכני (פורמלי) מי מטמא יותר; משנת גולל (משנתנו מ\"ד) היא ההוכחה שלעתים מגע חמור ממשא. בעל המדרש אינו סבור כרבי אליעזר באהלות, אלא שבמשנת אהלות טומאת מגע רחבה יותר, ואילו במשנת חולין ובספרא טומאת משא רחבה יותר.",
                    "הוויכוח על היחס בין טומאת מגע לטומאת משא נרמז במדרש נוסף: \"אמר לו רבי שמעון בן פנחס, אחר שהודית שהמת מטמא במשא המת מטמא במגע ובמשא ונבלה מטמאה במגע ובמשא, אם לא חלקה תורה משא נבלה ממגעה דין הוא שנחלוק משא המת ממגעו? אמר לו רבי אלעזר בן מתיא, כל כך מבלעדי נבלה אפשר לך לחיות<sup class=\"footnote-marker\">49</sup><i class=\"footnote\">זו אמירה שיש בה היתול, בדיחות פנימיות של בית המדרש שזר לא יבינן.</i>? בוא וראה שיש הרבה מטמאין במגע ואינן מטמאין במשא. הגולל, והדופק, וקוליתו של מת מטמאין במגע ובאהל, ואין מטמאין במשא. וכן אל תתמה על נבלת המת, שאף על פי שהיא מטמאה במגע ובאהל לא תהא מטמאה במשא. הא צרכת לומר 'וטמא שבעת ימים', לרבות שמטמא במשא\" (ספרי זוטא, יט יא, עמ' 307). אם כן במת לא חילקה ההלכה בין מגע למשא, אבל בנושאים אחרים, כמו במשנתנו (אהלות), חילקה בין מגע ומשא ושוב, הדרשן אינו מביא את דעת רבי אליעזר והוא סבור כתנא קמא במשנתנו (אהלות).",
                    "סדרת מקורות אחרים מציגים שוויון מלא בין מגע ומשא. זו כאמור דעת רבי אליעזר במשנתנו, וכן: \"את שבא לכלל מגע בא לכלל משא, לא בא לכלל מגע לא בא לכלל משא\" (משנה, חולין פ\"ט מ\"ה). כמו כן: \"זה הכלל שרבי יהשע אומר: כל המטמא מי חטאת במגע מטמא במשא, וכל שאינו מטמא במגע מי חטאת אינו מטמא במשא\" (תוס', פרה פ\"י ה\"ח, עמ' 639). לעיל נקבע שמי חטאת בכמות קטנה מטמאים רק במגע, ומי חטאת בכמות גדולה מטמאים גם במשא. אבל בתוספתא זבים דינם שווה: \"הנוגע בנימי מרכב, ובצמר נבלה, ובמי חטאת שאין בהן כדי הזייה, מטמאין שנים ופוסל אחד. בקרן של נבלה, בעץ של מרכב, ובמי חטאת שיש בהן כדי הזאה, מטמא שניים ופוסל אחד, בין באדם בין בכלים...\" (פ\"ה ה\"ה, עמ' 680).",
                    "במהלך הדיונים השונים היו הנימוקים בעיקר פורמליים או השוואתיים, ולא נאמר מה העיקרון שבו רבי אליעזר ורבי יהושע חולקים. אפשר שהמחלוקת היא האם המת (ומה שנגע במת) מטמאים במשא או לא, ומחלוקת כזאת קיימת במשנת זבים ובמקבילותיה לגבי נבלת המת (זבים פ\"ה מ\"ג; כלים פ\"א מ\"ב ועוד). ממשנת זבים (שם) משמע כנראה שמשא אינו מטמא והיסט מטמא.",
                    "יש מקום להשערה נוספת שהאבחנה בין טומאת מגע לטומאת משא היא מדור יבנה, אבל האבחנה בין טומאת כלים לטומאת אדם היא רק מדור אושא (רבי יהודה ורבי שמעון), ומשנתנו משקפת עמדה אחרת בנושא.",
                    "הוויכוח מערב טיעונים הגיוניים של ניסיון ליצור היררכיה של טומאות, אך גם מסורת – \"שמעתי בפירוש\" ואתה \"שמעת סתם\". שתי דרכי ויכוח אלו חוזרות במקורות.",
                    "לא עסקנו בהשוואת התוספתא והספרי זוטא מבחינת העריכה. התיאור הסיפורי בשני המקורות קרוב ומעיד על האווירה החמה של הוויכוח (\"נסתלק רבי... קפץ רבי\" וכו'), אבל אותם טיעונים משובצים בוויכוח בהקשרים שונים. כך, למשל, הטיעון על הסוכה בתוספתא בא להוכיח שטומאת אוהל מרובה, ובספרי כדי להמחיש טיעון אחר. אם כן עורכים שונים שיבצו את חומרי הוויכוח בדרך שונה, ולא נרחיב בכך.",
                    "סיפור חי על טומאת הגולל יש בתוספתא: \"מעשה בבית דגן ביהודה באחד שמת ערב פסחים והלכו וקברו ונכנסו האנשים וקשרו את החבל בגולל<sup class=\"footnote-marker\">50</sup><i class=\"footnote\">במקבילה בספרי זוטא, יט טז, עמ' 313, מודגש שהנשים קשרו את החבל לגולל והגברים משכו. </i> משכו האנשים מבחוץ ונכנסו הנשים וקברו והלכו האנשים ועשו פסחיהן לערב\" (פ\"ג ה\"ט, עמ' 600). הברייתא משקפת את הימים שלאחר החורבן, ובני הקהילה משתדלים לשמור על טהרה ולסעוד את סעודת הפסח בטהרה, אף על פי שאין הלכה כזאת. הנשים אכן נטמאו, אבל הגברים שמרו על טהרה ולא נגעו בגולל. הנשים אינן חזקות מספיק למשוך בגולל, אך הניחו שהן רשאיות לנהל את הקבורה עצמה.",
                    "עד כאן ההלכה במשנתנו. אבל בספר תולדות אדם לרבנו ירוחם מצוטטת ברייתא ממסכת שמחות עם מסקנה הלכתית שונה: \"והגולל והדופק, ורביעית דם, ואהל, רבע עצמות, וכלים הנוגעים על המת, אין הכהנים מוזהרים עליהם\" (תוספות למסכת שמחות, עמ' 245-244). בברייתא זו גם כניסה לבית הפרס ולארץ העמים מותרת, והיא משקפת הקלה גדולה בהלכה שכבר עסקנו בה לעיל. הברייתא סתמית, אפשר שהיא רק בטומאת משא ואפשר שהקלו גם בטומאת מגע.",
                    "בכל הדיונים שהבאנו עד עתה ברור היה שהגולל מטמא באוהל ולמעשה גם במגע, והוויכוח היה על השאלה האם הוא מטמא במשא. במשנה הקודמת הגדרנו שטומאה זו נתפסת כפחות חמורה, ואין הנזיר מגלח עליה. ברם כל הגישה שהגולל מטמא היא בעייתית. בקבר סגור הטומאה בוקעת ועולה, ולכאורה אין מקום לטמא את צדדי הקבר ואפילו לא את הדפנות החיצוניות שלו. ואכן להלן בפ\"ו מ\"א יש מחלוקת על צדדי הקבר, ובהמשך משניות נוספות הדנות בטומאת הנוגע באוהל מצדו החיצוני (פ\"ז מ\"ב; פט\"ו מ\"ב; פט\"ו מ\"ח ומ\"ט). בסוף סדרה זו של משניות נסכם את הנושא ואת הגישות השונות לשאלה הלכתית ופסיכולוגית זו.",
                    "<b>הגולל</b>",
                    "רבותינו נחלקו במשמעות המונח \"גולל\". ברור שהוא קשור לקבר, וסתימתו היא סוף הלוויה (בבלי, מועד קטן כז ע\"א; מסכת שמחות פי\"א ה\"ט, ומקבילות). רש\"י פירש שהגולל הוא המכסה של הארון: \"הוא הדף הנתון על הארון לכסוי, ואותן שבדפנות קרי להו דופק\" (רש\"י לסנהדרין מז ע\"ב; שבת קנב ע\"ב ועוד הרבה). רבנו תם פירש שהכוונה לאבן שבה סותמים את חלל הקבר (ספר הישר, חלק החידושים יז, ועוד הרבה). לדעת התוספות זו ממש המצבה (תוספות לברכות יט ע\"ב ד\"ה ומיהו<sup class=\"footnote-marker\">51</sup><i class=\"footnote\">ועל בסיס פירוש זה היקשו מהתוספתא להלן והעדיפו את פירוש רבנו תם.</i>), ולדעת הריטב\"א אין זה הציון על הקבר שכן הוא ודאי טהור, שאינו רואה פני המת (חידושים לסוכה כג ע\"א)<sup class=\"footnote-marker\">52</sup><i class=\"footnote\">הריטב\"א מדבר על הנוהג להציב אבן מאונכת למראשות המת. אבל למנהג להניח את האבן במאוזן על המת ניחא. </i>, אין זו המצבה אלא אבן גדולה הסותמת את החלל.",
                    "הרמב\"ם, הר\"ש, רע\"ב ומפרשי משנה אחרים הילכו בשיטת רש\"י<sup class=\"footnote-marker\">53</sup><i class=\"footnote\">למשנתנו או לנזיר פ\"ז מ\"ג; רש\"י לעירובין טו ע\"ב; תוספתות לכתובות ה ע\"א ד\"ה \"תניא\", ועוד הרבה. הרמב\"ן בתורת האדם מייחס פירוש זה כבר לרבנו חננאל.</i>. הרמב\"ם נעזר בין השאר בתוספתא על מעשה בית דגן המובא בהמשך התוספתא שלנו. הראשונים נחלקו לשני מחנות וכל מחנה הקשה קושיות קשות על ההצעה השנייה. לשיטת רש\"י קשה שהגולל היינו ארון (רבנו תם שם), ועוד \"נראה מכאן שיציאת הבית קודמת לסתימת הגולל, ואם הוא כיסוי הארון הרי קודם יציאת הבית סותמין אותו, ואפשר שהיה מנהגם שלא היו נוהגין לסתום הארון במסמרים עד סמוך לקבר כדי שיוכלו להראותו לקרוב שיבא מחוץ לעיר, מיהו הא דהכא דשמעתין קשיא\" (ריטב\"א לסוכה כג ע\"א), ועוד שמהדרשות<sup class=\"footnote-marker\">54</sup><i class=\"footnote\">ספרי במדבר, קכז; ספרי זוטא, יט טז; בבלי, חולין עב ע\"א.</i> משמע שהגולל הוא חלק מהקבר (ריטב\"א שם). לשיטת רבנו תם קשה בין השאר שדופק דופקין טמא. ניחא הדופק טהור שהגולל נשען עליו, אבל דופק דופקין הרי קרוב עוד יותר למת, והוא הבסיס לכל המתקן, היה צריך להיות טמא. התוספות (כתובות ה ע\"א שם) הקשו מהסיפור בתוספתא להלן שממנו משמע שכדי לקבור יש להזיז את הגולל, ואם הגולל הוא מצבה או מעין מצבה למה צריך להזיזה, הרי אפשר להמתין עם המצבה עד אחרי החג. הריטב\"א מסיים בקשיא אף על פי שהכיר גם את פירוש רבנו תם, משום שגם עליו יש סדרת קושיות. במהלך הדיון הוא גם מציע פירוש כללי יותר: \"ונראה לומר דהא והא איתא דכל דבר העומד על פני המת בקבר נקרא גולל\", אם כן גולל הוא שם כללי.",
                    "בעל הערוך (כרך ב ערך גלל, עמ' 281) פירש כר\"ת. אבל הרמב\"ן (בחידושיו לחולין עב ע\"א) מייחס לו פירוש שונה במקצת: \"וכן פי' הרב רבי נתן בעל הערוך ז\"ל כיוצא בזה שעושים שורות של אבנים בדפנות ובראש וברגל ואח\"כ מכסים אותן והדפנות קרוי דופק והכסוי גולל, ועושין דופן מועט לסמוך הדופק הגדול והוא הנקרא דפק דפקים\". אם כן זו מסגרת חיצונית לקבר, ולא הקבר עצמו. הדיון בספרות הראשונים ארוך, ולא הצענו אלא את עיקריו.",
                    "הראשונים ומפרשי המשנה (ר\"ש, רמב\"ם ואחרים) פירשו את הגולל לפי מציאות זמנם, ושאפו לתרגם את לשון ההלכה (גם) לקברים המוכרים להם. אבל שורש המילה ופירושה המקורי הוא על רקע ארץ ישראל, כפי שאמר הרא\"ש לעניין אחר (כלל יג). בארץ ישראל נהגו לקבור את המתים במערת כוכים. למערה הייתה חצר חיצונית, \"חצר הקבר\" (להלן פט\"ו מ\"ח). מהחצר נפתחה מערת הקבורה שהיה לה פתח אחד צר, וממנה נכנסו לחצר פנימית תת-קרקעית. מהחצר הפנימית נפתחו כוכים שבהם הונחו המתים על הרצפה או בארון. את הפתח המרכזי סגרו באבן עגולה גדולה, ומכאן שורש המילה \"גולל\". את האבן גלגלו בסוף הקבורה. כאשר באו לקבור אדם נוסף במערה (בכוך אחר) גלגלו במאמץ גדול את האבן הגדולה, וניתן היה להכניס למערה מת נוסף. זהו הרקע למעשה שבהמשך התוספתא. עדות לפירוש זה היא מאות מערות הקבורה שהתגלו ברחבי הארץ, בחלקם עדיין הגולל באתרו, ולעתים אנו מוצאים גם את הדופק, אבן המשמשת נתיב לגולל ומחזיקה את הגולל במקומו. דופק דופקים היא אבן נוספת המחזיקה ותומכת באבן הדופק. ואכן, זו לשון המשנה: \"הדופק את שהגולל נשען עליו\", נשען, ולא מונח. בכך אתו כל המקורות שפיר. במיוחד הולמת את הפירוש הזה המשנה להלן (פט\"ו מ\"ח). שם מדובר בחצר הקבר, היא החצר החיצונית, ובקורה שעשאה גולל, כלומר חסם בה את הפתח של המערה הפנימית. לעתים היה גולל למערה הפנימית, והיה גולל פנימי נוסף למערה שהתפתחה מהמערה הראשונה, וזהו \"גולל הראשון\" ו\"גולל השני\" הנזכרים בירושלמי מועד קטן (פ\"ג ה\"ה, פב ע\"ג).",
                    "אחד מהטיעונים שהועלו היה שטומאת מגע רבה יותר וחמורה יותר מטומאת משא, וכאמור ראינו עמדות שונות בנושא. דיון דומה מתעורר סביב משנת כלים. שם שנינו: \"מה בין מרכב למושב? מרכב חלק מגעו ממשאו, ומושב לא חלק מגעו ממשאו\" (פכ\"ג מ\"ג). השאלה היא מה ההבדלים ההלכתיים בין שתי טומאות אלו, וליתר דיוק המשנה הקודמת דקדקה האם החפצים המנויים שם טמאים משום מושב או משום מרכב. מה החשיבות של אבחנה זו, הרי בין כך ובין כך הם טמאים. התשובה היא שדין נגיעה במרכב שונה מדין נשיאת מרכב, ואילו דין נגיעה במושב זהה לדין נשיאת מושב. הנושא מרכב שהזב רכב עליו טמא והנוגע במרכב שזב ישב עליו טהור, ואילו במושב בכל מצב טמא.",
                    "נוגע ונושא מרכב או מושב",
                    "ההלכות המוצעות בטבלה לא נאמרו במפורש. מילאנו את הטבלה על בסיס ההנחה של משנתנו שטומאת מגע חמורה מטומאת משא. ברם קביעה זו איננה נכונה בכל המקרים, וקשה לקבוע מה היה הקו המנחה הכללי. במקבילה בספרא מדובר על טומאת נבלה המטמאת בנגיעה, שנאמר \"נפש אשר תגע בכל דבר טמא\" (ויקרא ה ב), ובהמשך נזכרת משנתנו: \"מה בהמה טמאה מיוחדת שחלק מגעה ממשאה ועשאה אב הטומאה... ומה אני מרבה? מיעוט מי חטאת והמרכב שחלק מגען ממשאן, ועשאן אב הטומאה לטמא אדם ולטמא בגדים. כשהוא אומר 'בכל טמא' לרבות את רוב מי חטאת, והמשכב, ששוה מגען למשאן, ועשאן אב הטומאה, לטמא אדם ולטמא בגדים\" (ספרא, ויקרא דבורא דחובה, פרק יב ה\"ג, כג ע\"א). כאן אפוא הנוגע חמור מהנושא.",
                    "פרק א במשנת כלים סודר את דרגות הטומאה ומונה את המרכב כחמור ממגע ומשא של דם הנידה: \"למעלה מהן זובו של זב, ורוקו, ושכבת זרעו, ומימי רגליו, ודם הנדה, שהן מטמאין במגע ובמשא. למעלה מהן מרכב, שהוא מטמא תחת אבן מסמא. למעלה מן המרכב משכב, ששוה מגעו למשאו\" (משנה, כלים פ\"א מ\"ג).",
                    "משנתנו יכולה הייתה להיעזר במשנה זו ולהסביר בדרך זו את חשיבות ההבחנה בין מרכב למושב. ייתכן שהיא נמנעה מכך משום שהיא חולקת על המשנה שם. מכל מקום, במשנה שם אין מקום להבחנה של משנתנו משום שלמשנה שם יש מבנה מסוים של היררכיית הטומאה, והבאת משנתנו הייתה פורעת את המבנה המסודר של הרשימה שם.",
                    "ההלכה של משנתנו משמשת כבסיס לדרשה אחרת בספרא: \"אין לי אלא משכב, מרכב מנין? ודין הוא, אם מצינו שלא חלק הכתוב בין נושא לנישא למשכב, כך לא נחלוק בין נישא לנושא למרכב. מה לי, לא חלק בין נושא לנישא למשכב, שלא חלק מגעו ומשאו. לא נחלוק בין נושא לנישא למרכב? שהרי חלק מגעו ממשאו! תלמוד לומר 'כלי', לרבות את המרכב\" (ספרא, מצורע פרק ג ה\"ג, עו ע\"ב). כאן ההלכה של משנתנו משמשת כחלק מדיון הקל וחומר. לכאורה מרכב הזב איננו כמשכב, שכן במשכב חילק בין מגע ומשא, והלימוד הוא שאכן מרכב כמושב, והזב היושב עליו טמא.",
                    "קשה לסכם את משנתנו. עניינה בניסיון לדרג את שלוש הדרכים של העברת הטומאה – מגע, משא ומרכב. מצאנו מחלוקות בפרטים, ולמעשה כל ניסיון לדרג את הדרכים הללו (מי חמורה יותר) נכשל. לפנינו אוסף תקדימים ומחלוקות שאין להם מבנה משפטי, וגם לא בסיס מקראי של ממש. לשיטתנו הדברים פשוטים: היה אוסף של תקדימים ושל מסקנות מדרשיות, והניסיון להכניס את כולם למערכת משפטית אינו מצליח.",
                    "הרמב\"ם במבוא לסדר טהרות מציג מערכת הלכתית למופת, אך הוא התעלם מחלק מהמסורות וכך יכול היה להציג מבנה משפטי מדויק. (איור 10-11)",
                    "<b>",
                    "איור 10. תוכניות קברים.</b> א. קבר חצר פשוט. קלונר וזיסו, עיר הקברים 137.",
                    "<b>איור 10ב. </b>קבר מורכב ומפואר, קברות \"המלכים\" בירושלים. מתוך כהן, קברות.",
                    "<b>                 איור 11א. </b>קבר חצר פשוט בחורבת איטב. צילמה א' ספראי-ליאון.",
                    "<b>                 איור 11ב. </b>קבר מפואר בחורבת כורקוש. צילם ד' רביב."
                ],
                [
                    "<b>אלו אם חסרו טהורין כזית מן המת </b>[<b>ו</b>]<b>כזית נצל ומלוא תורווד רקב ורביעית דם </b>[<b>ו</b>]<b>עצם כשעורה ואבר מן החי שחסר עצמו</b> – מאחר שהמשניות הקודמות קבעו שאלו מידות המינימום כדי לטמא, הרי שאם חסרו אינם מטמאים. כלומר פחות מכזית ניצל, פחות מתרווד רקב וכו' אינם מטמאים. ברור שזו חזרה על הנאמר בתחילת הפרק. אין במשנה רמז לכך שהם מטמאים במגע ובמשא וטהורים רק מטומאת אוהל. הדברים אמורים גם לגבי עצם כשעורה, ובניגוד לדעת שמאי הזקן שעצם בודדת מטמאת, ולדעת רבי שמעון בתוספתא שמטמאת במגע ובמשא. דומה שאפשר לראות את התפתחות ההלכה. בזמן בית שמאי ובית הלל נקבעה אבחנה אחת בין מטמא לטהור. בדור יבנה (רבי אליעזר ורבי יהושע) כבר פירשו ש\"טהור\" הוא רק טהור מטומאת אוהל, ולמעשה קיבלו בכך להלכה מרכיב מרכזי משיטת שמאי הזקן שכל עצם מטמאת. בדור אושא נקבעה מערכת זו בצורה מלאה, כמו שהדבר מופיע בוויכוח התנאי שהבאנו בפירושנו למשנה ד. עם זאת אין במערכת הפנימית היגיון, וקשה לקבוע האם טומאת משא חמורה ממגע או להפך. מכל מקום, במשנתנו \"טהורין\" משמעו טהורין מהכול<sup class=\"footnote-marker\">55</sup><i class=\"footnote\">ראו להלן פ\"ז מ\"ב.</i>."
                ],
                [
                    "<b>השיזרה והגלגלת משני מתים </b>[<b>ו</b>]<b>רביעית דם משני מתים ורובע עצמות משני מתים </b>[<b>ו</b>]<b>אבר מן המת משני מתים </b>[<b>ו</b>]<b>אבר מן החי משני אנשים רבי עקיבה מטמא וחכמים מטהרין</b> – המשנה מהלכת בשיטה שאבר מן המת מטמא (בניגוד לרבי אליעזר, ראו פירושנו למשנה א). המחלוקת היא האם החפץ המטמא חייב להיות מאדם אחד או משניים. כפי שראינו לעיל במשנה א זו מחלוקתם של בית שמאי ובית הלל (עדיות פ\"א מ\"ז), ורבי עקיבא מהלך, באופן שיטתי, בשיטת בית שמאי, אם כי פגשנו גם מסורת מוחלפת שלפיה רבי עקיבא כשיטת בית הלל.",
                    "התלמוד הבבלי שואל האם המשנה מדברת על שדרה (שיזרה) וגולגולת או על כל אחת מהן בנפרד. השאלה היא על משמעות האות וי\"ו, האם זו וי\"ו החיבור או וי\"ו החלוקה. השאלה נסובה כנראה על משנת נזיר שבה נאמר שהנזיר מגלח \"על השדרה ועל הגולגולת\" (פ\"ז מ\"ב), כלומר שהן מטמאות. הבבלי מתדיין ארוכות בשאלה, אך כאמור אין היא מתייחסת למשנתנו."
                ],
                [
                    "<b>עצם כשעורה שנחלק לשנים רבי עקיבא מטמא</b> – רבי עקיבא לשיטתו, שהיא שיטת שמאי הזקן, שכל עצם מטמאת. \"כשעורה\" אינה מידת מינימום אלא הגדרה שכל עצם, ולו הדקה ביותר, גם היא מטמאת, כלומר טומאה בכלשהו,<b> ורבי יוחנן בן נורי מטהר</b> – נראה שרבי יוחנן בן נורי מהלך בשיטת שמאי, אבל תובע מידת מינימום כשעורה. לשיטת בית הלל ובית שמאי נדרש רובע עצמות, ואין כלל מקום לדון בעצם שהיא פחותה משעורה. <b>אמר רבי יוחנן בן נורי לא אמרו עצמות כשעורה אלא עצם כשעורה</b> – לדעתו טומאה שנחלקה לשתיים אינה מטמאת, ורבי עקיבא או שסבור שטומאה שנחלקה לשתיים מטמאת או שאינו דורש רוחב מינימלי כלל, כמו שהצענו. <b>רובע עצמות שנדקדקו ואין בכל אחד ואחד עצם כשעורה רבי שמעון מטהר וחכמים מטמאין</b> – רבי שמעון וחכמים מהלכים בשיטה שעצם כשעורה אינה מטמאת, אבל רובע עצמות מטמא. נראה ששניהם אינם מהלכים בשיטת בית הלל התובעת שהעצמות תהיינה רובע מרוב בניין או מניין (לעיל משנה א; עדיות פ\"א מ\"ז), שאם לא כן העצמות בוודאי טהורות משום שאין בהן רוב בניין. נמצאנו למדים שכל התנאים במשנה אינם מהלכים בשיטת בית הלל. <b>אבר מן החי שנחלק לשנים</b> – אבר מן החי שיש עליו בשר כראוי בוודאי מטמא (לכל הדעות). המחלוקת היא אם נחלק לשניים.<b> טהור רבי יוסה מטמא</b> – כאן זו המחלוקת העקרונית האם מטמא שנחלק לשניים עדיין מטמא. כאמור, ייתכן שבכך נחלקו גם רבי עקיבא ורבי יוחנן בן נורי לעיל. כפי שנראה להלן חולקים בנושא חכמי דור יבנה הקדומים, ואנו רואים בכך מסורות חולקות שנסכמן בסוף המשנה הבאה. הדיון כאן הוא באבר מהחי, ומובן שהוא לדעת רבי יהושע שאבר מהחי מטמא. באבר מן המת כנראה גם תנא קמא יודה שמטמא.",
                    "הר\"ש תיקן שמטמא במשא ובאוהל ולא במגע, וכפשוטה אין הבחנה זו במשנה. אבל בתוספתא נאמר במפורש: \"כן היה רבי יוסי אומר: כזית מן המת שחלקו אפילו לעשרה מטמא במשא ובאוהל ואין מטמא במגע\" (פ\"ד ה\"א, עמ' 600). אין הוא מטמא במגע משום שאינו יכול לגעת בבת אחת בכל החלקים, אבל האוהל או הנשיאה מצרפים אותם. אין כל ביטחון שאכן חייבים לפרש את המשנה לפי התוספתא; ייתכן שהתוספתא היא כבר מעין פירוש מסייג הבא לקרב את דעת רבי יוסי לדעתם של חכמי יבנה הקדומים. את ההלכות נסכם בסוף המשנה הבאה (פ\"ג מ\"א).",
                    "<b>ומודה שאם ניטל חציים שהוא טהור</b> – אם חצי אבר ניטל ונותר רק חצי שני, הרי שזה חצי אבר בלבד ואיננו עצם שלמה, ואינו מטמא. אין במשנה זו ביטוי לטענה שעצם אחת מטמאת במגע ובמשא אך לא באוהל."
                ]
            ],
            [
                [
                    "המשנה הקודמת קבעה שאבר מן החי שנחלק לשניים טהור, ומשנתנו באה לדון בפרטי חלוקה זו.",
                    "<b>כל המיטמין באהל<sup class=\"footnote-marker\">1</sup><i class=\"footnote\">כל המשנה מצויה בעדיות פ\"ג מ\"א.</i></b> – מטמא באוהל הוא רק המת עצמו, או חלקים משמעותיים ממנו. המשנה הראשונה בפרק השני מנתה את המטמאים באוהל, ואבר מן המת ודאי נמנה עמם. <b>שנחלקו והכניסן לתוך הבית</b> – האבר מהמת היה מחוץ לבית ואז היה שלם (ומטמא באוהל), הוא פורק ושני החלקים הוכנסו לבית. <b>רבי דוסא בן הרכינס מטהר וחכמים מטמין</b> – לעיל, בפירושנו למשנה הראשונה בפרק ב, ראינו שלוש עמדות עקרוניות. שמאי הזקן, ובעקבותיו רבי עקיבא, סברו שכל עצם מטמא באוהל. אמנם מצינו גם טענות שרבי עקיבא חזר בו, אך הדעה ההלכתית הקדומה קיימת במקומה, גם אם רבי עקיבא לא הילך בה. בית שמאי ובית הלל תבעו כמות משמעותית של רובע עצמות, ונחלקו בשאלה האם זו צריכה לבוא ממת אחד דווקא. מכל מקום, רבי דוסא המטהר בוודאי סבור שחצי אבר מן החי אין בו רובע עצמות, והעובדה שהיה אבר שלם אינה משפיעה משום שכרגע הוא חלק מאבר שלם. שני החלקים אינם מצטרפים, וכל חצי כשלעצמו הוא פחות מכשיעור. הקושי הוא להסביר את דעת חכמים, ואפשר להעמידה באחת משלוש צורות:",
                    "1. שני החלקים מצטרפים משום שאוהל מהווה מעין צירוף, ומשום שבעבר היה זה אבר אחד שלם.",
                    "2. שני החלקים מצטרפים משום שהם בהקשר אחד, גם אם בעבר לא היו אותו אבר. כן יוצא במפורש מהמשנה להלן (פט\"ו מ\"י).",
                    "3. לדעת חכמים די בחצי אבר כדי לטמא, וזאת בשיטת שמאי הזקן.",
                    "כל המשנה עוסקת בחלוקה ובצירוף ועל כן דומה שיש להעדיף את הפירוש הראשון או השני. זאת ועוד, ההמשך הוא במפורש שלא לפי שיטת רבי עקיבא, שכן מודגש שם שהנבלה אינה מטמאת באוהל, בניגוד לדעת רבי עקיבא (להלן). עם זאת, נשוב להסבר זה בהמשך. לדעת שמאי הזקן (ואולי גם לדעת רבי עקיבא) בכל החלוקות הללו האבר מטמא, שכן די בעצם כשעורה כדי לטמא באוהל.",
                    "ההלכה של חכמים מופיעה גם במשניות אחרות להלן (פ\"ח מ\"ו ועוד), וברור שם שאין כל חשיבות לעובדה שהחלקים היו בעבר מחוברים. השאלה היא רק האם שני חלקים שונים מצטרפים. אנו מעדיפים אפוא את הפירוש הראשון, והוא המקובל גם על הראשונים. עוד יש לומר שמשנת עדיות (פ\"ג מ\"א) מקבילה למשנתנו, והמשנה הבאה עוסקת בהצטרפות שני חצאי ביצה לכדי ביצה, וברור מההקשר שהפירוש השני הוא פירוש אפשרי שם.",
                    "<b>כיצד</b> – בדרך כלל \"כיצד\" בא לפרש את המשפט הקודם במשנה, ואנו הגדרנו זאת כמשנה הכתובה בשיטת התוספתא שכן בה רגילה צורה זו של פרשנות. ברם במקרה שלפנינו לכאורה אין זה הסבר למקרה שברישא, אלא סדרת מקרים אחרים שבהם עולה שאלה דומה של חלוקה וצירוף. דומה שה\"כיצד\" בא להסביר משנה אחרת כלשהי שהגדירה את דין צירוף שתי כמויות שכל אחת כשלעצמה קטנה מכדי לטמא, וביחד יש בה כשיעור. או אולי המשנה באה להסביר קטע נוסף שאיננו במשנתנו והיה שנוי בסגנון \"וכן במגע ובמשא\". אפשר גם שכל המקרים להלן הם בכזית מהמת שנחלק, אבל במקרה שאין זה כזית שנחלק ודאי שאין חצי זית מצטרף. הלכה זו בולטת במקרים 6-3 שבהם בעצם אין שום דבר שמחבר את שני חצאי הזיתים, ואלו חתיכות נפרדות המטמאות כל אחת בדרך שונה.",
                    "במשנה מופיעה סדרת מקרים וצירופים אפשריים: 1. <b>הנוגע בכשני חציי זיתים מן הנבילה</b> – כזית מהנבלה מטמא במגע או במשא, ואינו מטמא באוהל. 2. <b>או נושאן</b> – כל חצי זית אינו מטמא כשלעצמו, אך האדם הנוגע בהם מצרפם אולי ליחידה שלמה. <b>ובמת</b> – שלפי שיטת חכמים רק הוא מטמא באוהל. 3.<b> הנוגע בכחצי זית ומאהיל עליו כחצי זית</b> – האדם מצרף את שני החלקים אך בטומאות שונות, חצי בנגיעה וחצי באוהל. 4. <b>וכחצי זית מאהיל עליו</b> – משפט זה נראה מיותר ואיננו בעדויות נוסח אחרות (<b>ל</b>, <b>ת</b>, <b>כ</b>), אבל בכמה מעדי הנוסח הטובים (לאו, פרמא), במקבילה בכתב יד קופמן למסכת עדיות (פ\"ג מ\"א) ובעדי נוסח נוספים נוסף עוד משפט: \"<u>או נוגע בחצי זית וכחצי זית מאהיל עליו</u>\". תוספת זו מסבירה את המשפט ומציגה את כל האפשרויות של הצירוף. שני המקרים הם למעשה מקרה אחד, של צירוף נגיעה ואוהל, ואין זה משנה מה הטומאה הראשונה. 5.<b> מאהיל על כשני חציי זיתים</b> – שני חצאי הזיתים נפרדים, אך האדם המאהיל עליהם מצרפם. זהו למעשה המקרה הראשון של הרישא, שהאוהל מצרף שני חצאי זיתים.<b> </b>6.<b> מאהיל על כחצי זית וכחצי זית מאהיל עליו</b> – כאן המצרף איננו האדם המאהיל, אלא הבשר מהמת ששני אוהלים שונים מאהילים עליו.<b> רבי דוסא בן הרכינס מטהר וחכמים מטמין</b> – לדעת רבי דוסא אין צירוף כזה נחשב לצירוף, ולדעת חכמים זהו צירוף<sup class=\"footnote-marker\">2</sup><i class=\"footnote\">ראו להלן פ\"ז מ\"ב, ושם נציע שסתם המשנה כחכמים ורבי נתן כרבי דוסא. </i>.",
                    "7.<b> אבל הנוגע בכחצי זית ודבר אחר מאהיל עליו </b>[<b>ועל כחצי זית או מאהיל על כחצי</b>]<b> – </b>נוסף בידי המעתיק הראשון בשוליים, <b>כחצי</b> – איננו בדפוס,<b> זית ודבר אחר מאהיל עליו ועל כחצי זית אחר טהור</b> – עד עתה היה מדובר שני מצבים: או שאדם אחד גורם לטומאה לשני החצאים (בנגיעה, במשא או באוהל), או שמדובר בחפץ אחד ובשני מטמאים אבל באותו סוג של טומאה, כגון שאדם מאהיל על חצי ומשהו אחר מאהיל על החצי השני. עתה השאלה היא במקרה שבו שני חצאים של חפצים אחרים מאותו סוג נטמאים בדרכי טומאה שונות. <b>אמר רבי מאיר אף בזה רבי דוסא בן הרכינס מטהר וחכמים מטמים</b> – לדעת חכמים נגיעה ואוהל מצטרפים לטומאה אחת. עמדת חכמים כאן נראית קשה, הרי מדובר בחפצים שונים הנטמאים בטומאות שונות, ועל ידי מטמאים שונים, אם כן מה הופך אותם לצירוף שיהא בו כשיעור? אנו שבים לאפשרות שלדעת חכמים מלכתחילה אין צורך בשיעור כלל, על כן הם מסתפקים בצירוף קל.",
                    "<b>הכל טמא חוץ מן המגע </b>[<b>ומן המשא</b>] – נמחק בידי המעתיק הראשון מאחר שהוכפל בטעות,<b> והמשא עם האהל</b> – משפט זה הוא דברי רבי מאיר האומר שנגיעה ואוהל מצטרפים, אבל לא נגיעה ומשא ולא משא ואוהל. כפי שראינו, טומאה בנגיעה נפוצה יותר מטומאה במשא<sup class=\"footnote-marker\">3</sup><i class=\"footnote\">ראו משנת כלים פ\"א מ\"א ופירושנו לה, וכן משנת טהרות פ\"א מ\"ה ומ\"ו.</i>.",
                    "<b>זה הכלל כל שהוא משם אחד טמא משני שמות טהור</b> – הכלל חוזר לתחילת המשנה, ולדברי חכמים שאפילו נגיעה ואוהל אינם מצטרפים. הכלל הוא כמובן רק לשיטת חכמים שמטמאים במקרים של צירוף, כי לדעת רבי דוסא כל צירוף טהור, אפילו משני שמות. היו מפרשים שניסו להעמיד את הכלל לדעת הכול (הרא\"ש), וכאילו נגיעה ואוהל הם \"שם אחד\". הסבר זה בא כדי ש\"זה הכלל\" יהיה באמת דעת הכול (תפארת ישראל, גולדברג ועוד). ברם בחינה מדוקדקת של הכלל מצביעה על כך שלעתים הכלל בא לאחר מחלוקת, או שיש תנא החולק עליו<sup class=\"footnote-marker\">4</sup><i class=\"footnote\">ראו פירושנו לשבת פי\"ב מ\"א; פי\"ג מ\"ה; פסחים פ\"ג מ\"א; נדרים פ\"י מ\"ג ופי\"א מ\"ט, ועוד.</i>. לפנינו, אפוא, מקרה בלתי שגרתי שהמשפט \"זה הכלל\" איננו סיכום אלא המשך דברי אחד החולקים, אך אין זה מקרה חריג.",
                    "<b>כלל -  איסור מ\"שני שמות\"</b>",
                    "הכלל שאיסור מ\"שני שמות\" אינו מצטרף הוא כלל מקיף. יש לו ביטוי בסדרת הלכות במסכת מעילה (פ\"ד מ\"ד-מ\"ו). עיון ברשימה שם מוכיח שהמונח \"שני שמות\" אינו אחיד לגמרי. פיגול ונותר הם שני שמות (מ\"ד), שרץ ונבלה הם שני שמות, אב טומאה וולד טומאה הם שני שמות, אבל ערלה וכלאיים נחשבים לשם אחד (שם מ\"ו). בפרק שם מצויות עוד שתי הגדרות אלטרנטיביות מתי איסורים מצטרפים: או כאשר ניתן למדוד אותם באותם מונחים, \"שטומאתו ושיעורו שוין\" (שם מ\"ג), או כשהם ראויים לטמא באותה טומאה (שם מ\"ו). אפשר אפוא, בדוחק, שגם במשנתנו ייחשבו מגע ומשא כ\"שם אחד\", אך להערכתנו הסבר כזה הוא מאולץ, ואין בו צורך. פשוט יותר להניח ש\"זה הכלל\" הוא ניסוח מופשט של אחת הדעות בלבד.",
                    "מכל מקום, הכלל של שני שמות הוא ברור וחוזר בעוד משניות (כגון כריתות פ\"ג מ\"ב ועוד), אך כאמור איננו על דעת הכול. במשנה שם מובאות הסתייגויות ממנו, ובתוספתא הדברים מופרשים יותר: \"כל המתים מצטרפין זה עם זה לכזית. כחצי זית בשר, וכחצי זית נצל, מצטרפין זה עם זה. ושאר כל הטמאות שבמת אין מצטרפות זו עם זו, מפני שלא שוו בשעורין\" (תוס', מעילה פ\"א ה\"ל, עמ' 559). אם כן, טומאת מגע וטומאת משא אינן מצטרפות לא משום שני שמות אלא משום שלכל אחת מהן כללים ושיעורים שונים. אם כן, לדעתו של התנא בתוספתא מעילה מגע ומשא או מגע ואוהל אינם מצטרפים בכל מצב ומקרה. לדעה זו אין ביטוי במשנתנו.",
                    "אם כן, עד עתה מצינו שתי דעות ששני שמות (מינים) אינם מצטרפים, ושטומאות שיש להן שיעורים שונים אינן מצטרפות. לעומת זאת, לפי שיטת רבי יהושע במשנת מעילה (פ\"ד מ\"ג) נדרשים שני התנאים כאחד. תנא קמא שם חולק עליו וסובר שהשיעורים אינם חשובים ודם ובשר מצטרפים. לא ברור האם תנא קמא דורש לפחות שתי טומאות מאותו סוג טומאה, אך מן הסתם כך הדבר, וכך קובעת המשנה שם (פ\"ד מ\"ד; כריתות פ\"ג מ\"ב).",
                    "דין זה של הצטרפות נדון גם במשנת חולין: \"עור שיש עליו כזית בשר... היו עליו כשני חצאי זיתים, מטמא במשא ולא במגע, דברי רבי ישמעאל. רבי עקיבא אומר לא במגע ולא במשא. ומודה רבי עקיבא בשני חצאי זיתים שתחבן בקיסם והסיטן שהוא טמא, ומפני מה רבי עקיבא מטהר בעור, מפני שהעור מבטלן\" (פ\"ט מ\"ד). על העור יש שני חצאי זיתים. לדעת רבי ישמעאל הם מצטרפים לטמא במשא ולא במגע, העור נחשב צירוף, אך רק בטומאת משא, שכן המרים את העור מרים את שני חצאי הזיתים כאחד, אבל הנוגע בעור נוגע רק בחצי כזית. לדעת רבי עקיבא, כפי שהתנא הסבירו, אמנם שני החצאים מצטרפים, אך הם בטלים משום שהעור הוא החפץ הבולט. ברור שרבי עקיבא נתפס כמי שתובע כזית בשר, וגם הוא מודה בצירוף, אולי אף בנגיעה, אך כאן אין זה צירוף. דעת רבי עקיבא אינה קשורה למשנתנו, שכן אצלנו אין אפשרות של ביטול, אבל דעת רבי ישמעאל קרובה לדעת חכמים. שני החצאים אינם מצטרפים, אבל אם הוא נושא את שניהם הם מצטרפים. אצלנו לא נזכרת נשיאה של שני חצאי הזיתים, ומשמע שהם מצטרפים (שכן שניהם \"שם אחד\"). אבל הבבלי (חולין קכד ע\"ב) פירש שרבי ישמעאל קרוב יותר לדעת רבי דוסא והוא מטהר בנגיעה, שכן צירוף אינו מטמא, אבל גם רבי דוסא יודה במשא, כשנושא את שניהם על בסיס אחד, שהם מצטרפים. מכל מקום, הבבלי הבין שמשנתנו אינה עוסקת בשני חצאים זרים זה לזה אלא בבשר אחד שנחלק, כפי שהסברנו. בסופו של דבר הבבלי דוחה משוואה זו, אך אין הוא אומר שאיננה אפשרית, אלא רק שאיננה הכרחית. כך יש לפרש את משנת מנחות לפי נוסח הדפוס. ברם נוסחה זו מופיעה רק בדפוסים מאוחרים; בעדי הנוסח הטובים (כולל דפוס ראשון לחולין) נאמר שרבי ישמעאל מטמא במגע ולא במשא, זאת לפי ההנחה שבמשנה שם (פ\"ט מ\"ה) שריבה טומאת מגע מטומאת משא. רבי עקיבא, לעומת זאת, סבור שטומאת שניהם שווה, כלומר שבכל מקום שזו מטמאת גם זו מטמאת.",
                    "בהמשך הסוגיה בחולין (קכד ע\"ב) מובא מדרש הלכה לשיטת רבי עקיבא שממנו משתמע שרבי עקיבא סובר את הלכתו לא משום שהעור מבטל את הבשר אלא משום שאין הבדל בין טומאת משא לטומאת מגע, ומה שאינו מטמא במגע גם לא יטמא במשא. טיעון זה מופיע בהמשך משנת חולין לעניין שונה במקצת (פ\"ט מ\"ה), והוא אכן טיעונו של רבי עקיבא על פרט אחר: \"מטמאין במגע המרובה – יטמאו במשא מועט\" (תוס', פ\"ג ה\"ז, עמ' 600), כלומר ריבה טומאת מגע מטומאת משא. אם כן, לדעת רבי עקיבא אין הצירוף של העור נחשב לצירוף והוא כדעת המטהרים במשנתנו. עמדה זו של רבי עקיבא היא כמובן בניגוד למסורת שלדעתו אין צורך כלל בכזית בשר<sup class=\"footnote-marker\">5</sup><i class=\"footnote\">אין מסורת שרבי עקיבא אינו דורש כזית בשר, אבל יש מסורות שאין הוא דורש רובע עצמות ולא רביעית דם, וראו לעיל פ\"ב מ\"א.</i>. כפי שראינו גם רבי יוסי, במשנה הקודמת, שמטמא בכל חלוקה, מטמא רק במשא ובאוהל ולא במגע, ושיטתו קרובה לשיטת רבי ישמעאל. רבי עקיבא החולק וסובר שמה שלא מטמא במגע לא יטמא במשא ובאוהל יחלוק גם על רבי יוסי.",
                    "אם כן, לרבי עקיבא של משנת חולין מוצעים שני נימוקים: האחד שהעור מבטל את חצי הזית, והאחר שטומאת מגע זהה לטומאת משא. שני הנימוקים משלימים זה את זה. הנימוק שטומאת שניהם שווה מופיע במשנה ה בחולין (פ\"ט) לעניין אחר, אבל הבבלי מקשר זאת גם למשנה ד שם. בספרא מובא טיעון זה במסגרת דרשות הקשורות לפרק ט בחולין: \" 'בנבלתה' ולא באלל המפוזר, או יכול אף על פי מכונס דברי רבי יהודה, תלמוד לומר 'טמא', בנבלתה ולא במפשיט לשטיח כדי אחיזה, ולחמתם<sup class=\"footnote-marker\">6</sup><i class=\"footnote\">הראב\"ד גורס \"ולחמת\", ואולי הכוונה למפשיט את העור כדי לעשות חמת, כלומר שהעור נשאר שלם ללא קרע.</i> עד שיוציא כל החזה. או יכול שאני מוציא פחות מכשיעור, תלמוד לומר 'טמא'. 'בנבלתה', לא בעור שיש עליו כזית בשר. או יכול שאני מוציא את הנוגע בעור שכנגד הבשר מאחוריו? תלמוד לומר 'טמא', 'בנבלתה', לא בכשני חצאי זיתים שעל גבי העור. יכול לא יטמא במשא דברי רבי ישמעאל? תלמוד לומר 'טמא'. רבי עקיבא אומר 'הנוגע' ו'הנושא', שבא לכלל מגע בא לכלל משא, לא בא לכלל מגע לא בא לכלל משא, ומודה רבי עקיבא בכשני חצאי זיתים שתחבן בקיסם או שהיסיטם, שהוא טמא. מפני מה רבי עקיבא אומר מטהר מפני שהעור מבטלו\" (שמיני פרשה י ה\"ו, נו ע\"ד). אם כן, ההלכה ששני חצאי זיתים אינם מצטרפים היא דרשת הכתוב אבל היא גם משום שהעור מבטל גם כזית שלם, אולם אם הזיתים מחוברים הם מטמאים. המשפט \"מפני מה רבי עקיבא מטהר...\" חוזר כמובן לרישא. דרשת הכתוב אינה סותרת, אפוא, הבאת נימוק הגיוני-משפטי. לא ברור מדוע שני חצאים מחוברים מטמאים וזית שלם אינו מטמא, וכנראה נפל שיבוש בדברי הספרא. מכל מקום, שלושה נימוקים מצטרפים לשיטת רבי עקיבא:",
                    "1. מגע ומשא דינם שווה;",
                    "2. דרשת הכתוב;",
                    "3. העור מבטל את הבשר (גם כזית בשר?).",
                    "כאמור, במשנה הקודמת אבר מן החי שנחלק לשניים טהור, וזו דעת רבי דוסא וחכמים, והם נחלקו רק אם הם מצטרפים על ידי הבית או האדם הנוגע בהם. אבל לדעת רבי יוסי הם תמיד טמאים (לפחות במשא ובאוהל)<sup class=\"footnote-marker\">7</sup><i class=\"footnote\">רק בדוחק אפשר להעמיד את דברי רבי יוסי באבר מן החי שנחלק וחיברו בשנית (כמו התוספתא שנביאה להלן). </i>. אם כן, ההלכה הקדומה הייתה שאבר מן החי שנחלק טהור, וחכמי יבנה הקדומים נחלקו אם החלקים מצטרפים. גם רבי ישמעאל ורבי עקיבא במשנת חולין הילכו באופן עקרוני בדרך זו. אבל חכם מדור אושא קובע בפשטות שהחלוקה בטלה, וגם חצי האבר מטמא. במגמה זו של החמרה והאחדה עסקנו במבוא. בסוף משנה ד מופיעה דעה מרחיקת לכת מעט יותר, שכל שני חצאים השרויים תחת אוהל אחד מצטרפים, ודומה שזו הליכה של צעד נוסף מעבר לעמדתו של רבי יוסי.",
                    "בתוספתא מובא סיכום אחר של הלכות צירוף: \"חלב המת שהיה שלם וחיתכו, טמא. היה מפורד וחתכו, טהור, שאין חיבורי אדם חיבור. אתרוג שנפרץ ותחבו בכוש או בקיסם אינו חבור, שאין חיבורי אדם חיבור...\" (פ\"ד ה\"ג, עמ' 600)<sup class=\"footnote-marker\">8</sup><i class=\"footnote\">ראו משנת חולין פ\"ט מ\"ד החולקת על הברייתא בנקודה זו של חיבורי אדם, שכן שם אין חצאי הזיתים מצטרפים משום שחיברם ב\"חיבורי אדם\", והם נחשבים לחיבור. ראו להלן מ\"ד, ותוס', עוקצין פ\"א ה\"ז, עמ' 687.</i>. החלב היה גוש אחד והתיכו<sup class=\"footnote-marker\">9</sup><i class=\"footnote\">בעל חסדי דוד מתקן את הגרסה ל\"התיכו\", ויפה הראה ליברמן שאין צורך בתיקון הגרסה, וחילוף ה-ח לפנינו.</i>, או שהיה מפורר והתיכו לגוש אחד. פעולת האדם אינה נחשבת ואנו מתייחסים אל הגוש כפי שהיה בתחילה. שאלת ההתכה לא נדונה במשנה, נדונה בה רק שאלה של צירוף מה שהיה מחובר ונחלק. אבל שאלת החלוקה נדונה, וברור שלדעת התנא של הברייתא חתכו וחילקו טמא, כשיטת רבי יוסי בסוף הפרק הקודם.",
                    "ההלכה הבאה בתוספתא ממשיכה: \"1. כזית מן המת שנחלק לשנים טמאה ואינו חושש שמא חיסר. 2. אתרוג שנחלק לשנים טהור ואינו חושש שמא חסר. 3. רביעית דם שנחלקה לשנים טהורה ואינו חושש שמא חסרה...\" (שם ה\"ד). ההלכה הראשונה היא כשיטת רבי יוסי, והתנא מוסיף שאין לחשוש שמא גרע החיתוך משהו מהכמות, ואם היה זה זית מדוקדק עדיין הוא מטמא שכן הכמות לא נפגעה. ההלכה השנייה בברייתא זאת ובברייתא הקודמת עוסקת באתרוג. היו שפירשוה לעניין הכשר אתרוג בסוכות, אבל אתרוג שנחלק נפסל, ולכן פירשו שהאתרוג רק נחתך קלות, אבל עדיין מה לאתרוג בסוכות בברייתא העוסקת בדיני טומאה? על כן פירש כבר בעל חסדי דוד שהכוונה לאתרוג שהוא בשיעור מדוקדק כביצה ונחתך וחובר, והתנא מחדש שהכמות לא נפגעה. כל זאת לעניין טומאת אוכלין, כדברי התוספתא שציטטנו: \"אתרוג שנפרץ ותחבו בכוש או בקיסם אינו חבור, שאין חיבורי אדם חיבור...\" (פ\"ד ה\"ג, עמ' 600). כלומר, החיבור והחיתוך אינם מפחיתים מכמות הפרי. ההלכה השלישית בוודאי משובשת, שכן אם רביעית הדם טהורה מה החשש שמא חסרה? יתר על כן, למה היא טהורה, הרי בשני המקרים הקודמים הטומאה שנחתכה טמאה. אין זאת אלא שצריך לתקן ל\"טמאה\". לפי הסבר זה כל ההלכות הן לשיטת רבי יוסי, ואולי ההלכה האחרונה היא לשיטת חכמים, וחולקת על קודמותיה.",
                    "אם כן התוספתא היא לשיטת רבי יוסי המייצגת כנראה את ההלכה המאוחרת, הפשוטה יותר (והמחמירה יותר).",
                    "אם כן, לפנינו סדרת מחלוקות בנושא טומאה שנחלקה. כל אחת מהן מדברת על נושא שונה במקצת. נסדרן לפי סדר היווצרותן (בהתבסס על שמות החכמים הקדומים אשר להם מיוחסות מימרות אלו).",
                    "• בפרק הקודם נדונה השאלה של אבר משני מתים או אבר מן החי משני אנשים (פ\"ב מ\"ו). ברור שאבר כזה הוא אבר שנחלק, שהרי בוודאי אין זה אבר אחד. ראינו שם מחלוקת בין רבי עקיבא המטמא לבין חכמים המטהרים והסברנו שהמחלוקת תלויה במחלוקת בית הלל ובית שמאי על צירוף מתים שונים, ומשמע שאין מחלוקת על עצם הצירוף, וצירוף מטמא ויוצר יחד את השיעור הדרוש.",
                    "• משנתנו שבה חולקים רבי דוסא וחכמים, מראשוני דור יבנה, במטמאים שנחלקו, האם הם מצטרפים, ואם כן באילו מקרים הם מצטרפים. לדעת המצרפים צירוף אותה טומאה תמיד תקף וצירוף טומאות שונות שנוי במחלוקת, ובה שלוש דעות: 1. טומאות שונות תמיד אינן מצטרפות (רבי יהושע במשנת מעילה ובתוספתא); 2. תנא קמא ורבי מאיר במשנתנו סבורים שרק מגע ואוהל מצטרפים, אך לא מגע ומשא ולא מגע ואוהל. 3. רק טומאות ששיעורן שווה מצטרפות. מחלוקת נוספת היא בין תנא קמא במשנתנו ורבי מאיר על צירוף של מגע ואוהל הנעשה על ידי אנשים או גופים אחרים.",
                    "• משנת מעילה (פ\"ד מ\"ד-מ\"ו) שבה חולקים תנא קמא ורבי יהושע האם יש תנאי אחד להצטרפות (ששתי הטומאות תהיינה מאותו מין), או ששני תנאים לה (שם אחד ושיעורים שווים).",
                    "• משנת חולין (סוף דור יבנה) לגבי עור שיש עליו שני חצאי זיתים בשר (פ\"ט מ\"ד), ובה מחלוקת רבי ישמעאל ורבי עקיבא ושתי מסורות על טעמו של רבי עקיבא. כאן ההבדל הוא בין משא לבין מגע ואוהל.",
                    "• רבי יוסי וחכמים (פ\"ב מ\"א) – מחלוקת כללית על אבר מן החי שנחלק לשניים. במשנה המחלוקת כוללת, ובתוספתא \"מטמא\" הוא רק במשא ובאוהל.",
                    "• המשנה הבאה (פ\"ג מ\"ב), מדור אושא, דנה ברקב שהתפזר והתערבב, ומשמע ממנה שהפיזור עצמו אינו מטהר אלא אם יש עמו גם בליעה וערבוב.",
                    "• סוף משנה ד להלן, כל שני חצאים המצויים תחת אוהל אחד מטמאים, ואפילו אם אין הם תחת אוהל אחד אלא שהאוהל מאהיל על חלק מכל אחד מהם. גם משנה זו היא מדור אושא.",
                    "מעבר למגוון הדעות, אי אפשר להתעלם מכך שהתנאים אינם מדברים על אותם מקרים ואינם מגדירים מהם הפרמטרים הקובעים את ההלכה. גם הניסוחים אינם מדויקים, האם \"טהור\" הוא טהור לגמרי או רק מטומאת אוהל, האם \"מטמא\" הוא במשא ואוהל או גם במגע, ולעתים נקבעות אבחנות אלו במפורש.",
                    "במצב דומה ניצבנו בעת לימודה ופירושה של משנת כלאים, ובעיקר פרק ג שם. גם שם עסק כל חכם באבחנות משלו, ולא נעשה ניסיון לאחד את האבחנות ולקבוע מה הן האבחנות החשובות והקובעות את ההלכה. הסברנו זאת בכך שהמשנה שבידינו משקפת שלב של עריכה ראשונית, עוד בטרם נקבעו הפרמטרים ההלכתיים, ובעקבותיהם גם הפרמטרים לעיצוב הספרותי של ההלכות.",
                    "<b>חיבורי אדם</b>",
                    "הכלל שחיבורי אדם אינם חיבור מוצג כאן ככלל בסיסי מוסכם. גם בעוקצין הוא מוצג ככזה (תוס', פ\"א ה\"ז, עמ' 687). אבל הכלל צר מאד, הרבה פחות ממשמעותו המילולית. כך למשל ידית של כלי עבודה היא חיבור (משנה כלים פכ\"ו מ\"ז), חבל שמסרגים בו את המיטה הוא חיבור (משנה כלים פי\"ט מ,א-מ\"ב), ואלו הם בודאי חיבורי אדם. כנראה שהכלל הוא כלל חלקי ביותר ומדבר על חיבורים זמניים מאולתרים ולא על חיבורים מסיביים.",
                    "<b>מין אחד</b>",
                    "המושג \"מין אחד\" אינו ברור דיו, האם הכוונה לאיסור הלכתי אחד או אולי למלאכה אחת. מושג שני שכנראה השתמשו בו חכמים לדיוק יתר הוא \"שני שמות\" לעומת \"שם אחד\". כך, למשל, במשנת פאה: \"הזורע את שדהו מין אחד, אף על פי שהוא עושהו שתי גרנות, נותן פאה אחת. זרעה שני מינין, אף על פי שעשאן גורן אחת, נותן שתי פאות. הזורע את שדהו שני מיני חטין, עשאן גורן אחת נותן פאה אחת, שתי גרנות נותן שתי פאות\" (פ\"ב מ\"ה). \"מין\" כאן הוא סוג של צמח, ושני זני משנה מאותה \"משפחה\" (שני מיני חיטה) נחשבים לשני מינים. יש להדגיש שהמונח \"שני זני משנה\" גם הוא אינו ברור ומוחלט. שיבולת שועל מופיעה כמין נפרד, אך כל הזיהויים המקובלים כיום מזהים אותה עם סוג של חיטה. כמו כן: \"תבלין שנים ושלשה שמות ממין אחד, או משלשה אסור ומצטרפין. רבי שמעון אומר שנים ושלשה שמות ממין אחד, או שני מינין משם אחד אינן מצטרפין\" (משנה, ערלה פ\"ב מ\"י), ועוד<sup class=\"footnote-marker\">10</sup><i class=\"footnote\">כגון ספרי דברים, קסו, עמ' 215; משנה, תרומות פ\"ב מ\"ד, ועוד הרבה. </i>. \"שם\" הוא יחידת משנה של \"מין\" (זן בלשוננו). עם זאת מיני תבלין שונים מצטרפים (לדעת תנא קמא), ורבי שמעון חולק. איננו יודעים אם דעתו של תנא קמא עקבית מבחינה משפטית. אם כן, הרי שהוא חולק על משנתנו. ברם הוא מדבר במיני תבלין, כלומר מינים קרובים זה לזה, ולא במינים רחוקים.",
                    "לעומת כל זאת, במשנת כריתות (פ\"ג מ\"ב) \"מין\" הוא גם סוג אוכל – \"חָלב\" ו\"חֵלב\". אבל גם לאווים שונים (כגון נותר ופיגול) הם מינים שונים. הלכה זו חוזרת במסכת מעילה, אבל הנימוק הוא \"מפני שהם שני שמות\" (פ\"ד מ\"ד). אם כן, \"מין\" ו\"שם\" חד הם. במשנתנו ובמקבילתה בעדיות פ\"ג מ\"א \"שמות\" הם המונחים ההלכתיים לדרכי העברת הטומאה – מגע, משא, אוהל, וההצטרפות היא לכזית (חצי זית נטמא במגע, ועוד חצי במשא).",
                    "במדרש המקביל למשנת כריתות: \"ועשה אחת לחייב על כל אחת ואחת. כיצד חלב וחלב משם אחד בשני העלמות או משני שמות בהיעלם אחד חייב. שני חטאות חלב ודם בין בהיעלם אחד בין בשני העלמות חייב חטאות. סקילה וסקילה משם אחד בשני העלמות או משני שמות בהיעלם אחד חייב שני חטאות סקילה ושריפה בין בהיעלם אחד בין בשני העלמות חייב שתי חטאות\" (ספרא, ויקרא דבורא דחובה, פרשה ה ה\"ד-ה\"ה, עמ' יט ע\"ד). אם כן שני שמות הם כמו שני מינים, ו\"שם\" הוא או מוצר אחד או דין אחד. אבל לעניין טומאה, למשל, שני מיני מוצרים קרובים מאותה טומאה נחשבים למין אחד: \"דם בדם ובשר בבשר, דם בבשר ובשר בדם בין במין אחד בין בשני מינים\" (ספרא, שמיני פרק ז ה\"ג, נב ע\"ב).",
                    "במשנת שבת שנינו: \"כלל גדול אמרו בשבת, כל השוכח עיקר שבת<sup class=\"footnote-marker\">11</sup><i class=\"footnote\">למונח \"עיקר שבת\" ראו פירושנו לשבת פ\"ז מ\"א. </i> ועשה מלאכות הרבה בשבתות הרבה, אינו חייב אלא חטאת אחת. היודע עיקר שבת ועשה מלאכות הרבה בשבתות הרבה, חייב על כל שבת ושבת. היודע שהוא שבת ועשה מלאכות הרבה בשבתות הרבה, חייב על כל אב מלאכה ומלאכה. העושה מלאכות הרבה מעין מלאכה אחת, אינו חייב אלא חטאת אחת\" (פ\"ז מ\"א)<sup class=\"footnote-marker\">12</sup><i class=\"footnote\">בכריתות פ\"ג מ\"י מקבילה למשנת שבת המנוסחת במונחים של \"העלם אחד\", וראו פירושנו לכריתות.</i>. משנת שבת כתובה בשפה הלכתית שונה משלנו. המונחים \"העלם אחד\" או \"מין אחד\" (שם אחד) אינם נזכרים<sup class=\"footnote-marker\">13</sup><i class=\"footnote\">בשבת פי\"ב מ\"ג מופיעים המונחים \"שם אחד\" ו\"שני שמות\", אבל במשמעות אחרת. \"העלם אחד\" מופיע רק במשנה ד שם, ונדון בו להלן.</i>. בהשאלה אפשר לומר שעבודות שונות \"מצטרפות\" (לחטאת אחת) אם הן מחשבה אחת (מחשבת שוגג), גם אם חלף זמן רב (בוודאי יותר מהעלם אחד). כל מלאכות השבת הן כמין אחד (כנראה \"מין\" הלכתי של \"לא תעשה מלאכה\", שהרי שהמבשל והמפסל בוודאי אינם מלאכה אחת). מלאכות דומות גם הן מלאכה אחת ללא הגבלת זמן. להלן נרחיב מעט בייחודה של משנה זו בהשוואה ליתר המקורות שהעלינו, אבל ברור שהיא חולקת ומעלה עיקרון אחר. משנת שבת מנוסחת במסכת כריתות פ\"ג מ\"י בניסוח אחר, בשפה ההלכתית של משנתנו (ושל כל הפרק), ונרחיב בכך להלן.",
                    "אם יזכנו החונן לאדם דעת נברר שאלה זו של העלם אחד בפירושנו לכריתות פ\"ג (מ\"ב, מ\"ז ומ\"ט). להערכתנו משנת שבת (פ\"ז מ\"א) ומשנת מעילה (פ\"ד מ\"ד) אינן מזכירות את מרכיב הרצף (העלם אחד). למעשה משניות אחרות אינן מכירות באבחנה של העלם אחד, אדרבה, במשנת שבת (פי\"ב מ\"ד) ובתוספתא שם (פ\"ח ה\"ג המקבילה לשבת פ\"ז מ\"א) \"העלם אחד\" בא במשמעות שונה לחלוטין. על כן קרוב לוודאי שאלו גישות שונות ושפות הלכתיות שונות שבהן אותו מונח משמש למשמעויות שונות. אנו שיערנו שההלכה הקדומה לא דקדקה בשיעורים ולא בפרטי הצטרפות; חילול הקודש היה פשע כבד בכל שיעור שהוא. רק ההלכה המאוחרת כללה פשעים כאלה במערכת הכמותית והמשפטית, ומשנתנו כמשניות אחרות אינה מכירה בחשיבות האבחנה האם העבֵרות נעשו ברצף אחד.",
                    "בנוסף לכך היו כמובן מחלוקות על פרטים, האם הם מין אחד או שניים (כגון תוס', תרומות פ\"ד ה\"ז; טבול יום פ\"ב ה\"ח, עמ' 685).",
                    "נמצאנו למדים ש\"תורת המינים\" וההצטרפות של חכמינו לא הייתה מדוקדקת. המונחים לא היו קבועים (שפה הלכתית שאיננה אחידה), ומרחב ההגדרה של המונח \"מין\" היה רחב מכדי להיות מנחה מעשי בכל בעיה ובעיה. ההלכה בנושא זה הייתה אפוא בלתי מדוקדקת (כלומר שניסוחה כללי ואינו מבהיר את כל השאלות), ובדרך כלל זהו סימן להלכה שטרם השתכללה מבחינה משפטית, ואפשר גם שעיקרה היה תאורטי. בפועל היו הדברים ברורים, ורק הניסוח המשפטי לא היה מדוקדק. במקרים דומים עולה החשש שההלכה לא הייתה מעשית, ולכן לא השתכללה ונוסחה במדויק. ברם במקרה זה אין לפרש כך. הלכות קרבנות אמנם בטלו אך תרומות, מעשרות, ערלה ודיני טהרה לא בטלו, ושאלת ההצטרפות הייתה מעשית וממשית.",
                    "רמזנו כי ייתכן שרבי שמעון חולק על ההלכה ששני מינים אינם מצטרפים, או ליתר דיוק הוא מרחיב את המונח \"מין\" לכל סוגי התבלין או הירק (זו דעה אנונימית), כך שלמעשה יש כאן שני מינים ויותר. מחלוקת מפורשת יש על הצטרפות שני שמות של טהרה במשנתנו."
                ],
                [
                    "<b>מלוא תרווד רקב שניתפזר בתוך הבית הבית טמא</b> – מלוא תרווד רקב הוא מהמטמאים באוהל, כמו כזית מהמת (לעיל פ\"ב מ\"א), והרי הוא כאבר מן החי. משנה א עסקה באבר מן החי שהיה שלם מחוץ לבית ונחלק, וכל החלקים הוכנסו לבית. גם במשנתנו מדובר בכף מלאה שהייתה מחוץ לבית ופוזרה לתוך הבית, שאם לא כן ברגע שהתרווד בבית הבית כבר טמא בטומאת אוהל. <b>ורבי שמעון מטהר</b> – כפשוטו רבי שמעון הוא בשיטת רבי דוסא במשנה הקודמת, וחכמים בשיטת חכמים במשנה הקודמת. אפשר גם שתנא קמא במשנתנו הוא בשיטת רבי יוסי שאבר מהחי שנחלק תמיד טמא. אפשר גם שרבי שמעון גם הוא בשיטת רבי יוסי שתרווד שנחלק תמיד טמא, אבל כאן התערב ברקב מעט עפר רגיל, ולדעת רבי שמעון רקב שהתערבב בו מעט חומר אחר אינו מטמא באוהל (לעיל פ\"ב מ\"ב)<sup class=\"footnote-marker\">14</sup><i class=\"footnote\">ראו בבלי, חולין קכה ע\"ב. </i>. אנו משערים שאכן זה ההסבר לשיטת רבי שמעון, וחכמי אושא מחמירים ומפשטים את ההלכה של חלוקת הטומאה, כפי שטענו במבוא. מצד שני רבי שמעון מקל בתערובת רקב, ואף בכך יש פישוט של בעיה הלכתית. גם המשך המשנה עוסק בטומאה שנעלמה בשקיעה, ולפיכך סביר שהרישא מתמקדת בשאלה זו של ערבוב הרקב מהמת בחול רגיל ואיננה רק חזרה על המשנה הקודמת. אכן, כך מוסברים גם דברי המשנה בתוספתא: \"מלא תרווד רקב בשעות שיש בו עפר כל שהוא טמא, ורבי יהשע מטהר מפני שבטל\" (פ\"ד ה\"ה, עמ' 601). אם כן הערבוב מבטל ועמדה זו מיוחסת כבר לרבי יהושע, מזקני דור יבנה, ורבי שמעון מהלך בעקבות גדולי דור יבנה.",
                    "<b>רביעית דם שניבלעה בתוך הבית הבית טהור – </b>רביעית דם היא מהמטמאים באוהל (לעיל פ\"ב מ\"ב). כפי שראינו במשנה ב שם רבי עקיבא מייצג דעה אחרת שדם כלשהו מטמא, ודנו שם בשאלה האם אכן רבי עקיבא אומר את דבריו בכל המקרים. יש להניח שבמשנתנו כמות הדם נשפכה לתוך הבית בהדרגה מבחוץ, או שיצאה מהמת בהדרגה, ובאף רגע נתון לא הייתה בבית רביעית דם שכן אז היה הבית טמא מיד. הבית טהור משום שרביעית הדם נבלעה בקרקע, וכפי שנראה להלן. <b>ניבלעה בכסות</b> – הדם קיים, אך לא בעין.<b> אם מתכבסת </b>[<b>ה</b>]<b>כסות ויוצא ממנה רביעית דם טמאה</b> – אם ניתן להוציא את רביעית הדם מהכסות נחשב הדם לקיים והבגד טמא טומאת אוהל, ואם לא – כאילו הדם הוא בכמות קטנה מדי. <b>ואם לאו טהורה שכל הבלוע שאינו יכול לצאת טהור</b> – \"כל הבלוע\" הוא הכלל, ולפיו נגזר המקרה הפרטי. כמו במשנה הקודמת הכלל מסכם ומסביר את ההלכה. במסכת כלים מנוסח הכלל בניסוח שונה: \"שסוף משקה לצאת\" (פ\"ט מ\"ד ומ\"ה). להלן נרחיב בכך.",
                    "בתוספתא מוצע הסבר כיצד נמדדת כמות הדם: \"רביעית דם שנבלעה בכסות, כיצד משערין אותה? מביא מים במדה ומכבסה בהן, ומביא מים אחרים ונותן לתוכה רביעית דם, אם היה מראן שוה הרי זו טמאה, אם לאו הרי זו טהורה\" (פ\"ד ה\"ה, עמ' 601). יש לבצע, אפוא, סדרת פעולות. האחת להשרות את הבגד במים על מנת להוציא את הדם מהבגד, וכתוצאה מכך נקבל בגד נקי (כמעט) ומים עם דם, כשכמות המים ידועה וכמות הדם אינה ידועה. בשלב שני יש לקחת כמות זהה של מים ולערבב בה רביעית דם ולראות אילו מים אדומים יותר. התהליך מורכב, והוא מחייב שהבודק ייטמא בוודאי בטומאת אב הטומאה (מרביעית הדם שבבגד המלוכלך). גם תהליך קבלת רביעית דם אינו כה פשוט ומחייב הקזת הדם מאדם או מחיה. דומה שהרבה יותר קל להחמיר ולהניח שהדם טמא. מעבר לכך, תהליך המדידה אינו מובטח ואינו מדויק, הרי חלק ממי הכביסה גם הוא נבלע בבגד<sup class=\"footnote-marker\">15</sup><i class=\"footnote\">שיטת מדידה דומה מצויה במשנת ערכין פ\"ה מ\"א; תוס', כלים בבא מציעא פ\"ו הי\"א, עמ' 585, ושתיהן מעידות שלא היו בידי חכמים טבלאות של משקלות לחלקי גוף אדם. </i>. פשוט יותר היה לשקול את הבגד המוכתם בדם ואת אותו בגד במצבו הנקי והיבש ולראות האם יש בו משקל נוסף של רביעית דם, או אולי לסחוט את הבגד המוכתם בדם ולראות כמה דם יוצא; אם יצאה רביעית הבגד ודאי טמא, ורק להערכת המעט שנבלע יש להשתמש בבדיקה הנוספת. דומה שחכמים אינם מבקשים תהליך פשוט, ואף לא הכרעה הלכתית טכנית קלה לביצוע, אלא תהליך מעין טקסי שבו הבירור עיקר.",
                    "במקורות מצינו גם דעה אחרת לגבי שאלה זו של מדידות כמותיות: \"...אמר ליה רבי יוסי אף אתה נתת שיעור לשיעוריך וכי מי מודיענו איזו גדולה איזו קטנה אלא הכל לפי דעתו של רואה\" (תוס', כלים בבא מציעא פ\"ו הי\"א, עמ' 585). רבי יוסי נאמן לשיטתו, וגם בדיני ערכין (פ\"ה מ\"א) הוא מתנגד למדידה כמותית מדויקת ומסתפק באומדנה. זו כנראה עמדתו העקרונית של רבי יוסי המזלזלת במדידה כמותית קפדנית. עמדה זו שונה מהמגמות הכלליות בספרות חכמים. למעשה היא חולקת על כל הצורך בקביעת שיעורים, צורך שהוא חידוש של פרושים. רבי יוסי מצטרף במידת מה לשיטתם של כתות קומראן שכל איסור הוא בכלשהו. לדעתנו רבי יוסי אינו מצדד בעמדה הכיתתית. הוא דורש שהאיסור יהיה ממשי, אבל מתנגד למדידה הכמותית המדוקדקת. עמדה כזאת היא להערכתנו קדומה משום שהיא יוצאת נגד זרם כללי בספרות חז\"ל.",
                    "הבבלי מסביר: \"אמר רב כהנא: מקולי רביעיות שנו כאן\" (נידה סב ע\"ב). ברביעית דם הקלו, והגישה שכל הנבלע אינו מטמא נתפסת בעיני האמורא כהקלה \"לא הלכתית\". ברם כפי שראינו אין אלו רק \"קולי רביעית\" אלא גם קולי תרווד רקב. דומה שעבור האמורא יש כאן פריצה מהסדר המשפטי האחיד, ואולם לגבי תנאים זה היה הבסיס ההלכתי התקין, שכן באמת הבלוע והרקב נעלמים בפועל והערבוב יוצר העלמה.",
                    "מעמדו של הבלוע נדון גם במקורות נוספים, תנאיים ואמוראיים. נפתח בתלמוד הבבלי המאוחר יחסית לעדויות האחרות. שם מצינו עמדות שונות בנושא: \"איתיביה רבי יוחנן לריש לקיש: רביעית דם שנבלע בבית – הבית טמא, ואמרי לה: הבית טהור\" (בבלי, נידה שם; בבא קמא קא ע\"ב). בהמשך הגמרא מנסה להסתייג מהעמדה זו ולתרץ שכל תנא (אמורא) מדבר במקרה אחר. דומה שלבבלי גרסה אחרת במשנה, או שמא לא הכיר את משנתנו אלא הלכה (ברייתא) דומה שבה המחלוקת.",
                    "למעשה המקורות מזכירים שלושה סוגי \"בלועין\" שהתלמודים<sup class=\"footnote-marker\">16</sup><i class=\"footnote\">כגון בבלי, חולין עא ע\"א-ע\"ב.</i> מערבים מעט בין השני והשלישי, אך אלו סוגים שונים. הראשון הוא כלי שנבלע בתוך כלי אחר, כגון צינור בתוך הכוש<sup class=\"footnote-marker\">17</sup><i class=\"footnote\">משנה, כלים פ\"ט מ\"ו. צינור הוא חוד הברזל של הפלך והוא נכנס לתוך גוף העץ של הכלי.</i>. השני הוא ה\"בלוע\" של משנתנו, שהוא דם שנספג, או שמן שנספג בגוף (להלן), והשלישי הוא אוכל שנבלע בגוף ועובר תהליכי עיכול. שני הסוגים האחרונים דומים אלא שאת השני אפשר להוציא לאחר זמן בלתי מוגבל, והשלישי עובר תהליכי עיכול ונעלם. השמן שנספג הוא מצב ביניים בין שני אלו, וטבעי שהדיון התלמודי מערב את העיסוק בהם. כמו כן: \"בלע כזית מן המת ונכנס לבית הבית טהור שכל הבלועין באדם ובהמה ובחיה ובעוף טהורין\" (תוס', מקוואות פ\"ז ה\"ח, עמ' 660), וכן: \"פרה ששתת מים טמאין... שכל הבלועין באדם ובבהמה בחיה ובעופות טהורין\" (תוס', שם ה\"ט); \"שלשה דברים מצילין באהל המת: הבלועין, וצמיד פתיל ואוהלין. יש בבלועין שאין בצמיד פתיל ואוהלין, יש בצמיד פתיל ואוהלין שאין בבלועין. הבלועין מצילין על הטהורין מלטמא ואין מצילין על הטמאין מלטמא, הבלועין אין מיטמאין במשא הזב וצמיד פתיל ואוהלין מיטמאין במשא הזב\" (תוס', כלים בבא קמא פ\"ו הי\"ב, עמ' 576), ובמשנה: \"תרנגול שבלע את השרץ... טהור, ואם מת טמא\" (כלים פ\"ח מ\"ה).",
                    "שאלת האוכל הבלוע תידון להלן בפירושנו לפי\"א מ\"ז.",
                    "אשר לנוזלים שנספגו: במסכת עדיות (משנה, פ\"ד מ\"ו; תוס', פ\"ב ה\"ב, עמ' 457) מדובר באדם שסך עצמו ונטמא וטבל, ומשתמע שם שבית שמאי ובית הלל נחלקים בנושא. את השמן עצמו אי אפשר להטביל, והשאלה היא האם השמן נחשב כבר כחלק מגוף האדם. כל התנאים מסכימים כנראה ששמן בלוע הוא כגוף האדם, והמחלוקת היא בשמן הניכר על גופו של הטובל. הירושלמי מקשר כנראה בין דין זה של שמן לדין בלוע במשנתנו, ואף מציע להחליף את שמות החולקים (ירו', ברכות פ\"ח ה\"ג, יב ע\"ב). להערכתנו במשנת עדיות בלוע הוא כמה שאיננו, והמחלוקת היא רק במה שעדיין איננו בלוע לגמרי.",
                    "אם כן אין מחלוקת שבלוע טהור, והמחלוקת היא על בלוע שעדיין ניכר. במשנתנו כלל נוסף בדבר בלוע שיכול לצאת, ומצב זה קרוב לבלוע שעדיין ניכר. משנתנו דומה, אפוא, למחלוקת בעדיות ואפשר שהיא כבית שמאי<sup class=\"footnote-marker\">18</sup><i class=\"footnote\">ראו ספראי, הכרעה כבית הלל.</i>, והירושלמי מתקן את שמות החולקים במשנת עדיות, אולי בהשפעת הכלל שסתם המשנה היא כבית הלל."
                ],
                [
                    "<b>נשפך באוויר</b> – הנוזל הטמא נשפך מהאוויר מחוץ לבית ולכיוון הבית<sup class=\"footnote-marker\">19</sup><i class=\"footnote\">כך גם רוב המפרשים.</i>, כגון דם מהמת, או כל נוזל אחר.<b> אם היה מקומו קטפרס</b> – קטפרס היא מילה יוונית, καταφερής, שמשמעה מדרון (\"קטה\" משמעו כלפי מטה), <b>והאהיל על מקצתו טהור</b> – אמנם סוף הטומאה להתכנס תחת האוהל, ואזי אולי תהיה גם בכמות מספקת, אבל כרגע נמצאת תחת האוהל טומאה בכמות שאינה מספקת. המשנה מבליעה מספר תנאים – שכמות הנוזל איננה רבה, ושתחת האוהל כמות קטנה מכשיעור. גם הלכה זו מניחה שחלק מהדם ייבלע. כל ההנחות הללו אינן במשנה במפורש, על כן איננו יודעים האם כוונת המשנה לכמות מדויקת של רביעית בדווקא, משום שבסופו של דבר כאשר כל הכמות תתכנס תחת האוהל תהיה כבר קטנה מרביעית, ולכן טהורה, או שמא המדובר בכמות גדולה בהרבה מרביעית, וכאשר תתכנס תחת האוהל תהיה בה רביעית, אבל היא טהורה, כי ראשון ראשון בטל, וכל כמות המצטרפת קטנה כשלעצמה מרביעית ולכן בטלה. המדרון עצמו אינו נחשב חיבור לטומאה, כלומר שאם האהיל על קצתו אינו מטמא את החלק שאיננו תחת האוהל. כך קובעת במפורש משנת טהרות (פ\"ח מ\"ח ומ\"ט).",
                    "במשנה הראשונה דנו בדין המטמאים שנחלקו ונכנסו לבית. רביעית דם זו נחלקה משום שהמדרון איננו חיבור ורק חלקה נכנס לבית, ובמקרה זה גם חכמים המטמאים יודו שטהור, שהרי לא כל חלקי המטמא מצויים תחת האוהל. אבל רבי יוסי שקבע שאבר מהחי שנחלק תמיד מטמא אולי יטמא גם כאן.",
                    "הבבלי מצטט ברייתא: \"מדתניא, נשפך על הרצפה והיה מקומה קטפרס, איהל על מקצתו – טהור, איהל על כולו – טמא\" (מעילה יז ע\"א)<sup class=\"footnote-marker\">20</sup><i class=\"footnote\">גם במקרה זה הבבלי מעדיף להביא ברייתא מאשר משנה מסדר טהרות (משנתנו או משנת טהרות שהבאנו). </i>. אם כן נראה שאם מתחת לאוהל כמות מספקת האוהל מטמא, וכנראה אצלנו האוהל טהור, כיוון שחלק מהדם אינו מצוי מתחת לאוהל.",
                    "דין המדרון עצמו אינו כה פשוט. הבבלי מביא שהוא חיבור לעניין טומאת עבודה זרה (עבודה זרה עב ע\"א). אין נימוק הגיוני לאבחנה זו, והיא מעידה על פסיקה לכל מקרה לחוד. ואכן, גם התוספתא מספרת: \"רבי יוסי אומר זקנים הראשונים אומרים מקטפרס ולפנים הבית טמא מקטפרס ולחוץ הבית טהור חזרו לומר קטפרס בין מבפנים בין מבחוץ הבית טהור\" (פ\"ד ה\"ו, עמ' 601). אם כן לדעת זקנים ראשונים הקטפרס אמנם איננו חיבור, אבל אין כאן ביטול, וברגע שתתאסף כמות מספקת כדי טומאה (רביעית) מתחת לגג (אוהל) הבית ייטמא. אבל זקנים אחרונים הציגו הלכה פשוטה יותר, ומחמירה יותר, ותמיד טמא.",
                    "<b>היה אשבורן</b> – אשבורן היא שלולית, מעין גומה<sup class=\"footnote-marker\">21</sup><i class=\"footnote\">ערוך השלם כ\"א, עמ' שח; רמב\"ם על אתר; פירוש הגאונים לטהרות, עמ' 83. כן משמעות האשבורן בספרא, שמיני פרשה ט ה\"ג, נה ע\"ד.</i> שטוחה שבה הדם נאסף ואינו זורם עוד. <b>או שקרש</b> – גם בקטפרס או בשטח מישורי הדם נקרש, וממילא הוא עתה חיבור. <b>טמא</b> – לפי ההקשר הוא טמא גם אם האהיל על קצתו, משום שהאשבורן מהווה חיבור (משנה, טהרות פ\"ח מ\"ט). זאת בניגוד למקרה שבמשנה א שבו האהיל על חצי זית, אבל חצי הזית השני אינו מחובר. כזכור גם במשנה א לדעת רבי מאיר חכמים מטמאים, אבל רבי דוסא מטהר. במקרה שלנו לדעת הכול טמא, שכן האשבורן או הקרישה של הדם (או של מים טמאים) מהווים חיבור לכל דבר (משנה, טהרות שם; בבלי, עבודה זרה עב ע\"א). מכל מקום, האשבורן עומד בניגוד למדרון (קטפרס) ולמים זוחלים: \"מעיין שהוא מושך כנדל וריבה עליו והרחיבו מטהר באשבורן, ואין מטהרין בזוחלין\" (תוס', מקוואות פ\"ד ה\"ט, עמ' 656).",
                    "<b>נישפך על האסקופה</b> – אסקופה היא סף הדלת. בדרך כלל הייתה זו אבן גדולה מוגבהת מפני השטח ששימשה מדרגת כניסה לבית, (איור 12)<b> והיא קטפרס בין מבפנים בין מבחוץ</b> – אבן האסקופה אינה מקבילה לקרקע אלא משופעת. לפי ההקשר היא משופעת לפנים הבית, ומה ששופכים על האסקופה מטפטף או זורם לפנים הבית.<b> </b>[<b>ו</b>]<b>הבית מאהיל עליו</b> – משום שהשיפוע הוא לפנים הבית, כמו שהסברנו.<b> טהור</b> – כמו ששנינו לעיל שהקטפרס איננו חיבור, וכל טיפת דם שנכנסה לבית מטהרת שכן אין בה כמות מספקת. <b>היה אשבורן או שקרש טמא</b> – כמו שהסברנו לעיל. המשפט האחרון זהה לקודמו, למעשה הוא מעין \"כיצד\" או דוגמה פרטית לניסוח מעט כללי יותר של הרישא. כבר במבוא הכללי לפירוש המשניות עמדנו על כך שהמשנה מתנסחת לעתים במקרים פרטיים ולעתים בניסוחים כוללניים יותר, ולעתים בכללים מופשטים. משנת טהרות היא ניסוח מופשט: \"הנצוק והקטפרס ומשקה טופח אינן חבור, לא לטומאה ולא לטהרה, והאשבורן חבור לטומאה ולטהרה\" (טהרות פ\"ח מ\"ט). הרישא שבמשנתנו היא פרט כוללני, והסיפא מקרה פרטי לחלוטין. להערכתנו עיצוב ההלכה החל בפרט והגיע לשכלולו בניסוח הכלל המופשט והמשפטי, אך במקרה הפרטי שלפנינו אי אפשר כמובן לקבוע את שלביו הכרונולוגיים של עיצוב ההלכה.",
                    "<b>כל שבמת טמא חוץ מן השינים והשיער והציפורן</b> – בזמן שנתלשו מהמת,<b> ובשעת חיבורן</b> – כשהן חלק מהגווייה,<b> הכל טמא</b> – שלושת אלו רגילים לנשור ולהיקצץ, וסביר שגם אין הם נחשבים לאבר מן החי אם נקצצו או נשרו מאדם חי.",
                    "<b>איור 12א. </b>אסקופה. תחתונה, סף הבית התחתון. צילמה י' כהן בקריית ספר.",
                    "<b>איור 12ב.  </b>סף תחתון, בקרית ספר צילמה י' כהן-ספראי."
                ],
                [
                    "<b>כיצד</b> – זו משנת \"כיצד\" המסבירה ומדגימה את הכלל שבמשנה הקודמת; סגנון זה רגיל בתוספתא ולפיכך ניתן להגדיר את המשנה כ\"משנה-תוספתאית\".<b> המת מבחוץ ושערו בפנים הבית טמא</b> – השער הוא חלק מהמת (חיבור למת) והדבר דומה למצב שבו האהיל על קצתו, והבית טמא. <b>עצם שיש עליו כזית בשר והיכניס מקצתו לפנים </b>[<b>ו</b>]<b>הבית מאהיל עליו טמא</b> – הבית מאהיל על מקצת טומאה, וטמא משום שיש כאן חיבור וכאילו האוהל הוא על כל הטומאה. מניסוח המשנה משמע שהעצם עצמה אינה נתפסת כטמאה, אלא בגלל זית הבשר שעליה. אין זו, אפוא, דעתו של שמאי הזקן שעצם מטמאת באוהל בכלשהו (לעיל פ\"ב מ\"א).",
                    "<b>שני עצמות ועליהן כשני חציי זיתים </b>[<b>ו</b>]<b>הכניס מקצתן לפנים </b>[<b>ו</b>]<b>הבית מאהיל עליהם טמא</b> – הלכה זו נשנית ברצף עם ההלכות הקודמות, אך היא מבטאת גישה שונה לטומאת העצם. ברור שהמשנה סבורה שהעצם עצמה אינה מטמאת כמקודם, אך היא גם סבורה ששני חצאי הזיתים מצטרפים. גולדברג מפרש שמשנתנו כחכמים במשנה א, שכל המטמאים שנחלקו טמאים. משנתנו אף מרחיקה לכת יותר מרבי יוסי וקובעת שכל גוש טמא שנחלק מטמא בכלשהו. כאן המשנה קובעת שהאוהל מהווה חיבור של שני חצאי זיתים נפרדים, אף שלא היו מחוברים בעבר לגוש אחד, ולא זו בלבד אלא שטמא אף על פי שהבית מאהיל רק על חלק מכל אחד משני החצאים. שתי החומרות מצטרפות, אפוא: גם אהילה חלקית וגם צירוף שני חצאים.",
                    "ואכן, בתוספתא מופיעה דעה חולקת: \"שני עצמות ועליהם כשני חצאי זיתים, והכניס ראשיהן לפנים. יהודה בן נקוסה אמר משם רבי יעקב, אפילו שניהם תחובין בידי שמים הבית טהור, שאין שני עצמות מצטרפין לכשני חצאי זיתים\" (פ\"ד ה\"ח, עמ' 601). זמנו של רבי יהודה אינו מוברר, אבל רבי יעקב הוא רבו של רבי מאיר, מזקני דור אושא. זו, אפוא, העמדה \"הרגילה\" שצירוף אינו מטמא, ואפילו \"חיבור בידי שמים\" אינו חיבור אלא אם כן הם ממש גוש אחד, או שהיה גוש אחד שנחלק.",
                    "<b>היו תחובין בידי אדם טהור שאין חיבורי אדם חיבור</b> – הלכה זו מוסכמת כמעט על הכול, והתוספתא המקבילה כבר צוטטה לעיל לעניין אחר: \"חלב המת שהיה שלם וחיתכו, טמא. היה מפורד וחתכו, טהור, שאין חיבורי אדם חיבור. אתרוג שנפרץ ותחבו בכוש או בקיסם אינו חבור, שאין חיבורי אדם חיבור\" (תוס', פ\"ד ה\"ג, עמ' 600). המינוח \"תחובין\" לקוח מתוספתא זו, והכוונה לצירוף על ידי עץ או חפץ חד, מעין שפוד, שבו תקועים שני חצאי הזיתים. להלן נצטט עוד עמדות בכיוון זה. עם זאת, בהקשר של משנתנו משפט זה תלוש. הרי המשפט הקודם אמר ששני חצאים שאינם מחוברים מצטרפים, ובלבד שחלק מהם יהיה תחת אוהל אחד, אם כן אין כלל צורך בחיבור. בדוחק ניתן לומר שכוונת המשנה לרבות מקרה שחצי הזית השני איננו תחת האוהל, אבל מחובר לחצי הזית שתחת האוהל בחיבור מעשה ידי אדם. נוח יותר לראות במשנתנו המשך של המשפט שציטטנו מהתוספתא, שתי עצמות או שני חצאי זיתים אינם מצטרפים, ואפילו היו מחוברים בידי אדם, שאין חיבורי אדם חיבור. המשנה והתוספתא כאילו שלובים, ואין להבין את המבנה הספרותי של המשנה ללא התוספתא. כפי שראינו לעיל (משנה א), משנת חולין פ\"ט חולקת על הכלל וסבורה שחיבורי אדם חיבור.",
                    "בתוספתא שנינו ברייתא נוספת: \"1. המת בחוץ ושערו מבפנים, אף על פי שאין באוהל אלא כל שהוא, הבית והמאהיל עליו טמא. 2. העצם שיש עליו כשני חצאי זיתים, אחד תחוב בידי אדם ואחד תחוב בידי שמים, 2א. הכניס את התחוב בידי אדם לפנים הבית, טהור, מפני שאין חבירו מצטרף עמו. 2ב. הכניס את התחוב בידי שמים לפנים הבית, טמא, שהרי חברו מצטרף עמו\" (פ\"ד ה\"ז, עמ' 601). ההלכה הראשונה היא חזרה על המשנה הקובעת שהשער חיבור לגוף המת, וההלכה השנייה (2א) יוצאת מההנחה ששני חצאי זיתים אינם מצטרפים אלא אם כן הם מחוברים בידי שמים.",
                    "אם כן, שלוש דעות לפנינו:",
                    "א. שני חצאי זיתים תחת אוהל אחד מצטרפים תמיד (משנה).",
                    "ב. שני חצאי זיתים אינם מצטרפים אפילו מחוברים חיבור מאולתר (\"תחובין\") בידי שמים (תוס', ה\"ח).",
                    "ג. שני חצאי זיתים ה\"תחובין\" בידי אדם אינם מצטרפים, \"תחובין\" ביד הטבע (\"בידי שמים\") מצטרפים (תוספתא ה\"ז).",
                    "המשנה הקובעת שחיבורי אדם אינם חיבור מתייחסת לשאלות אלו ומסתפקת בהגדרה ההלכתית הכללית \"שאין חבורי אדם חבור\", אבל כפי שראינו משפט זה אינו פותר את כל הבעיות אלא רק מהווה תשתית לתחילת הדיון.",
                    "בתוספתא מצויה עוד הלכה שאינה קשורה ישירות למשנה: \"איבד כזית מן המת בתוך הבית ובקשו ולא מצאו, הבית טהור, לכשימצא הבית מטמא למפרע\" (פ\"ד ה\"ח, עמ' 601; טהרות פ\"ג ה\"ה, עמ' 663)."
                ],
                [
                    "משנתנו נמנית עם משניות ה\"כיצד\" (משנה-תוספתאית) הבאות להסביר מונח הלכתי קדום. בדרך כלל מונח כזה נזכר במשנה הקודמת, ברם במקרה זה המונח \"דם תבוסה\" נזכר רק לעיל בפרק ב משנה ב. קשה להבין מה ראה העורך להיזקק עתה להסבר מונח זה. דומה שמשנתנו הובאה לכאן לא בגלל הדיון בדם תבוסה אלא בגלל ההמשך המדבר על חלוקה של רביעית דם, והעורך מצא את הדין המעניין אותו בקובץ ערוך קדום שהחל בפרשנות למונח \"דם תבוסה\". אשר למונח עצמו, \"דם תבוסה\" שייך לקבוצת מונחים שראשיתם כמונח רֵאלי למצב מסוים, והמשכם כמונח הלכתי. מכלל העדויות דלהלן עולה שהכוונה לדם הזורם מאדם לאחר מותו, וליתר דיוק דם שנמצא מתחת לאיש מת. \"דם תבוסה\" כמונח הלכתי הוא הדם מתחת למת כשהוא מטמא. הדיון הוא מתי דם תבוסה הוא \"דם תבוסה\" במובנו ההלכתי, כלומר מתי הוא מטמא.",
                    "מקורו של המונח כנראה בפסוק ביחזקאל \"ואראך מתבוססת בדמיך\" (טז ו), המת מתפלש בדם. הפסוק אינו מדבר במפורש על מת, אבל כנראה כך הבינו את הפסוק. רוב הפרשנים לא עסקו בשאלה של מקור המונח, רק בערוך השלם הועלתה סדרת הצעות ואף הוצע שהמילה במקורה לטינית, tabes, שמשמעה ערבוב או עיסה<sup class=\"footnote-marker\">22</sup><i class=\"footnote\">ערוך השלם, כרך ח, עמ' 199-198. </i>. להבנת משנתנו חשוב להדגיש שלכל הדעות דם היוצא מהחי אינו מטמא, ורק דם ממת מטמא. המחלוקת היא על כמות הדם ועל תערובת של דמים שונים. כן שנינו בתוספתא: \"כשתמצא לומר שלש רביעיות הן כיצד לקה מכת מות ומפרפר, ויצא הימנו רביעית דם ועקרוהו בחזקת שהוא חי, והוליכוהו למקום אחר ויצא הימנה רביעית דם, ראשונה דם חיים ושנייה דם המיתה ושלישית דם תבוסה. ומה בין דם המיתה לדם תבוסה, אלא שדם המיתה הנזיר מגלח עליו וחייבין עליו על טומאת מקדש וקדשיו, ודם התבוסה אין הנזיר מגלח עליו ואין חייבין עליו על טומאת מקדש וקדשיו\" (פ\"ד הי\"ב, עמ' 601). דם תבוסה מטמא אפוא, אבל בדרגה חמורה פחות מדם רגיל. הבבלי מגדיר זאת כטומאה מדרבנן (בבא קמא קא ע\"ב; נידה סב ע\"ב). להגדרה זו של הבבלי ראו דיוננו במבוא, ובפירושנו לנזיר פ\"ז מ\"ג.",
                    "<b>ואיזהו דם תבוסה</b> – אם משנתנו מוסבת על ההלכה בפרק ב משנה ב לעיל, הרי שהכוונה ל\"דם תבוסה\" שעליו נאמר שרביעית ממנו מטמאת טומאת אוהל.<b> מת שיצא ממנו שמינית בחייו ושמינית במותו דברי רבי עקיבה</b> – זוהי \"רביעית\" דם תבוסה שמטמאת. דם היוצא מהחי אינו מטמא ודם היוצא מהמת מטמא, אבל לדעת רבי עקיבא עירוב של שניהם מטמא. רבי עקיבא הוא זה שסבור שאין צורך בכמויות גדולות כדי לטמא; הוא הסבור שעצם כלשהי מטמאת בטומאת אוהל, והוא גם האומר שלפחות במקרה של קטן די בדם כלשהו. בדיוננו לעיל במשנה זו (פ\"ב מ\"ב) ראינו כי יש מחלוקת בהבנת דברי רבי עקיבא. יש המצמצמים את דעתו לקטן בלבד, שגם פחות מרביעית דם היא מבחינתו אבדן דם של איבוד נפש, ברם בחלק מהעדויות מתפרש שלדעת רבי עקיבא גם בגדול, גם פחות מרביעית דם מטמאת. במשנתנו משתמע שהוא דורש רביעית דם, אבל גם אם חלק ממנה הוא דם שיצא מאדם חי הצירוף מטמא, וזו עמדת ביניים בין שתי הפרשנויות שהצענו לעיל. חשוב לומר שלרבי עקיבא עמדה מחמירה מאוד בנושא הכמויות. לדעתו עצמות ורביעית מטמאים בכלשהו, אבל במקורות גם מסורות, או פרשנויות, מסייגות שרבי עקיבא חזר בו באופן מלא או באופן חלקי. ניכר שהתנאים מתקשים לקבל את החמרתו של רבי עקיבא ומנסים לצמצם את החידוש שבדרכו<sup class=\"footnote-marker\">23</sup><i class=\"footnote\">ראו לעיל פ\"ב מ\"א ומ\"ב. </i>. מכל מקום, במשנתנו גם רבי עקיבא דורש שהדם יהיה רביעית, אך אינו תובע שכל הרביעית תהיה דם טמא.",
                    "<b>רבי ישמעאל אומר רביעית בחייו</b> – רביעית דם יצאה מהמת בעודו חי, ואינה מטמאת,<b> ורביעית במותו</b> – והיא מטמאת כרגיל.<b> ניטל מזה ומזה רביעית</b> – שני הדמים התערבו ונלקחה רביעית מהתערובת. בדם שנשאר חלק טמא וחלק טהור, ולדעת רבי ישמעאל הרביעית טמאה משום שתערובת כזאת טמאה.<b> רבי אליעזר בן – </b>וכן<b> </b>בעדי נוסח רבים<sup class=\"footnote-marker\">24</sup><i class=\"footnote\">ב, ג, י, כ, מפ, מרא, פא, פד, ת.</i>. ב- <b>דנ</b>: בר, בדפוס: בר', <b>יהודה אומר</b> – אנו מכירים שלושה חכמים: רבי אלעזר בן יהודה איש אבלים, בן דורם של חכמי אושא; רבי אלעזר בן יהודה איש ברתותא, תלמידו של רבי יהושע (משנה, טבול יום פ\"ג מ\"ד-מ\"ח) שרבן שמעון בן גמליאל מסר בשמו, כמו גם חכמים אחרים מדור אושא<sup class=\"footnote-marker\">25</sup><i class=\"footnote\">ראו אפשטיין, מבוא, עמ' 1198, וראו משנת ערלה פ\"א מ\"ד. שם בדפוס מוסר רבן גמליאל בשמו, אך יש לגרוס \"רבן שמעון בן גמליאל\".</i>, והוא מיוחס במשנה ובברייתות למקום ששמו ברתותא. ייתכן שזו ברתותא שליד עזה, כפי שמצוין במפת מידבא<sup class=\"footnote-marker\">26</sup><i class=\"footnote\">טבתה או מגדל תותה מתוארים כאתר מדרום לנהר עזה. הירונימוס, חיי הילריון, ב, 30; סוזומנוס, היסטוריה כנסייתית, ג, 14; ג 21; פטרוס האיברי, 101, ועוד. האתר מצוי על גדות הנחל מדרום לנחל בשור, מול מקום היישוב \"נצרים\" שחרב בימינו.</i>; השלישי הוא רבי אלעזר בן או ברבי יהודה, ולכאורה אפשר שהוא בנו של רבי יהודה מדור אושא. על חכם שלישי זה שנינו מעשה:<b> </b>\"מעשה שבא רבינו מלדיקיא, ונכנס רבי יוסי ברבי יהודה ורבי אלעזר בן יהודה וישבו לפניו אמר להם קרבו לכם, אני צריך להחזיק לכם טובה שתקיימו את התורה אחרי. אף אתם צריכים שתחזיקו טובה לבניכם שיקיימו את התורה אחריכם\" (ספרי דברים, שלה, עמ' 385). הפנייה אל החכמים היא פנייה של מורה לבניו או גם לתלמידיו, שאם אינם בניו הם בני חבריו. אם כן אי אפשר להוכיח מהפנייה \"בניכם\" ששניהם הם בניו הביולוגיים, וסביר יותר שרבי יוסי הוא בנו של רבי יהודה הידוע ורבי אלעזר הוא בנו של יהודה אחר, בן לאחד משכבת החכמים, אך כנראה אינו אחיו של רבי יוסי. עם זאת הוא בן גילו וקרוב אליו במעמד. כפי שנראה בהמשך, טיעון זה הוא מרכיב חשוב בפירושנו.",
                    "חילוף הנוסח בן יהודה, בר יהודה או בר' (ברבי) יהודה הוא חסר הכרעה, שכן אלו שגיאות מעתיק נפוצות. מכל מקום, לנוסח ברבי (בר') יהודה אין תמיכה בעדי נוסח טובים למשנתנו.",
                    "<b>זה וזה כמים</b> – שני אלא אינם מטמאים משום שאין בהם רביעית דם טמא.",
                    "<b>ואיזהו דם תבוסה</b> – לא ברור האם זה המשך דברי רבי אלעזר בן יהודה או משפט העומד בפני עצמו. מכל מקום, במקבילות הוא מופיע בשמו של רבי אלעזר בן יהודה, ולפיכך אין מקום לפקפק שכל זה מדבריו. רבי אלעזר נותן הסבר אחר מתי דם תבוסה טמא. <b>צלוב שדמו שותת ונמצא תחתיו רביעית דם טמא</b> – במשפט זה התחבטו הפרשנים ארוכות, בעיקר בגלל המקבילות השונות (תוספתא, ספרי זוטא והבבלי). אנו נציע את הפירוש הפשוט הנראה בעינינו, ולאחר מכן נעמוד על דרכם של הפרשנים. הצלוב הועמד על עץ בגובה רב וחובר לעץ בשלושה מסמרים גדולים, בשתי כפות הידיים ומסמר תחתון שחיבר את שתי הרגליים<sup class=\"footnote-marker\">27</sup><i class=\"footnote\">באמנות הנוצרית צוירו צלבים רבים ועליהם הצלוב הידוע. בתאולוגיה הנוצרית מתנהל ויכוח גדול האם השתמשו בשלושה מסמרים או בארבעה, אך לאחרונה התגלתה גופה של צלוב (האס, הצלוב) וברור שהוא נצלב בשלושה מסמרים בלבד. ברור שבעיני הרומאים לא הייתה למספר המסמרים אותה חשיבות תאולוגית שהוענקה לה מאוחר יותר בספרות הנוצרית.</i>. (איור 13) הצלוב גסס על העץ שעות ארוכות ולבסוף מת מאיבוד דם והתייבשות. להבנת הרקע ההלכתי נדרשת הבנה של הצד הרפואי. הדם זורם בגוף האדם בעורקים מהלב לאברים, ומוחזר ללב על ידי מערכת הוורידים. אם נעשָה חור בעורק (פצע) ישתות הדם בכמות גדולה. כאשר כמות הדם בגוף האדם תרד ירד לחץ הדם, הלב ייחלש והזרימה תיפסק בהדרגה. עם המוות תיעצר הזרימה לחלוטין משום שהלב יפסיק להזרים את הדם. פצע בווריד יגרום לשטף דם חלש יותר, והוא אינו תלוי בפעולת הלב. בדם יש חומרי קרישה המסייעים לעצירת הזרימה, ולאחר המוות אין הם פועלים. לאחר המוות הדם זורם רק מכוח הכבידה. כלומר, ממת השוכב במאוזן לא יזרום דם רב, לכל היותר מעט דם אם הפצע מצוי בתחתית הגוף. אם האדם עומד או מורם (צלוב), ונוצר פצע פתוח ברגלו, ימשיך הדם לשתות בכמויות גדולות. על כן אם נמצאה שלולית דם מתחת לצלוב הדם טמא, משום שיש להניח שלפחות רביעית ממנו זרמה לאחר המוות.",
                    "הצליבה הייתה דרך ההוצאה להורג המקובלת בעולם הרומי. בירושלים נמצאה גוויתו של אדם כזה שנצלב<sup class=\"footnote-marker\">28</sup><i class=\"footnote\">האס, הצלוב</i>.",
                    "<b>אבל מת שדמו מנטף ונימצא תחתיו רביעית דם טהור</b> – ה\"מת\" אינו צלוב אלא מת רגיל, וכמות הדם היוצאת מפצעיו קטנה יותר; כאמור יש להניח שהמוות גורם לעצירת הזרימה של הדם, הלב אינו מזרים דם בעורקים והדם בווריד הפתוח נקרש, לפיכך יש להניח שהדם יצא בעודו חי ואינו מטמא. <b>רבי יהודה אומר לא כי</b> – רבי יהודה אינו מגיב על המשפט הקודם. את המשפט הקודם אמר חכם שחי אחרי ימיו, בן גילו של בנו. הוא אמנם קרוב במינוחים שהוא משתמש בהם לרבי אלעזר בן יהודה, אך מגיב ישירות על דברי רבי עקיבא ורבי ישמעאל (או אחד מהם), <b>אלא שותת טהור</b> – המדובר בהרוג סתם המונח במיתתו. אם למרגלותיו דם רב ודאי יצא הדם לפני מותו ולכן טהור,<b> והמנטף טמא</b> – אם רואים דם מנטף מההרוג, כלומר מטפטף לאחר מותו, הרי שזה דם טמא ומטמא. יש להניח שדם זה הוא כרביעית, והפרשנות שלנו היא שהמדובר בטפטוף שלאחר המוות. השותת הוא בוודאי מקרה שבו איננו יודעים מתי זרם הדם. אם הוא שותת בוודאות לאחר המוות – ודאי שהוא טמא, וכי למה יהיה טהור? גם במקרה של המנטף איננו יודעים מתי טפטף הדם, אבל ההנחה היא שלאחר המוות סביר שיהיה טפטוף מועט אך לא זרימה מרובה.",
                    "לפי פרשנות זאת רבי יהודה מכיר בכך שרק רביעית דם מטמאת, אחרת לא היה מתנגד לדברי רבי עקיבא או לדברי רבי ישמעאל. עם זאת אין הוא מכיר בבעיה של ערבוב דם טהור ודם טמא, או שלפחות איננו מתייחס אליה. שאלה זו עלתה לעיל. רבי שמעון קבע שאם התערב ברקב עפר אין הרקב טמא (לעיל פ\"ב מ\"ב). במשנה אחרת חזר רבי שמעון על עמדתו (פ\"ג מ\"ב).",
                    "עמדתו של רבי יהודה קשורה לדעתו בברייתא אחרת<sup class=\"footnote-marker\">29</sup><i class=\"footnote\">ראו לעיל מ\"ג, גם שם הציעה משנת טהרות ניסוח עקרוני ומופשט של המקרה שבמשנה.</i> העוסקת בשאלות דומות בניסוח והיבט עקרוני: \"דם טמא שנתערב בדם טהור אין דם מבטל דם, דברי רבי יהודה, וחכמים אומרים רואין אותו כאלו יין במים, אם בטל מראיו טהור ואם לאו טמא\" (תוס', טהרות פ\"ה ה\"א, עמ' 664). במקרה שלנו התערב דם טהור (דם מפציעה של אדם חי) עם דם טמא. לדעת חכמים הדם הטמא מתבטל ברוב מסוים שאיננו מוגדר דיו. בעירוב יין ומים ניתן להגדירו על פי המראה, אבל בעירוב דמים אין למראה כל משמעות. להלן נברר את דברי חכמים. בשלב זה נסתפק בכך שלדעת רבי יהודה יש לחשוש לכך שרביעית מהדם טפטפה לאחר המיתה, והיא איננה בטלה ומטמאת. לדעת רבי אלעזר בן יהודה רק בצלוב שמתחתיו כמויות דם גדולות יש לחשוש לכמות דם משמעותית (רביעית) לאחר מיתה, אבל אם הכמות קטנה (דמו מנטף) הרי הרוב נטף ממנו בחייו, ומה שנטף לאחר מותו או שהוא בכמות קטנה מרביעית או שהוא בטל ברוב כדעת חכמים. אפשר גם שכל טיפה שנפלה בטלה מיד ברוב והפכה לדם טהור.",
                    "אם כן, את המחלוקת בין רבי אלעזר בן יהודה לרבי יהודה הסברנו או כמחלוקת על הערכת המציאות (ממתי הדם זורם), ובמקרים שונים במקצת (צלוב לעומת הרוג), ואולי למחלוקת זו יש לצרף גם את המחלוקת על ביטול דם טמא ברוב, שלרבי יהודה אין דם מבטל דם. בהמשך נברר את משמעותו המדויקת של הכלל \"אין דם מבטל דם\", אבל תחילה יש לברר את מקבילות המשנה, ונפתח בתוספתא. לתוספתא ולבבלי מסורות שונות על נוסח הברייתא, ונציגן זו מול זו:",
                    "ההלכה הראשונה זהה למשנתנו, אלא שההסבר מהו דם תבוסה מיוחס במפורש לרבי אלעזר בן יהודה, אף על פי שאת המשנה אפשר היה לפרש גם שאלו דבריו של חכם אחר, אנונימי. החידוש הוא בכך שהברייתא מבינה שרבי אלעזר בן יהודה אומר את דבריו אף שיש כאן ספק, וכמו שהסברנו (ספק מתי הדם זרם). הברייתא מציעה שלוש אפשרויות בשאלה מתי זרם הדם (בחייו, ואז טהור, במותו, ואז טמא, בחייו ובמותו, ואז הדין מסופק). חכמים רואים בכך ספק רגיל, ולכן פוסקים שספק טהרות ברשות היחיד טמא וברשות הרבים טהור. \"דם תבוסה\" המטמא באוהל איננו מקרה של ספק. הכלל של חכמים הוא כלל ידוע אשר נדון בו במסכת טהרות (פ\"ד מ\"ד); למרות הניסוח הכללי במשנה שם ובתוספתא שהבאנו לא תמיד השתמשו בו חכמים. כך, למשל, אם הטומאה באמצע הכותל או המגדל סתם המשנה פוסק שיש להחמיר, וגם החולקים אינם נוקטים בכלל זה של ספק ברשות היחיד להקל וברשות הרבים להחמיר<sup class=\"footnote-marker\">30</sup><i class=\"footnote\">להלן פ\"ד מ\"א; פ\"ו מ\"ג. למונחים \"רשות היחיד\" ו\"רשות הרבים\" לעניין טהרות ראו בפירושנו לטהרות פ\"ד מ\"ד.</i>.",
                    "לכאורה הסברם של חכמים (מס' 3) עדיין נאחז בבעיה של הספק (מתי זרם הדם), אבל להלכה ברור שהדם טמא. אין בדברים הסבר לא בשאלה מדוע הדם טמא ולא בשאלה מדוע אין מפעילים כאן את ההלכה של \"ספקו ברשות היחיד טמא ברשות הרבים טהור\" (2). נראה, אפוא, שהמשפט השלישי איננו המשך דברי חכמים אלא זו ברייתא מקבילה השונה מההסבר הראשון בכך שאין ספק שלאחר מותו עדיין זורם דם מפצעיו; במקרה כזה עלינו להניח שלפחות רביעית ממנו היא דם טמא. זאת בניגוד לדעה הראשונה שבה אחד מצדדי הספק הוא שכל הדם זרם לפני מותו. כלומר עדיין יש כאן ספק, אך לא באותה עצמה כמו בהסבר הראשון. ההסבר הרביעי, המיוחס לרבי יהודה, זהה למעשה להסבר השלישי, אלא שהוא מנוסח בצורה הלכתית, \"טיפה של מיתה מעורבת\", כלומר טיפה של דם שיצאה לאחר המיתה, וזאת לפי שיטת רבי יהודה שאין דם מבטל דם כמו שמסביר הבבלי. הבבלי מעמיד את דברי רבי יהודה שדי בטיפה אחת כדי לטמא. כאמור זו אכן דעתו של רבי עקיבא, רבו של רבי יהודה, וסביר לפרש את דברי התלמיד כדברי רבו. בפירושנו לא יכולנו לקבל הסבר זה, משום שרבי יהודה אומר במפורש שיש צורך ברביעית ואינו מקבל את הסברו של רבי עקיבא שדי ברביעית מעורבת. ואכן בתוספתא ובבבלי לא נאמר שהסברו של רבי עקיבא אינו מקובל, ולא נאמר שיש צורך ברביעית דם טמא. אם כן, ההבדל בין דעת רבי יהודה לדעה השלישית הוא שלפי הדעה השלישית (האנונימית) יש כאן ספק, אך קרוב לוודאי שרוב הדם הוא מלאחר המיתה, ואילו לפי רבי יהודה טיפת דם אחת קובעת<sup class=\"footnote-marker\">31</sup><i class=\"footnote\">הפרשנים המסורתיים התקשו לקבל פרשנות שדם כלשהו מטמא ולכן נדרשו להמציא מושג חדש, דם הזב ברגע המוות וגורם לו, ודם כזה מטמא בכלשהו (ראו רע\"ב, רמב\"ם ואחרים). איננו נזקקים להסבר זה, ודומה שעדיף להסביר את דברי רבי יהודה על רקע דעת מיעוט ידועה מאשר ליצור מונח הלכתי חדש שהוא למעשה בלתי מדיד.</i>. המשפט החמישי חוזר לעמדת חכמים (משפט 3). לדעתם דם מבטל דם, ולכן הרוב קובע. אפשר גם שדעת חכמים (מספר 5) אינה זהה לדעה השלישית. לפי דעה 5 הדם טהור תמיד, מפני שכל טיפה טמאה נופלת לרוב טהור ומטהרת, גם אם לבסוף נוצר רוב של דם טמא, ואילו לפי דעה 3 הרוב קובע והרוב הוא דם טמא. אפשר גם שדעה 3 מדברת במיוחד בצלוב שבו יש סיכוי רב יותר שרוב הדם הוא מלאחר המיתה.",
                    "עמדות 7-6 הן מסורת אחרת של דברי תנאים, כולל מסורת אחרת לדברי רבי יהודה. הבבלי מגדיר זאת שאלו דברי רבי יהודה אליבא דרבי שמעון. כאן גם יש הבדל גדול בנוסח בין הבבלי לתוספתא, ההבדלים המודגשים בטבלה בקו. אפשר שכל הבדלי הנוסח הם משפט שנפל מהבבלי מפני הדומות, או תיקון שנעשה כדי להתאים את הברייתא למשנה. מכל מקום, לפי נוסח התוספתא דברי רבי שמעון בתוספתא הם דברי רבי יהודה במשנה, ולפי הבבלי הם חלק מדברי רבי אלעזר בן יהודה. דברי רבי יהודה בתוספתא עולים בקנה אחד עם דברי רבי שמעון, אלא שהוא מדבר בהרוג ולא בצלוב, ומוסיף נימוק לשיטתו. לפי שיטת רבי יהודה טיפת דם שלאחר מיתה מטמאת, אבל בהרוג השוכב על מיטתו אין היא מטמאת משום שעלינו לקבל את האפשרות שהטיפה שנפלה (הטיפות שנפלו) נקלטה ונספגה במסגרת המיטה. אם כן המשפט השביעי איננו דעה נוספת, אלא הסבר לשיטת רבי שמעון (או שרבי שמעון מביאו כהסבר של רבי יהודה)<sup class=\"footnote-marker\">32</sup><i class=\"footnote\">אין זה רגיל שרבי שמעון מביא את דברי רבי יהודה שהיה בן זמנו. </i>. גם בספרי זוטא יש חילופי נוסח. בכתב יד ג חסרות המילים המוסגרות בסוגריים, אבל בלעדיהן אין למדרש משמעות כלל: \"[1. רש\"א רביעית מן המת, ושמינית<sup class=\"footnote-marker\">33</sup><i class=\"footnote\">אולי יש לקבל את הגהת המהדיר והמפרש \"רביעית\".</i> מן החי שבללו זה בזה נוטל מזה ומזה דם רביעית זהו דם תבוסה. 2. רבי אלעזר בן יהודה איש ברתותא אמר הרי הוא כדם בהמה וכדם החי] 2א. איזהו דם תבוסה צלוב שדמו שותת ונמצא תחתיו רביעית דם [ואין ידוע כמה יצא מחיים וכמה יצא אחר מיתה ה\"ז] מצטרף, והמת שדמו נוטף ונמצא תחתיו רביעית דם אינו מצטרף [רבי יהודה אומר חלוף הדברים השותת אינו מצטרף והמנטף מצטרף]\" (ספרי זוטא, יט יא, עמ' 307).",
                    "עמדה 1 (דברי רבי שמעון) היא דברי רבי עקיבא במשנה. דברי רבי אלעזר בן יהודה מיוחסים לרבי אלעזר בן יהודה איש ברתותא בניסוח אחר. הסברו של חכם זה (2א) מתאים לדרך שבה הסברנו את המשנה. במקרה של צלוב אנו מניחים שעיקר הדם הוא מלאחר מיתה, ובמקרה של מת אנו מפרשים שרוב הדם הוא מחיים. במשנה ההבדל היה כאילו בין שותת למנטף, ואנו נדחקנו מעט להסביר שעיקר ההבדל הוא בין צלוב להרוג. בספרי זוטא הבחנה זו (בין צלוב להרוג) היא ההבחנה המרכזית. דברי רבי יהודה זהים לאלו של משנתנו. בסך הכול הספרי זוטא הוא כמשנה, אבל הוא חושף שעיקר ההבדל אינו בין שותת למנטף אלא בין צלוב להרוג, אבל בדברי רבי יהודה מודגש ההבדל בין שותת למנטף ולא בין צלוב להרוג. אין צריך לומר שניסוח דברי התנא הראשון במדרש הוא הבסיס להצעת הפירוש שלנו.",
                    "גם בסוגיה זו בולטות שתי תכונות שכבר עמדנו עליהן. הראשונה היא מגוון הדעות, והשנייה היעדר שפה הלכתית אחידה. בחלק מהמקורות לא מודגש מהו הגורם ההלכתי המכונן, \"דם מבטל דם\", \"מצטרף ברוב\" או ההבדל בין צלוב להרוג שאותו אנו משערים. כל אלו אינם מופיעים אלא בחלק מהמקורות. אי העריכה בולט בברייתא שבתוספתא, כפי שהסברנוה.",
                    "כאמור, במפרשים מצויים פירושים אחרים הבאים כדי למנוע פערים בין הברייתא בבבלי (התוספתא) לבין משנתנו. הפירוש העיקרי מבוסס על הטיעון שטיפת הדם היוצאת בעת המיתה, או הגורמת למיתה, מטמאת בכלשהו.",
                    "במהלך פירושנו נעשה שימוש בשיטתו של רבי יהודה ש\"אין דם מבטל דם\". בסוגייתנו משמעה שדם טהור אינו מטהר דם טמא, בניגוד ל\"מתערב\" או \"מצטרף\". התוספתא בטהרות שציטטנו וסוגיית הבבלי בנידה מפרשים כך את המונח. אבל ראשיתו של המונח בתחום אחר. עיקרון זה, השנוי במחלוקת חכמים ורבי יהודה, מופיע במשנת זבחים לעניין שימוש בדם קרבנות אם הדם התערב במים: \"דם שנתערב במים, אם יש בו מראה דם כשר, נתערב ביין רואין אותו כאילו הוא מים. נתערב בדם בהמה או בדם חיה, רואין אותו כאילו הוא מים. רבי יהודה אומר, אין דם מבטל דם\" (פ\"ח מ\"ו)<sup class=\"footnote-marker\">34</sup><i class=\"footnote\">בתוס', זבחים פ\"ח הי\"ז, עמ' 492, רבי יהודה אומר את הדברים בשם רבן גמליאל. העיקרון מצוטט בסוגיות הבבלי.</i>. המדובר שם בזריקת דם על המזבח, והשאלה היא אם התערב במים, האם עדיין הוא נחשב לדם לעניין חובת זריקתו על המזבח.",
                    "ההקשר השני הוא מצוות כיסוי הדם. דם בהמה יש לכסות: \"דם שנתערב במים, אם יש בו מראית דם חייב לכסות, נתערב ביין רואין אותו כאילו הוא מים. נתערב בדם הבהמה או בדם החיה, רואין אותו כאילו הוא מים. רבי יהודה אומר, אין דם מבטל דם\"<sup class=\"footnote-marker\">35</sup><i class=\"footnote\">משנה, חולין פ\"ו מ\"ה; תוס', פ\"ו ה\"ח, עמ' 508. גם עיקרון זה מצוטט בסוגיות אמוראיות.</i>. כל דם צריך כיסוי פעם אחת, ואם התערבבו דמים שונים לפי חכמים די בכיסוי אחד מהם, ולפי רבי יהודה יש לכסות כל אחד מהם בנפרד<sup class=\"footnote-marker\">36</sup><i class=\"footnote\">כך משמע מהתוספתא שהבאנו.</i>. כלומר לא די לכסות את כמות הדם של אחד מהם, אלא צריך לכסות את כל כמויות הדם שנזלו. משני מקורות אלה הועבר העיקרון ההלכתי ויושם על דיני טומאה. ברור שאין זו משמעותו המקורית של המונח. ממילא מתעוררת השאלה האוּמנם השימוש במונח זה כהסבר לדברי רבי יהודה הוא אכן מקורי. כאמור, אנו הצענו גם אפשרות של פירוש למשנה שלפיו כל המחלוקת היא רק על פרשנות העובדות (מתי זרם הדם, בחיים או לאחר המת), ללא כל מחלוקת על עקרונות הלכתיים. עם זאת, כבר התנאים העלו את האפשרות של מחלוקת עקרונית-משפטית (תוס', טהרות).",
                    "לעומת העיקרון של חכמים, תנאים אחרים מעלים דין אחר של ביטול ברוב לפי מראה הנוזל. בספרות חז\"ל מצויים דיני ביטול ברוב, והמדדים הם כמותיים: רוב, אחד בשישים, אחד ממאה, ממאתיים או מאלף. אין ספק שהגדרות אלו הן ברמה משפטית גבוהה יותר, שכן הן מציעות מדדים מדויקים ומכומתים. ההגדרה \"מראה מים\" או \"מראה דם\" היא סובייקטיבית, כללית ופשטנית (נאיבית) יותר. כאמור, אנו מניחים שהיא מבטאת הלכה קדומה יותר, בשלבי היסוד של התורה שבעל פה, הלכה המבטאת תפיסה משפטית פחות ואינטואיטיבית יותר. עסקנו בכך בפירושנו למשנת כלים ((פי\"ז מ\"ה)."
                ],
                [
                    "אם גופת המת בחדר, ולחדר פתחים רבים, כל הפתחים טמאים משום שייתכן שהטומאה תוצא דרכם, אפילו אם הפתחים סגורים. אבל אם אחד הפתחים פתוח והאחרים סגורים אנו מניחים שהטומאה תוצא דרך אותו פתח, ולכן הפתחים האחרים טהורים<sup class=\"footnote-marker\">37</sup><i class=\"footnote\">להלן פ\"ז מ\"ג, ושם נדון בהסתייגויות מכלל קדום זה. לאסקופה דינים מיוחדים, ונדון בהם בפרקים הבאים (כגון פי\"ב מ\"ה).</i>. הקירות בבית הקדום היו עבים (100-60 ס\"מ), ולעתים הייתה לפתח אסקופה עליונה ותחתונה רחבות עוד יותר. על כן חשוב היה לקבוע מה דינם של חפצים הנמצאים מחוץ לחלל החדר אך בתוך חלל הפתח. המשנה באה להגדיר מהו \"פתח\" ולקבוע לו שיעור מינימלי, שכן צריכה להיות אפשרות רֵאלית להוצאת הטומאה. הרקע הרֵאלי להלכה זו הוא המבנה האדריכלי המכונה \"חלונות כורזין\". בין שני החדרים הייתה שורת חלונות ששימשו כמעבר, כארונות קיר, או סתם לאוורור והעברת האור. חלון כזה נזכר רבות בספרות, ובדרך כלל היה גדול בהרבה מטפח על טפח. (איור 14)",
                    "המשנה כאן אינה עושה שימוש בכלל \"דרך הטומאה לצאת ואין דרכה להכנס\", ונברר זאת להלן במשנה ז.",
                    "<b>איור 14. </b>חלונות כורזין. צילמה ד' ספראי בכורזין. שימשו לקירוי חדר בעל רוחב גדול על ידי חצייתו לשניים. בחללים הוצבו ארונות קיר, או שהם שימשו גם למעבר",
                    "<b>איור 14ב. </b>חלון בכורזין עם התקן נעילה לארון שבתוכו, צילמה ד' ספראי בכורזין<b>.",
                    "כזית מן המת פתחו בטפח</b> – אם הטומאה היא כזית די שהפתח יהיה חור שרוחבו טפח. במשנה הבאה נקבעים שלושת הממדים (אורך, רוחב ורום). במשנתנו מציינים רק את הרוחב. מצב כזה אופייני למשניות בשלבי עריכה מוקדמים. טרם נקבעה שפה הלכתית אחידה שבה צריכות כל ההלכות להיכתב. במשמעותה של עדות זו הרחבנו בדיוננו במבוא.<b> והמת פתחו בארבעה טפחים</b> – אם בחדר מוטלת גופה שלמה הפתח צריך להיות רחב יותר, כדי לאפשר מעבר טבעי של הגופה כשהיא מוטלת על מיטה. המידות טפח וארבעה טפחים הן ספרותיות ומופיעות בהלכות רבות ושונות. פתח כזה נדרש למטרה הלכתית אחת: <b>להציל את הטומאה</b> <b>על הפתחים</b> – כדי למנוע היטמאות של כלים הנמצאים בחלל הפתחים האחרים,<b> אבל להוציא את הטומאה</b> – לפתח גם \"תפקיד\" הלכתי נוסף. אם הטומאה בחדר אחד, ויש פתח בגודל זה המחבר את שני החדרים, הטומאה עוברת גם לחדר השני. במקרה כזה המידות שונות במקצת. אם הטומאה היא בגודל כזית, <b>בפותח טפח</b> – נדרש רוחב טפח, אפילו למת שלם, <b>וגדול מכזית כמת</b> – המשנה חוזרת לדין הצלת טומאה. אם הטומאה גדולה מכזית דינה כמת שלם, אף אם היא רק כשני זיתים. <b>רבי יוסי אומר השיזרה והגולגולת כמת</b> – בחלק מעדי הנוסח \"השידרה\" (או \"השדרה\" או גם \"השזרה'') והגולגולת. עמוד השדרה והגולגולת הם רוב מניין ובניין של גוף האדם (לעיל פ\"ב מ\"א), ויש להם מעמד מיוחד. לדעת רבי יוסי, אם הטומאה גדולה מכזית אבל עדיין איננה כמת כולו די בפתח קטן ולא נאמר מה גודלו (פותח טפח, או אולי גדול באופן פרופורציונלי לפי הנוסחה כזית=טפח). אבל שדרה וגולגולת, שהן למעשה רוב השלד, מצריכות פתח במידה מלאה (ארבעה טפחים).",
                    "עמדתו של רבי יוסי מובאת בקצרה ובעצם נאמר רק שהשדרה כגוף שלם, אבל לא מה דינה של טומאה בגודל ביניים בין כזית לבין שדרה.",
                    "המשנה רומזת שיש הבדל בין הצלת טומאה והוצאתה, אך עיקר ההבדל אינו מופיע במפורש. כל שנאמר הוא שיש הבדל בין כזית מן המת (שדי בטפח לפתח) לבין מת שלם שפתחו ארבעה טפחים. כמו שפירשנו. מידות אלו של \"טפח\" ו\"ארבעה טפחים\" הן סטנדרטיות, אבל להלן תציע המשנה גם מידות אחרות, קטנות יותר, שאינן חוזרות בהלכות אחרות (פי\"ג מ\"א-מ\"ג).",
                    "הצלת טומאה והוצאתה",
                    "אין במשנה כל עדות להתייחסותה למקרה של יותר מכזית מן המת. האם לטומאה של כשני זיתים, למשל, נדרש פתח של שני טפחים או של טפח אחד בלבד?",
                    "המשנה הבאה נותנת מידות של שלושת ממדי הפתח, קובייה שצלעותיה טפח, ואילו משנתנו מסתפקת בציון הרוחב בלבד. זו דוגמה נוספת לשפה הלכתית שאיננה אחידה. בעל משנתנו לא נקט כלל במידות רוחב וגובה. כפי שהערנו במבוא, זו דוגמה לעריכה בלתי משוכללת."
                ],
                [
                    "<b>טפח על טפח על רום טפח</b> – חלל בצורת קובייה שאורך כל אחת מצלעותיה טפח לפחות, <b>מרובע מביא את הטומאה</b> – אם המת, או כזית ממנו, מצוי בחלל שאלו מידותיו, חלה טומאת אוהל, וכל אשר בחלל נטמא. לא נאמר האם נדרשות שש צלעות (אוהל סגור שאפשר שיהיו בו פתחים) או שדי בארבע צלעות ושתי צלעות פתוחות. בסוכה, למשל, נדרשות קצת יותר מארבע צלעות (רצפה, תקרה, שתי דפנות וחלק מדופן שלישית). בדרך כלל בדיני טומאה נדרש גג בלבד ומשהו שיעמיד את הגג, ונקבעו הלכות על טיבו של מעמיד זה (פ\"ו מ\"א ועוד). <b>וחוצץ בפני הטומאה</b> – אם בחדר מצויה טומאה אין היא נכנסת לחלל פנימי או צמוד שמידותיו הן כאלה. כך, למשל, אם בחדר שהמת נמצא בו מצוי מדף לאורך קיר שרוחבו ואורכו טפח לפחות ומעליו חלל שגובהו טפח, ואם אכן די בשלוש צלעות, הרי שהוא חוצץ מפני הטומאה ומה שעליו טהור.",
                    "כלל זה של \"פותח טפח\", או \"פותי טפח\" בלשון ארץ ישראל, חוזר בהלכות רבות, והוא מההלכות הבסיסיות של דיני אוהל. עם זאת, גם לו יש חריגים שיובאו להלן (פי\"ד מ\"ב ואילך; פט\"ו מ\"א; כלים פי\"ז מי\"ב). לפי דרכנו הכלל האחיד חשוד כמאוחר יחסית והיוצאים מן הכלל קדומים לו, אולי אף מימי בית שני.",
                    "<b>כיצד</b> – המשנה מסבירה את הכלל אבל למעשה מביאה כללים מספר השייכים לנושא, ואין בהם הסבר לכלל אלא דוגמאות הנגזרות ממנו.<b> ביב</b> – תעלת שופכין, ביוב. התקנים מסוג זה היו בעיקר בבתי עשירים. <b>שהוא קמור תחת הבית</b> – התעלה סגורה, ובדרך הטבע החלק העליון קמור, והתעלה היא למעשה צינור. מבחינה הלכתית אפשר שהחלק העליון יהיה גם שטוח או בעל צורה אחרת. <b>יש בו פותח טפח</b> – הפתח הפונה אל הבית יש בו המידות הנדרשות, <b>ואין – </b>בכל עדי הנוסח ובתוספתא (פ\"ה ה\"ג, עמ' 602): \"ויש\". נראה שבכתב יד קופמן חל שיבוש, שהרי המקרה של \"אין ביציאתו פותח טפח\" נדון להלן. המילה \"ואין\" מחוקה בהתחלתה, וכנראה נכתבה בטעות והמעתיק מחקה. <b>ביציאתו פותח טפח טומאה בתוכו הבית טהור</b> – אם הטומאה נמצאת בביב מה שבתוכו טמא, שהרי הוא חלל במידות המתאימות, והטומאה איננה עוברת לבית משום שיש לביב פתח החוצה שבו תצא הטומאה. מפרשים רבים מדגישים שפתח הכניסה (בין הביב לבית) סגור כדי שהטומאה תצא החוצה, אחרת הטומאה יוצאת לכל הכיוונים. כך גם בבית, אם יש לו פתח אחד פתוח רק פתח זה טמא, שכן הטומאה תצא דרכו, אבל אם יש לו כמה פתחים פתוחים, או שכולם סגורים, כל הפתחים טמאים, כפי שראינו במשנה הקודמת. לפי פרשנות זו רק חלל שמידותיו טפח רבוע ויש לו חמש צלעות חוצץ מטומאה. ברם, במשנה לא נאמר שפתח הביב הפונה אל הבית חייב להיות סגור. אפשר שהמשנה מניחה בפשטות שקיימת עליו רשת, ואפשר שלפי ההלכה אין הטומאה נכנסת לפנים הבית לפי הכללים שבהמשך. (איור 15)",
                    "<b> איור 15א. </b>ביב באטריבים שבבולגריה. צילמה ד' ספראי.",
                    "<b>  איור 15ב. </b>תעלת ניקוז וביב בשקמונה. מתוך אלגביש, שקמונה.",
                    "<b>  </b>",
                    "<b> איור 15ג. </b>ביב ותעלת ניקוז בשבטה. צילם י' פיקסלר.",
                    "<b>טומאה בבית מה שבתוכו טהור – </b>כך בכי\"ק ובעדי נוסח טובים (<b>מפ</b> וקטעי גניזה), ואף בעל מלאכת שלמה מעדיף נוסח זה.<b> </b>בדפוסים ובמעט עדי נוסח נוסף \"שדרך הטומאה לצאת ואין דרכה להכנס\". משפט זה מופיע כמה פעמים בהמשך, וקל לפרש שהוא נגרר משם. הוא מצוי כאמור בדפוסים, כולל דפוס ראשון (<b>מנ</b>), אך גם במעט כתבי יד וביניהם בכתב יד לאו (<b>מל</b>), שהוא כתב יד אמין בדרך כלל, וב-<b>מ</b> (כתב יד מינכן) הקרוב לנוסח הדפוס. מבחינה טקסטואלית יש עדיפות לנוסח כתב יד קופמן, ודי בהסבר שהביב הוא חלל שמידותיו טפח רבוע ולכן הוא חוצץ מטומאה. אבל עצם ההסבר שהטומאה אין דרכה להיכנס לחללים קטנים נכון גם כאן, אם כי מתאים מעט פחות מאשר בהמשך. הדיון במונח עצמו (להלן פ\"ד מ\"א) יצביע על כך שכנראה במשנתנו הביטוי איננו מקורי אלא נגרר בידי מעתיקים. אדרבה, פרקנו שונה בעריכתו ובאוצר המונחים שלו מפרק ד.",
                    "<b>יש בו פותח טפח</b> – בכל אורך הביב ובפתח בינו לבין הבית,<b> ואין ביציאתו פותח טפח הטומאה בתוכו הבית טמא</b> – אין טומאה יוצאת שכן הפתח החוצה צר מדי, לכן \"בדלית ברירה\" היא נכנסת לבית, ולכן הבית טמא. <b>טומאה בבית מה שבתוכו טהור</b> – החלל המרובע חוצץ מפני הטומאה<b>. </b>גם כאן נוסף בדפוס ובאותם עדי נוסח הקרובים לו \"שדרך הטומאה לצאת ואין דרכה להכנס\".",
                    "[<b>ו</b>]<b>אין בו פותח טפח ואין ביציאתו פותח טפח</b> – החלל צר ממה שנקבע בראש המשנה, <b>טומאה בתוכו הבית טמא</b> – אין לטומאה היכן לצאת אלא דרך הבית, והחלל אינו מציל את הבית.<b> טומאה בבית מה שבתוכו טמא</b> – הביב הוא חלק מהבית ואינו מציל מטומאה.",
                    "למשנה סגנון ריבועי<sup class=\"footnote-marker\">38</sup><i class=\"footnote\">ראו להלן פט\"ו מ\"י, ולמעשה כל פרק ט ומשניות נוספות שהבאנו בפירושנו לפרק טו. </i>, ארבעה מקרים, אבל מקרה אחד נשמט.",
                    "ביב שהוא קמור תחת הבית",
                    "(מה שכתוב במפורש מודגש בקו)",
                    "המקרה הרביעי איננו במשנה, והמבנה הריבועי אינו שלם. השלמנו את הדין לפי ההיגיון ההלכתי, אך הוא איננו במשנה. תופעה ספרותית כזאת של היעדר צלע מהמבנה הריבועי אינה רווחת, אך תדירה למדי. אפשר שמחבר המשנה לא מנה אותה משום שאין זה רגיל שפתח החיבור אל הבית גדול מפתח היציאה. מבחינה מעשית מצב כזה יוביל להצפות בבית, והקפידו שלא לבנות ביב כזה.",
                    "בתוספתא (פ\"ה ה\"ג, עמ' 602) הדיון הוא בביב שיש בו \"ארבעה טפחים\", ואין זה מקרה אחר אלא שאורך כל אחת מארבע צלעות הביב טפח, וכולן ארבעה טפחים. בתוספתא מתנהל גם דיון על מצבים נוספים שבהם רוחב הביב משתנה: \"ביב שהוא קמור תחת הבית ויש בו ארבעה טפחים ויש ביציאה ארבעה טפחים, ונפל בתוכו, הבית טהור, נפל בבית, מה שבתוכו טהור. יש בו ארבעה טפחים ואין ביציאה ארבעה טפחים, נפל בתוכו, הבית טמא, נפל בבית, מה <u>שבתוכו טמא</u>. רחב מבפנים וצר מבחוץ, טומאה ברחב הבית טמא, בצר, נידון מחצה על מחצה. טומאה בבית, כלים שברחב טהורין ושבצר טמאין\" (שם). את שתי המילים המודגשות אפשר להסביר ש\"בתוכו\" הוא בתוך הבית, ואז ההלכה מתאימה למשנה, אך מבחינת מבנה המשפט פשוט יותר ש\"מה שבתוכו\" הוא בתוך הביב, ובכך תחלוק התוספתא על המשנה.",
                    "משנתנו הולמת את המשניות בפרק הבא, אך כפי שנראה להלן (פ\"ה מ\"א) היא לדעת רבי עקיבא בלבד, והכלל הבסיסי \"טומאה דרכה לצאת\" וכו' אינו מוסכם על כל התנאים. מעבר לכך, הדיון בביב פותח סדרת דיונים על מתקנים דומים, מגדל, ארון קיר, כוך וכיוצא באלו, ונדון בהם במקומם.",
                    "המשנה דנה בביב מקומר, כלומר צינור ניקוז העובר, בדרך כלל, מתחת לרחוב. צינורות ניקוז מעין אלו תדירים בערים, ונדירים במגזר הכפרי. במירון, למשל, נמצאו תעלות ניקוז בין הבתים, אך אלו תעלות קטנות ופתוחות. המינוח הוא \"ביב מקומר\", ואין מקומר אלא מכוסה (עירובין פ\"ח מ\"י; תוס', פ\"ו הי\"ח).",
                    "<b>אחד שחררוהו מים</b> – ויצרו את פתח הביב,<b> או שרצים או שאכלתו מלחת</b> – מלחת הם החומרים במים העשויים לחורר אבן. הפתח של הביב, או הביב עצמו, אינם צריכים להיות מעשה ידי אדם. מההמשך עולה שהגדרת המשנה רחבה יותר. כל האוהל אינו צריך להיות מעשה ידי אדם. הרשימה מופיעה גם להלן (פי\"ג מ\"א) כדוגמאות לחורים שנעשו שלא בכוונה. <b>וכן מרבג של אבנים</b> – רבו הגרסאות למילה זו, \"מרבך\" או \"נדבך\", והכוונה לערמה מסודרת של אבנים<sup class=\"footnote-marker\">39</sup><i class=\"footnote\">ראו פירוש הגאונים על אתר (אפשטיין, פירוש הגאונים, עמ' 83; ערוך השלם, כרך ה, עמ' רלח שגרס מרבג, ועוד).</i>. משנת שביעית מזכירה מורביות של אבנים (פ\"ג מ\"ה), ונראה שהכוונה לאותה מילה (איור 16).",
                    "<b>איור 16. </b>ניקוז. בערי הפוליס היו מערכות ניקוז מפותחות אך גם ביישובים כפריים, כגון תעלת הניקוז במירון. מתוך מאירס, מירון, תמונה 29.",
                    "<b>וכן צבר – </b>בדפוס סואר או סוור, שהוא חילוף צ' ב-ס', ושני וי\"וים כדי לבטא ב' רפה. צבר הוא מלשון מצבור, כלומר ערמה,<b> שלקורות</b> – קורות ארוכות מוצבות לעתים בצורת אוהל כשהן נשענות על עמוד מרכזי, כך שתתייבשנה לכל  אורכן, ולא זו על זו כדי שלא יצטבר ריקבון (איור 17). <b>   רבי יהודה אומר</b>",
                    "<b>איור 17. </b>מצבור עצים. תמונת \"נוף\" מתוך עמוד טריאנוס ברומא.",
                    "<b>כל שאינו בידי אדם אינו אוהל – </b>בדפוס (<b>מנ</b>) ובעדי נוסח נוספים (<b>מפ</b>): \"אהל שאינו עשוי בידי אדם אינו אהל\". אין הבדל בין שני הניסוחים מבחינת התוכן. כפי שנראה להלן במשניות הראשונות בפרק ו, רבי יהודה מהלך בשיטת בית שמאי ותובע שאוהל יהיה בניין של ממש, ולא כל האהלה זמנית וחלקית נחשבת כאוהל לעניין טומאת אוהל. <b>ומודה</b> – גם רבי יהודה, <b>בשקיפים ובסלעים</b> – האות וי\"ו אינה בהכרח וי\"ו החיבור, אלא הכוונה לשקיפי סלעים. שמשון ישב ב\"סעיף סלע עיטם\" (שופטים טו ח) והתרגום מתרגם \"בשקיף סלע\", והכוונה לנקיק בסלעים או למערה<sup class=\"footnote-marker\">40</sup><i class=\"footnote\">וראו להלן פ\"ח מ\"ב.</i>, סלע שהוא מעין משקוף. כמו כן: \"שֹחטי הילדים בנחלים תחת סעִפי הסלעים\" (ישעיהו נז ה) מתורגם \"שקיפי כיפיא\", וכאן הכוונה לצוקים היוצרים מעין נקיק או שקע בחומת סלעים. הבבלי מצטט ברייתא דומה, או את המשנה בנוסח אחר: \"ומודה רבי יהודה בשקיפין ובנקיקי הסלעים\" (סוכה כא ע\"א)<sup class=\"footnote-marker\">41</sup><i class=\"footnote\">דומה שזו ברייתא ולא המשנה, והבבלי העדיף לצטטה על פני המשנה משום שנוסחה ברור יותר. תופעה זו אופיינית לסוגיות הבבלי בסדר טהרות.</i>. ברור שרבי יהודה תובע שהאוהל יהיה מבנה קבוע, ולא כיסוי זמני. כאמור, זו שיטת רבי יהודה שנסכמה להלן בראשית פרק ו. עמדתו של רבי יהודה מוקצנת בתוספתא: \"מודה רבי יהודה בשקיפין ובסלעין אף על פי שאינו כאוהל אבל חשובין כאוהל\" (פ\"ה ה\"ד, עמ' 602). אם כן אפילו מערות ונקיקים אינם אוהל ממש, אבל \"חשובין כאוהל\" ויש להם דין כאוהל, אף על פי שאינם אוהל ממש. רבי יהודה מפרש אוהל כמשמעו (מבנה), ולא כהפשטה הלכתית של כל כיסוי או גג.",
                    "דין אוהלים החצובים בסלע יידון במפורט להלן (פ\"ח מ\"ב), ושם מופיעה רק עמדתם של חכמים."
                ]
            ],
            [
                [
                    "כל הפרק עוסק בדין מגדל שיש בו טומאה, והשאלה היא האם הוא מקרין את הטומאה שבתוכו לחדר (בית) והאם טומאה שבבית מטמאת את הכלים שבתוכו. במשנה פרקים נוספים העוסקים בכלי מוגדר, כגון פרק ט העוסק בכוורת ופרק יד העוסק בזיז.",
                    "פרק ד דומה לפרק ט. שניהם עוסקים בכלי אחד המצוי בחלון או בפתח, והשאלה היא האם טומאה בתוכו מטמאת את הבית והאם טומאה בחוץ כשהכלי מאהיל עליה נכנסת לבית. ריכוז ההלכות העוסקות בכלי מסוים, והדיון השיטתי בכל המקרים האפשריים<sup class=\"footnote-marker\">1</sup><i class=\"footnote\">בניגוד לפרק התנור, או לפרק הכירה (כלים פרק ה) שאמנם עוסקים בכלי מסוים, אך לא בצורה שיטתית.</i>, מעניקים לשני הפרקים הללו ייחוד סגנוני. גם הביטוי \"דרך הטומאה להיכנס\" או \"דרך הטומאה לצאת\" הוא ייחודי לפרקים אלו (ולתוספתא עליהם). בשניהם התחושה היא שטומאה היא דבר ממשי. הדין עצמו משתלב גם במשנה האחרונה בפרק הקודם, אך לאור דברינו על ייחודו של הסגנון צריך לומר ששם הוא תוספת, ואכן הוא נעדר מעדי נוסח טובים. הפרק נקשר לפרק הקודם משום שלמעשה מדובר באותו מקרה, אבר מן המת המצוי באחד מחורי הבית.",
                    "<b>מגדל שהוא עומד באוויר</b> – מגדל הוא רהיט עשוי עץ המתנשא לגובה ובו מדפים ומגירות, כפי שנראה להלן בפירוש המשנה. (איור 18) יש גם מבנה המכונה מגדל (איור 19), אבל בהקשר שלנו המדובר ברהיט גבוה, כפי שיתברר להלן. אוויר הוא בניגוד לבית שבהמשך המשנה. הכוונה, אפוא, למגדל העומד בחצר או בשטח הפתוח. על רקע זה נביא את תשובת הגאונים הבאה שהיא כקוריוז, וברור",
                    "<b>איור 18א. </b>מגדל<b>. </b>אחד משלושת הרהיטים הרגילים בבית.<b> </b>ציור קיר מפומפי. צילמה ע' אביטל במוזאון נפולי.<b> </b>",
                    "<b>איור 18ב</b>. ציור הארון (המגדל) בארון קבורה במוזאון ליידן. צילמה ח' ספראי ז\"ל.",
                    "<b>           איור 19</b>א. המגדל בקצר בינת א שיח. צילם ש' דר.",
                    "<b>           איור 19ב. </b>מגדל ביער אום ריחן. צילם מ' בר דרומא.",
                    "איור 19ג</b>. שרטוט תוכנית מגדל. מתוך דר, שומרון; ספראי וספראי, משנת ארץ ישראל, מסכת שבת, עמ' 375.",
                    "<b> איור 19ד.</b> המגדל בשחדה, צילם ד' רביב",
                    "שהגאון, עם כל ידענותו, לא הייתה נהירה לו המשנה ולא הקשרה, תופעה שעמדנו עליה במבוא ועליה התריע הרמב\"ם. המדרש אומר שדואג ואחיתופל עסקו בהלכות מגדל הפורח באוויר (בבלי, חגיגה טו ע\"ב), והגאון מיסב זאת על משנתנו ומסביר שיש המפרשים שהמגדל נמצא ממש באוויר בדרך נס, או תלוי על ידי מגנט, והכוונה לארון עץ (בערבית \"כזאנה\") המצופה מתכת כדי שהמגנט יתפוס את המגדל ויחזיקו באוויר. אנו מעדיפים את הפירוש הפשוט. אוויר הנו השטח הפתוח, חצר או כל חלל פתוח אחר<sup class=\"footnote-marker\">2</sup><i class=\"footnote\">לאוויר במובן של חלל החצר ראו גיל, אוויר. </i>. במשמעות זו יופיע המונח גם להלן (פ\"ו מ\"ג) במשמעות דומה מאוד לזו שבפרקנו, וכן להלן פ\"ט מט\"ז.",
                    "<b>טומאה בתוכו</b> – במגדל חורים מפולשים המשמשים להנחת חפצים קטנים (מחטים ומטבעות וכיוצא באלו). בתוך המגדל מונחת טומאה, כזית מהמת, או אבר ממנו. <b>כלים שבעוביו טהורין</b> – הטומאה תצא מפתח המגדל והכלים שבעוביו נחשבים כאילו הם מחוץ לאוהל, שכן הגג המאהיל אינו מכסה אותם.<b> טומאה בעוביו</b> – באחד החורים,<b> כלים שבתוכו טהורים</b> – הטומאה תצא החוצה דרך הפתח, ובעיקר אין היא בתוך האוהל. <b>רבי יוסה אומר מחצה למחצה</b> – כלים שבעובי מהצד הפנימי הם כחלק מהמגדל וטמאים ומטמאים בטומאת אוהל. תנא קמא סבור שדופן המגדל איננה חלק ממנו, אלא היא עוד כלי שבבית, ואילו רבי יוסי רואה בחלק הפנימי של הדופן חלק מהמגדל, ובחלקו החיצוני חלק מהבית. להלן (פ\"ו מ\"ג) נחזור לדין זה ונראה כי לדעת רבי יהודה הכלים שבעובי הדופן נחשבים כאילו היו מונחים בתוך המגדל, ושלוש דעות לפנינו. הגישה שהולכים \"אחר הקרוב\" היא בניגוד לכאורה לכלל שדרך טומאה לצאת ולא להיכנס. במקרה זה \"לצאת\" משמעו להיכנס לבית, ו\"להיכנס\" משמעו להיכנס למגדל. אין זו סתירה, אלא שכל כלל חל במקרים אחרים. במקרה של כלים בעובי המגדל או הקיר חל הכלל של \"כל הקרוב\" ולא של \"דרכו לצאת\".",
                    "<b>היה</b> – המגדל, <b>עומד בתוך הבית טומאה בתוכו הבית טמא</b> – הטומאה תצא דרך המגדל אל הבית שכן אין אפשרות להוציאה אלא דרך הבית,<b> טומאה בבית </b>[<b>מה</b>] – נוסף בצד,<b> שבתוכו טהור שדרך טומאה לצאת ואין דרכה להיכנס</b> – משפט זה חוזר גם בהלכות הבאות, והוא עיקרון הלכתי מרכזי. הטומאה נתפסת כמשהו מוחשי<sup class=\"footnote-marker\">3</sup><i class=\"footnote\">מבחינה הלכתית הטומאה היא סמלית, אך כבר הראתה דוגלס (טומאה וסכנה) עד כמה נתפסה הטומאה כאיום מוחשי. במקורותינו שני הביטויים באים בצוותא. לעתים הטומאה היא אידאה משפטית מופשטת, ולעתים איום קיומי פיזי. ראו נעם, מהפיכה, עמ' 33 ואילך, עמ' 221 ואילך, ועוד.</i>, שכן לעתים היא מת ממש. עם זאת, יש משניות שבהן הטומאה היא מושג מופשט יותר. הטומאה תצא מהבית מאחד מפתחיו, ואין היא נכנסת לכלי גדול הנמצא בתוך הבית. אין הטומאה מתפשטת לכיוון חללים קטנים יותר, והמגדל מציל מפני הטומאה, כמו כל חלל פנימי (לעיל פ\"ג מ\"ז).",
                    "גם כאן מנוסח כלל כאילו היה זה כלל רחב ומוסכם, אבל הוא איננו תקף אלא במקרים מסוימים. כך, למשל, להלן פ\"ה מ\"א אין הוא מופעל, וכן להלן פ\"ו מ\"ד אין הוא מופעל. אין זה אפוא כלל נרחב, אלא הסבר מקומי לחלק מהמקרים.",
                    "<b>כלים שבינו לבין הארץ שבינו לבין הכותל שבינו לבין הקורות</b> – בכל המקרים הללו מדובר על חלל קטן הלכוד בין קירות הבית למגדל,<b> אם יש שם פותח טפח טמאין</b> – אם החלל גדול דיו הרי הוא חלק מהבית (החדר),<b> ואם לאו טהורין</b> – אם יש טומאה בחדר אין היא מתפשטת לחלל קטן כזה.<b> טומאה שם הבית טמא</b> – אם יש שם חלל משמעותי (טפח) הרי שנוצר אוהל קטן, והטומאה יוצאת ממנו לחדר כשם שטומאה שבמגדל יוצאת אל החדר.",
                    "המשנה עוסקת, אפוא, במצב של אוהל בתוך אוהל, ובמעבר מהאוהל החיצוני לפנימי ולהפך. אבל אין הכוונה שהמגדל כולו ייטמא באוהל בשל הטומאה בחדר, כפי שיוברר בסוף הפרק.",
                    "משנתנו מבחינה בין מגדל בחוץ למגדל בפנים החדר. במגדל בחוץ הדיון הוא רק בכלים שבעוביו, ואילו במגדל פנימי השאלה היא של מעבר טומאה בין האוהל הפנימי לחיצוני. המשנה אינה מאוזנת: ברור שאין מה לדון על טומאת החדר אם המגדל באוויר<sup class=\"footnote-marker\">4</sup><i class=\"footnote\">בניגוד גמור לפירוש הגאונים שהבאנו.</i>, אבל היה מקום לדון בדין הכלים שבעובי המגדל הנמצא בתוך הבית. משניות הערוכות לפי מיטב העריכה התנאית היו דנות בכל המקרים הללו, אבל משנתנו ערוכה ברמה מפותחת פחות ואיננה \"מאוזנת\" במובן זה שבמבחינה ספרותית לא ניתנת תשובה לכל המקרים.",
                    "התוספתא מערבת את שתי השאלות וכך יוצרת ברייתא \"מאוזנת\" שכל המקרים נידונים בה: \"1. מגדל שהוא עומד בין בבית ובין באויר, טומאה בתוכו כלים שבעוביו טהורין, טומאה בעוביו כלים שבתוכו טהורין, ורבי יוסי אומר מחצה על מחצה. 2. היה עומד בתוך הבית וטומאה בתוכו הבית טמא, טומאה בבית מה שבתוכו טהור, שדרך הטומאה לצאת ואין דרכה ליכנס. 3. כלים שבינו לבין הארץ, ושבינו לבין הכותל, ושבינו לבין הקורות, אם יש שם פותי טפח טמאין, ואם לאו טהורין. טומאה שם הבית טמא... שדרך הטומאה לצאת ואין דרכה ליכנס\" (פ\"ה ה\"ה, עמ' 602). בתוספתא מוזכרים מקרים נוספים שבהם לא נעסוק. מקרים 3-2 הם משנתנו. המקרה הראשון כולל את כל האפשרויות. ניכר שהתוספתא נערכה על בסיס המשנה ובאה \"לתקן\" את החסר שבה, ולקבוע את דין הכלים שבדופן גם במקרה שהמגדל בתוך הבית. עם זאת, השלמה זו של כל האפשרויות מעוררת קושי לגופה של הלכה, והדין בתוספתא קשה.",
                    "אם המגדל בתוך הבית, הבית טמא לכל הדעות. האם ייתכן שהכלים שבעוביו יהיו טהורים? ממה נפשך – אם הם חלק מהמגדל תוך המגדל טמא, ואם הם חלק מהבית גם הבית טמא! יתר על כן, אם הטומאה בדופן המגדל – כלים שבמגדל טהורים, אבל אז הטומאה יוצאת לבית, והבית צריך להיות טמא. קשה להניח שקיימת דעה הלכתית שהכלים הטמאים בחורי המגדל לא יטמאו כלל. אפילו אם החור קטן – הרי הטומאה דרכה לצאת לאן שהוא! כידוע, הדין הוא שטומאה שאיננה בחלל של טפח על טפח (\"פותח טפח\") רוצצת ועולה ומטמאת כל מה שעליה ומתחתיה. כבר הראשונים התחבטו בשאלה, והסבריהם קשים<sup class=\"footnote-marker\">5</sup><i class=\"footnote\">גולדברג, על אתר. </i>.",
                    "מצב זה מביאנו לאחת משלוש מסקנות בלתי שגרתיות, וקשות. הראשונה היא שהדין בתוספתא איננו לוגי מבחינה משפטית<sup class=\"footnote-marker\">6</sup><i class=\"footnote\">ואולי הכלים בדופן המגדל נחשבים לספק, ולכן שני צדדי הספק טהורים.</i>; במבוא ריכזנו דוגמאות להלכות שאינן עקביות מבחינה משפטית וראינו כי לעתים הוכרעו ההלכות לאור המשמעות הציבורית שלהן, או מתוך היגיון נקודתי כלשהו<sup class=\"footnote-marker\">7</sup><i class=\"footnote\">כגון כלים בעובי המגדל שאינם נראים ולכן \"אינם קיימים\". כלומר, נוצרת מציאות משפטית וירטואלית של היעלמות הכלים.</i>. האפשרות השנייה היא שעורך התוספתא שאף, באופן מלאכותי, להשלים את כל המקרים האפשריים. הוא שאל את עצמו מה הדין בסיפא בכל המקרים שנדונו ברישא, והעביר את הדין ברישא (\"טומאה בעוביו כלים שבתוכו טהורין\") לסיפא, ללא הצדקה משפטית. זו תופעה יוצאת דופן של מקור תנאי המעביר חומר מהסיפא לרישא ללא אבחנה משפטית נאותה. תופעה זאת משתלבת בתופעות נוספות ובמקרים נוספים שבהם התוספתא מתפקדת לא כמקור תנאי אלא כפרשנות, שלא תמיד הולמת, למשנה. המשנה לא עסקה בכל המקרים, כפי שהסברנו. האפשרות השלישית היא שלפנינו שגיאת נוסח, או סתם קושיה, ולא לכל קושיה יש פתרון מספק, ונותר קשה."
                ],
                [
                    "<b>תיבת המגדל</b> – מגירה שהיא חלק מהמגדל. התיבה היא חלל פנימי, מעין קופסה הנפתחת לפנים. ה\"תיבה\" המפורסמת ביותר היא ארון הקודש, והיא מכונה בספרות התנאים \"תיבה\". המגדל בתוך הבית, ומשנתנו היא המשך של המשנה הקודמת. <b>יש בה פותח טפח</b> – בחללה הפנימי יש טפח על טפח, וכנראה גם הדופן הפנימית היא טפח מרובע. <b>ואין ביציאתה פותח טפח טומאה בתוכה הבית טמא</b> – דרך הטומאה לצאת, ואמנם פתח קטן מטפח אינו מוציא את הטומאה, אבל הרי אי אפשר שהטומאה תישאר בתיבה לנצח ולכן היא מטמאת כבר עתה, באותו מסלול שבו היא עתידה לצאת<sup class=\"footnote-marker\">8</sup><i class=\"footnote\">רמב\"ן לחולין קכה ע\"ב מעיר שיש גרסה \"שאין ביציאתה פותח טפח ואין בכניסתה פותח טפח\". לטיבה של ברייתא זו ראו להלן.</i>. [<b>טומאה</b>] – נוסף בצד בידי מעתיק ראשון. הוא הדין אם אין בתיבה פותח טפח, שאז הטומאה \"רוצצת ובוקעת\" כלפי מעלה וכלפי מטה, ואם יש בפתח התיבה \"פותח טפח\" ודאי שהטומאה בוקעת לפנים הבית. <b>בבית מה שבתוכה טהור שדרך טומאה לצאת ואין דרכה להיכנס</b> – הטומאה יוצאת רק בדרך המלך ואינה נכנסת לחללים קטנים. התיבה היא כחללים הקטנים בדופן התיבה (\"כלים שבעוביו\"), שכן פתח התיבה קטן מפותח טפח. דין תיבה הוא למעשה כדין הכלים בעובי המגדל שבמשנה הקודמת.",
                    "<b>רבי יוסה מטהר מפני שהוא יכול </b>[<b>לצאת</b>] – נמחק בקו, והוא טעות. <b>להוציאה חצאים או לשורפה במקומה</b> – רבי יוסי מטהר את הכלים שבתוך הבית משום שאפשר להוציא את הטומאה בטהרה. רבי יוסי לא הציע את הצעתו במשנה הקודמת, אדרבה, שם הייתה לו דעה אחרת המבוססת על ההנחה שהכלים מצויים בדופן מפולשת וכאילו מתחלקים בין חוץ המגדל לבין תוך המגדל. אין זאת אלא שבמשנה הקודמת היה הפתרון המעשי לפורר את הטומאה או לשרפה בלתי סביר מבחינה מעשית.",
                    "רבי יוסי רואה במשפט \"דרך הטומאה לצאת\" אפשרות רֵאלית. הטומאה היא חפץ מוחשי שיש לו מסלול עתידי מובטח<sup class=\"footnote-marker\">9</sup><i class=\"footnote\">ראו על כך גם להלן, פ\"ז מ\"ד.</i>, ואם יש אפשרות סבירה למסלול אחר אין הטומאה חורגת מהתיבה. במקרה זה לתיבה חור קטן, ולכן אי אפשר להוציא ממנה חפץ טמא גדול אלא על ידי חיתוכו או שרפתו במקום.",
                    "עיקרון זה של \"אפשר להוציאה לחצאין\" אינו מופעל במקרים רגילים<sup class=\"footnote-marker\">10</sup><i class=\"footnote\">כגון מת המצוי בחדר פנימי שהחדר החיצוני טמא, אלא אם כן יש לו מסלול יציאה אלטרנטיבי (פתח נוסף), שכן אין דרך לחתוך מת לחלקים. ראו תוספות לחולין קכה ע\"ב ד\"ה טמא.</i> שניתן היה להפעילו בהם. כך, למשל, במשנה הראשונה שבפרק הבא מדובר בכניסת טומאה מבחוץ, וקשה לראות בכך אפשרות רֵאלית. גם הכלל \"אין דרך הטומאה להיכנס\" במהותו איננו רֵאלי, אלא פורמלי.",
                    "סיכום טומאה בביב/מגדל",
                    "המקרה של התיבה דומה לביב בכך שבכניסה לבית אין טפח וביציאה יש טפח; ההבדל הוא שלביב יש פתח יציאה החוצה, אבל קיומו של הפתח אינו משפיע על ההלכה בדבר טומאת הכלים בבית."
                ],
                [
                    "<b>היה עומד בתוך הפתח</b> – משנה זו מצוטטת בתלמוד הבבלי בצורה שונה במקצת<sup class=\"footnote-marker\">11</sup><i class=\"footnote\">תופעה זו של ציטוט ברייתות במקום משניות, או ציטוט משניות בנוסח שונה משלנו, אופיינית לבבלי הדן בנושאי טהרות. </i>, שם הנוסח הוא \"העמידה בפתח\" (חולין קכה ע\"ב). \"היה עומד\" הוא בלשון זכר והכוונה למגדל, ו\"העמידה\" מכוונת כלפי התיבה, והוא הוא<sup class=\"footnote-marker\">12</sup><i class=\"footnote\">עם זאת, גם במקרה זה הבבלי מעדיף לצטט ברייתא ולא משנה ממסכת טהרות. </i>. <b>ונפתח לחוץ טומאה בתוכו הבית טהור</b> – הטומאה יוצאת אל החלל ואינה נכנסת לבית.<b> טומאה בבית מה שבתוכו טמא</b> – המגדל תופס את מלוא כל הפתח וחוסם אותו, ולבית אין פתח אחר, על כן הטומאה צריכה לצאת דרך הפתח וכל מה שבפתח טמא, כולל התיבה שבמגדל. <b>שדרך טומאה לצאת ואין דרכה להיכנס</b> – המשפט מצוטט דרך שגרה. עיקרו ש\"דרך הטומאה לצאת\". כאמור הבבלי מצטט ברייתא דומה, ושם הדין: \"העמידה בפתח ופתחה לחוץ, טומאה בתוכה – הבית טהור, טומאה בבית – מה שבתוכה <u>טהור</u>\" (חולין שם)<sup class=\"footnote-marker\">13</sup><i class=\"footnote\">והבבלי שם ממשיך: \"ותני עלה: רבי יוסי מטהר\" (קכו ע\"א). הבבלי מתחבט באיזה מקרה רבי יוסי מטהר ומסיק שהוא מטמא ב\"רישא\", שהיא משנה ב שלנו. מכאן שהבבלי השתמש בנוסח של סדר טהרות, אך בנוסח שונה ממשנתנו.</i>. היו פרשנים (ר\"ש ואחרים) שתיקנו את משנתנו לפי נוסח הבבלי, אך עדי הנוסח למשנתנו הם חד-משמעיים. אפשר שהברייתא רואה במגדל מעין אוהל עצמאי משום שהמגדל גדול (כלי העשוי לנחת)<sup class=\"footnote-marker\">14</sup><i class=\"footnote\">תוספות לחולין קכה ע\"ב ד\"ה \"טמא\".</i>, ומשנתנו מפרשת במפורש (להלן) שהיא עוסקת במגדל גדול שאיננו נייד. מכל מקום, אם מגדל גדול אינו מונע את הטומאה מלהיכנס לתוכו (טומאה בבית מה שבתוכו טמא), קל וחומר במגדל קטן. הברייתא שונה, אפוא, מהמשנה בעליל.",
                    "אותו חילוף שבין הברייתא למשנה מצוי גם בנוסחאות התוספתא: בכתב יד ערפורט \"טמא\" ובכתב יד וינה \"טהור\". התוספתא ממשיכה: \"אמר רבי יוסי כן הלכה, אימתי יפה כח הכלי<sup class=\"footnote-marker\">15</sup><i class=\"footnote\">כך לפי גרסת הר\"ש; ליברמן (תוספת ראשונים על אתר) מעדיף גרסה זו. </i> להציל מכח צמיד פתיל, או מכח אוהלים. אם מציל הוא מכח צמיד פתיל בגולל קל וחומר על ידי אוהלים\" (פ\"ה ה\"ו, עמ' 602)<sup class=\"footnote-marker\">16</sup><i class=\"footnote\">הדמיון בין ההצלה של כלי חרס סגור (צמיד פתיל) ובין ההצלה של אוהל נדרשות יחדיו בהשוואה זו לזו בספרי במדבר, קכו, עמ' 163: \"כלים מצילים בצמיד פתיל באהל המת, אהלים בכיסוי\".</i>. רבי יוסי בוחן את השאלה מהיבט טכני-פורמלי. כוח ההצלה של אוהל עדיף על כוח ההצלה של כלי חרס סגור. חבית סגורה נחשבת לגולל החוסם את טומאת המת מלצאת מהקבר, קל וחומר אוהל. המגדל נחשב לאוהל משום שהוא כלי גדול (העשוי לנחת), ולכן יש בו כוח להציל, והטומאה נעצרת בגב המגדל ואינה חודרת אליו.",
                    "כוח ההצלה של צמיד פתיל כמחסום נדון בתוספתא להלן: \"חבית שהיא מלאה משקין ומוקפת צמיד פתיל ועשאה גולל לקבר, אמר רבי אליעזר ברבי שמעון בזו בית שמאי מטמאין, ובית הלל מטהרין\" (פט\"ו ה\"ט, עמ' 613). הקל וחומר של רבי יוסי לטהר הוא כשיטת בית הלל. מכאן מתבקשת גם המסקנה שאפשר שמשנתנו היא כבית שמאי, שאם צמיד פתיל אינו מגן על המשקים שבתוכו קל וחומר מגדל<sup class=\"footnote-marker\">17</sup><i class=\"footnote\">על משניות שנסתמו כבית שמאי ראו ספראי, הכרעה כבית הלל. לעניין ההלכה של בית שמאי וטעמה ראו פירושנו להלן פ\"ה מ\"ג.</i>. אלא שלפי התוספתא בית שמאי מטמאים רק אוכלים, משקים וכלי חרס, וכדי שההסבר של המשנה יהיה שלם יש להעמיד את משנתנו באחד מאלה ולא בכלי מתכות (שאותם בית שמאי מטהרים אם הם בתוך צמיד פתיל).",
                    "אנו נשוב לעסוק בשאלה דומה בפרק ט, שם מדובר בכוורת שפיה החוצה והטומאה אינה נכנסת לגוף הכוורת. אפשר שמשנת כוורת היא כברייתא, אבל אפשר גם שלכוורת דין מיוחד. בפירושנו להלן נצביע על כך שחכמים נמנעו מלטמא את תוך הכוורת, מתוך שרצו להגן על הדבש היקר. לעומת זאת במגדל מניחים, בדרך כלל, בגדים וקל היה להם לטמא בגדים שניתן להטבילם ולטהרם בקלות. שיקול זה של הקלה במה שהוא בר תיקון מופיע בסדרת הלכות אחרות, והרחבנו בכך במבוא.",
                    "בתלמוד הבבלי ציטוט של מקרה ביניים: \"דתנן: הכלב שאכל בשר מת, ומת הכלב ומוטל על האסקופה, רבי מאיר אומר: אם יש בצוארו פותח טפח מביא את הטומאה, ואם לאו אינו מביא את הטומאה. רבי יוסי אומר: רואין מכנגד השקוף ולפנים, הבית טמא, מכנגד השקוף ולחוץ, הבית טהור. רבי אלעזר אומר: פיו לפנים הבית טהור, פיו לחוץ הבית טמא, מפני שטומאה יוצאה דרך שוליו. רבי יהודה בן בתירא אומר: בין כך ובין כך הבית טמא\" (חולין קכו ע\"א). זו משנה בפרק יא (מ\"ז) כמעט בשלמותה, ונדון בה להלן. הכלב הוא מעין תיבה שבה מונח מת. רבי מאיר מניח שפתח התיבה (פי הכלב) כלפי פנים, ואם יש בו פותח טפח הטומאה נפלטת לחלל הבית. רבי יוסי אינו רואה בכלב כלי המחזיק טומאה, אלא כל הכלב טמא בשל המת שבתוכו, וכאילו הטומאה מונחת על האסקופה, מה שבפנים מטמא ומה שבחוץ אינו מטמא, זאת בדומה לשיטתו במשנה פי\"ב מ\"ח. רבי אליעזר סובר שהטומאה יוצאת לא דרך הפה אלא דרך אחוריו; אין כאן עניין של פותח טפח משום שבחיי הכלב הפתח האחורי מתכווץ ומתרחב, והעובדה שהכלב מת ואינו יכול להפעיל את שריריו אינה משנה להלכה. רבי יהודה בן בתירא סבור שהטומאה יוצאת מלפנים (דרך הפה) ודרך פי הטבעת, ועל כן תמיד הבית טמא. הבבלי סבור שאכן הכלב כתֵיבה, אבל מכיוון שמדובר בבעל חיים ספק אם כל התנאים רואים בו תיבה. רק רבי מאיר מעלה את שאלת \"פותח טפח\", ואחרים מפעילים קנה מידה אחר.",
                    "מקרה דומה למשנתנו הוא כוורת שפיה החוצה וגבה כלפי פנים. שם נקבע שהטומאה אינה עוברת לכוורת. המדובר שם בכוורת קטנה (פ\"ט מ\"א ומ\"ב).",
                    "<b>היתה מכנה שלו</b> – \"מוכני\" היא מילה יוונית שמשמעה מנגנון<sup class=\"footnote-marker\">18</sup><i class=\"footnote\">המונח \"מנגנון\" הוא גלגול של אותה מילה. </i> ומקורה ביוונית, \"מנכני\". בכתובת אחת נזכר פלוני שהתקין מוכני לשאיבת מים לצרכים חקלאיים<sup class=\"footnote-marker\">19</sup><i class=\"footnote\">שובה, כתובת המוכני.</i>. מתקן מנוף כזה (מעין גלגלת) התקינו על המדורה ששרפו עליה את הפרה האדומה, ובו העלו את הפרה השחוטה (תוס', פרה פ\"ג ה\"ט, עמ' 632).",
                    "במפרשים הציעו שתי הצעות, האחת שהכוונה לבסיס עם גלגלים להנעת המגדל, והאחרת שמדובר בהתקן חיצוני של גלגלת להרמת המגדל והורדתו. המפרשים הפנו, ובצדק, למסורת במשנת יומא שבן קטין התקין \"מוכני לכיור שלא יהיו מימיו נפסלין בלינה\" (פ\"ג מ\"י). לפי ההלכה מים שהיו מגולים נפסלו, ובמקורות נשמע הטעם שמא נגע בהם נחש והטיל שם את ארסו. חשש זה מסביר מדוע נמנעו מלשתות את המים, אך לא מדוע נפסלו לרחצה. אין זאת אלא שמים מגולים נחשבו למגונים ונפסלו למזבח, \"שהיין והמים המגולין פסולים לגבי מזבח\" (משנה, סוכה פ\"ד מ\"י). הבבלי מדגיש שפסול זה הוא עקרוני, אף שלשימוש של סתם אדם ניתן לנקות ולסנן את המים (בבלי, סוכה נ ע\"א; ירו', סוכה פ\"ד ה\"ט, נד ע\"ד). אם כן המוכנה, או המוכני בנוסח הדפוס, נועד לכסות את המים.",
                    "אם הבעיה הייתה כיסוי הכיור ניתן היה להתקין מסילה ומכסה עם מערכת גלגלים, ובמקרה זה בניית המנגנון מיותרת, מה הבעיה להכין מכסה רגיל, כבד מעט. ואכן הבבלי מסביר שהמוכני הוא \"גילגלא דהוה משקעא ליה\" (גלגל שהיה משקיע אותו – יומא לז ע\"א), הווה אומר שהמתקן השקיע את מיכל המים (הכיור) לתוך בור המים וכך נשאבו המים. הבור עצמו התמלא ממי גשמים או מאמת המים<sup class=\"footnote-marker\">20</sup><i class=\"footnote\">השאלה האם היו מים זורמים במקדש נזכרת בתלמודים בהקשר זה ונדונה רבות בספרות המחקר, ולא זה המקום לדון בה.</i>. המשנה מזכירה את המתקן במסכת תמיד ואומרת שביריחו שומעים היו את קול המוכני<sup class=\"footnote-marker\">21</sup><i class=\"footnote\">תמיד פ\"א מ\"ח. שוורץ חשב כי זו גלוסה מאוחרת שחדרה למשנה, ראו שוורץ, משנת תמיד. חדירת ברייתות מהתלמוד ומספרות ליטורגית היא תופעה אפשרית, ברם האפשרות של חדירה של חומר כה מאוחר נראית מופרזת. מכל מקום, ממשנת תמיד פ\"א מ\"ד משמע שאכן קול המוכני היה חזק ושימש כסימן לתחילת העבודה.</i>, מכאן שאכן היה זה מתקן גדול, ויותר הגיוני שהייתה זו גלגלת שהורידה את כל המיכל שמשקלו כמה טונות ולא מסילה פשוטה שעליה נסע מכסה של הכיור. המשנה גם היא מתארת את המוכני כמפעל יקר, ושוב הדברים הולמים יותר את הפירוש השני למונח \"מוכני\". הירושלמי מסביר משהו על הכיור, אך קשה להבין את ההסבר (יומא פ\"ג ה\"י, מא ע\"א).",
                    "אלבק מפרש שהמוכני היווה חיבור בין מי הכיור והבור, מעין שפופרת השקה, ברם הפירוש מיותר. המתקן פשוט הוריד את הכיור לתוך הבור, וההלכה בדבר מים שלנו אינה חלה על מים חיים, אחרת כל המים בכל בור ובכל באר היו נפסלים. מסתבר שלפני שהתקין בן קטין את המנגנון כיסו את הכיור בכיסוי זמני, ומעתה לא רק שפסק הצורך בכך, אלא שנחסכה עבודת השאיבה שהצריכה עבודה רבה.",
                    "אם כן, ביומא מדובר בגלגלת. לעומת זאת במשנת כלים פי\"ח מ\"א נשמע שהמוכני הוא בסיס למגדל או לשידה, שכן מדובר שם בשאלה אם המוכני נמדד עם השידה לקביעת גודלה<sup class=\"footnote-marker\">22</sup><i class=\"footnote\">לכאורה בתוספתא כלים משמע שהיה זה בסיס גלגלים להנעת מגירות: \"שידה שהמגירות שלה מבפנים נמדדות עמה ומבחוץ אין נמדדות עמה אבל מודד את חללה, ורבי יהודה אומר מודד את מקומו מבפנים מוכני שומט ומודד\" (תוס', כלים בבא מציעא פ\"ח ה\"א, עמ' 587). ברם אלו שני משפטים נפרדים. הראשון העוסק במגירות הוא הרחבה למשנה, שם פי\"ח מ\"א, והמוכני קשור למשנה ב שם. </i>.",
                    "<b>משוכה לאחוריו </b>[<b>הבית</b>] – נמחק בקו,<b> שלש אצבעות</b> – שהוא פחות מטפח,<b> טומאה שם כנגד הקורות</b> – מתחת לקורות של הבסיס או של מתקן הגלגלת,<b> הבית טהור</b> – אם ה\"מוכני\" הוא בסיס גלגלים הרי שהטומאה מונחת כאילו מתחת למגדל, לצד פנים הבית. מכיוון שהמוכני סמוך למגדל הוא נחשב כחלק ממנו, וכאילו הטומאה במגדל (כפי שראינו בסוף משנה א).",
                    "<b>במי דברים אמורים</b> – בדין המוכני, <b>בזמן שיש שם פותח טפח</b> – החלל שהמוכני יוצר הוא פותח טפח מתחת למגדל או מעליו,<b> ואינה יוצא</b> – המוכני מחובר למגדל ואינו מתפרק,<b> </b>[<b>ו</b>]<b>המגדל בא במדה</b> – המגדל עצמו גדול ואינו מקבל טומאה. לפי הכלל ההלכתי מגדל חוצץ מפני הטומאה כאשר הוא גדול (להלן פ\"ח מ\"א). המגדל שלנו חוצץ מפני הטומאה (טומאה בתוכו הבית טהור), מפני שאיננו גדול מספיק. כאמור, הסברנו שאחת האפשרויות לתרץ את ההבדל שבין הברייתא שבבבלי למשנה היא שבמשנתנו המגדל קטן ובברייתא המגדל גדול.",
                    "בתוספתא שנינו הלכה דומה: \"היתה מוכני שלו משוכה לאחריו שלש אצבעות וטומאה שם כנגד הקורות, הבית טמא. שאני רואה את הקורות כאלו הן יורדות וסותמות. דבר אחר, אין טומאה נכנסת לאהל ואינה יוצאה הימנו אלא בפותי טפח\" (פ\"ה ה\"ז, עמ' 602). אם כן שתי סיבות כאן, האחת שהקורות של המוכני כאילו יורדות וסותמות את החלל והטומאה עוברת למגדל ודרכו החוצה, והסיבה השנייה היא שהמגדל מצוי מחוץ לבית ואין דרך טומאה להיכנס לחללים קטנים. המוכני אינו דומה לביב, כנראה משום שיש לטומאה להיכן לצאת, אל המגדל ודרכו החוצה – כך אין הטומאה נכנסת לבית.",
                    "זו היא ששנינו בכלים שהמוכני שאינו נשמט מציל עמו (עם השידה או המגדל) באוהל המת"
                ]
            ],
            [
                [
                    "עד עתה עסקה המשנה במגדל בתוך הבית, ובעיקרון שדרכה של טומאה לצאת ולא להיכנס. עתה היא עוברת לעסוק בהכנסת טומאה לתוך הבית.",
                    "<b>תנור שהוא עומד בתוך הבית ועינו קמורה לחוץ</b> – לפי ההקשר העין היא חור בתנור שנועד להזרמת אוויר לחלל התנור, או אולי להצצה פנימה לראות את מצב המאפה. איננו מכירים תנור כזה בממצא הארכאולוגי, אבל בדרך כלל התנורים שנמצאו בחפירות לא השתמרו במלוא גובהם. התנור מצוי בתוך הבית, צמוד לקיר, וממנו צינור היוצא החוצה. \"קמור\" משמעו מכוסה אבל לא סגור, כלומר הפתח מאונך ולא כלפי מעלה. מיקום הפתח אינו משנה להלכה אלא נועד לצרכים מעשיים (כך היה המעשה שבו דנו חכמי המשנה), שכן הוא נעשה כך שמי גשמים לא יחדרו לתוכו. אפשר שמדובר פשוט בתנור הנמצא בבית, אך ראשו מגיח מתוך הבית כדי שהעשן לא ייכנס הביתה. פירוש הגאונים שזהו הפתח להכנסת חומרי הבעירה אינו סביר<sup class=\"footnote-marker\">1</sup><i class=\"footnote\">פירוש הגאונים לכלים פ\"ח מ\"ז.</i>, שהרי פתח זה נמצא עם התנור בתוך הבית<sup class=\"footnote-marker\">2</sup><i class=\"footnote\">ראו ברנד, כלי חרס, עמ' תקנה.</i>. לפי ההקשר התנור המדובר צריך להיות תנור גדול. בדרך כלל הוא ניצב בחצר, אך גם מצינו תנורים כאלה בתוך בתים (איורים 20-21).",
                    "<b>איור 20ב. </b>תנור גדול עם 'עין התנור', צילמה ד' ספראי בסנט אטיין צרפת. בארץ התנור ניצב בדרך כלל בחצר, אך בצפון הארץ נמצאו גם תנורים בתוך הבית.<b> </b>",
                    "<b> איור 21. </b>תנור בקסרקטין רומי. שחזר גוהנסון, מחנות רומיים, איור 131.",
                    "נראה שתנור עם עין היה תופעה תדירה. התלמוד מספר על אדם שחלם שיש לו שלוש עיניים והחכם מפרש את חלומו כמתייחס לשתי עיניו ולעין התנור (ירו', מעשר שני פ\"ד ה\"ו, נה ע\"ב).",
                    "<b>והאהילו עליו קוברי המת</b> – המת האהיל על עין התנור,<b> בית שמי אומרים הכל טמא</b> – התנור טמא והטומאה עוברת דרכו לחדר. המת כאילו שהה בחדר, שכן הוא האהיל על אחד מפתחיו. לפי ההלכה ששנינו בדבר \"פותח טפח\" (פ\"ג מ\"ז) יש להניח שעין התנור רוחבה וגובהה טפח מרובע (בפותח טפח), אחרת לא הייתה הטומאה חודרת לתנור. ואולי בית שמאי מוותרים על תנאי זה? בשאלה זו נדון להלן. <b>ובית הלל אומרים התנור טמא והבית טהור</b> – התנור טמא משום שכלי חרס מטמא באווירו, וכאילו חדרה טומאה לאווירו. אבל עין התנור אינה נחשבת לפתח הבית.<b> רבי עקיבה אומר אף התנור טהור</b> – עמדתו של רבי עקיבא לא הוסברה, ואולי הוא תובע שאוהל יהיה ממש מבנה ולא אדם חולף. עמדה כזאת מיוחסת לבית שמאי (להלן פ\"ו מ\"א). לכאורה בית שמאי סותרים את עמדתם שם, ורבי עקיבא דבק בעמדתם המקורית. זה מקרה חריג, אך לא יחידאי, שחכם מאוחר, מאלו המזוהים במפורש עם בית הלל, סובר כבית שמאי<sup class=\"footnote-marker\">3</sup><i class=\"footnote\">ראו לעיל פירושנו לפ\"ב מ\"א, שם רבי עקיבא סובר כשמאי הזקן. וראו ספראי, הכרעה כבית הלל. </i>. ברם במקרה זה רבי עקיבא מזוהה עם ההכרעה בנושא זה כבית הלל דווקא<sup class=\"footnote-marker\">4</sup><i class=\"footnote\">ראו פירושנו להלן פ\"ו מ\"א.</i>. נמצאנו למדים שהסבר זה מחייב שהיו מסורות שונות גם על עמדת בית שמאי וגם על עמדת רבי עקיבא.",
                    "אפשר שרבי עקיבא סובר שטומאה אין דרכה להיכנס לחלל צר, כמו ששנינו לעיל. עמדתו זו של רבי עקיבא הולמת את המשניות הקודמות, ועמדת בית הלל, וקל וחומר עמדת בית שמאי, נראות כנוגדות את המשניות הקודמות. אם טומאה בחדר אינה נכנסת לביב (פ\"ג מ\"ז), אפילו כשבשני צדדיו פתחים גדולים מפותח טפח, למה תיכנס טומאה הנמצאת בחוץ לחלל התנור?",
                    "לעומת זאת, אם יש טומאה בתנור ברור שהיא מטמאת את הבית. מקרה זה זהה למקרה לעיל. כשם שאם יש טומאה בביב (במקרה שביציאה ובכניסה יש פותח טפח) טומאה בתוכו הבית טמא, כך גם התנור – אם יש טומאה בתוכו הבית צריך היה להיות טמא. זו עמדת בית שמאי אצלנו, בניגוד לעמדת בית הלל. אפשר שהמשנה שם (אשר הלמה את עמדת המשניות בפרק ד) היא כבית שמאי, ואפשר שגם בית הלל יודו שאם אין בתנור טומאה פיזית, ורק דין טומאה חדר לתנור בצורה וירטואלית, אין הבית טמא. הטומאה שחדרה לתנור גם יוצאת דרך אותה עין, ואינה חודרת לבית.",
                    "בתוספתא מובא פירוש מרחיק לכת לשיטת רבי עקיבא: \"תנור ששפתות שופעות לתוכו, ונפלו שם משקין, משם רבי נחמיה אמרו מביא אמה<sup class=\"footnote-marker\">5</sup><i class=\"footnote\">אמה היא אמת הנגרים, פס עץ שטוח שבעזרתו מדדו את מידת יושרם של קירות. ראו להלן פי\"ז מ\"י.</i> או מחק של מתכות, ונותנה עליו הימנו ולפנים טמא, הימנו ולחוץ טהור. שפתיו שופעות לאחוריו נידון כאחוריים, רבי אחי אומר משם רבי עקיבא עין של תנור שעשאה בעפר, או בצרורות, אינה מביאה טומאה לתנור אלא בפותח טפח\" (כלים בבא קמא פ\"ו הט\"ו, עמ' 576). רבי אחי מפרש בבירור את דברי רבי עקיבא: עין של תנור אינה מטמאת ואינה מכניסה טומאה (כמו ה\"ביב\"). לפי פירוש זה הוא מקל עוד יותר ממשנתנו וסבור שאין זה משנה היכן השרץ, התנור טהור. כנגד זה התוספתא מוסיפה (מסבירה את המשנה, או חולקת) שכל זה בעין צרה מפותח טפח, ואם הפתח רחב העין תכניס טומאה לתנור, ושוב לא נאמר האם היא תכניס את הטומאה תמיד, או כמשנתנו, רק כאשר השרץ מצוי בחלק הפנימי של העין. זו פרשנות מקלה של רבי עקיבא מצד אחד, ומצד שני יש בה תוספת של עניין פותח הטפח, שקודם הטלנו ספק אם הוא כוונת המשנה.",
                    "משנתנו נוקטת, אפוא, עמדה שונה מהמשניות הקודמות. בפרט אחד המשניות הקודמות הן כבית שמאי, וביתר הפרטים כבית הלל. אם המשניות הקודמות הצטיינו בגישה משפטית הרי שכאן הגישה נוקטת בעמדה אחרת, מחמירה, המאפשרת לטומאה להיכנס לתנור וממנה לחדר, בתנאים שהטומאה אינה נכנסת לביב. נראה, אפוא, שהמשניות מהלכות בנתיבים שונים. המשניות הקודמות שדיברו על כניסה לחלל צר העמידו כמניע מרכזי את העיקרון שטומאה דרכה לצאת ולא להיכנס, ואילו על כניסה לחדר או לתנור גדול אין עיקרון זה חל. זו דוגמה נוספת לגישה שאיננה אחידה מבחינה משפטית אלא היא תולדה של תחושה שיש להגן על קדושת הבית ולמנוע היטמאות שלו. את המניעה יש לבסס על פעולות מניעה ממשיות, ולמנוע ממובילי המת להאהיל על צינור היוצא מהבית. העברת המת הופכת לפעולה המצריכה זהירות וחישוב ומפתחת את תודעת פולחן המת, הפחד ממנו והזהירות הנדרשת בהובלתו. את העדויות לגישה זו ריכזנו במבוא.",
                    "בתוספתא נמצאת מסורת מקבילה המלמדת על הרגישות שסביב ההלכות הללו: \"1. אמר רבי יוסי בא רבי יוחנן בן נורי אצל רבי חלפתא אמר לו מה אתה אומר בעין של תנור? אמר לו טמאה אמר לו אף אני אומר כן, אלא שעקיבא מטהר. 2. עין של תנור יש בה גובה טפח ואין בה רחב טפח, יש בה רחב טפח ואין בה גובה טפח, טהורה. 3. נתן נסר על גבי בקעה טימאה את הנסר נטמא וטמא את התנור\" (פ\"ה ה\"ח, עמ' 602). המסורת הראשונה היא כללית יותר, \"טמא\" או \"טהור\", מבלי להתייחס להבדלים שבין העין עצמה, התנור והחדר. ההלכה מקבילה למשנתנו, אבל החכמים הנזכרים בה סבורים כנראה כבית שמאי שהכול טמא. המסורת השנייה עוסקת בצינור, שהוא חריץ ואין בו טפח מרובע, ואז הטומאה אינה חודרת לתנור. המשנה לא הזכירה מגבלה זו של פותח טפח, ואכן בכמה וכמה מקרים שהמשנה נוקטת בהם בדין סתמי התוספתא מוסיפה שאם יש פותח טפח טמא, ואם לאו טהור.<sup class=\"footnote-marker\">6</sup><i class=\"footnote\">כגון משנה, פ\"ד מ\"א, ותוס', פ\"ה ה\"ה, עמ' 602.</i> אפשר להסביר בפשטות שהמשנה נקטה בדרך כללית והתוספתא פירטה, ואין ביניהן מחלוקת, בבחינת \"דברי תורה עניים במקום אחד ועשירים במקום אחר\", אבל לעתים מתעוררת התחושה שהמשנה התעלמה ממגבלה זו של \"פותח טפח\". במקרה זה קשה להאמין שצינור האוורור של התנור הוא כה גדול, ומתגנבת ללב התחושה שהמשנה הקדומה אינה דורשת את ההקפדה על \"פותח טפח\". אין צריך לומר שיש בהשערה זו חידוש גדול, שהתנאי של פותח טפח אינו נחוץ בכל המקרים, ולא לכל הדעות, או לחילופין שהמשנה הקדומה לא הכירה כלל זה.",
                    "יש לתקן את גרסתה של המסורת השלישית, כהצעת ליברמן: \"נתן נסר על גבה – טימאה את הנסר וטימאה את התנור\". הנסר אינו מונע את חדירת הטומאה, שכן אין כאן צמיד פתיל ואין כאן חציצה. ברם, עדיין קשה: למה הנסר טמא? הרי הוא פשוטי כלי עץ שאינם מקבלים טומאה!<sup class=\"footnote-marker\">7</sup><i class=\"footnote\">ראו להלן פי\"ב מ\"ג ואילך.</i>",
                    "<b>כאמור, טומאת המת שמחוץ לעין חודרת לתנור בטומאת אוהל (לדעת בית שמאי ובית הלל). לעומת זאת במשנת כלים מדובר על טומאת מגע: \"השרץ שנמצא בעין של תנור, בעין של כירה, בעין של כופח, מן השפה הפנימית ולחוץ טהור, ואם היה באויר אפילו כזית מן המת טהור, ואם יש שם פותח טפח הכל טמא\" (משנה, כלים פ\"ח מ\"ז). טומאת השרץ חודרת רק אם היא בתוך השפה, כלומר ממש בתנור. טומאת מת חודרת בפותח טפח ואינה חודרת בפתח פחוּת מזה, כמו במשנתנו (לפי הבהרת התוספתא). ההבדל בין טומאת שרץ לטומאת המת בולט, אפוא, לא רק בכך ששרץ אינו מטמא באוהל (אלא לדעת רבי עקיבא<sup class=\"footnote-marker\">8</sup><i class=\"footnote\">ראו לעיל פירושנו לפ\"ב מ\"א. </i>), אלא שגם \"כושר החדירה\" שלו שונה. מכל מקום, משנת כלים אינה מדברת על אפשרות שהחדר שהתנור ניצב בו ייטמא. אין זו סתירה הלכתית שכן ייתכן שהתנור ניצב בחצר, אבל עריכות שונות בוודאי יש כאן.</b>",
                    "המפרשים התקשו מאוד בפירוש משנתנו. בסופו של דבר כמעט כולם מתכנסים סביב הפירוש שגם אנו קיבלנו, אבל בדבריהם אין הסבר לדעות התנאים השונות, והם מתקשים ליישבן עם המקורות המקבילים שהבאנו. הר\"ש הציע שהפתח החיצוני של העין אינו בפותח טפח, אך פירוש זה הוא בניגוד לתוספתא ולמשנת כלים, כפי שכבר העיר בקצרה בעל מלאכת שלמה. גם ההצעה שהפתח בין התנור לבית אינו בפותח טפח אינו סביר. הוא אמנם יסביר היטב את עמדת בית הלל (הטומאה אינה עוברת לחדר בגלל הפתח הצר), ואת עמדת בית שמאי הסביר בעל תפארת ישראל בגזרה מיוחדת, אבל אין זה רֵאלי שפתחי התנור שדרכם מכניסים עצים וכלים לבישול ולאפייה אינם בפותח טפח. \"גזרה מיוחדת\" היא ניסוח מעודן למה שאנו מכנים \"נימוק לא-משפטי\".",
                    "אנו סבורים שאין צורך לתרץ את השוני שבין המשניות השונות, וכל המשניות שלמדנו הן לדעת רבי עקיבא שכפי שציטטנו בשם התוספתא ההלכה המאוחרת ראתה בדבריו מקור בר סמכא.",
                    "אם כן: המשנה היא קדומה, אנו קובעים זאת בגלל הייחוס לבית שמאי ובית הלל, אך גם משום שתנאים מאוחרים מספרים על הוויכוחים שנמשכו בנושא בדור יבנה. המשנה אינה משתמשת בהלכה של פותח טפח, וגם פרט זה מלמד כנראה על קדמותה. הביטוי \"דרך הטומאה לצאת\" אינו מופיע במשנה, והדבר מדגיש עד כמה הביטוי בפרק הקודם הוא ייחודי."
                ],
                [
                    "<b>ארובה שבין הבית לעלייה</b> – ארובה היא למעשה חור בתקרת הקומה הראשונה, שהיא רצפת הקומה השנייה. דרך חור זה הטומאה עוברת מהבית לעלייה. בניגוד לתקופה המודרנית אין במקורותינו רמז לכך שהארובה כללה צינור להוצאת העשן. ממשנת ביצה פ\"ה מ\"א ברור שהארובה היא רק חור ברצפת הקומה השנייה (תקרת החדר התחתון) שדרכו אפשר להוריד פרות מהעלייה לחדר, וכן יוצא מעדויות נוספות. התיאור הרגיל הוא \"ארובה שבין הבית לעליה וקדרה נתונה עליה\"<sup class=\"footnote-marker\">9</sup><i class=\"footnote\">תוס', פ\"ה ה\"ט, עמ' 602, והשוו שם, פי\"א ה\"ה, עמ' 608; שם ה\"ו; כלים בבא קמא פ\"ו הי\"ז, עמ' 576, ועוד.</i>. הקדרה נתונה על פי הארובה כדי לחצוץ בין הבית והעלייה, או גם כדי לספוג מחום התנור שמתחת לארובה. הארובה נבנתה כדי להעביר מחום התנור לקומה השנייה (העלייה), וגם כדי להוציא את עשן התנור מהחדר. משנתנו מדברת על ארובה שהיא חור בגג הבית, בבחינת \"ארובה שהיא לאויר\" (תוס', פי\"א ה\"ו-ה\"ז, עמ' 609), לעומת זאת הדוגמאות שצוטטו לעיל הן של ארובות בין \"בית\" (\"חדר\" בלשון ימינו) ו\"עלייה\" (קומה שנייה). נראה, אפוא, ששתי האפשרויות היו תדירות.",
                    "ההלכה הפשוטה היא שאם פתח הארובה מספיק (פותח טפח) היא מעבירה טומאה. בפירושנו לפרק י במסכת זו נדון בהנחה זו בהרחבה.",
                    "<b>וקדרה נתונה עליה ונקובה בכונס משקה</b> – קדרה סגורה מצילה מן הטומאה, וזהו פירושם של חז\"ל למונח \"צמיד פתיל\" המקראי, אבל אם הקדרה נקובה אין היא בחזקת כלי. לכך יש שתי משמעויות, הראשונה שהיא מטמאת בנגיעה או באוהל ואינה מצילה את האוכל שבתוכה, והשנייה שאין היא חוצצת מפני הטומאה. המונח \"נקב\" הוגדר ב\"כונס משקה\", כלומר שאם תונח הקדרה בחבית מים יחלחלו המים לתוך הקדרה (כלים פ\"ח מ\"ב; פ\"ט מ\"ח). כלי העשוי למשקים נמדד ב\"כונס משקה\" וכלי העשוי למאכל מוצק נמדד ב\"מוציא זיתים\" (משנה, כלים פ\"ח מ\"ב ועוד), כלומר אם זיתים ייפלו דרך החור אין הכלי נחשב לכלי.",
                    "התוספתא מציעה דרכים שונות לבדיקה האם הכלי \"כונס משקה\": \"כיצד בודקין כלי חרס לידע אם אינו ככונס משקה? היה ממלא עריבה מים ונותן את הקדרה לתוכה, ואם לא כנסה<sup class=\"footnote-marker\">10</sup><i class=\"footnote\">לא חלחלו מים לתוכה.</i> בידוע שאינו ככונס משקה. רבי יהודה אומר בתחלה היה כופף את הקדרה לתוך ערבה ונותן לתוכה מים, ואם לא כנסה בידוע שאינו ככונס משקה. היה נותנו על גבי האור והאור מעמידו, בידוע שאינו ככונס משקה. אין האור מעמידו, בידוע שהוא ככונס משקה. רבי יוסי אומר אם נתנה על גבי הרמץ והרמץ מעמידו, בידוע שאינו ככונס משקה. היה טורד טפה אחר טפה, בידוע שהוא ככונס משקה. אין הרמץ מעמידו, בידוע שהוא ככונס משקה\" (כלים בבא קמא פ\"ז ה\"ג, עמ' 577). הקדרה שבמשנתנו אינה נחשבת לכלי, ואינה מהווה חציצה החוסמת את פתח הארובה. <b>בית שמי אומרים הכל טמא</b> – האוכלים שבקדרה והכלים שבעליית הגג,<b> ובית הלל אומרים קדירה טמאה</b> – שכן היא איננה כלי סגור והיא מקבלת טומאה ואינה מצילה אוכלים שבתוכה, <b>ועלייה טהורה</b> – אבל גם קדרה שאיננה כלי נחשבת לחציצה.<b> רבי עקיבה<sup class=\"footnote-marker\">11</sup><i class=\"footnote\">בכתב היד עקיב', והשלמנו כרגיל בכתב היד.</i></b> <b>אומר אף הקדירה טהורה</b> – העלייה טהורה כבית הלל, והקדרה אינה מטמאת מגבה שכן כלי חרס מטמא רק מאווירו ולא מגבו.",
                    "משנת כלים קובעת שכלי העשוי לכך ולכך (למשקים ולאוכלים) \"מטילין אותו לחומרו בזיתים\" (פ\"ג מ\"א), והתוספתא מסבירה מהו \"מטילין אותו לחומרו\": \"העשוי לכך ולכך, כגון הכנכב והאילפס והקדרה, מטילין אותו לחומר להכניס [ולהוציא]<sup class=\"footnote-marker\">12</sup><i class=\"footnote\">כך בכתב יד וינה.</i> טומאה לאחרים, ככונס משקה. אבל הוא עצמו אין טהור אלא במוצא זיתים בלבד\" (כלים בבא קמא פ\"ב ה\"ח, עמ' 571). התוספתא מציעה שלוש דוגמאות: הכנכב או כבכב, שהוא מכסה שטוח (לעיל פ\"ב מ\"ג), קדרה ואלפס, שהם שני הכלים הנפוצים ביותר. האלפס הוא מעין מחבת ונועד לטיגון אוכלים, והקדרה היא קדרת הבישול. \"מטילין אותו לחומרו\", כלומר כאילו נועד לאוכלים. התוספתא מוסיפה משפט תמוה: \"להכניס [ולהוציא] טומאה לאחרים, ככונס משקה\". לכלי יש חומרה וקולה: חומרו שמה שנכנס לתוכו ולא נגע בדפנות טמא, אך יש בו גם קולה, שהוא מציל בצמיד פתיל (אם הכלי סגור) ואינו נטמא מאחוריו, ומה שיש בתוכו אינו מטמא את אחוריו. כלי עם חור קטן מכזית מטמא את שבתוכו, אבל גם מטמא מאחוריו, כלומר מטילים עליו את כל החומרות. הוא נטמא מתוכו ככלי, ומטמא את מה שנוגע באחוריו כאילו היה שבר סתם. דומה שהתוספתא אינה חולקת על המשנה אלא מסבירה אותה, וזו הכוונה במשנה בהדגשה \"מטילין אותו לחומרו\".",
                    "ההלכה שבמשנה חוזרת במשניות אחרות: \"היתה שלימה, וכן הקופה, וכן החמת; השרץ בתוכה התנור טהור, השרץ בתנור אוכלין שבתוכה טהורין. נקבו העשוי לאוכלין שיעורן בזיתים, העשוי למשקין שיעורן במשקים, העשוי לכך ולכך מטילים אותו לחומרו בכונס משקה\" (משנה, כלים פ\"ח מ\"ב). במשנה זו נדון מקרה אחר. החמת בתוך התנור, ובתוכה שרץ. אם החמת היא כלי שלם היא מצילה על התנור, ואם אין היא כלי השרץ כאילו בתנור עצמו ומטמא את התנור. כך גם במשנה אחרת להלן (פ\"ט מ\"ח)<sup class=\"footnote-marker\">13</sup><i class=\"footnote\">לביטוי \"מטילין אותו לחומרו\" ראו גם תוס', גיטין פ\"ה ה\"ז; עבודה זרה פ\"ו ה\"א ומקבילות. </i>.",
                    "אם כן, גם הקדרה היא כלי העשוי \"לכך ולכך\". הוא ניקב בכונס משקה, נקב שאינו פוסל אותו מתורת כלי. בית שמאי אומרים שהכול טמא כי \"מטילין אותו לחומרו\" – הוא כלי לקבל טומאה אבל איננו כלי להוות חציצה כיוון שאין לו דפנות, כמו שאמרנו; בית הלל סוברים שהקדרה טמאה משום ששיעורה להיטהר בכונס זיתים, והעלייה טהורה כי היא כלי, ובית הלל חולקים על הכלל שמטילים אותו לחומרו וסוברים ששיעורו בכונס זיתים בלבד; רבי עקיבא אומר שאף הקדרה טהורה, כי הוא סבור שקדרה עשויה בעיקר לנוזלים ולכן נטהרת בכונס משקין, אבל היא מהווה חציצה כשבר חרס, וכונס שכן אינו מהווה פתח להעברת טומאה, שכן איננו \"פותח טפח\".",
                    "אם כן, משנת כלים היא כבית שמאי. הילכנו בדרכו של הר\"ש, והכול אתי שפיר. הרמב\"ם נמנע מללכת בדרך זו, וברור גם מדוע נמנע מלפרש פירוש זה. ודאי שהכיר את משנת כלים, אך הסתייג מלפרשה כדעת בית שמאי, שהרי ההלכה כבית הלל. ברם במהלך פירושנו ראינו משניות רבות שנסתמו כבית שמאי<sup class=\"footnote-marker\">14</sup><i class=\"footnote\">ספראי, הכרעה כבית הלל.</i>, מה עוד שכאן נאמר שחזרו בית הלל להורות כבית שמאי. אמנם חזרה זו אפשר שהיא רק על העיקרון של משנה ג. דעת הרמב\"ם עצמה אינה ברורה, וייתכן שפירש את משנתנו כבעל תוספות יום טוב שאת דעתו נביא במשנה הבאה.",
                    "ההלכה חוזרת בתוספתא: \"1. ארובה שבין הבית לעליה וקדרה נתונה עליה ונקובה בכונס משקה, רבי עקיבא אומר מצלת, וחכמים אומרים אינה מצלת. 2. נפתחה במוצי זיתים, מצלת על פחות מטפח<sup class=\"footnote-marker\">15</sup><i class=\"footnote\">כלומר מצילה במשמעות זו שהיא מצמצמת את פתח הארובה לפחות מטפח והעלייה טהורה.</i>. 3. כנס לתוכה מי חטאת ואפר חטאת, מצלת על החטאת ואינה מצלת על התרומה. 4. כשתמצא אומר טהור מציל לעצמו, כיצד, היו שם כלים טהורין לחטאת וטמאים לתרומה נמצא טהור מציל לעצמו\" (פ\"ה ה\"ט, עמ' 602). התוספתא פחות מפורטת, דעת \"חכמים\" אינה מפורטת ואין היא מבחינה בין הקדרה לעלייה. התוספתא מוסיפה שלמעשה הדין זהה גם במוציא זיתים, וכנראה גם דין זה הוא רק לדעת רבי עקיבא. עם זאת, גם בתוספתא יש הסתייגות מההיתר הגורף של רבי עקיבא. הקדרה (והעלייה) טהורות רק למי חטאת ולא לתרומה. זו הלכה קשה, שכן בדרך כלל נדרשת הקפדה חמורה יותר על טהרת חטאת (משנה, חגיגה פ\"ג מ\"א ומקבילותיה)<sup class=\"footnote-marker\">16</sup><i class=\"footnote\">אפשרות אחרת להסברת התוספתא תובא להלן.</i>. ההלכה שטהרת מי חטאת חמורה יותר היא כה מוצקה עד שדומה שיש מקום להציע שנפל שיבוש בנוסח התוספתא, ואולי התוספתא מצטרפת להלכות התמוהות שמזמן לנו סדר טהרות.",
                    "האבחנות בדבר גודל הארובה אינן במשנה. התוספתא שהיא משלב תנאי מאוחר יותר מוסיפה אבחנות אלו. סביר להניח שההלכה הקדומה לא הכירה באבחנות משנה אלו."
                ],
                [
                    "<b>היתה שלימה בית הלל אומרים מצלת על הכל</b> – כלי החרס טהור כי הוא שלם וסגור, ולכן גם מציל.<b> בית שמי אומרים אינה מצלת אלא על אכלים ומשקים ועל כלי חרש</b> – אוכל ומשקה וכלי חרס שבכפישה (להלן מ\"ו) אינם טמאים, אבל כלים אחרים טמאים, ונראה שגם העלייה טמאה. סביר לפרש שכוונת בית שמאי היא שכל מה שבקדרה טהור, אפילו אוכלים ומשקים, אבל העלייה עצמה טמאה. <b>חזרו בית הלל להורות כדברי בית שמי</b> – מכל מקום סביר להניח שהמשפט \"חזרו בית הלל להורות\" חל על שתי המשניות, אחרת ייווצר מצב שלדעת בית הלל קדרה נקובה מצילה על העלייה ואילו קדרה שלמה מצילה רק על אוכלים ומשקים.",
                    "שתי המחלוקות תמוהות, ואף לא ברור למה חזרו בית הלל להורות כבית שמאי בעוד שרבי עקיבא סובר שאפילו קדרה נקובה מצילה על הכול. בעל משנה ראשונה מציע שהמחלוקת במשנה הראשונה נסובה סביב השאלה של מהות הטומאה בכונס משקה. לדעתו זו רק טומאה מדרבנן, ומדאורייתא המידה היא \"מוציא זיתים\", והשאלה היא האם כלי שטמא מדרבנן מציל. הסבר זה נוגד את התוספתא שכן ממנה משתמע שבקדרה המשמשת לאוכלין גם קדרה הנקובה כדי \"מוציא זיתים\" מטמאת. הסבר זה גם אינו מסביר את המחלוקת שבמשנה הבאה. הרע\"ב מהלך בדרך דומה: את בית שמאי הוא מסביר כמו שהצענו, את בית הלל הוא מסביר שהאיסור על הקדרה הוא חומרא בעלמא, ולכן היא מצילה על הקדרה, ולדעת רבי עקיבא חומרה זו אינה קיימת. ברם ההלכה של \"כונס משקה\" מוצגת כהלכה לכל דבר ולא כחומרא בעלמא, או \"מדרבנן\". כאמור, \"חומרא בעלמא\" היא ניסוח מעודן למה שאנו מכנים \"נימוק לא-משפטי\", או חרדת הטומאה. אנו מדגישים זאת כפי שהדגשנו גם את פירוש בעל \"משנה ראשונה\" במשנה הקודמת, רק כדי להראות שלא רק אנו נזקקים לנימוקים שמחוץ למערכת המשפטית. כל פרשן השומר באדיקות על אמות המידה המשפטיות נתקל, בתחום הטהרה, בהלכות שאינן הולמות את המערכת המשפטית, ולכן נזקק לנימוקים חוץ-משפטיים שאותם הוא מכנה בדרך המעודנת שבחר. אנו רואים בנימוקים הבלתי-משפטיים חלק מדרך המלך של ההלכה, ולכן איננו נזקקים לניסוחים \"מעודנים\".",
                    "כהסבר למשנה ג מפנים חלק מהפרשנים למשנת עדיות שנצטט להלן, והרמב\"ם והר\"ש מפנים למשנת כלים. שתיהן מציגות אותה תמונה אלא שמשנת עדיות מפורטת יותר, ונפתח בה: \"כלי חרס מציל על הכל כדברי בית הלל<sup class=\"footnote-marker\">17</sup><i class=\"footnote\">הצורה כדברי אינה באה אלא להדגשה.</i>, ובית שמאי אומרים אינו מציל אלא על האוכלין, ועל המשקין, ועל כלי חרס<sup class=\"footnote-marker\">18</sup><i class=\"footnote\">ולא על כלי מתכות.</i>. אמרו להם בית הלל מפני מה? אמרו להם בית שמאי מפני שהוא טמא על גב עם הארץ, ואין כלי טמא חוצץ. אמרו להם בית הלל, והלא טהרתם אוכלים ומשקין שבתוכו, אמרו להם בית שמאי, כשטהרנו אוכלים ומשקין שבתוכו לעצמו טהרנו, אבל כשטהרת את הכלי טהרת לך ולו. חזרו בית הלל להורות כדברי בית שמאי\" (עדיות פ\"א מי\"ד). כלי החרס שייך לעם הארץ והוא סגור (מוקף בצמיד פתיל). בית הלל אומרים שהוא מציל על הכול מתוך גישה משפטית, הרי כלי צמיד פתיל אינו מקבל טומאה, וממילא מה שבתוכו טהור. בית שמאי מטהרים רק אוכלים ומשקים או כלי חרס, כלומר את המוצרים שלא ניתן לטהר, אבל כלי מתכות שניתן לטהר בטבילה טמאים. בית הלל מקשים על ההיגיון המשפטי שבהלכה זו, והתשובה של בית שמאי איננה בתחום המשפטי אלא בתחום הציבורי-פוליטי. הקדרה שעליה מדובר שייכת לעם הארץ (דבר שלא נאמר בתחילה). כאשר מטהרים אוכלים מטהרים את האוכלים של עם הארץ, והוא ממילא אינו מקפיד על טהרה, אבל אם נטהר גם את כליו הרי שהם ישמשו גם לעם הארץ וגם לחברים, ובית שמאי תובעים שלפני השימוש יטוהרו.",
                    "קשה לדעת עד כמה הנימוק מקורי. יורשה לנו להעיז ולומר שבית שמאי מטהרים את מה שאי אפשר לטהר. דרישתם לטהרה היא חומרה יתרה, ולשיטתם לא ייגרם כל נזק אם החפצים יטוהרו ליתר ביטחון, אבל אוכלים ומשקים, וכן כלי חרס, אי אפשר לטהר, ואם יוחלט שהם טמאים ייפסלו לשימוש, ואת זאת אין בית שמאי תובעים. להערכתנו נימוק זה מצטרף לנימוקם של בית שמאי כפי שהוא במשנה. לו היה הנימוק במשנה בלבד, הרי שגם בכלי החרס יש חשש שישתמשו אחרים (חברים) והיה צריך לטמאם. ההלכה מבטאת את עומק הבידול של חברים ואת ההחמרה בדיני טהרה. חברים לא ישתמשו בכלי חרס של עם הארץ בכל מקרה, שכן יש חשש שנטמא, ואם יקבלו ממנו כלי מתכת, גם אם הוא בחזקת טהרה, לא ישתמשו בו ללא טבילה נוספת, ליתר ביטחון.",
                    "עם זאת, הגישה שבמשנה אינה בלעדית. מן המקורות יוצא שבפועל אכלו חברים אצל עמי הארץ אם מטעמי נימוס, אם במסגרת חברות ואם במסגרת יחסים משפחתיים<sup class=\"footnote-marker\">19</sup><i class=\"footnote\">ראו, למשל, דמאי פ\"ז מ\"א ומ\"ב. </i>. אפשר שיש לראות בכך גישות שונות כלפי מערכת היחסים עם עמי הארץ, אך דומה שצירוף הנימוקים כפי שהעלינו מציג תפיסת עולם פרקטית, שיטתית ואחידה יותר, אם כי פחות עקיבה מבחינה \"משפטית-הלכתית\".",
                    "הלכה זו נרמזת בקצרה במסכת כלים, וכאמור הרמב\"ם ובעל מלאכת שלמה מביאים אותה בהקשר למשנתנו: \"חבית שהיא מלאה משקין טהורין ומניקת בתוכה, מוקפת צמיד פתיל ונתונה באהל המת, בית שמאי אומרים החבית והמשקין טהורין, ומניקת טמאה, ובית הלל אומרים אף מניקת טהורה. חזרו בית הלל להורות כדברי בית שמאי\" (כלים פ\"ט מ\"ב). המניקת, או בכתיבים דומים, היא צינורית למציצה או יניקה, וכן פירש בעל פירוש הגאונים לטהרות למשנת כלים (פ\"ט מ\"ב). במניקת \"קודחים\", כלומר עושים חור שדרכו משחילים את הצינורית: \"אגרונימון שטעם מן הכוס והחזירו לחבית, קדח במיניקת ונפלה ממנו טפה כל שהוא, אסורה, מפני שטיפה של יין נסך אסורה ואוסרת כל שהוא\" (תוס', עבודה זרה פ\"ז [ח] ה\"ו, עמ' 471)<sup class=\"footnote-marker\">20</sup><i class=\"footnote\">ברנד, כלי חרס, עמ' שטו-שטז. האגרונימון הנזכר הוא האגורנומוס הנכרי, המפקח על השוק, והוא טועם מן היין במסגרת תפקידו כמפקח, ובמסגרת טובות ההנאה שהוא זכאי להן באופן פחות פורמלי. ראו עוד כלים פי\"ד מ\"ב. </i>. המניקת היא צינורית ממתכת, ובית שמאי לשיטתם מטמאים כלי מתכות שכן ניתן לטהרם בקלות.",
                    "יש דמיון חיצוני בסגנון ובמינוח בין משנתנו לבין משנת עדיות, דמיון המלמד כי שתיהן עוסקות באותו נושא. במשנה הבאה נביא את התוספתא למשנה הבאה ושם נראה כי אכן הנימוקים במשנת עדיות הם הנימוקים להלכות בית שמאי אצלנו. הפירוש גם מאפשר להבין טוב יותר את התוספתא שכבר ציטטנו: \"כנס לתוכה מי חטאת ואפר חטאת, מצלת על החטאת ואינה מצלת על התרומה. כשתמצא אומר טהור מציל לעצמו, כיצד, היו שם כלים טהורין לחטאת וטמאים לתרומה נמצא טהור מציל לעצמו\" (פ\"ה ה\"ט, עמ' 602). עם הארץ אינו נאמן על תרומה, אך נאמן על מי חטאת. כלומר, אם הוא אומר שפרי זה הוא תרומה כשרה אין מאמינים לו, אך מאמינים לו כשהוא אומר שמי חטאת לא נטמאו<sup class=\"footnote-marker\">21</sup><i class=\"footnote\">ראו במבוא למסכת חגיגה; תוס', חגיגה פ\"ג הכ\"ג; פרה פ\"ד הי\"ב, עמ' 634.</i>. לכן גם כאן אם יש בתוך קדרה של עם הארץ מי חטאת הם כשרים, ואם יש בתוכה תרומה אין מאמינים לו. הנימוק הוא, שוב, שהטהור מציל לעצמו, כמו במשנת עדיות. ההחלטה שהחפץ טהור היא לצורכי השימוש העצמי של עם הארץ בלבד, אבל חברים אסור להם להשתמש בו. כפי שהערנו, יוצא מהתוספתא שההבדל איננו בין חטאת לתרומה משום שעם הארץ נאמן על שמירת מי חטאת בטהרה, אלא שבמי החטאת עם הארץ משתמש לעצמו, ואילו את התרומה הוא נותן לכוהן. אם כך, התוספתא סותרת את כל הידוע לנו על נאמנות עם הארץ, כאילו הוא איננו צרכן של מי חטאת כלל. מעבר לכך התוספתא תמוהה, שכן אפילו בית שמאי אומרים שאוכלים ומשקים שבקדרה טהורים, אם כן גם התרומה טהורה, ולמה התוספתא אומרת שהתרומה טמאה? יתר על כן, האומנם מי חטאת הם \"מציל לעצמו\"? הרי במי החטאת כולם משתמשים, לא רק עם הארץ בעל הקדרה. גם כאן נראה שאם נעמיד את התוספתא כהמשך לפירוש שהוצע (כקשורה למשנתנו ולמשנת עדיות) יימצא ניסוח התוספתא מוטעה. הוא מצטרף, אפוא, לניסוחים שיש בהם העברת משפטים ממקורות אחרים תוך הוצאתם מהקשרם המקורי. במבוא ריכזנו כמה משפטים מסוג זה.",
                    "פירשנו אפוא את משנה ג ואת משנה ב על בסיס משנת עדיות וכלים (והתוספתא למשנתנו), וכשם שפירשו הר\"ש והרמב\"ם את משנה ג. עם זאת, הפירוש מחייב להכניס למשנתנו תכנים שאין בה. לא נאמר במשנתנו שהכלי הוא של עם הארץ (כלומר כלי טמא מבחינת החברים שומרי הטהרה); יתר על כן, אם מדובר בכלים או אוכלים של עם הארץ הרי הם טמאים ללא קשר למת שבחדר התחתון ולטומאה בעלייה, אם כן מה החידוש? על כן אנו נוטים לפרש את משנתנו ללא תלות בעם הארץ, ולפי העיקרון של משנת עדיות, כפי שהסברנו. אוכלים, משקים וכלי חרס טמאים משום שאין להם טהרה, ואם נטמאם ייפסלו לשימוש. לעומת זאת כלי מתכת ניתן לטהר, ואם תיגזר עליהם טומאה (מתוך חומרה יתרה) יהיה הנזק מזערי, בעל הבית יטהר אותם כנדרש והנזק יסתיים.",
                    "את הפתרון המלא של שתי המשניות משלים בעל תוספות יום טוב על בסיס המשנה להלן. כלי חרס מציל מטומאה בשתי אפשרויות. האחת בצמיד פתיל, ואז הוא מציל על מה שבתוכו ומהווה \"חציצה\", סתימה המונעת חדירת הטומאה. אפשרות אחרת היא שהוא מציל ב\"כיסוי\", כחלק מאוהל, כדברי המדרש שכבר הבאנו: \"וכל כלי פתוח וגו', טמא הוא, מיכן אמרו כלים מצילים צמיד פתיל באהל המת אוהלים בכסוי\" (ספרי במדבר, קכו, עמ' 163). ל\"כיסוי\" יש דינים משלו, ואלו מנויים להלן במשנה ו. הכיסוי אסור שיהיה רציף וכלי חרס מצטרף לכיסוי רק אם יש לו דפנות בגודל טפח, ובפירושנו למשנה נרחיב בכך. הקדרה היא כלי ללא דפנות בגובה זה, כלומר היא כלי כמעט שטוח (מעין צלחת עמוקה שלנו), ולכן לדעת בית שמאי אין היא מצילה באוהל. אמנם יש בה רק נקב \"כונס משקין\" ובדרך כלל טומאה חודרת רק ב\"פותח טפח\", אבל הקדרה כולה כאילו איננה. לדעת רבי עקיבא אין צורך בדפנות ולכן הקדרה מצילה בכיסוי, והנקב שבה קטן מהכנסת טומאה. בית הלל נקטו בעמדת ביניים. הם סבורים שאין צורך בדפנות ולכן הקדרה מצילה על העלייה, אבל היא עצמה טמאה משום שהטומאה נכנסת לכלי חרס בנקב קטן. עמדתם היא משפטית-טכנית ויוצרת סתירה פנימית שבה קדרה טמאה מצילה על העלייה. לכן באה דעת רבי עקיבא העקבית, ולכן גם חזרו בית הלל להורות כבית שמאי.",
                    "במשנה ג מדובר באמת בכלי המציל מדין צמיד פתיל, ובית שמאי ובית הלל לשיטתם במשנת עדיות. ברם יש להכליל בפירוש מרכיב נוסף. לא נאמר שהקדרה טמאה (כלומר שהיא של עם הארץ); אילו הייתה הקדרה כזאת בוודאי לא הייתה מצילה. הקדרה טהורה, אבל בית שמאי דורשים כחומרת יתר טהרה לאותם כלים שאפשר לטהר, ומטהרים את מה שאי אפשר לטהר. כפועל יוצא מהסברנו משתמע שההסבר העיקרי לשיטת בית שמאי איננו הנימוק שבמשנת עדיות אלא הנימוק של האפשרות להחמרה בטהרה ללא נזק כלכלי קשה. נמצאנו למדים שהטיעונים אינם של בית שמאי עצמם אלא של חכמים מאוחרים (תלמידיהם) שהדגישו מרכיבים מעט אחרים. לחילופין אפשר לקבל את ההסבר שבמשנת עדיות כפשוטו, וגם אצלנו הקדרה חשודה כטמאה משום שהיא של עם הארץ.",
                    "במשנתנו \"חזרו בית הלל להורות כבית שמאי\". בדרך כלל לא מצינו מקרים שבהם בית שמאי הם המודים לבית הלל. ספק אם ניתן ללמוד מכאן כמה פעמים ויתר כל \"בית\" על עמדתו, אלא שעורכי המשנה כבר ידעו שבדרך כלל ההלכה כבית הלל, וממילא אין חשיבות לכך שבית שמאי חזרו בהם. אך אם בית הלל חזרו בהם – יש לכך חשיבות הלכתית. משנתנו מייצגת, אפוא, את יוצא הדופן שבו המשנה מהלכת בשיטת בית שמאי. כאמור ההלכה כבית שמאי רק במיעוט המקרים, אם כי מספר החריגים רב למדי<sup class=\"footnote-marker\">22</sup><i class=\"footnote\">חלק מהם אסף ש' ספראי במאמרו \"הכרעה כבית הלל\". במהלך פירושנו הוספנו משניות וברייתות רבות לרשימה זו.</i>.",
                    "אף שבית הלל חזרו בהם הרי שמשנת כלים, לפי חלק מהפירושים, ובוודאי התוספתא לה, מהלכות בשיטת בית הלל<sup class=\"footnote-marker\">23</sup><i class=\"footnote\">ראו פירושנו לכלים פ\"ט מ\"א; תוס', כלים פ\"ז ה\"א, עמ' 577-576. בפירושנו התחבטנו האם התוספתא הדומה למשנתנו עוסקת בנושא של משנתנו, וכך מפרש הרמב\"ם, או שמא רק התוספתא עוסקת בנושא זה (הר\"ש). מכל מקום, משנה ב בוודאי עוסקת באותו נושא, ושם שוב מחלוקת בית שמאי ובית הלל.</i>.",
                    "שלוש המשניות הן משניות קדומות ומשתתפים בהן בית שמאי ובית הלל, אך ניסוחן מאוחר ומשנת עדיות משקפת את הוויכוח הקדום."
                ],
                [
                    "המשנה איננה קשורה לנושא, והובאה משום שמופיע בה הביטוי הנדיר למדי \"חזרו בית הלל להורות כדברי בית שמאי\".",
                    "<b>לגין</b> – לגין הוא מעין בקבוק של ימינו שפיו צר, והוא עשוי בדרך כלל ממתכת<sup class=\"footnote-marker\">24</sup><i class=\"footnote\">ברנד, כלי חרס, עמ' רנא-רנח. במקרה זה מדובר בלגין שאינו מחרס, שאז הוא טהור. מבחינה רֵאלית אפשר שיהיה גם לגין מחרס, אך משנתנו מדברת על לגין ממתכת, ונראה שבדרך כלל היה הלגין ממתכת. המפרשים מציעים גם אפשרות שהלגין מעץ, ומבחינה הלכתית זו אפשרות סבירה, ברם מבחינה רֵאלית לא התקינו בארץ ישראל בקבוקים מעץ כיוון שהעץ היה חומר יקר יחסית ופחות יעיל לשמירת משקים.</i>, אך לעתים מחרס. היה גם כלי רומי ששמו לגואנה Lagoena שאחת מצורותיו המקובלות מופיעה באיור. (איור 22) הלגין",
                    "<b>איור 22. </b>כלי רומי בשם לגונה, הוא הלגין של חז\"ל. מתוך ויט, כלי חוה, עמ' 161.",
                    "מופיע ככלי שאין לו שוליים והוא עומד רק בסיוע כלי אחר (משנה, כלים פט\"ז מ\"ב). <b>שהוא מלא משקים טהורין הלגין טמא טומאת שבעה</b> – הלגין מונח בעלייה המדוברת. לפי בית שמאי ובית הלל כלי מתכת טמאים טומאת שבעה, <b>והמשקין טהורין</b> – אבל המשקים שבתוכו טהורים, כפי שהסברנו לעיל. התנא נקט \"משקין\" משום שבדרך כלל דינם חמור מאוכלים מוצקים, והם נטמאים ביתר קלות. <b>אם פינן לכלי אחר טמאין</b> – הכלי האחר הוא טמא (בהנחה שהוא כלי מתכת), ואם שפך משקים טהורים לכלי טמא המשקים טמאים. הלכה זו הופכת על פיה את ההיתר של בית שמאי. אמנם המשקים טהורים, אך השימוש בהם מוגבל. בעל הלגין יכול רק לשתות את המשקים מהלגין הטמא, ובכך ייטמא בעצמו בנגיעה בלגין. אם כן לא רק שבית הלל חזרו בהם, אלא גם שבית שמאי מחמירים בהרבה מעבר לחומרתם במשנה. האוכלים והמשקים טהורים, אך השימוש בהם מוגבל. אפשר שאם ישפכם לכלי חרס לא ייטמאו, שהרי כלי החרס לא נטמא בעלייה. הוא הדין אם ישפכם לכלי אבן או שיוציאם מהעלייה וישפכם לכלי טהור.",
                    "ברם מפרשים רבים<sup class=\"footnote-marker\">25</sup><i class=\"footnote\">על אתר. ראו הסיכום אצל קהתי.</i> אומרים שעצם השפיכה מטמאת, וחכמים (בית שמאי) לא טיהרו אלא משקים בכלי הראשוני. אם כך הרי שלמעשה בית שמאי סבורים שבפועל גם משקים, ואולי גם אוכלים, נטמאים בעלייה. אם כן הרי שמשנתנו מציגה בפועל גישה מחמירה יותר מהמשנה הקודמת (ומשנת עדיות). אפשר גם שהמעשה שבמשנה איננו המשך של המשנה הקודמת, ומדובר במקרה רגיל שכלי המתכת נטמא בהתאם למקרה שבמסכת עדיות.",
                    "בתוספתא יש מעין תשובה לתמיהה: \"לגין שהוא מלא משקין טהורין ופינן ללגין אחר אם יש בו משקין טמא\" (פ\"ה ה\"י, עמ' 602), ובגרסת הר\"ש \"טמאין\". הר\"ש כבר העיר שאילו היינו גורסים \"טהורין\" היה \"ניחא טפי\", אבל אין בסיס לתיקון זה; גם מהמשנה משמע שטמאים, וכן מההקשר שבין משנתנו להמשך המשנה. אם כן סתם שפיכת המשקים ללגין אחר אינה מטמאת, אך שפיכתם לכלי שיש בו משקים אחרים גורמת לטומאתם. דומה שהתוספתא מנסה לרכך את המשנה ולהסביר שאם התערבו משקים אלו שנקבע שהם טהורים עם משקים טמאים – הכול טמא, שכן גם הטהרה של המשקים הראשונים מפוקפקת קמעא ובכל תערובת הם ייחשבו לטמאים.",
                    "ניכר שמשנתנו, אפילו לפי הסבר התוספתא, נסוגה מעט מההיתר המוגבל של בית שמאי. אנו נחזור להסבר בסוף המשנה.",
                    "<b>האשה שהיא לשה בעריבה</b> – הערֵבה היא גיגית גדולה ופתוחה, עשויה בדרך כלל מעץ או מחרס ומשמשת כבסיס ללישת בצק<sup class=\"footnote-marker\">26</sup><i class=\"footnote\">ברנד, כלי חרס, עמ' תיא.</i>,<b> האשה והעריבה טמאין טומאת שבעה</b> – מדובר במקרה שהאישה והערֵבה טמאים טומאת שבעה, כגון שיש מת בחדר. אין לסיפור קשר למשנה הקודמת, שכן במשנה הקודמת אם הערבה מחרס היא טהורה. <b>והבצק טהור</b> – אף על פי שהבצק נמצא בערבה טמאה ושאישה טמאה לשה אותו – אין הוא נטמא. יש לזכור שהבצק נטמא רק מרגע ששופכים לתוכו מעט מים, כלומר בתהליך העבודה, אך עדיין ההלכה מוזרה, כפי שנראה להלן. <b>אם פינתו לכלי אחר טמא</b> – יוסבר להלן.<b> חזרו בית הילל להורות כדברי בית שמי</b> – לא נאמר מה סברו בית הלל בהתחלה, אך לפי התוספתא דלהלן ברור שהם החמירו וסברו שגם הבצק טהור.",
                    "כל ההלכה היא דבר של תימה: כיצד זה ייתכן שהבצק טהור, ואם הוא טהור, למה העברתו לכלי אחר (כלי טהור מן הסתם) מטמאת אותו? ובכלל מה ערכה של טהרה זו, הרי הבצק בלתי ניתן לאכילה עד שיועבר לכלי אחר (לתנור) לאפייה!",
                    "התוספתא מחדדת את השאלות ומציעה כיוון לתשובה: \"1. האשה שלשה בעריבה וידיה עסוקות בבצק אחד, כל זמן שמגבהת זו ומנחת זו, מגבהת זו ומנחת זו, האשה ועריבה טמאין טומאת שבעה, ובצק טהור. משכה ידיה הימנה והחזירתו, נטמאת וטימאה את הבצק. 2. אמר רבי יהשע, בושתי מדבריכם בית שמאי, אפשר אשה ועריבה טמאין טומאת שבעה ובצק טהור? לגין טמא טומאת שבעה ומשקין טהורין? 3. אחר שעמד, אמר לפניו תלמיד אחד מתלמידי בית שמאי: רבי, אומר לפניך טעם שבית שמאי אומרים בו? אמר לו אמור. כליו של עם הארץ מהו, טמא או טהור? אומר לו טמא. וכי יש טמא מציל? אם כן יציל זה על כליו של חבר. 4. דבר אחר, וכי אומר לך עם הארץ על כליו שהוא טמא? כשיטהרנו אוכלין ומשקין בתוכו, עצמו טהרנו. אבל כשטהרנו את הכלי, טהרנו לך ולו. חזר רבי יהשע להיות שונה כדברי התלמוד. אמר רבי יהשע נמיתי לכם עצמות בית שמאי\" (פ\"ה הי\"א-הי\"ב, עמ' 603-602).",
                    "המעשה, שחוט של חן וקדמות משוך עליו, מתאר דיון חי בבית המדרש, ויש להסבירו. התוספתא מפרשת את המשנה שהבצק טהור כל זמן שהלישה נמשכת. בתהליך זה האישה חובטת בבצק ביד אחת ואחר כך בשנייה, והבצק עדיין טהור. אבל כאשר היא מפסיקה ללוש, אם תיגע בו הבצק ייטמא, ועליה להשאיר את המשך העיבוד לאישה אחרת, טהורה. לא ברור מהתוספתא מה עליה לעשות עם הערבה. האם הוצאת הבצק לכלי אחר תמנע את טומאתו? כנראה זו הכוונה, אחרת מה הועיל ההיתר, הרי הבצק ייטמא בכל מצב. נוסח זה של התוספתא עדיף על פני הניסוח שבמשנה, אלא שעדיין הוא דבר תימה מבחינה הלכתית. רבי יהושע, מחכמי בית הלל וממשיכיו, תמה על שתי ההלכות שבמשנה. אמנם ההלכה השנייה (לגין טמא שבעה) איננה בתוספתא, אבל זו מוסבת על המשנה הקודמת, ורבי יהושע תמה על המשנה הקודמת היוצרת מצב שהכלי טמא ותוכנו טהור, ולפי שיטת בית הלל הקדרה מצילה על הכול והלגין צריך היה להיות טהור. הביקורת של רבי יהושע מבטאת את אשר אנו הגדרנו בנימוס כ\"דבר של תימה\"; מבחינה משפטית אכן שתי ההלכות מוזרות. הביקורת על הלכת הלגין היא למעשה הביקורת על ההלכה שבמשנה ג.",
                    "לאחר שעמד, לאחר סיום הדיון הפורמלי בבית המדרש<sup class=\"footnote-marker\">27</sup><i class=\"footnote\">מבנה הדיון נדוֹן במבוא הכללי לפירוש המשניות. \"עמד\" הוא המינוח לסיום הדיון.</i>, מציע לו תלמיד אחד הסבר, וניכרת הבושה והענווה של תלמיד בית שמאי שנקלע לבית מדרש המהלך בשיטת בית הלל. התלמיד מציע הסבר רק ללגין, וההסבר הוא כמו שהצענו על סמך משנת עדיות. הקדרה היא של עם הארץ ולכן היא בחזקת כלי טמא, וכלי טמא אינו מציל על כליו של החבר. ה\"דבר אחר\" איננו נימוק נוסף אלא הוא מסביר למה הכלי טמא, אבל האוכלים טהורים. עם הארץ אינו מגדיר את כליו כטמאים, עבורו הם טהורים, והוא מאמין שכך הדבר, רק אנו (חכמים – חברים) איננו מקבלים את טהרתו. לפי דרכו הכלי טהור והוא מציל, ולכן האוכלים שבעלייה (או שבתוך כלי החרס) טהורים לעם הארץ. אבל אם נכשיר את הכלים הרי שהכשרנו אותם גם לו (לעם הארץ) וגם לך (לחבר). רבי יהושע משתכנע מהטיעון בעל האופי הציבורי ומסיים בביטוי המקוצר \"חזר רבי יהשע להיות שונה כדברי התלמוד. אמר רבי יהשע נמיתי לכם עצמות בית שמאי\" (תוס', שם). הביטוי האחרון מוסבר בנוסח הברייתא במסכת חגיגה. הברייתא מביאה את מסכת עדיות ואת התוספתא שלנו כמוסבת על משנה זו, ומסיימת: \"כלי טמא חוצץ או אינו חוצץ? אמר לו: אינו חוצץ. כלי של עם הארץ טמא או טהור? אמר לו: טמא. ואם אתה אומר לו טמא, כלום משגיח עליך? ולא עוד, אלא שאם אתה אומר לו טמא, אומר לך שלי טהור ושלך טמא, וזהו טעמן של בית שמאי. מיד הלך רבי יהושע ונשתטח על קברי בית שמאי, אמר: נעניתי לכם עצמות בית שמאי, ומה סתומות שלכם כך, מפורשות על אחת כמה וכמה. אמרו: כל ימיו הושחרו שיניו מפני תעניותיו\" (בבלי, חגיגה כב ע\"א-ע\"ב).",
                    "חזרתו של רבי יהושע היא \"חזרו בית הלל להורות כדברי בית שמאי\". ההסבר בתלמוד שונה במקצת מזה שבתוספתא ובמשנת עדיות. נוסף בו טיעון: אם אומרים לעם הארץ שהכלי שלו טמא הוא מתרעם ורואה בכך עלבון, ואכן לדעתו הכלי טהור, לכן נמנעים חכמים מלומר לו שהאוכלים שבו טמאים. אבל יחד עם זאת אין הם מטהרים את הכלים, שכן באלו ייעשה שימוש עתידי גם על ידי חברים.",
                    "משנת עדיות ובבלי חגיגה קובעים שגם כלי החרס טהורים, ואנו שאלנו מדוע אין חשש שבכלי החרס ייעשה שימוש עתידי על ידי חברים. התוספתא שלנו אינה מזכירה את טהרת כלי החרס, אדרבה, משתמע ממנה שגם כלי החרס טמאים לפחות לגבי החברים (עם הארץ סבור תמיד שכליו טהורים).",
                    "בתשובתם של בית שמאי אין הסבר על הערבה והבצק, ועלינו ללמוד דבר מתוך דבר. כפי שאנו הסברנו, לטיעון של בית שמאי מצטרף טיעון נוסף והוא שאת האוכל, המשקה וכלי החרס אי אפשר לטהר, וטהרתם היא שבירתם, על כן נמנעו מלטמא דבר שהנזק של טומאתו כה חמור. כך גם בדין ערבה. האישה לשה ואדם נפטר תוך כדי עבודתה; אם נטמא את הבצק אין לו טהרה. לכן מאפשרים לה לסיים את הכנת הבצק, אבל המשך האפייה צריך להיעשות בטהרה כפי הלכת התוספתא.",
                    "למערכת הדיונים המורכבת של משניות א-ד שתי מסקנות בתחומים נוספים:",
                    "א. לפני רבי יהושע כבר הייתה מונחת סדרת הלכות שכללה את משנת עדיות (או את משנה ג בפרקנו הזהה לה), ואחריה משנת לגין, והמשנה בדבר האישה והערבה. רבי יהושע מתייחס לשני הקטעים האחרונים אף על פי שאין קשר הלכתי ישיר ביניהם, והתלמיד עונה לו לגבי משנת עדיות, כך שכולן כבר היו לפניהם. משנה קדומה זו כללה, אפוא, את שלושת הנושאים ונערכה לפי קשר ענייני רופף בלבד.",
                    "ב. אף על פי שהמשנה מנוסחת באופן סתמי היא מדברת על מקרה מסוים של קדרת עם הארץ. היא חושפת שתי גישות לפסיקה, האחת משפטית, של בית הלל, והאחרת מושפעת מגורמים \"ציבוריים\" ו\"הסברתיים\", ולפי שיטתנו גם מנימוקים כלכליים."
                ],
                [
                    "את משנתנו אפשר להבין בפני עצמה במנותק מהמשניות הקודמות, ואפשר שהיא המשך להן. אנו נפתח באפשרות השנייה, ובסוף משנה ו נציע את הפרשנות הראשונה.",
                    "<b>היו כלי גללים כלי אבנים כלי אדמה</b> – כלים אלו היו בפתח הארובה שבין הבית לעלייה. כלים אלו אינם מקבלים טומאה<sup class=\"footnote-marker\">28</sup><i class=\"footnote\">ראו על כך בקצרה במבוא.</i> ולכן מהווים חציצה מוחלטת, ולכל הדעות הטומאה אינה חודרת לעלייה. <b>הכל טהור</b> – כל העלייה טהורה, שכן הם בוודאי סותמים את פתח הארובה.<b> היה כלי טהור לקודש ולחטאת</b> – עם הארץ נאמן על הקודש ועל החטאת. נאמנות זו נדונה בהרחבה במסכת חגיגה. היא הייתה מבוססת על שני נימוקים שונים. הראשון היה שעם הארץ הקפיד על טהרת קודש וחטאת משום שהייתה בו יראת הקודש. גם הוא לא רצה לחלל את המקדש והקפיד ככל יכולתו. אך \"ככל יכולתו\" לא נחשב בעיני חכמים למספיק. הם חשדו בו באי הקפדה על פרטי ההלכות, אותם פרטי פרטים שאנו דנים בהם בפירוש המשניות. האמון בו נבע, אפוא, גם מסיבה נוספת, והיא רצונם של חכמים לעודד את עמי הארץ להשתתף בעבודת המקדש, והצורך לאפשר לעמי הארצות למכור מוצרים למקדש. שתי מטרות אלו היו צורך ואינטרס הדדי של המקדש ושל עמי הארץ כאחד<sup class=\"footnote-marker\">29</sup><i class=\"footnote\">ראו על כך בהרחבה במבוא למסכת חגיגה. ריבוי המקוואות ביהודה ובירושלים היו הוכחה לכך שאכן הציבור בכללותו שמר על דיני טהרה, ואת הטענות של חכמים נגד עמי הארץ יש להבין בעיקר כתלונה על אי שמירת פרטי ההלכות שהם קבעו.</i>, או בלשון אחרת, חכמים רצו למנוע נתק בין הקודש לבין הציבור הרחב. בלשונו של רבי נחמיה: \"אמר רבי נחמיה מפני מה הכל נאמנין על החטאת ואין הכל נאמנין על הקודש ולא על התרומה, שלא יהא כל אחד אומר הריני בונה מזבח לעצמי, הריני שורף פרה לעצמי, שנאמר 'ואתה ובניך אתך תשמרו את כהנתכם לכל דבר המזבח'. או 'לכל דבר המזבח', יכול אף לתרומה ולתרומת מעשר וחלה? תלמוד לומר 'ולמבית לפרכת', מה מבית לפרכת מיוחד שאין לדעתן של ישראל, יצאת תרומה ותרומת מעשר וחלה שהו לדעתן של ישראל\" (תוס', חגיגה פ\"ג הי\"ט)<sup class=\"footnote-marker\">30</sup><i class=\"footnote\">לכאורה הנימוק של רבי נחמיה מביא לכך שישראל צריכים להיות נאמנים גם על הקודש. אבל מדובר לאחר החורבן, כאשר שמירת הקודש היא נחלת בודדים לשם מצווה בלבד, וכבר לא הייתה לה משמעות מעשית. לא כן שמירת מי חטאת, שאם יימנע הדבר מעמי הארץ יימנעו מלעשות טהרות כלל ועיקר.</i>. במבוא למסכת חגיגה עמדנו על כך שהציבור הרחב שמר כנראה על דיני טהרה במידה רבה. אולי הם לא הקפידו על כל דרישותיהם של חכמים, ואולי חכמים מאוחרים (רבי נחמיה מדור אושא) משליכים את המציאות בת זמנם על ההלכות הקדומות. ההלכה הקדומה סברה שהכול נאמנים על חטאת וקודש, משום שאכן ההמון הקפיד על הלכות אלו, ואינם נאמנים על התרומה משום שהכוהנים רצו להפגין את ייחודם ולא משום שעמי הארץ נחשדו על אי שמירת הטהרה.",
                    "<b>הכל טהור לקודש</b> – המילה האחרונה חסרה ב-<b>מל</b>, <b>מנ</b>, <b>מנפ</b> ובעדי נוסח טובים נוספים. המינוח \"טהור לקודש\" עשוי להיות מצמצם או מרחיב. טהור רק לקודש, משום שכלי חרס של עם הארץ (או מאכלים) טהורים רק לקודש, או מרחיב, טהור \"גם לקודש\" שטהרתו חמורה יותר. אבל גרסת כתב יד קופמן נראית נחותה בטיבה. אם הכלי טהור אין כל סיבה שלא יציל על העלייה, ואין בעלייה כל טומאה. אבל בהמשך נראה שיש לגרסה זו בסיס טוב. <b>שהכל נאמנין על החטאת – </b>גם עמי הארץ נאמנים על החטאת, לכן גם כלי של עם הארץ מציל על העלייה כמו שאמרנו. המפרשים התקשו בשאלה מדוע בתחילה נאמר \"היה טהור לקודש ולחטאת\" ואילו בהמשך מדובר רק על חטאת. יש מפרשים שאמרו שלרבותא נקט גם לחטאת משום שחטאת היא יותר מקודש, ואמנם בדרך כלל חטאת מחייבת שמירה קפדנית יותר מקודש (משנה, חגיגה פ\"ב מ\"ה-מ\"ו; תוס', פ\"ג ה\"ג). כתוצאה מכך, לגבי נאמנות עם הארץ נאמר בתוספתא חגיגה \"חומר בקודש מבתרומה ומבחטאת, שהכל נאמנין על החטאת ואין הכל נאמנין לא על הקדש ולא על התרומה\" (פ\"ג הי\"ג). ככל שהדבר חמור יותר כך נאמנים עליו יותר, שכן גם עמי הארץ מקפידים בו. גולדברג טוען שהתנא של משנתנו מהלך בשיטה זו וסבור שאכן עמי הארץ אינם נאמנים על הקודש, ברם קשה, שהרי במשפט הקודם נאמר \"היה כלי טהור לקודש ולחטאת\" ומשמע שהתנא סבור שעמי הארץ נאמנים גם על הקודש<sup class=\"footnote-marker\">31</sup><i class=\"footnote\">לגופו של עניין, עמי הארץ נאמנים על הקודש, ראו משנת חגיגה פ\"ג מ\"ה, וזה הבסיס לכל ההלכות בפרק זה שבחגיגה. אחרי החורבן עומעמה הנאמנות על הקודש. דברי רבי נחמיה שצוטטו מהתוספתא לעיל מדגימים את התופעה: הוא אומר שעמי הארץ אינם נאמנים על הקודש אלא רק על חטאת, ומביא נימוק המתאים לקודש ולחטאת כאחד. </i>.",
                    "לדעתנו כל הקושיה אינה קושיה, משתי סיבות. האחת שלאחר שבמשפט הקודם נזכרו הקודש והחטאת לא ראה התנא צורך לחזור על שני המושגים והסתפק בהזכרת אחד מהם. יתר על כן, בסדרת מקורות מדובר על חטאת בלבד. לאחר החורבן הפכה השמירה על הקודש לנחלתם של בודדים, צדיקים ומיוחדים<sup class=\"footnote-marker\">32</sup><i class=\"footnote\">אונקלוס הגר היה אוכל על טהרת הקודש, ראו תוס', חגיגה פ\"ג ה\"ג.</i>, על כן חכמים מדברים בעיקר על טהרת החטאת. כך, למשל, במשנת פרה (פ\"ה מ\"א) מדובר על שמירה מיוחדת של טהרת חטאת, והקודש אינו נזכר. כנגד זה, במשנת חגיגה המתארת את שמירת הטהרה בימי הבית אין דיונים על טהרת החטאת. זו הוחזקה בידי הכוהנים, בדרך כלל במקדש, ולא היה מקום לדון בה. על כן גם במשנתנו, לאחר הזכרת הקודש פעם אחת התנא מתמקד בשאלה העכשווית, בחטאת. גרסת כתב יד קופמן וחובריו \"לקדש\" נראית אפוא עדיפה.",
                    "<b>מפני שהכלים טהורין וכלי חרס טהורין מצילים עם דפנות אהלים</b> – כלל זה הסברנו לעיל, והוא משמש גם כפתיחה להמשך. כלים טהורים מצילים ב\"כיסוי\", כלומר הם נחשבים לחלק מדופן הבית כדי להציל אוהלים, להוות חציצה בין חדר לחדר. המשנה הבאה תסביר את מגבלותיו של עיקרון זה,",
                    "ואנו הסברנוהו כבר לעיל. משנתנו מדגימה את שלוש הדרכים להצגת הלכה:",
                    "א. פרט (משנה \"קזואיסטית\" – לגין טמא...)",
                    "ב. מקרה כללי (קדרה שבפי ארובה...)",
                    "ג. כלל עקרוני (כלים טהורים מצילים...)."
                ],
                [
                    "<b>כיצד</b> – זו משנת \"כיצד\" רגילה, משנה הבאה להסביר כלל קדום על ידי מקרים פרטיים. <b>הבור</b> – בדרך כלל היה הבור בחצר או ברשות הרבים, אך לעתים רחוקות נזכר בור באמצע החדר כמו במשנתנו.<b> והחדות</b> – החדות נזכר גם במשנת ראש השנה (פ\"ג מ\"ז), ושם יש חילופי נוסח רבים<sup class=\"footnote-marker\">33</sup><i class=\"footnote\">כך ב- ג, מא, מדלק, מנ, מפ, מרא, מרש, ת. ביתר עדי הנוסח \"הדות\", ב-מדק \"החדות\", ב-כ \"הדוד\". </i>. החדות, או הדות, נזכר במקורות רבים. הבבלי פירש שבור הוא כמו דות והסתייע מברייתא: \"דתניא, אחד הבור ואחד הדות בקרקע, אלא שהבור בחפירה והדות בבנין\" (בבא בתרא סד ע\"א)<sup class=\"footnote-marker\">34</sup><i class=\"footnote\">המאירי פירש שהדות חפור ובנוי, הווה אומר שהבור נחפר באדמה ונבנו לו קירות. בארץ ישראל ההררית בדרך כלל בורות נחצבים ולא נחפרים, אך כמובן באזורי המישור ניתן עד היום למצוא בארות ובורות שנחפרו ונבנו להם קירות.</i>. כלומר שניהם מונחים לשטח חפור, אלא שהבור חצוב והדות בנוי. ממקורות ארץ ישראל משמע שהדות לא שימש כלל לאיגום מים. הוא מופיע יחד עם חורי הבית העליונים כמקום שיש לבדוק בו חמץ: \"חורי הבית העליונים והתחתונים, היציע והדות וגג הבית...\" (תוס', פסחים פ\"א ה\"ג)<sup class=\"footnote-marker\">35</sup><i class=\"footnote\">ראו פירושנו לפסחים פ\"א מ\"א.</i>. אם כן, הדות או החדות שייך למערכת הכוכים שבבית, אך לא שימש לאיגום אלא לאכסון אוכל, וצריך לבדקו לפני פסח שמא יש בו חמץ. הדות מופיע כמקום שמניחים בו חבית: \"אומר אדן לחבירו הלויני חבית של יין עד... שאפתח את הדות. היתה לו חבית בתוך הדות ונפתחה הדות ונפלה ונשברה...\" (תוס', בבא מציעא פ\"ו ה\"י). אם כן הדות הוא כוך בקיר, מעין ארון קיר. פעולה רגילה של שכיר היא \"עולה לעלייה ויורד לדות\" (תוס', תרומות פ\"י ה\"ט), ומכאן שלעתים הדות בקיר, ולעתים זהו מעין מרתף קטן<sup class=\"footnote-marker\">36</sup><i class=\"footnote\">ראה עוד אליצור, חדות; פרדימן, חדות; אליצור, תגובה; ספראי, הקהילה, עמ' 209.</i>. הרמב\"ם פירש שהדות הוא \"מקום גבוה על ארץ מוקף כתלים\", ונראה שהיה ער לכלל המקורות וניסה בדרך זו ליישב ביניהם<sup class=\"footnote-marker\">37</sup><i class=\"footnote\">רבי נתן אב הישיבה פירש \"כצאמה\".</i>. בתוספתא טהרות (פ\"ח ה\"א, עמ' 668) נזכרים \"הרוין\" ככוך עליון בבית, וייתכן שזה שיבוש של חרוין-חדוין-חדות, ואז מקור זה מצטרף לראיות שהחדות הוא כוך עליון בבית. דות תחתון נמצא ברבות מחפירות הארץ כגון בחורבת בירה, בבית הביזנטי בירושלים ובעוד מקומות רבים<sup class=\"footnote-marker\">38</sup><i class=\"footnote\">ספראי ודר, חורבת בירה, עמ' 82. </i>,. <b>שבבית</b> – בתוך החדר,<b> וכפישה נתונה עליו טהור</b> – הכפישה היא כלי חרס, פתוח ועמוק, מעין הקדרה של ימינו או קערה<sup class=\"footnote-marker\">39</sup><i class=\"footnote\">ברנד, כלי חרס, עמ' רמה-רמט.</i>. הכפישה סותמת את פי הבור. בחדר מוטל מת אבל הטומאה אינה חודרת לבור או לדות משום שהם סתומים ויוצרים אוהל לעצמם. זהו אוהל המציל ב\"כיסוי\".<b> </b>(איור 23-24)",
                    "<b>איור 23א. דות, </b>נישה בקיר או בקרקעית החדר. דות קרקעי בציפורי. צילמה ד' ספראי.",
                    "<b>איור 23ב. </b>דות קרקעי בחורבת בירה, כוסה באבן רחיים בשימוש משני. דר וספראי, חורבת בירה.",
                    "<b>איור 24א. </b>דות בבית הביזנטי בחפירות הר הבית בירושלים. צילמה ע' ספראי כץ.",
                    "<b>איור 24ב. </b>דות בקיר בגמלה. צילמה ד' ספראי.",
                    "<b>היתה באר</b> – הבור והבאר מתחלפים במקורותינו ללא הבחנה ביניהם, ונראה שבשניהם הכוונה לאותו מתקן<sup class=\"footnote-marker\">40</sup><i class=\"footnote\">חילוף בור-באר נמצא גם בעירובין פ\"ב מ\"ד; כלים פ\"ה מ\"ו.</i>,<b> חלקה</b> – שהחפירה מתחילה מפני הקרקע, בניגוד לבור רגיל שיש לו \"חוליה\", כלומר מבנה של פתח מעל פני הקרקע, (איור 25)<b> או כוורת פתוחה – </b>ב-<b>מ</b>,<b> מל</b> ובדפוס: \"פחותה\". כוורת היא שם של כלי שלא שימש דווקא לאכסון דבורים אבל גם כוורות הדבורים היו עשויות בצורה זו<sup class=\"footnote-marker\">41</sup><i class=\"footnote\">ראו ספראי, גידול דבורים.</i>. הכוורת היא כלי מרובע הנפתח כלפי מעלה, והיא פתוחה ומוכנסת לתוך הבור כך שמהווה מכסה לו. המשנה מדברת על בור, באר וחדות; בור ובאר חד הם, והחדות איננו בקרקעית הרצפה, ולכן אין זה רֵאלי לדון בכוורת הסותמת אותו<sup class=\"footnote-marker\">42</sup><i class=\"footnote\">גולדברג מסביר שמדובר בכוורת גדולה \"הבאה במידה\" (לעיל פ\"ד מ\"ג) שאינה מקבלת טומאה, ואז הפִסקא על הכוורת אינה תלויה כלל בבור או בבאר. גולדברג מפנה לתוס', פ\"י ה\"א, עמ' 606, שממנה משמע שמשנתנו כחכמים בניגוד לרבי יהודה. ברם סביר יותר שבתוספתא שם נדון דין כוורת סגורה כצמיד פתיל ולא דין כיסוי כחלק מהאוהל. </i>. <b>וכפ</b>[<b>י</b>]<b>שה נתונה עליה</b> – האות י' נתונה מעל השורה. הכפישה היא כאמור מעין קדרה של ימינו, כלי עמוק הנכנס לתוך הבור או הכוורת וסותם את פתחם. <b>טמא</b> – אין זה כיסוי משום של\"כיסוי\" תקני נדרשות שתי דפנות ומכסה, וכאן יש רק מכסה. <b>אם היה </b>[או: <b>היתה</b>]<b> נסר חלק</b>[<b>ה</b>] – לוח עץ חלק ללא דפנות מכסה את הבור החלק,<b> </b>[<b>או</b>]<b> </b>[<b>ו</b>]<b>סרידה</b> – סרידה היא מכסה רשת<sup class=\"footnote-marker\">43</sup><i class=\"footnote\">פירוש הגאונים לכלים פ\"ח מ\"ג.</i> ממתכת. היא נזכרת בעיקר ככלי הנמצא על פי התנור<sup class=\"footnote-marker\">44</sup><i class=\"footnote\">להלן פי\"ב מ\"ב; כלים פ\"ח מ\"ג; פ\"ט מ\"ז. בספרי זוטא, טו יט, עמ' 283, מדובר בשאריות בצק שנותרו בסרידה.</i>. נראה, אפוא, שהיא רשת שעל פי התנור שעליה מניחים את הכלים לחימום ואפייה.<b> שאין לה גפיים</b> – דפנות, (איור 26)<b> טהור</b> – יוסבר להלן,<b> שאין הכלים מצילים עם דפנות אהלים עד שיהא להן דפנות</b> – כדי שכלי יהיה כיסוי צריך דפנות ומכסה. נסר חלק וסרידה אינם כלים ואינם מקבלים טומאה כפשוטי כלי עץ: \"פשוטי כלי עץ טהורין וגולמיהן טמאין; פשוטי כלי מתכות טמאין וגולמיהן טהורין. נמצאתה אומר, טהור בכלי עץ טמא בכלי מתכות, טהור בכלי מתכות טמא בכלי עץ\" (תוס', חולין פ\"א הכ\"א, עמ' 501)<sup class=\"footnote-marker\">45</sup><i class=\"footnote\">ראו משנה, כלים פ\"ח מ\"ג. מדובר באותו מקרה, אך ההלכות שונות לחלוטין, שכן דין טומאת התנור שונה מטומאת אוהל. </i>.",
                    "השרידה שבה מדובר היא כאמור רשת, ולכאורה פשוטי כלי מתכת מקבלים טומאה, אך המקורות מציגים אותה כחפץ שהוא \"חוצץ ואינו מביא\" (להלן פ\"ח מ\"ד). שם המדובר באוהל העשוי מהרשת שבחלון, וההבדל בין משנתנו למשנה להלן הוא שכאן נדרש שלכלי המצטרף לאוהל תהיינה דפנות.",
                    "<b>איור 25א. </b>חוליית הבור. החוליה נועדה לשמש אמצעי בטיחות ומניעת כניסה של לכלוך לבור. צילם א' איטלי בסוסיה.",
                    "<b>איור 25ב. </b>חוליית בור עם התקן לנעילה ו/או לשאיבת מים. בחוליה זו אף נחצבה שוקת. צילם א' איטלי בסוסיה.",
                    "<b>איור 26א. סרידה – רשת על פי התנור. </b>סרידה עם רגליים (אגפים) על תנור באוגוסטה ראוריקה, שוויצריה. צילמה ד' ספראי.",
                    "<b>איור 26ב. </b>סרידה במוזאון האגורה באתונה. צילם י' פיקסלר.",
                    "דרישה זו אינה נזכרת ברשימה שבפרק ח. שם מדובר באוהל עצמאי העשוי מרשת, ואילו אצלנו בכלי המצטרף אל קרקעית אוהל קיים או אל דפנותיו, ולפיכך נדרשות גם הדפנות כדי שההצטרפות תהיה משמעותית.",
                    "אם כן כלים מצילים בשתי דפנות וגג, ואלו שאינם כלים מצילים אם הם ברצף אחד עם האוהל (הקרקע, הדופן או הגג). כרגיל אין הסבר מדוע באה דרישה זו של דפנות; כאמור דרישה זו אינה מקובלת על רבי עקיבא (לעיל פ\"ה מ\"ב) ואינה נזכרת להלן בפרק ח הדן בסוגי אוהלים, ואולי גם רבי עקיבא מקבל דרישה זו, אלא שהמשנה שם לא הזכירה זאת מתוך שהתנסחה באופן כללי. על כל פנים, עמדתו של רבי עקיבא מקלה יותר, אך חשיבותה בכך שהיא גם פשוטה יותר, וחד-משמעית. כפי שהערנו, בהלכה המאוחרת ניכרת מגמה של ויתור על אבחנות משנה לטובת פישוט ההלכה, ואולי מגמה זו ניכרת כבר בהבדל שבין בית שמאי ובית הלל מחד גיסא (דרישה לדפנות – משנתנו ולעיל מ\"ב ומ\"ג) לבין רבי עקיבא (שם שם).",
                    "לא נאמר מה הדין אם הטומאה נמצאת בדות הסגור. שאלות מעין אלו נידונות בפרק ו (מ\"ה ומ\"ז), והיעדר הדיון על כך במשנתנו נובע מהיעדר שפה הלכתית אחידה, תופעה שעמדנו עליה במבוא.",
                    "<b>כמה תהא הדפן טפח היה לה חצי טפח מכאן וחצי טפח מכאן אינה דופן עד שיהא לה טפח ממקום אחר</b> – נראה שדי בדופן אחת שגובהה טפח; המכסה יכול להיות אלכסוני, ובלבד שהדופן תהיה בגובה הנדרש. טפח הוא כמובן מידה קבועה בדיני טהרה, ובהלכה בכלל.",
                    "בתוספתא יש גם דעה חולקת: \"1. רבי יהודה אומר משם רבי יהשע, כשם שהכלים מצילין עם אוהלין שיש להן דפנות, כך מצילין עם אוהלין שאין להן דפנות. 2. ואחד כלי עץ, ואחד כלי חרס טהורין. 3. במה דברים אמורים, בכלי שיש בו טפח על טפח, אבל בכלי שאין בו טפח על טפח אינו מציל. 4. במה דברים אמורים, בזמן שהוא אפוץ מבחוץ מצד אחד, ומבפנים משני צדדים. אבל אם היה אפוץ כחצי טפח מכאן וכחצי טפח מכאן, הרי זה אינו מציל\" (פ\"ו ה\"א, עמ' 603). המשפט הראשון מייצג את הדעה החולקת. לעיל במשנה ג ראינו שאכן בית הלל חולקים וטוענים שגם כלי ללא דפנות מציל, וזו שיטת רבי יהושע כאן. דרישה נוספת היא שהכלי יהיה כלי של ממש (טפח על טפח - 3) ושיהיה צמוד לקרקע או לדופן האוהל (אפוץ=צמוד). בתנאים אלו לא נרחיב, וכן לא בתנאים ובמקרים נוספים הנזכרים בתוספתא שם.",
                    "נושא זה של סתימת הארובה חוזר להלן (פ\"ז מ\"ב), ושם המחלוקת היא על יריעה שסותמת את הארובה. רבי יוסי שם אומר שהיריעה מצילה ואינו מצריך דפנות, ורבי שמעון אומר שאינו מציל אלא אם יהיה נטוי כאוהל.",
                    "הבור והחדות שבמשנה ו אינם קשורים לארובה, אבל המקרים הבאים (כפישה על גביו) עשויים להיות קשורים לארובה. אם משנה ה מדברת על כיסוי ארובה אזי עורך המשנה ליקט את רוב המשניות ממקור אחר שעסק ברצף בדיני ארובה, החל ממשנה ב ועד סוף משנה ו, והדיון בלגין ובערֵבה שבמשנה ד נגרר משום שביחידת האם העוסקת בארובה הם היו חלק מהרצף. הלגין והערֵבה נכללו ביחידת הארובה, משום שגם שם \"חזרו בית הלל להודות כבית שמאי\". לפנינו אפוא יחידת הארובה, כמו שבפרק ד הייתה יחידה שעסקה במגדל. אפשרות שנייה היא שהבור והחדות במשנה ה אינם עוסקים בארובה, ואזי לפנינו יחידה העוסקת בכלים המשמשים כאוהל, מתחילה בארובה (מ\"ב-מ\"ג), ממשיכה בכלים אחרים ומסיימת בארובה (מ\"ה – דין כפישה)."
                ],
                [
                    "<b>כשם שמצילין מבפנים</b> – אם כלים אלו סותמים פי בור או דות בתוך הבית, או פתח בין בית לעלייה,<b> כך מצילין מבחוץ</b> – כאשר הם מחוץ לבית.<b> כיצד</b> – ברור שהכותרת וההסבר נישנו כאחד, ואין למשפט הראשון עמידה ללא זה שמסבירו. אין זו אפוא משנה-תוספתאית, אלא משפט הלכתי שקדמה לו כותרת המנוסחת ככלל כללי.<b> כפישה שהיא נתונה על יתדות מבחוץ טומאה תחתיה כלים שבכפישה טהורין</b> – היתדות הן מעין דפנות, והכפישה מצילה על כל מה שעליה כ\"כיסוי\", גם אם אין היא סגורה (צמיד פתיל). אם היא סגורה היא מצילה בכל מצב<sup class=\"footnote-marker\">46</sup><i class=\"footnote\">התוספתא מוסיפה שהיתדות צריכות להיות לפחות טפח, אחרת אין כאן אוהל והטומאה בוקעת ועולה ישר למעלה, ראו תוס', פ\"ו ה\"ג, עמ' 603. בין המפרשים היו שהדגישו שהמשנה נקטה כפישה על יתדות כדי לומר דין זה (תיו\"ט, תפארת ישראל, גולדברג ואחרים). ברם היתדות נדרשות כדי שיהיו אלו דפנות, כמו שהסברנו לעיל (ודי בדופן אחת כמו שאמרנו). ראו עוד דיונו הארוך של גולדברג בנושא, ודבריו נכוחים. קהתי הסביר שהיא סמוכה לקיר בית ויחד עם קיר הבית היא מצילה, אך לא קיר חצר, ולא נהיר מה יהא הבדל בין קיר חצר לקיר בית. בכלל, הניגוד במשנה הוא בין יתדות לבין כותל ולא בין קיר בית שלא נזכר לקיר חצר, וראו להלן פ\"ט מ\"ב.</i>. <b>אם היה כותל חצר או כותל גנה אינו מציל</b> – הדופן האמורה צריכה להיות דופן הכפישה או יד שלה, ולא קיר שנבנה למטרה אחרת.",
                    "<b>קורה שהיתה נתונה בין כותל לכותל וקדירה תלויה בה טומאה תחתיה כלים שבקדירה רבי עקיבה מטהר</b> – רבי עקיבא, בשיטת בית הלל, אינו תובע דפנות ולכן הקדרה מצילה, <b>וחכמים מטמין</b> – חכמים מטמאים כי טומאה בוקעת ועולה עד השמים, והקדרה אינה מצילה שכן אין לה דפנות.",
                    "בתוספתא מובאת הלכה נוספת באותו כיוון: \"היתה נתונה על גבי שתי יתדות מבחוץ, משוכה הימנה בפותי טפח אינה מצלת, בפחות מטפח רבי עקיבא אומר מצלת וחכמים אומרים אינה מצלת\" (פ\"ו ה\"ד, עמ' 603). אם הכלי מצוי בחצר מחוץ לחדר אין הוא חלק מהאוהל, שכן תנאי לכיסוי הוא רצף עם פינות הבית, והתנאים נחלקים מה הדין אם הקדרה או הכפישה מותקנות על יתדות (שיש להן דפנות), אך רחוקות מהבית פחות מטפח.",
                    "לפנינו שתי עריכות הדנות בעניין הצלה של כלים בכיסוי: משנת קדרה (מ\"ב) מדגימה את ההלכה במקרה של קדרה על פי ארובה ומשנת כפישה (מ\"ו) מדגימה את השאלה על בור חלק. התוכן ההלכתי קרוב למדי, אך אלו שתי עריכות שונות. משנת קדרה היא ניטרלית ומציגה את הדעות השונות, אם כי היא מסכמת שחזרו בית הלל להורות כדברי בית שמאי, לפחות לגבי ההיבט הציבורי. רבי עקיבא כנראה לא היה שותף לחזרה זו. במשנה ב הוא מציג עמדה קיצונית מבית הלל, וגם במשנתנו הוא נותר בעמדתו. בית הלל אשר חזרו בהם (משנה ג) הם רבי יהושע שקיבל את הנימוק הציבורי של בית שמאי. אנו שיערנו שהם חזרו בהם גם במשנה ב, אבל לכך אין סיוע ישיר. נימקנו את דעתנו שם, אבל אין הדברים הכרחיים. מכל מקום, \"חכמים\" של משנתנו הם בית הלל לפני שחזרו בהם, לפחות בעניין הדפנות. אם אכן חזרו בהם בית הלל מכל הלכותיהם הרי שחכמים של משנתנו לא היו שותפים לחזרה זו. מכל מקום, רבי עקיבא נשאר דבק בשיטת בית הלל. בניגוד למשניות ה\"קדרה\", משניות הכפישה סתמן כבית שמאי ונזכרים בהן חכמים ורבי עקיבא החולקים ומהלכים בשיטת בית הלל. משנתנו מצטרפת למשניות שהן כבית שמאי, אך במקרה זה כבר נאמר שבית הלל חזרו בהם, וחזרה זו לא כללה את \"חכמים\" ואת רבי עקיבא<sup class=\"footnote-marker\">47</sup><i class=\"footnote\">ראו ספראי, הכרעה כבית הלל.</i>."
                ]
            ],
            [
                [
                    "הפרק כולו מתחבט בשאלות של טומאה, ובעיקר של טומאת אוהל, כאשר הטומאה אינה בתוך הבית אלא בכתלים, בגג, במעזיבה או בעמוד הבית. שתי המשניות הראשונות הן יוצאות דופן. הראשונה עוסקת במעמידי האוהל, והשנייה בתביעה שמחיצת האוהל תעמוד בפני עצמה. שתי השאלות קשורות לעצם הגדרת האוהל, ולא לפרטים שבהם עוסקות המשניות מפרק ה ועד סוף פרק ז. ייתכן שמשניות אלו שובצו כאן משום שהן עוסקות בדפנות האוהל, ובסוף הפרק הקודם דנו המשניות בכיסוי המצטרף לאוהל, ובתנאי שיש לו דפנות. נמצאנו למדים שבכל המשניות הללו מרכז העיסוק הוא בתביעה שהדפנות תהיינה \"כשרות\", אלא שבפרק הקודם היה הדיון בכיסוי המצטרף לאוהל.",
                    "שתי המשניות הראשונות הן תת-יחידה בתוך החטיבה הגדולה. הן מציגות כלל והדגמתו. הן נקשרות לפרק הקודם משום שגם במשנה האחרונה בפרק הקודם עסקו בכלי גללים.",
                    "<b>אדם וכלים נעשין אהלים לטמא אבל לא לטהר</b> – המשנה להלן תסביר את הכלל הסתום, ובקצרה נאמר שלאוהל צריך גג ומעמידים. אין צורך בדפנות מלאות (שלא כסוכה למשל, או כרשות היחיד לעניין שבת), אבל הגג צריך לעמוד על משהו. אדם וכלים עשויים לשמש כמעמידים או כגג, כפי שיפורט להלן, כדי לטמא (אם המת והחפץ תחת האדם), אך לא כדי לחצוץ מפני הטומאה (אם המת מתחת לאדם והכלי מעליו). הכלל שגם אדם וגם כלים עשויים להיות אוהל אינו חדש, הוא נדון במפורט להלן פט\"ז, ולמעשה גם המשניות הקודמות הניחו אותו כנתון.",
                    "ההלכה במשנה טומנת בחובה שני חידושים חשובים ביותר, הכרעות הלכתיות שהן אבני דרך בחשיבה של תורה שבעל פה:",
                    "1. אוהל איננו רק אוהל, אלא גם כל בניין. זאת הכרעה שקיבלו גם בני כתות קומראן.",
                    "2. אוהל איננו רק בניין, אלא גם מטלטלין וגם אדם.",
                    "במגילת המקדש<sup class=\"footnote-marker\">1</sup><i class=\"footnote\">  נעם, מהפיכה, עמ' 74 ואילך; ידין, מגילת המקדש, מט.</i>, בקטע המרכז את הלכות טומאת אוהל, מדובר רק על בית, וההנחה המקובלת במחקר היא שאם הם הזכירו רק בניין הרי שמיעטו מכלל זה כל דבר מיטלטל. איננו עוסקים בהלכה הכיתתית, ונסתפק כאן בטענה שניתן לקרוא גם את מגילת המקדש לתומנו ומה שלא נאמר שם איננו נדון, ואין לדעת מה סברו בני כתות מדבר יהודה בנושא. ברם מסקנה כזאת מבוססת על ההנחה שניסוח ההלכה הכיתתית, כפי שהוא בידינו, משקף את כל הלכות הכת, והוא פולמוסי, לכן היעדר ההרחבה מלמד על התנגדות לה. ברם כל שלפנינו הוא קטע מספרי ההלכה של הכת, ואיננו יודעים אם בקטע אחר לא היה בהם דיון על אוהל נייד. כך, למשל, בפרק ג מ\"א שנינו \"כל המיטמין באהל שנחלקו והכניסן לתוך הבית\"; לכאורה המשנה קובעת שרק בית ממש ניטמא ומטמא בטומאת אוהל, ברם אין זה כך. משנה ג עוסקת בהלכה אחרת ומזכירה את הניסוח הכללי, ובהמשך המשנה (בפרקנו) מובאים הדיונים על טיב האוהל. לפיכך אין להסיק מהניסוח הכללי המופיע במגילת המקדש שרק בית בנוי (מחובר לקרקע) מטמא.",
                    "הצעד הראשון, שאוהל הוא כל בניין, הוא מתבקש. סוף סוף בתורה יש הרבה דוגמאות, ובדרך כלל הן נתפסו כדוגמאות בלבד. למעשה, בימי בית שני היה האוהל צורת דיור נדירה. אם היו מכריעים שאוהל הוא רק אוהל בד או עור היה הדבר \"ממית\" את כל מכלול דיני טומאת אוהל. רק טבעי הוא שיראי שמים רצו לשמר הלכה מרכזית כזאת. עם זאת, נוצר כאן פרדוקס אפשרי. בתפיסה של חז\"ל מחובר לקרקע אינו ניטמא<sup class=\"footnote-marker\">2</sup><i class=\"footnote\">להולדתה של הלכה זו ראו במבוא לסדר טהרות.</i>, ואם כן בית אינו ניטמא, והרי האוהל מטמא את כל מה שמתחתיו וגם ניטמא.",
                    "בדרך הטבע יש לזהות את האוהל עם חומרים שאפשר שיקבלו טומאה, לפיכך ההרחבה לכלים ו/או לאדם היא מתבקשת. עם זאת אנו מניחים שההכרעה ששניהם (כלים ואדם) נחשבים לאוהל קדמה לשיקול הלוגי-משפטי, והיא הלכה קדומה שבית שמאי ובית הלל נחלקים באחת הנגזרות המִשניות שלה (מה המינימום של כלי, פט\"ז מ\"א). זאת ועוד, המחלוקת במשנה ב בין בית שמאי לבית הלל היא בפרט נגזר ומשני של ההלכה שהטומאה יוצאת דרך פתח הבניין. שני רבדים של הנחות יסוד קדמו לדיון כזה:",
                    "א. הבניין מטמא כדין \"אהל\";",
                    "ב. הטומאה יוצאת דרך הפתח.",
                    "שתי הנחות אלו קדמו לוויכוח בית שמאי ובית הלל שבמשנה ב.",
                    "אנו רואים במשפט הפותח כותרת מאוחרת הבאה להכליל את המקרים שבמשנה ולנסח את הכלל. ואכן ניסוח הכלל אינו מתאים לפרטים שבמשנה, ואותם פרטים משמשים בתוספתא להדגמת כלל אחר, כפי שנראה להלן. <b>ארבעה נושאין את הנרבד</b> – בדפוס הראשון, דפוס וילנא ו- <b>מפ</b>, פב \"נדבך\", וביתר הנוסחים \"נרווד\", \"נדוד\" ונוסחאות דומות. נדבך הוא אבן גדולה, וכמובן נוסחה כזאת אפשרית שהרי אבנים גדולות נישאו על ידי ארבעה אנשים. כך, למשל, רבי חנינא בן דוסא תרם אבן אחת לבניית המקדש ונעזר בחמישה סבלים (שיר השירים רבה, א ד; קהלת רבה, א א). בציור קיר אחד מעבר הירדן נראים ארבעה אנשים נושאים אבן כזאת כשהיא קשורה למוטות שעל כתפי הסבלים. שיטה זו מכונה אצל אביצור, העוסק בכפר הערבי, \"מוט\" או \"מוטה\"<sup class=\"footnote-marker\">3</sup><i class=\"footnote\">אביצור, אדם ועמלו, עמ' 186; פיקירילו, פסיפסים, עמ' 153.</i>. <b> </b>מהתוספתא שנביא להלן (פ\"ז ה\"א, עמ' 603) נראה שיש להסביר, כפי שמסבירים בפירוש הגאונים לסדר טהרות, שנרווד הוא המיטה (אלונקה) שבה נושאים את המת. בתוספתא בכתב יד ערפורט הנוסח הוא \"נדבך\", ובכתב יד וינה \"נדבד\".",
                    "<b>טומאה תחתיו כלים שעל גביו טמאין</b> – הנרבד מאהיל על הטומאה, ואילו היה אוהל תקני היה מציל על הכלים שעל גב האוהל. אבל הנרבד איננו אוהל לטהר, ורואים כאילו הטומאה בוקעת ועולה עד השמים והכלים נטמאו. <b>טומאה על גביו</b> – מת מונח על האלונקה,<b> כלים שתחתיו טמאין</b> – האלונקה אינה מהווה אוהל להציל, ומה שתחת הטומאה (המת) טמא. <b>רבי אליעזר מטהר – </b>לא נאמר מה נימוקו, ונראה שלדעת רבי אליעזר האלונקה נחשבת לאוהל; הטומאה \"נכלאת\" באוהל, והאוהל גם חוצץ מפני הטומאה (\"מטהר\"). לפי הסבר זה רבי אליעזר חולק גם ברישא ומקל ביצירת אוהל. כלומר, לדעתו כל מיטה שהיא היא בבחינת אוהל. לדעת תנא קמא האוהל כאן איננו אוהל אלא לטמא, משום שמה שמעמיד אותו איננו כלי כשר, ובלשון הירושלמי פעם אחת \"עומד מחמת דבר טמא\" (חגיגה פ\"ב ה\"ה, עח ע\"ב). ההלכה במשנתנו חוזרת גם להלן (פי\"א מ\"ה ופי\"ב מ\"א-מ\"ג), אבל כפי שנראה שם במ\"ב יש גם דעה אחרת שכלי של ממש מהווה אוהל גם אם הוא נשען על חפץ טמא (המקבל טומאה).",
                    "<b>נתון על ארבעה כלים</b> – הנרבד עומד על גבי ארבעה כלים. כלים בדרך כלל מקבלים טומאה בעצמם.<b> אפילו כלי גללים כלי אבנים כלי אדמה</b> – כולם כלים שאינם מקבלים טומאה (לעיל פ\"ה מ\"ה),<b> טומאה תחתיו כלים שעל גביו טמאים טומאה על גביו כלים שתחתיו טמאין</b> – אין הבדל אם נדבך נישא על ידי אנשים או עומד על כלים כאלה. תמיד הוא אוהל לטמא אבל לא לטהר. כאמור כלי גללים ודומיהם אינם מקבלים טומאה, אך הם כלים ואוהל העומד על כלים איננו אוהל, ו\"כלים\" הם כלים המקבלים טומאה.",
                    "ההלכה שנויה בתוספתא להלן המבהירה את הבעיה: \"1. אוהל שהיה נטוי על גבי ארבע שפודין של מתכת, רבי יעקב אומר אינו מציל מפני שדבר טמא מעמידו, ורבי יוסי אומר מציל. 2. נטוי על גבי קנים דוקרנין, רבי יוסי אומר מציל, ורבי שמעון אומר אינו מציל עד שיהא נטוי כנטיית האוהל\" (פ\"ח ה\"ב, עמ' 605). המחלוקת הראשונה היא המחלוקת של משנתנו, לדעת רבי יוסי שפוד מקבל טומאה ואינו יכול להעמיד אוהל<sup class=\"footnote-marker\">4</sup><i class=\"footnote\">לדין שפוד ראו לעיל פ\"א מ\"ג.</i>. משנתנו סברה שכלי כזה מעמיד אוהל, אבל רק לטמא. ייתכן שמשנתנו חולקת על רבי יעקב של התוספתא, וייתכן שרבי יעקב רק התנסח באופן כללי ומסכים עם הגדרת המשנה שאוהל כזה נחשב לאוהל לטמא, ואיננו אוהל להוות חציצה ולטהר. רבי יוסי סבור כרבי אליעזר שגם אם האוהל ניצב על כלי המקבל טומאה הוא אוהל לכל דבר.",
                    "מהמשנה משמע שאין זה משנה אם האדם או הכלים טמאים, הרי כלי גללים בוודאי אינם טמאים. לפי זה יש לפרש את לשון התוספתא \"שדבר טמא מעמידו\" שדבר היכול להיטמא (\"מקבל טומאה\") מעמידו.",
                    "עדיין קשה, שהרי כלי גללים וכלי אבן אינם מקבלים טומאה. גם משנתנו מכירה במעמדם המיוחד של כלִי האבן, שאין הוא כלי רגיל אבל עדיין הוא נחשב לכלי ואינו נמצא מחוץ להלכות טהרה (לעיל פ\"ה מ\"ה).",
                    "אשר לקנים, לדעת רבי יוסי אוהל רגיל ניצב על קנים דוקרנים ולכן הוא מעמיד אוהל לכל דבר. דברי רבי שמעון אינם כלל חלק מהמחלוקת אלא חוזרים למשנה להלן (פ\"ז מ\"ב). יש לזכור שהתוספתא שהבאנו מוסבת למעשה על המשנה שם (פ\"ז מ\"ב), ודברי רבי שמעון קשורים אפוא ישירות למשנה ומהווים חזרה עליה.",
                    "קנים דוקרנים הם קנים שיש להם שני ראשים (דיו-קרן); דיו ביוונית משמעו שניים<sup class=\"footnote-marker\">5</sup><i class=\"footnote\">ראו דיון דומה בפירושנו לשבת פ\"ו מ\"ד. </i>. בקנים כאלו השתמשו להעמדת מחיצה בכרם (תוס', כלאים פ\"ד ה\"ה; בבא מציעא פ\"ז ה\"ד)<sup class=\"footnote-marker\">6</sup><i class=\"footnote\">קנה דוקרן אינו \"דוקרן\" סתם שבו עסקנו במשנת שבת שם; תוס', כלים בבא מציעא פ\"ד הי\"ד, עמ' 582, שהוא כלי מתכת, מעדר דו-ראשי כמוברר שם.</i>.",
                    "<b>נתון על ארבע</b>[<b>ת</b>]<b> אבנים</b> – שאינם מקבלים טומאה כלל,<b> או על דבר שיש בו רוח חיים</b> – בהמה או גוי אינם מקבלים טומאה כלל. הלכה כללית זו אינה נאמרת במפורש אלא לגבי טומאות ספציפיות<sup class=\"footnote-marker\">7</sup><i class=\"footnote\">ראו פירושנו לעיל פ\"א מ\"ו.</i>.<b> טומאה תחתיו כלים שעל גביו טהורין טומאה על גביו כלים שתחתיו טהורין</b> – אוהל כזה הוא אוהל לכל דבר, וחוצץ מפני הטומאה.",
                    "כל הדוגמאות במשנה הן לכלל שאין הנרבד אוהל לטהר, ואין דוגמאות לכלל שהוא אוהל להביא את הטומאה. דוגמאות כאלה הן פשוטות, כאשר הנרבד מאהיל על מת שלידו כלים, הכלים טמאים.",
                    "בפועל משמעות ההלכה היא שנושאי המיטה צריכים להיזהר זהירות כפולה ומכופלת בלכתם, וכך נוצרת אווירה של חרדת טומאה וחרדת המת כאחת. במבוא למסכת הרחבנו בכך מעט.",
                    "בתוספתא מובאים פרטים רבים, חשובים ונוספים, המשנים את פני ההלכה. הפרטים החדשים מודגשים בקו וממוספרים: \"ארבעה שהיו נושאין את הנדבך, 1. <u>ואין במוטות כעובי המרדיע</u>, טומאה תחתיו כלים שעל גביו טמאין, טומאה על גביו כלים שתחתיו טמאין, רבי אליעזר מטהר. 2. <u>וכן היה רבי אליעזר אומר כזית מן המת, בפי הערוב, האהיל על גבי הנדבך אדם וכלים שתחתיו טהורין, האהיל על גבי תנור וכירים החדשים טהורין.</u> נתון על ארבע כלים, אפילו כלי גללים וכלי אבנים וכלי אדמה, 3. <u>ואין בהן פותי טפח</u>, טומאה תחתיו כלים שעל גביו טמאין, טומאה על גביו כלים שתחתיו טמאין. 4. <u>נתון על ארבע כוסיות הנתונות על</u> ארבע אבנים 5. <u>ואין בהן גובה טפח,</u> טומאה תחתיו כלים שעל גביו טמאין, טומאה על גביו כלים שתחתיו טמאין, 6. <u>ורבי אליעזר מטהר</u>. 7. <u>אם יש בהן גובה טפח,</u> טומאה תחתיו כלים שעל גביו טמאין, טומאה על גבי כלים שתחתיו טהורין, 8. <u>ואם ראשי כוסיות נראין, בין כך ובין כך טהורין</u>\" (פ\"ז ה\"א, עמ' 604-603)<sup class=\"footnote-marker\">8</sup><i class=\"footnote\">לא נעסוק בכל פרטי התוספתא. לעיקרון זה של \"נראים\" ראו להלן פ\"ו מ\"ה, גם שם המשנה מהלכת בנתיב שהנתון החשוב הוא לא מה שמתחולל במציאות אלא כיצד היא נראית.</i>.",
                    "נפתח בצד הטכני. התוספתא מבהירה שלנרבד יש מוטות, כמו שפירשנו. באופן כללי ברור שהתוספתא מוסיפה את האבחנות ההלכתיות החשובות (פותח טפח, עובי מרדע וכו') שאינן במשנה. כבר עמדנו על תופעה זו במבוא ובפירוש לעיל. המשנה מתמקדת בחידוש שהיא רוצה להביא, ובתוספתא יש תוספת פרטים ואבחנות (1, 3, 5, 7). עוד עולה מהתוספתא שרבי אליעזר חולק בשני המקרים שבמשנה.",
                    "התנאי החשוב בתוספתא הוא שאין במוטות האלונקה עובי מרדע. עובי מרדע הוא הגודל הקבוע בהלכה, פחות מזה אין הכלי נחשב לאוהל, והכוונה כמובן לכלים שיש להם צורת מוט ארוך, כגון אותו מרדע שבו מדרבנים את הפרה (להלן פט\"ז מ\"א).",
                    "אם הנדבך הוא אבן הרי שהתוספתא היא דבר של תימא. אמנם במוטות אין עובי מרדע ולכן אינם כאוהל, אבל הנדבך עצמו הוא כעובי מרדע. אין זאת אלא שהנרבד הוא מיטה מסורגת. הסירוג עצמו אינו נחשב לאוהל<sup class=\"footnote-marker\">9</sup><i class=\"footnote\">אבל להלן (פ\"ח מ\"ד) מובאים מעשה רשת, כולל מיטה, בין אלו שחוצצים ואינם מביאים, כלומר מטהרים ואינם מטמאים. אפשר שהמשנה שם חולקת על התוספתא, ואפשר שיש לנרווד דין שונה מלמיטה רגילה, אולי משום שהסירוג מרווח יותר, וראו הדיון במשנה שם. </i>, אבל המוטות עצמם היו יכולים להיחשב כאוהל ואינם כן, וכאן ההבדל הגדול בין התוספתא למשנה. המשנה סוברת שהנרבד הוא אוהל לטמא אבל לא לטהר, והוא איננו אוהל לטהר משום שהוא נישא על ידי אדם או כלים, אבל אם הוא ניצב על אבנים או נישא על ידי בהמה האוהל מטמא ומטהר. כלומר, הגג (הכיסוי) נחשב לאוהל ולכן אפשר גם שהמוטות יהיו כעובי מרדע, שהרי הפגם אינו בכיסוי אלא בדפנות (או במעמידי האוהל). אבל התוספתא אינה קובעת כלל שאוהל כזה מטמא (נחשב כאוהל), אלא שאינו אוהל כלל. דומה שהתוספתא כאן מהלכת בכיוון הלכתי שונה, שהנרבד עצמו איננו אוהל בגלל טיבו ככיסוי, ואילו במשנה הכיסוי הוא תקני, והפגם הוא במעמידי האוהל. במשנה אפשר שהמוטות יהיו כעובי מרדע, והכיסוי יהיה נדבך אבן. עם זאת למדנו מהתוספתא שהנרבד הוא מיטה מסורגת ואין זה נדבך אבן, ומן הסתם התוספתא והמשנה מדברות על אותו כלי, אלא שהגישות ההלכתיות שונות.",
                    "נמצאנו למדים שהכלל במשנה \"אדם וכלים נעשין אהלים לטמא אבל לא לטהר\" איננו כלל כללי, אלא הסבר למקרים הפרטיים שבהמשך המשנה. קודם נשנו הפרטים, ולאחר מכן ניתנה להם כותרת הלכתית בעלת אופי כאילו כללי.",
                    "עוד אנו לומדים שלפני המשנה והתוספתא הייתה אותה הלכה, וכל אחד מהמקורות יצר מהמקרה הפרטי כלל, אבל שני הכללים שונים. בתהליך זה עסקנו במבוא הכללי לפירוש המשניות, ולדעתנו הוא התהליך הרווח ביצירת הלכות תורה שבעל פה, אם כי ודאי לא התהליך היחיד."
                ],
                [
                    "<b>קוברי המת שהיו עוברין באכסדרה</b> – אכסדרה היא מונח יווני לחצר מוקפת עמודים. לעתים על העמודים הייתה בנויה עזרה, מעין קומה שנייה (משנה, מדות פ\"א מ\"ה), <b>והגיף אחד מהן את הדלת וסמכו במפתח</b> – אחד מהם הלך לפני השיירה וסגר את הדלת וסמכה במפתח. המפתח כאן איננו המכשיר לפתיחת הדלת אלא הבריח כולו, שסוגר את הדלת.<b> אם יכול הדלת לעמוד בפני עצמו טהור</b> – דלת כזאת היא חציצה, אבל הכלל הוא שהחציצה צריכה לעמוד בפני עצמה<b>, </b>אחרת היא דומה לאוהל העומד בזכות (על) כלי (המפתח).<b> ואם לאו טמא</b> – בתוספתא נוסף \"רבי יהודה אומר משם רבי אליעזר אף על פי שהדלת נפחתה הבית טהור לפי שלא נטמא המפתח\" (פ\"ג ה\"ג, עמ' 604). הבריח עומד בפני עצמו, והוא מהווה מחיצה גם אם הדלת איננה עומדת בפני עצמה. רבי יהודה ורבו, רבי אליעזר, מקלים בפרטים הטכניים כמו בהלכה הקודמת, או אולי יש לנסח שהם הלכתיים יותר, והלכותיהם אינן מבטאות את חרדת המת שעליה דיברנו לעיל.",
                    "<b>וכן חבית של גרוגרות או קופה שלתבן שהיא נתונה בחלון</b> – הרקע להלכה הוא שוב \"חלונות כורזין\" (לעיל פ\"ג מ\"ו), שהם חלונות גדולים בין החדרים.<b> אם יכולין הגרוגרות והתבן לעמוד בפני עצמן טהורין</b> – שכן הם מהווים חציצה בפני הטומאה, <b>ואם לאו טמאין – </b>כדין חציצה ואוהל העומד על כלי. <b>בית שחצצו בקינקינים וטח בטיח</b> – הקנקנים עצמם אינם מהווים חציצה, שכן אין הם קיר עמיד, אבל הטיח הוא חציצה. <b>אם יכול הטיח לעמוד בפני עצמו טהור ואם לאו טמא</b> – הרקע להלכה הוא כנראה מצב שבו גוסס נמצא בחדר, והבעלים מתקין מחיצה כדי להגן על חלק מרכושו מפני הטומאה. בתוספתא דיון בפרט מתבקש, והוא כיוון הקנקנים<b>: </b>\"בית שחצצו בקנקנין טהורות ופיהן כלפי הטהורה מצילות, כלפי הטמאה אין מצילות. רבי שמעון בן יהודה אומר משום רבי שמעון כלפי הטומאות מצילות, עד שיהא בפיהן פותי טפח. טחן בטיט בין מבפנים ובין מבחוץ אם יכול הטחן לעמוד בפני עצמו מציל, ואם לאו אין מציל\" (פ\"ז ה\"ד, עמ' 604). אם פתח הקנקנים כלפי הטומאה הטומאה נכנסת לפיהם, וכלי טמא אינו יכול להוות מחיצה (לעיל פ\"ה מ\"ב). אבל אם גב הקנקן כלפי הטומאה – כלי חרס אינו מיטמא מגבו, ואם ערמת הקנקנים יציבה היא מהווה מחיצה. רבי שמעון בין יהודה חולק וקובע שטומאה נכנסת לקנקנים רק אם יש בהם פותח טפח. זו הלכה מהפכנית, שכלי חרס הנמצא באוהל המת מיטמא רק אם יש בו פותח טפח. שהרי כלי חרס מיטמא רק באווירו, כלומר כשהטומאה נכנסת לחלל הכלי, ודרך טומאה לצאת ולא להיכנס לחללים קטנים. הסבת הלכה זאת גם על כלי חרס היא חידוש גדול.",
                    "המשנה לא נכנסה לדקויות אלו, ואין להסיק שהיא חולקת על התוספתא. התוספתא מוסיפה פרטים ואבחנות משפטיות, כמו שהדגשנו במשנה א ובמבוא.",
                    "העיקרון של \"יכול לעמוד בפני עצמו\" הוא קריטריון מרכזי בהגדרת הכלים, וחוזר במסורות הלכתיות לענייני טהרה וכשרות כלים<sup class=\"footnote-marker\">10</sup><i class=\"footnote\">משנה, כלים פ\"ה ה\"י; תוס', זבחים פ\"א ה\"ה, עמ' 480; מנחות פ\"א ה\"ה, עמ' 513, ועוד.</i>."
                ],
                [
                    "במשנה ג מתחילה תת-יחידה נוספת העוסקת בכותל שבאמצע הבית, בלשוננו קיר שבין שני חדרים, שבתוכו (באחד מחלונות כורזין שבו) מצוי מת או חלק ממנו. היחידה נמשכת עד תחילת פרק ז (כולל משנה א שבפרק זה).",
                    "<b>כותל המשמש את הבית ידון מחצה למחצה</b> – זו הכותרת של המשנה, וכפי שנראה להלן זו כותרת כללית שאינה מתאימה לכל המקרים. גם להלן יכונה מכלול הלכות אלו \"מחצה למחצה\" (להלן מ\"ז).<b> </b>העיקרון מחצה למחצה אינו מופיע בפרקים הקודמים, אף שהיה מקום להשתמש בו. כך, למשל, בפ\"ג מ\"ז נדונה האפשרות של טומאה בביב, ולא נאמר שם שאם הטומאה בחצי החיצוני תמיד הבית טהור. אפשר לתרץ שכל משנה מתמקדת בנושא שלה, אך דומה שלפנינו מחלוקת, ואין לחפש התאמה מאולצת בין המשניות. הכלל חל אפוא על סדרת מקרים, אבל לא על כל המקרים, והוא אינו \"כלל על\".",
                    "<b>כיצד</b> <b>כותל שהוא לאוויר</b> – כותל שצדו האחד משמש את הבית וצדו האחר פונה ל\"אוויר\", כלומר אל החוץ<sup class=\"footnote-marker\">11</sup><i class=\"footnote\">למשמעות זו של אוויר ראו לעיל פ\"ד מ\"א העוסקת במגדל שהוא באוויר. </i>,<b> והטומאה בתוכו</b> – הקיר היה עשוי מאבנים ולעתים נוצרו בין האבנים חורים שבהם ניתן היה להניח חפצים, ובמקרה זה היה מונח שם כזית מהמת. <b>מחציו ולפנים הבית טמא</b> – כאילו הטומאה בתוך הבית,<b> והעומד מלמעלן טהור</b> – מעל הקיר ומחוץ לבית. הטומאה לכודה באוהל, והאוהל מציל ומונע התפשטות הטומאה.<b> מחציו ולחוץ הבית טהור</b> – כאילו הטומאה מונחת בחוץ (באוויר),<b> והעומד מלמעלן טמא</b> – הטומאה אינה לכודה באוהל והיא בוקעת ועולה ועוברת דרך כל הנדבכים. העומד למעלה עומד מחוץ לאוהל, ולכן אין חציצה בינו לבין הטומאה. עמדה זו, שטומאה שאינה לכודה באוהל בוקעת ועולה, היא ההלכה הכללית. עם זאת, להלן נראה שיש גם החולקים על הנחה כללית ויסודית זו. בכך יש הבדל בין טומאת אוהל המת לטומאה סתם. באוהל הטומאה מתפשטת מתחת לכל הגג, אבל אם אין כאן אוהל אלא הטומאה לחוצה מתחת לעמוד היא מתפשטת רק בצורה אנכית. כלל זה חוזר במקורות רבים, והביטוי \"בוקעת ועולה\" מופיע רק בהקשר לאהלות, כלומר לטומאת אוהל המת<sup class=\"footnote-marker\">12</sup><i class=\"footnote\">להלן פ\"ז מ\"א-מ\"ב; פ\"ט מי\"ג-מט\"ז; פ\"י מ\"ו-מ\"ז, ועוד. </i>. כפי שראינו בפירושנו למסכת כלים (פ\"ח מ\"ח) לדעת רבי יוסי גם טומאה בתנור (\"אוהל השרץ\") מטמאת רק אנכית. <b>מחצה למחצה הבית טמא</b> – הטומאה מצויה בדיוק בחצי העובי. התנא סבור שבמצב ספק יש להחמיר, זאת למרות הקביעה הכללית שספק טהרות ברשות היחיד טמא וברשות הרבים טהור (משנה, טהרות פ\"ד מ\"ד). [<b>ו</b>]<b>העומד מלמעלן רבי מאיר מטמא</b> – המצב הוא של ספק, וספק לחומרה,<b> וחכמים מטהרין</b> – לא נאמר מה טעמם של חכמים. אפשר שהם מתנגדים לעיקרון של טומאה בוקעת, וחולקים גם במקרה שהטומאה בחצי החיצוני של הכותל. אפשר שהם מסיקים שאם הבית טמא הווה אומר שהטומאה נחשבת לכזאת המונחת בתוך הבית, ואז העומד בחוץ טהור.<b> רבי יהודה אומר כל הכותל לבית</b> – כפשוטו רבי יהודה חולק על תנא קמא וסובר שבכל מקרה שטומאה בכותל הכותל הוא חלק מהבית, ונעשה לתשמיש הבית. זאת בניגוד למקרה להלן במשנה ו שהבית משמש את הכותל, ובניגוד לכלל של \"מחצה למחצה\".",
                    "לעיל (פ\"ד מ\"א) עסקנו במגדל הנמצא באוויר ובכלים הנמצאים בעובי המגדל. שם נקבע: \"מגדל שהוא עומד באוויר טומאה בתוכו כלים שבעוביו טהורין. טומאה בעוביו כלים שבתוכו טהורים רבי יוסה אומר מחצה למחצה\". אם כן, תנא קמא שם סבור שקיר המגדל נחשב לחוץ, ורבי יוסי סבור שיידון \"מחצה למחצה\" כתנא קמא של משנתנו. אם כן התנא הסתמי במשנתנו הוא רבי יוסי, ולהלכה שלוש דעות: עובי הקיר לחוץ, לפנים או מחצה למחצה. גם בתוספתא נמסרת עמדתו של תנא קמא של משנתנו בשמו של רבי יוסי: \"...רבי יוסי אומר טומאה מחצי הכותל ולחוץ, מחצי מעזיבה ולמעלה (זו המשנה הבאה) הבית טהור. העומד מלמעלה כנגד הטומאה טהור, שאין הטומאה מעברת את הקורות, ואף על פי שאין הקורות לאותה הרוח\" (פ\"ז ה\"ו, עמ' 604)<sup class=\"footnote-marker\">13</sup><i class=\"footnote\">גישה זו של מחצה למחצה חוזרת בתוספתא פט\"ו ה\"ד, עמ' 612, וכן במשנה, כלים פ\"ב מ\"ז לדעת רבי יוחנן בן נורי, וחכמים חולקים, כשם שבמשנתנו יש מחלוקת בעיקרון זה ובהיקפו.</i>.",
                    "בתוספתא, כרגיל, יש תוספת דיון במקרים אלטרנטיביים. התוספתא מתמקדת בשאלה מה קורה כאשר הסדק צר בחלקו האחד ורחב בשני: \"1. כותל שנסדק בין שתי בין ערב ועשוי כמין משפך רחב מבפנים וצר מבחוץ, טומאה ברחב הבית טמא, ובצר נדון מחצה על מחצה. 1א. רחב מבחוץ וצר מבפנים, טומאה ברחב הבית טהור, ובצר נדון מחצה על מחצה. 2. נסדק כמין שתי ומפולש לכאן ולכאן רחב מלמעלה וצר מלמטה, טומאה בין ברחב ובין בצר הבית טמא. 3. נסדק כמין ערב מפולש לכאן ולכאן רחב מצד אחד וצר מצד אחד טומאה ברחב הבית טמא, ובצר נדון מחצה על מחצה. וכמה יהא הסדק הזה, רבי אומר מלא אגרופו של בן בטי\" (פ\"ז ה\"ה, עמ' 604). הדין הראשון הוא פיתוח מלאכותי במקצת של שיטתו של רבי יוסי בסדק בעל רוחב משתנה. אם הטומאה היא בצד הרחב היא נידונת לפי מיקומו של הסדק, ואם הטומאה בצד הצר היא נידונת \"מחצה למחצה\", כלומר לפי מיקום הטומאה. העיקרון הוא שדרך הטומאה לצאת ואין דרכה להיכנס, ולכן מיקום הצד הרחב קובע האם הטומאה תצא לבית או לא. ההלכה השנייה אינה מתאימה לרבי יוסי והיא אולי לשיטת רבי יהודה, שהכותל שייך לבית. ההלכה השלישית היא עמדת ביניים בין רבי יוסי לרבי יהודה. קשה לנמקה, אלא כפשרה בין דעות החכמים. ההבדל בין סדק לאורך (כמין שתי) לבין סדק לרוחב (מעין ערב) אינו ברור. הבדל דומה חוזר במשנת מקוואות (פ\"ו מ\"ט), ושם יש גם מחלוקת שבה הדעות הפוכות, ובלתי מוסברות.",
                    "הכלל שדרך הטומאה לצאת עומד במקרים אלו בניגוד לכלל של מחצה למחצה, וגם בניגוד לכלל שהכותל נחשב לבית. אלו אפוא שני כללים עצמאיים שנסיבות המקרה יוצרים ביניהם התנגשות, וכל תנא קובע מה הכלל החשוב יותר בהיררכיית הכללים.",
                    "אפשר שההלכה בתוספתא חוזרת לאשר נשנה להלן פ\"ז מ\"א. משם משמע שהלכת משנתנו היא רק ב\"טומאה רצוצה\" שמצויה בכותל ואין סביבה חלל של טפח מרובע. אבל אם יש סביבה חלל כזה ואין לו פתח טבעי טומאה בוקעת ועולה, ודינה יידון שם. אם הטומאה בצד הצר אין סביבה \"פותח טפח\" והבית נדון כמחצה על מחצה, ואם היא בצד הרחב הרי יש סביבה פותח טפח והרי היא אוהל שיש לו פתח (אל הבית) והבית טמא. במקרה 2 הסדק מאונך, אם הטומאה בצד הצר היא יוצאת אל הרחב (שדרכה של טומאה לצאת מהקטן אל המרווח) ומטמאת את הבית. במקרה 3 הסדק אופקי, אם היא ברחב יש לה דין אוהל ומטמאת את הבית, אבל אם היא בצד הצר היא חוזרת לדין של המשנה שנידון מחצה למחצה.",
                    "מידה זו של אגרוף כבן בטי או בטיח מופיעה גם במשנת כלים (פי\"ז מי\"ב), ונראה שהיה זה איש מגודל שהיה מוכר לחכמים. בדורות יבנה ואושא השתמשו במידה אחרת: \"אגרוף שאמרו, רבי טרפון פורש ראשי אצבעותיו ומראה, רבי עקיבא קופץ ראשי אצבעותיו ומראה, רבי יהודה מניח אצבעו על גדולו כופל חוזר ומוריד, רבי יוסי אומר ישנו בראש כרים גדול של צפורי, אחרים אמרו משמו טפח ושליש טפח, וכך היו משערין עד שלא יבוא בן בטיח\" (תוס', כלים בבא מציעא פ\"ז ה\"ב, עמ' 586). אגרוף של בן בטי(ח) מוצג כמידה מאוחרת יותר (\"עד שלא יבוא...\"), ונראה שהיה זה אדם גדל מידות, בן דורו של רבי<sup class=\"footnote-marker\">14</sup><i class=\"footnote\">במקורות אגדיים, גם מארץ ישראל, ראש הקנאים בירושלים מכונה בשם \"בן בטיח\", ונראה שהוא שם מאוחר, סמלי, המושפע כבר מהמשנה ומהתוספתא שהסבו את כינויו של גדל המידות לראש הפורעים בירושלים. ראו איכה רבה, א ה, עמ' 66; קהלת רבה, ז א. בבבלי, גיטין נו ע\"א, הוא מכונה \"אבא סיקרא\" (על שם הסיקריים), והד לנוסחה זו יש גם בקהלת רבה. </i>. התוספתא שלנו ומשנת כלים משקפות כבר את ימיו.",
                    "בתוספתא מוצגת עוד דעה חשובה המלמדת על מגוון הדעות הרחב, עמדה שהבאנו כבר את חלקה הראשון: \"רבי יוסי אומר טומאה מחצי הכתל לחוץ מחצי המעזיבה ולמעלה הבית טהור. העומד מלמעלה כנגד הטומאה טהור שאין הטומאה מעברת את הקורות, ואף על פי שאין הקורות לאותה הרוח\" (פ\"ז ה\"ו, עמ' 604). הלכה ידועה היא שטומאה שאין לה פתח בגודל המתאים \"בוקעת ועולה\" ומטמאת את העומד כנגדה, גם אם בינו לטומאה אבנים או קורות. מתברר שרבי יוסי חולק על הלכה מפורסמת זו וסבור שטומאה איננה בוקעת. הבבלי (חולין קכו ע\"א) הגיע למסקנה דומה מבלי שהזכיר את הברייתא שלנו, ואמנם לתמיהותיו של הבבלי אפשר לתת גם הסברים אחרים, אך כנראה גם לו הייתה מסורת שרבי יוסי חולק בנקודה עקרונית זו. אפשר שגישה זו באה לידי ביטוי גם במשנה ה להלן.",
                    "מהמשנה משמע שבמצבים מסוימים טומאה בכותל מטמאת את הבית לכל דבר, אבל בתוספתא מופיעה הגדרה אחרת לאיסור: \"רבי אליעזר אומר... ואין הנזיר מגלח עליהן, ואין חייבין עליהן משום טומאת מקדש וקדשיו. טומאה שהיא נתונה בכותל אפילו מחצה על מחצה... אין הנזיר מגלח עליהן ואין חייבין עליהן על טומאת מקדש וקדשיו\" (פ\"ט ה\"א, עמ' 606). כפי שראינו במבוא קל היה לחכמים להחמיר בדיני טומאה, אבל החמרה זו נתקלה בערכים מנוגדים במקרה של נזיר וטומאת מקדש. הנזיר חייב לשמור על נזירותו, ואם נטמא עליו להפר אותה, לגלח את שערו, להקריב קרבן חובה ולהתחיל מחדש. במקרה כזה היססו חכמים להחמיר, בין משום שחסו על ממונו של הנזיר ובין משום שחסו על הפרת הנזירות. כך או כך, רק טומאה ברורה ו\"מן התורה\" חזקה דיה להפר נזירות. הוא הדין שטמא כזה שנכנס למקדש חייב בקרבן רק אם טומאתו \"מן התורה\", שכן רק טומאה ברורה חזקה דיה לחייב קרבן חובה. כך הופכות הנזירות והקרבת קרבן בשל טומאת המקדש למעין \"נייר לקמוס\" הבודק באיזו טומאה מדובר. הניסוח ההלכתי הפורמלי הוא האם זו טומאה מהתורה או מדברי סופרים<sup class=\"footnote-marker\">15</sup><i class=\"footnote\">ראו במבוא ובפירושנו לפ\"ב מ\"א; פ\"ח מ\"ב.</i>, אבל כפי שהראינו במבוא הכללי לפירוש המשניות בספרות התנאים \"מהתורה\" או \"מדברי סופרים\" אינם תיאורים היסטוריים אלא תאולוגיים. זו הגדרה לעצמת המצווה ולא למקורה ההיסטורי. טומאת כותל נחשבת, אפוא, לטומאה קלה. כל זאת לדעת רבי אליעזר, וייתכן שחכמים חלוקים עליו."
                ],
                [
                    "<b>כותל שבין שני בתים</b> – קיר בין שני חדרים,<b> והטומאה לתוכו בית </b>[<b>ה</b>]<b>קרוב לטומאה טמא והקרוב לטהרה טהור מחצה למחצה שניהן טמאים</b> – זו שיטת רבי יוסי ששנינו במשנה הקודמת.<b> טומאה באחד מהן וכלים בכותל מחציו וכלפי טומאה טמאין מחציו וכלפי טהרה טהורין מחצה למחצה הרי הן טמאין</b> – המשנה אינה מבחינה בין מצב שהטומאה בבית לבין מצב שהטומאה בכותל, בכל מקרה הכותל נידון לפי קרבתו (\"מחצה למחצה\"). אין גם אבחנה שדרכה של הטומאה לצאת ואין דרכה להיכנס. לפי עיקרון זה ששנינו לעיל (פ\"ד מ\"א ועוד) לגבי מגדל, \"טומאה בבית מה שבתוכו טהור שדרך הטומאה לצאת ואין דרכה להיכנס\". לפי כלל זה טומאה אינה נכנסת מחלל גדול לחורי מגדל, ואין הצדקה שתיכנס לחורי הכותל. אפשר שזו מחלוקת בין המשניות, ונראה יותר שזו דוגמה לאי האחידות וחוסר השיטתיות שבדיני טהרה. זאת ועוד. המשנה הקודמת לא עסקה בשאלה מה דין כלים הנמצאים בחור הכותל כאשר יש טומאה בבית. עצם אי העיסוק בשאלה זו ברישא מעיד על מקורות שונים, האחד עסק בשאלה זו והשני התעלם ממנה.",
                    "רבי יהודה אומר שהקיר, על כל עוביו, שייך לבית (לעיל משנה ג), אבל איננו יודעים מה עמדתו לגבי קיר שבין שני בתים. אפשר שיחמיר ויאמר ששניהם טמאים, אבל בתוספתא שנינו: \"וכן היה רבי יהודה אומר כותל שבין שני כוכין או בין שתי מערות עד ששה טפחים נידון מחצה על מחצה יותר על כן נידון כקליפת השום\" (פ\"ז ה\"ט, עמ' 604). עד עובי מסוים הכותל נדון כמו כותל שבין שני בתים, \"מחצה למחצה\", ואם היה הקיר עבה יותר דינו שונה ונדון בו להלן במשנה ו. בפירושנו להלן נדחה הסבר זה לרבי יהודה ונסביר את דבריו רק במקרה של \"בית המשמש את הכותל\", שאז אין הכותל בטל כלפי הבית.",
                    "עוד שנינו בתוספתא: \"כותל שבין שני בתים וטומאה בתוכו הבית הקרוב לטומאה טמא, והקרוב לטהרה טהור, מחצה על מחצה שניהם טמאין. רבי אליעזר אומר שורפין עליהן את התרומה ואין חייבין עליהן על טומאת מקדש וקדשיו\"<sup class=\"footnote-marker\">16</sup><i class=\"footnote\">בכתב יד וינה המילים \"מקדש וקודשיו\" נמחקו ונותר רווח והאות ק'.</i> (פ\"ז ה\"ח, עמ' 604). רבי אליעזר מסכים עם ההלכה שבמשנה אך מסביר שהטומאה היא מדין ספק, שהרי רק איננו יודעים להחליט איזה מהבתים טמא, על כן אם נטמאה שם תרומה אין היא נשרפת. קיים איסור להשחית תרומה טהורה, ואין איסור זה נדחה מפני הספק. דין זה, שאין שורפים ספק תרומה, איננו פשוט. מהתוספתא ניתן להבין שזו מחלוקת תנאים, ונרחיב בכך בפירושנו לטהרות פ\"ד מ\"ה.",
                    "רבי אליעזר הוא רבו של רבי יהודה, וסביר שדבריו מייצגים גם את רבי יהודה. אם כן, רבי יהודה אינו חולק על עצם הדין שבמשנה.",
                    "<b>מעזיבה שבין הבית לעליה</b> – מעזיבה היא צינור להולכת מים. בדרך כלל המעזיבה היא מחוץ לבית ומובילה מים מהגג אל הבור שבחצר, כך שהמים יישמרו וגם לא יטפטפו על יסודות הבית. במקרה זה הבור נמצא בבית (כמו לעיל פ\"ה מ\"ו), והמעזיבה אוספת מים מהגג ועוברת דרך העלייה לבית (לחדר).<b> והטומאה לתוכה</b> – בחלק גדול מעדי הנוסח: \"בתוכה\".<b> מחצייה ולמטן הבית טמא</b> – המשנה מניחה שגובה הבית כגובה העלייה, והחצי התחתון של המעזיבה נמצא בתוך הבית. זו הנחה מלאכותית. בפועל היה גובה העלייה בדרך כלל כחצי מגובה הבית (תוס', בבא מציעא פי\"א ה\"ב).<b> והעלייה טהורה</b> – הטומאה נחשבת כאילו היא בתוך הבית ואינה עוברת לעלייה. לא ברור מדוע אין הטומאה עוברת לעלייה, האם זה משום שקוטר המעזיבה פחות מפותח טפח, או שמא גם אם הצינור רחב יותר אין הטומאה עוברת לעלייה משום שאין דרכה של טומאה להיכנס לחלל צר כמו צינור המעזיבה? זאת בניגוד לארובה, שהיא פתח בתקרה ואיננה צינור (לעיל פ\"ה מ\"ב). <b>מחציה ולמעלן העלייה טמאה והבית טהור</b> – הטומאה נמצאת בעלייה, ורק היא טמאה.<b> מחצה למחצה שניהן טמאין</b> – דין מעזיבה כדין הכותל שבמשנה הקודמת, ואכן רבי יהודה שחלק במשנה הקודמת חולק גם במשנתנו, כפי שיוצא מהתוספתא שנביא להלן.<b> טומאה באחד מהן וכלים במעזיבה מחצייה וכלפי טומאה טמאין מחציה וכלפי טהרה טהורין מחצה למחצה הרי הן טמאין</b> – כמו הכלים בעובי הכותל.<b> רבי יהודה אומר כל המעזיבה לעלייה</b> – המעזיבה יוצאת מהעלייה ולכן כולה של העלייה. טומאה במעזיבה, כלים שבעלייה טמאים ושבבית טהורים, ואם הטומאה בבית הכלים שבמעזיבה טהורים ושבעלייה טמאים. בתוספתא מובאות שתי מסורות בדבר עמדתו של רבי יהודה: \"רבי יהודה אומר כל המעזיבה תשמיש לבית, וכן היה רבי יהודה אומר כל מעזיבה תשמיש לעלייה\" (פ\"ז ה\"ט, עמ' 604). \"וכן\" כאן אינו מונח להבאת דין דומה אלא להבאת מסורת חולקת, אם כן גם לגבי המעזיבה יש שלוש דעות כמו לגבי כותל.",
                    "בתוספתא מובאים פרטים נוספים: \"מעזיבה שהיא לאויר וטומאה בתוכו, מחציו ולמטה הבית טמא, והעומד מלמעלה כנגד הטומאה טהור. מחציה ולמעלה הבית טהור, והעומד מלמעלה כנגד הטומאה טמא. מחצה על מחצה הבית טמא, והעומד מלמטה כנגד הטומאה רבי מאיר מטמא ורבי שמעון מטהר\" (שם). אם המעזיבה לאוויר, הרי שדינה כדין שבמשנה. כתוצאה מכך אם הטומאה בחצי התחתון – היא נחשבת כטומאה בבית, וכל מי שבחוץ טהור, ואם הטומאה בחצי העליון – דינה כאילו היא בחוץ, ומי שעומד כנגדה טמא והבית טהור. במצב שהטומאה נמצאת באמצע פגשנו במשנה הקודמת שתי דעות, האחת שהטומאה מטמאת לשני הכיוונים (גם החוצה וגם פנימה, וכן גם בבית וגם בעלייה), או שהבית מטמא אבל העומד בחוץ טהור, כדעת חכמים במשנה הקודמת.",
                    "ההבדל בין דין מעזיבה לדין ביב בולט: כלים במעזיבה טמאים, ואין אומרים שדרכה של טומאה לצאת ולא להיכנס (פ\"ג מ\"ז). לאור זאת אין כאן מחלוקת, אלא אי אחידות של ההלכה. מבחינה טכנית הביב כמעזיבה, זהו צינור היוצא מהבית ויש לו פתח בתוך הבית ופתח בחוץ. גודלו של הפתח והאפשרויות השונות נדונו במשנה שם (פ\"ג מ\"ז). המעזיבה דומה מבחינה טכנית, אבל היא מתקן שנועד להכניס לבית מים והיא נתפסת כחלק מהבית, ואילו הביב הוא מתקן להוצאת נוזלים מהבית. המטרה משנה את המעמד ההלכתי, אף שדרך הניסוח המשפטית מתעלמת ממרכיב זה ופוסקת כאילו רק בהתאם לתנאים הטכניים. הוא הדין להבדלים בין כלים בכותל לכלים במגדל ובין \"כותל המשמש את הבית\" ל\"בית המשמש את הכותל\" (להלן מ\"ו). כפי שנראה בדיוננו להלן, חלק מהתנאים רואה באבחנה זו בסיס לקביעת המעמד ההלכתי וחלק מתעלם ממנה."
                ],
                [
                    "<b>טומאה בין הקורות</b> – הבית מקורה בסדרת קורות המונחות זו ליד זו וביניהן רווח מה. הקורות היו בדרך כלל קורות עץ, ובגולן ובגליל המזרחי אלו היו קורות אבן. <b>ותחתיה כקליפת השום</b> – אפילו כקליפת השום. מתחת לקורות ולטומאה תקרה דקה ביותר מטיט, או אפילו מפפירוס או מקני קש. אם מתחת לקורות אין מחיצה – ברור שטומאה שמתחת לקורות, או אפילו ביניהן, היא כטומאה בבית. אבל במקרה זה הטומאה לכודה בתוך מעין קופסה, הקורות מלמעלה והמחיצה הדקה מלמטה. ברור שאם המחיצה היא טיט של ממש היא בוודאי חוסמת את הטומאה. מעניין שכאן המשנה אינה משתמשת באבחנה שהמחיצה חוצצת אם יכולה לעמוד מאליה (\"בפני עצמו\"), אבחנה שהייתה מרכזית במשנה ב לעיל. תופעה זו שייכת לחוסר השפה ההלכתית האחידה. כפי שהדגשנו במבוא הרושם הוא שבמשנת אהלות אין שפה הלכתית קבועה, וברוב המשניות לא ניתנת הדעת על כל האפשרויות, והמשנה מדגישה רק את החידוש שברצונה להעלות. <b>אם יש שם פותח טפח הכל טמא</b> – אם הטומאה נמצאת בקופסה סגורה ללא פתח אין זה אוהל אלא המקום מוגדר כקבר, וטומאה בוקעת ועולה. כל מה שמעל לטומאה (העלייה) ומתחת לטומאה (הבית) טמא. הלכה זו נשנית להלן (פ\"ז מ\"א). <b>אין שם פותח טפח הכל טמא אין שם </b>[<b>פותח טפל</b>]<b> רואין את הטומאה כאילו היא אוטם</b> – הנוסחה בכתב יד קופמן משובשת, וביתר עדי הנוסח: \"אין שם פותח טפח רואין את הטומאה כאילו היא אוטם\". המשנה אינה מסבירה מהו דין אוטם. המפרשים נחלקו בשאלה, והוצעו הצעות שונות:",
                    "1. הטומאה רק בוקעת ועולה למעלה (ר\"ש, רע\"ב, אלבק);",
                    "2. הכול טהור (רמב\"ם, הלכות טומאת מת פכ\"ה ה\"ח);",
                    "3. הטומאה עולה מעלה ומטה, אך רק מה שכנגדה טמא, כאילו הייתה מונחת בשטח הפתוח (רמב\"ם, שם שם<sup class=\"footnote-marker\">17</sup><i class=\"footnote\">ברמב\"ם שני משפטים ברצף הסותרים זה את זה, וקרוב להניח שהראשון מקורי (הסבר 2 אצלנו) והשני תיקון בהשפעת השגת הראב\"ד.</i>, הרא\"ש ועוד).",
                    "4. מחצה למחצה, אם היא קרובה לבית הבית טמא ואם קרובה לעלייה העלייה טמאה;",
                    "5. הטומאה מטמאת רק את הבית ולא את העלייה (גולדברג).",
                    "ההסברים קשים, ולכאורה השתמשה המשנה בלשון סתומה. אלא ש\"אוטם\" הוא מושג הלכתי כמו \"מחצה למחצה\", ורק אנו שהתרחקנו מקיום מצוות טהרה מתקשים במונח. הפירוש הראשון קשה שכן לא מצינו טומאה שעולה ואינה יורדת, ולא מצינו שהאוטם מבטא רעיון כזה. אמנם כבר ראינו ונראה \"מוסכמות\" מפורסמות שיש החולקים עליהן, אך היינו מצפים שדעה \"מהפכנית\" כזאת תיאמר במפורש. הפירוש הרביעי קשה ביותר. הרי נאמר במפורש שיש מחיצה בין הטומאה לבית ומחיצה זו דקה, אם כן הכלים אינם בעובי המחיצה, ועל כן אין לפרש שדינם \"מחצה למחצה\", הרי ברור שהם קרובים יותר לעלייה.",
                    "המושג \"אוטם\" יופיע כאמור להלן במשנה ז, ושם נוכיח כי אוטם הנו מעין קופסה סגורה שאינה מקבלת טומאה ואינה מוציאה טומאה, ובכך מתאשר פירוש הרמב\"ם (מס' 2), ולשווא תמהו עליו הראב\"ד, בעל חסדי דוד ואחרים.",
                    "עם כל זאת, קשה מדוע לא תבקע הטומאה את המחיצה ואת הקורות ותטמא כמו כל קבר סגור. אפשר שמשנה זו היא בשיטת רבי יוסי<sup class=\"footnote-marker\">18</sup><i class=\"footnote\">ראו פירושנו למ\"ג; תוס', פ\"ז ה\"ו, עמ' 604.</i> שטומאה אינה בוקעת, או שמא בעיני חכמים נתפס האוטם כאן כמקרה מיוחד. נחזור לכך בדיוננו בדין קבר (להלן פ\"ז מ\"א).",
                    "<b>היתה נראית בתוך הבית בין כך ובין כך הבית טמא</b> – אם רואים את הטומאה מהבית המחיצה כאילו איננה. גם במשנה א הבאנו את התוספתא שממנה משתמע שהראייה חשובה יותר מהמהות: \"ואם ראשי כוסיות נראין, בין כך ובין כך טהורין\" (פ\"ז ה\"א, עמ' 603)<sup class=\"footnote-marker\">19</sup><i class=\"footnote\">וכן בפירושנו לפי\"א מ\"ו.</i>. זו אותה גישה שהמראה החיצוני קובע ולא המציאות הממשית. מרכיב זה מופיע גם במשנת כלים פ\"ט מ\"א. היו מפרשים כרמב\"ם ור\"ש שקיבלו הלכה זו כפשוטה, מבלי לנמקה, והיו שהתקשו בה עד למאוד, שהרי למה תהיה הראייה חשובה כנתון הלכתי, עצם המחיצה היא שחשובה; וכי מחיצת זכוכית איננה מחיצה לטומאה?! אכן הקושייה משפטית, והיא באה מהיבט משפטי מובהק. אבל בדיני טומאה קיים מרכיב נוסף של חרדה, חשש ופחד. טומאה נראית מהווה איום גלוי לעין, אבל מה שאינו נראה ניתן להתעלם ממנו. נתון זה, שעליו הרחבנו במבוא, הוא הקובע.",
                    "המשנה מסכמת שלוש פעמים שונות במהלך הפרק את ההלכה תוך הפניה למשנה או להלכה קדומה אחרת: \"ידון מחצה למחצה\" (מ\"ג), משפט המפנה אותנו להלכה המפורטת בהמשך המשנה שם; \"כאילו היא אוטם\" (משנתנו ומ\"ז), משפט המפנה אותנו להלכה הידועה (לתנאים) בדבר אוטם, וכן \"ידון כקליפת השום\" (להלן מ\"ו; תוס', פ\"ז ה\"ו, עמ' 604; פ\"ז ה\"ט, עמ' 604). דין קליפת השום עצמו הוא הדין שבמשנתנו.",
                    "אולי יש בהפניות אלו רמז למשנת אהלות קדומה, או למוסכמות הלכתיות ידועות מיני אז."
                ],
                [
                    "<b>בית המשמש את הכותל ידון כקליפת השום</b> – גם משפט זה הוא כותרת המובנת רק בזכות ההסבר להלן. \"כקליפת השום\" משמעו שחל עליו הדין העקרוני ששנינו במשנת קליפת השום, כפי שנסביר. <b>כיצד</b> – במקרים רבים ה\"כיצד\" מעיד על משנה מאוחרת יותר המסבירה משנה קדומה. במקרה זה, כמו במשניות א, ג וכפי שאמרנו, המשפט הפותח הוא כותרת מאוחרת הבאה להכליל את המקרים שבמשנה ולנסח את הכלל. דוגמה מובהקת לכך היא משנה א שניסוח הכלל שלה אינו מתאים לפרטים שבמשנה, ואותם פרטים משמשים בתוספתא להדגמת כלל אחר. בית המשמש את הכותל הוא חדר או כוך שנבנה אחרי הקיר, והוא משני לו. בכך שונה משנתנו ממשנה ג העוסקת בכותל המשמש את הבית, וממשנה ד שהיא המשך משנה ג. ברם כפי שנראה להלן, הסבר זה בעייתי. <b>כותל שבין שני כוכין</b> – התנא רואה לפניו מערת כוכים המשמשת בדרך כלל לקבורה, אבל כרגע הכוכים ריקים. בהמשך ידובר גם במקרה הרגיל שבכוך נמצא מת. כותל בין הכוכים איננו דווקא סלע, אפשר שבמערה תיבננה מחיצות בין כוכים בבנייה רגילה, והוא הדין בקיר המהווה מחיצה בין שתי מערות. מכל מקום לסלע דין שונה, כפי שנראה להלן.<b> או בין שתי מערות טומאה בבתים וכלים בכותל ועליהם כקליפת השום טהורין</b> – במשנה ד שנינו מה הדין במקרה זה וברור שבודקים היכן הטומאה, החדר (או הכוך) הקרוב לטומאה טמא וכלים שבכוך, הקרובים לחדר (לכוך) שבו הטומאה, הם טמאים. אבל כלים אלו מכוסים בשכבת חציצה דקה (טיח או חומר אחר), ולכן הכלים טהורים. <b>טומאה בכותל וכלים בבתים ועליהם</b> – על הכלים. בדפוס וברוב כתבי היד \"ועליה\", הטומאה. אין זה סביר שהכלים שבבית מכוסים, שכן זה דין אחר ונושא אחר הרחוק מהתחום שבו עוסק כל הפרק.<b> כקליפת השום טהורין</b> – קליפת השום היא חציצה ומהווה דופן לאוהל, וכל מה שמאחוריה טהור. נמצאנו למדים ש\"קליפת השום\" היא כינוי לחציצה התוחמת את האוהל, ומה שמאחוריה איננו חלק מהאוהל<sup class=\"footnote-marker\">20</sup><i class=\"footnote\">ראו עוד להלן פי\"ד מ\"ד ופירושנו לה. </i>.",
                    "משנתנו אמנם רומזת למשנה ה, אבל מנוסחת בדרך שונה. במשנה ה הייתה אבחנה אם החלק שאחרי \"קליפת השום\" הוא פותח טפח אם לאו. ההבדל הוא שאם יש בו פותח טפח וטומאה בתוכו הטומאה בוקעת, ואילו במשנתנו נאמר שאם הטומאה בכותל והיא מכוסה ב\"קליפת השום\" הכלים שבבית טהורים (ולפי נוסחת כי\"ק אם הכלים מכוסים). אין במשנתנו אבחנה אם יש אחרי \"קליפת השום\" כפותח טפח או לא, אלא שהמשנה עוסקת בתנאים רֵאליים. מבחינה רֵאלית אין מקום שיהיה כאן פותח טפח, הרי מדובר בטומאה בתוך חור שבקיר. נמצאנו למדים שמשנתנו מניחה שאם אין פותח טפח הבית טהור, ומכאן שגם את משנה ה שבפירושה התחבטנו יש לפרש שמה שאחרי \"קליפת השום\" אינו מטמא.",
                    "אין במשנה הסבר להיכן הטומאה בוקעת; אם אינה בוקעת לבית הייתה צריכה, לפי הכללים ההלכתיים, לבקוע החוצה או למעלה. מבחינה זו דין הטומאה כמו במשנה ה (\"אוטם\"), וכדרך שהסברנו שם את ההלכה יש להסבירה גם במשנתנו.",
                    "בשלב זה משנתנו מתפרשת ברצף אחד עם משנה ד, ולא ברור מדוע היא נפתחת בהצהרה המעידה על הבדל בינה לבין משניות ג-ד. שם מדובר בכותל המשמש את הבית וכאן בבית המשמש את הכותל, אבל בפועל ההבדל הוא בגלל המחיצה שהיא \"כקליפת השום\". אפשר שניסוח המשנה הוא לשיטת רבי יהודה, כפי שנסביר להלן.",
                    "בתוספתא מצויה עמדתו החולקת של רבי יהודה: \"וכן היה רבי יהודה אומר כותל שבין שני כוכין או בין שתי מערות עד ששה טפחים נידון מחצה על מחצה יותר על כן נידון כקליפת השום\" (פ\"ז ה\"ט, עמ' 604). עד עובי מסוים הכותל נדון כמו כותל שבין שני בתים. רבי יהודה אומר שהקיר, על כל עוביו, שייך לבית (לעיל משנה ג). מברייתא זו למד עורך המשנה על עמדתו לגבי קיר שבין שני בתים (ראו פירושנו למ\"ד). אבל אפשר שרבי יהודה אמר את דבריו אלו (\"מחצה למחצה\") רק בכותל שהוא משני לבית. לדעתו הכותל שייך לבית, ולכן אם הכותל בין שני בתים שניהם טמאים, אבל כאן מדובר בכותל שהבית משני לו, ואין הכותל טפל לבית. במקרה כזה הוא מקבל את עמדת חכמים \"מחצה למחצה\". למרות הסבר זה, ואף שעמדתו ההלכתית של רבי יהודה מובנת, הרי שהתוספתא על ניסוחה הנוכחי מוקשית. לכאורה המדובר בטומאה המכוסה במחיצה (כקליפת שום), אם כן אם הקיר איננו עבה מדוע שהטומאה תבקע את המחיצה? ומה הקשר בין עובי הקיר ליכולת לבקוע את המחיצה? עושה רושם שמשפט זה נגרר מהמשנה, ובא לתאם בין הכותרת של המשנה לדברי רבי יהודה. בהקשר זה המשפט \"ידון כקליפת השום\" כבר הפך לכינוי כללי ל\"טהור\". לדעתו של רבי יהודה קיר שייך לבית שסביבו, אבל אם הקיר כה עבה הוא יחידה עצמאית, ואם יש טומאה בתוכו היא איננה מטמאה את הבית. \"כקליפת השום\" כבר איננו תיאור מקרה, אלא מונח שאיבד את משמעותו המילולית וזכה למשמעות כללית יותר. להלן נצטט ברייתא נוספת שבה \"נידון כקליפת השום\" איננו תיאור מקרה אלא מסקנה הלכתית = טהור<sup class=\"footnote-marker\">21</sup><i class=\"footnote\">לתהליך דומה ראו המונח \"חזרת ראשי אברים\" בנגעים פ\"ח מ\"א ואילך, ולהלן.</i>.",
                    "גולדברג פירש שהמשנה הקדומה שנתה רק \"בית המשמש את הכותל ידון כקליפת השום\", ולמשפט זה הוצעו שתי הצעות פירוש, האחת במשנה והאחרת בדברי רבי יהודה. אנו מהלכים בדרך שונה שמשפט הפתיחה הוא ניסיון, לא מוצלח, להכליל את דעות התנאים. אנו הצבענו על אי ההתאמה שבין הכותרת לפרטים שבמשנה, שהרי במשנה אין משמעות לפרט שהבית משני לכותל. אם המשנה היא הסבר למשפט הראשון שבה, גם זה הסבר חלקי ביותר. אם המשפט הראשון בא להכליל את המחלוקת אזי יש לו הסבר, ולו הסבר דחוק. לעומת זאת אפשר שהתוספתא היא הסבר, לפי שיטת רבי יהודה, לכותרת שבמשנה.",
                    "עוד שנינו בתוספתא לפני דברי רבי יהודה: \"מודים חכמים לרבי יהודה בשתי מערות זו על גבי זו, וטומאה בתחתונה. תחתונה וקרקע טמאה, העליונה וקרקע טהורה. טומאה בעליונה קרקע ועליונה טמאה, קרקע ותחתונה טהורה. טומאה ביניהן עליונה טמאה, ותחתונה טהורה, וגגו של עליונה טהור. וכן היה רבי יהודה אומר כותל שבין שני כוכין או בין שתי מערות עד ששה טפחים נידון מחצה על מחצה יותר על כן נידון כקליפת השום\" (שם). מברייתא זו נראה שרבי יהודה סבר שהכותל שייך למערה אחת, וחכמים מודים לו במקרה שמדובר במערה בשתי קומות, ואם טומאה ביניהן הטומאה שייכת לעליונה, אולי משום שהמערה התחתונה קיימת גם ללא הגג ואילו המערה העליונה לא הייתה קיימת ללא רצפתה (שהיא תקרת המערה התחתונה). מכאן שרבי יהודה סבור שגם במערות הטומאה שייכת לאחת המערות, בניגוד להמשך הברייתא שממנו משמע שגם רבי יהודה מסכים לעיקרון \"מחצה למחצה\" לפחות במקרה של בית המשמש את הכותל.",
                    "עד עתה עסקו המקורות בקיר בנוי. לסלע דין אחר: \"כותל שחציו סלע וחציו בנין נדון מחצה על מחצה... ושל סלע נדון כקליפת השום\" (פ\"ז ה\"ו, עמ' 604). כאן \"קליפת השום\" הוא מונח מושאל בלבד. אין כאן מחיצה כקליפת השום, אלא כינוי לכך שהבית שבו מדובר (המערה) טהור. הסלע אינו שייך לבניין, ולמרות סמיכותו הוא מחוץ לו וטומאה בו אינה מטמאה את המערה או את הבית הסמוכים לו. דומה שזה המקרה הברור ביותר של בית המשמש את הכותל, שהרי הסלע קדם למערה.",
                    "אגב הדיון בתוספתא הוזכרה התפיסה שרוחב קיר רגיל השייך לבית הוא שישה טפחים. מעבר לכך, אין זה קיר בית אלא קיר בפני עצמו. רוחב זה נזכר גם במשנת בבא בתרא (פ\"א מ\"א). שישה טפחים הם 36 ס\"מ. בפועל רוחב הקירות הרגיל, כפי שאנו מגלים כמעט בכל חפירה ארכאולוגית, גדול בהרבה. על כן אפשר שקביעת רוחב כה קטן מהווה למעשה נסיגה מדברי רבי יהודה. כל קיר רגיל הוא כזה שאיננו חלק מהבית.",
                    "הכותרת של המשנה \"בית המשמש את הכותל\" התפרשה, אפוא, רק לשיטת רבי יהודה, ולא לשיטת חכמים. היא גם משפיעה על ההלכה שטומאה בסלע אינה מוקרנת לבית. ייתכן שההלכה הקדומה ראתה באבחנה זו נתון משמעותי (האם הכותל קדם לבית או שהבית קדם לכותל), אבל ההלכה המאוחרת יותר, המשתקפת בדברי סתם המשנה, אינה רואה בכך חשיבות ואבחנה זו איבדה את תוקפה לטובת אבחנות אחרות. בהמשך המשנה ובמשנה הבאה נדונית שאלה אחרת, מה הדין אם הטומאה צמודה לעמוד הבית.",
                    "<b>טומאה תחת העמוד</b> – סגנון הבנייה הרומי התבסס על עמודים. בדרך כלל ישב העמוד על בסיס גדול מקוטר העמוד ומעל העמוד הייתה כותרת, כדלהלן. על שורת העמודים ניצב \"ארכיטרב\"<sup class=\"footnote-marker\">22</sup><i class=\"footnote\">המונח יווני ומשמעו מעין משקוף הנשען על העמודים. בבית רגיל היו שני \"משקופים\" כאלה שניצבו כל אחד על שורת עמודים אחת. קורות הגג נשענו על המשקופים הללו.</i>. באופן טבעי היה העמוד בדרך כלל בתוך הבית, או שעל כל פנים היה מעליו גג, שכן הוא נבנה לשם נשיאת הגג. לעתים רחוקות ניצב העמוד בחוץ לתפארת בלבד. במקרה זה העמוד כנראה בתוך הבית, כפי שברור בתוספתא, והטומאה ברצפת הבית מתחת לעמוד, ואין בינה לבין העמוד בפותח טפח (לפי התוספתא). <b>טומאה בוקעת עולה </b>[<b>ו</b>]<b>בוקעת ויורדת</b> – טומאה המצויה במבנה דמוי אוהל (קופסה) אבל אין בו \"פותח טפח\" (טפח אורך על טפח רוחב ברום טפח) – החלל אינו נחשב ל\"אוהל\" הלכתי, ורק מה שיש לו דין אוהל חוצץ מפני בקיעת הטומאה. על כן הטומאה אינה נעצרת אלא היא מתפשטת אנכית עד אין סוף וכל מה שכנגדה, מעליה או מתחתיה, טמא. כרגיל ההלכה חוזרת בתוספתא בתוספת פרטים ותבחינים (קריטריונים) נוספים: \"עמוד שהוא עומד בתוך הבית וטומאה תחתיו והיא רוצצת טומאה בוקעת ועולה בוקעת ויורדת. ואם יש במקום הטומאה טפח על טפח על רום טפח הרי הוא כקבר סתום ומטמא כל סביביו\" (פ\"ז הי\"ב, עמ' 605). ההלכה במשנה כללית; לא נאמר שהעמוד בתוך הבית ולא שאין בין הטומאה לעמוד פותח טפח. בתוספתא נוספו שתי אבחנות. הראשונה היא לשם חידוש בלבד, כדי להבליט את ההלכה, שהרי אם הטומאה בוקעת עד לראש העמוד כמעט אין לכך משמעות הלכתית, הרי בדרך כלל בראש העמוד כבר אין כלום. האבחנה השנייה היא בהתאם למקובל בהלכה: אם יש \"פותח טפח\" אבל לאוהל אין פתח הרי שכל מה שיש בו טמא וכל סביביו טמא בטומאת מגע, כלומר הנוגע בו מהצדדים טמא. הלכה זו שנויה להלן (פ\"ז מ\"א). עם זאת, עדיין יש מקום לטוען לטעון שהיעדר הפרטים מהמשנה אינו נובע רק משיטת העריכה אלא מהלכה קדומה שלא הכירה באבחנה שבין פותח טפח לשאינו פותח טפח.",
                    "ההלכה במשנתנו, וכפי שהתפרשה בתוספתא, היא ההלכה הרגילה. עם זאת, השוני שבינה לבין משנה ה בולט. גם שם הייתה הטומאה בקופסה; אם בקופסה פותח טפח \"הכל טמא\", ומשמע שהבית והעלייה טמאים טומאת אוהל, ואם אין פותח טפח פירשנו שהטומאה כאילו נעלמת והכול טהור. אולם אצלנו הקופסה נתפסת כקבר המטמא מכל צדדיו (במגע). אם לא נראה בכך מחלוקת הרי שיש להסיק שההלכה נקבעה לא מתוך תפיסה מופשטת של מצב אובייקטיבי-משפטי, אלא מתוך התאמה לנתונים מקומיים, שלא בהתאם למערכת משפטית אחידה."
                ],
                [
                    "<b>כלים שתחת הפרח</b> – בסגנון הבנייה הרומי היו כמה סוגי כותרות. אחד מהם הוא הסגנון הקורינתי. בסגנון זה הכותרת רחבה מהעמוד ונפרשים ממנה מעין עלים. אותה שאלה של טומאה מתחת לעמוד תישאל גם על כותרות אחרות שהן רחבות מהעמוד עצמו, אך היא בולטת בכותרת קורינתית שפריסתה הרחבה ביותר. <b>טהורין</b> – הטומאה למרגלות העמוד ומתחתיו, והיא בוקעת אנכית ואינה מתפשטת לצדדים.<b> רבי יוחנן בן נורי מטמא</b> – הכותרת היא חלק מהעמוד והטומאה בוקעת דרך העמוד על כל רוחבו. ההלכה נשנית גם בתוספתא (פ\"ז הי\"ב, עמ' 604), ובצורה כללית יותר גם בהמשך התוספתא (פי\"ד ה\"י, עמ' 612).",
                    "[<b>ה</b>]<b>טומא</b>[<b>ה</b>]<b> בכלים – </b>ביתר עדי הנוסח \"והכלים\". נוסחת כי\"ק קשה: אם הטומאה בכלים ודאי שהם טמאים! אלא שהטומאה והכלים למרגלות העמוד, זה ליד זה, <b>שתחת הפרח</b> – הפרח מאהיל עליהם, ולכאורה הכלים טמאים טומאת אוהל.<b> אם יש שם פותח טפח טמאין</b> – כדין כל אוהל,<b> ואם לאו טהורין</b> – אם אין פותח טפח אין כאן טומאת אוהל והכלים טהורים. הפרשנים התחבטו אם העמוד מצוי בתוך החדר או מחוץ לו. אם הוא בתוך החדר הרי שהכלים טמאים טומאת אוהל, ומה זה משנה אם הם תחת הפרח אם לאו, ממה נפשך הם מתחת לאוהל. אם העמוד בחוץ קשה, שהרי במשנה הקודמת דובר בעמוד בתוך הבית. כדי להיחלץ משאלה זו פירשו אלבק וגולדברג שהטומאה צמודה לראש העמוד מתחת לפרח, והכלים למרגלות העמוד. ברם, כל השאלה אינה שאלה. ראינו שהמשנה אינה מתייחסת לפרטים הטכניים ולמשתנים המקריים. אבחנות אלו מצויות רק בתוספתא, ובשביל המשנה פרטים אלו מובנים מעצמם ולכן אינם נזכרים. על כן אין קושי לפרש שהמשנה הקודמת עסקה בעמוד בתוך הבית, וזו בעמוד מחוץ לו. ההלכה עצמה ברורה, אם כי קצת קשה שהלכה עקרונית זו תודגם במקרה כה מיוחד שהפרח מאהיל במידה כה חלקית.",
                    "<b>שני פרדסקין</b> – פרדסקוס היא מילה יוונית המורכבת משתי מילים, πρός τήκη – pros thkh, שמשמען ארון קדמי, והכוונה לארון קיר שיש לו שתי דלתות<sup class=\"footnote-marker\">23</sup><i class=\"footnote\">וכן פירש הרמב\"ם למשנתנו, וכן בעל פירוש הגאונים, \"חלונות אטומים\". הר\"ש פירש שהם עמודים חלולים. </i>.  באופן כללי ארון כזה נחשב לחלק מהקיר, ועל כן קובעת התוספתא: \"תיבה שעשאה פרסטקין אף על פי שמשתמש בה טהורה, היתה טמאה ועשאה פרסתקין טמאה עד שיקבענה במסמר\" (פ\"ז הי\"ג, עמ' 605)<sup class=\"footnote-marker\">24</sup><i class=\"footnote\">אבל ראו קרויס במילונו שפירש שהמילה באה מקופסה ביוונית, ופירושו אינו נראה, שהרי מדובר בחלק מהכותל ולא בקופסה פשוטה.</i>. עצם הנחת התיבה בארון הקיר מסייעת לטהרתה. אם הייתה טמאה הרי קביעתה בקיר הופכת אותה לחלק מהקיר, והקיר אינו מקבל טומאה. הרישא של התוספתא משמעה שאף על פי שהבעלים משתמשים בה כתיבה אין היא מקבלת טומאה, אבל היא מיטהרת רק אם קבעוה בקיר<sup class=\"footnote-marker\">25</sup><i class=\"footnote\">ראו עוד הנוסח שמציע ליברמן, ודוחה, לעיקרון של \"אף על פי שמשתמש בו (בה) טהור\", ראו תוס', כלים בבא קמא פ\"ה ה\"ז, עמ' 575-574; כלים בבא מציעא פ\"ד ה\"י, עמ' 582; פי\"א ה\"ז, עמ' 589. </i>.",
                    "המשנה להלן עוסקת במקרה מיוחד של ארון קיר, וההלכות הבסיסיות שלו מצויות בתוספתא: \"פרסתקין שהוא פתוח לבית מוגף וטומאה בתוכו, הבית טמא. טומאה בבית, מה שבתוכו טהור, מפני שדרך הטומאה לצאת ואין דרכה ליכנס\" (פ\"ז הי\"ד, עמ' 605). אם הטומאה בארון הקיר, אף על פי שהוא סגור הוא חלק מהבית והטומאה יוצאת ומתפשטת בכל הבית (טומאת אוהל), אבל אין הטומאה נכנסת לתוך הפרסתקין משום שדרך טומאה לצאת לחלל הגדול יותר ולא להיכנס לחללים צרים. לעיל ראינו שכלל זה מופעל על המעזיבה (מ\"ד), על עובי המגדל (פ\"ד מ\"א) ועל תיבת המגדל (שם פ\"ד מ\"ב), אבל לא על כלים המצויים בכותל בית (מ\"ב), לא על התנור שהאהילו עליו (פ\"ה מ\"א) ולא על הבור או החדות (פ\"ה מ\"ו), זאת למרות הדמיון בין החדות וארון הקיר (פרדסקין). על הביב הוא מופעל באופן חלקי (פ\"ג מ\"ז). ניסיונות ההסבר אינם מלאים, וכבר אמרנו שהכלל בנושא לא היה אחיד. כך בתוספתא שלנו, וכך משמע גם מהמשך המשנה. אבל הרמב\"ם גרס \"הבית טהור\" (טומאת מת פכ\"ה ה\"ד), ונחזור לדעה זו להלן.",
                    "התוספתא ממשיכה: \"טומאה בקרקע או בכותל שלפנים הימנה, טומאה בוקעת ועולה בוקעת ויורדת, ורואין את הפרסטקין כאילו הוא אטום מחצה על מחצה להביא את הטומאה לבית\" (שם הט\"ו). אם הטומאה למרגלות הפרסטקין בכותל אין היא נכנסת לפרסטקין. להלן נרחיב במשמעות זו של המונח \"אטום\". המשך הדין בתוספתא זהה למשנה ויפורש בפירוש המשנה.",
                    "עד כאן דובר בפרדסקין, שהוא ארון בקיר החיצוני של הבית (ואפשר שהטומאה שבחלקו החיצוני כאילו נמצאת בחוץ). אבל בתוספתא לעיל מדובר בסוג שונה של ארונות קיר: \"כלים שברסטקאות מכאן ומכאן טהורין\" (פ\"ה ה\"ה, עמ' 602). בברייתא זו מדובר בארון שיש לו שתי פנים. הוא ניצב באמצע החדר ונפתח לשני הצדדים. מציאות זו קיימת בסגנון המכונה בפי הארכאולוגים \"חלונות כורזין\", משום שהבחינו בהם בכורזין, אך הם מופיעים באתרים רבים בגליל ובגולן. מדובר בחדר גדול שבמרכזו הייתה קשת, ואת לוחות הגג הניחו כשצד אחד שלהם נשען על הקיר והשני על הקשת. השתמשו בלוחות אבן ארוכים (1.5-1 מ'). לעתים הקימו בחדר אחד סדרת קשתות וכך קירו חדר גדול. בתוך הקשת נבנתה סדרת חלונות. (איור 27) חלק מהחלונות היו פתוחים ואפשרו מעבר אוויר ואור, או הנחת חפצים זמנית, וחלקם שימשו כמסגרת לארון קיר. ארון קיר כזה יכול היה להיות פתוח לצד אחד, כמו בהלכות הקודמות, או לשני הצדדים, ואם הטומאה בדיוק באמצע, הרי ששני הצדדים טהורים.",
                    "<b>איור 27. </b>חלונות 'כורזין', צילמה ד' ספראי ראו לעיל 14.",
                    "על רקע זה של חלונות כורזין נבין את הרקע הרֵאלי של שאלות הלכתיות כגון \"חלון שבין שני בתים\" (תוס', פ\"ז ה\"י, עמ' 604), והלכות אחרות.",
                    "<b>זה בצד זה או זה על גבי זה נפתח אחד מהן הוא והבית טמא וחבירו</b> – ארון הקיר השני,<b> טהור</b> – הטומאה יוצאת מהפרסטקין אל החדר אבל אינה נכנסת לפרסטקין אחר,<b> רואין את הפרדסקין כאילו הוא אוטים ידון מחצה למחצה להביא את הטומאה לבית</b> – הפרסטקין שאין טומאה בתוכו הוא \"אטום\", כלומר איננו מקבל טומאה, מעין צמיד פתיל בכלי חרס. ההמשך \"מחצה על מחצה\" משמעו כנראה שאם הטומאה בכותל היא נידונה \"מחצה למחצה\", כמו שהציע רבי יוסי במשנה ג, וארון הקיר הוא חלק מעובי הקיר לצורך המדידה. או אולי להפך: המשנה והתוספתא קובעות שהמדידה מתבצעת כאילו ארון הקיר איננו.",
                    "בתוספתא מובאת דוגמה נוספת: \"זה אחר זה\", כלומר שלושה ארונות לעומק הקיר<sup class=\"footnote-marker\">26</sup><i class=\"footnote\">בכתב יד ערפורט נכללת הדוגמה \"זה על גבי זה\", ובכתב יד וינה היא איננה. </i>, והתוספתא מסיימת את ההלכה במשפט: \"...וטומאה תחתיהן, ביניהן, או על גביהן, טומאה בוקעת ועולה בוקעת ויורדת, ורואין את הפרסטקין כאילו הן אטומין, ונידונים מחצה על מחצה להביא את הטומאה לבית\" (פ\"ז הט\"ז, עמ' 605).",
                    "הפרסטקין הוא אפוא מעין תא ביטחון. כך יכול בעל הבית להניח את כליו בביטחון שגם אם תימצא טומאה בבית הבית לא ייטמא. כפי שראינו לעיל הרמב\"ם גורס שאם יש טומאה בפרסטקין הבית טהור, והרי הפרסטקין הוא ממש כאוטם של משנה ה, כלי סגור שאינו מקרין טומאה. לעיל במשנה ה הצענו, בזהירות הראויה, שכל זה רק לשיטת רבי יוסי שטומאה אינה בוקעת. מכל מקום, לפי נוסחת הרמב\"ם הפרסטקין הוא תא ביטחון דו-כיווני שגם אינו מקרין טומאה. מעבר לצדדים ההלכתיים זה היה פתרון מעשי לצמצום הטומאה, ולהגנת הבית מפני הפתעות מרות.",
                    "ההלכה מדגימה היטב את כוחה המתיר של תורה שבעל פה. מערכת שיש בה חוקים רבים יש בה גם פרצות רבות. כך יכולים תלמידי חכמים, בכוח למדנותם, ליצור מרחבים חסיני טומאה.",
                    "מעתה עלינו לברר את משמעות המינוח \"אטום\" (אטם) בכלל ספרות חז\"ל. במקרא \"אטום\" הוא סגור, כדברי הפסוק \"ויעש לבית חלוני שקֻפים אטֻמים\" (מלכים א ו ד)<sup class=\"footnote-marker\">27</sup><i class=\"footnote\">וכן יחזקאל מ טז; מא כו.</i>, ובהשאלה \"אוטם (אטם) אוזניו\" הוא מי שסותם את אוזניו (משלי כא יג; תהילים נח ה ועוד). בספרות חז\"ל אטום הוא סגור, או שאי אפשר לראות דרכו (בבלי, מנחות פו ע\"ב ועוד), אך יש לו גם משמעות של מונח הלכתי.",
                    "אוטם במשמעות של מבנה אטום מופיע בסדרת מקורות. כך, למשל, למקדש היה בסיס אטום שמעליו התנשא המבנה. תפקידו היה לפתור את שאלת הפרשי הגבהים במבנה ולהרים את המבנה כולו לגובה, כמו ששנינו: \"וההיכל מאה על מאה על רום מאה האוטם שש אמות וגובהו ארבעים אמה\" (מידות פ\"ד מ\"ו). בתיאור זה אין ביטוי למשמעות ההלכתית של האוטם, ולא נאמר שהוא מונע חדירת טומאה הנמצאת מתחת לבניין ובוקעת לתוכו. ברור יותר מבחינה הלכתית הוא תיאור הכבש שנעשה להולכת הפרה האדומה מהר הבית להר הזיתים. בשלב זה של הולכת הפרה החמירו שלא לאפשר לטומאה לפגוע במובילי הפרה, והמשנה מתארת הפרזה רבה בשמירת הטהרה, נושא שנרחיב אליו בפירושנו למסכת פרה. וכך אומרת המשנה: \"וכבש היו עושים מהר הבית להר המשחה, כיפין על גבי כיפין, וכיפה כנגד האוטם, מפני קבר התהום. שבו כהן השורף את הפרה ופרה וכל מסעדיה יוצאין להר המשחה\" (פרה פ\"ג מ\"ו; תוס', פ\"ג ה\"ז, עמ' 632). בין הר הבית והר הזיתים נבנה גשר חלקי שהיה עשוי קשתות קשתות בכמה קומות זו על גבי זו. אם הטומאה מתחת לגשר הרי שהגשר הוא אוהל, הטומאה יוצאת דרך צדדי הגשר, אינה בוקעת את הגשר ואינה מטמאת את ההולך עליו. אבל לגשר יש שני בסיסים, ויש חשש שמתחת לבסיס יש טומאה בלתי ידועה (\"קבר התהום\"). על כן בקומה הבאה מעל כל בסיס הייתה כיפה. האוטם הוא אפוא מבנה סגור שהוא עצמו איננו קולט טומאה, אבל הטומאה יכולה \"לעקוף\" אותו ולבקוע.",
                    "במשנה ה נדון מקרה מיוחד שבו הטומאה לכודה בתוך אוטם ואיננה בוקעת ממנו, זאת בניגוד לכללים ההלכתיים של קבר (להלן פ\"ז מ\"א) שהטומאה בוקעת מקופסה סגור"
                ]
            ],
            [
                [
                    "המשנה ממשיכה בהלכות הטומאה הנמצאת בכותל. משנתנו היא תמונת הראי של המשנה בפ\"ו מ\"ג. נקודת המוצא של המשנה היא שאוהל חייב להיות לפחות טפח על טפח ברום טפח (קובייה שצלעותיה טפח). זו הלכה שנשנית כבר לעיל (פ\"ג מ\"ז), וחזרה כאבחנה משמעותית בעיקר בתוספתאות למשניות סתמיות. אם הטומאה (מת או חלק ממנו)<sup class=\"footnote-marker\">1</sup><i class=\"footnote\">רק מת מטמא באוהל וכן כזית ממנו, רביעית דם וכו', כמו ששנינו לעיל פ\"ב מ\"א. לשיטת רבי עקיבא גם השרץ מטמא באוהל. המשנה מתעלמת מהשאלה מה מטמא באוהל שכן היא מתמקדת בפרטים שבהם היא רוצה לחדש. </i> באוהל – הרי שהוא מביא את הטומאה, כלומר שכל הכלים באוהל טמאים, וזהו \"אוהל מביא את הטומאה\". באותה מידה גם ה\"אהל מציל מן הטומאה\", כלומר שכל מה שמחוץ לו טהור. אבל אם הטומאה נמצאת באוהל הקטן מטפח מרובע הרי היא \"טומאה רצוצה\" שהיא \"בוקעת ועולה, בוקעת ויורדת\", כלומר שמטמאת רק בזווית אנכית ורק מה שכנגדה טמא, אבל היא בוקעת מחיצות. עיקרון זה כבר שנינו לעיל פ\"ו מ\"ו (\"טומאה תחת העמוד\"). עם זאת, לעיל ראינו שרבי יוסי חולק וסובר שטומאה אינה בוקעת ועולה (ראו פירושנו לפ\"ו מ\"ג). כמו כן ראינו לעיל בפרק הקודם במשניות ה-ו בדין \"אוטם\" (טומאה בין הקורות) ובדין \"קליפת השום\" שבשניהם אוהל סגור (קופסה סגורה) שהטומאה בתוכה, ואף על פי שהטומאה כלואה בחלל שמידותיו טפח על טפח ברום טפח אין הטומאה בוקעת ממנו. אפשר שזו מחלוקת הלכתית. הביטוי \"טומאה רצוצה\" הוא בבלי בלבד, אבל התוכן ההלכתי מצוי במשנתנו, וכאמור אולי גם במשניות קודמות.",
                    "<b>הטומאה בכותל</b> – לא נאמר היכן היא שוכנת, בחצי הקרוב לבית או בחצי הקרוב לחוץ, אבחנה שהייתה מרכזית בפרק ו משנה ג.<b> ומקומה טפח על טפח על רום טפח</b> – מקומה הוא אוהל בפני עצמו. <b>כל העליות שעל גבה</b> – הבית הוא החדר התחתון ועליו קומות נוספות, וקיר הבית מתרומם הלאה ומשמש כקיר חיצוני לחדרים העליונים. הטומאה בוקעת דרך הקירות ללא כל הגבלת מרחק וגובה. לא נאמר במשנה איזו טומאה העליות טמאות, האם הטומאה היא טומאת אוהל היוצאת מהכותל אל החדר או שמא זו רק טומאת מגע, שכל הנוגע באוהל טמא. לפי ההמשך משמע שעל כל פנים כל העלייה טמאה. <b>אפילו הן עשר טמאות</b> – ללא כל הגבלת גובה. לפיכך: <b>הייתה עלייה אחת על גבי שני בתים</b> – הכותל נפסק ובחדר שמעליו כבר אין כותל שהוא המשך לכותל הטמא, <b>היא טמאה</b> – העלייה הראשונה שיש לה כותל המשך לכותל הטמא,<b> וכל העליות שעל גבה טהורות</b> – הטומאה עולה רק בקו אנכי ואינה מתפשטת דרך קירות אופקיים.",
                    "כאמור, בפרק הקודם (פ\"ו מ\"ג) נדונה לכאורה שאלה זהה, בטומאה שהיא בכותל. הדין שם שונה, והאבחנות (הקריטריונים) לקביעת ההלכה שונים. שם הייתה השאלה להיכן הטומאה נוטה, פנימה או החוצה, וזאת בצד שתי דעות נוספות שהטומאה תמיד כלחוץ, או שהיא תמיד כלפנים (הכותל שייך לבית). כן נקבע שם שהעלייה תמיד טהורה, אבל אם הבית אינו טמא הטומאה נמצאת בחוץ ואזי הטומאה בוקעת החוצה, ומי שעומד מחוץ לבית על ראש הכותל טמא. אצלנו אין כלל דיון באפשרות שהטומאה תיחשב כלחוץ או כלפנים, אלא היא תמיד בוקעת ועולה. דינו של הבית לא נאמר, אך אם העליות טמאות משום שהטומאה \"עוברת\" בקיר – קל וחומר הבית עצמו. ההבדלים בין המשניות סודרו בטבלה.",
                    "טומאה בכותל",
                    "המפרשים מסבירים שהמשנה בפרק הקודם עסקה רק בטומאה רצוצה, וזה עיקר ההבדל בין משנתנו למשנה שם. פירוש זה ראינו בתוספתא שהבאנו שממנה משמע שאם הטומאה בסדק רחב דינה שונה. זאת ועוד, משנתנו עוסקת בטומאה הקרובה לכותל הבית (או שהיא לשיטת רבי יהודה שהכותל כבית). אפילו אם הסבר זה נכון מבחינה הלכתית הרי שברור ששתי המשניות נשנו על ידי עורכים שונים. כל אחת מנוסחת לגופה, ולא נאמר במפורש מה הגורם הקובע את ההלכה השונה שבפרק הקודם. יתר על כן, שם אין דיון בעליות, ואצלנו אין דיון בבית עצמו (החדר התחתון). תופעה זו כינינו היעדר שפה הלכתית אחידה. נראה שההבדל בין המשניות איננו בהלכה אלא רק בשפה ההלכתית. עם זאת, העובדה שלא נאמר במשנתנו שהטומאה בצד החיצוני של הבית רומזת שמשנתנו כשיטת רבי יהודה. במשנתנו אין דיון במעמדו של הצד החיצוני של הכותל. לפי הסיפא עולה שיש מחלוקת בנושא, והרישא אינה מביעה עמדה במה שתהיה שאלתה המרכזית של הסיפא.",
                    "יתר על כן, לעיל בפ\"ו מ\"ז ראינו שהטומאה הבוקעת דרך עמוד מתפשטת גם לכל רוחב הפרח, ומה שתחת הפרח (בצד העמוד) טמא. לפי ההלכה שם צריכה הייתה הטומאה לעבור גם לחדרים הסמוכים ולעליות הצדדיות. לפנינו, כנראה, דוגמה נוספת לאי האחידות של הלכות טהרה.",
                    "<b>כותל שנית טומאה בוקעת ועולה בוקעת ויורדת</b> – המפרשים נלאו מלפרש מונח זה, והוצעו ארבע אפשרויות הנסקרות על ידי קהתי ונויסנר<sup class=\"footnote-marker\">2</sup><i class=\"footnote\">נויסנר, סדר טהרות, עמ' 176; קהתי, אלבק וגולדברג על אתר. שלושת הראשונים אינם מזכירים את פירוש בעל מלאכת שלמה שמביא גולדברג.</i>:",
                    "1. כותל שונית – שונית היא סלע על חוף הים הנשטף על ידי המים<sup class=\"footnote-marker\">3</sup><i class=\"footnote\">להלן פי\"ח מ\"ו; מכילתא דרבי ישמעאל, בשלח טו ה, עמ' 83 – ר\"ש, רא\"ש, אלבק.</i>. שונית זאת נזכרת בכמה מקורות, אלא שקשה להבין מה לה ולמשנתנו. קשה להניח שיש טומאה מתחת לשונית, וכן אין היא חלק מהבית והעיסוק בה תלוש מרצף המשנה. הגר\"א ובעל תפארת ישראל הסבירו שהבית עושה שימוש בשונית כזאת ככותל, ברם מי יבנה בית במקום שמועד להצפות הים?",
                    "2. כותל שנית – כותל נוסף שנבנה לחיזוק הכותל הראשון (רמב\"ם), והטומאה בין הכתלים. הראשונים מקשים מה החידוש בהלכה. לשיטתנו זו איננה טענה חזקה, ואפשר שהמשנה תביא דוגמה נוספת להלכה. ברם יש להעיר שלפי פירוש זה קצת קשה שהטומאה אינה נחשבת מחוץ לבית או כבית המשמש את הכותל (לעיל פ\"ו מ\"ו), הרי הכותל השני נבנה מאוחר לבית ושם נאמר שטומאה שבו תמיד אינה מטמאת את הבית<sup class=\"footnote-marker\">4</sup><i class=\"footnote\">לעניין זה ראו פירושו של בעל \"משנה אחרונה\".</i>.",
                    "3. כותל שבין שני בתים (בעל \"סדרי טהרות\"). לשיטתו קשה גם משמעות המילה וגם ההלכה, שכן העיקר בה חסר, מה דין הבתים עצמם.",
                    "4. כותל שנוטה, כלומר כותל הנוטה ליפול (בעל \"מלאכת שלמה\").",
                    "אנו רוצים להציע פירוש נוסף שהוא שילוב של פירוש הרמב\"ם עם פירושו של בעל \"מלאכת שלמה\":",
                    "לדעתנו מן הראוי להציע הצעה נוספת. בדרום הר חברון רווחת התופעה של קירות תמך משופעים (מעין חלקלקה) שנבנו כדי לחזק את הקיר המקורי. קיר התמך נבנה עם הבניין, או זמן מה לאחריו, לחיזוק. הטומאה בתוך קיר התמך, ולכאורה נקבע שטומאה עולה בצורה אנכית בלבד, ואם כך היא מבקיעה מחוץ לבית, אבל המשנה מחדשת שהטומאה נעה עם הכותל. הכותל נקרא \"כותל שנית\" כי הוא שני לכותל הבית העיקרי, ואולי נעשה כאן שימוש בפועל נטה, שהכותל נוטה שכן הוא משופע<sup class=\"footnote-marker\">5</sup><i class=\"footnote\">לפי הצעתנו נפתרת שאלה נוספת והיא כיצד כונה קיר התמך השיפועי שהיה מקובל בדרום הר חברון. </i>: במדרש נזכר \"כותל שהוטה\"<sup class=\"footnote-marker\">6</sup><i class=\"footnote\">ספרי זוטא, יט יד, עמ' 310, וראו פירושנו להלן פ\"ח מ\"ב.</i>, שגם הוא מאהיל, ואין \"כותל שנית\" אלא \"כותל שנוטה\" (חילוף ת-ט). עדות לפרשנות זו של משנתנו היא המשנה הבאה הדנה בשיפועי אוהלים. לפי יתר הפירושים המשנה הבאה מנותקת מרצף הדיון במשנה, ולפי פירושנו אגב שיפוע הקירות נידון גם שיפוע האוהל. (איור 28)",
                    "<b>איור 28א. </b>קירות נוטים לחיזוק הקיר. צילם א' איטלי בבית הכנסת בסוסיה.",
                    "<b>איור 28ב. </b>'נפש' על הקבר. מבנה הנפש בחורבת שמע, צילם י' פיקסלר.",
                    "<b>נפש אטומה </b>– \"נפש\" היא מונומנט מעל הקבר, מבנה סגור ללא פתחים, כדברי המשנה: \"רבי נתן אומר מותר המת בונין לו נפש על קברו\" (שקלים פ\"ב מ\"ה)<sup class=\"footnote-marker\">7</sup><i class=\"footnote\">תוס', שקלים פ\"א הי\"ב; ירו', שקלים פ\"ב ה\"ה, מז ע\"א; בבלי, סנהדרין מח ע\"א. בפירושנו למשנה זו העלינו את החשד שהמשפט המצוטט איננו משנה אלא ברייתא שחדרה למשנה מהתלמוד, שכן רבי נתן אינו נזכר במשנה, אף שפעל בדור אושא.</i>, כלומר מוציאים את הכסף \"לטובת המת\". הנפש היא מבנה על הקבר אבל אין בה חלל שנפחו טפח מרובע שכן היא \"אטומה\", כלומר מלאה. במשנה ז בפרק הקודם אספנו את המשמעויות של המונח \"אטום\", וכאן ברור שהיא סתומה ומלאה בניגוד להלכה הבאה במשנה. הטומאה רצוצה ואין לה להיכן לצאת, ולכן היא בוקעת ועולה. <b>הנוגע בה מן הצדדין טהור מפני שהטמאה בוקעת ועולה ובוקעת ויורדת</b> – טומאה רצוצה בוקעת רק באופן אנכי, כלפי מעלה וכלפי מטה. <b>אם היה מקום הטומאה</b> – במקום הטומאה (גוויית המת) היה חלל שנפחו: <b>טפח על טפח על רום טפח הנוגע בה מכל מקום טמא מפני שהיא כקבר סתום</b> – קבר סתום מטמא לכל צדדיו, כמו הטומאה בכותל שבראש המשנה. <b>סמך לה סוכות טמאות</b> – משפט זה עשוי להיות מוסב על הרישא (הכותל שטומאה בתוכו), אבל מלשון הנקבה ניכר שהוא מוסב על הנפש. אם הנפש טמאה מכל צדדיה הרי שאם סמך לה סוכה הסוכה טמאה ומה שבה טמא, כמו העלייה שבראש המשנה. <b>רבי יהודה מטהר</b> – לא נאמר מה טעמו. אם היה מדובר על הכותל ניתן היה לטעון שרבי יהודה לשיטתו שה\"כותל לבית\" (ראו פירושנו לפ\"ו מ\"ג) ולכן החוץ טהור, אבל אם מדובר בנפש הרי שהוא חולק על עצם הטענה שהנפש (קבר) מטמא גם מהצדדים, ואם כך אולי הוא חולק גם על הטענה שהעלייה טמאה. בעל \"סדרי טהרות\" מציע שהסוכה משנית לכותל והיא בבחינת בית המשמש את הכותל (לעיל פ\"ו מ\"ו), שאם הטומאה (הרצוצה) בו אין הוא מטמא את הבית. כפי שראינו בפירושנו למשנה שם לדעת רבי יהודה כותל כזה נדון \"מחצה למחצה\", ואם הטומאה קרובה לפנים הבית טמא והחוץ טהור, ואכן כאן הטומאה בפנים ואינה בוקעת החוצה. לפי הסבר זה, לעניין זה רבי יהודה אינו מבחין בין טומאה רצוצה לטומאה שיש סביבה חלל של טפח מרובע.",
                    "לעיל ראינו שקבר מטמא מהצדדים (גולל ודופק פ\"ב מ\"ד), ומשנה זו עומדת בניגוד למשנה שלנו. במסגרת הדיון במשנת פ\"ב הבאנו את דברי רבי יהושע: \"...אמר לו רבי יהושע והלא סוכה שהיא על פתחו של קבר מהו? אמר לו מה היא? אגיד לך! סוכתך מה היא אם יש לה פתח הרי זו טהורה ואם לאו הרי זו טמאה\" (ספרי זוטא, יט טו, עמ' 312). אם כן, הסוכה שליד הקבר מטמאת רק בחלק מהמקרים. בתוספתא מנוסחים דברי רבי יהודה בדרך שונה: \"רבי יהודה אומר משם רבי יהשע סמך להן סוכות טהורות לאכול בהן פסחים\" (פ\"ז הט\"ז, עמ' 605). רבי יהודה מוסיף שהקיר של הקבר כולו טהור, ואפשר להשעין סוכות על כל צדדיו (להוציא את צד הפתח) ולאכול בהן קרבן פסח שיש לאכלו בטהרה. מהניסוח אפשר היה להבין שרבי יהודה מספר סיפור מעשה על היתר של רבי יהושע, ברם בימי בית שני היה רבי יהושע תלמיד צעיר ולא פסק לעצמו. רבי יהושע מביע רק את עמדתם ההלכתית של רבותיו שאם סמך לקירות, מצדם השני, סוכות, הן טהורות אפילו לאכילת פסחים שהם קודשים.",
                    "לכאורה הלכתו של רבי יהושע קשה. את הפסחים יש לאכול בירושלים, והיכן נמצאת בירושלים נפש מת? הרי מתים לא נקברו בעיר כדי לשמור על טהרתה, ובכלל בציבור היהודי לא קברו בתחום העירוני. אפשר אפוא שכל ההלכה תאורטית, ורבי יהושע לא רצה אלא להקצין את ההלכה: מותר לאכול בהן פסחים, וקל וחומר תרומה.",
                    "אפשר גם שרבי יהושע מדבר על המצב לאחר החורבן, והיו שהקפידו לאכול בליל הסדר גדי מקולס כמעין קרבן פסח בטהרה. בדיוננו בעניין זה (פסחים פ\"ד מ\"ד) סיכמנו: \"גם בדורות שלאחר רבן גמליאל היו רבים שנהגו לאכול גדיים מקולסים, או שנהגו בסעודת הפסח כאילו הייתה מעין קרבן\", והקפידו לאכלה בטהרה. בפירושנו שם הבאנו לכך ראיות שונות. אם כך הוא הרי ייתכן שרבי יהושע התיר לאכול פסחים בטהרה, אך לא תרומה. הטהרה בקרבן פסח איננה דרישה פורמלית וניתן היה להקל בה, אך גם רבי יהושע לא סבר שצדדי הקבר והנפש טהורים לחלוטין.",
                    "מכל מקום, קשה להניח שרבי יהושע חולק על הלכה ידועה שהתקרבות לקבר המת מטמאת. סתם קבר בתקופת המשנה והתלמוד היה במערת כוכים, ולמערה יש פתח. שיטה אחרת הייתה לקבור את המת בשוחה מלבנית פשוטה, או בשוחה שהיה בה מקמר בצד או שני מקמרים. לקבר כזה היית האבן מכסה, והוא נחשב לקבר סגור. בכל המקרים הללו הקבר הוא מבנה עם פתח והפתח טמא, ושאר כל צדדיו טהורים. אמנם נחלקו חכמים בדין חצר הקבר (להלן פט\"ו מ\"ח), אך דין זה חריג כפי שנראה בדיוננו שם. מכל מקום הקבר הוא פתוח, ולכן משנתנו מדברת על הנפש שעל הקבר, שהיא מבנה סגור על חצר המערה הטמאה והטומאה לכודה בנפש הסגורה. אם כן ההלכות הדנות בהרחקה מהקבר אינן חלות על המקרה שלנו.",
                    "בבבלי נקבע ש\"מת תופס ארבע אמות לטומאה\" (סוטה מד ע\"א), ורש\"י שם מנמק שזו גזרה דרבנן שמא יאהיל ולא יהיה מודע לכך. הלכה זו אמנם נמסרת בשם תנא אך אין לה מקבילות ארץ-ישראליות, והיא משקפת כנראה את דרכי הקבורה בבבל שמת נקבר בקבר סתום. שם נדרשה הרחקה אופקית, וכאמור רש\"י מסביר זאת משום גזרה שמא יאהיל, אבל בדברי ראשונים אפשר לשמוע גם את עצם הרצון להתרחק מהמת ומטומאתו. גם בירושלמי נתבעת הרחקה זו, והפעם משום כבוד המת (כלאים פ\"ו ה\"ב, לו ע\"ב). לעניין זה נשוב להלן (פט\"ו מ\"ח).",
                    "אם כן ההלכה שקבר סגור (נפש) מטמא מצדדיו איננה נפוצה כל כך, אך עם זאת היא בלתי מעורערת, ולהוציא את המשנה שלנו לא שמענו הסתייגויות ממנה. אם נכונה הצעתנו הרי שגם רבי יהושע מכיר שיש טומאה מסוימת בצדה החיצוני של הנפש, ואולי הוא חולק על כל ההלכה."
                ],
                [
                    "כאמור, דין נפש וקבר שונה מדין טומאה בכותל או מתחת לקורות. מבחינה הלכתית-משפטית רבי יהודה צודק כשהוא קובע שצדי הקבר טהורים. הרי הקיר אינו מקבל טומאה, והטומאה בוקעת ועולה. העמדה של חכמים, או רבי יהושע, מובנת על רקע התחושה שהקבר מוקצה, מפחיד ומאיים ולא ייתכן שאותה אבן מצדה הפנימי טמאה בטומאה החמורה ביותר, ממש קבר, ואילו בצדה השני היא טהורה. איננו יודעים איזו טומאה יוחסה לצדי הקבר (טומאת שבעה או טומאת ערב), אך תחושת הטומאה מובנת. מבחינה משפטית כזית מהמת הוא כמת, ואין הבדל בין המקרים. אבל מבחינת התחושה קבר הוא ממש טומאת מת, ואילו טומאה בכותל או תחת הקורות היא תקלה. במבוא הרחבנו באבחנה זו. מעבר לכך, המשנה הבאה תעסוק בנוגע באוהל מצדו החיצוני, ונראה כי גם בהלכות אלו כנראה לא רק המרכיב ההלכתי עיצב את ההלכה, וגם כאן ההלכה כוללת בתוכה יסודות לא-משפטיים.",
                    "לאחר שנדונו \"שיפועי בתים\" (כותל השנית – לפי פירושנו) באה המשנה לברר דין שיפועי אוהלים. הלכות התורה אינן מדברות על בית אלא על אוהל, כיאות לעם השוכן במדבר. חכמים לא היססו בבואם להקיש שלא רק האוהל טמא אלא כל בית.",
                    "מובן שלא נותרו שרידי אוהלים שנשתמרו מהימים ההם, אך נותרו ציורים של אוהלים, בעיקר אוהלי הצבא הרומי, ולעתים גם נותר המִתאר הקרקעי של האבנים שהצמידו את יריעות האוהל לרצפה. האוהל הקדום לא היה תמיד עשוי כחרוט שלם (כמו האוהל ה\"אינדיאני\") אלא בצורת טרפז. אוהל כזה יוצר מתאר קרקעי מלבני, ואילו האוהל החרוט יוצר מתאר עגול. שני טיפוסים אלו נתגלו בסקרים ובחפירות.",
                    "<b>כל שיפועי אהלים כאהלים</b> – החלק השיפועי הוא חלק מהאוהל, ולא רק חלקו המוגבה והאופקי. <b>אוהל שהוא שופע ויורד וכלה עד כאצבע</b> – כשהיריעה גבוהה מהקרקע כאצבע השיפוע (יריעת הצד המשופעת) הוא חלק מהאוהל; למעשה בקצה השיפוע אין חלל של טפח מרובע, אך השיפוע הוא חלק מהאוהל הגדול. אם הרווח בין היריעה לקרקע מעט גדול יותר, הרי היריעה נחשבת למרודדת (להלן).",
                    "סוגיית הבבלי דנה באוהל משופע אגב הדיון בכילה של חתנים: \"כילת חתנים מותר לנטותה ומותר לפורקה<sup class=\"footnote-marker\">8</sup><i class=\"footnote\">בשבת.</i>. אמר רב ששת בריה דרב אידי: לא אמרן אלא שאין בגגה טפח, אבל יש בגגה טפח – אסורה. וכי אין בגגה טפח, נמי לא אמרן אלא שאין בפחות משלשה סמוך לגגה טפח, אבל יש בפחות משלשה סמוך לגגה טפח – אסור. ולא אמרן אלא שאין בשיפועה טפח, אבל יש בשיפועה טפח – שפועי אהלים כאהלים דמו\"<sup class=\"footnote-marker\">9</sup><i class=\"footnote\">בבלי, שבת קלח ע\"ב; עירובין קב ע\"ב, והשוו סוכה יט ע\"ב. </i>. כילת חתנים איננה בניין, והמפריד בינה לבין אוהל רגיל הוא שני מרכיבים. המרכיב הראשון הוא שגגה מחודד לחלוטין (וממילא הכילה כולה עגולה). המחלוקת היא האם הגג צריך להיות פחות מטפח, או שהדרישה מחמירה יותר, ששלושת הטפחים העליונים יהיו פחות מטפח, כלומר שהאוהל יסתיים בקצה מחודד, בניגוד לאוהל שחלקו העליון שטוח. המרכיב השני של הבבלי הוא שהחלק התחתון, טפח מהקרקע, לא יהיה אנכי, ובאוהל החלק הנמוך, הצמוד לקרקע, הוא אנכי, ומצמידים אותו לקרקע באבנים למניעת הכניסה של רוחות ואבק. הלכות אלו נאמרו בבבל, ואין לדעת עד כמה הן משקפות את תפיסת המקורות הארץ-ישראליים. על כל פנים, המשנה מדברת על אוהל שהיריעה שלו יורדת בשיפוע עד הרצפה ממש.",
                    "מלשון המשנה והתלמוד ניתן לשחזר את מבנה האוהל. יש לו חלק אופקי וחלק משופע המגיע עד הרצפה, או עד טפח ממנה (לפי הבבלי). באוהלי הבדואים, למשל, החלק השיפועי אינו מגיע לארץ,",
                    "ובאוהל \"אינדיאני\" אין חלק שאיננו משופע. לאחר שקבעה המשנה את הכלל היא מונה שתי דוגמאות למשמעותה המעשית של קביעה זו: 1. <b>טומאה באהל כלים שתחת השיפוע טמאין</b> – השיפוע הוא חלק מהאוהל,<b> 2. טומאה תחת השיפוע כלים שבאהל טמאין</b> – גם כאן תחת השיפוע הוא בתוך האוהל. לפי הלכת המשנה תקרה משופעת היא תקרה לכל דבר, או שהיא דופן לכל דבר. משנה זו עומדת בניגוד לדין ארון (להלן פ\"ט מי\"ד) ששם נדון דין אוהל טרפזי (ארון) ושטח האוהל נקבע לפי שטח הגג: אם הגג צר הטומאה שתחת הגג (בתוך הארון) מטמאת רק כנגד הגג. עוד מסתבר ממשנתנו חידוש נוסף. השיפוע של האוהל הוא כגג אוהל בפני עצמו. במקרים אחרים כלים הנמצאים מתחת לשיפוע (מתחת לחבית, פ\"ט מט\"ו, או מתחת לקדרה, פ\"י מ\"ו) נחשבים כשוכנים מתחת לאוהל, אם כן \"תקרה\" אלכסונית נחשבת לאוהל מבחינת ההלכה. עוד שנינו שתקרת האוהל אפשר שתהיה מורכבת מסדרת תקרות בגבהים שונים (פ\"י מ\"ו; פי\"א מ\"ב ועוד), ובתנאי שהיא בגובה טפח מהרצפה. על כן גם כאן יריעת האוהל המשופעת מצטרפת לתקרת האוהל האופקית, אך נדרש גובה מינימלי של אצבע בלבד.",
                    "משנתנו משקפת, אפוא, תפיסה פשוטה שאוהל הוא כל האוהל המוכר לקדמונינו, אף שמבחינה משפטית צריך היה השיפוע להיות טהור, ולפחות כל מה שלא נמצא תחת תקרה בגובה טפח צריך היה להיחשב כמחוץ לאוהל. לדעתנו אין כאן מחלוקת, אלא שלפנינו מקרה שבו הפרשנות הפשוטה של המונח הרֵאלי מתנגשת עם משמעותו המשפטית. חכמים הלבישו על המונחים הרֵאליים משמעות משפטית מדוקדקת. \"אוהל\" במובן ההלכתי הוא כל שטח תחת גג העונה על דרישות כלשהן. אבל פרשנות משפטית זו לא \"הצליחה\", ואולי גם לא ניסתה, לעקור את המשמעות הרֵאלית של המונח \"אוהל\". מונח זה כולל את כל האוהל הרגיל, על כל חלקיו. זאת אף על פי שהמשמעות הכפולה יוצרת בעיות בהבנת הנקרא.",
                    "<b>טומאה מתוכו – </b>בדפוס נוסף \"הנוגע בו מתוכו\". הכוונה בין תחת השיפוע ובין תחת האוהל האופקי. <b>טמא טומאת שבעה</b> – טומאת אוהל היא אב הטומאה,<b> ומאחריו</b> – יריעת האוהל טמאה טומאת שבעה (אב הטומאה)<sup class=\"footnote-marker\">10</sup><i class=\"footnote\">ראו הטבלה בתחילת הפירוש לפרק הראשון במסכת. </i>. אבל הצד החיצוני של היריעה נתפס ככלי נפרד, ולכן הוא בבחינת כלי שני הנוגע בכלי שנגע במת. לפי ההלכה בראש המסכת (פ\"א מ\"ב) כלי שני הנוגע בכלי ראשון טמא טומאת שבעה, ואדם הנוגע בו טמא טומאת ערב. <b>טמא טומאת ערב</b> – כרגיל בהלכות טומאה. <b>טומאה</b> – מת, או כזית ממנו,<b> מאחוריו</b> – מאחורי האוהל,<b> הנוגע בו מאחריו טמא טומאת שבעה</b> – אדם הנוגע בכלי ראשון טמא טומאת שבעה (פ\"א מ\"ג). הסברנו לפי ההלכה הרגילה שמדובר במי שנגע ביריעה, אבל תוך האוהל אינו מטמא טומאת אוהל, שטומאת אוהל היא רק למת עצמו. <b>מתוכו טמא טומאת ערב</b> – היריעה טמאה טומאת שבעה, וצדה הפנימי הנוגע בה טמא טומאת שבעה, ומי שנוגע ביריעה הפנימית (באב הטומאה) טמא טומאת ערב (ולד הטומאה). הסבר זה מקובל על המפרשים (הר\"ש, ובעקבותיו גם פרשנים בני זמננו כאלבק, קהתי ונויסנר). אך עדיין קשה: מדוע הצד החיצוני של היריעה נחשב לכלי נפרד? אם היריעה היא אחת היינו מצפים שלשני צִדיה יהיה אותו דין! זאת ועוד, בהלכות טומאה מקובל דין של \"חיבור לטומאה\"; מה שמחובר חיבור קבע לחפץ טמא הוא כחפץ עצמו, ושני צדי היריעה ודאי מחוברים זה לזה. יתר על כן, להלן (פט\"ו מ\"ב) ברור שהנוגע באוהל מאחוריו טמא טומאת שבעה. ייתכן שההסבר הוא בתחום הרֵאלי. יריעת האוהל הייתה בדרך כלל כפולה, ולכן נתפסת כשני כלים נפרדים. הסבר זה אפשרי, אך עדיין אינו מספק שכן יש להניח ששתי היריעות היו מחוברות בתפרים. זאת ועוד, לאמִתו של דבר בתרבות הנודדים איננו מכירים תופעה של יריעה כפולה. לא ברור לְמה יריעה כזו מועילה, ובעיקר, הסבר זה אינו נאמר במשנה.",
                    "דומה שגם בהלכה זו מרכיב לא משפטי. חכמים חשו שפנים היריעה הוא כמת עצמו, שכן היריעה עיצבה את אוהל המת, ואילו צדה החיצוני (שלא האהיל על המת) טמא פחות. אין כאן דין של כלי שנגע במת (שהנוגע בו טמא שבעה), שכן היריעה לא נגעה במת אלא האהילה עליו, והיא חוצצת בעד הטומאה, אבל חציצה זו אינה מוחלטת, אם כי היא \"מעדנת\" ו\"מרככת\" את הטומאה. זו דוגמה נוספת לעירוב הסברים לא משפטיים עם הסברים משפטיים.",
                    "הרמב\"ם פירש שהטומאה מצויה תחת שיפוע האוהל, והשיפוע והאוהל עצמו נחשבים לכלים נפרדים. הסבר זה בעייתי לא פחות, משלוש סיבות:",
                    "א. באוהל רֵאלי השיפוע והאוהל עצמו הם אותה יריעה.",
                    "ב. אם הטומאה תחת השיפוע האוהל עצמו טמא לחלוטין, ולא ברור ההבדל בין השיפוע והאוהל.",
                    "ג. אותה הלכה שנויה בתוס', פ\"ח ה\"א, עמ' 605, אך ללא קשר לאוהל ולשיפועו.",
                    "הסבר הרמב\"ם קשה אפוא, אך מעיד על המצוקה הפרשנית.",
                    "הסברנו את כל המשנה באוהל של בד (פשתן או צמר). הסבר זה ברור למפרשים, שהרי מדובר בחפץ המקבל טומאה, כפי שמדגיש הר\"ש. \"אוהל\" במשנתנו הוא אפוא אוהל ממש, ולא המושג ההלכתי \"אוהל\" שמשמעו כל מבנה או גג. מעבר לטיעון ההלכתי, \"שיפוע\" קיים רק באוהל של בד. ההלכה בדבר טומאת גג של \"אוהל\" שאינו מקבל טומאה תידון להלן (פט\"ו מ\"ב).",
                    "<b>כחצי זית מתוכו </b>[<b>ו</b>]<b>כחצי זית מאחריו</b> – חצי זית אינו מטמא, אבל כאן שני חצאי הזיתים כמעט נוגעים זה בזה ורק היריעה מפרידה ביניהם. <b>הנוגע בו בין מתוכו בין מאחריו טמא טומאת ערב</b> – אילו היה הזית שלם היה מטמא טומאת שבעה, אבל המשנה מניחה שחצי זית אמנם אינו מטמא כמת עצמו אך מטמא טומאת ערב כוולד הטומאה. אולם במשנה לעיל שנינו שכזית מהמת שחסר משהו טהור לחלוטין (פ\"ב מ\"ה)<sup class=\"footnote-marker\">11</sup><i class=\"footnote\">אלבק מפנה למשנת טהרות פ\"א מ\"ה שבה שנינו ששני חצאי זיתים, האחד מטומאה חמורה והאחר מטומאה קלה, שהתערבבו זה בזה מצטרפים לטמא כטומאה הקלה שבין השניים, שהרי יש כאן כזית מהטומאה הקלה. אבל המקרה במשנת טהרות אינו דומה: שם שני חצאי הזיתים הצטרפו יחדיו ואצלנו אין הצטרפות, ואם היו מצטרפים היו מטמאים טומאת שבעה וטומאת אוהל. </i>. בתוספתא מובא הסבר להלכה זו: \"כחצי זית מתוכו וכחצי זית מאחריו, הנוגע בו בין מתוכו ובין מאחריו טמא טומאת ערב, והאוהל עצמו טמא טומאת שבעה. אמר רבי נתן, אם מציל הוא על ידי אחרים קל וחומר על ידי עצמו\" (פ\"ח ה\"א, עמ' 605). לפי תנא קמא של התוספתא שני חצאי הזיתים מצטרפים לטמא את יריעת האוהל עצמה, שכן היא חפץ הנוגע בשני חצאי זיתים והחפץ מצרף את שני החלקים, על כן היריעה עצמה טמאה טומאת שבעה. דין זה נשנה לעיל (פ\"ג מ\"א) וראינו כי נפלה בו מחלוקת של חכמי דור יבנה, והמשנה שלנו כדעת חכמים שם. מכיוון שהיריעה טמאה טומאת שבעה – הנוגע בה טמא טומאת ערב, אבל אין כאן טומאת אוהל, שכן שני החצאים אינם מצטרפים. לדעת רבי נתן האוהל מהווה חציצה, ואף אם היה טמא מת שלם מחוץ לו תוכו טהור, על כן גם כאן הנוגע ביריעה עצמה אינו טמא כלל. הקל וחומר קשה, הרי ראינו לעיל שאם המת בחוץ האוהל חוצץ, אבל הנוגע ביריעה מבפנים טמא טומאת ערב, אם כן אין הצלה על אחרים. אפשר שרבי נתן חולק על עצם הדין שברישא וסבור שיריעת האוהל מצילה מטומאה ואיננה מעבירה טומאה (והנוגע בה מהצד שאין בו מת טהור), או שהוא סובר כרבי דוסא לעיל (פ\"ג מ\"א) שהנוגע בשני חצאים טהור. לפי הסבר זה רבי נתן נוקט בנימוק העשוי להתקבל על דעת חכמים, ואינו מסגיר את עמדתו המקורית כרבי דוסא. בספרות המחקר מתנהלים דיונים בשאלה האם בוויכוחי התנאים כל צד מנמק את שיטתו, או שמא הוא מנמקה אליבא דיריבו. אין בכך כלל אחיד, ולפנינו דוגמה להנמקה אליבא דשיטתם של החולקים<sup class=\"footnote-marker\">12</sup><i class=\"footnote\">ראו פיש ושפירא, מחלוקות.</i>.",
                    "אנו נחזור לדיון ההלכתי על האוהל המשופע להלן (פ\"ט מט\"ו), ונראה כי כנראה יש בדבר מחלוקת.",
                    "<b>מקצתו</b> – מקצת האוהל,<b> מרודד על הארץ</b> – מרודד הוא סרח ששוכב על הקרקע. בעל פירוש הגאונים מביא בהקשר זה את הביטוי המקראי \"סרח העודף\" (שמות כו יב)<sup class=\"footnote-marker\">13</sup><i class=\"footnote\">אפשטיין, פירוש הגאונים, עמ' 85.</i>, ברם בתרגומים שבידינו הוא מתורגם סרחא, או שיפוע. בספרות חז\"ל \"לרדד\" משמעו לשטח, פעולה שעושה הנפח לטס מתכת (תוס', שבת פי\"א ה\"ב), ומכאן בשפת זמננו בהשאלה \"ים רדוד\". <b>טומאה תחתיו או על גביו טומאה בוקעת ועולה בוקעת ויורדת</b> – אין כאן פותח טפח והשטח שתחת הרדוד איננו חלק מהאוהל, אלא הוא ככל טומאה שאיננה בחלל (לעיל מ\"א), וזו היא טומאה רצוצה.",
                    "<b>אהל שהוא נטויי בעלייה מקצתו מרודד על הארובה שבין הבית לעלייה רבי יוסי אומר מציל</b> – היריעה נחשבת ככיסוי וסותמת את הפתח,<b> רבי שמעון אומר אינו מציל עד שיהא נטוי כנטיית האהל</b> – אין הסבר לשיטת רבי שמעון, ולעיל הסברנו שהמחלוקת היא האם כיסוי הארובה צריך להיות בכלי עם דפנות או גם כלי שטוח מצטרף אל האוהל (לעיל פ\"ה מ\"ב ומ\"ה).",
                    "ההלכה חוזרת בתוספתא ללא חידוש (פ\"ח ה\"א, עמ' 605). יש בה הלכות נוספות שעסקנו בהן לעיל (פ\"ו מ\"א), חזרה על דברי רבי שמעון (שם ה\"ב) ותוספת דיון על אוהל המתוח על עריסה."
                ],
                [
                    "<b>המת בבית ובו פתחים הרבה כולם טמאות</b> – המת עשוי לצאת באחד מהפתחים ולכן כולם טמאים, בין אם הם סגורים ובין אם הם פתוחים. כל מה שבפתח, אפילו אם הוא על האסקופה ונמצא למעשה מחוץ לבית אך עדיין תחת גג המשקוף, נטמא. <b>ניפתח אחד מהן הוא טמא וכלם טהורים</b> – שכן מן הסתם יצא המת דרך הפתח הפתוח. <b>חשב להוציאו באחד מהן או בחלון שהיא ארבעה על ארבעה טפחים</b> – אגב ההלכה המשנה מוסיפה שחלון שהוא ארבעה על ארבעה טפחים הרי הוא כפתח. הרקע להלכה הוא חלונות כורזין שכבר הזכרנו לעיל (פ\"ד מ\"ו; פ\"ו מ\"ב). בדרך כלל החלונות היו גדולים יותר ויכלו לשמש כפתח לכל דבר, אבל כבר במידה קטנה זו הם נחשבים לפתח. <b>הציל על – </b>בדפוס נוסף \"כל\",<b> הפתחים</b> – כדי שפתח יציל אין צורך בפתח פתוח ודי במחשבה. זו הייתה ההלכה הקדומה שבית שמאי ובית הלל נחלקו בפרטיה<sup class=\"footnote-marker\">14</sup><i class=\"footnote\">גולדברג על אתר. גולדברג הניח שההלכה הקדומה הייתה מנוסחת בצורתה הנוכחית, אבל לדעתנו הניסוח עשוי להיות פרי עבודתו של עורך מאוחר. </i>. <b>בית שמי אומרים יחשוב עד שלא ימות המת</b> – המחשבה צריכה לקדום לטומאה,<b> בית הלל אומרים אף מי שמת</b> – אפשר שהמחשבה תהיה לאחר פטירת המת. לכאורה לפי פשט דברי בית הלל אם המת נפטר נטמאו כל הפתחים, ואם מאוחר יותר חשב להוציאו באחד מהם טוהרו הכלים שלפני רגע היו טמאים. הנחה כזאת הייתה קשה בעיני האמוראים, ועל כן \"אמר רבה: לטהר את הפתחים מכאן ולהבא, וכן אמר רבי אושעיא: לטהר את הפתחים מכאן ולהבא. מכאן ולהבא אין, למפרע לא. רבא אמר: לעולם למפרע\" (בבלי, ביצה י ע\"א). אם כן, לדעת רבה הפתחים טהורים רק לאחר שחשב, ולדעת רבא אכן מחשבתו מטהרת מה שקודם היה טמא.",
                    "לכל הדעות ייתכן שכלי שהיה טמא ייטהר בגלל שינוי הפתח. אם אחד הפתחים נפתח הכלים בפתחים האחרים נטהרו. השאלה היא האם די במחשבה כזאת או שיש צורך במעשה.",
                    "שאלה זו נדונה, במישור העקרוני והכללי, במשנת כלים: \"כל הכלים יורדין לידי טומאתן במחשבה, ואינן עולים מידי טומאתן אלא בשינוי מעשה, שהמעשה מבטל מיד המעשה ומיד מחשבה, ומחשבה אינה מבטלת לא מיד מעשה ולא מיד מחשבה\" (פכ\"ה מ\"ט). משנה זו מתאימה לרישא (נפתח הפתח הכלים טוהרו), שכן יש בכך מעשה, אבל המחשבה אינה מועילה. משנת כלים מתאימה לשיטת בית שמאי שמחשבה אינה משנה מצב עובדתי (מעשה) של טומאה, אך חלוקה על בית הלל. אמנם לדעת רבה גם בית הלל יסכימו למשנת כלים, אך פשט המשנה הוא כבית שמאי. המצב שבו סתם משנה הוא כבית שמאי אינו מפתיע. אמנם רוב המשניות נסתמו כבית הלל, אך מצינו משניות רבות כבית שמאי<sup class=\"footnote-marker\">15</sup><i class=\"footnote\">לרשימה חלקית ראו ספראי, הכרעה כבית הלל.</i>.",
                    "בהלכות טומאה וקודשים נודע למחשבה מקום מרכזי, שכן לעתים קרובות המעשה עצמו ללא הקונטקסט התרבותי שלו הוא חסר משמעות, כגון הרמת תרומה או הקדשת קודשים. זאת ועוד, המחשבה חשובה גם לחלק מהלכות טהרה. כך, למשל, אין פרי מקבל טומאה אלא אם כן נרטב לרצונו של בעל הבית, ומחשבת האדון קובעת (משנה, מכשירין פ\"ג מ\"ח; פ\"ו מ\"א), וכן בהלכות אחרות (כגון משנה, טהרות פ\"ח מ\"ו ועוד). גם בנושא שלנו ההגדרה מהו הפתח תלויה במחשבת בעל הבית. אין במשנה דיון מיהו שצריך לחשוב, האם די בכך שהאישה או האורחים יחשבו ויתכננו. שאלה כזאת נידונה בהלכות תרומה, אך לא בהקשר שלנו.",
                    "<b>היה סתום ונימלך לפותחו</b> – כאן אין מדובר במחשבה אלא זה הפירוש לרישא, \"נפתח אחד מהם\", ושני הבתים חולקים בשאלה מה זו \"פתיחה\".<b> בית שמי אומרים כשיפתח ארבעה טפחים</b> – כשהפתח יהיה שלם וייחשב כפתח לכל דבר שאלו מידותיו,<b> ובית הלל אומרים כשיתחיל</b> – די בהתחלה ואין צורך במעשה שלם, <b>ומודים בפותח טפח – </b>מילה אחרונה זו חסרה ברוב עדי הנוסח (<b>מל</b>, <b>מנ</b>, <b>מפ</b>, <b>פב</b>). <b>כתחלה</b> – כך גם ב- <b>פב</b>, ברוב עדי הנוסח \"בתחילה\",<b> שיפתח ארבעה טפחים</b> – לכאורה אפשר לפרש שאם התחיל לפתוח כטפח, ואחר כך המת נפטר, הרי שהתחלת הפתיחה עם המחשבה מספקת אף שהפתח אינו שלם. ברם כפי שראינו לעיל די אם חשב לפתוח, אם כן למה צריך את תחילת המעשה? אין זאת אלא שיש לפרש שמדובר בקיר עצמו. כאן אין די במחשבה או בתכנית לפתוח את הפתח, אלא יש צורך במעשה ממש, שהרי מלכתחילה לא היה שם פתח, ומודים בית שמאי שמחשבה חדשה אינה מועילה אלא אם כן יהיה זה מעשה ממשי, ונוסח כתב יד קופמן דחוי.",
                    "אם כן, לפי משנתנו שני הבתים מסכימים שמחשבה מועילה, ונחלקים מתי המחשבה צריכה להיות, לפני המוות או לאחריו. אבל כל זה כשיש לבית פתחים רבים פתוחים, או אולי אפילו כשהם סגורים וקל לפתחם. אבל אם היה הפתח סתום ממש צריך להיפתח ממש, והמחלוקת היא מה זו \"פתיחה\" – פתיחה מלאה או פתיחה חלקית, ואם היה זה קיר סתום הרי שלכל הדעות אין שם פתח חל עליו עד שייפתח פתח מלא.",
                    "חשב לפתוח את אחד הפתחים",
                    "ההלכה במשנה מנוסחת בתוספתא בצורה דומה, אך בשינוי מה: \"א. המת בבית ולו פתחים הרבה 1. כולן נעולין כולן טמאין. 2. נפתח אחד מהן אף על פי שלא חישב עליו טיהר את כולן. ב. היו בו חלונות הרבה 3. וכולן מגופות, כולן טהורות. 4. נפתחו כולן טמאות ולא הצילו על הפתחים. ג. פתח קטון בתוך פתח גדול המאהיל על גבי שניהן טמא. 5. חישב להוציאו בקטון טיהר הקטן את הגדול, 6. היו שניהן ומתאימין המאהיל על גבי שניהן טמא. חישב להוציאו באחד מהן הרי חבירו טהור. 7. היה לו פתח אחד לצפון ופתח אחד לדרום וחישב להוציאו בצפונו, ואחר כך באו אחיו או קרוביו ואמרו אין מוציאין אותו אלא בדרומו טיהר דרומו את הצפוני, 8 ובלבד שלא יערים, ואם הערים הרי אלו טמאין\" (פ\"ח ה\"ד, עמ' 605).",
                    "עד כאן אין בתוספתא חידוש רב. הדין הראשון הוא בפתח (א) והשני בחלון (ב), ושניהם זהים. הדין השלישי (ג) הוא בפתח קטן בתוך פתח גדול, כלומר פשפש בתוך שער גדול, ודינו כשני פתחים. הלכה 7 היא לשיטת בית הלל, ומסבירה ששינוי מחשבה בעקבות לחץ סביבתי הוא אפשרי. החידוש הוא בסעיף השמיני: \"ובלבד שלא יערים\", כלומר שלא ישנה את מחשבתו כדי לטהר כלים. בהמשך התוספתא מופיעה מסורת החולקת של רבי יהודה: \"רבי יהודה אומר הפותח בתחלה בית שמאי אומרים כשיפתח ארבעה טפחים ובית הלל אומרים כשיתחיל. הפותח סתום בית שמאי אומרים כשיתחיל ובית הלל אומרים כשיחשוב\" (שם ה\"ז, עמ' 606-605).",
                    "אחד הקווים המפרידים בין בית שמאי ובית הלל הוא היחס למעשה הלכתי שלא נעשה בהתאם לקטגוריות המשפטיות שחכמים תובעים. בית שמאי סבורים שמעשה כזה תקף למרות הפגמים, ובית הלל סבורים שההלכות המפורטות הן תנאי לקדושה. כך, למשל, מי שמרים תרומה שלא כהלכה, או נודר נזירות שלא לפי תנאי ההלכה<sup class=\"footnote-marker\">16</sup><i class=\"footnote\">ראו פירושנו לתרומות פ\"א מ\"ה - פ\"ב מ\"ב; נזיר פ\"ה מ\"א.</i>. גילת, לעומת זאת, הציע הבחנה קרובה שלבית שמאי המעשה חשוב ולא הכוונה, ובית הלל מסתפקים בכוונה. במקרה זה שני ההסברים אינם מתאימים במלואם. יש הסכמה בין הבתים שלעתים מחשבה מועילה ולעתים נדרש מעשה, אבל המחלוקת היא במינון. ההבדל בין המשנה לתוספתא אף הוא נמצא במינון של המעשה: האם די \"משיתחיל\" או שצריך לפתוח טפח, ובמקרה \"נמוך\" (מופשט) יותר \"משיתחיל\" או \"משיחשוב\".",
                    "התוספתא מוסיפה שאם יש פתח אחד שימושי יותר, או שדרך הלוויות לצאת בו, הרי שרק הוא טמא (פ\"ח ה\"ה, עמ' 605), ועוד פרטים שלא נרחיב בהם.",
                    "שאלת ההערמה חוזרת בהלכות רבות. ההערמה היא עשיית מעשה בהתאם ללשון החוק אך לא בהתאם לרוח ההלכה. מבחינה דתית ההערמה היא מקרה מבחן למשמעות של המשפט. מי שרואה בדבר ההלכה את דבר ה' יקפיד שלא יגיע למצב של הערמה, ברם מי שבוחן את הדברים באופן פרקטי עשוי לראות בהערמה דרך לגיטימית אפילו \"לכתחילה\", שהרי אין כאן עברה פורמלית. השאלה היא האם ההגדרה המשפטית היא הכלי האנושי הטוב ביותר שבידינו לבטא את דבר ה', או שהיא דבר ה' עצמו. אם היא רק כלי, הרי שהלומד מכיר במגבלותיו ובמקרה של היתר מפוקפק יעדיף להיצמד לרוח הכתובים. ברם אם ההלכה היא דבר ה' הרי שהתנגדות להערמה היא סתם החמרה, במה שלא נדרש כלל. מובן שכאן מעורבת גם שאלת היחס הכללי להחמרה. לא תמיד ההערמה באה להקל, לפעמים היא באה לחסוך, ואזי היא בבחינת צו מוסרי של האיסור לבזבז.",
                    "ביטוי לפן אחד של ההתחבטות יש בדברי האמורא: \"אמר רבי בא בר ממל, אילו היה לי מי שיימנה עמי היתרתי בשר בכור להישקל בליטרא, והיתרתי שיהו עושין מלאכה בחולו שלמועד. כלום אסרו בשר בכור להישקל בליטרא לא כדי שיהו מוכרין אותו בזול? והן מערימין עליו ומוכרין אותו ביוקר\" (ירו', מועד קטן פ\"ב ה\"ג, פא ע\"ב). האמורא מתלונן על ההערמה, ומעיד כי נוהגים כך. הפתרון החילופי שלו איננו איסור כללי אלא להפך, היתר כללי, כדי שאת מקום ההערמה יתפוס היתר לגיטימי ופומבי.",
                    "בספרות התנאית מצויות עדויות שונות על היחס להערמה. לעתים נעשה שימוש מפורש במונח \"הערמה\" (כולל נגזרותיו הדקדוקיות), ולעתים המונח איננו נזכר אך תוכנו מופיע<sup class=\"footnote-marker\">17</sup><i class=\"footnote\">כגון הדיון על הצלת בגדים, ראו פירושנו לשבת פט\"ז מ\"ד.</i>. אין טעם להכנת \"קטלוג\" של הערמות, שהרי אין הערמה אחת דומה לזולתה<sup class=\"footnote-marker\">18</sup><i class=\"footnote\">הבבלי בדרכו מנסה לערוך את המחלוקות בנושאים השונים כמחלוקת עקרונית, ראו שבת קיז ע\"ב. </i>. דיונים על הערמה מצויים בנושאים רבים כגון ההיתר להציל מזון לצורך השבת, כאשר ההערמה היא בהגדרת הצורך (תוס', שבת פי\"ג ה\"ז); הצלת בגדים מבית בוער<sup class=\"footnote-marker\">19</sup><i class=\"footnote\">ראו פירושנו לשבת פט\"ז מ\"ד.</i>; בישול לצורך יום טוב, כאשר ההערמה היא הגדרת המונח \"צורך\"; ההיתר להעלות \"אותו ואת בנו\" שנפלו לבור ביום טוב: מותר להעלות אחד מהם לצורך החג, והשאלה היא האם מותר להערים ולהעלות את שניהם אף על פי שוודאי אי אפשר (אסור) לאכול את שניהם יחד בחג (תוס', ביצה פ\"ג ה\"ב ומקבילות), ושאלות נוספות.",
                    "ברוב התחומים היחס להערמה הוא סובלני, והוא נע בין היתר לבין מחלוקת האם מותר להערים או לא. מחלוקת התנאים חוזרת במקורות רבים: תנא קמא מול רבי יוסי ברבי יהודה המתיר להערים (תוס', שבת פי\"ג ה\"ז; ירו', פט\"ז ה\"ג, טו ע\"ד; בבלי, מועד קטן יב ע\"ב); במקום אחר זו מחלוקת רבי אליעזר האוסר ורבי יהושע המתיר (תוס', ביצה פ\"ג ה\"ב ומקבילות). לעומת זאת במקורות אחרים ההיתר להערים הוא כללי ולא נזכר במפורש מי שחולק עליו, כגון לעניין מעשר שני (משנה, מעשר שני פ\"ד מ\"ד), או לעניין בכורות (משנה, תמורה פ\"ה ה\"א). לעומת זאת בנושא אחר בדיני בכורות חכמים אוסרים להערים ולגרום למום בכוונה נסתרת (משנה, בכורות פ\"ה מ\"ג).",
                    "חילוקי דעות דומים מצינו בספרות האמוראים. בתלמוד הירושלמי מופיע היתר להערים במקרים אחדים<sup class=\"footnote-marker\">20</sup><i class=\"footnote\">כגון ברכות פ\"ה ה\"א, ח ע\"ד; מועד קטן פ\"ב ה\"א, ח ע\"ד; בבא קמא פ\"ט ה\"א, ו ע\"ד.</i>; גם בתלמוד הבבלי יש היתרים להערים או מחלוקות בנושא, וזאת בעקבות המקורות התנאיים, אך שם מצינו גם טענה שהחשש להערמה גורם דווקא להחמרת ההלכה (כגון ביצה יז ע\"ב).",
                    "לעומת גישה מקלה זו לתופעת ההערמה, בענייני טהרות וטומאות חוזרת הקביעה ש\"אין מערימין\"<sup class=\"footnote-marker\">21</sup><i class=\"footnote\">כגון תוס', טהרות פ\"י הי\"ב, עמ' 672; כלים בבא מציעא פ\"ה הי\"ד, עמ' 584; פרה פ\"ד (ג) הי\"ג, עמ' 634; חגיגה פ\"ג הכ\"ז. בירו', תרומות פ\"ב ה\"א, מא ע\"ג, יש היתר להערמה בעניין הטבלה, אך שם הבעיה אינה ההטבלה אלא איסור שבת. </i> ואם הערים הרי זה טמא. דומה שבתחום זה קיים מעין פחד קמאי מהאיסור, ופחד זה מניע להתנגדות להערמה, הרבה מעבר לדיני תורה אחרים. במבוא הרחבנו בפן זה של הלכות טומאה."
                ],
                [
                    "משניות ד-ו עוסקות בדין יולדת. אפשר להבין מדוע שובץ דין זה בחטיבה הכללית העוסקת בהבאת טומאה לבית. המיקום המדויק של היחידה העוסקת באישה אינו מובהר.",
                    "הנחת היסוד של משנתנו, ושל ההלכה בכלל (לא מצאנו בכך עמדות אחרות), היא שוולד מת אינו מטמא אלא ביציאתו. איננו יודעים מה הנימוק להלכה זו; האם הוולד נחשב \"ירך אמו\", כלומר חלק מהאם<sup class=\"footnote-marker\">22</sup><i class=\"footnote\">הניסוח בבלי אבל הרעיון מצוי בספרות התנאית לעניינים שונים, ראו נעם, מהפיכה, עמ' 164-157.</i>? אפשרות הלכתית נוספת היא שהוולד נחשב לבלוע, או אולי מה שאינו נראה אינו נחשב למטמא. עיקרון זה ראינו לעיל, פ\"ו מ\"ה. הסבר זה יסביר מדוע הצצת הוולד או הנגיעה בו מטמאה: \"ומנין חכמה ששלחה ידה בתוך מעיה שהיא טמאה תלמוד לומר 'הנוגע' \" (ספרי זוטא, יט יא, עמ' 306)<sup class=\"footnote-marker\">23</sup><i class=\"footnote\">בספרי במדבר, קכז, עמ' 164, דרשה זו מיוחסת לרבי ישמעאל, ורבי עקיבא דורש מהפסוק דרשה אחרת. אין מכאן ראיה שרבי עקיבא חולק הלכתית על רבי ישמעאל, וניתן להסביר שיש ביניהם מחלוקת על דרשת הכתוב בלבד. נעם, מהפיכה, עמ' 163, משחזרת דרשה לשיטת רבי עקיבא, אך אין לדרשה כזאת מקור.</i>.",
                    "בתוספתא מופיעה מחלוקת בטעמה של ההלכה: \"אמר רבי יוסי, אני אומר דבר אחד והם אמרו דבר אחד. אני אומר להן שדרך הטומאה לצאת ואין דרכה ליכנס, והם אמרו לי אין לו לילד טומאה עד שיצא לאויר העולם\" (פ\"ח ה\"ח, עמ' 606). הביטוי \"דרך הטומאה...\" משמש כאן בהשאלה, שכן אין מדובר, בשום פנים, על כניסת הטומאה לרחם האישה. אלא שלדעת רבי יוסי התינוק מטמא בעודו ברחם אמו, משום שדרך הטומאה לצאת ובסופו של דבר הוולד יצא מת מרחם אמו. כבר ראינו<sup class=\"footnote-marker\">24</sup><i class=\"footnote\">ראו לעיל פירושנו לפ\"ד מ\"ג.</i> שבדברי רבי יוסי הטומאה נתפסת לעתים כדבר מעין פיזי, ומכיוון שהיא תצא בנתיב כלשהו אותו נתיב טמא כבר עתה. לפי חכמים הוולד מטמא רק לכשיצא. לפי הסבר זה גם החדר הראשון שבו שהתה האישה טמא, שכן הוולד עתיד לצאת. אבל דומה שאין כאן מחלוקת להלכה, שכן ייתכן שבזמן שהאישה הקשתה ללדת בחדר הראשון טרם היה הוולד מת. אנו נחזור לשאלה זו של טומאת הוולד במשנה הבאה. ייתכן שדברי התוספתא מוסבים על המשנה הבאה.",
                    "משנת חולין דנה בשאלה דומה: \"1. בהמה שמת עוברה בתוך מעיה, והושיט הרועה את ידו ונגע בו, בין בבהמה טמאה בין בבהמה טהורה, טהור. 2. רבי יוסי הגלילי אומר בטמאה טמא ובטהורה טהור. 3. האשה שמת ולדה בתוך מעיה ופשטה חיה את ידה ונגעה בו, החיה טמאה טומאת שבעה, והאשה טהורה עד שיצא הולד\" (פ\"ד מ\"ג)<sup class=\"footnote-marker\">25</sup><i class=\"footnote\">בספרי זוטא, ט טז, עמ' 312-311, מובאות דרשות לביסוס ההלכה שבמשנה. </i>.",
                    "ההלכה הראשונה היא מחלוקת פשוטה. לפי סתם המשנה העובר איננו מטמא; אף על פי שהוא מת הוא מחוץ לדיני טומאה וטהרה עד שיצא. העובר נתפס כחלק מאמו (אבר ממנה, ואיננו מטמא)<sup class=\"footnote-marker\">26</sup><i class=\"footnote\">לעיקרון זה שהעובר הוא אבר של אמו ראו במשנה הבאה.</i>. לפי רבי יוסי הוא מטמא ככל גוף מת, וחלים עליו דיני נבלה<sup class=\"footnote-marker\">27</sup><i class=\"footnote\">רבי יוסי במשנת חולין סותר את דבריו בתוספתא שציטטנו (פ\"ח ה\"ח, עמ' 606), ואולי אין כאן סתירה משום שלאף תנא אין שיטה משפטית לכידה ואחידה, ואין דין עובר בהמה דומה לעובר אנושי. </i>. עם זאת, כאשר זו חיה טמאה הוא מטמא, ואם זו חיה טהורה אין הוא מטמא. עדיין יש בדברי רבי יוסי סתירה פנימית. המפרשים מנסים, אך דומה שאין בהצעות פתרון משפטי מניח את הדעת<sup class=\"footnote-marker\">28</sup><i class=\"footnote\">אם יזכנו החונן לאדם דעת נציע את פירושי המפרשים בפירושנו למשנת חולין. </i>. ההלכה השלישית מורכבת עוד יותר. ה\"חיה\", היא המיילדת, שנגעה בעובר מת בבטן אמו טמאה, ואילו האם טהורה. העובר מטמא את הנוגע בו אבל לא את האם הנושאת אותו. ברור שזה שילוב בלתי אפשרי מבחינה משפטית.",
                    "הבבלי מסביר שהעובר הוא \"טומאה בלועה\" שאיננה מטמאה (חולין עא ע\"א)<sup class=\"footnote-marker\">29</sup><i class=\"footnote\">ראו להלן הדיון בפי\"א מ\"ו.</i>. זה הסבר אפשרי לכך שעובר איננו מטמא, אלא שאין בכך הסבר למקרים שבהם הוא מטמא. הניסיון השני הוא שטומאה זו דרכה לצאת ולכן מטמאת עוד לפני היציאה. גם פתרון זה של התלמוד נדחה (עב ע\"א). ההסבר שהתלמוד מקבל, בסופו של דבר, איננו משפטי: \"אלא אמר רבא: פומבדיתאי ידעי טעמא דהא מילתא, ומנו – רב יוסף, דאמר רב יוסף אמר רב יהודה אמר שמואל: טומאה זו אינה מדברי תורה אלא מדברי סופרים...\" (בבלי, חולין עב ע\"א). אם כן אין כאן כלל משפטי אלא טומאה מדברי סופרים, והתלמוד מסביר שהחשש הוא שהעובר כבר החל לצאת ונכנס חזרה. האישה מרגישה ותדע שהיא טמאה, אך המיילדת לא תדע ולא תבחין בטומאתה. דומה שאילו הייתה ההלכה הפוכה היה קל יותר להסבירה. בסופו של דבר המיילדת רואה את מצב הוולד, ודווקא האישה אינה חשה במצב המדויק. מכל מקום, הבבלי מבין שאין כאן אחידות משפטית אלא גזרה מיוחדת.",
                    "עוד אנו שומעים מהבבלי (חולין ע\"ב ע\"א), ורק ממנו, שלרבי ישמעאל דרשה מיוחדת שעובר איננו מטמא, ורבי עקיבא דורש מאותן מילים דרשה אחרת. לא ברור מהתלמוד האם המחלוקת היא רק על הדרשה, או שזו מחלוקת הלכתית שלדעת רבי עקיבא העובר מטמא. אם אכן רבי עקיבא חולק, ואם אכן זו מסורת תנאית, הרי שההלכות הסותרות במשנת חולין ובמשנתנו הן פרי פשרה. אך אין למסורת זו מקבילה תנאית, ולהערכתנו זו מסורת אמוראית שחיפשה אחר הלכה אחידה מבחינה משפטית ותלתה את הדברים בתנא הקדום.",
                    "מדרשי ארץ ישראל הילכו בדרך שונה. במסורות אלו חוזרת הדרשה: \"מי עשה כן? מי צוה כן? מי גזר כן? לא אחד, לא יחידו של עולם?! תמן תנינן 'בהרת כגריס טמא פרח בכלו טהור'<sup class=\"footnote-marker\">30</sup><i class=\"footnote\">נגעים פ\"ח מ\"ב, ופירשנוה במקומה. </i>. מי עשה כן? מי צוה כן? מי גזר כן? לא אחד, לא יחידו של עולם?! תמן תנינן: 'האשה שמת וולדה בתוך מעיה והושיטה החיה את ידה ונגעה בו, החיה טמאה טומאת שבעה, והאשה טהורה עד שיצא הולד. המת בבית טהור, יצא מתוכו הרי הוא טמא'. מי עשה כן? מי צוה כן? מי גזר כן? לא אחד, לא יחידו של עולם?!\"<sup class=\"footnote-marker\">31</sup><i class=\"footnote\">פסיקתא דרב כהנא, פרה אדומה א, עמ' 54; תנחומא, חוקת ד, ב ע\"א; תנחומא, חוקת ג; במדבר רבה, יט א.</i>. ההלכה שבמשנתנו נמנית עם שתי הלכות שהן בבחינת \"אוקסימורון\" שאין לו פתרון. רק האל בגדלותו יכול לפסוק שתי הלכות סותרות. הדרשה מבטאת ציפייה ברורה לאחידות משפטית, והכרה בכך שבמשנת חולין אין אחידות כזאת.",
                    "אנו מוצאים את עצמנו מציעים פרשנות המבוססת ומבטאת היעדר אחידות משפטית במספר רב יותר של מקרים מאשר המדרש. בדרך כלל יש להלכות בסיס פרשני אחיד, אבל לעתים ההלכות אינן אחידות מבחינה משפטית, או הלכות סותרות שהפסיקה בהן נובעת מתחושות סובייקטיביות ולא מאחידות משפטית. הבבלי והירושלמי מתמודדים עם מצב זה, כל אחד לשיטתו. הבבלי מתרץ זאת בגזרה מיוחדת, והירושלמי מודה בהיעדר הפתרון. הבבלי נצמד לפרשנות המשפטית, והירושלמי מודה בעירוב של מגמות נוספות, חוץ-פרשניות. אנו מנסים לחפש אחר פרשנות משפטית לכידה, ורק כאשר אנו מוצאים את עצמנו בדרך ללא מוצא אנו פונים להסבר חוץ-משפטי (אי אחידות משפטית). אם ההסבר הזה מצוי במקורות עצמם הרי זו תמיכה בדרך הפרשנות המוצעת, וגם הוכחה שאין הסבר פרשני מספיק. במקרים כאלה מרתק לראות את ההבדלים בין התלמודים. הבבלי נאבק על הסבר משפטי, גם כשהמדרש או הירושלמי כבר נואשו מדרך הפתרון המשפטית, הנתפסת בעיני הכול כעדיפה.",
                    "במבוא לפירוש סדר טהרות עמדנו על כך שהטומאה מהווה גורם מפחיד ומאיים. ההלכה המשפטית היא דרכו של היהודי להתמודד עם הפחדים, כשם שהלכות אבלות הן דרך להתמודד עם האבל. העובר מטמא את המיילדת, עבורה הוא מת לכל דבר, מאיים, מפחיד וזר. אבל עבור האם הוולד הוא חלק ממנה, ולא ייתכנו יחסי \"עוינות\" או חשש מפניו. העובר מעורר רק אהבה וחמלה. העובר מטמא רק אחרים, אך לא עובר אחר הנמצא עמו בבטן אמו. כשהעובר יוצא החוצה הוא יוצא לעולם ה\"אמִתי\" ועשוי להיטמא גם מאחיו המת שבבטן אמו (לכל הדעות אם יצא הראשון חי הוא נטמא על ידי אחיו העובר המת), אבל העובר בבטן נקי מטומאה ואיננו נטמא. הצענו שלשיטת רבי יוסי הגלילי (במשנת חולין פ\"ד מ\"ג) בהמה טהורה היא האדם והרועה הוא בבחינת אמו (או אביו), לכן עובר הבהמה איננו מטמא את אביו (הרועה) כשם שעובר אדם איננו מטמא את אמו. אבל בהמה טמאה איננה שייכת לעולם היהודי הפנימי; היא זרה ולכן העובר מטמא. תנא קמא במסכת חולין סבור שבכל מצב יחסי האינטימיות שבין הבהמה לרועה אינם נפגעים. עובר אף פעם איננו מטמא את המטפל בו, אבל מיילדת איננה חלק מ\"המשפחה\", בניגוד לרועה. אין כאן מבנה משפטי, אלא עולם רגשי וחווייתי סובייקטיבי, שאת השלכותיו מנסחים בצורה משפטית.",
                    "מבחינת החוויה המשפחתית ההלכות הן לכידות ומובנות, אך התוצר המשפטי נראה סותר מבחינה הגיונית.",
                    "כך או כך, הכרעה זו היא בניגוד להלכות של בני כת קומראן<sup class=\"footnote-marker\">32</sup><i class=\"footnote\">מגילת המקדש, עמ' נ; נעם, מהפיכה, עמ' 163</i>. עד כאן אין בכך כדי להוכיח שההלכה קדומה; אפשר שההלכה של חז\"ל נקבעה מאוחר יותר תוך התנגדות להלכה הכיתתית, או אפילו תוך התעלמות ממנה. ברם רבי יוסי סבר כנראה כמו בני הכת: לדעתו הוולד נחשב למת, ואמנם הוא בלוע<sup class=\"footnote-marker\">33</sup><i class=\"footnote\">רבי יוסי אינו משתמש במונח, אבל למעשה הוא מתייחס לתפיסה שמאחוריו. </i>, אבל סופו לצאת. הלכה זו מנוגדת למסורת הרווחת, ולאור העובדה שזו עמדת בני הכת סביר להניח שדברי רבי יוסי משקפים הלכה קדומה שנדחתה במסורת הרווחת. מעתה קל יותר להסביר שגם ההלכה של חכמים קדומה, אם כי אין זה הכרחי.",
                    "<b>האשה שהיא מקשה לילד</b> – תופעות אלו של מות ילדים בלידה, או של מות האישה בזמן הלידה, היו נפוצות ביותר, שהרי אמצעי הרפואה והאבחנה היו בעיקרם אינטואיטיביים, פרי ניסיון, אך ללא מחקר שיטתי. <b>והוציאוה מבית לבית</b> – וכנראה בסופו של דבר הוולד מת. השאלה היא היכן הוא נפטר. כדרכה המשנה אינה משחיתה זמנה על הבעת צער על אשר אירע, ומתרכזת בפן ההלכתי. <b>הראשון טמא בספק</b> – ספק כבר הציץ הוולד המת בחדר הראשון,<b> והשיני וודאי</b> – גם אם יש ספק היכן הציץ הוולד לראשונה (בחדר הראשון או בחדר השני), גווייתו בוודאי שהתה בחדר השני. אפשר היה להסביר שהמחלוקת היא האם הוולד כבר היה מת בחדר הראשון, אך כפי שנראה להלן המחלוקת במשנה אינה על זמן המוות אלא ממתי הוולד מטמא. לכל הדעות הוא מטמא משעה שיציץ, ובבטן אמו איננו מטמא. <b>אמר רבי יהודה אמתיי בזמן שהיא ניטלת בגפיין</b> – שבני אדם נושאים את היולדת בידיהם,<b> אבל אם היתה מהלכת הראשון טהור</b> – ההנחה היא שאם הייתה מהלכת הרחם היה עדיין סגור (לא הייתה \"פתיחה\" של הרחם),<b> שמי שניפתח הקבר</b> – הרחם מכונה \"קבר\". זו הגדרה מעודנת למעשה האישות ולאבר הקשור בו, מעין קוד חברתי או זוגי המשמש לתיאור אותם אברים הקשורים למעשה האישות. תופעה זו מכונה בספרות \"יופימיזם\". בספרות הלטינית התופעה הפוכה: מונחים מתחום המין משמשים בשפת היום יום<sup class=\"footnote-marker\">34</sup><i class=\"footnote\">אדם, מילון המיניות.</i>. יש בכך זילות של מעשה האישות והפיכתו נדוש וחסר עדינות. אולם בספרות חז\"ל חכמים נזהרים מלהשתמש במונחים מיניים גלויים. מעשה האישות נחשב למקודש, ואין מדברים עליו בפומבי. לפנינו חלק מהכינויים הסמויים לו. כך, למשל, המונח \"להיטמא\". מבחינה מילולית אישה ניטמאת כאשר היא נידה או נוגעת בשרץ; אחרי מעשה אישות היא טמאה טומאה קלה ביותר, אך הביטוי בא לרמז למעשה האישות בצורה מעודנת<sup class=\"footnote-marker\">35</sup><i class=\"footnote\">ראו עוד פירושנו לסוטה פ\"א מ\"ב.</i>. במקרה זה אין זו סתם הגדרה \"מעודנת\" אלא ביטוי של גנאי והסתייגות. רחם האישה נתפס לא כמקור חיים, אלא כיוצר טומאה ועוון. <b>אין פניי להלך</b> – אם היא מהלכת סימן שהוולד טרם יצא, ואם היא נישאת בגפיים יש לחשוש שהוולד הציץ ומטמא את החדר הראשון. הסברנו את המשפט \"שמי שניפתח הקבר...\" כהסבר לרבי יהודה, אך יש המציעים לראות בכך משפט עצמאי העומד בפני עצמו. כאשר הרחם נפתח אי אפשר עוד להלך, והרי זה סימן לגברים, שאינם רואים את פרטי המעשה, לדעת מה המצב הרפואי וההלכתי של האישה.",
                    "במקרה זה קשה להכריע האם רבי יהודה חולק על הרישא או מפרש אותה. הבבלי מציג את השאלה כשאלה סגנונית כללית, לפחות על מימרותיו של רבי יהודה: \"והאמר רבי יהושע בן לוי: כל מקום שאמר רבי יהודה אימתי ובמה במשנתנו – אינו אלא לפרש דברי חכמים\" (עירובין פא ע\"ב; פב ע\"א). המקבילה בסנהדרין מוסיפה: \"רבי יוחנן אמר: אימתי – לפרש, ובמה – לחלוק\" (כה ע\"א).",
                    "במהלך פירושנו עסקנו במונחים אלו במשניות השונות וראינו כי יש שהם מתארים מחלוקת ויש שהם בוודאי פרשנות (כגון פאה פ\"ז מ\"א), או שינוי הלכתי מוסכם (כגון משנת מגילה פ\"א מ\"ג). כך, למשל, במשנת שבועות פ\"ז מ\"ו יש מחלוקת במשנה; בתוספתא שם (פ\"ו ה\"ד) דברי רבי יהודה מנוסחים בלשון \"במה דברים אמורים\", ובתלמודים בלשון \"אימתי\" (ירו', לח ע\"א; בבלי, מח ע\"א), וברור שזו מחלוקת לכל דבר. הוא הדין במשנת עירובין (פ\"ז מי\"א) שהלשון \"במה דברים אמורים\" באה לציין מחלוקת. במקומות אחרים שהמשפטים משובצים בהם לעתים עדיף לפרשם כמחלוקת ולעתים הם באמת פירוש. הבבלי מדגיש את שימושו של רבי יהודה במונחים אלו, ואכן המונח \"אימתי\" מופיע במשנה כ-55 פעמים, שליש מהן קשור לרבי יהודה, הווה אומר שחכם זה הרבה להשתמש במונח, אם כי הוא לא ייחודי לו. לעומת זאת המונח \"במה (במי) דברים אמורים\" מופיע מספר פעמים קרוב, אך רק פעמיים בשמו של רבי יהודה, ודומה שאין זה מונח ייחודי לו.",
                    "<b>אין לנפלים פתיחת קבר עד שיעגילו ראש בפיקה</b> – הפיקה היא חלק מפלך הטווייה הפשוט. בתחתית הפלך היה חלק כדורי שנועד לשתי מטרות, האחת להוסיף לפלך משקל בעת משיכת החוט והאחרת לסייע בסיבוב הפלך, שכן הטווייה היא פעולה סיבובית. חלק מהסיבוב מתבצע על ידי תנועת האישה הטווה, והפיקה נועדה לשמר את תנועת הסיבוב. הפיקה נזכרת בתפקיד זה בסדרת מקורות, כגון \"פיקה של מתכת, רבי עקיבא מטמא וחכמים מטהרין, ומצופה טהורה. הכוש והאימה והמקל...\" (משנה, כלים פי\"א מ\"ו), וכן \"לא יזה לא על הכוש ולא על הפיקה, ואם הזה מוזה. של פשתן חבור\" (משנה, פרה פי\"ב מ\"ח). אי אפשר להזות על חלקי הפלך שכן אין הם מחוברים חיבור קבוע, אבל בפלך של פשתן הפיקה או הכוש מחוברים לגוף הפלך<sup class=\"footnote-marker\">36</sup><i class=\"footnote\">הכוש הוא החלק החד שבראש מוט הפלך. מוט הפלך הוא המקל עצמו, והאימה היא הצמר שנטווה.</i>. כמו כן: \"גוש מארץ טהרה וגוש מארץ הפרס וגוש מארץ טהרה וגוש מארץ העמים שיעורן כפיקה גדולה של סקאין\" (תוס', כלים בבא מציעא פ\"ז ה\"א, עמ' 585). גודל הפיקה קשור היה לעובי החוט שנטווה. חוט הפשתן היה עבה יותר מצמר, והפיקה שלו הייתה חלק בלתי נפרד מהפלך. כן נזכרים פיקה של שתי ושל ערב (להלן), והתוספתא שציטטנו הזכירה פיקה של פלך של עושי סקים (סקאין) המכינים חוט צמר עבה במיוחד.",
                    "בנוסף לכך הפיקה היא גם כל ראש עגול של מפרק בגרוגרת או בחלקי גוף אחרים, כגון \"איזהו לחי<sup class=\"footnote-marker\">37</sup><i class=\"footnote\">של בהמה.</i>, מן הפרק של לחי עד פיקה של גרגרת\" (משנה, חולין פ\"י מ\"ד), וכן במקורות נוספים<sup class=\"footnote-marker\">38</sup><i class=\"footnote\">משנה, בכורות פ\"ו מ\"ז; נגעים פ\"י מ\"י ועוד. ראו קרויס, קדמוניות התלמוד, ב ב, עמ' 111.</i>.",
                    "בתוספתא מובאת מחלוקת של בני הדור הבא בפרטי הקביעה הקדומה: \"אין לנפלים פתיחת הקבר עד שעגלו ראש כפיקה של שתי, דברי רבי מאיר, רבי יהודה אומר כפיקה של ערב, רבי אלעזר ברבי צדוק אומר משיעשו קפיפים\" (פ\"ח ה\"ח, עמ' 606). לדעת רבי מאיר הפיקה היא הפיקה של חוטי השתי. ה\"שתי\" הם חוטי האורך ששימשו כתשתית לאריגה. בדרך כלל הם חוטים עבים, וטווייתם לוקחת זמן רב יחסית. חוטים אלו היו לא רק עבים יותר אלא גם ארוכים הרבה יותר, שכן הם היו התשתית לכל האריגה, ואילו חוטי הערב היו דקים יותר, ואפשר שהיו קצרים שכן אפשר להחליף חוט ערב באמצע האריגה. לפי מסורת חז\"ל חוטי השתי עבים פי שניים מחוטי הערב.",
                    "כך גם קובעת המשנה שאישה חייבת לעשות לבעלה \"משקל חמש סלעים שתי ביהודה שהן עשר סלעים בגליל או משקל עשר סלעים ערב ביהודה שהן עשרים סלעים בגליל\"<b> </b>(כתובות פ\"ה מ\"ט). המשנה מדברת על טוויית חוט. במשנה ה באותו פרק נקבע שאחת מחובות האישה היא \"לעשות בצמר\", ועתה המשנה קובעת שאישה חייבת לטוות חוט שמשקלו חמישה סלעים במשקל של יהודה. אותו משקל נקרא בגליל עשרה סלעים<sup class=\"footnote-marker\">39</sup><i class=\"footnote\">גם במשניות אחרות באו לידי ביטוי הבדלי המשקלים המקומיים, והמשנה מדגישה שהמשקלים ביהודה כבדים פי שניים מאלו שבגליל. הסלע הוא ארבעה דינרים או שני שקלים. השקלים היהודיים (אלו שטבעו הרשויות היהודיות העצמאיות) הם כנראה המטבע המכונה במשנה \"ביהודה\", ומשקלם כ-14 גרם. למשקל הסלע ראו משורר, מטבעות, עמ' 108. בספרות הפרשנית מועלות הצעות שונות לקביעת משקל הסלע. להערכתנו דרך הבדיקה המוצעת (בדיקת המטבעות שבידינו) מייתרת את שיטות הבדיקה האחרות. עוד נוסיף שכל דור פרשנים השתמש בדרך כלל במטבעות שבידו, אם כי פה ושם היו גם שהכירו את מטבעות היהודים מימי בית שני.</i>, ולפי זה הסלע הוא 28 גרם. אם כן, האישה חייבת לטוות 280 גרם חוטי שתי. חוטי הערב דקים יותר<sup class=\"footnote-marker\">40</sup><i class=\"footnote\">כן משמע ממשנת כלים פי\"ז מ\"ב שפקעת הערב קטנה יותר מפקעת של שתי.</i>, וממילא טווייתם נמשכת פחות זמן, ולפיכך נדרשת האישה לטוות חוטי ערב במשקל פי שניים מחוטי שתי, חוט במשקל 560 גרם (ליום, שבוע או יותר?).",
                    "רבי אליעזר ברבי צדוק מציע מידה אחרת, \"קפיפים\". רבי אליעזר ברבי צדוק חי בדור יבנה. הוא אינו משתתף במחלוקת חכמי דור אושא שפעלו אחריו, אלא חולק על גוף המשנה ומציע למדוד את הנפל \"עד שיעשו קפיפים\". התלמוד הבבלי מסביר: \" 'אין לנפלים פתיחת הקבר עד שיעגילו ראש כפיקה'. מאי כפיקה? אמר רב הונא: כפיקה של צמר; אמר ליה חייא בר רב לרב הונא: רבי פריש, של שתי או של ערב? אמר ליה, תניא: 'פיקה של שתי – דברי רבי מאיר, רבי יהודה אומר: של ערב, רבי אליעזר ברבי צדוק אומר: משיראו טפיפיות'. מאי טפיפיות? אמר רב יהודה אמר שמואל משום רבי אליעזר ברבי צדוק: כך היו מפרשין בירושלים, כפרידה שכורעת להטיל מימיה, ונראית פיקה מתוך פיקה. אמר רב הונא: שמעתי שתי פיקות, אחת של שתי ואחת של ערב, ואין לי לפרש. כי אתא רב דימי אמר רבי יוחנן: שלש פיקות שמעתי, אחת של שתי ואחת של ערב ואחת של פיקה גדולה של סקאין, ואין לי לפרש. כי אתא רבין פירשה משמיה דרבי יוחנן: של אשה – כשל שתי, של בהמה – כשל ערב, פיקה גדולה של סקאין – כדתנן: גוש הבא מבית הפרס מארץ העמים שיעורו כפיקה גדולה של סקאין, שהוא כחותם המרצופין\" (בכורות כב ע\"א).",
                    "בתלמוד הבבלי מובא מידע רב ערך. התלמוד מסכם את המידות של סוגי הפיקות השונות ולְמה משמשת כל מידה בהלכה, ואת המקורות השונים כבר ציטטנו לעיל. עוד הוא מוסיף הסבר ל\"קפיפיות\" שבתוספתא, שהן \"טפיפיות\" של הברייתא, והכוונה לראש האבר הכדורי המציץ מפי הטבעת של פרידה המפרישה פרש. עוד אנו שומעים שהמשפט \"יעשו קפיפיות\" או \"טפיפיות\" הוא קדום וכבר אנשי ירושלים פירשוהו, כלומר החכמים שבסוף ימי בית שני בירושלים שלפני החורבן.",
                    "מעתה עלינו לחזור לפירוש המשנה. יש המפרשים שהמשפט הוא מדברי רבי יהודה. רבי יהודה אמר שמשיש פתיחת רחם אין האישה מהלכת, ומוסיף שפתיחה כזאת מתחוללת כשהוולד כבר בוגר דיו ויש לו צורת ראש. פירוש זה קשה מבחינה ספרותית וגם מבחינה רֵאלית. מבחינה ספרותית ראינו שבתוספתא נחלקים רבי יהודה ורבי מאיר בפירוש המונח \"פיקה\", ומכאן שהוא קדם להם. יתר על כן, מבחינה רֵאלית \"ראש כפיקה\" הוא שלב מוקדם בהיווצרות הוולד. אין שום קשר בין פתיחת הרחם לתהליך היווצרות הוולד, ואין פתיחת רחם אלא בתהליך של לידה, תהליך שראשיתו מאוחרת בהרבה ל\"יעגילו ראש כפיקה\".",
                    "על כן יש לפרש את המשפט במשנה כמשפט עצמאי. אין לנפלים דין של \"פתיחת קבר\", כלומר הם אינם מטמאים עד שתהיה להם צורת אדם, וזה מוגדר כ\"יעגילו ראש\". נפל קטן יותר אינו מטמא. כבר בפרק הקודם ראינו שמושגים הלכתיים שנוצרו על רקע רֵאלי הפכו למונחים הלכתיים מופשטים, כגון \"אוטם\" ו\"כקליפת השום\" (לעיל פ\"ו מ\"ו).",
                    "<b>קבורה וקבורת נפלים</b>",
                    "בחברה היהודית הייתה נהוגה קבורה מסודרת. בעיני חכמים ובעיני הציבור היהודי הייתה זו מצווה חשובה, ומתים לא הושלכו סתם. בספרות מצויים ביטויים רבים לחשיבות הקבורה: \"מנין למלין את מתו שהוא עובר בלא תעשה? תלמוד לומר...\" (ספרי דברים, רכא כג, עמ' 254; מדרש תנאים לדברים, כא כג, עמ' 132; בבלי, סנהדרין מו ע\"ב; שמחות פי\"א ה\"א, עמ' 186, ומקורות רבים נוספים). כך, למשל, קבורתו של \"מת מצווה\" (מת שנמצא מוטל בשדה) מאפשרת להפקיע אדמה מנחלתו של היחיד שבה נמצא במקרה המת (מסכת שמחות פ\"ד הט\"ז, עמ' 123; ויקרא רבה, לד א, עמ' תשעב; בבלי, ברכות יט ע\"ב - כ ע\"א; עירובין יז ע\"א ומקבילות רבות, ארץ-ישראליות ובבליות), וכך למשל הבעל חייב לקבור את אשתו (כתובות פ\"ד מ\"ד ומקבילות רבות).",
                    "חכמים אינם אומרים זאת במפורש, אך הם העדיפו קבורת מת בחציבה. ביטוי לכך יש בהלכת \"בית הפרס\". בית הפרס הוא שדה שיש בו ספק טומאה. המקרה הרגיל הוא שאדם חרש שדה שהיה בו קבר, והחשש הוא שהעצמות התפזרו לכל אבר ולכן השדה טמא (משנה, אהלות פי\"ז מ\"א; ספרי זוטא, יט טז, עמ' 313). לכאורה ההלכה על בית הפרס היא \"טכנית\" ונובעת מספק טומאה בשל פיזור העצמות, ברם מברייתא אחרת ניתן להסיק שאין כאן מחלוקת \"טכנית\" אלא דרכם של חכמים להטיף לשמירת שלמות הקבר, ואולי גם לקבורה מסודרת במערות חצובות. בתוספתא שנינו: \"השותפין והאריסין האפיטרופין, אין עושין בית הפרס. החורש מתוך שלו, או מתוך של חברו שלו, עושה בית הפרס, ושל חברו אין עושה בית הפרס. אבל עולה הוא כמדת הפרס\" (פי\"ז ה\"ד, עמ' 615). בית הפרס מוגדר רק כשחרש אדם את שלו, אבל אין אדם עושה בית פרס לזולתו, ואפילו שותף או אריס שחרש בשדה בעל הבית. ברור שאם האריס או השותף חרשו העצמות התפזרו באותה מידה, ומכאן שהגזרה אינה נובעת מהחשש לפיזור העצמות אלא נתלית בה. להערכתנו האיסור החמור נובע מרצונם של חכמים לוודא שאדם ייקבר בקבר חצוב ומסומן. יש בהלכת בית הפרס משום איום שאם הקבר לא יהיה מסומן יהפוך כל השדה לטמא. דבר זה לא יקרה במערת קבורה, או אפילו בשוקת חצובה. זו דרכם של חכמים לכוון את הציבור לקבורה מסודרת, מבלי לקבוע את העיקרון גופו – כהלכה קבועה שקבר צריך להיות חצוב. הקבר \"כשר\" כמעט בכל מקרה, אך קבר שאינו ראוי גורם לנזק.",
                    "עדות למסירותה של החברה היהודית למצוות קבורה יש בריבוי העדויות הארכאולוגיות לקבורה בתקופה הרומית. מידע זה נותח במפורט במקום אחר<sup class=\"footnote-marker\">41</sup><i class=\"footnote\">פאוסט וספראי, קבורה.</i>, ושם הוכחה הזיקה הברורה שבין היישוב היהודי לעלייה הדרמטית במספר הקברות בתקופה הרומית.",
                    "משנתנו מצביעה על תופעה מעניינת. הנפלים הצעירים לא נקברו במסודר אלא בתלוליות עפר פחות פורמליות. הכותים מואשמים בכך שהם משליכים נפלים בסביבות מבני המגורים: \"בית הטומאות של כותים<sup class=\"footnote-marker\">42</sup><i class=\"footnote\">הכוונה כנראה לבית שבו התגוררו נשים בשעת נידתן או היריונן. השאלה האם היה קיים מבנה דומה בחברה היהודית מחייבת דיון. מכל מקום, אם מדובר על נשים בהיריון הרי שאין הבית מיועד לנשים נידות, והדבר מחייב עיון בפני עצמו. במקבילה בתוספתא מדובר בבית מרחץ של כותים (נידה פ\"ו הט\"ו, עמ' 648). אם יזכנו החונן לאדם דעת נרחיב בכך בפירושנו למסכת נידה.</i> מטמאין באהל מפני שהם קוברין שם את הנפלים. רבי יהודה אומר, לא היו קוברין אלא משליכין וחיה גוררתן\" (משנה, נידה פ\"ז מ\"ד). בהלכה זו באה לידי ביטוי מגמה של השמצה, אך היא מבטאת לפחות את תחושת העליונות היהודית של חברה שאפילו נפלים נקברים בה מחוץ לתחום המגורים.",
                    "גם המשנה להלן (פט\"ז מ\"ב) מדגישה שנפלים נקברים מחוץ לעיר, בקברים בלתי מסודרים ולא במערות קבר, אך מחוץ לעיר."
                ],
                [
                    "גם משנתנו עוסקת בראשון ושני, ובוולדות (עוברים) מתים. אך הפעם \"ראשון\" ו\"שני\" הם התינוקות ולא החדרים.",
                    "<b>יצא הראשון מת והשני חי טהור</b> – כפשוטם של דברים הראשון היה מת כבר בבטן אמו ובוודאי נגע באחיו התאום, אבל עובר בבטן אמו אינו מקבל טומאה ולכן כשיצא השני מבטן אמו יצא כטהור. גם האם טהורה מטומאת מת, אם כי היא טמאה טומאת לידה שזו טומאה אחרת. מכל מקום, את גוויית הוולד המת הוציאו מהחדר, אחרת היה אחיו נטמא בטומאת אוהל ככל הנוכחים בחדר. <b>הראשון חי והשני מת טמא</b> – הראשון יצא חי אבל בזמן יציאתו, כאשר ראשו ורובו כבר היו בחוץ, עדיין נגע באחיו המת, ואחיו טימא אותו. ההבדל בין שני המקרים דק. העיקרון הוא שהעובר בבטן אינו מטמא ואינו נטמא, אבל כשחלקו בחוץ הוא מטמא ונטמא לכל דבר. אלא שעדיין קשה: אם העובר שבבטן אמו אינו מטמא והעובר השני מת בבטן אמו – במה נטמא הוולד השני (שיצא חי)? אמנם חלקו בחוץ והוא עשוי להיטמא, אבל הוא נגע בעובר מת שאינו מטמא!",
                    "אם המשנה היא לכידה אפשר להעמידה על בסיס העיקרון הידוע ש\"דרך הטומאה לצאת ואין דרכה להכנס\" (לעיל פ\"ג מ\"ז ועוד). הוולד המת מטמא את החדר, אבל הטומאה אינה חודרת לרחם האישה, ש\"אין דרכה להכנס\". לכן הוולד המת אינו מטמא עובר חי, אבל אם הראשון חי הרי שטומאת הוולד המת בוקעת ומטמאת את אחיו ברגע שיצא מהרחם. גם פרשנות זו, המקובלת על המפרשים (ר\"ש, רע\"ב ואחרים), מחייבת להניח שהעובר המת מטמא (וטומאתו בוקעת מהרחם), אבל עובר בבטן אמו אינו נטמא ולכן המגע ברחם והשהות המשותפת של שני העוברים ברחם האם לא גרמו לטומאה. כאשר העובר הראשון המת יצא מבטן אמו לא נטמא אחיו כי עובר אינו נטמא, אבל כאשר הראשון היה חי בעת היציאה, כשחלקו היה בחוץ נטמא מהמגע עם תאומו המת. הסבר זה אפשרי, אלא שלא מובן מדוע גוף שאינו נטמא מטמא. להלן נחזור להסבר סתירה פנימית זו.",
                    "<b>רבי מאיר אומר משפיר</b> – כך אצלנו וב-<b>מל</b>,<b> </b>וב-<b>מפ </b>ובדפוס \"בשפיר\". בכתב יד קופמן נמחק ותוקן ל\"משפיר\", ואי אפשר לדעת מה היה הנוסח הראשון שלפני המחיקה.<b> אחד טמא</b> – אם שני העוברים גדלים בשפיר אחד, כלומר נולדו מאותה ביצית והם תאומים זהים, הרי שנגעו זה בזה והמת טימא את החי בטומאת מגע,<b> ומשיני</b> – בדפוס \"משני\",<b> שפירים טהור</b> – אם נולדו משתי ביציות הם תאומים שאינם זהים, ואז לא היה מגע, ואם הראשון היה מת השני טהור. אפשר כמובן שרבי מאיר חולק על כל הרישא וסבור שבשני המקרים הוולד השני טמא, אלא אם כן היו משני שפירים ואז תמיד טהור. בדרך זו תתקבל משנה אחידה, תמיד הוולד מטמא ונטמא רק בטומאת מגע ולא בטומאת אוהל (השהייה המשותפת ברחם ובחדר הלידה). גם זו אחידות מטעה. אמנם נשמר בה עיקרון אחד (מגע מטמא ואוהל אינו מטמא), אבל חלל האם הוא בוודאי טפח על טפח ויש לו פתח, וצריך היה לטמא באוהל."
                ],
                [
                    "המשנה הקודמת ביטאה את יחסי האהבה שבין העובר לאם, יחסים השוברים כאילו את מערכת דיני הטומאה והטהרה. משנתנו מתמודדת עם מצב שבו יחסי המשפחה נקרעים והעובר הופך לסכנה לאם.",
                    "<b>האשה שהיא מקשה לילד מחתכין את הולד במעיה</b> – העובר נתפס כחלק מהאם, ולכן אם הוא מסכן אותה חייו נדחים מפניה, <b>ומוציאין אותו איברים איברים מפני שחייה קודמין לחייו</b> – מותר להרגו ולהוציאו חלקים חלקים כדי שהאם תינצל. נוכח הסכנה ההלכה משסעת את המארג של הקִרבה המשפחתית. המשנה משתמשת בנימוק שחייה של האם קודמים לחיי התינוק. במסורות אחרות הביטוי הוא טכני יותר, שהעובר הוא אבר מהאם. ביטוי לכך יש בהלכות שחיטה: שחיטת האם מתירה גם את העובר שבמעיה (חולין פ\"ד מ\"א), ועובר כזה שהוצא אם היה בכור אינו חייב בקבורה (כדין בכור) אלא יושלך לכלבים (חולין פ\"ד מ\"ב), וכן הלכות אחרות דומות. הביטוי התלמודי הוא \"עובר ירך אמו\". ניסוח זה נוצק בתלמוד הבבלי בלבד, אך כאמור ההלכה עצמה תנאית<sup class=\"footnote-marker\">43</sup><i class=\"footnote\">בבלי, יבמות עח ע\"א; נזיר נא ע\"א; גיטין כג ע\"ב ועוד. </i>. הבבלי בדרכו מניח שהלכה זו היא כלל משפטי איתן החל בכל המקרים. הוא מנסה להחיל את המשפט גם על המחלוקת התנאית האם ולד טרפה כשר לקרבן. מכיוון שיש בכך מחלוקת תנאים<sup class=\"footnote-marker\">44</sup><i class=\"footnote\">משנה, תמורה פ\"ו מ\"ה; תוס', פ\"ד ה\"י, עמ' 556.</i>, הבבלי מציע שהמחלוקת היא האם עובר ירך אמו או לא. הבבלי עצמו דוחה מסקנה זו באחת הסוגיות, ובאחרות דומה שהוא מקבלה<sup class=\"footnote-marker\">45</sup><i class=\"footnote\">בבלי, חולין נח ע\"א; תמורה י ע\"ב; יט ע\"א; לא ע\"א; ל ע\"ב. </i>. ברם כל זה אינו שייך לכלל היסודי שלפנינו, וייתכן שהוא אינו חל אלא לעניין זה של הערכת העובר כבעל חיים עצמאי או כחלק מהאם.",
                    "שאלה זו של מעמד הוולד, והאם הוא נחשב לבעל חיים עצמאי, היא שאלה כבדה מבחינה מוסרית ובעלת השלכות רבות. גם הוויכוח בן זמננו סביב זכות ההפלות נע במעגל מוסרי זה, ומתחבטים בו חכמי ישראל ואנשי מוסר ודת מכל העולם. מכל מקום, בספרות חז\"ל לא נידונה שאלת זכותה של אם להפיל את ולדה מבלי שתהיה לכך סיבה רפואית של סכנה לאם. זאת ועוד, אין בספרות רמז לדרישה להיוועץ באיש הלכה באופן ספציפי כיצד לנהוג בכל מקרה. כרגיל ההלכה קובעת את דברה ומותירה לציבור לנהוג וליישם את ההלכה כפי הבנתו.",
                    "<b>יצא רובו אין נוגעין בו שאין דוחין נפש מפני נפש</b> – כלל ידוע הוא שאין מצילים אדם אחד על ידי הריגת רעהו, ואין להציל את האם על ידי הריגת הוולד. כאן מוביל העיקרון הרעיוני לידי שיתוק. אי אפשר לפגוע באחת הנפשות, ואין לעשות דבר. מצב זה עשוי לגרום לכך ששניהם ימותו, וההלכה מוצאת עצמה למעשה חסרת אונים נוכח דילמה מוסרית זו, ואין היא יודעת את מי להעדיף.",
                    "התוספתא המקבילה למשנתנו שובצה במסכת יבמות סביב הדיון האם יבמה שיש לה עובר אוכלת בתרומה. כך מנסחת התוספתא את ההלכה: \"כהנת שמת עוברה בתוך מעיה הרי זו אוכלת בתרומה. האשה שמקשה לילד, מחתכין העובר במעיה, ואפילו בשבת, ומוציאין אותו איברים איברים, מפני שחייה קודמין לו. יצא ראשו אפילו ביום השיני, אין נוגעין בו, שאין דוחין נפש מפני נפש\" (יבמות פ\"ט ה\"ה). ההלכה הראשונה שייכת להלכות המכונות בפינו \"משניות מעריכה כוהנית\", אלו משניות המעדיפות לעסוק בהלכה עקרונית מנקודת מבטם של הכוהנים ומדגישות את הבעיות המיוחדות שלהם<sup class=\"footnote-marker\">46</sup><i class=\"footnote\">ראו פירושנו לעיל פ\"א מ\"ו; ברכות פ\"א מ\"א; יבמות פ\"ז מ\"ד שעליה מוסבת תוספתא זו.</i>. העובר המת אינו נחשב לוולד, ואינו פוגם בזכותה של אמו לאכול תרומה. המשך הברייתא עוסק בכל אישה, וההבדל בין הברייתא למשנתנו הוא ההדגשה שמותר להרוג את הוולד אפילו בשבת, אבל אם יצא ראשו בכל מצב<sup class=\"footnote-marker\">47</sup><i class=\"footnote\">\"אפילו ביום השיני\" הוא ביטוי מקביל ל\"אפילו ביום חול\", ראו ליברמן, תוספתא כפשוטה יבמות, עמ' 88.</i> אין לפגוע בו.",
                    "ההלכה התנאית חוזרת במקורות אמוראיים והתקבלה ללא עוררין, אם כי התלמוד מדגיש את ההבדל בין דין ולד המסכן את אמו ללא כוונת זדון ובין \"רודף\" הרוצה להרוג את חברו בזדון, שאז מצווה להציל את הנרדף גם בנפש הרודף<sup class=\"footnote-marker\">48</sup><i class=\"footnote\">בבלי, סנהדרין עב ע\"ב; ירו', שבת פי\"ד ה\"ד, יד ע\"ד; עבודה זרה פ\"ב ה\"ב, מ ע\"ד. בעל המכילתא דרבי שמעון בר יוחאי, כא יד, עמ' 171, הכיר את הלכתנו, במסגרת הלכות שבת, כלומר היה כבר מודע לניסוח של התוספתא.</i>.",
                    "משנה אחרת מעלה מקרה ביניים, בין דין רודף בזדון לבין דין וולד: \"נשים שאמרו להם גוים תנו אחת מכם ונטמא<sup class=\"footnote-marker\">49</sup><i class=\"footnote\">כלומר נבוא אליה. במשנה הקודמת בתרומות שם פ\"ח מי\"א מדובר בטומאת אוכלין.</i> ואם לאו הרי אנו מטמאים את כולכם, יטמאו את כולן ואל ימסרו להם נפש אחת מישראל\" (תרומות פ\"ח מי\"ב). כאן אין מדובר בדיני נפשות אלא בדיני עריות, החמורים כמותם, והתביעה היא למסור בת ישראל כדי שהגויים יאנסו אותה, והחשש הוא שאם לא תימסר אחת מהן יאנסו את כולן. אף רבי יהושע (במשנה הקודמת בתרומות שם), אף שבאיום של נכרים לטמא את כל כיכרות הלחם סבור שמניחים לפניהם כיכר אחת ויטמאוה, בדיני עריות הוא מסכים לדברי רבי אליעזר שאין מוסרים לידי הנכרים אישה אחת לטמאה אלא ייטמאו כולן בכוח בידי הגויים, ואין למסור נפש אחת מישראל.",
                    "בתוספתא תרומות מועלית הלכה נוספת מעינן של שתי ההלכות שבמשנה: \"סיעה של בני אדם שאמרו להם גוים תנו לנו אחד מכם ונהרגהו ואם לאו אנו הורגין את כולכם, יהרגו כולן ואל ימסרו להן נפש אחת מישראל, אבל אם ייחדוהו להם, כגון שייחדו לשבע בן בכרי, יתנו להן ואל יהרגו כולן\" (פ\"ז ה\"כ). לפי התוספתא ההלכה בעניינו של אדם שמבקשים להרגו שונה מן ההלכה של טומאתה של האישה. בעניינה של האישה אין מוסרים לידי גויים אישה לטמאה, אך בהריגה אם הגויים נוקטים בשמו של איש מסוים שמבקשים להרגו – יסגירו את הנרדף ואל ייהרגו כולם, וכאותו מעשה בשבע בן בכרי אשר יואב ביקש להרגו ואיים להרוג את כל אנשי העיר, ככל המסופר בספר שמואל ב פרק כ. האישה החכמה בעיר יזמה את הריגתו של שבע בן בכרי כדי להציל מן ההרג את כל אנשי העיר.",
                    "בהמשך אותה הלכה בתוספתא רבי יהודה מוסיף הגבלה נוספת: \"אמר רבי יהודה במי דברים אמורים בזמן שהוא מפנים והן מבחוץ, אבל בזמן שהוא מבפנים והן מבפנים, הואיל והוא נהרג והן נהרגין יתנו להן ואל יהרגו כולן\", כלומר אם הגויים צרים על העיר מבחוץ והאיש אשר מבקשים את נפשו מבפנים, אין למסור לידיהם את האיש המבוקש, שכן אין ודאות שהגויים יממשו את האיום וינסו להבקיע את החומה, ואין ביטחון כי יעלה הדבר בידם. ובהמשך התוספתא: \"רבי שמעון אומר כך אמרה להם כל המורד במלכות בית דוד חייב מיתה\", כלומר ניתן להציל את כל העיר במותו של אדם רק כאשר האיש אמנם חייב מיתה, עשה מעשה שנתחייב בו מיתה, כמעשה שעשה שבע בן בכרי שמרד במלכות בית דוד.",
                    "בירושלמי (תרומות פ\"ח ה\"ד, מו ע\"ב) מובא מעשה בעולא בר קושר<sup class=\"footnote-marker\">50</sup><i class=\"footnote\">כך במקבילה בבראשית רבה, פצ\"ד, עמ' 1184. בירושלמי לפנינו: \"בר קושב\". נראה כי יש להעדיף את הנוסח במדרש, כלומר עולא עשה מעשה מרידה, מעשה קשר נגד המלכות. \"בר\" כאן הוא לשון המרמזת על תפקידו במעשה.</i> שנרדף בידי המלכות והגיע ללוד, והמלכות הקיפה את העיר ואיימה להרוג את כל העיר אם לא ימסרו לידה את עולא בר קושר. רבי יהושע בן לוי שכנע את עולא בר קושר שימסור את עצמו לידי המלכות, והתלמוד שם מספר כי אליהו הנביא היה רגיל להתגלות לרבי יהושע בן לוי אך פסק להופיע, ורק לאחר שהרבה לצום חזר אליהו הנביא והתגלה לפניו והסביר את התרחקותו ממנו: \"ולמסורות<sup class=\"footnote-marker\">51</sup><i class=\"footnote\">\"מסור\" הוא משורש בעלי מקצוע, כמו כרוז או לקוח, כלומר מי שמקצועו למסור אנשים לידי השלטונות. בחברה היהודית נחשב שיתוף הפעולה עם השלטונות הרומיים לעוון בל יכופר, ללא קשר לחומרת העברה המיוחסת לנאשם, ולא נרחיב בכך.</i> אני נגלה?\"; רבי יהושע בן לוי טוען לפניו: \"ולא משנה עשיתי?\", ואליהו הנביא עונה לו: \"וזו משנת החסידים?\". יש אמנם שמשנת חסידים ערוכה וארוגה במשנתנו, כמשנה בראש פרק חמישי בברכות (ראו פירושנו לברכות פ\"ה מ\"א), אך משנתנו אינה משנת חסידים.",
                    "מתשובה של \"מר רב שלום גאון בבית דין הגדול שבירושלים\" אנו למדים על מעשה בשיירה שיצאה מירושלים והתגלגלו הדברים שגויים דרשו למסור לידם יהודי אחד ואיימו שאם לא ימסרו לידם את היהודי שנאשם בעברה כלפי המלכות יאסרו את כולם, והם אמנם החלו לתפוס יהודים ולאסרם; אחד היהודים הצביע על היהודי המבוקש, והגאון הצדיק את מעשיו שכן פסק לפי המשנה ולא לפי משנת חסידים<sup class=\"footnote-marker\">52</sup><i class=\"footnote\">התשובה נתפרסמה על ידי איגוס, תשובות, וחזרה ונתפרסמה בידי ח\"צ טויבש באוצר הגאונים לסנהדרין, ירושלים תשכ\"ב, עמ' רכב-רכג.</i>.",
                    "בעיה משפטית-דתית-מוסרית זו משתקפת גם במקור יהודי חוץ לבית המדרש<sup class=\"footnote-marker\">53</sup><i class=\"footnote\">יוחנן יא 50-47.</i>. הכוהן קיפא מנמק לפני הסנהדרין למה יש למסור את ישו לשלטונות הרומיים: \"כי טוב לנו מות איש אחד בעד העם מאבוד העם כולו\"<sup class=\"footnote-marker\">54</sup><i class=\"footnote\">שם, 56.</i>. תפיסה זו לא הייתה אפוא נחלתם של חכמים, אלא מקובלת הייתה גם מחוץ לבית המדרש.",
                    "תולדות ישראל בעולם אכזרי ועוין העמידו אפוא את העיקרון המשפטי שאין מוסרים נפש בנפש במבחנים קשים. ההלכה התמודדה עם השאלה והגיבה בצורות שונות המותאמות כל אחת למקומה ולזמנה, ובכולן עדות לאצילות הנפש ולתחושה המוסרית החזקה של קדושת חיי אדם מחד גיסא, וקדושת חיי הציבור מאידך גיסא."
                ]
            ],
            [
                [
                    "כל הפרק עוסק בכלל שמנוסח במשנה א. הכלל דן בנושא הכללי של החטיבה (העברת טומאת אוהל אל הבית וממנו). הכלל הוא ריבועי, ולמעשה אין בפרק חידוש אלא הוא סידור אחר של ההלכות בדבר הבאה וחציצה. הפרק מסייג את המשפט שאדם וכלים מהווים אוהל. הוא בוודאי עריכה שונה מפרק ד, משום שאלו אותן הלכות בסגנון אחר, אבל עורך המשנה לא חש לכפילות משום שבחר להביא את הסידור המשוכלל (הריבועי) של הכלל שבמשנה א.",
                    "<b>יש מביאין את הטמאה וחוצצין מביאין ולא חוצצין חוצצין ולא </b>[<b>מביאין לא</b>] – נשמט בין הדומות ונוסף בשוליים בידי המעתיק הראשון,<b> מביאין ולא חוצצין</b> – זו הכותרת של המשנה, והיא ערוכה בצורה ריבועית. משניות ריבועיות מתעתדות להקיף נושא מכל ארבעת צדדיו ונועדו ליצור מסר של נושא סגור ושלם. כמובן לעתים מסר זה הוא תדמיתי (כלומר הרשימה אינה כוללת באמת את כל המקרים האפשריים, ובין ארבעת המקרים גם מקרים מלאכותיים). לעתים המשנה הריבועית עומדת בפני עצמה<sup class=\"footnote-marker\">1</sup><i class=\"footnote\">כזאת היא סדרת המשניות הריבועיות באבות פ\"ה מ\"י-מט\"ו, ומשניות נוספות. לעתים משנה ריבועית מתחילה בפתיחה \"ארבע...\", אך לא תמיד כן. במקרה כזה למשנה שני סממני עזר שנועדו לזיכרון, גם פתיחה מספרית וגם מבנה ריבועי. </i>, ולעתים היא כותרת שאחריה בא פירוט של כל אחד מהמקרים. כזאת היא משנתנו, וכן משנת שבועות פ\"א מ\"ב; פ\"ב מ\"א; פ\"ג מ\"א; עוקצין פ\"ג מ\"ג; להלן פי\"ד מ\"ה-מ\"ז<sup class=\"footnote-marker\">2</sup><i class=\"footnote\">למעשה גם פרק ט בנוי מסדרה של משניות ריבועיות דומות. </i> ועוד. אין צריך לומר שפתיחה ריבועית נועדה בראש ובראשונה לשמש דרך לזכירת המשנה, והיא משקפת את תרבות הלימוד בעל פה, ועסקנו בכך במבוא הכללי של פירושנו. \"מביא\" משמעו שניתן לבנות ממנו אוהל, ואם הוא משמש כגג או ככלי אחסון הוא בבחינת אוהל. \"חוצץ\" הוא צדו השני של אותו מטבע. אם הטומאה בתוך קופסה סגורה היא חסומה כאילו הייתה באוהל, והחדר כולו טהור, במקרה כזה הטומאה יוצאת דרך הפתח כמו ששנינו בפרק הקודם במשנה ג. משנתנו משתמשת בצמד המונחים \"מביא\" ו\"חוצץ\", והמשנה לעיל (פ\"ו מ\"א) השתמשה במונחים \"נעשין אהלים לטמא אבל לא לטהר\"; \"מביא\" הוא \"לטמא\", ו\"חוצץ\" הוא \"לטהר\". אלו עריכות שונות, ועדות נוספת להיעדר שפה הלכתית אחידה, תופעה שבמשמעותה עסקנו במבוא.",
                    "<b>אלו מביאין וחוצצין השידה והתיבה</b> – שידה היא רהיט עשוי עץ שצורתו מלבנית, והוא נפתח כלפי מעלה. התיבה היא כלי דומה, אלא שהוא נפתח כלפי חוץ. ארון הקודש מכונה בספרות התנאים תמיד \"תיבה\" משום שהוא נפתח כלפי חוץ. <b>והמגדל</b> – רהיט גבוה שבצורתו עסקנו לעיל (פ\"ד מ\"א). שלושת הרהיטים הללו הם קבוצה מלוכדת, ובהלכות רבות הם מופיעים יחדיו. נראה שאלו היו הרהיטים העיקריים, ולפנינו קבוצה שהיא עדות למשק הבית וגם לעריכה ספרותית<sup class=\"footnote-marker\">3</sup><i class=\"footnote\">כגון משנה, שבת פט\"ז מ\"ה; בבא קמא פ\"ט מ\"ג; כלים פי\"ח מ\"ג, וראו להלן. </i>. <b>כוורת הקש </b>[<b>ו</b>]<b>כוורת הקנים</b> – הכוורת ובור הספינה האלכסנדרית מצטרפים לרשימת הרהיטים גם במסורת נוספת (משנה, כלים פט\"ו מ\"א)<sup class=\"footnote-marker\">4</sup><i class=\"footnote\">וכן ספרא שמיני, פרשה ו ה\"ה, נב ע\"ד, המצטט למעשה את משנת כלים. </i>. לפי דברי המשנה שם הרשימה הזאת היא ניסוח של רבי מאיר; לרבי יהודה ניסוח שונה אך אין לו משמעות הלכתית אחרת. הכוורת הנזכרת היא מונח קשה במיוחד ויש לו שתי משמעויות לפחות. האחת היא כלי מרובע, מעין תבנית עמוקה; כך, למשל, לתנור במקדש הייתה תבנית כזאת: \"כמין כוורת היה לה בתנור, ודומה כמין טבלא מרובעת! אימא: ופיה דומה כמין טבלא מרובעת\" (בבלי, מנחות צה ע\"א). במקבילה בתוספתא: \"מזרת\" (מנחות פי\"א ה\"ב, עמ' 529)<sup class=\"footnote-marker\">5</sup><i class=\"footnote\">ראו ברנד, כלי חרס, עמ' רמז, וראו תוספות למנחות צה ע\"א, דיבור המתחיל \"כמין כוורת\".</i>. זהו למעשה דפוס לאפייה שדפנותיו מאונכות, כמו הכפישה: \"ניארת של מתכות של בעלי בתים עשויה ככפישה...\" (תוס', כלים בבא קמא פ\"ה ה\"ח, עמ' 575). הסוג השני הוא כוורת הדבורים, ובה נרחיב בפרק הבא. כוורת קש וקנים היא בוודאי כוורת דבורים כפי שהייתה מוכרת בכפר הערבי המסורתי, ולה צורה של גליל ארוך עם פתח פתוח בצד אחד לכניסת הדבורים, ופתח שני הסתום זמנית בטיט, וכאשר רצה בעל הבית לרדות את הדבש פתח את הפתח האחורי<sup class=\"footnote-marker\">6</sup><i class=\"footnote\">ראו ספראי, גידול דבורים.</i>. להלן נדון בהרחבה בצורת הכוורת ובדיניה (פ\"ט מ\"א).",
                    "<b>ובור ספינה אלכסנדרית</b> – בור הוא מעין מיכל שהותקן בקרקעית הסירה. המפרשים התרשמו שמדובר בספינה גדולה, אך כפי שנראה להלן הכלי הגדול הוא מיכל שנפחו 780-600 ליטר, וכלי הפלגה שיש בו מיכל כזה אינו יותר מסירה גדולה. סירה זו מכונה \"אלכסנדרית\" משום שהכירו אותה בנהר הנילוס במצרים. <b>שיש להם שולים</b> – \"שולים\" הוא מונח לקרקעית שטוחה שהכלי יכול לעמוד עליה איתן, ללא משענת נוספת<sup class=\"footnote-marker\">7</sup><i class=\"footnote\">ברנד, כלי חרס, עמ' יז; פב ועוד. </i>. זאת בניגוד לכלי חרס רגיל שהייתה לו קרקעית מחודדת ויכול היה לעמוד רק כשהוא נשען על הקיר או בתוך מעמד מיוחד. מבחינה טכנית הכנת שוליים כאלו מסובכת ומחייבת טיפול מיוחד של היוצר, וזו נקודת תורפה בחוזקו של הכלי. <b>והן מחזיקים ארבעים – </b>בדפוס נוסף \"סאה\",<b> בלח שהם כוריים ביבש</b> – נפח הכלי ארבעים סאה. הסאה היא 13-10 ליטר<sup class=\"footnote-marker\">8</sup><i class=\"footnote\">ראו הנספח למסכת פסחים.</i>; מדובר אפוא בכלי גדול. כלי אגירה כזה אינו כלי מיטלטל אלא \"עשוי לנחת\"<sup class=\"footnote-marker\">9</sup><i class=\"footnote\">המינוח הוא בבלי מובהק ואיננו במקורות תנאיים או ארץ-ישראליים, אבל ההלכה עצמה תנאית.</i>, ולכן נחשב לקרקע ואינו מקבל טומאה. אנו פגשנו כבר הלכה זו ברמיזה בפרק ד העוסק במגדל. שם מדובר על מגדל המקבל טומאה כי הוא \"בא במידה\" (פ\"ד מ\"ג), ו\"מידה\" זו היא מינוח מקביל ל\"סאתים בלח...\". הלכה זו חוזרת במשנת כלים (פט\"ו מ\"א). העיקרון של \"בא במידה\" חוזרת בהלכות רבות<sup class=\"footnote-marker\">10</sup><i class=\"footnote\">משנה, כלים פכ\"ד מ\"ג, ברם בתוס', כלים בבא קמא פ\"ג ה\"ה, עמ' 571, נקבע שערֵבה הבאה במידה טמאה. אך עצם ההדגשה מראה כי התנא רואה בכך הלכה חריגה, ובדרך כלל כלי גדול \"הבא במידה\" אינו מקבל טומאה. כן נקבעת ההלכה במשנה כלים שם פכ\"ד מ\"ד; תוס', שם בבא בתרא פ\"ז ה\"ז, עמ' 597. </i>, אבל כלי מתכות גדולים \"הבאים במידה\" טמאים (תוס', כלים בבא מציעא פ\"ד ה\"א, עמ' 582), ועל כלי עצם הבאים במידה נחלקו תנאים (תוס', שם בבא בתרא פ\"ד ה\"י, עמ' 594). כנראה גם על כלי אבן גדולים יש מחלוקת, כמו ששנינו: \"כלי גללים וכלי אבנים וכלי אדמה הבאין במדה, רבי מאיר אומר הרי הן ככלים, וחכמים אומרים הרי הן כאוהלין. רבי נחמיה אומר קופות גדולות והסאין גדולים שיש להן שוליים, והן מחזיקין ארבעים לח שהם כוריים ביבש, אף על פי שאין מטלטלין, במשתייר בהן, וכמה הן אמה על אמה על רום שלש אמות ישנן שש מאות ארבעים ושמנה טפח, ראיה לדבר ממדת השלחן\" (תוס', כלים בבא מציעא פ\"ה ה\"א, עמ' 583).",
                    "הלכה זו קשה, שכן משמע ממנה שכלי אבן מקבלים טומאה. אפשר לפרשה שהם ככלים לעניין חציצה בלבד (כלומר שכלים גדולים חוצצים וקטנים אינם חוצצים), אבל אם כלי אבן אינם מקבלים טומאה הם היו צריכים להוות חציצה בכל מצב (גם כלים קטנים). אולי לפנינו תפיסה הלכתית שונה מהמקובל, תפיסה שקיבלה את ההלכה הנרמזת בכתבי הכת שכלי אבן מקבלים טומאה<sup class=\"footnote-marker\">11</sup><i class=\"footnote\">לעמדת בני הכת ראו נעם, מהפיכה, עמ' 124, וראו דיוננו במבוא. </i>.",
                    "לעומת כל זאת מצינו מחלוקת בשאלה האם זב הנוגע בכלי הבא במידה מטמאו: \"הקיש... על השידה ועל התיבה ועל המגדל בזמן שבאין במדה טמאין ורבי נחמיה ורבי שמעון מטהרין\" (תוס', זבים פ\"ד ה\"ו, עמ' 679). נמצאנו למדים שאפילו הלכה זו, שכלי הבא במידה אינו נטמא והוא כאוהל, איננה כה אחידה.",
                    "סאתיים בלח הם נוזלים ואי אפשר לגדוש בהם את הכלי מעבר לשפתו, אבל חומר יבש אפשר לגדוש מעל לכלי עצמו, ולכן בכלי של ארבעים סאה נוזלים ניתן להכיל 60 סאה חומר יבש<sup class=\"footnote-marker\">12</sup><i class=\"footnote\">בבלי, עירובין יד ע\"ב, והירושלמי מוצא לכך סיוע מהים שהיה בבית המקדש, ראו עירובין פ\"א ה\"ה, יט ע\"א.</i>. לא בדקנו את השיעור, אך הוא נראה בעינינו סטראוטיפי ומוגזם ונכון רק על פרות גדולים.",
                    "מכל מקום, במשנתנו ברור שכלי הבא במידה הוא אוהל לכל דבר (מביא וחוצץ).",
                    "<b>ויריעה</b> – אנו מציעים לראות במילה \"יריעה\" מעין כותרת שאחריה בא הפירוט של סוגי היריעות. <b>וסקורטיא וקטבוליה</b> – שני מונחים אלו באים לעתים קרובות בצוותא. שניהם נמנים עם כלי העור. ה\"סקורטיה\" באה מיוונית (σκορτεώ – scortew) ומשמעה לשפשף, והיא העור לאחר עיבודו. גם מקור המילה \"קטבוליה\" הוא מיוונית (Καταβολή – katabolh). בעת העיבוד העור נחתך לשני חלקים; החלק העליון החלק נקרא ביוונית \"אנאבולי\" (העור העליון), והעור התחתון, הקרוב לגוף והגס יותר, נקרא \"קטבולי\" (פירוש הגאונים, עמ' 45). מדובר אפוא בשטיח של עור גס. דומה ששני המונחים קרובים. הסקורטיה והקטבוליה מופיעות כיריעות עור שאין להן צורת תפירה מיוחדת. הבבלי מסביר שהן עשויות לצל: \"תניא: הנודר מן הכסות – מותר בשק וביריעה ובחמילה, ואסור בפונדא ובפסקיא, ובסקורטיא ובקטבליא... מאי איסקורטי? אמר רבה בר בר חנה: כיתונא דצלא\" (בבלי, נדרים נה ע\"ב). במשנה שנינו: \"כלי עור מאימתי מקבלין טומאה? ...סקורטיא משיחסום ויקנב ויעשה את ציצתה, רבי יהודה אומר משיעשה את טבעותיה, קטבוליא משיחסום ויקנב\" (כלים פט\"ז מ\"ד). את שולי כלי העור תופרים, ולאחר גזירת חוטי הגימור הוא מוכן. לסקורטיה \"ציצים\", כלומר מעין חוטים או שוליים היוצאים מגוף העור לנוי, ויש לה טבעות לקשירתה לעמודים כדי לעשות צל. לקטבוליה אין ציצים ואין טבעות והיא אינה נקשרת, אלא משמשת לישיבה. בתוספתא הניסוח אחר: \"כלי עור מאימתי מקבלין טומאה? ...איסקורטיא משישטרטף וקיטבליא משיטרטט\" (כלים בבא מציעא פ\"ו ה\"א, עמ' 584)<sup class=\"footnote-marker\">13</sup><i class=\"footnote\">ראו חילופי הנוסח אצל ליברמן, תוספת ראשונים, עמ' 51. </i>. שני המונחים אינם ברורים, אך כנראה מדובר בעור שנועד לכתיבה או להכנת מעין פנקס. הקטבוליה משמשת כיריעה לכיסוי, ואת קופות השקלים היו מחפים בקטבוליה (שקלים פ\"ג מ\"ד). על קטבוליה כזאת היו עושים עיסוי בבית המרחץ<sup class=\"footnote-marker\">14</sup><i class=\"footnote\">תוס', שביעית פ\"ו הי\"ב; ירו', שם פ\"ח ה\"ח, לח ע\"א; תוס', שבת פ\"ג (ד) הי\"ז ומקבילות.</i>, וכן היו פורסים קטבוליה על החיטים בזמן הדיש כדי למנוע מהפרה לאכול מהם (בבלי, בבא מציעא צ ע\"ב). הקטבוליה נזכרת בין כלי העור הפשוטים, ובמפורש נזכר \"עור קטבוליא\"<sup class=\"footnote-marker\">15</sup><i class=\"footnote\">משנה, כלים פכ\"ו מ\"ה, וראו עוד כלים פט\"ז מ\"ד.</i>. אם כן, ההבדל בין הסקורטיה והקטבוליה הוא בשימוש. בסקורטיה השתמשו כסככה לפינות מוצלות, ובקטבוליה ככיסוי מעל חפצים, או כבסיס להם.",
                    "<b>וסדין</b> – הסדין הוא יריעת בד ששימשה לשימושים שונים כציפוי המיטה, כווילון או כקישוט (\"של צורות\"), כנזכר במשנת כלים (פכ\"ד מי\"ג). כן נזכר סדין של בוץ (פשתן) שפרשו כווילון להסתרת הכוהן הגדול הטובל ביום הכיפורים (יומא פ\"ג מ\"ד).<b> ומפץ ומחצלת</b> – שני אלה נזכרים לעתים קרובות יחדיו. המחצלת עשויה מקנים, והמפץ הוא כלי דומה. שניהם שימשו לישיבה או לשכיבה, כדברי המשנה: \"שלשה מפצים הן, העשויה לישיבה טמאה מדרס, של צבעין טמא טמא מת, ושל גתות טהור מכלום\" (כלים פכ\"ד מ\"י). אם המחצלת עשויה מקנים הרי שהמפץ אמור להיות עשוי מענפים או מגומא. <b>שהן עשויים אהלים</b> – כל אלא הם אוהל כאשר הם פרושים כאוהל. <b>ועדר בהמה טמאה וטהורה</b> – \"עדר\" הוא המונח לקבוצת הבהמות הצפופה. מדברי התוספתא עולה שהכוונה לבעלי חיים העומדים צפופים, אחד נוגע בחברו והם יוצרים מעין משטח מוצל. בלשון התוספתא: \"וכן עדר בהמה חיה ועוף, וכן החיים שהיו מהלכין זה אחר זה, אפילו ראשו של זה בין רגליו של זה וראשו של זה בין רגליו של זה\" (פ\"ט ה\"א, עמ' 606). בעלי החיים יוצרים אפוא משטח גג רצוף. <b>ומכונות</b> – הכוונה לבעל חיים השוכן במקומו ללא תנועה, מלשון \"מכון לשבתך\" (שמות טו יז; מלכים א ח לט ועוד),<b> חייה – </b>בדפוסים ובחלק מעדי הנוסח נוסף \"ועוף\". אין הבדל בין חיה לעוף לעניין זה, אך גם אין צורך באזכורו המיוחד. נראה שהוא נוסף בהשראת ההמשך. <b>והעוף ששכן</b> – בניגוד לעוף המשייט במרומים, שהוא בבחינת \"אוהל זרוק\", ואוהל זרוק (נע) אינו מטמא. המונח \"אוהל זרוק\" הוא שוב מונח בבלי להלכה תנאית. מכל מקום, בעל חיים עומד משמש כאוהל ומצטרף לאוהל, וכן: \"גמל שהוא עומד באויר, טומאה תחתיו כלים שעל גביו טהורין. טומאה על גביו, כלים שתחתיו טהורין. היה רבוץ טומאה תחתיו כנגדו עד התהום טמא, ועל גביו כנגדו עד לרקיע טמא. טומאה תחת רגליו או על גב רגלו, והיא רוצצת טומאה בוקעת ועולה בוקעת ויורדת נתן נסר על גבה טמאה בצד זה כלים שבצד השני טמאין\" (תוס', פי\"ג ה\"ו, עמ' 610). התוספתא משתמשת במונחים \"טומאה תחתיו\" וכו', כמו המשנה לעיל (פ\"ו מ\"א), ולא בלשון משנתנו \"מביא\" ו\"חוצץ\", אבל ההלכה היא אותה הלכה. דוגמה זו של גמל תופיע גם בהמשך. היא נבחרה משום שזו דרכו של עולם. הגמל הוא בעל חיים גבוה וסבלן הניצב במקומו ללא תנועה, ולכן עשוי לשמש כצל וכמקום מנוחה.",
                    "כמו כן: \"כזית מן המת בפי העורב והאהיל על גבי ארובה שאין בה פותי טפח טמא. רבי יוסי מטהר עד שיהא בטומאה משך פותי טפח\" (תוס', פי\"א ה\"ח, עמ' 609). \"משך פותי (פותח) טפח\" הוא מונח ייחודי, כוונתו שהעורב שהה מעל הבית, ורבי יוסי מעתיק מונח מתחום המרחב (שטח של טפח מרובע) למידת זמן (קצת, אך לא כהרף עין). דבריו של רבי יוסי ומשנתנו מבטאים גישה המקלה על שומר ההלכה; אין הוא צריך לחשוש מכל עוף עובר, אלא רק מאוהל של ממש.",
                    "<b>והעושה מקום ליבנה בשיבלים</b> – כפשוטם של דברים הכוונה לאישה היוצאת לקציר עם בעלה ומכינה לבן שלה פינה מוצלת משיבולים. זו אחת העדויות המעטות לאישה היוצאת מביתה לעבודה חקלאית, מן הסתם בעיקר בעונה הבוערת. גם משנת יבמות (פט\"ו מ\"ב) עוסקת באישה היוצאת עם בעלה לעבודת הקציר. משנה אחרת מתארת מצב שבו הבעל יוצא לעבודה עם בניו ואשתו וקובע את תנאי עבודתם, כולל ויתור על זכותם לאכול מהיבול תוך כדי העבודה<sup class=\"footnote-marker\">16</sup><i class=\"footnote\">ספראי, פרקי גליל, עמ' 106-105.</i>. ההיתר לאכול בזמן העבודה מהיבול חל בדרך כלל על עבודות איסוף (בציר, מסיק וכיוצא באלו). נמצאנו למדים ששתי העדויות מתייחסות לעבודות אסיף, שהן בדרך כלל עבודות המוניות. אין זה מקרה שעבודת אישה בשדה נקשרת עם עבודות המוניות, שכן היישוב הכפרי הקדום בארץ היה מבוסס בדרך כלל על עבודה עצמית ופועלים שכירים רווחו בעיקר \"בעונה הבוערת\". עבודות האסיף מצטיינות בצורך בכוח אדם רב ובלתי מיומן<sup class=\"footnote-marker\">17</sup><i class=\"footnote\">על הווי הקציר המשפחתי ראו פליקס, החקלאות, עמ' 196-193. פליקס מדבר על גיוס בני המשפחה, אך דבריו בקטע זה מבוססים על עדויות מתקופת המקרא בלבד.</i>. כמו כן אין זה מקרה שבשתי העדויות מדובר על עבודה עם הבעל בצוותא. גם במשנתנו המדובר באישה המכינה לבנה מקום בשיבולים; לא נאמר במפורש שזו עבודת קציר, אך המדובר בעת שהשיבולים כבר עומדות זקופות, וקרוב להניח שגם כאן מדובר בקציר.",
                    "<b>האירוס והקיסוס</b> – האירוס הוא Iris , והקיסוס הוא צמח בר מטפס ונוטעים אותו אף לנוי. שניהם נזכרים יחדיו במשנת כלאים (פ\"ה מ\"ח).<b> ויר</b>[<b>י</b>]<b>קת חמור</b> – צמח זה אינו נזכר במקורות מקבילים. הוא כנראה הצמח המכונה Ecbalium Elaterium, שהוא צמח בר הקרוב יותר לקוץ<sup class=\"footnote-marker\">18</sup><i class=\"footnote\">פליקס, כלאים, עמ' 202.</i><b>. ודלעת יוונית</b> – הדלעת היוונית היא מסוגי הדלעת, ואולי התכוונה המשנה לכל סוגי הדלעות, כדברי הירושלמי: \"רבי קריספא בשם רבי יוחנן, כל אילין קירייא וקרוותא דאנן אכלין דלעת יוונית אינון\" (ערלה פ\"ג ה\"ו, סג ע\"ב – כל הדלעות והכרוב שאנו אוכלים הם דלעת יוונית).",
                    "הדלעת היוונית צוינה במקורות כצמח שיש לו הלכות מיוחדות: \"חמשה דברים נאמרו בדלעת יונית, אסורה בסיכוך על גבי זרעים, עוקצה טפח, אוסרת כל שהוא, ומביאה את הטומאה וחוצצת בפני הטומאה\" (תוס', כלאים פ\"א ה\"ו). היא הירק היחיד שאסור לזרוע ליד חיטים מחשש כלאיים (כלאים פ\"ב מי\"א), ואף נקבעו דיני הרחקה מיוחדים לדלעות מירקות אחרים מחשש כלאיים (כלאים פ\"ג ה\"ו).",
                    "לא ברור מדוע התייחדו צמחים אלו, מהם קוצים, מהם צמחי נוי ומהם מטפסים. פליקס הסביר שהם יציבים ואינם נעים ברוח, אך להסבר זה אין רקע רֵאלי סביר. לדעתו הם יוצרים מסך צפוף יחסית ומהווים מחיצה<sup class=\"footnote-marker\">19</sup><i class=\"footnote\">ראו גולדברג, אהלות, עמ' 139, בשמו של \"ידידי מר יהודה פליקס\". </i>. אין בהסברים אלו תשובה רֵאלית מלאה; יש עוד ירקות ופרות היוצרים תפרחת צפופה. הקיסוס והדלעת הם מטפסים היוצרים באמת מעין מסך, והאירוס מופיע ליד הקיסוס במשנת כלאים (פ\"ה מ\"ח). הדלעת היוונית צמחה במהירות, ובגלל גודלה והעלווה הרבה שלה יש לה דינים מיוחדים (כלאים פ\"ב מי\"א). אך מה לירוקת (יריקת) החמור בהקשר זה? להערכתנו אכן אין לרשימה רקע רֵאלי, והיא מבטאת את אי האחידות ההלכתית. בדיוננו במסכת כלאים<sup class=\"footnote-marker\">20</sup><i class=\"footnote\">ראו במבוא למסכת כלאים.</i> עמדנו על תופעה דומה בדיני כלאיים. לא רק שגם שם השפה ההלכתית לא הייתה אחידה, אלא שלכל ירק היו הלכות אחרות. רק בשלב שני ניסו חכמים ליצור כללים הלכתיים, וההצלחה בכך הייתה חלקית בלבד, מספיקה כדי להעמיד חזות של כלל שיטתי, אך לא מספיקה בכדי ליצור מערכת תובנות אחידה באמת. דומה שגם כאן לפנינו תופעה דומה, כשם שנסביר בהמשך.<b> ואכלים טהורים רבי יוחנן בן נורי לא היה מודה באכלים טהורין חוץ מן העגול שלדבילה</b> – אוכל טהור יכול להוות אוהל וחציצה. לא מוגדר מהו \"טהור\". האם הכוונה שאינו מקבל טומאה, שכן טרם נגמרה מלאכתו, או שמא הכוונה לאוכל שלא נטמא. אין הסבר למה רבי יוחנן בן נורי חולק, ומדוע עיגול של דבֵלה הוא חריג. כפי שרמזנו אפשר שבאמת אין להלכה רקע רֵאלי אלא אלו מוסכמות מקומיות, סותרות זו את זו, שנוצרו מתקדימים מקריים שמבחינה משפטית הם חלוקים זה על זה.",
                    "בתוספתא להלן שנינו: \"1. הדף של קנים שהוא מסורג בחבלים ועשוי בטיט, ככר לושה במי פירות נתונה על גביו, הרי זו מביאה וחוצצת. 2. רבי יוחנן בן נורי אומר, כל העגולין טהורין אין מביאין טומאה חוץ מעיגולי דבלה, מפני שהן יושבין תחתיהן בפקועות\" (פי\"ג ה\"ה, עמ' 610). ההלכה הראשונה, שלא נעסוק בה במפורט, חוזרת על משנתנו שמאכלים טהורים מביאים וחוצצים. מכיוון שמדובר בכיכר שהיא בוודאי מקבלת טומאה, הרי ש\"טהורים\" משמע שטרם נטמאו. בניגוד לכך, יריעה גם כשהיא עצמה טמאה מהווה אוהל לכל דבר. ההלכה השנייה היא מעין משנתנו. במשנתנו רבי יוחנן בן נורי מדבר על כל המאכלים, ובתוספתא רק על \"עגולים\". בתוספתא ניתן גם נימוק, \"מפני שהן יושבין תחתיהן בפקועות\", כלומר הוא טהור לא בגלל כלל הלכתי אלא משום שזו דרך ישיבה, ורגילים לשבת מתחת לעגולי דבלה בזמן העבודה ב\"פקועות\"<sup class=\"footnote-marker\">21</sup><i class=\"footnote\">המונח קשה. ליברמן שיער שזהו שם מקום, \"פקיעין\" (תוספת ראשונים, עמ' 133), ובירושלמי שביעית נאמר שמותר לזבל בשביעית \"משיבש המתוק\" (פ\"ג מ\"א), והירושלמי מסביר: \"פקועה. אמר רבי מנא ההן פקועה דבקעתא\" (שם, לד ע\"ג). הכוונה שהאדמה נבקעת ומיובשת ואז מותר לזבל בה, שאין הזיבול מועיל ליבול של שנת השביעית עצמה (ראו פירוש הריבמ\"ץ בשם רבנו דניאל, ופליקס, שביעית, על אתר, עמ' 173). אם כן \"פקועות\" הן ימי הקיץ החמים, ואז רגילים היו לשבת תחת עיגולי הדבלה שהעניקו מעט צל.</i>.",
                    "אם כן, מה שקובע אם חומר מסוים הוא אוהל הוא דרכו של עולם. אם רגילים לשבת בצלו ולהכין ממנו אוהל הרי הוא מטמא, ואם לאו – אין הוא מטמא. הסבר זה מסביר את רוב המקרים (דלעת, עיגול דבלה, קיסוס ועוד), אך לא את עדר החיות."
                ],
                [
                    "<b>הזיזין </b>[<b>ו</b>]<b>הגיזריות</b> – מקיר הבית יצאו לעתים זיזים, אלו אבנים בולטות. הזיז נוצר בגלל שימוש באבן לרוחבה במקום לאורכה, או בגלל שימוש משני באבן גדולה יותר. הגִזרה היא זיז דומה, והמשנה להלן מסבירה: \"אי זה הוא הזיז שפניו למטן, והגיזרה שפניה למעלן\" (פי\"ד מ\"א) (איור 29). שם נרחיב בנושא.<b> והשובכות</b> – השובך הוא מתקן שהיו לו שתי צורות עיקריות. צורה אחת הייתה מתקן עץ, מעין מלונה שניצבה על עמוד בחצר. הצורה השנייה הייתה מערות חצובות בסלע בצורת עיגול, מלבן או צורה אחרת. בהקשר של משנתנו קרוב להניח שמדובר בשובך החצוב במערה, שהרי משנתנו עוסקת באוהלים שהם מאבן. מאות מתקנים מעין אלו נמצאו, בעיקר בשפלת יהודה מהתקופה ההלניסטית, אך מעט גם באזורים אחרים ומתקופות מאוחרות יותר<sup class=\"footnote-marker\">22</sup><i class=\"footnote\">טפר, גידול יונים; ספראי, הכלכלה, עמ' 179-174; קלונר, קולומבאריום.</i>. <b>השקיפין </b>[<b>ו</b>]<b>הסלעים</b> – שניהם נשנו לעיל (פ\"ג מ\"ז), ושם שנינו שבהם גם רבי יהודה מודה, אבל אין הוא מודה באוהל שאינו עשוי בידי אדם, וכנראה יחלוק גם כאן על חלק מהפרטים במשנה. <b>והגחירים</b> – לפי ההקשר אלו מערות, אבל פירוש המילה אינו נהיר.<b> והשכנים – </b>בעדי הנוסח הטובים ובדפוס \"והשננים\" או \"והשננות\", שיני סלע בולטים, [<b>ו</b>]<b>הסככות והפרעות</b> – יוסבר להלן,<b> שהן יכולין לקבל מעזיבה רכה דברי רבי מאיר וחכמים אומרים מעזיבה </b>[<b>ה</b>]<b>בינונית</b> – המחלוקת היא האם הסבכות צריכות להיות איתנות.",
                    "<b>אלו הן הסככות אילן שהוא מיסך על הארץ</b> – ענף היוצא מהגזע ויוצר צל,<b> והפרעות היוצאות מן הגדר</b> – ענפים היוצאים מקו הגדר (או הטרסה) ויוצרים צל.",
                    "כפשוטה המחלוקת היא על סככות ופרעות, אבל יתר הפרטים שברשימה לעיל הם אבן, ובוודאי מסוגלים להחזיק מעזיבה. התנאים נחלקים בשאלה עד כמה האוהל אמור להיות יציב וחזק. בין המפרשים יש שפירשו שהמחלוקת חלה גם על הרישא, אבל מהתוספתא ברור שהיא חלה רק על הפרעות והסבכות<sup class=\"footnote-marker\">23</sup><i class=\"footnote\">התוספתא, פ\"ח ה\"ד, עמ' 606, מוסיפה כמה פרטים, ולא נרחיב בהם.</i>.",
                    "ביחס שבין הפרעות והסבכות נדון להלן (פי\"ג מ\"א).",
                    "במשנה, אפוא, סדרה של סוגי אוהלים:",
                    "<b>איור 29א. </b>זיז בבית מימי הבינים בכפר א- דיק בשומרון, צילם ש' דר.",
                    "<b>איור 29ב. </b>חלון עם זיז, הירשפלד הבית, עמ' 163.",
                    "שתי המשניות הן למעשה יצירה מגובשת אחת, וכאמור מה שמנחה אותה הוא האם דרכו של עולם להשתמש בחומר זה כמקור צל.",
                    "מהמשנה משמע שאלו אוהלים לכל דבר, אבל בתוספתא מופיעה בשתי ברייתות שונות הגדרה אחרת לאיסור. <u>הראשונה</u>: \"רבי אליעזר אומר נזיר והמת תחת כריסו של גמל, ואין הנזיר מגלח עליהן, ואין חייבין עליהן משום טומאת מקדש וקדשיו... וכן עדר בהמה חיה ועוף, וכן החיים שהיו מהלכין זה אחר זה, אפילו ראשו של זה בין רגליו של זה וראשו של זה בין רגליו של זה, אין הנזיר מגלח עליהן ואין חייבין עליהן על טומאת מקדש וקדשיו\" (תוס', פ\"ט ה\"א, עמ' 606). כפי שכבר פירשנו במשנה דומה (לעיל פ\"ו מ\"ג), וכפי שראינו במבוא, קל היה לחכמים להחמיר בדיני טומאה, אבל החמרה זו נתקלה בערכים מנוגדים במקרה של נזיר וטומאת מקדש. הנזיר חייב לשמור על נזירותו, ואם נטמא עליו להפר אותה, לגלח את שערו, להקריב קרבן חובה ולהתחיל מחדש. במקרה כזה היססו חכמים להחמיר, בין משום שחסו על ממונו של הנזיר ובין משום שחסו על הפרת הנזירות. כך או כך, רק טומאה ברורה ו\"מן התורה\" חזקה דיה להפר נזירות. הוא הדין בטמא כזה שנכנס למקדש. רק טומאה ברורה חזקה דיה לחייב קרבן חובה. כך הופכות הנזירות וטומאת המקדש למעין \"נייר לקמוס\" הבודק באיזו טומאה מדובר. הניסוח ההלכתי הפורמלי הוא האם זו טומאה מהתורה או מדברי סופרים<sup class=\"footnote-marker\">24</sup><i class=\"footnote\">ראו במבוא ובפירושנו לפ\"ב מ\"א; פ\"ח מ\"ב.</i>, אבל כפי שהראינו במבוא הכללי לפירוש המשניות המונחים \"מהתורה\" ו\"מדברי סופרים\" בספרות התנאים אינם תיאורים היסטוריים אלא תאולוגיים. זו הגדרה לעצמת המצווה ולא למקורה ההיסטורי. טומאת כותל נחשבת, אפוא, לטומאה קלה. כל זאת לדעת רבי אליעזר, וייתכן שחכמים חלוקים עליו.",
                    "הברייתא <u>השנייה</u> משתמשת במינוח \"דבר תורה\" במפורש: \"...כלל ופרט וכלל אי אתה דן אלא כעין הפרט. לומר לך מה הפרט מפורש, טמאות מפורשות מן התורה. יצא עדר גמלים, ועדר רחלים, ומכונת חיה ועוף ששכנו טמאות, שאין מפורשות מן התורה\" (תוס', שבועות פ\"א ה\"ז, עמ' 447-446). אם כן עדר בהמות הוא בבחינת \"טומאה\" (מביא טומאת אוהל), אבל איננו טומאה מהתורה. המשך התוספתא אינו קשור למשנתנו אלא לטומאת נבלה, ולא נרחיב בכך בהקשר זה.",
                    "במדרש ספרי מובאת ברייתא נוספת העוסקת בהלכות שבמשנה: \" 'תורת האהל', תורת כל המאהילין. את מה אני מרבה? הבתים, הבורות, והמערות, המנהרות, והשכנים, והשקפין, והסלעים, וכותל שהוטה<sup class=\"footnote-marker\">25</sup><i class=\"footnote\">ראו פירושנו ל\"כותל שנית\" לעיל פ\"ז מ\"א. </i>. יכול שאני מרבה שהוטה מאליה? ת\"ל 'זאת' שאמרה תורה. ריבה זרעים וירקות התלושין מן הקרקע שהן חוצצין בפני הטומאה. יכול שאני מרבה בזמן שהן מחוברין? ת\"ל 'זאת' שאמרה תורת. ריבה נפה, וכברה, ונפש, והפולחן<sup class=\"footnote-marker\">26</sup><i class=\"footnote\">מן הסתם אלו הפחלין, סוג של סל, ראו תוס', כלים בבא מציעא פ\"ו ה\"ו, וראו פירושנו ל\"פוחלץ\" של גמלים, כלים פכ\"ד מ\"ט. אבל בכתב יד שפרסם כהנא (מדרשי הלכה): \"נפש המסכת והפוחלץ\".</i>, והפלצור, ומיתוחי מטה, והמשפלות, שהן חוצצין בפני הטומאה. יכול שאני מרבה בזמן שהן מביאין? ת\"ל 'זאת' שאמר תורת. ריבה עדר רחלים, עדר גמלים, ומכונות חיה ועוף, שמוכן. את מה מרבה? חיה דולגת, ועוף הפורח, וטולית<sup class=\"footnote-marker\">27</sup><i class=\"footnote\">צריך להיות \"טלית\".</i> המנפנפת, וספינה שהיא שטה על פני המים, תלמוד לומר 'זאת' את מה מרבה? ביצת [כיפת]<sup class=\"footnote-marker\">28</sup><i class=\"footnote\">כך אצל כהנא, מדרשי הלכה.</i> המים, וכיפת השלג, והברד, והגליד והכפור ת\"ל 'זאת' \" (ספרי זוטא, יט יד, עמ' 310). הברייתא מרבה מהתורה את כל המאהילים הנזכרים במשנתנו, ואף כמה מאלו הנזכרים במשניות הבאות, ובהם נעסוק בהמשך."
                ],
                [
                    "<b>אילו מביאין ולא חוצצין</b> – משנה זו היא תמונת ראי של המשנה הקודמת ונשנתה בידי אותו עורך. כל מה שנשלל במשנה הקודמת מטמא, כלומר מהווה אוהל לטמא, אך אינו חוצץ מפני הטומאה. <b>השידה והתיבה והמגדל כוורת הקש </b>[<b>ו</b>]<b>כוורת הקנים ובור ספינה אלכסנדרית שיש להם שולים – </b>כך בכל כתבי היד ובדפוס ראשון, ובדפוסים שלאחריו \"שאין\". ברור שיש לגרוס \"שיש\", כלומר מכיוון שיש להם שוליים והם כלים יציבים ותקניים הם מביאים טומאה. בכלי חרס לעתים קרובות לא היו שוליים (קרקעיתם הייתה מחודדת), והם ניצבו רק בעזרת מתקן עזר. אבל הרהיטים שברשימה במשנה הם כלים שקרקעיתם בדרך כלל ישרה, והם יציבים על הרצפה, אבל אינם חוצצים שכן אין הם נייחים. מי שתיקן ל\"ואין\" עשה זאת כדי שהרשימה תהיה נוגדת באופן מילולי את הרשימה במשנה א. זה תיקון טכני של מי שהכיר פחות טוב את הכלים עצמם. <b>ואינן מחזיקים ארבעים סאה בלח שהן כוריים ביבש ויריעה וסקורטיה וקטבולייה וסדין ומפץ ומחצלת שאינן עשויים אוהלים</b> – שאין להם צורת אוהל, וכשיש להם צורת אוהל הם אוהל לכל דבר (מביא וחוצץ),<b> ובהמה וחיה שמתו ואכלים טמאים</b> – כל אלו בתנאים אחרים מביאים וחוצצים, כאמור במשנה א, <b>ומוסף עליהם הריחיים שלאדם</b> – \"מוסף על...\" הוא מינוח הנמצא הרבה במדרשי ההלכה, ומעט במשנה<sup class=\"footnote-marker\">29</sup><i class=\"footnote\">כתובות פ\"ג מ\"ד; כלים פכ\"ז מ\"א ועוד.</i>. בכל הפעמים מדובר בתוספת לרשימה נתונה. עם זאת, יותר מחצי המופעים במשנה ובתוספתא הם בעסקי טהרות. במדרשי ההלכה המונח מופיע עשר פעמים, תשע מתוכן בספרא. יש מקום לשער שהמונח בראשיתו היה אופייני לבעל הספרא, ומכיוון שכל הדרשות בנושאי טהרה נמצאים בספרא, נגרר לדיונים הלכתיים בנושאי טהרה. עם זאת הוא מופיע, כאמור, גם בנושאים אחרים, כך שבמהלך הלימוד הפך למונח כללי.",
                    "התנא נקט בלשון זאת משום שבמשנה הקודמת לא נשנה דין רחיים. אבל בתוספתא למשנה הקודמת נזכרים גם הרחיים בהקשר של המשנה הקודמת: \"נדחק ברחיים שהגוי בתוכה, ושהנדה בתוכה, בגדיו טמאין מדרס. איזו היא הרחיים כל שאין עוקרין אותה ודוחפין אותה ממקומה. ולענין טמא מת בגדיו טהורין, עד שיהו בגדיו נוגעין בפותי טפח\" (פ\"ט ה\"ב, עמ' 606). הרחיים אינם מהווים אוהל שלם ורק נגיעה מטמאת, אבל ממשנתנו אנו שומעים שהם מביאים טומאה ואינם חוצצים. אין כאן מחלוקת, אלא אבחנה בין רחיים של אדם ש\"מביאים ואינם חוצצים\" לבין רחיים של בהמה שמכונים בתוספתא \"כל שאין עוקרין אותה ודוחפין אותה\", כלומר רחיים קבועים מטמאים ומטהרים כאוהל ורחיים ניידים רק מביאים טומאה.",
                    "מבחינה ספרותית דומה שהיו שתי משניות, האחת שנתה דין רחיים והאחרת התעלמה ממנו. לפני התוספתא עמדה משנה קדומה שבה נשנה דין רחיים, ומשנתנו השתמשה במשנה קדומה שדין רחיים היה חסר בה, והוסיפה אותו במשנה ב בלשון \"מוסף עליו\".",
                    "בדרך כלל המינוח במקורותינו הוא \"רחיים של יד\", והכוונה לרחיים קטנים שמפעילה אישה היושבת על הרצפה. לעומתם נזכרים הרחיים הגדולים שבהם סובב אדם הולך (עומד) את אבן הממל, או שבהמה משכה את הציר וסובבה את הממל. במקרה שלנו האבחנה אחרת וייחודית, בין רחיים קבועים לרחיים הנדחפים, וגם רחיים עם ציר עשויים להיחשב ל\"רחיים של אדם\" אם הם קטנים."
                ],
                [
                    "<b>אילו חוצצין ולא מביאין מסכת פרוסה</b> – \"מסכת\" היא מתקן האריגה במצב שבו הכינו את תבנית השתי, לפני אריגת חוטי הערב. לאחר אריגתם הרי זה סדין שמביא וחוצץ אם עשוי כאוהל, כמו ששנינו במשניות הקודמות. ה\"מסכת\" היא איפוא מעשה רשת, ולמעשה רק חוטי אורך מתוחים.<b> וחבלי המיטה</b> – המיטה היא מסגרת עץ מלבנית שעליה פרשו (מתחו) חבלי שתי וערב. המשנה בנדרים קובעת: \"הנודר מן המטה מותר בדרגש, דברי רבי מאיר, וחכמים אומרים דרגש בכלל מטה\"<b> </b>(פ\"ז מ\"ה)<b>.</b> המיטה היא מיטת השינה או ההסבה, והדרגש הוא הדום קטן הנמצא לפניה. בציורים רומיים המתארים את המיטה מופיע לעתים קרובות דרגש לפני המיטה, ואכן צורתו של הדרגש הייתה כשל מיטה, אך קטנה יותר.",
                    "דיוני התלמודים מבהירים מה בין מיטה לדרגש. לאחר דיון בנקליטי המיטה (המוטות שעליהם מושענת הכילה שעל המיטה) וברגלי המיטה, התלמוד הירושלמי מסביר הבדל נוסף בין מיטה לדרגש: \"...אי זו היא מיטה ואי זהו דרגש? אמר רבי ירמיה, כל שמסרגין על גופה זו היא המיטה, ושאין מסרגין על גופה זהו דרגש. והא תנינן 'מיטה ועריסה משישופם בעור הדג', ומסורג על גופה לאי זה דבר הוא שפה? אמר רבי לעזר, תיפתר באילין ערסייתא קיסרייתא דאית להון ניקבין\"<sup class=\"footnote-marker\">30</sup><i class=\"footnote\">ירו', נדרים פ\"ז ה\"ה, מ ע\"ג; מועד קטן פ\"ג ה\"ה, פג ע\"א; ברכות פ\"ג ה\"א, ה ע\"ד.</i>. המיטה (והדרגש) הם אפוא מסגרת עץ מלבנית שעליה סרגו חבלים, ועליהם פרשו מצע. את החבלים קשרו מסביב למסגרת המיטה. על כך שואלת הגמרא ממשנת כלים פט\"ז מ\"א שממנה יוצא שגם את חבלי המיטה לא קשרו מבחוץ, שהרי אחרת לא היה טעם לשייף ולהחליק את מסגרת המיטה. ההסבר הסופי הוא שבמיטה קושרים את החבלים בחורים הנעשים במסגרת המיטה ואילו בדרגש קושרים את החבלים מבפנים, וכלפי חוץ המיטה יפה יותר. מסוגיה זו משתמע שהדרגש משמש כמיטה, ועשוי כמיטה, רק מהודר יותר. גם הבבלי (נדרים נו ע\"ב; מועד קטן כז ע\"א; סנהדרין כ ע\"א) דן בשאלה זו. הוא מתחבט מהו דרגש ומציע הצעות שונות, ומסכם שהוא \"ערסא דצלא\", עריסה של עור. ערסא דצלא היא מיטה שסירוגיה מעור והם מחוברים למיטה במסמרים, או בקשירת לולאות המוכנות על מסגרת המיטה. כדברי הגאון: \"וששאלתם מהו דרגש שפורש ערסא דצלא, אחרי שנאמר ערסא דגדא? היא מטה זו שנסרין קבועין עליה במסמרים. וערסא דצלא היה כמטה המפורשת במסכתא דכלים בטהרות שהיא מתפרקת יש לה שתי ארוכות ושתי רחבות ונקליטין וסירוג באמצעיתה. ופתרון 'צלא' הוא הבורסי<sup class=\"footnote-marker\">31</sup><i class=\"footnote\">מעבד העור.</i> ובלשון ארמי הוא וכן מטות של בורסקים שסירוגן מן העור המעובד וסירוגו מתוכו ולפיכך אין צריך לכפותו\"<sup class=\"footnote-marker\">32</sup><i class=\"footnote\">תשובות הגאונים הרכבי, שנז, והשוו פירוש הר\"ן על אתר המסביר את \"העור\" לא כמיטות המשמשות את עושי העור אלא כמיטה שסירוגיה מעור. </i>.",
                    "חבילי המיטה הם אפוא החבלים המסורגים. המשנה קובעת שמעשה רשת \"מביא\" ואינו \"חוצץ\".",
                    "<b>והמשפלות</b> – משפלה היא סל גדול להוצאת זבל, תבן, עפר וכיוצא באלו<sup class=\"footnote-marker\">33</sup><i class=\"footnote\">ראו משנה, כלים פכ\"ד מ\"ט; ויקרא רבה, פי\"ט ב, עמ' תיז.</i>. במסכת שביעית מדובר על משפלות שנפחם לתך, כלומר חצי סאה (פ\"ג מ\"ב; בבלי, חולין קה ע\"ב). <b>והסריגות שבחלונות</b> – מעשה רשת המצוי בחלון<sup class=\"footnote-marker\">34</sup><i class=\"footnote\">ראו לעיל פ\"ה מ\"ו ופירושנו שם. </i>.",
                    "בתוספתא שנינו: \"רבי יוסי אומר חבילי המטה וסריגי חלונות חוצצין את הבית ואת העליה, עד שתעבר הטומאה לצד השני. היו נתונין על גבי המת באויר המאהיל, כנגד הנקב טמא, ושלא כנגד הנקב טהור. מפני שהטומאה יורדה באיזו דרך שנכנסה. רבי יהודה אומר אם [אין]<sup class=\"footnote-marker\">35</sup><i class=\"footnote\">מילה זו חסרה והשלימה ליברמן, תוספת ראשונים, עמ' 122, אחרת אין למשפט עמידה. </i> יכולין לקבל מעזיבה הבינונית אין חוצצין. היו נתונין בתוך הבית הרי אלו חוצצין, שאני רואה את הקורות כאלו הן יורדות וסותמות\" (פ\"ט ה\"ד, עמ' 606)<sup class=\"footnote-marker\">36</sup><i class=\"footnote\">בבבלי מופיע ניסוח אחר של דברי רבי יוסי: \"רבי יוסי אומר: חבילי מטה וסריגי חלונות חוצצין בין הבית לעלייה שלא להכניס טומאה לצד שני. פרסן על פני המת באויר – הנוגע כנגד הנקב טמא, שלא כנגד הנקב טהור\" (חולין קכה ע\"ב).</i>. לכאורה רבי יוסי מסכים להלכה שבמשנה ורק מגביל אותה ומוסיף שהחבלים עצמם חוצצים, אך לא כל הגג המרושת חוצץ, ומה שכנגד הנקב טמא, וכנגד החבל טהור. באופן מעשי קשה לכוון את הדברים, והם ברמה העקרונית בלבד. באופן מעשי הרשת אינה חוצצת, לדעת רבי יוסי גם סריגי חלונות חוצצים, אלא שהמשנה מתכוונת ש\"סריגי חלונות\" הם כל המתקן ורבי יוסי קורא כן רק למוטות עצמם. רבי יהודה מוסיף תנאי שהרשת צריכה להיות חזקה מספיק, כמו במשנה הקודמת. יתרה מזו, רבי יוסי אינו אומר שהרשת מביאה טומאה (כלומר מהווה אוהל), וכל שהוא אומר הוא שאינה חוצצת (אלא תחת החוט). לא ברור האם הוא חולק בכך על משנתנו או מסכים עמה. אנו נחזור לדון בנושא דומה להלן (פ\"י מ\"א ואילך), ושם נראה שחור בארובה איננו מצטרף לתקרת הבית להיות אוהל, לכל דבר. מבחינה משפטית טהורה זו גישה אחרת, ונרחיב בה שם.",
                    "לעיל (פ\"ו מ\"א) שנינו שהנרבד (נרווד, נדבך) מהווה אוהל לטמא אבל לא לטהר, והסקנו שהנרווד הוא אלונקה לנשיאת המת והיא מעשה רשת. המשנה פסקה כן מכיוון שהנרווד עומד על אדם, אבל התוספתא הסיקה שהנרווד עצמו איננו אוהל, אבל אם המוטות הם עבים הוא אוהל. אנו הצענו שהוא אינו אוהל משום שהוא מעשה רשת. אפשר אפוא שהתוספתא חולקת על משנתנו, אם כי גם ייתכן שאין נרווד דומה לסתם מיטה, אולי משום שהרשת מרווחת יותר. אשר למשנה שם: ברור שהנרווד מטמא ואיננו מטהר, משום שעומד על אדם או כלים, אבל אם עומד על אבנים הוא מטהר ומטמא. אם אכן הנרווד הוא מעשה רשת הרי שהמשנה שם חולקת על משנתנו בשני סעיפים. ראשית היא קובעת שהוא איננו חוצץ, ולדעת משנתנו הוא חוצץ; יתר על כן, היא קובעת שאם הוא עומד על אבנים הוא גם מביא טומאה וגם חוצץ, ובמשנתנו אין הוא מביא טומאה. במדרש ספרי זוטא שכבר צוטט לעיל שנינו: \"ריבה נפה, וכברה, ונפש המסכת, והפולחן (פוחלץ), והפלצור, ומיתוחי מטה, והמשפלות, שהן חוצצין בפני הטומאה. יכול שאני מרבה בזמן שהן מביאין? ת\"ל 'זאת'. שאמר תורת\" (ספרי זוטא, יט יד, עמ' 310). לדעת המדרש מעשי רשת חוצצים, כמו משנתנו, ברם לא ברור האם הם מביאים טומאה, ומשמע שעמדה זו נשללת (ואזי המדרש כמשנתנו). ברם הסבר זה אינו הכרחי, ואפשר שהריבוי הוא שהם מביאים טומאה, כמו המשנה לעיל והתוספתא שם (פ\"ו מ\"א).",
                    "דין סריגי מתכת, שהם מעשי רשת, נדון בסדרת מקורות. המדובר ברשת על פי תנור המשמשת להנחת חפצים, או ברשת על פי חלון שהיא חלק נייד בבניין<sup class=\"footnote-marker\">37</sup><i class=\"footnote\">כגון משנתנו; נגעים פי\"ג מ\"ג; תוס', עירובין פ\"ז הי\"ב ועוד. </i>. התוספתא מסבירה: \"רפפות אלו הן סריגות אלו של אוצרות אלו של איקלטאות\" (פי\"ד ה\"ג, עמ' 611). אם כן רפפות הן כמו סריגות, אבל המינוח \"רפפות\" משמש לתיאור חלון של מחסן (אוצר) ו\"סריגות\" לתיאור חלון במבנה ברמה גבוהה יותר<sup class=\"footnote-marker\">38</sup><i class=\"footnote\">לפירוש המונח ראו פירושנו לשבת פכ\"ד מ\"ה.</i>."
                ],
                [
                    "<b>אילו לא מביאין ולא חוצצין הזרעים</b> – הכוונה לצמחים הגדלים לשם זרעים, ולא הזרעים עצמם, שאי אפשר לשבת בצִלם,<b> והירקות המחוברין לקרקע</b> – כל המחובר לקרקע אינו מקבל טומאה, ואף על פי כן אינו מהווה אוהל. כל זאת רק לגבי זרעים וירקות, אבל עצים מהווים אוהל, ואפילו פרעות וסבכות. אין להלכה זו טעם וקשה להבחין במדיניות שיטתית, להוציא את ההסבר הקודם. מה שדרכו של אדם לשבת מתחתיו מהווה אוהל, ומה שאין יושבים מתחתיו איננו אוהל. <b>חוץ מן הירקות שמנו</b> – לעיל במשנה א שהם מהווים אוהל גם כשהם מחוברים. במשנה לא נאמר מה דינם של ירקות וזרעים שאינם מחוברים לקרקע, אבל מהמדרש שכבר ציטטנו משמע שהם כשרים לשמש כאוהל: \"ריבה זרעים וירקות התלושין מן הקרקע, שהן חוצצין בפני הטומאה. יכול שאני מרבה בזמן שהן מחוברין? ת\"ל 'זאת'. שאמרה תורת\" (ספרי זוטא, יט יד, עמ' 310). המדרש אינו מבחין בין סוגי ירקות (בניגוד למשנה א אצלנו), אך קובע שכל המחובר לקרקע איננו אוהל וכל המנותק ממנו הוא אוהל.",
                    "מעתה המשנה מונה אוהלים \"טבעיים\" שאינם מעשה ידי אדם, וכבר אמרנו שעל כך חולק רבי יהודה (פ\"ג מ\"ז).",
                    "<b>וכיפת הברד</b> – ברד נוקשה שקפא מעל המת, מקרה כזה נדיר ולמעשה תאורטי, <b>והשלג</b> – השלג בעצמה כזאת נדיר בארץ, אך כיפת שלג נדירה עוד יותר, <b>הכפור והגליד</b> – מים שקפאו,<b> והמלח</b> – הרשימה כולה עושה רושם של דיון ספרותי בלבד.",
                    "רשימה זו היא תבנית ספרותית. היא מופיעה בהקשר רֵאלי במסכת מקואות: \"יש מעלין את המקוה ולא פוסלין, פוסלין ולא מעלין, לא מעלין ולא פוסלין<sup class=\"footnote-marker\">39</sup><i class=\"footnote\">\"מעלין\" משמעו שהמים שבהם מצטרפים לארבעים סאה להכשרת המקווה. \"פוסלין\" משמעו שאם הם שאובים ונפלו למקווה הם פוסלים אותו. גם משנה מקואות היא משנה ריבועית, אלא שצלע אחת חסרה (אין מעלין ואין פוסלין).</i>. אלו מעלין ולא פוסלין: השלג והברד והכפור והגליד והמלח והטיט הנרוק. אמר רבי עקיבא, היה רבי ישמעאל דן כנגדי לומר: השלג אינו מעלה את המקוה, והעידו אנשי מידבא משמו שאמר להם צאו והביאו שלג ועשו מקוה בתחלה. רבי יוחנן בן נורי אומר: אבן הברד כמים\" (פ\"ז מ\"א). משנת מקואות היא מדור יבנה והחומרים בה דומים למשנתנו, אלא ששם הם רֵאליים לחלוטין והשאלה האם ברד שנפל למקווה מתווסף לחישוב של כמות המים שבו היא רֵאלית. בתוספתא בהמשך המסכת שוב עולה רשימה דומה: \"...והאוכלין והמשקין וספר תורה והמלח הרי אלו ממעטין, אבל השלג והברד והכפור והגליד והמים אין ממעטין\" (פי\"ד ה\"ו, עמ' 611; בבלי, בבא בתרא ע\"א). כאן השאלה היא האם מים במצב צבירה זה מהווים סתימה לחלון, ושוב השאלה רֵאלית. דומה, אפוא, שעורך המשנה הכיר את הרשימה מהמקבילות והעביר אותה למשנתנו, אף על פי שבהקשר זה היא תאורטית לחלוטין.",
                    "הרשימה נדונה גם בספרי זוטא שכבר ציטטנו, וקשה להכריע האם המדרש סבור שאינם אוהל או שהוא מרבה שיהיו כאוהל.",
                    "תופעה זו של העברת רשימות, או שימוש באותה רשימה לצרכים שונים, היא תופעה רגילה במשנה. היא מלמדת על תרבות ספרותית, ועל כך שהיו רשימות שונות של פרטים והעורכים השתמשו בהן. לעתים רחוקות ניתן גם להבחין שההעברה היא מלאכותית ובלתי מתאימה לנושא המשנה; כך הדבר במקרה שלנו. השאלה המעניינת היא האם הרשימה נוצרה בהקשר של משנה אחרת (אצלנו בהקשר של משנת מקוואות) או שהיא רשימה שנוצרה בהקשר שמחוץ לבתי המדרש. אם אכן מדובר באפשרות השנייה, הרי שהרשימות הן שריד לתרבות היהודית האזרחית. כמעט כל המקורות מהתקופה הם תוצר של בית המדרש של חכמים, והחוקרים תמהים איזו תרבות ואיזו חברה הייתה מחוץ לו? כאמור, במקרה שלנו אין סיבה להניח שהרשימה לא נוצרה בהקשר של משנת מקואות, והועברה לנושאים האחרים.",
                    "<b>והדולג ממקום למקום </b>[<b>ו</b>]<b>הקופץ ממקום למקום </b>[<b>ו</b>]<b>העוף הפורח</b> – כל אלו אינם אוהל, רק בהמה עומדת מהווה אוהל. הבבלי ניסח זאת במונח \"אהל זרוק\". המונח בבלי, אבל ההלכה עצמה, כאמור, תנאית. <b>וטלית המנפנפת</b> – טלית היא אוהל כמו יריעה (לעיל משנה א), ובתנאי שהיא יציבה,<b> וספינה שהיא שטה על פני המים</b> – גם היא איננה יציבה. בור ספינה אלכסנדרית הוא אוהל, כנראה משום שהיא יציבה. או שמא שם מדובר בחפץ הנמצא בתוך הבור, וכאן בספינה השטה מעל לטומאה.",
                    "ההלכה שאוהל מחייב יציבות חוזרת גם בתוספתא: \"רבי יוסי אומר, תיבה שהיא מלאה כלים וזרקה על גבי כזית מן המת טמאין, שאלו היה נתונה על גבי המת באויר טהורין\" (פ\"ט ה\"ה, עמ' 606). \"נתונה\" משמעו יציבה, ואם הייתה התיבה יציבה הייתה אוהל, עתה משהיא זרוקה איננה אוהל (ואינה חוצצת מהטומאה). בהמשך התוספתא מופיעה הלכה דומה שנסר שעל פני המים איננו אוהל<sup class=\"footnote-marker\">40</sup><i class=\"footnote\">להמשך התוספתא ראו בעל חסדי דוד שפירש לנכון את הברייתא, בניגוד לר\"ש.</i>.",
                    "אפשר שעיקרון זה של יציבות הוא הגורם בהלכה אחרת: \"הנכנס לארץ העמים בשידה, בתיבה ובמגדל טהור, בקרון, בעגלה ובספינה ובאכסרא, טמא\" (תוס', פי\"ח ה\"ה, עמ' 616). בבבלי ההלכה שנויה במחלוקת: \"הנכנס לארץ העמים בשידה, תיבה ומגדל – רבי מטמא, רבי יוסי ברבי יהודה מטהר. במאי קמיפלגי? מר סבר: אהל זרוק – לאו שמיה אהל, ומר סבר: אהל זרוק – שמיה אהל\" (עירובין ל ע\"ב). שידה, תיבה ומגדל הם \"אוהל זרוק\", ולכן המחלוקת היא האם אוהל זרוק ובלתי יציב נחשב לאוהל. אך מהתוספתא עולה שהאבחנה היא בין כלי יציב לשאינו יציב, בין קרון וספינה מחד גיסא לתיבה, שידה ומגדל מאידך גיסא. קרון הוא כלי תחבורה רגיל הניצב על גלגלים ונועד לתנועה ולכן נחשב לאוהל זרוק, ואילו התיבה נייחת ולכן נחשבת לאוהל תקין. נמצאנו למדים שאין חשיבות רק למצבו של האוהל ברגע נתון, אלא גם לייעודו ולשימושו הרגיל, ובכך התוספתא שונה ממשנתנו.",
                    "<b>קשר את הספינה בדבר שהוא יכול להעמידה כבש את האבן על גבי הטלית</b> – והרי הם אוהל יציב,<b> מביאה את הטומאה רבי יוסה אומר הבית שבספינה אינו מביא את הטומאה</b> – בספינה שאינה קשורה גם הבית (התא) שבתוכה אינו אוהל, בניגוד למשנה א שבה בור הסירה נחשב לאוהל. ניתן לתרץ ששם מדובר בספינה נייחת, אבל זה תירוץ הרמוניסטי, שכן המשנה שם מדברת על סתם בור של ספינה."
                ],
                [
                    "<b>שתי חביות ובהן כשני חציי זיתים מוקפות צמיד פתיל ומונחות בתוך הבית הן טהורות</b> – בכל אחת מהן רק חצי זית, וחצי זית אינו מטמא,<b> והבית טמא</b> – הטומאה בוקעת מהחבית לבית, ובבית שני חצאים. הלכה זו היא חידוש; עד עתה אפשר היה להבין שצמיד פתיל מציל על הבית וכולא את הטומאה בתוכו, אבל אין זו כליאה מוגדרת אלא הטומאה יוצאת ובוקעת דרך פתח הכלי (הפתח הסגור) ומטמאת את החדר שהכלי נמצא בו (שהכלי פתוח אליו). לעיל שנינו שלדעת חכמים שני חצאי זיתים תחת אוהל אחד מצטרפים. כל זה לדעת חכמים, ולדעת רבי דוסא בן הרכינס אינם מצטרפים (לעיל פ\"ג מ\"א). משנתנו היא אפוא כחכמים. עם זאת, הטומאה מהבית אינה חודרת לחבית משום שהיא סגורה בצמיד פתיל.<b> נפתחה אחת מהן היא והבית טמאה וחברתה טהורה</b> – החבית הסגורה טהורה משום שהטומאה אינה חודרת אליה, אבל החבית הפתוחה טמאה שכן הטומאה בבית חודרת לחבית<sup class=\"footnote-marker\">41</sup><i class=\"footnote\">מעין הלכה זו בכלים פ\"ח מ\"ו.</i>, <b>וכן שני חדרים שהן פתוחים לבית</b> – חדר הוא כוך גדול שנפתח אל הבית. המשנה אינה משתמשת בטיעון שדרך הטומאה לצאת ואין דרכה להיכנס. ברור לה שהטומאה בוקעת מהחבית וחוזרת אליה. ההלכה במשנה אחידה.",
                    "אך מתברר שבראשיתה לא הייתה ההלכה אחידה: \"אמר רבי יהודה, אני אומר דבר אחד, והם אמרו דבר אחד<sup class=\"footnote-marker\">42</sup><i class=\"footnote\">ביטוי זה רגיל בתוספתא. ראו למשל פ\"ח ה\"ח, עמ' 606.</i>. אני אומר להן, מודה רבי אליעזר לרבי יהשע בשתי חביות שפתוחות לתוך הבית שהבית טמא, על מה נחלקו, על שני חדרים של בית, שרבי אליעזר מטמא ורבי יהשע מטהר, והם אמרו לי, מודה רבי יהשע לרבי אליעזר בשני חדרים הפתוחין לתוך הבית שהבית טהור, על מה נחלקו, על שני חביות, שרבי אליעזר מטמא ורבי יהשע מטהר\" (תוס', פ\"ט ה\"ז, עמ' 606). אם כן, בדור יבנה נחלקו חכמים (רבי אליעזר ורבי יהושע) וסברו שאין דין חבית כדין בית, כמובהר בטבלה.",
                    "<u>חבית ובית</u>",
                    "לא ברור במה בדיוק נחלקו רבי אליעזר ורבי יהושע. דומה שהם לא נחלקו בשאלה של כניסת הטומאה לחדר או לחבית אלא בשאלת ההצטרפות, האם שני חצאי זיתים כאלה מצטרפים. חצאי זיתים מחביות מצטרפים יותר מחצאי זיתים מחדרים שונים. אבל לדעת כל התנאים ההצטרפות איננה מלאה. אם כן חכמי דור יבנה נחלקו בפרטים, חכמי דור אושא נחלקו במה נחלקו חכמי הדור הקודם, ובמשנה הלכה אחידה. במבוא עמדנו על כך שבהלכה התנאית המאוחרת ניכרת מגמה להפשטת ההלכה, ואבחנות של הדורות הקודמים נעלמות. אין זו החמרה לשם החמרה, אלא לשם הפשטה. דומה שמשנתנו מצטרפת למגמה זו.",
                    "אשר למחלוקת רבי דוסא וחכמים. המחלוקת שם היא עקרונית (שני חצאי זיתים תחת אוהל אחד). אין שם ביטוי לאבחנות היכן נמצאים חצאי הטומאה. קשה לדעת האם זו עריכה מאוחרת שטשטשה אבחנות משנה אלו, או שמא הם נחלקו רק במקרה העקרוני.",
                    "בתוספתא מובאת הלכה נוספת העוסקת בהצטרפות חצאי זיתים בבתים שונים. המדובר במעין שרשרת של שלושה בתים (\"חדרים\" בלשוננו) הנפתחים רק זה אל זה. ההלכה בתוספתא מודגשת בקו: \"<u>שלשה בתים זה לפנים מזה, כחצי זית בפנימי או באמצעי וכחצי זית בחיצון, החיצון טמא</u> – דרך הטומאה לצאת החוצה, ובחדר החיצון מצטרפים שני חצאי הזיתים. אבל: <u>הפנימי והאמצעי טהורין</u> – שכן בכל אחד מהם רק חצי זית. <u>כחצי זית בפנימי או כחצי זית באמצעי</u> – צריך להיות וכחצי זית באמצעי, <u>הפנימי טהור</u> – שכן יש בו רק חצי זית טמא, <u>והחיצון והאמצעי טמאין</u>\" (פ\"ט ה\"ז, עמ' 606). הטומאה בוקעת מהבית הפנימי אל האמצעי ושם היא מצטרפת לחצי הזית השני, ויש שם טומאה בכזית. לדעת התוספתא הטומאה מצטרפת רק כלפי חוץ ואינה חודרת חזרה לבית הפנימי, שכן דרך הטומאה לצאת ואין דרכה להיכנס. כל זאת בניגוד למשנתנו שאפילו לחבית ולחדר קטן הטומאה נכנסת מבחוץ.",
                    "בכלל זה של \"שדרך טומאה לצאת ואין דרכה להיכנס\" דנו לעיל (פ\"ד מ\"א ועוד), וראינו עד כמה הוא איננו אחיד. כאן מצינו בו אבחנה מפורשת. טומאה נכנסת לחבית או לכוך, אבל בבתים היא בוקעת כלפי חוץ בלבד, שכן היא כביכול \"שואפת\" אל הפתח החיצוני. אבל אם יש לבית חדר משני היא נכנסת גם אליו."
                ]
            ],
            [
                [
                    "<b>כוורת שהיא בתוך הפתח ופיה לחוץ</b> – כפי שנראה במשניות הבאות מדובר במקרה שהכוורת \"מחולחלת\" ומהווה כלי שלם (להלן משנה ג). לא נאמר האם היא מחרס, מקש או מאדמה (טיח בלתי צרוף), ולהלן נעסוק בכך. <b>כזיית מן המת נתון תחתיה או על גבה מבחוץ</b> – פי הכוורת הוא מעל הטומאה, ואין בינו לטומאה פותח טפח. <b>כל שהוא כנגד זיית תחתיה וגבה טמא וכל שאינו כנגד הזית</b> – וכן<b> תוכה</b> – של הכוורת טהור. הטומאה אינה נכנסת דרך הכלי. בעל \"מעייני יהושע\" אומר שהכוורת עשויה מאדמה שאינה מקבלת טומאה, אבל אפשר גם שהיא מקש ונחשבת כחוצצת מהטומאה, וראו בסוף המשנה. <b>והבית טהור</b> – הטומאה רוצצת ועולה ומטמאת את מה שמעליה או מתחתיה. אבל אין היא נכנסת לתוך הכלי, והכלי הסגור מציל את תוכו. עם זאת יש בפירוש קושי, שכן הטומאה עוברת דרך הכלי ובוקעת דרכו, אך איננה מטמאת אותו. <b>בבית אין טמא אלא </b>[<b>ה</b>]<b>בית בתוכה הכל טמא</b> – אם הטומאה בתוך הבית, הטומאה אינה יוצאת מהבית אל הכוורת משום שאין דרכה של טומאה להיכנס לחללים צרים. אבל אם הטומאה בתוך הכוורת הרי היא מטמאת את הבית, שכן הכלי כולו גופו נמצא בבית והטומאה בוקעת ממנו כל הכיוונים. הכוורת מביאה את הטומאה, כלומר היא מהווה כשלעצמה מעין אוהל, ולכן כל מה שבתוכה טמא, אבל אין היא חוצצת. לעיל שנינו שכוורת קש מביאה וחוצצת, וכוורת קטנה מביאה ואינה חוצצת. הכוורת שבה עוסקת משנתנו (כל המשניות א-ד) היא כוורת קטנה כזאת שמביאה טומאה כאוהל. כלומר, אם הטומאה בתוכה כל הבית טמא והכוורת אינה חוצצת; הטומאה אינה כלואה באוהל אלא בוקעת לכל צדדיה. לכאורה המשפט במשנה קשה. בעל \"מעייני יהושע\" פירש שהכוורת עשויה מאדמה ואינה מקבלת טומאה. כאמור אכן היו כוורות כאלו, אבל לדעתנו אין צורך להעמיד את המשנה במקרה מיוחד. לו היה זה הגורם הקובע את ההלכה הייתה המשנה אומרת אותו במפורש. יתר על כן, קשה להבין מדוע הטומאה בוקעת אל חלל החדר (ואל החלל החיצוני מעל ומתחת לכוורת) ואינה יוצאת דרך הפתח החוצה. לו היינו רואים בכוורת מעין אוהל צריכה הייתה הטומאה לצאת דרך הפתח החוצה. מצד שני, אם הכוורת כאילו איננה צריכה הייתה הטומאה לבקוע רק בקו אנכי למעלה ולמטה (כנגדה טמא) ולא לכל השטח שמתחתיה ושמעליה, וודאי שלא לתוך החדר.",
                    "אנו מציעים אפוא פירוש המבוסס על הצד הכלכלי והחזותי של הדברים. חכמים משתדלים להגן על הדבש, ורק אם הטומאה בתוך הכוורת הדבש טמא. אשר לבקיעת הטומאה מהכוורת, חכמים לא היו יכולים להתעלם מהדבורים הבוקעות מהכוורת הטמאה. אמנם מבחינה הלכתית אין הן נושאות טומאה, אבל בפועל הן יוצאות מחורים של כלי שטומאה בו ונושאות עמן מהטומאה, הרי רק לפני רגע הן נגעו בה ממש. לכן אם הכוורת טמאה – הכול מסביב טמא. אפשר גם שהכוורת נתפסת ככלי סגור, וכבר אמרנו שייתכן שסתם כוורת היא מחרס. אמנם אין זה צמיד פתיל, שכן הפתח אינו סגור הרמטית כנדרש בצמיד פתיל, אבל הוא סגור, ובכלי סגור שיש בו טומאה הטומאה בוקעת לכל הכיוונים. הסבר זה מצטרף להסבר החזותי שהעלינו.",
                    "פירושנו משלב אפוא הנחות משפטיות עם גורמים כלכליים וחזותיים. במבוא הרחבנו בלגיטימציה של שילוב זה. ללא שילוב זה אין לפרק מדיניות אחידה, למרות ניסיונות הפרשנות החריפים של הראשונים.",
                    "משנה א – כוורת שפיה לחוץ",
                    "המשנה מובנת בכוורת קטנה שהיא מביאה וחוצצת (לעיל פ\"ח מ\"ג). הכוורת עצמה נחשבת למעין אוהל (כלי שיש לו דין אוהל), ומצילה את שבתוכו. ההלכה שהטומאה אינה נכנסת לכלי הגיונית. מעט קשה יותר ההלכה שהטומאה חוצה את הכלי ומטמאת את מה שמעל לכוורת. טומאה עולה ובוקעת (בלשון הבבלי \"רוצצת\") היא באחת משתי צורות: האחת – כל מה שבחלל מעל ומתחת לטומאה טמא (פ\"ז מ\"א). הדרך השנייה היא שהטומאה בוקעת דרך עצם כלשהו (קיר – לעיל פ\"ז מ\"א, פ\"ו מ\"ו), ואז היא נעצרת כאשר מעליה חלל. כך, למשל, בעלייה שעל שני בתים הטומאה \"נעצרת\" בעלייה (שם); קיר שיש בו ארון קיר (פרסטקין) וטומאה מתחת לפרסטקין, הפרסטקין עצמו טהור, והטומאה בוקעת מעבר לו (תוס', פ\"ז הט\"ז, עמ' 605, וראו פירושנו לעיל פ\"ו מ\"ז). במקרה זה הטומאה ממשיכה לבקוע דרך הקיר.",
                    "לעומת זאת הר הבית טהור משום שהוא בנוי כיפין כיפין (מקמרים על גבי מקמרים), ואפילו אם יש טומאה מתחתיהם (קבר התהום) ההנחה היא שהיא אינה בוקעת את חלל האוהל, והאוהל (המקמר הריק) מהווה מחיצה (משנה, פרה פ\"ג מ\"ב, מ\"ג ומ\"ו). אם כן אין תקדים למצב שבו טומאה ממשיכה לבקוע גם בחלל פתוח לאחר שעברה באמצע דרך אוהל (והאוהל עצמו כמובן טהור)<sup class=\"footnote-marker\">1</sup><i class=\"footnote\">ראו עוד פ\"ב מ\"ה, שם משמע שהטומאה המצויה בין שתי שכבות איננה בוקעת למטה, ונראה שגם בנושא זה הייתה מחלוקת. להלן בפי\"ב מ\"ב ברור שקורה בולמת את הטומאה, ושם הטומאה בוקעת רק דרך החללים שבין הקורות.</i>.",
                    "לכאורה קל יותר להבין את ההלכה אם פתחי הכוורות נמצאים תחת גג כלשהו. במקרה כזה נוצר מעין אוהל, אלא שמשום שהכוורת נמוכה מטפח הרי שהטומאה כבושה תחתיה והיא בוקעת ועולה, אך במקרה כזה הדין של מה שעל הכוורת היה צריך להיות \"הכל טמא\" (כדין אהל רגיל) ולא רק \"כנגדה\". אין זאת אלא שיש כאן דין מיוחד. תוכן הכוורת היה צריך בעצם להיות טמא, אך חסו חכמים על ממונם של ישראל. כך גם הדין של \"טומאה בתוכו הבית טמא\" סותר את דין מגדל. שם נקבע שאם המגדל בפתח ופתחו החוצה \"טומאה בתוכו הבית טהור טומאה בבית מה שבתוכו טמא\" (פ\"ד מ\"ג). הנתונים ההלכתיים סותרים, אך מובנים לאור הסברנו. במגדל מניחים בדרך כלל חפצים שהם בני היטהרות, וניתן להטבילם, לכן לא חסו חכמים מלטמאם. אבל על תוכן הכוורת הם חסים, שכן הדבש היה יקר במיוחד<sup class=\"footnote-marker\">2</sup><i class=\"footnote\">ראו למשל משנה, בבא קמא פ\"י מ\"ד.</i>, ואי אפשר לטהרו בטבילה. טיעון זה נדגיש להלן חזור והדגש. במשנה שם המדובר במגדל גדול הבא במידה; נשוב לשאלה זו בסוף משנה ד המסיימת את דין כוורת שפיה החוצה.",
                    "יש לזכור שרוב דיני טומאת אוהל נתפסו כפחות חמורים ונזיר אינו מגלח עליהם (תוס', פ\"ט ה\"א, עמ' 606), ועסקנו בכך לעיל (פ\"ו מ\"ג). על כן הרשו חכמים לעצמם להקל במקרה מיוחד זה."
                ],
                [
                    "<b>היתה גבוהה מן הארץ טפח טומאה תחתיה</b> – הטומאה נמצאת תחת אוהל וכוורת \"מביאה טומאה\", לכן ברור למה כל מה שתחת הכוורת טמא,<b> או בבית או על גבה אין – </b>בדפוס \"הכל\",<b> טמא אלא תוכה – </b>לפי נוסח כתב יד קופמן רק תוך הכוורת טמא, ואפילו מה שתחת הכוורת טהור, וזה נוסח משובש בעליל. לפי נוסח הדפוס הכול טמא (מתחת, מעל ובבית), חוץ ממה שבתוך הכוורת. לכאורה אם הכוורת מהווה אוהל מדוע אין היא גם חוצצת ומצילה את מה שעל הכוורת? בפרק הקודם (מ\"ג) נאמר שכוורת קש מביאה ואינה חוצצת, אך היא חוצצת על תוך הכוורת מכיוון שחסו חכמים על הדבש היקר שבכוורת, כפי שפירשנו במשנה הקודמת. הכוורת אינה נחשבת לאוהל להגן על מה שמעליה, משום שאין לה דופן איתנה. הלכה זו מתאימה לדין כפישה (לעיל פ\"ה מ\"ז). שם נקבע שכפישה בחצר אינה מצטרפת לדופן חצר או גינה, ואינה אוהל המציל על מה שמעל הכפישה. כל זאת משום שאין לה דפנות משלה. מכיוון שהכוורת אינה צמודה לקיר הבית אלא מחולחלת (שאינה צמודה לפתח) אין היא מצטרפת לקיר הבית להגן על מה שמעליה. כך הופכת הכוורת לכלי ה\"מביא טומאה\", במובן זה שכל מה שמתחתיה טמא (ולא רק \"כנגדו\"), וגם מה שעליה טמא.",
                    "עוד יותר קשה להבין כיצד נכנסת הטומאה לבית. אמנם כפי שנראה להלן יש בין הכוורת לפתח טפח, ולכאורה הטומאה מתחת והכוורת שהיא כגג מאהילה על הפתח ועל הטומאה, והרי זה המקרה בנושאי מת שהאהילו על עין התנור, והטומאה נכנסת לבית (לעיל פ\"ה מ\"א), ואזי משנתנו כבית שמאי, ואולי גם בית הלל שאמרו שם שרק התנור טמא יודו כאן כשאין תנור והפתח הוא פתח הבית. אבל כפי שנראה להלן \"מחולחלת\" היא שיש רווח בין הכוורת לדופן הפתח. אבל סביר להניח שהרווח איננו מתחת לכוורת, שהרי הכוורת אינה יכולה לעמוד באוויר. אם כן אין אוהל משותף לטומאה ולפתח, ולא ברור כיצד חודרת הטומאה לבית. לא שמענו שטומאה הנמצאת מחוץ לבית חודרת לבית, אלא אם יש אוהל משותף לטומאה ולפתח. לעיל במשנה הקודמת הצענו את האפשרות שעל הכוורות יש עוד גגון קטן, הסבר כזה מסביר היטב את משנה ב, אך במשנה א דחינו אותו, והוא מחייב להכניס ללשון המשנה אבחנה נוספת שאין בה.",
                    "קושי נוסף הוא מדוע אם הטומאה בבית, תחת הכוורת ומעל הכוורת שהם מחוץ לבית טמאים. אפשר להבין זאת אם הכוורת הייתה אוהל ובינה לבין תחתית הפתח טפח, אזי הכוורת היא אוהל המחבר את פנים הבית לחוץ שתחת הכוורת. ברם \"מחולחלת\" היא גם אם חלל הטפח הוא מעל הכוורת או מצִדה, ולא ברור מדוע וכיצד עוברת הטומאה מפנים הבית לצדו החיצוני. אין זאת אלא שעלינו לחזור להסבר הקודם שהדבורים היוצאות מהכוורת נושאות בכנפיהן טומאה מעין מוחשית<sup class=\"footnote-marker\">3</sup><i class=\"footnote\">ראו במבוא שם הראינו, בעקבות חוקרים קודמים, שהיו שתפסו את הטומאה כאילו היא מוחשית (כמו חשמל, גלי אור או אנרגיה במונחים של ימינו). ההלכה לדורותיה ניסתה להרחיק פן זה, אך יש לו הד ושורשים בהלכה הקדומה. </i>, וזו נתפסת כמטמאת את סביבותיה. להלן במשנה ד נחזור לשאלה זו.",
                    "<b>בתוכה הכל טמא</b> – אם הטומאה בתוך הכוורת היא מטמאת הכול, כמו במשנה א.",
                    "אנו שבים ומציעים את ההסבר שהצענו לעיל. תוך הכוורת טהור כי חכמים רצו להגן על הדבש. אם בכוורת עצמה יש טומאה היא בוקעת, באמצעות הדבורים, לכל עבר. הכוורת עצמה נחשבת לאוהל להביא טומאה, אך אינה חוצצת מטומאה, כמו שקבעה המשנה בפרק הקודם (פ\"ח מ\"ג) כשאמרה שכוורת קנים קטנה מביאה ואינה חוצצת. כל ההסברים הללו קשים, ונראה להסביר על בסיס ההנחה שראינו לעיל שכלי איננו מצטרף לאוהל (להיות כחלק מהאוהל) עד שיהיו בו דפנות. לכוורת זו אין דפנות, ולכן אינה מצטרפת לקיר הבית להציל מטומאה (ראו פירושנו לפ\"ה מ\"ב ומ\"ו). על כן הכוורת שלנו היא כאוהל להביא את הטומאה תחתיה, ואינה כאוהל לחצוץ. יש להשוות דין זה לדין כפישה העומדת על יתדות ליד קיר בית. לפי המשנה לעיל (פ\"ה מ\"ז) היא אינה מצטרפת לקיר חצר או גינה, ואינה מצילה את מה שבתוכה. אבל את תוך הכוורת היא מצילה משום שזהו כלי שלם סגור<sup class=\"footnote-marker\">4</sup><i class=\"footnote\">לכוורת פתח, אך הוא סגור, ובדרך כלל סגור עם טיח קל. </i>, ובעיקר משום הרצון להגן על הדבש.",
                    "משניות א-ב – כוורת שפיה לחוץ"
                ],
                [
                    "<b>במי דבר אמור בזמן שהיא כלי מחלחלת</b> – \"מחולחלת\" היא בניגוד ל\"אפוצה\". \"אפוצה\" היא מהודקת לפתח, כלומר כשאין בין הכוורת לפתח רווח העולה על טפח. ואכן התוספתא מסבירה במפורש: \"ואיזו היא מחולחלת, כל שיש לה טפח מארבע רוחותיה ומשלש רוחותיה ומשתי רוחותיה זו כנגד זו\" (פ\"י ה\"ה, עמ' 607)<sup class=\"footnote-marker\">5</sup><i class=\"footnote\">המפרשים התקשו בפירוש הביטוי והציעו הצעות שונות. אלו מביניהם שהכירו את התוספתא הקשו מדברי המפרשים שקדמו להם על התוספתא. ברם לפי דרכנו, מאחר שהתוספתא הציעה את הפירוש היא מאיינת את ההצעות האחרות. מה עוד שכך נוצר ניגוד ברור בין \"אפוצה\" ל\"מחולחלת\". אלבק הצביע על מקורה הסורי של המילה, ראו עמ' 542.</i>. אם כן, במשניות הקודמות נדרשים שני תנאים: 1. מחולחלת, 2. והיא \"כלי\", כלומר כלי שלם. מהמשנה הבאה ברור שהכוורת נמוכה ואינה גבוהה מהארץ טפח. <b>היתה פחותה ופקוקה בקש</b> – נראה שמדובר בכוורת שאיננה מקש אלא מחומר אחר (חלמא, כלומר טיט עבה, גללים או חרס, ולעיל טענו שמשנתנו מתפרשת היטב בכוורת מחרס). לפי משנתנו הפקיקה בקש מספיקה והכוורת נתפסת כסגורה וכטהורה, כפי שנראה להלן.<b> או אפוצה</b> – והמשנה מסבירה:<b> איזו היא אפוצה כל שאין לה טפח ממקום אחד</b> – בניגוד למחולחלת. משנתנו היא מעין תוספתא למשנה המסבירה את המונח ההלכתי שלפניה. שלושת המשתנים האלה גורמים לשינוי ההלכה בהשוואה למשנה א. מן הראוי להדגיש שמבחינה הלכתית, לצורך הלכות טהרה, \"אפוצה\" היא שאין פותח טפח בינה לדפנות הפתח, שאז הטומאה אינה בוקעת בפתח במקביל לכוורת. אבל פירוש המילה \"אפוצה\" הוא מהודקת היטב, ו\"מחולחלת\" שאיננה הדוקה. כך, למשל, בהלכות בדיקת חמץ נקבע שאין צריך לבדוק בין חביות אפוצות, אבל אם הן מחולחלות צריך לבדוק ביניהן שמא נכנס חמץ לרווח (ירו', פסחים פ\"א ה\"א, כז ע\"ג). זאת ועוד, להלן נראה שכוורת אפוצה נתפסת ככלי נייח שאינו נועד לטלטול. גם הגדרה זו מתאימה לכוורת הדוקה, ואולי גם מחוברת ומודבקת לפתח בטיט קל. הכוורת היא עגולה, וכדי שתהיה ממש דבוקה לפתח יש לסתום בכוונה את הרווח בינה לשולי הפתח, על כן אפוצה נתפסת ככלי נייח. נשוב לכך במשנה יד. בפרק הקודם נקבע שכוורת נייחת דינה כאוהל, \"מביאה וחוצצת\", וברוח זו יש לפרש את כל משנתנו<sup class=\"footnote-marker\">6</sup><i class=\"footnote\">ראו גם תוס', פ\"ו ה\"א, עמ' 603, שם נקבע שכלי מצטרף לקיר בית כאשר הוא אפוץ, ואפוץ שם הוא מהודק לחלוטין, ולא שיש לו חצי טפח מכאן ומכאן. ברייתא זו היא ראיה מרכזית לשיטתנו. </i>. קיים, כאמור, קושי רֵאלי בכך שבדרך כלל \"מחולחלת\" פירושה שאיננה הדוקה ואילו אצלנו היא רחוקה מדפנות החלון טפח. עוד קשה להבין כיצד היא יכולה להיות מחולחלת מארבעה צדדים, או משלושה, שכן אז היא עומדת באוויר. <b>כזיית מן המת נתון תחתיה כנגדו ועד התהום טמא</b> – כמו משנה א. הכוורת איננה אוהל והטומאה בוקעת ויורדת. לא נאמר במשנה מה הדין מעל הכוורת. אבל לפי המבנה גבה טהור, שכן הכוורת מהווה חציצה (היא מביאה וחוצצת). <b>על גבה כנגדו עד הרקיע טמא</b> – ככל טומאה המונחת על הקרקע. שוב לא נאמר מה דין הטומאה מתחתיה. במשנה א נקבע שמתחתיה כנגדה טמא עד התהום. המשניות מנוסחות מתוך השוואה מדויקת זו לזו, לפיכך עלינו להסיק שאם הטומאה מתחתיה, מעליה טהור, ואם הטומאה מעליה, תחתיה טהור. הווה אומר שהכוורת נחשבת לאוהל להציל. ההבדל בין משנתנו לבין משנה א הוא שהכוורת מעוגנת היטב בתוך הפתח והיא המשך לקיר, ולכן היא מהווה אוהל לחצוץ מפני המשך בקיעת הטומאה.",
                    "כל זה מובן היטב בכוורת אפוצה, אבל פחות נהיר מדוע כוורת שלמה איננה אוהל וכוורת פחותה נחשבת לאוהל. אין זאת אלא שיש להבין שהמדובר במשנתנו בכוורת אפוצה, ואפילו היא פחותה (ובתנאי שהחור יהיה סתום לפחות בקש). בהמשך נשנית הגבלה זו (\"היתה פחותה ופקוקה בקש או אפוצה\", מ\"ז ומי\"ב), אבל במשנה יב נוספה הגבלה נוספת: \"או מחזקת ארבעים סאה<sup class=\"footnote-marker\">7</sup><i class=\"footnote\">הרמב\"ם והר\"ש פירשו שכל הפרק עוסק בכוורת גדולה המחזקת ארבעים סאה. אך ממשנה יד משמע שכל הפרק עוסק בכוורת קטנה, והשאלה איננה האם הכוורת מהווה מחיצה לעצמה אלא האם היא חלק מהקיר, וזו שאלה הקרובה למחלוקת רבי אליעזר וחכמים האם כוורת כקרקע.</i>\". בפירושנו למשנה זו נסביר את טעמה של הגבלה זו ונסביר שהכוורת גם אפוצה וגם מחזקת ארבעים סאה, או לחילופין שאם היא אפוצה דינה כמחזקת ארבעים סאה. על סמך ההקבלה למשנה יב יש אולי לפרש שגם במשנתנו מדובר בכוורת גדולה, וזה אחד ההסברים להבדלים בין משנתנו (ג) למשנה א. רעיון זה הוצע על ידי המפרשים, אך בדרך כלל הקשו עליו מדוע המשנה פותחת בכוורת קטנה (משניות א-ב) וממשיכה בכוורת גדולה. לפי הסברנו קושיה זו סרה, ודין אפוצה כדין מחזקת ארבעים סאה, והמשנה רק נקטה בדרך סגנון מקוצרת. מכל מקום, רוב הכוורות שאנו מכירים לא הכילו ארבעים סאה, וכוורת כה גדולה איננה רֵאלית, אף שהיא אפשרית.",
                    "אם כן, הכוורת היא אוהל לחצוץ על מה שבתוכה ועל מה שמצדה השני. הטומאה גם איננה נכנסת לבית משום שהפתח סתום בכוורת, ואין פתח המחבר בינו לבין הטומאה.",
                    "לפי משנתנו הפקיקה בקש מספיקה והכוורת נתפסת כסגורה. אבל במשנת כלים (פ\"ח מ\"א) יש מחלוקת בנושא, ומשנתנו כרבי אליעזר. רבי אליעזר מהלך בדרך כלל בשיטת בית שמאי, ואם כן משנתנו מצטרפת למשניות הרבות שהן בשיטת בית שמאי<sup class=\"footnote-marker\">8</sup><i class=\"footnote\">ראו ספראי, הכרעה כבית הלל.</i>. במשנת כלים אין מדובר בכוורת אפוצה, משום שאין זה נוגע לדיון שם, אלא רק בכוורת פחותה ופקוקה.",
                    "<b>בבית אין טמא אלא </b>[<b>ה</b>]<b>בית</b> – הטומאה אינה בוקעת לתוך הכוורת ואינה בוקעת החוצה. יש להניח שיש לבית פתחים נוספים ודרכם הטומאה יוצאת, ומכל מקום טומאה היוצאת מהבית אינה מטמאת אלא את הפתח<b> </b>ולא את תוך הכוורת.<b> בתוכה אין טמא אלא תוכה</b> – במשנה א נקבע שהטומאה יוצאת מהכוורת ומטמאת לכל עבר (בבית ומחוץ), וכאן אין היא עושה כן. אמנם הדבורים ממשיכות לצאת מהכוורת, אבל משום שהכוורת קבועה בכותל היא מעין קרקע והכוורת אינה מקבלת טומאה. אם הכוורת גם גדולה הרי שזו תוספת נימוק מדוע היא כקרקע. משנתנו קרובה, אפוא, לשיטת רבי אליעזר שהכוורת הקבועה היא כקרקע<sup class=\"footnote-marker\">9</sup><i class=\"footnote\">ראו לעיל בהקדמה לפרק.</i>, ולפי הירושלמי שהבאנו גם חכמים יודו שאם הכוורת קבועה בקרקע (בכותל) היא כקרקע. במשנתנו מדובר בכוורת אפוצה, ואולי זו נחשבת קבועה (וכולם מודים שהיא כקרקע), או שלפחות היא כקבועה למחצה (ומשנתנו כרבי אליעזר שבמקרה כזה היא כקרקע). יש להניח שאם הפתח סתום הדבורים אינן יוצאות לחלל הבית, וכפי שאמרנו הדבורים נתפסו כגורם המביא את הטומאה בכנפיו. ההלכה במשנה היא אפוא שילוב של הגורם החזותי (הדבורים) בשילוב עם הגורם המשפטי שכוורת כזאת היא כקרקע וכאוהל לכל דבר.",
                    "משניות א/ג – כוורת שפיה לחוץ",
                    "ההלכה במשנה ג היא הגיונית ביותר וללא קושיות. אפשר שההלכה במשניות הקודמות נוסחה בעיקרה כניגוד למשנה זו, ומתוך הדגשת ההבדלים בינה לבין המקרים האחרים. בסוף המשנה הבאה נברר את ההבדלים בין דין כוורת לדין מגדל (פ\"ד מ\"ג).",
                    "המרכיב ההלכתי בפירוש המוצע הוא שמשניות ג-ד עוסקות בכוורת קבועה, בניגוד למשניות א-ב. לכאורה קשה שהמשנה מחליפה את נושא דיונה. ברם להערכתנו זו משמעות ההבדל הנאמר בין \"מחולחלת\" ו\"אפוצה\"; הסבר זה יוכח במשנה יב. זאת ועוד, הראינו כי \"אפוצה\" אינה רק שאין טפח בינה לבין הפתח אלא שהיא ממש הדוקה. ההסבר בגוף המשנה וההסבר המקביל בתוספתא ל\"מחולחלת\" הם הסברים במישור הטכני של דיני טהרה, אבל המשמעות המילולית היא שהכוורת ממש הדוקה לפתח הבית."
                ],
                [
                    "<b>היתה גבהה מן הארץ</b> – אפוצה וגבוהה מהארץ,<b> טפח טומאה תחתיה או בבית תחתיה והבית טמא</b> – מה שתחתיה טמא כי הכוורת היא אוהל להביא את הטומאה. הבית טמא משום שהטומאה נכנסת הביתה, כמו במשנה הקודמת.<b> תוכה וגבה טהור</b> – הכוורת היא אוהל לא רק לפנים הכוורת, אלא גם לשטח שמתחת הכוורת המביא וחוצץ מהטומאה, ולכן גבה טהור, ותוכה טהור כמו בכל המשניות הקודמות.<b> בתוכה אין טמא אלא תוכה</b> – הטומאה בוקעת דרך הפתח החוצה ואינה מטמאת את הבית. הכוורת היא אוהל להביא טומאה ולחצוץ, ולכן אין הטומאה בוקעת לצדדים.<b> על גבה כנגדו עד הרקיע טמא</b> – כדין כל טומאה הנמצאת בחוץ ללא אוהל על גבה.",
                    "משניות ב/ד – כוורת שפניה לחוץ",
                    "ההבדלים בין המשניות הודגשו בקו",
                    "ההבדלים בין משנה ב למשנה ד ברורים. שני ההבדלים הם: 1. במשנה ד הכוורת נתפסת כאוהל להביא ולחצוץ מפני הטומאה, לכן אם הטומאה תחתיה האוהל \"בולם\" אותה ומעליה טהור, ואם הטומאה מעליה הכוורת בולמת את התפשטותה כלפי מטה, וכלפי מעלה היא ככל טומאה המונחת בחוץ (בוקעת ועולה). 2. משום שהכוורת אפוצה הטומאה מהחוץ שמעל הכוורת אינה חודרת לבית.",
                    "עם זאת, עדיין קשה מדוע הטומאה מתחת לכוורת חודרת דרך הפתח האפוץ, אך לא הטומאה שמעליה. במקביל מובן שאם הטומאה בבית הרי שתוכה וגבה טהורים, כיוון שהטומאה אינה בוקעת דרך הפתח הסגור. אבל מדוע תחתיה (תחת הכוורת) יהא טמא? יתר על כן, אם הטומאה בתוך הכוורת תחתיה טהור, אבל אם הטומאה בתוך הבית תחתיה טמא?! והרי תחתיה היה צריך להיות טהור מקל וחומר! במשנה ב ראינו שבמקרה כזה (במחולחלת) גבה ותחתיה טמאים, והסברנו זאת בבקיעת הדבורים. את העובדה שאם הטומאה בתוכה תחתיה וגבה טהורים הסברנו בכך שהכוורת כקרקע, ואם כן שוב מדוע כאשר הטומאה בבית תחתיה טמא, ואם הטומאה תחתיה פנים הבית טמא? השאלה מתחזקת נוכח ההשוואה למשנה ג. גם שם מדובר בכוורת אפוצה, ושם אם הטומאה בבית תחתיה וגבה טהורים, ומדוע העובדה שהכוורת גבוהה מהקרקע גורמת לטומאה לבקוע מהבית ביתר עצמה ולטמא למטה ולא למעלה? בדוחק רב ניתן לטעון שאם הכוורת גבוהה ואפוצה (ואולי גם גדולה) היא מהווה אוהל מושלם, וכאוהל היא מחברת את הבית עם השטח שמחוץ לבית הנמצא מתחת לכוורת. אמנם הכוורת מהודקת לפתח, אך אין היא מחוברת ממש אלא רק מונחת, והטומאה בכל זאת בוקעת מתחת לאוהל המשותף. זו גם הסיבה לכך שאם הטומאה מתחת לכוורת היא חודרת לבית. הסבר זה דחוק, ואיננו \"הלכתי\"-משפטי.",
                    "נמצאנו למדים שלא כל ההלכות במשנה אחידות, וגורם זה של התפשטות הטומאה לא היה קבוע.",
                    "לשם הבהרת ההלכות נציג גם את משנה ג בניגוד למשנה ד. בשתיהן מדובר בכוורת אפוצה, אבל משנה ג עוסקת בכוורת נמוכה שאיננה אוהל בגלל המרחק הקצר מהקרקע ואילו משנה ד בכוורת גבוהה שהיא אוהל על מה שמתחתיה. ההבדלים צוינו בקו, וכולם נובעים מכך שבמשנה ד תחת הכוורת הוא כאוהל ומביא טומאה תחתיה, ואף מחבר בין הבית לתחת הכוורת והטומאה יוצאת לשני הכיוונים.",
                    "משניות ג/ד – כוורת שפיה לחוץ",
                    "כפי שרמזנו בסוף משנה א, ההלכות במשנתנו שונות מאלו של מגדל. דין מגדל העומד בפתח ופיו החוצה נדון לעיל (פ\"ד מ\"ג). שם מדובר במגדל גדול, ואנו מעריכים שדינו של מגדל קטן שונה, כמוסבר בטבלה להלן.",
                    "מגדל וכוורת שפיהם החוצה",
                    "ההבדלים הם שניים:",
                    "1. אם הטומאה בבית תוכן המגדל תמיד טמא, ותוכן הכוורת טהור. ברם בדיוננו בפרק ד הבאנו גם ברייתא שלפיה התוכן טהור, ואף הצענו לזהותה עם שיטת רבי יוסי הזהה או קרובה לשיטת בית שמאי. אם כן, אפשר להציע שתי הצעות. האחת שמשנתנו היא כדעת הברייתא שם (רבי יוסי ואולי גם בית שמאי), או שבתוכן הכוורת הקלו משום שחסו חכמים על ממונם של ישראל. במגדל הניחו בדרך כלל בגדים וכלים שניתן לטהרם, ואילו בכוורת היה דבש שאי אפשר לטהרו על ידי טבילה במים. חכמים חסו על ממונם של ישראל וטיהרו את תוך הכוורת מתוך שרצו להגן על הדבש היקר, לעומת זאת קל היה להם לטמא בגדים שניתן להטבילם ולטהרם בקלות. שיקול זה של הקלה במה שהוא בר תיקון מופיע בסדרת הלכות אחרות, והצענו אותו במבוא<sup class=\"footnote-marker\">10</sup><i class=\"footnote\">ראו למשל פ\"ה מ\"ג.</i>.",
                    "2. ההבדל השני הוא שאם טומאה בתוך המגדל הגדול הבית טהור, והלכה זו מתאימה לדין אפוצה, ואילו ההלכה במגדל קטן (תוך הבית טהור) מתאימה למחולחלת.",
                    "כבר לעיל הצענו שדין אפוצה כדין כוורת גדולה. או שחכמים התכוונו שהכוורת אפוצה וגדולה, או שדין אפוצה כדין כוורת גדולה. שתיהן עשויות לנחת ואינן מיועדות לטלטול, ולכן דינן שווה. ההשוואה עם משנת מגדל מחזקת טענה זו."
                ],
                [
                    "<b>במי דברים אמורים בזמן שפיה לחוץ היה פיה לפנים כזית מן המת נתון תחתיה </b>[<b>או</b>]<b> על גבה בחוץ כל שהוא כנגד זית תחתיה וגבה טמא – </b>בדפוס נוסף \"ותוכה\", וברור שזה שיבוש, שהרי בהמשך נקבע שתוכה טהור.<b> וכל שאינו כנגד זית תוכה והבית טהור בתוכה או בבית הכל טמא</b>.",
                    "משניות א/ה – כוורת מחולחלת ונמוכה מטפח",
                    "ההלכות הן אותן הלכות כבמשנה א, וכהסברן שם. ההבדל הוא במקרה שהטומאה בבית. במשנה א הכול היה טהור חוץ מהבית, שכן הטומאה לא יצאה החוצה, היא נבלמה בפתח הכוורת, אבל במשנה ה הכוורת פתוחה פנימה, ולכן הטומאה מהבית חודרת לכוורת כי היא נתפסת כחלק מהחדר; תוך הכוורת נטמא וממנו הטומאה יוצאת החוצה ומטמאת את סביבותיה כאילו הייתה הטומאה בתוך הכוורת.",
                    "ההשוואה בין משנה ה למשנה א מצביעה על שתי תופעות:",
                    "1. אין חשיבות הלכתית לכך שפתח הכוורת בחוץ. אם הטומאה מתחתיה או על גבה היא אינה נכנסת דרך פתח זה לכוורת. על ההלכה עצמה עמדנו בפירושנו למשנה א, ומשנה ה רק מדגישה עיקרון זה.",
                    "2. הטומאה נכנסת מהחדר לכוורת דרך הפתח בלבד. הלכה זו אינה פשוטה. לעיל ראינו שדרך הטומאה להיכנס ואין דרכה לצאת, אבל גם ראינו שכלל זה מופעל בצורה חלקית. כך, למשל, הטומאה נכנסת גם לביב שפתחו החוצה סתום, כמו לכוורת כאן. כמו כן, טומאה שבתוך המגדל אינה נכנסת לחורי המגדל המפולשים (פ\"ד מ\"א), וכן אין הטומאה נכנסת מהחדר למגדל או לאחד מתאיו העומד בתוכו (פ\"ד מ\"ב)<sup class=\"footnote-marker\">11</sup><i class=\"footnote\">הטומאה אינה נכנסת לרחם האם לטמא ולד (פ\"ז מ\"ה), אך זהו דין מיוחד שאולי אין זה נכון לצרפו לרשימה זו. </i>. היא נכנסת מהחוץ פנימה לפי תנור (פ\"ה מ\"א), וכמובן מבית לעלייה (פ\"ה מ\"א; פ\"ז מ\"א) ומבית לכוך, לדות (פ\"ה מ\"ו) ולפרדסקין (ארון קיר פתוח, פ\"ו מ\"ז). היא נכנסת לחבית פתוחה (פ\"ח מ\"ו), ולפי הסברנו מחלוקת החכמים שם אינה על כניסת הטומאה לחביות ולחדרים אלא רק בשאלת ההצטרפות, שהיא שאלה שונה. במשנתנו עד עתה לא נכנסה הטומאה מהבית לכוורת שכן הכוורת הייתה סתומה, אבל כפי שהצענו לא זה הנימוק העיקרי, והא ראיה שהיא נכנסת למגדל שפיו החוצה וגבו לחדר (פ\"ד מ\"ג). את הסתירה בין משנת מגדל למשנתנו הסברנו בסופה של משנה ד<sup class=\"footnote-marker\">12</sup><i class=\"footnote\">ראו עוד הסברנו לפ\"ו מ\"ד ולפי\"א מ\"ט.</i>."
                ],
                [
                    "<b>היתה גבוהה מן הארץ טפח טומאה תחתיה או בבית או בתוכה </b>[<b>או</b>]<b> על גבה הכל טמא – </b>משנה זו מקבילה למשנה ב, אלא שפיה של הכוורת החוצה, והיא כמובן דומה גם למשנה ה אלא שהכוורת גבוהה מהארץ טפח. השוואת ההלכות מוצגת בטבלה.",
                    "משניות ב/ה-ו – כוורת מחולחלת",
                    "ההבדל בין משנה ב למשנתנו הוא שאם הכוורת גבוהה מהקרקע היא אוהל שאינו חוצץ, ולכן גם מתחתיה וגם מעליה (גבה) הכול טמא. הטומאה גם נכנסת לבית (שכן הכוורת מחולחלת) והיא מהווה אוהל המחבר את פנים הבית עם הטומאה<sup class=\"footnote-marker\">13</sup><i class=\"footnote\"></i>",
                    "במשנה ה עמדנו על הקושי שבטיעון זה.</i>, ומהבית נכנסת הטומאה לתוך הכוורת כיוון שפי הכוורת פתוח לבית. במקרה זה נאספות כל החומרות האפשריות. הכוורת מביאה ואינה חוצצת, כמו כוורת קטנה.",
                    "",
                    "",
                    "",
                    "פרק ט הוא פרק יוצא דופן מבחינה הלכתית וספרותית כאחת. הפרק כולו, להוציא שתי המשניות האחרונות, עוסק בדיני כוורת המונחת במקומות שונים, בבית, בחוץ או בחלון. ממבט חיצוני הוא נראה פרק מלוכד וערוך כחטיבה אחת, אך כפי שנראה בהמשך רושם זה מטעה. הפרק, בשלבו האחרון, אמנם נערך כיחידה אחת, אך הוא מלוקט ממקורות שונים. מבחינה פרשנית עורר הפרק קשיים רבים, וכל מפרשי המשנה התחבטו ארוכות בפרשנותו. אלבק, קהתי, נויסנר וגולדברג נשענים למעשה על פירושו של בעל \"מעייני יהושע\", ואנו אף ששותים ממימי פירושו בחלק מהמשניות, לא מצאנו בו ישועה כוללת. מבחינת המבנה הפרק בנוי משתי סדרות ריבועיות<sup class=\"footnote-marker\">14</sup><i class=\"footnote\">ראו לעיל פ\"ח מ\"א.</i> הדנות בארבעה מצבים שונים של טומאה: מתחת לכוורת, מעליה, בתוך הבית או בתוך הכוורת. והוא דומה במבנהו לסדרת המשניות בפי\"ד מ\"ה-מ\"ז, אלא שההלכות בפרקנו סבוכות הרבה יותר.",
                    "נפתח בצד הרֵאלי. בתקופת המקרא לא גידלו בארץ דבורים, והדבש בתקופה זו היה עשוי מפֵרות מיובשים כענבים, תאנים, חרובים או תמרים. עם זאת נזכרת \"יערת הדבש\" (שמואל א יד כו-כז), והכוונה לדבש של דבורי בר. דבורי הבר נזכרות גם בתיאורים אחרים, כגון הסיפור הידוע על הדבורים שקיננו בגוויית האריה ששיסע שמשון (שופטים יד ח). הגידול התפשט בארץ והפך למרכיב בנוף החקלאי בתקופה ההלניסטית. העדות הראשונה היא מהמאה השמינית בתל רחוב, שם נמצאה חוות כוורות מתוכננת ובנויה היטב<sup class=\"footnote-marker\">15</sup><i class=\"footnote\">מזר, דבש.</i>. הכוורת היא מונח לשני מתקנים שונים: האחד הוא כלי מרובע, מעין תבנית אפייה עמוקה שיש לה דפנות ישרות, והאחר הוא כוורת הדבורים<sup class=\"footnote-marker\">16</sup><i class=\"footnote\">ראו לעיל פירושנו לפ\"ח מ\"א-ומ\"ג. </i>. לכוורת הדבורים הוקדשו הלכות רבות, והשינויים בהלכה נובעים ממקומה של הכוורת ומצורת הנחתה. אנו מכירים את הכוורת בעיקר מהממצאים הארכאולוגיים המעטים ברחבי המזרח, מהממצא האתנו-ארכאולוגי (צורת הכוורת בכפר הערבי) ומניתוח הסוגיות הקשורות לכוורת. משנתנו היא אחת הסוגיות החשובות לצורך זה<sup class=\"footnote-marker\">17</sup><i class=\"footnote\">את הממצאים כינס ספראי, גידול דבורים.</i>. הכוורת עשויה מחרס, מקש או מקנים. הפרק הקודם הזכיר את כוורת הקש או הקנים (מ\"א ומ\"ג), ואולי מותר להסיק שסתם כוורת היא מחרס.",
                    "כמה צורות אופייניות לכוורת (איור 30):",
                    "1. גליל ארוך שיש לו קרקעית ופתח הניתן להסרה. בפתח היו חורים לכניסת הדבורים. ביוון נמצאו גם כדים עם חורים בדפנות. (איור 30א)",
                    "2. כד חרס שיש לו מכסה. הדבורים נכנסו דרך הפתח או דרך חורים בדפנות הכד.",
                    "3. כוורת עשויה כעין כלוב. כוורות אלו עשויות בעיקר מקש.",
                    "<b>איור 30א. </b>כד חרס המשמש ככוורת התגלה בבית 'וארי' שביון סגרדו, מזון, עמ' 80.",
                    "<b>איור 30ב. </b>כוורת קש, וויט, כלי חקלאות, עמ' 28.",
                    "<b>איור 30ג. </b>כוורות קבועות בכפר הערבי, צילם ספי בן יוסף.<b>",
                    "<b>איור 30ד. </b>מגדל דבורים מתגונן מהדבורים, ציור על רצפת פסיפס, מתוך פיקירילו, עבר הירדן, עמ' 62.",
                    "4. כוורת שגופה טיט עבה (חלמא)<sup class=\"footnote-marker\">18</sup><i class=\"footnote\">ראו כלים פי\"א מ\"ד, ופירוש הגאונים לה. </i> וקרקעיתה (שוליה) מגללים, או להפך (תוס', כלים בבא מציעא פ\"א ה\"ד, עמ' 578).",
                    "הסוג הראשון והאחרון נראים כגליל ארוך שקוטרו 30-20 ס\"מ. בכפר הערבי מצינו כוורות כאלה מקש, וזו כנראה הכוורת שבה עסק הפרק הקודם (כוורת מקש או מקנים, פ\"ח מ\"ג). בפרקנו משמש הקש כסתימה של חור בכוורת, ומכאן שגופה איננו מקש.",
                    "בחקלאות המודרנית מקובל לנייד את הכוורת ולהעבירה ממקום למקום. בספרות החקלאית מתנהלים דיונים ממושכים מתי כדאי להעביר כוורות ולהיכן כדי שהדבורים לא תתאמצנה בחפשן מזון, ושתאכלנה את המזון האופטימלי. לעומת זאת ביוון הקדומה ובארצות המערב הרומי מקובל היה שהכוורות הן מתקן קבוע. אלו סודרו כמעין קיר העשוי גומחאות גומחאות, ובתוך כל גומחה כוורת. בבית \"וארי\"<sup class=\"footnote-marker\">19</sup><i class=\"footnote\">שם של בית ביוון שנמצאו בו כדי כוורות.</i> ביוון היו הכוורות במעין פתח של חדר צדדי בבית האחוזה. במשנת שביעית שנינו: \"כוורת דבורים רבי אליעזר אומר הרי היא כקרקע, וכותבין עליה פרוזבול, ואינה מקבלת טומאה במקומה, והרודה ממנה בשבת חייב, וחכמים אומרים אינה כקרקע, ואין כותבין עליה פרוזבול, ומקבלת טומאה במקומה, והרודה ממנה בשבת פטור\" (שביעית פ\"י מ\"ז; עוקצים פ\"ג מ\"י). יש להניח שמשנה זו מדברת על קיר כוורות שנקבע בטיח קל, והמחלוקת היא האם היא כקרקע או לא. הרקע החקלאי והבדלי השיטות החקלאיות עומדים גם בבסיס משנה זו. לדעת רבי אליעזר הכוורת היא מתקן קבוע, ולכן דינה כקרקע, ואין לכך קשר לטיב הכוורת עצמה. הירושלמי (שביעית שם, לט ע\"ד) מסביר שאם הכוורת מחוברת לקרקע כולם מודים שהיא כקרקע. המדובר אפוא בכלי נייד, אך רבי אליעזר סבור שהכוורת לא נועדה להעברה, וממילא היא כאילו מחוברת לקרקע, מכיוון שאין מקובל להעבירה. המשנה מונה שלושה נושאים הלכתיים שבהם באה לידי ביטוי ההלכה שכוורת כקרקע.",
                    "הכוורת במשנתנו שעונה בפתח ה\"בית\". הבית הוא בית מגורים או הסככה שסביב הכוורות, כפי שנראה להלן.",
                    "כאמור, מבחינה ספרותית הפרק נראה מגובש וערוך. שמונה המשניות הראשונות עוסקות בכוורת המונחת על צדה בפתח הבית. המשנה מבחינה בסדרת אבחנות:",
                    "1. בין כוורת שפיה לחוץ לבין זו שפיה לפנים הבית;",
                    "2. בין מחולחלת לבין אפוצה, כפי שנראה להלן. \"מחולחלת\" היא זו שאינה מהודקת למסגרת הפתח, ו\"אפוצה\" מהודקת למסגרת ואין בינה לפתח רווח של טפח (פותח טפח).",
                    "3. בין כוורת הגבוהה מהארץ טפח לבין הנמוכה מטפח.",
                    "4. בין טומאה הנמצאת מתחת לכוורת לבין זו שמעליה, בתוכה או בבית (ארבעה מצבים).",
                    "בכל אחד מהמקרים הללו יש לדון האם מה שתחתיה טמא, האם גבה טמא (מעל הכוורת), האם תוכה טמא והאם הבית טמא.",
                    "כך נוצר מצב שקיימות 8 אפשרויות (2x2x2), לכל אפשרות מוקדשת משנה אחת, ובכל משנה ארבעה דינים: האם מה שתחתיה טמא, האם גבה טמא (מעל הכוורת), האם תוכה טמא והאם הבית טמא.",
                    "בארבע המשניות האחרונות הסדר פחות ברור, אך מתוך ההשוואה לתוספתא ניכר גם כאן מבנה מובהק של דיון באותה כוורת, והמשנה מבחינה בין:",
                    "1. כוורת בחוץ או בפנים הבית.",
                    "2. יש פותח טפח מתחתיה או מעליה.",
                    "אלא שלא בכל המקרים קיימות אותן בעיות הלכתיות, ולכן סדר המשנה פחות נוקשה.",
                    "עם זאת ברור שהפרק לא יצא מידי עורך אחד, או שלפחות עורבו בו הלכות קדומות שונות. כך המונח \"אפוצה\" מוסבר פעמיים (משניות ג, ז), ומשניות יא-יב חוזרות למעשה על הלכות שכבר נשנו במשניות הקודמות (להלן).",
                    "מבחינה הלכתית עיקר הדיון הוא \"בתוכה\", בדבש עצמו. מקום שני תופס הדיון בטומאת הבית. הדיון במצב הטומאה מתחת לכוורת או מעליה הוא שולי מבחינה כלכלית, ונתון זה ישמש אותנו במהלך פירושנו. עוד נעיר שמבחינה \"פסיכולוגית\" יש לכוורת אופי מיוחד. אין זה כלי רגיל, יש בו מחיצות פנימיות שאיננו יודעים מה בדיוק מצבן (חלות הדבש), יתר על כן, הדבורים יוצאות ובאות מתוך הכוורת ואם זו טמאה, כלומר שבתוכה בשר מת, הרי שהטומאה יוצאת ונכנסת. מבחינה הלכתית אין לנתון זה כל משמעות. הדבורים עצמן אינן מקבלות טומאה ואינן מעבירות אותה, ברם אי אפשר שהתנועה סביב הטומאה לא מצאה ביטוי בתחושת הטומאה או הטהרה של הסביבה.",
                    "בפרק הקודם הייתה האבחנה בין כוורת קטנה, שהיא \"מביאה וחוצצת\", לבין כוורת גדולה שמביאה טומאה ואינה חוצצת. הכוורת הגדולה נתפסת ככלי ולא כאוהל, ואינה מצטרפת עם דופן הבית להיות כאוהל. בפרקנו לא נזכרת לכאורה אבחנה זו אלא במשנה יב. עם זאת אנו נוטים להניח שגם פרקנו מודע לאבחנה זו, כפי שנראה להלן.",
                    "במסכתנו כלולה סדרת פרקים העוסקים בכלי או במתקן מוגדר: מגדל (פ\"ד), כוורת (פרקנו), ארובה (פ\"י), זיז (פי\"ד), וכן במסכת כלים פרק המוקדש לתנור וכירה (כלים פ\"ה). בכל אלו מרוכזים דינים של כלי מוגדר תוך התעלמות מה מהכללים הרגילים. כלים כאלו נבחרו לא רק כדוגמה לכל הכלים, אלא גם כדי להדגיש מרכיבים מסוימים שהם אופייניים רק לכלי זה. ברוח זו יש לבחון את פרקנו. הפרק שובץ כאן משום שבמשניות א, ג נזכרת הכוורת."
                ],
                [
                    "משנה זו מקבילה למשנה ג, אלא ששם פי הכוורת החוצה ובמשנתנו פי הכוורת פנימה. היא גם מקבילה למשנה ה אלא ששם דובר בכוורת מחולחלת ובמשנתנו בכוורת אפוצה. ההלכות הוצגו בטבלה.",
                    "<b>במי דבר אמור<sup class=\"footnote-marker\">20</sup><i class=\"footnote\">בכתב היד נכתב בראשי תיבות \"בד\"א\", ופתחנו אותם כמו באחד המקרים שבפרקנו, אבל בפרקנו גם נוסחת הפתיחה \"במי דברים אמורים'.</i></b> <b>בזמן שהיא כלי מחולחלת היתה פחותה ופקוקה בקש או אפוצה איזהו אפוצה שאין לה טפח ממקום אחד</b> – משפט זהה מופיע במשנה ג, ושם פירשנוהו.<b> כזית מן המת נתון תחתיה כנגדו עד התהום טמא</b> <b>על גבה כנגדו עד הרקיע טמא</b> – אין כאן אוהל וטומאה בוקעת, אבל אין הטומאה נכנסת לתוך הכוורת או לבית שכן הפתח בין הטומאה לבית (ולכוורת) סתום.<b> בתוכה או בבית תוכה והבית טמאין</b> – בגלל הפתח הפתוח לפנים יש מעבר שוטף של הטומאה מהבית לכוורת ומהכוורת לבית.",
                    "משניות ג/ו-ז – כוורת שאינה גבוהה מהארץ טפח",
                    "ההבדל בין משנה ג למשנתנו ברור. אם הטומאה תחתיה או על גבה הדינים בשתי המשניות זהים. אבל אם הטומאה בבית במשנתנו היא נכנסת לכוורת (תוכה טמא) ובמשנה ג אינה נכנסת לכוורת (תוכה טהור), והוא הדין למעבר הטומאה מהכוורת לתוך הבית. אם הכוורת אפוצה ונמוכה מהקרקע וטומאה מתחתיה על גבה טהור (משנה ג), כיוון שהכוורת מביאה וחוצצת את הטומאה, ואילו אם היא מחולחלת על גבה כנגדה טמא (משנה ו)."
                ],
                [
                    "משנתנו מקבילה למשנה ד, אלא שמשנתנו עוסקת בכוורת שפיה לפנים ומשנה ד בכוורת שפיה לחוץ. היא גם דומה למשנה ז בכך שמדובר בכוורת אפוצה שפיה לחוץ, ושונה בכך שבמשנה ז דובר בכוורת שאינה גבוהה מהארץ ואילו משנתנו בכוורת גבוהה היוצרת אוהל מתחתיה.",
                    "<b>היתה גבוהה מן הארץ טפח טומאתה תחתיה או בבית או בתוכה אין – </b>בדפוס \"הכל\", <b>טמא</b> – תחתיה טמא מדין אוהל, והטומאה נכנסת לבית (כמו במשניות ה-ז), ומשם לכוורת,<b> אלא גבה</b> – גבה טהור שכן הכוורת מהווה אוהל לחצוץ מהטומאה, אך אינה מונעת כניסת הטומאה לבית דרך הפתח האפוץ, וממנו לתוך הכוורת. <b>על גבה - כנגדו עד הרקיע טמא</b> – כדין כל טומאה בחוץ.",
                    "משניות ד/ז-ח – כוורת שגבוהה מהארץ טפח",
                    "כאמור, הקושי המרכזי שנותר הוא כיצד יש מעבר בין הטומאה מתחת לכוורת לפנים הבית, ומתוך פנים הבית לכוורת, אך אין מעבר כזה בין הבית לטומאה שמעל הכוורת."
                ],
                [
                    "משנה ט מתחילה תת-חטיבה שונה הדנה במיקומים שונים של הכוורת, לא בפתח.",
                    "<b>היתה ממלאה את כל הבית ואין בינה לבין הקורות פותח טפח טומאה </b>[<b>בתוכה</b>]<b> הבית טמא</b> – ההגבלה \"אין בה פותח טפח\" איננה מכריעה מבחינה הלכתית. הוא הדין אם הפתח גבוה בהרבה מהכוורת. הביטוי נגרר מתוך ההמשך ששם הגובה קובע את ההלכה. גם אם הטומאה בתוך כלי סגור הבית טמא, כפי שראינו בפרק הקודם (פ\"ח מ\"ו). כל זאת כיוון שאין לטומאה להיכן לצאת, אלא לפנים הבית. <b>טומאה בבית מה שבתוכה טהור</b> – הטומאה אינה נכנסת לכלי, כיוון <b>שדרך טומאה לצאת ואין דרכה להיכנס</b> – יש מקום להניח שאם היה פתח הכוורת רחוק מהקורות כפותח טפח הייתה הטומאה נכנסת לכוורת, כשם שנכנסה לכוורת שפיה לפנים במשניות הקודמות (ה-ח), <b>בין עומדת בין מוטה על צדה</b> – בין אם הכוורת מאונכת ובין אם היא מאוזנת. <b>בין אחת בין שתים</b> – אין הבדל אם זו כוורת אחת או שתיים.",
                    "בתוספתא יש סדרת הלכות דומות: \"1. עמוד של קדרות שהוא עומד בתוך הבית, מן הארץ ועד הקורות שוליה של זו על פיה של זו, ושוליה של זו על פיה של זו, אם אין פי העליונה לקורות פותי טפח, ובין שוליה התחתונה לארץ פותי טפח, טומאה בתוכה הבית טמא, טומאה בבית מה שבתוכו טהור, שדרך הטומאה לצאת ואין דרכה ליכנס. 2. אם יש בין פי העליונה לקורות פותי טפח, ובין שוליה התחתונה לארץ פותי טפח, טומאה בתוכו הבית טמא, טומאה בבית מה שבתוכו <u>טהור</u>. 3. היתה אחת טמאה ונתונה באמצע ויש במקומה טפח על טפח על רום טפח, טומאה בתוכה הבית טמא, טומאה בבית, מה שבתוכו טמא, אין במקומה טפח על טפח על רום טפח, טומאה בתוכו הבית טמא, טומאה בבית מה שבתוכו טהור\" (פ\"י ה\"ב, עמ' 607-606).",
                    "התוספתא מדגימה את ההלכה על עמוד של קדרות, ודינו כדין כוורת. התוספתא גם מוסיפה שאין פותח טפח בין הקדרות לרצפת הבית. ההלכה הראשונה היא ההלכה שבמשנה. השנייה היא מה קורה אם יש פותח טפח בין הקרקעית (שוליים) או בין הקדרה העליונה והקורות. ברור שיש לתקן בתוספתא ולקרוא במקום \"טהור\" (המסומן בקו) \"טמא\", שכן הטומאה נכנסת דרך פתח שיש בו טפח מרובע, כפי שגם ברור מההלכה השלישית בתוספתא זו ומההלכה השנייה בתוספתא הבאה שתצוטט להלן. ההלכה השלישית עוסקת במקרה שהטומאה בקדרה האמצעית. הבית טמא, כמו שהסברנו לעיל, ואם יש שם פותח טפח הטומאה נכנסת מהבית לקדרות.",
                    "ההלכה הבאה בתוספתא מדגימה את ההלכה על פיטס, שהוא כלי חרס גדול ביותר (איור 31). כלים כאלה אכן היו גדולים בכדי למלא את כל חלל החדר הקדום: \"1. פיטוס שהוא עומד בתוך הבית מן",
                    "<b>איור 31א. פיטס. </b>צילמה מ' ספראי במוזאון בודרום בתורכיה.",
                    "<b>איור 31ב. </b>פיטס. צילמה מ' ספראי במוזאון בודרום בתורכיה.",
                    "הארץ ועד הקורות, אם אין בין פיו לקורות פותי טפח, ובין שוליו לארץ פותי טפח, טומאה בתוכו הבית טמא, טומאה בבית מה שבתוכו טהור, שדרך הטומאה לצאת ואין דרכה ליכנס. 2. אם יש בין פיו לקורות פותי טפח ובין שוליו לארץ פותי טפח, טומאה בתוכו הבית טמא, טומאה בבית מה שבתוכו טמא. 3. היה פי צר ואין בין הוגנו<sup class=\"footnote-marker\">21</sup><i class=\"footnote\">ההוגן הוא כתפי הכלי, ראו ברנד, כלי חרס, עמ' ח-יא.</i> לקורות פותי טפח, הרי זה מציל, ואם לאו אין מציל עד שיהא מהוגנו פותי טפח. 4. היו שוליו חדין ואין בין שוליו לארץ פותי טפח, הרי זה מציל, ואם לאו אינו מציל עד שיהא בשוליו פותי טפח\" (תוס', פ\"י ה\"ג, עמ' 607). ההלכה השלישית קובעת שאין הטומאה נכנסת לכלי שפתחו צר, או שבין כתפיו לתקרה פותח טפח. הוא הדין אם הטומאה מתחת לכלי.",
                    "ההבדל בין שלוש ההלכות (כוורת שבמשנה, עמוד קדרות ופיטס) הוא מעשי. הכוורת פיה שטוח ולכן אין בה בעיה של כתפי הכלי, ואין גם שאלה של פה צר. לפיטס יש כתפיים ופה שהוא לעתים צר, ולקדרה אין שוליים ויש פה צר. המקורות מדגימים את האפשרויות ההלכתיות על ידי דוגמאות רֵאליות. בהלכה שאחריה (פ\"ה ה\"ה, עמ' 607) הברייתא דנה במקרה של שתי כוורות, ומפרטת את הדין המצוי במשנה בקצרה."
                ],
                [
                    "<b>היתה עומדת בתוך הפתח ואין בינה לבין השקוף פותח טפח</b> – גג הפתח (המשקוף העליון) אינו יוצר אוהל, והטומאה נתפסת כמי שנמצאת בפתח. לעיל דנה המשנה בטומאה הנמצאת בכותל (פ\"ו מ\"ג), ושם ראינו דעות שונות בנושא. <b>טומאה בתוכה הבית טהור</b> – טומאה בכותל נכנסת לעתים לתוך הבית (לפחות לפי חלק מהדעות), אבל כאן הטומאה בפתח וטבעי שהיא תצא החוצה בפתח ולא תיכנס לחדר כלל.<b> טומאה בבית מה שבתוכו</b> – בכל עדי הנוסח \"בתוכה\", וברור שכתב היד משובש, שכן הבית בוודאי טמא ונושא הדיון הוא תוך הכוורת, <b>טמא שדרך הטומאה לצאת ואין דרכה להיכנס</b> – אין הטומאה נכנסת לחללים צרים מפותח טפח כמו שראינו בהלכה הקודמת, ולכן הטומאה יוצאת דרך הכוורת.",
                    "התוספתא חוזרת על ההלכה ומשלימה אותה שאם יש בין הכוורת למשקוף כפותח טפח, הטומאה נכנסת מהבית לכוורת (פ\"י ה\"ד, עמ' 607)."
                ],
                [
                    "<b>היתה מוטה על צדה באויר</b> – \"באויר\" הוא מחוץ לבית, כמו המגדל העומד \"באויר\" (פ\"ד מ\"א),<b> כזית מן המת נתון תחתיה או על גבה כל שהוא כנגד זית תחתיה וגבה טמא וכל שאינו כנגד זית ותוכה טהור בתוכה הכל טמא</b> – הלכה זו חוזרת על הדינים שבמשנה א, ושנויה באותו סגנון. אלא שמשנה א עוסקת בכוורת בתוך הבית, וכך מתעוררת השאלה של טומאת הבית, והזרימה של הטומאה מהבית לתוך הכוורת, ומהתוך לבית. מובן שאם הכוורת בחוץ שאלה זו איננה עולה. גם השאלה האם הכוורת \"מחולחלת\" או \"אפוצה\" (הדוקה בפתח או רפויה) אינה רלוונטית כאשר הכוורת בחוץ. למעשה המשנה מיותרת, שכן כל ההלכות כבר מצויות במשנה א. בהקדמה לפרק הדגשנו כי כפילות זו מוכיחה שהפרק לא נערך כיחידה אחת, למרות חזותו האחידה. ניכרת בו עריכה אחידה של מקורות שונים, האחד עסק בכוורת בתוך הפתח והאחר בכוורת בחוץ."
                ],
                [
                    "<b>היתה גבוהה מן הארץ טפח טומאה תחתיה או על גבה הכל טמא אלא תוכה בתוכה הכל טמא</b> – זו משנה ב לעיל, ושוב המשנה למעשה מיותרת.",
                    "<b>במי דברים אמורים</b> – במשנה א המדובר בכוורת שאינה גבוהה מהארץ,<b> בזמן שהיא כלי היתה פחותה ופקוקה בקש</b> – אם היא פחותה ופקוקה היא כלי, וקל וחומר אם היא כלי שלם,<b> או מחזקת ארבעים סאה כדברי חכמים כזית מן המת נתון תחתיה כנגדו עד התהום טמא על גבה כנגדו עד הרקיע טמא בתוכה אין טמא אלא תוכה</b> – זו בדיוק משנה ג לעיל, אלא שהכוורת בחוץ ולא בתוך הבית וממילא לא מתעוררות השאלות של מעבר הטומאה מהחוץ לתוך הבית. גם משנה זו מיותרת, אלא שיש בה שתי תוספות חשובות: \"1. <b>או מחזקת ארבעים סאה </b>2.<b> כדברי חכמים</b>\". ממבנה המשנה ברור ש\"מחזקת ארבעים סאה\" היא מקבילה ל\"אפוצה\" שבמשנה ג. בפרק הקודם הבחינה המשנה בין כוורת גדולה (נפח ארבעים סאה בלח, שהם שישים ביבש) ובין כוורת קטנה (פ\"ח מ\"א ומ\"ג). הגדולה \"מביאה וחוצצת\" והשנייה \"מביאה ואינה חוצצת\". משנתנו ומשנה ג מנוסחות באותם מטבעות לשון. משנה ג מצדה מנוסחת כמו כל גוש המשניות א-ח. בתנאים אלו אין אלא להסיק שדין אפוצה הוא כדין כוורת גדולה, וברוח זו פירשנו את המשניות לעיל. מעתה, ניתן להציע שתי הצעות פירוש. או שהמשניות הקודמות שעסקו ב\"אפוצה\" עסקו בכוורת שהיא גם גדולה וגם מהווה כלי, או שהכוורת הגדולה דינה נקבע משום שאינה מיטלטלת, וגם כוורת אפוצה אינה מיטלטלת, ולכן דינן שווה.",
                    "התוספת השנייה היא \"כדברי חכמים\", כלומר שכל ההלכות הללו הן רק לשיטת חכמים, ובהמשך (משנה יד) ייזכרו החכמים החולקים ונביא את עמדותיהם. המינוח \"כדברי\" רבי פלוני או \"כדברי\" חכמים אין משמעו אלא דברי רבי פלוני, והאות כ' באה להדגשה. כן הוא בברכות פ\"ה מ\"ה (וצוטט בהגדת הפסח): \"הרי אני <u>כ</u>בן שבעים שנה\". בתלמוד הבבלי (ברכות כח ע\"א), בתיאור מעשה הורדת רבן גמליאל מנשיאותו ומינויו של רבי אלעזר בן עזריה במקומו, נאמר שרבי אלעזר בן עזריה אמר \"הריני כבן שבעים שנה\" אולם לא היה אלא בן שמונה עשרה וכשמינוהו לנשיא נעשה לו נס, שערות זקנו צמחו וגדלו והפכו להיות לבנות, ונראה כבן שבעים. מעשה זה נרמז גם במקבילה בתלמוד הירושלמי שם (פ\"ד ה\"א, ז ע\"ד), ולא עוד אלא שנאמר שלא היה אלא בן שש עשרה. אולם הסוגיה בירושלמי למשנת ברכות (פ\"א, ג ע\"ד) הבינה את הדברים כפשוטם שרבי אלעזר בן עזריה היה בן שבעים שנה, שכן היא מעירה שאף על פי שהרבנות מקברת את בעליה זכה רבי אלעזר בן עזריה לזקנה. ממקורות תלמודיים שונים משתמע שרבי אלעזר בן עזריה היה כבר בוגר בימי הבית, ובימי הורדת רבן גמליאל היה במיטב שנותיו. בבבלי מגילה (כו ע\"א) מסופר שרבי אלעזר בן עזריה (כך בכל כתבי היד וראשונים) קנה בית כנסת של טרסיים בירושלים ועשה בו כל צרכיו, ובוודאי אירע המעשה לפני החורבן. בבבלי שבת (נד ע\"ב) מסופר על נוהגו בהפרשת מעשר בהמה, ואין מעשר בהמה נוהג אלא בפני הבית. אם כן, הניסוח \"כבן\" שבעים שנה בא רק להדגשה.",
                    "<b>היתה גבוהה מן הארץ טפח טומאה תחתיה תחתיה טמא</b> – הכוורת היא אוהל,<b> בתוכה</b> – טומאה בתוך הכוורת,<b> תוכה טמא</b> – הטומאה מצויה בכוורת ולכן רק הכוורת טמאה והטומאה כלואה בתוכה,<b> על גבה כנגדו עד הרקיע טמא</b> – זו משנה ד לעיל.",
                    "כאמור, משניות יא-יב הן מיותרות וחוזרות על ההלכות הקודמות. העורך הביאן כנראה רק בשביל התוספות שבמשפט הקודם במשנה."
                ],
                [
                    "<b>היתה יושבת על שוליה</b> – שולי הכלי הם הקרקעית. הכוורת יושבת על הארץ, וממילא אין כפותח טפח בינה לבין הקרקע, <b>והיא כלי</b> – המינוח \"והיא כלי\" מופיע במשניות א-ב ה-ו, ובשני המקרים המשנה שאחריה אומרת \"במה דברים אמורים בזמן שהיא כלי...\". המשנה מקבילה למשניות שעסקו בכוורת שהיא בפתח ואינה גבוהה מהארץ טפח (א, ג, ה, ז), אלא ששם מדובר היה בכוורת שהיא בפתח והמשניות ביררו מה הדין אם הכוורת מחולחלת ופיה לחוץ (משנה א), אפוצה ופיה לחוץ (משנה ג), מחולחלת ופיה לפנים (משנה ה) או אפוצה ופיה לפנים (משנה ז), ואילו משנתנו עוסקת בכוורת שהיא בחוץ, ודינה הוא בירור מקדים לכל המשניות הללו. משנתנו מקבילה למשניות א, ה ששתיהן עסקו בכוורות קטנות, כמו שאמרנו, אלא שהדין במשנתנו שונה, והצגנו את ההלכות בטבלה. הוצאנו מהטבלה את ההלכות העוסקות בבית שאינן רלוונטיות למשנתנו.",
                    "משניות א/ה-יג – כוורת בקיר הבית ומחוץ לבית",
                    "<b>טומאה תחתיה בתוכה או על גבה טומאה בוקעת ועולה בוקעת ויורדת</b> – אם הטומאה תחתיה היא טומאה רצוצה, ובוקעת ועולה. המינוח במשניות הקודמות היה \"כנגדו טמא\". אם הטומאה מעל הכוורת לפי העקרונות ההלכתיים המקובלים הטומאה בוקעת ועולה, בוקעת ויורדת, כדין כל טומאה הנמצאת בחלל פתוח. אם הטומאה בכוורת הרי שהכוורת אינה מהווה אוהל ולכן רק \"כנגדה טמא\", ולא כל תוכה טמא. בהלכה זו משנתנו שונה ממשניות א ו- ה. העיקרון ההלכתי שונה, וממילא גם התוצאה ההלכתית. כל המפרשים מתחבטים כמובן מדוע במשנתנו התפיסה ההלכתית שונה, ואנו נשוב לכך בסוף משנה יד.<b> היתה גבוהה מן הארץ טפח</b> – הכוורת מהווה אוהל מעל הטומאה ולכן כל השטח מתחתיה טמא, אבל אינה מהווה אוהל לחצוץ מהטומאה, והטומאה בוקעת לכוורת ומעליה. זו ההלכה במשניות ב, ו, אלא ששם מדובר בכוורת בפתח הבית ובמשנתנו בכוורת בחוץ. <b>או מכוסה</b> – שיש גג מעל הכוורת,<b> או כפוייה על פיה</b> – והכוורת בעצמה מהווה אוהל,<b> טומאה תחתיה בתוכה או על גבה הכל טמא</b> – דין הטומאה תחתיה או על גבה זהה למשניות ב, ו, אבל במשניות שם תוכה טהור כי הוא אוהל כשלעצמו ומציל על מה שבתוכו, ואילו אצלנו הכוורת אינה נחשבת לאוהל כלל ועיקר.",
                    "אם כן משנתנו מבטאת תפיסה שונה, שהכוורת איננה אוהל כלל. התפיסה אחידה ולכידה, אך סותרת את המשניות הקודמות. זאת ועוד, אין היא מתחשבת בטיעון שהעלינו לעיל שחז\"ל חסו על ממונם של ישראל ורצו להגן על הדבש. אפשר כמובן לתרץ שמשנתנו מדברת על כוורת שונה, למשל כזאת שאין בקוטרה הפנימי פותח טפח. ברם כפשוטה משנתנו חולקת על המשניות הקודמות, ונשוב לכך להלן בסוף משנה יד."
                ],
                [
                    "<b>במי דברים אמורים בזמן שהיא כלי היתה פחותה ופקוקה בקש או מחזקת ארבעים סאה</b> – אם היא פחותה ופקוקה היא ככלי, על כן יש להבין את המילה \"או\" כמילה מחברת: פחותה ופקוקה ומחזקת ארבעים סאה, וליתר דיוק הייתה מחזקת ארבעים סאה והיא כלי (אפילו פחותה ופקוקה). המקרה המתואר במשנה הוא המקרה של משניות ג, ח, אלא ששם הכוורת הייתה בתוך הבית. <b>כדברי חכמים</b> – כמו במשנה יב.<b> טומאה תחתיה בתוכה </b>[<b>או</b>]<b> על גבה טומאה בוקעת ועולה בוקעת ויורדת</b> – הכוורת אינה גבוהה טפח מהקרקע, כפי שברור מההמשך, ולכן הטומאה רוצצת מתחת לאוהל. במשניות ג, ח נאמר \"וכנגדה טמא\", ומשנתנו משתמשת במינוח \"בוקעת ועולה\". עד כאן משנתנו היא כמשניות ג, ח. עם זאת, קיים גם הבדל בין משנתנו למשניות הקודמות. שם אם הייתה הטומאה בתוכה ופי הכוורת לחוץ \"אין טמא אלא תוכה\" (משנה ג), ואילו במשנתנו הכוורת אינה נחשבת לאוהל אלא הטומאה עולה ובוקעת רק מעל מקום הטומאה. במקביל, אם הטומאה מתחת לכוורת או מעליה במשנתנו אין הכוורת מצילה כלל, ושם היה התוך (הדבש) טהור. אם כן, גם משנה יד מהלכת בשיטה של משנה יג שהכוורת איננה אוהל לא להציל ולא להביא את הטומאה.",
                    "<b>רבי אליעזר</b> – מן הסתם הוא רבי אלעזר, התנא מדור אושא וחברו של רבי שמעון. חילופי הנוסח אליעזר-אלעזר הם תדירים.<b> ורבי שמעון אומרים אין טומאה עולה לה אף לא יורדת ממנה</b> – במשנה יב נאמר \"כדברי חכמים\", ועתה מתברר שאכן יש מי שחולק על ההלכה. השאלה היא על מה הם חולקים. למעשה קיימות שתי אפשרויות:",
                    "1. הם סבורים שאם הכוורת נמוכה הטומאה אינה בוקעת, זאת משום שסתם טומאה אינה בוקעת ועולה. עמדה זו חולקת על כל מה ששנינו במשניות הקודמות, ברם אנו יודעים שאכן רבי יוסי חולק על הלכה מפורסמת זו<sup class=\"footnote-marker\">22</sup><i class=\"footnote\">תוס', פ\"ז ה\"ו, עמ' 604; בבלי, חולין קכו ע\"א, וראו פירושנו לעיל פ\"ו מ\"ג. </i>.",
                    "2. הם סבורים שטומאה שבתוכה אינה בוקעת ועולה, ואין הטומאה מבחוץ בוקעת ועולה לתוך הכוורת. זו העמדה של כל המשניות לעיל. אם כן, לפנינו מחלוקת פשוטה: מצד אחד ניצבות משניות א-ח ורבי אלעזר ורבי שמעון, וכן \"חכמים\" של משנה יב, ומצד שני \"חכמים\" של משניות יג-יד.",
                    "אנו מעדיפים את הפירוש השני המאפשר להבין את כל העמדות ההלכתיות שבפרק.",
                    "<b>היתה גבהה מן הארץ טפח טומאה תחתיה</b> – בדפוס הראשון (<b>מנ</b>) משנה זו חסרה ומופיעה בדפוסים מאוחרים, <b>תחתיה טמא</b> – הכוורת מהווה אוהל למה שמתחתיה, כמו במשניות ב ו- ד. רוב עדי הנוסח אינם גורסים כאן \"טמא\" ומסתפקים בכך שההלכה מצויה בסוף המשנה.<b> בתוכה</b> – צריך להבין שתחתיה טמא וכן תוכה, וזו העמדה המיוחדת של משניות יג-יד שהכוורת אינה מצילה את מה שבתוכה, בניגוד לכך שבמשניות ב, ד תוכה היה טהור. <b>או </b>[<b>תחתיה</b>]<b> – </b>נמחק בקו, <b>על גבה כנגדו עד הרקיע טמא</b> – כדין כל טומאה בשטח פתוח. משפט זה חוזר אפוא על עמדת \"חכמים\" שבמשניות יג-יד, זו השונה ממשניות א-ח.",
                    "נמצאנו למדים:",
                    "1. משניות יג-יד הן משניות מעריכה אחרת מזו של משניות א-ח, אך ניכרת קרבה סגנונית בין שני הגושים. אפשר שבמהלך עריכת הפרק נוסחו כל המשניות באותה צורה סגנונית, ואפשר שהצורה החיצונית הזהה הייתה כבר במשנה הקדומה שממנה לוקטו משניות יג-יד. המשניות האחרונות (יג-יד) משתמשות במינוח \"טומאה בוקעת ועולה\" במקום \"כנגדו טמא\". הן עוסקות בכוורת בחוץ ולא בכוורת בפתח. משנה יב גם היא עוסקת בכוורת בחוץ, אך הלכותיה וסגנונה זהים לאלו של משניות א-ח.",
                    "2. משניות א-ח הן בשיטת רבי אלעזר ורבי שמעון. \"חכמים\" של משניות יג-יד חלוקים על עמדה זו. \"חכמים\" של משנה יב אינם ה\"חכמים\" של משנה יד אלא להפך, הם מהלכים בשיטת המשניות א-ח שהיא שיטת רבי אלעזר ורבי שמעון.",
                    "3. המחלוקת היא עקרונית: האם טומאה חודרת ופורצת מתוך כוורת. לדעת רבי אליעזר ורבי שמעון ומשנה יג הכוורת אטומה ונחשבת לכלי סגור. למעשה נחשבת הכוורת למעין כלי חרס סגור, והיא אפוא כלי יוצא דופן. אלבק מסביר שלעתים הכוורת היא אוהל פתוח ואוהל פתוח חוצץ, אך אין בכך הסבר לשאלה למה אין טומאה חודרת אליה.",
                    "פירושנו שונה בנקודה זו מעמדת רוב המפרשים. אנו מניחים שייתכן שמשניות יג-יד שונות בתפיסתן ההלכתית מהמשניות הקודמות להן. אנו מעדיפים להציג מחלוקת משניות במקום ליצור הרמוניזציה על ידי אוקימתא שאיננה בלשון המשנה. יתר על כן, הרי המחלוקת כתובה במפורש במשנה יד, ורמוזה גם במשנה יב. מעתה, עלינו רק לבחור באיזו דרך הילכו המשניות הקודמות (א-ח).",
                    "לא הארכנו בהצעות מפרשים אחרים, עם זאת עלינו להצביע על דרכו של בעל \"מעייני יהושע\" שבה בחרו המפרשים בני זמננו (אלבק, קהתי, גולדברג, נויסנר) ועל הסיבות לכך שהתקשינו בה. בעל \"מעייני יהושע\" מסביר את:",
                    "משניות א-יא בכוורת קטנה שאינה מקבלת טומאה, וכאמור המשנה מבחינה בין מחולחלת ואפוצה;",
                    "משניות יב-יד בכוורת המקבלת טומאה;",
                    "משנה יב בכוורת גדולה (מחזקת ארבעים סאה);",
                    "משנה יג בכוורת המקבלת טומאה וקטנה מארבעים סאה;",
                    "משנה יד בכוורת גדולה.",
                    "אין בדבריו הסבר לשוני שבין משנה יב למשנה יד.",
                    "המפרשים מתקשים מדוע משנה יד אינה משתמשת במינוח \"אפוצה\" ו\"מחולחלת\", אך ברור ששם מדובר בכוורת המצויה מחוץ לבית, ואין טעם לאבחנה בדבר מצב הכוורת בפתח הבית<sup class=\"footnote-marker\">23</sup><i class=\"footnote\">השאלה היא בעיקר למי שפירש שמחולחלת היא כוורת עם חורים או הסבר קרוב, אך אנו, שהעדפנו את פירוש התוספתא ל\"מחולחלת\", פטורים מלבחון שאלה זו. </i>.",
                    "אנחנו מתקשים להעמיד את כל אבחנות המשנה סביב השאלה האם הכוורת מקבלת טומאה, מכמה סיבות:",
                    "1. אבחנה זו איננה בלשון המשנה; אם היא הבסיס לכל ההלכות מדוע איננה נזכרת במפורש?",
                    "2. משנה יב מוכיחה שדין כוורת מקבלת טומאה וגדולה כדין כוורת אפוצה שאינה מקבלת טומאה, מכאן שעיקר האבחנה איננה בחומר של הכוורת אלא בשאלת ניידותה, כמו שאנו הצענו.",
                    "3. מבחינה רֵאלית לא שמענו על כוורת מחומר שאיננו מקבל טומאה. אמנם שמענו על כלי גללים גדולים (תוס', כלים בבא מציעא פ\"ה ה\"א, עמ' 583), אבל לא שמענו על כוורות מאבן (אלו כבדות מדי לטלטול) ואף לא על כוורות רק מגללים. כוורת הבנויה מגללים וחלמא (טיט עבה) סביר שמקבלת טומאה.",
                    "4. גם אם כוורת אינה מקבלת טומאה, אין זה אמור לשנות את דינם של המאכלים שבתוכה, ואף לא את הדין של הנוגע בה מבחוץ, במיוחד אם היא פתוחה. כלי כזה אינו מקבל טומאה בעצמו, אך טומאה חודרת לתוכו כרגיל. השאלה היא רק אם הוא אוהל להביא או לחצוץ מהטומאה, ואוהל יכול שיהא עשוי מחומרים המקבלים טומאה. אשר לנוגע בכלי שאינו מקבל טומאה במבחוץ – הרי הוא טמא כמו הנוגע במערת קבורה או בארון קבורה החקוק בסלע שבו נעסוק במשנה הבאה. כל העיקרון ההלכתי בעייתי.",
                    "5. משניות יב, יד אמורות, לפי הסבר זה, לעסוק בכלי המקבל טומאה אך הוא גדול ובגלל זה הוא אינו מקבל טומאה, שכן כלי כזה נחשב לאוהל ומביא וחוצץ (פ\"ח מ\"א). אם כן למה יהא הבדל בין ההלכות במשנה יד להלכות במשניות ב, ו שגם הן עוסקות בכוורת שאינה מקבלת טומאה (בגלל טיב החומרים שלה)?",
                    "6. נראה לנו שמשניות יב ו- יד מבטאות את הקשר הברור (זהות הלכתית) שבין \"אפוצה\" ל\"מחזקת ארבעים סאה\".",
                    "7. המפרשים לא העניקו חשיבות ראויה להבדלי הניסוח. משניות יג-יד מתנסחות בצורה שונה. במקום המינוח \"כנגדו טמא\" הן משתמשות במינוח \"טומאה בוקעת ועולה...\". הבדלי הניסוח מעידים על עריכה שונה, ומאפשרים לפרש שהמשניות הללו חולקות על קודמותיהן. שיטת עבודה זו היא מתרומותיו של המחקר המדעי הפילולוגי, ואין זה מקרה שבספרות המפרשים הבדל כזה נחשב לזניח. זאת ועוד, במשנה יד נאמר במפורש שיש מחלוקת, ומעתה עלינו רק לקבוע לפי איזה מהצדדים מהלכות המשניות הקודמות. גם במשנה יב נרמזת מחלוקת, אך לא נאמר מי החולק ומה דעתו. לכך הציע בעל \"מעייני יהושע\" הסבר ראוי בהפנותו למחלוקת האם כלי גללים גדולים הם ככלים (ומקבלים טומאה?) או כאוהלים (תוס', כלים בבא מציעא פ\"ה ה\"א, עמ' 583)."
                ],
                [
                    "לדעת גולדברג משנה זו קשורה לקודמתה דרך התוספתא העוסקת בדין כוורת אפוצה ומסיימת: \"היתה יושבת על שוליה באויר, טומאה בתוכה ומטמא, הנוגע בה מכל מקום טמא, דברי רבי מאיר, וחכמים אומרים אינו טמא אלא כנגד כסויה בלבד. היתה כפויה על פיה, הנוגע בה מכל מקום טמא\" (פ\"י ה\"ו, עמ' 607). אם כן, העיקרון של \"טומאה כנגד\" שנרחיב בו בהמשך המשנה נשנה בדין כוורת. נויסנר מצביע בצדק על כך שכל הפרק הבא עוסק בשאלה זו של \"טומאה כנגד\", וממילא משנתנו היא פתיחה לדיון זה, ולפי זה התוספתא היא חוליית קישור, אולי מלאכותית, בין חטיבת כוורת לחטיבה העוסקת ב\"טומאה כנגד\". מן הראוי להצביע גם על דמיון תבניתי בסוף המשנה הבאה. המשפט \"היתה גבוהה מן הארץ טפח או כפוייה על פיה טומאה תחתיה בתוכה או על גבה הכל טמא\" חוזר במשניות הקודמות ומהווה חוליית קישור סגנונית.",
                    "<b>ארון</b> – למילה \"ארון\" שני מובנים, הראשון הוא ארון עץ ששימש לאכסון של כלים ובגדים ומקומו בדרך כלל בבית, והשני הוא ארון הקבורה שמקומו תמיד מחוץ לבית. <b>שהיא רחבה מלמטן וצרה מלמעלן המת בתוכה הנוגע בה</b> – מבחוץ,<b> מלמטן טהור ומלמעלן טמא</b> – העיקרון ההלכתי הוא שהארון עצמו טמא משום שהמת בתוכו, וממילא הנוגע בו מבחוץ טמא טומאת ערב. ההנחה היא שהארון טמא טומאת אוהל. אופייני למשנה שהיא איננה דנה בשאלה איזו טומאה טמא הנוגע בארון. כרגיל המשנה מתמקדת בחידוש החשוב לה ואינה פורשת את כל התמונה, שבדרך כלל היא מורכבת מאבחנות משנה רבות. החידוש במשנה הוא ששטח האוהל (תחום טומאת האוהל) נקבע לפי שטח הגג. מה שיוצר את האוהל הוא הגג (הכיסוי), ולכן כל מה שאיננו תחת הכיסוי אינו טמא. הלכה שונה שנינו לעיל (פ\"ז מ\"ב), ונבררה להלן. קריאת המשנה ופרשנותה זו מחייבת להוסיף שהנוגע בה מלמטה, בשטח שאיננו כנגד כיסוי הארון, טהור. אילו רצתה המשנה לקבוע שכל הנוגע בתחתית טהור (שטומאה בוקעת רק למעלה), לא הייתה מדגימה את ההלכה במקרה כזה של ארון טרפזי.",
                    "<b>רחבה מלמעלן וצרה מלמטן הנוגע בה מכל מקום טמא</b> – אין צריך לומר שטמא למטה, שהוא כנגד הכיסוי, אלא גם אם נוגע למעלה במקום שאיננו כנגד הקרקעית. אם כן מה שקובע את שטח הטומאה הוא הכיסוי. <b>היתה שווה</b> – שקירותיה ישרים,<b> הנוגע בה מכל מקום טמא דברי רבי אליעזר</b> – כל שלוש ההלכות הקודמות הן מבית מדרשו. עד עתה לא עסקה המשנה בגלוי בשאלת דינו של הנוגע בארון מצדדיו. לפי פשט המשנה הצדדים טהורים, שהרי אפילו התחתית אינה טמאה אלא כנגד הכיסוי. שאלה זו נידונה אף היא לעיל (פ\"ז מ\"א), ושם ראינו שרבי יהודה סבור שהנוגע מהצדדים טהור. רבי יהודה מהלך אפוא בשיטתו של רבי אליעזר, רבו המובהק. אבל בתוספתא שם (פ\"ז הי\"ד, עמ' 605) אומר רבי יהודה את דבריו בשם רבי יהושע. אנו התחבטנו האם רבי יהושע סבור שהצדדים טהורים אפילו לאכילת קודשים או להפך, שהם טהורים רק לאכילת פסחים לאחר החורבן כשדרישת הטהרה הייתה מנהג החמרה בלבד, ולא הלכה, וגם רבי יהושע יאסור אכילת תרומה בסוכה הנשענת על צדדי הכותל.",
                    "במשנתנו עדות נוספת על עמדתו של רבי יהושע: <b>רבי יהושע אומר מטפח ולמטן טהור מטפח ולמעלן טמא</b> – השאלה היא על מה חולק רבי יהושע. האפשרות הפשוטה היא שהוא חולק על הרישא ואומר שהנוגע מהצדדים טהור, אבל אם נגע מהצד בחלק התחתון של הארון הרי זה כאילו נגע למטה. חולשתה של פרשנות זו היא שרבי יהושע חולק בעיקר על ההלכה השלישית של רבי אליעזר, ולמעשה אין הוא דן בנושא העיקרי של המשנה. יתר על כן, דבריו כאן סותרים את דבריו במשנה לעיל, שם קבע שהנוגע מהצדדים טהור. כפי שאמרנו ניתן להסביר ששם בפרק ז מ\"א רבי יהושע מודה שטמא לאכילת תרומה, ואזי דבריו כאן הולמים (מעט בדוחק) את דבריו שם.",
                    "אפשרות שנייה היא שרבי יהושע חולק על ההלכה השנייה. בדרך כלל הנוגע מהצדדים טהור, אבל בארון טרפזי שבסיסו צר הנוגע מהצדדים נוגע בשטח שתחת האוהל וטמא, ולפי זה בא רבי יהושע להחמיר. הסברנו \"הכל טמא\" – כל התחתית והכיסוי טמאים. מבחינה מילולית אפשר גם להסביר שגם הצדדים טמאים ורבי יהושע בא להקל שהצדדים טהורים, להוציא את החלק הנמוך של הצד שהוא מתחת לאוהל, ורבי יהודה בפרק ז מהלך בשיטת רבי יהושע ולא בשיטת רבי אליעזר. בתוספתא מופיעה הנמקה לדברי רבי יהושע: \"ורבי יהשע אומר מטפח ולמעלה טהור מטפח ולמטה טמא שאין מעלין עולת הגבוה מן הארץ טפח\" (פ\"י ה\"ח, עמ' 608-607). נראה שיש לגרוס \"שאין מעלין עולות גבוה מן הארץ טפח\". רבי יהושע רומז להלכה במסכת זבחים שהמזבח צריך להיות על הארץ ממש ולא גבוה טפח<sup class=\"footnote-marker\">24</sup><i class=\"footnote\">בבלי, זבחים נח ע\"א; ליברמן, תוספתא כפשוטה, עמ' 123. </i>, ברם בהלכה בזבחים לא נזכר כלל גובה טפח. מכל מקום, נראה שכוונתו שכל הגבוה מהארץ עד טפח הוא כקרקעית, ואם נגע שם כאילו נגע מתחת לארון, אבל הנוגע בצדדים במקרה רגיל טהור. הסבר זה קרוב יותר להסבר הראשון שהצענו. רבי יהושע חוזר על עמדה זו גם להלן (פי\"ב מ\"ח).",
                    "<b>עשויה כמין קמטרא</b> – קמטרא היא מילה יוונית (κάμπτρα – kampptra, את האות פ' אין הוגים) שמשמעה קופסת עץ. ממילה זו נגזרה הצורה קומטרייא או קובטרייא שמשמעה נגר. לפי העניין היא קופסה שדפנותיה ישרות, והיא דוגמה להלכה השלישית של רבי אליעזר \"הייתה שווה...\". לכאורה קשה שקודם נקטה המשנה את הכלל ועכשיו היא מפרטת את צורות הכלים, ברם זו דרכה של משנה שלעתים מציעה את הכלל ולפעמים דוגמאות. להלן נעלה ונשלול פרשנות שונה למשנה.<b> הנוגע בה מכל מקום טמא</b> – כמו שפסק רבי אליעזר לעיל. לפי הסברו, <b>כמין גלוסקוס הנוגע בה מכל מקום טהור חוץ ממקום פתיחתה</b> – גלוסקמא היא מילה יוונית (γλωσσόκομον – glosokomion) שמשמעה ארון או קופסה. המילה התייחדה כנראה לקופסת האבן, המוכרת היטב בממצא הארכאולוגי, שבה מונחות עצמות לאחר ליקוט עצמות.",
                    "<u>ליקוט עצמות</u>",
                    "בדורות האחרונים לימי הבית פשט הנוהג, במיוחד בירושלים וסביבותיה, לקבור קבורה ראשונית ארעית בנברכת (ראו מועד קטן פ\"א מ\"ו) עד שנאכל הבשר, ולאחר מכן ללקט את העצמות, להניחן בגלוסקמא ולקברן בכוך במערת קבורה. לאחר החורבן הלך ונעלם מנהג זה, אך עדיין אנו שומעים על הוראות הלכה למעשה בענייני ליקוט עצמות עד הדור החמישי לימי האמוראים (מחצית המאה הרביעית), כמעשה ההוראה של רבי מנא לרבי הלל דכיפרא ומעשים אחרים. בספרות התנאית והאמוראית מרובים דברי הלכה ומסורות רבות על נוהג זה, כשם שמרובות העדויות על נוהג זה הלכה למעשה (ירו', סנהדרין פ\"ו ה\"י, כג ע\"ד). הממצא הארכאולוגי מעיד על דעיכתו של נוהג ליקוט העצמות, אך עדיין היה הנוהג קיים, במיוחד באזור יהודה<sup class=\"footnote-marker\">25</sup><i class=\"footnote\">אבני, בתי קברות, עמ' 282; רובין, קץ החיים, עמ' 153-145.</i>. מעניין שהשינוי התחולל מבלי שיהא לו הד ברור בספרות חז\"ל, וחכמים לא ראו בו הלכה ולא דנו בנושא, זאת אף שבפרטיו של כל נוהג קבורה יש הלכות רבות. נעתיק שני מקורות שבהם מצוי תיאור מלא של סדרי הקבורה. בתלמוד הירושלמי: \"בראשונה היו קוברין אותן במהמורות, נתאכל הבשר היו מלקטין את העצמות וקוברין אותן ברזים\" (מועד קטן פ\"א ה\"ה, פ סע\"ג; סנהדרין פ\"ו הי\"ב, כג סע\"ד). \"רזים\" הוא כלי קיבול, והוא הגלוסקמא במקורות מקבילים. ובמסכת שמחות: \"אמר רבי אלעזר בן רבי צדוק כך אמר לי אבא בשעת מיתתי בני בתחילה קברני בביקעה<sup class=\"footnote-marker\">26</sup><i class=\"footnote\">היא הבקיע. ראו בפירושנו למשנה הבאה.</i> ובסוף לקט עצמי ותנם בדולקמא<sup class=\"footnote-marker\">27</sup><i class=\"footnote\">ויש נוסחאות בגלוסקמא. </i> ואל תלקטם בידך. וכן עשיתי לו נכנס יוחנן וליקטן ופירס עליהן אפקריסין ונכנסתי וקרעתי עליהן. ונתתי עליהן ספירין יבישים. כשם שעשה לאביו כך עשיתי לו\" (פי\"ב ה\"ט)<sup class=\"footnote-marker\">28</sup><i class=\"footnote\">הספרות על הממצא הארכאולוגי של קברות רבה ביותר, לסיכומים ראו קלונר וזיסו, קברות; זיסו, קברים; אבני, בתי קברות.</i>.",
                    "הגלוסקמא (דלוסקמא) היא ה\"גלוסקוס\" של משנתנו, ורבו חילופי הנוסח למילה יוונית זו. הצורה הרווחת של הגלוסקמא היא קופסת אבן מלבנית ולה מכסה גמלוני שראשו מחודד (איור 32) כך שששטחו המכסה צר משטח כל הכלי  ושוב אין הוא מטמא אלא כנגד הפתח, כלומר המקום שבו אמורים לפתוח את הכלי ואז תצא דרכו הטומאה. ההלכה היא שהטומאה היא כנגד פתח הכלי, והיא מבוססת על כך שלכלי ראש צר מאוד ולכן רק צדו הצר מטמא, אבל החלק הצר קטן מדי ואיננו טפח על טפח ולכן איננו מטמא. המשנה עוסקת אפוא כנראה בגלוסקמא שיש לה פתיחה מסודרת. במקרה זה אין מדובר בטומאת אוהל אלא בכלי הנמצא בחוץ (באוויר הפתוח). הטומאה בוקעת מהכלי ומטמאת את מה שעליה, אך היא בוקעת רק נגד הפתח, שהוא רוחבו (הצר) של מכסה הגלוסקמא. הלכות מעין אלו נידונות בפירוט בפרק הבא.",
                    "התוספתא שנצטט גם להלן מוסיפה: \"הנוגע בשעוה שלה רבי אליעזר מטמא...\" (פ\"י ה\"ח, עמ' 607). השעווה סותמת כנראה את הפתח ומתפשטת מעבר לפתח, אבל מכיוון שהיא חלק מהפתח רבי אליעזר מטמא את הנוגע בה.",
                    "<b>איור מס' 32א. </b>גלוסקמא מאבן ששימשה לקבורה. הגלוסקמא (סרקופג) של \"צדא מלכתא\". כהן, קברי המלכים.",
                    "<b>איור מס' 32ב. </b>סרקופג עם מכסה משולש. אביגד, עיר הקברים.",
                    "<b>איור 32ג. </b>קבר נברכת פשוט, צילמה י' כהן-ספראי באזור מודיעין.",
                    "ההלכה במשנתנו בולטת במגמתה המקלה. היא מצמצת מאוד את טומאת האוהל לשטח שתחת הכיסוי בלבד<sup class=\"footnote-marker\">29</sup><i class=\"footnote\">וכן תוס', פי\"א הי\"א, עמ' 609.</i>. קשה להבין כיצד זה נקבעה הלכה כה מקלה. זאת ועוד, לעיל שנינו דיון אחר ב\"שיפועי אהלים\" (פ\"ז מ\"ב). שם מדובר היה בתוך האוהל ונקבע שכל האוהל טמא, גם מה שאיננו כנגד כיסוי (גג) האוהל. עוד נקבע שם שהנוגע באחורי האוהל טמא, והוא הדין בנוגע באחורי השיפוע, אם כן כפשוטה ההלכה שם חולקת על משנתנו.",
                    "בפירוש המשניות ובפירושי התלמוד מיעטו הפרשנים בדרך כלל להשתמש בתוספתא, ברם בסדר טהרות (ובסדר זרעים), בהיעדר תלמוד בבלי, נעשה שימוש מסיבי יותר בתוספתא. החל בכך הרמב\"ם, ובעיקר ר\"ש סיריליאו שהביא חלקים מהתוספתא למודעותם של פרשני המשנה. במקרה שאנו עוסקים בו פירשו רבים מהפרשנים את משנתנו לפי התוספתא. נציג את המשנה ואת התוספתא זו מול זו. מבחינה מתודולוגית השוואה זו כמובן אפשרית, וגם אנו משתמשים לא אחת בפרשנות התוספתא למשנה. ברם אנו מטילים ספק אם במקרה זה התוספתא מפרשת את המשנה או מביאה הלכה שונה במקצת.",
                    "טומאת ארון",
                    "פירשנו לעיל את המשנה בדרכם של פרשנים, ברם רוב המפרשים פירשו את משנתנו לפי התוספתא (רמב\"ם, ר\"ש, תוספות יום טוב, רע\"ב, מלאכת שלמה, הגר\"א, הרא\"ש, קהתי, נויסנר ואחרים). המדובר אפוא בארון קבורה החצוב בסלע, הנוגע בו מהצדדים נוגע בסלע אם ולכן הנוגע בסלע שאיננו תחת הכיסוי נוגע בסלע שאינו מקבל טומאה (קרקע עולם). החידוש ההלכתי במשנה מצומצם, ומשנתנו אינה סותרת את משנת שיפועי אוהלים, שכן שם מדובר ביריעה המקבלת טומאה, ואילו אצלנו בסלע אם. ברם, עם כל ה\"פיתוי\" ההלכתי קשה לקבל הסבר זה. אם הארון חצוב בסלע ועדיין מחובר לסלע האם, כיצד ניתן לגעת בו מלמטה? יתר על כן, בהמשך מובאת הדוגמה של \"עשוי כקמטרא\", שהיא בוודאי כלי עץ (לפי פירוש המונח ביוונית), ואם כן משנתנו אינה עוסקת דווקא בארון קבורה החצוב בסלע ומחובר אליו.",
                    "מעתה עלינו לשוב לשיטות הקבורה המוכרות לנו היטב ממאות קברים שנחפרו ושנתגלו בארץ ישראל. הקבורה הרווחת, בימי התנאים, הייתה במערות קבר, ובוודאי לא בארון המוטל דרך קבע בחוץ. מהמאה הראשונה לספירתם מתפשטת שיטת קבורה חילופית, והיא בקברות שוקת). למעשה לפנינו שתי שיטות. האחת חציבת שוקת מלבנית בעומק של מטר בערך ובה מונחת הגופה, והאחרת חציבת מקמר או שניים, מעין כוכי משנה, בדפנות השוקת, ובהם מונחות הגופות. \"ארון החקוק בסלע\" הוא שוקת מעין זו. אבל בתוספתא לא נאמר שהאדם נגע בו מתחתיו. אדרבה, התוספתא מדברת רק על הנוגע נגד כיסויו, ובכך מדגישה שמי שנגע בסלע האם, כנגד המקמר, איננו טמא, והטומאה בוקעת רק דרך הפתח. ההלכה הראשונה בתוספתא אינה מקבילה כלל להלכה 1 במשנה, אלא היא חלק מהלכה 5 בדבר הנוגע בגלוסקמא, ומדברת על בקיעת הטומאה מקבר סגור.",
                    "כנגד זה המשנה עוסקת בארון קבורה רגיל מעץ או מאבן, והחומר שהארון עשוי ממנו איננו מרכיב בקביעת ההלכה, כשם שדין קמטרא כדין גלוסקמא. רק צורת הכלי קובעת את ההלכה. לארון רגיל היה מכסה גמלוני צר. קשה לדעת למה התכוונה המשנה, האם רק נגיעה בראש הצד של המכסה מטמאת או שנגיעה בכל המכסה נחשבת לנגיעה בכיסוי. איננו מכירים ארון קבורה שבסיסו צר וראשו רחב, אך ייתכן שהמשנה עוסקת במקרה תאורטי, או בארון עץ רגיל ששימש בדרך כלל לאחזקת חפצים שונים, ובמקרה יש בו גופת אדם.",
                    "יש מקום לתמוה על כל המפרשים שפירשו שמדובר בהלכה מיוחדת לגבי הנוגע בסלע אם (\"קרקע עולם\"). הרי המשנה עוסקת גם בקמטרא שהיא מעץ, ובמשנה הבאה ופרק הבא נקבע שהוא הדין בחבית ובבית רגיל, ואם בתוספתא עסקינן הרי התוספתא גם אומרת בדין כוורת: \"מודה רבי אליעזר ורבי שמעון בטומאה תחת הפקוק, טומאה בוקעת ועולה בוקעת ויורדת. היתה יושבת על שוליה באויר, טומאה בתוכה ומטמא הנוגע בה מכל מקום טמא, דברי רבי מאיר, וחכמים אומרים אינו טמא אלא כנגד כסויה בלבד\" (פ\"י ה\"ו, עמ' 607). אם כן גם בכוורת לפי חכמים הטומאה נגד כיסויה, ורבי אלעזר מודה בטומאה שבוקעת רק נגד הפקק, אם כן אין כאן עניין של קרקע עולם כלל ועיקר<sup class=\"footnote-marker\">30</sup><i class=\"footnote\">גולדברג הסביר שבמקרה של קרקע עולם גם רבי מאיר מודה שטמא רק כנגדו. </i>.",
                    "עוד למדנו מהתוספתא שציטטנו שלדעת רבי מאיר טומאה בוקעת גם שלא כנגד הכיסוי, הוא חולק אפוא על משנתנו וסבור כמשנת \"שיפועי אהלים\". משנתנו, המשנה הבאה והפרק הבא מהלכים כולם בשיטת חכמים המקלה, ומשנת שיפועי אוהלים היא בשיטת רבי מאיר המחמירה יותר. המשנה הבאה, הפרק הבא וחלקים מפרק יא יעסקו בשאלות דומות של הגדרת אוהל. בכולם יש מעין תפיסה הנראית כאילו \"משפטית\", ומחפשת הגדרה משפטית למושג \"גג האוהל\". בכך התנאים חורגים מהפירוש הפשוט של המונח. במשמעותה הפרשנית והעקרונית של תפיסה זו נרחיב להלן בפירושנו לפי\"א מ\"ו."
                ],
                [
                    "<b>חבית שהיא יושבת על שוליה באוויר</b> – \"אוויר\" הוא השטח בחוץ, שלא תחת גג<sup class=\"footnote-marker\">31</sup><i class=\"footnote\">ראו לעיל פ\"ד מ\"א.</i>. השוליים הם הטבעת של הקרקעית<sup class=\"footnote-marker\">32</sup><i class=\"footnote\">ברנד, כלי חרס, עמ' תקלא-תקלב.</i>, ובמקרה זה החבית שהיא כלי חרס יושבת על קרקעיתה. בדרך כלל נעשו כלי החרס כך שקרקעיתם מחודדת, ואולי לא ישבו בעצמם על הקרקע אלא נשענו על הצד, או שהונחו בתוך מתקן מתאים. כל זאת כדי לשמור על חוזקו של הכלי. קרקעית שטוחה חלשה יותר ומחייבת הדבקה של הקרקעית לגוף הכלי, אך היא כמובן נוחה יותר לשימוש. החבית עצמה היא כלי האגירה הרגיל הנזכר בספרותנו. הייתה לה קרקעית שקוטרה קטן, לאחר מכן התרוממו לצדדים וכלפי מעלה הדפנות שיצרו כלי בטנוני. פי הכלי היה צר יותר, ובינו לגוף הכלי היה צוואר צר יחסית. החלק שבין דופן החבית (או כל כלי חרס אחר) וצוואר החבית הם ה\"הוגנים\". מובן שהיו חביות בגדלים שונים, ואף בצורות שונות. <b>כזית מן המת נתון תחתיה או בתוכה כנגד קורקורתה</b> – רבו חילופי הנוסח למונח זה<sup class=\"footnote-marker\">33</sup><i class=\"footnote\">ברנד, שם, עמ' תקיז-תקיח.</i>. הכוונה לחלק הפנימי של קרקעית הכלי. לעתים היה חלק זה מעט גבוה יותר מטבעת הבסיס, כך שלשוליים הייתה צורה מעוגלת כלפי פנים הכלי<sup class=\"footnote-marker\">34</sup><i class=\"footnote\">ברנד, שם, שם.</i>.<b> טומאה בוקעת ועולה בוקעת ויורדת</b> – החבית איננה אוהל כיוון שאין כפותח טפח בינה לטומאה, ולכן טומאה עולה ובוקעת כנגדה, ואין טמא אלא מה שכנגד הטומאה, <b>החבית טמאה</b> – ברוב עדי הנוסח ובתוספתא \"והחבית טמאה\", כלומר אמנם הטומאה בוקעת רק בקו אנכי אבל החבית כולה טמאה. כלי חרס אינו נטמא מאחוריו ואם נגעה בו הטומאה הוא אינו טמא, אבל מכיוון שהטומאה בקעה דרכו כולו טמא. בראשית הפרק נדונה שאלה דומה בכוורת. אם הכוורת נמוכה הרי היא כחבית במשנתנו, ובמשניות א-ח נקבע שהטומאה לא חדרה לתוך הכוורת, אך במשנה יד ראינו גם שיש מי שחולק על הלכה זו. אנו הסברנו שההלכה הרגילה היא שהטומאה חודרת לחבית ורק בכוורת הקלו בגלל הדבש היקר שבתוכה. <b>תחת דפנה מבחוץ</b> – הטומאה תחת הדופן של החבית, ואין פותח טפח בין הטומאה לדפנות, <b>טומאה בוקעת ועולה בוקעת ויורדת והחבית טהורה</b> – הטומאה אינה \"פוגעת\" בפתח החבית ולא במכסה שלה, ולכן אין היא מטמאת את החבית עצמה. <b>בתוכה תחת דפנה</b> – בתוך החבית, אך לא במרכזה אלא דבוקה לדפנות,<b> אם יש בדפנות </b>[<b>בה דפנות</b>]<b> – </b>הסופר תיקן את שגיאתו, והנוסח הקודם בסוגריים. <b>פותח טפח הכל טמא</b> – שכן החבית יוצרת מעין אוהל פנימי, כל מה שבאוהל נטמא והחבית מהווה חציצה בין הטומאה שבתוכה לכל מה שבחוץ,<b> וכנגד פיה טהור</b> – פי החבית פתוח וממילא אין שם אוהל, ולכן כל השטח שאיננו מכוסה ב\"גג\" (כיסוי) אינו טמא טומאת אוהל, <b>ואם לאו</b> – אין בדפנות פותח טפח,<b> טומאה בוקעת ועולה בוקעת ויורדת</b> – זו ההלכה דלעיל. פנים החבית טהור, להוציא את כל מה שכנגד הטומאה בזווית אנכית מדויקת בלבד.",
                    "<b>במי דברים אמורים בטהורה</b> – חבית טהורה, <b>אבל אם היתה</b> – החבית,<b> טמאה או גבהה מן הארץ טפח</b> – ואז נוצר אוהל מתחת לחבית,<b> או מכוסה או כפוייה על פיה</b> – כך נוצר אוהל בתוך החבית, <b>טומאה תחתיה בתוכה או על גבה הכל טמא</b> – החבית היא אוהל והכול טמא.",
                    "לפי משנתנו, אם הטומאה בתוך חבית פתוחה – מתחת לפתח החבית החבית טהורה, שכן אין בה אוהל. מה שקובע את האוהל הוא הכיסוי בלבד, כמו במשנה הקרובה וכמו בפרק הבא.",
                    "בתוספתא שנינו: \"חבית שהיא יושבת על שוליה באויר, וכזית מן המת נתון תחתיה, כנגד קורקורתיה, טומאה בוקעת ועולה בוקעת ויורדת והחבית טמאה. כזית מן המת מקצתו נתון תחת דופנה ומקצתו נתון תחת קורקרתה כל שכנגד הטומאה, בין מלמעלה בין מלמטה טמאה, וכל שאינו כנגד הטומאה בין מלמעלה בין מלמטה טהור. ואם יש בדופני פותי טפח הכל טמא\" (פ\"י ה\"ט, עמ' 608). התוספתא מוסיפה דיון במצב של שני חצאי זיתים, האם הם מצטרפים, ובהמשך (ה\"י) דנה במקרים הבאים שבמשנה ואינה מוסיפה כל תוספת עקרונית, להוציא דיון במקרה שיש תחת \"הוגני\" הכלי (הכתפיים הפנימיות) פותח טפח. המשך התוספתא כולל כל מיני מקרי ביניים, ואין הוא אלא התדיינות מופשטת על פרטים נוספים והעלאת אפשרויות נוספות שבהן תבוא לידי ביטוי האבחנה ההלכתית של המשנה."
                ]
            ],
            [
                [
                    "כל הפרק עוסק בדיני ארובה בבית. למעשה החל הפרק בשתי המשניות האחרונות בפרק הקודם שעסקו בקביעת העיקרון. אוהל הוא רק השטח שמעליו יש גג (כיסוי). גם פרקים אחרים שעסקנו בהם בעבר עסקו בחפץ אחד, כגון פרק הכוורת (פרק ט או פרק ד – פרק המגדל). ברם בניגוד להם אין פרקנו עוסק במתקן אלא בנושא הלכתי אחד, ואילו הפרקים הללו עסקו בכללים הלכתיים שונים המודגמים על ידי חפץ אחד. מבנה התוספתא לפרק שונה, ואמנם הוא דן בנושאי הפרק אבל בסדר שונה שנציגו להלן בסוף המשנה.",
                    "<b>ארובה שהיא בתוך הבית</b> – הארובה היא חור בגג הבית שנועד לאוורור או להכנסת אור לבית. עם זאת, ארובה כזאת הייתה פתח להכנסת גשמים וקור לבית. לא מן הנמנע שהארובה נועדה בעיקר להוות מעין \"פתח מילוט\" להצלת חפצים מטומאה אפשרית בבית. בפתחי הצלה מעין אלו עסקנו במבוא. <b>ויש בה פותח טפח</b> – פותח טפח הוא חור גדול מספיק להפסקת האוהל, <b>טומאה בבית כנגד ארובה טהור</b> <b>טומאה כנגד ארובה הבית טהור </b>[<b>טומאה כנגד ארובה הבית טהורה</b>] – נמחק בידי המעתיק הראשון. בנוסח חל שיבוש וכנראה צריך להיות \"טומאה בבית כנגד ארובה טהור, טומאה כנגד ארובה הבית טהור\", כנוסח הדפוס, כתב יד לאו, פרמא ועדי נוסח נוספים. אם הטומאה מתחת לארובה היא אינה תחת אוהל, הטומאה בוקעת ועולה ואינה מתפשטת לחדר, ואם היא בבית הבית טמא, אך מה שתחת הארובה איננו תחת אוהל החדר וטהור. בפרק ח משנה ד למדנו שרשתות \"מביאות ולא חוצצות\", כלומר הן מהוות אוהל להבאת הטומאה, ושם אף פגשנו בעמדה שחוטי הרשת מהווים אוהל (לחציצה) לכל מה שמתחת לחוט, אך לא למה שמתחת לחור (תוס', פ\"ט ה\"ד, עמ' 606). משנתנו אינה מקבלת את ההגדרה שמביא ואינו חוצץ ורואה בחור הפסקת האוהל לכל דבר. ברמה המשפטית התאורטית חור בארובה הוא כחור ברשת, אך ברמה המעשית ניתן לחלק בין שני הדברים. כפשוטה משנתנו מהלכת בדרך שונה מהמשנה העוסקת ברשת.",
                    "<b>טומאה בין בבית ובין כנגד ארובה נתן את רגל</b>[<b>י</b>]<b>ו מלמעלן ועירב</b> – כך גם ב- <b>מפ</b>, <b>פב</b>, <b>מנ</b>, אבל ב- <b>מל </b>ובדפוסים מאוחרים \"ערב\", בלי וי\"ו החיבור,<b> את הטומאה</b> – אם נתן אדם רגלו מעל הארובה צמצם את קוטר הארובה וכאילו הארובה סתומה והאוהל תוקן, ועל כן כל מה שבחדר (כולל מה שמתחת לארובה) נתון תחת אוהל אחד וטמא. המינוח \"ערב את הטומאה\" הוא קשה, צריך היה להיות סתם את הארובה, או סתם \"טמא\". גם לא נאמר שהדין במשנה הוא אם הרגל סותמת את הארובה כך שאין בה פותח טפח. מכל מקום, לפי ההקשר כל מה שבבית טמא (בין כנגד ארובה ובין שלא כנגדה), ואף האדם המאהיל טמא שכן הטומאה בוקעת דרך הארובה ומטמאת מה שמעליה. הביטוי הוא ביטוי יחידאי ומופיע רק עוד פעם להלן בהקשר דומה (פי\"א מ\"ב), במשמעות זהה של סתימת החור בתקרת האוהל (סתימה הלכתית). הביטוי מצטרף לרשימת הביטויים היחידאיים שבמסכת. <b>מקצת טומאה בבית </b>[<b>ו</b>]<b>מקצתה כנגד ארובה</b> – במקרה הקודם כשפי הארובה פתוח,<b> הבית טמא וכנגד הטומאה טמא</b> – מה שכנגד הגג טמא, ומה שכנגד החור טהור. כל אחד מחלקי הטומאה די בו כדי לטמא, אבל מה שאין מעליו אוהל, אפילו אם הוא רק חצי מהבשר המטמא, אינו מטמא באוהל<sup class=\"footnote-marker\">1</sup><i class=\"footnote\">המקרה שבמשנתנו שונה מזה שבפ\"ג מ\"א בכך שאין בו דיון על הצטרפות חצאי זיתים לטומאה אחת כמו הדיון במשנה שם.</i>."
                ],
                [
                    "<b>אין בארובה פותח טפח</b> – פותח טפח הוא המינימום שדרכו טומאה יוצאת (פ\"ג מ\"ו),<b> טומאה בבית</b> – באחד מחלקי הבית שלא תחת הארובה,<b> כנגד ארובה טהור</b> – מה שתחת הארובה איננו תחת האוהל. לפי התוספתא שנביא משנתנו שונה ממשנה א בכך שפתח הארובה לאוויר, אבל מבחינת המשנה אין זה משנה שכן הפתח צר וממילא אינו נחשב לפתח. בתוספתא נדון להלן. <b>טומאה כנגד ארובה הבית טהור</b> – שוב מה שתחת הארובה איננו תחת אוהל, ואין זה משנה מה קוטר החור של הארובה, <b>הטומאה בבית נתן את רגלוי מלמעלן טהור – </b>בעדי הנוסח הטובים ובדפוס נוסף \"הטומאה כנגד ארובה נתן את רגלו מלמעלן\",<b> רבי מאיר מטמא</b> – כמו במשנה הקודמת. אלא שהמשנה הקודמת השתמשה במינוח החריג \"וערב את הטומאה\", וכאן המינוח הרגיל \"טמא\". \"טמא\" הוא כל מה שבבית והאדם העומד מעל הארובה. המינוח השונה מעיד על עריכה שונה.<b> וחכמים אומרים אם טומאה קדמה את רגלו טמא אם רגלו קדמה את הטומאה טהור</b> – בכך מתבטא ההבדל בין ארובה גדולה (מפותח טפח) לארובה הקטנה ממנה. כל מה שבבית טמא, אבל האדם עצמו אפשר שיהא טהור. אם נתן את רגלו כאשר הטומאה כבר הייתה, הרי ברגע שרגלו התקרבה לחור כבר נטמאה. אבל אם הטומאה החלה לאחר שהרגל כבר הייתה שם מנעה הרגל את מעבר הטומאה והאדם טהור. לפי עריכת המשניות הרי שחכמים חולקים רק בארובה שפיה קטן מטפח. בארובה כזאת סתימת הרגל נחשבת לסתימה מלאה והאדם נשאר טהור, אבל אם פתח הארובה גדול, גם אם נתן רגלו לפני שהטומאה הייתה מונחת בבית טהור, שכן הטומאה שמתחת לארובה מצויה תחת אוהל ואוהל מהווה חציצה לטומאה.",
                    "<b>רבי שמעון אומר שתי רגלים זו על גבי זו שקדמו את הטומאה משך הראשון את רגלו ונמצא רגלו של שני שם טהור מפני שקדמה רגלו של ראשון את הטומאה</b> – הראשון הניח את רגלו, לאחר מכן באה הטומאה, ולאחר מכן הניח השני את רגלו, ולאחר מכן הראשון הוציאה. מכיוון שהרגל הראשונה סתמה את הארובה, עבור השני הארובה כבר סתומה ואין הוא נטמא. כל זאת אף על פי שבפועל קדמה הטומאה לרגלו של השני, אבל השני בא לארובה שכבר סתומה.",
                    "עם כל זאת, ההלכה קשה. קשה להבין מדוע הרגע שבו הונחה הרגל קובע. הרי אם רגלו קדמה לטומאה, רגלו היא האוהל ויריעת האוהל עצמה טמאה לפחות טומאת שבעה, והנוגע בה טמא טומאת ערב, ולפי זה גם האדם צריך היה להיות טמא (פ\"ז מ\"ב). ייתכן שמשנתנו באה מעריכה שונה מזו של משנה א, וחכמים חולקים גם במשנה א. הסבר זה אמנם אפשרי, אך עדיין אין בו תשובה לשאלה. זאת ועוד, לעיל נקבע שאוהל הנטוי על ארובה מציל, כלומר סותם את הארובה, ורבי שמעון קובע שמציל רק כשיש בו \"כנטיית האהל\" (פ\"ז מ\"ב). לכאורה רגל האדם איננה כנטיית אוהל, וגם כאן צריכים היו התנאים לחלוק בשאלה האם הרגל נחשבת כאוהל.",
                    "בתוספתא מנוסחת ההלכה שבחצי הראשון של משנתנו בדרך שונה, בסיסית יותר: \"ארובה שהיא לאויר ואין בה פותח טפח וכזית מן המת נתון תחתיה, ונתן דבר שהוא מקבל טומאה אם יש שם פותי טפח הכל טמא, ואם לאו אינו טמא אלא כנגד כזית מן המת בלבד\" (פי\"א ה\"ו, עמ' 609). ההלכה מנוסחת ברמה כללית יותר מהמשנה, ולא כמקרה ספציפי כמו המשנה. התוספתא מדברת על המקרה שבמשנה ו שנתן קדרה על הטומאה בתוך הבית (כיסה את הטומאה), ונעסוק במקרה כזה להלן. בשלב זה עולה מהתוספתא שאם לא כיסה את הטומאה שבבית הרי שכנגד הארובה טמא, ומה שבבית טהור.",
                    "החצי השני של משנתנו מנוסח בתוספתא: \"ארובה <u>שהיא לאויר</u> ואין בה פותי טפח וכזית מן המת נתון תחתיה, הבית טמא והמאהיל טמא, דברי רבי מאיר, רבי יהודה אומר המאהיל טהור. רבי שמעון אומר אם טומאה קדמת את רגלו הבית טמא והמאהיל טמא, ואם לאו הבית טמא והמאהיל טהור\" (ה\"ז)<sup class=\"footnote-marker\">2</sup><i class=\"footnote\">הלכה ז מפרטת מחלוקת במה שעבור הלכה ו הוא פשוט. התוספתא ערוכה אפוא גם היא באותה עריכה שלפיה הצענו לפרש את משניות ב-ג: בתחילה דעה סתמית ואחריה מחלוקת, כפי שנסביר להלן. </i>. דיון זה מקביל למשנה ב: חכמים במשנתנו הם רבי שמעון בתוספתא, עמדתו של רבי שמעון במשנתנו היא פיתוח של דעת \"חכמים\" וכאמור במשנה העמדה הבסיסית מיוחסת לרבי שמעון. רבי יהודה שבתוספתא חולק על משנתנו וסבור שגם אם הטומאה כנגד הארובה המאהיל טהור. לכאורה אפשר היה להסביר שלדעת רבי יהודה החור של הארובה אינו מפסיק את האוהל, ולמרות החור של הארובה האוהל שלם וממילא הוא חוצץ מפני הטומאה. לעמדתו של רבי יהודה נשוב בהמשך. התוספת המהותית בתוספתא היא שמדובר במפורש בארובה שפתוחה לאוויר, בניגוד למשנה א העוסקת בארובה בבית. כפי שראינו, תוספת זאת אינה משמעותית. אם הפתח צר (פחות מפותח טפח) הוא איננו פתח, וממילא הארובה בתוך הבית. התוספתא השלימה אפוא את הפרטים, אבל ההשלמה מכנית ובלתי מושכלת. השלמת פרטים היא תופעה אופיינית, פגשנו אותה גם במסכתות נוספות בסדר טהרות<sup class=\"footnote-marker\">3</sup><i class=\"footnote\">ראו המבוא למסכת זו ולמסכת טהרות.</i>, אך רק לעתים רחוקות ניתן לקבוע בוודאות (יחסית) שהתוספתא מבטאת עמדה בלתי מתאימה להקשר ההלכתי. בלשון רבותינו זו ברייתא שאינה מוסמכת, שלא זכתה לאישור חכמים. זו תופעה חריגה ומיוחדת למדי. אולי היא נפוצה יותר מאשר נדמה לנו, ולכן ההלכה היססה מלהשתמש בברייתות אלו ולנצלן, אך במקרה זה ניתן הדבר לבירור וגילוי.",
                    "גם כאן ניסוח התוספתא עקרוני יותר ושלם יותר, ובנוסף לכך יש בו עמדתו של רבי יהודה החולק."
                ],
                [
                    "משנתנו היא המשך המשנה הקודמת, ומדובר בארובה צרה היוצאת החוצה, או לבית, שאין בה משום פותח טפח. <b>מיקצת טומאה בבית </b>[<b>ו</b>]<b>מיקצתה כנגד ארובה</b> – בבית מונחת טומאה גדולה (המת עצמו), חלקה מתחת לארובה וחלקה מתחת לגג הבית,<b> הבית טמא וכנגד הטומאה טמא דברי רבי מאיר</b> – הכול טמא. הבית טמא, כי יש בו טומאה, וכנגד הארובה טמא משום שהטומאה שם וטומאה שאין לה אוהל בוקעת ועולה ומטמאת מה שכנגדה. <b>רבי יהודה אומר הבית טמא</b> – כי יש בו טומאה מתחת לאוהל,<b> כנגד הטומאה טהור</b> – מה שכנגד הטומאה שמתחת הארובה טהור. עד עתה לא עסקה המשנה בשאלה מה הדין אם הטומאה כנגד הארובה וחפץ כלשהו תלוי מעליה. השאלה הייתה רק אם הבית טמא, ולא אם מה שכנגד הארובה טמא. ברם מלשון המשנה \"טומאה כנגד ארובה הבית טהור\" משמע שכנגד הארובה טמא, כשיטת רבי מאיר במשנתנו. זאת ועוד, מה שכנגד הארובה הוא כעומד מעל הטומאה ללא אוהל ו\"טמא כנגדו\", כלומר הטומאה בוקעת ועולה בקו אנכי. אלו דברי רבי מאיר. אמנם המקורות ייחסו לרבי יוסי את העמדה שאין טומאה בוקעת ועולה, אך שם מדובר בבקיעה דרך חפץ מלא (לעיל פ\"ו מ\"ג). סברתו של רבי יהודה מחייבת אפוא הסבר, ואותו נציע להלן. יתר על כן, משנה א שנתה \"מקצת טומאה בבית [ו]מקצתה כנגד ארובה\" – במקרה הקודם שפי הארובה פתוח, \"הבית טמא וכנגד הטומאה טמא\", והרי זו שיטת רבי מאיר במשנתנו.",
                    "<b>רבי יוסי אומר אם יש בטומאה כדי שתחלק ותטמא </b>[<b>את הבית ותטמא</b>] – נוסף בידי מעתיק ראשון ונמצא ביתר עדי הנוסח, וכנראה נשמט בגלל הדומות. המילים \"כנגד הטומאה\" נוספו בשוליים מהצד השני.<b> כנגד הטומאה טמא ואם לאו הבית טמא כנגד הטומאה טהור</b> – את המשפט יש לפסק \"אם יש בטומאה כדי שתחלק ותטמא את הבית, ותטמא כנגד הטומאה – טמא\". ברור שרבי יוסי נוקט עמדת ביניים, אך בדבריו מסר שונה מזה של התנאים הקודמים לו. רבי יוסי מעביר את המחלוקת לשאלת ההצטרפות, האם הטומאה שבבית גדולה מספיק כדי לטמא את כל הבית<b> </b>ואת שכנגד הארובה. הטומאה היא לפחות שני זיתים, ויש כזית בבית וכזית נגד הארובה, הרי שכל כזית מטמא את המקום שהוא נמצא בו. אבל אם הכמות קטנה משני זיתים, וכזית בבית ופחות מכזית כנגד הארובה, אין הטומאה שבבית מצטרפת לזו שמתחת הארובה<sup class=\"footnote-marker\">4</sup><i class=\"footnote\">אלבק, ובעקבותיו קהתי, מסבירים שכזית וחצי בבית וכחצי זית מתחת לארובה, ודברינו קרובים לשלהם.</i>. אם כן, לפי רבי יוסי הדיון הוא בהצטרפות טומאה. עמדתו של רבי יוסי מובנת אפוא, אך היא מחדדת את הקושי שבדברי קודמיו. אם אכן כל הדברים נאמרו כמקשה אחת ומתייחסים לאותו מקרה, הרי שלרבי מאיר כנגד ארובה טמא, גם אם אין שם כזית, ולרבי יהודה כנגד ארובה טהור אפילו אם יש שם כזית. עמדתו של רבי יהודה שונה אפוא מסתם משנה א; אמנם משנתנו היא בשאין בה פותח טפח, ומשנה א כשיש שם פותח טפח, אבל משנה ב היא בשאין שם פותח טפח, ובעניין זה לא היה הבדל בין משנה א למשנה ב.",
                    "ייתכן שדברי רבי יוסי אינם דעת ביניים אלא הסבר למחלוקת. רבי מאיר ורבי יהודה לא אמרו את דבריהם זה כנגד זה, אלא כל אחד דיבר על מקרה אחר. רבי מאיר דיבר על מקרה שיש מתחת לארובה כזית, או לפחות כשיש בכלל הטומאה שני זיתים, ורבי יהודה דיבר על מקרה שאין מתחת לארובה כזית, או כשאין בכלל הטומאה שני זיתים. אם הסבר זה מתקבל יש לכך השלכות על הבנת עריכת המשנה. העורך חיבר דעות העוסקות כל אחת במקרה שונה והעמידן כמנוגדות, ורבי יוסי בא לבאר את המחלוקת<sup class=\"footnote-marker\">5</sup><i class=\"footnote\">לפירוש דומה ראו פירושנו לפי\"א מ\"א (בשם ליברמן).</i>.",
                    "לעיל למדנו שאם האוהל מאהיל על חלק מהטומאה, אפילו אין כזית מהטומאה מתחת לאוהל הבית טמא (פ\"ג מ\"ד), כיוון שיש כאן אוהל על טומאה, אפילו שאין התאמה מדויקת בין הטומאה לאוהל. לדעת רבי יוסי במשנתנו הצטרפות כזאת אפשרית אם יש די טומאה (לפחות שני זיתים). עמדה זו היא בבירור כנגד המשנה שם, ואולי בזה חולקים רבי יהודה ורבי יוסי. המדובר בכגון שיש כחצי זית בבית וכחצי זית תחת הארובה, שהאוהל (הבית) מצרף את הטומאה, אבל כנגד הארובה טהור כיוון שאין שם כזית, ורבי מאיר מדבר בכגון שיש תחת הארובה כזית, או אולי גם הארובה מצרפת, משום שהוא חש, כנימוק בלתי משפטי, שלא ייתכן שאותו גוף טומאה מצורף יטמא את הבית ולא יטמא את הארובה.",
                    "אם כן, או שעריכת משנתנו נעשתה ללא אבחנה בפרטים, או שנימוקו של רבי מאיר אינו משפטי אלא נובע מתחושת הטומאה.",
                    "אפשרות אחרת היא שמשנתנו חולקת על המשניות הקודמות, כלומר שהיא כרבי מאיר ורבי יהודה חולק. הווה אומר, המשניות הקודמות הולכות בשיטת רבי מאיר, שאם הטומאה מתחת לארובה כנגד הארובה טמא, רבי יהודה חולק וסבור שכנגד הארובה טהור (בארובה שהיא פחות מפותח טפח), ורבי יוסי קרוב לשיטת רבי מאיר שכנגד ארובה טמא, ובלבד שתהא שם טומאה כדי לטמא פעמיים, פעם את הבית ופעם כנגד הארובה.",
                    "במקומות רבים ראינו שסדר המשנה הוא להביא דעה סתמית ולאחר מכן מחלוקת, ובה תובא קודם הדעה החולקת ואחר כך הדעה הסתמית<sup class=\"footnote-marker\">6</sup><i class=\"footnote\">ראו פירושנו למשנה, דמאי פ\"ג מ\"א; כלאים פ\"ב מ\"א; שם מ\"ו; שם מ\"ז; שביעית פ\"ז מ\"ד, ואולי גם פ\"ב מ\"ג (ראו פירושנו שם); מעשר שני פ\"ב מ\"ב (לפי פירוש הר\"ש והרא\"ש); פ\"ג מ\"ו; פ\"ה מ\"ב; שם מי\"ד; שבת פ\"ב מ\"ב; פ\"ו מ\"ד; עירובין פ\"א מ\"ה; שם מ\"ט; שקלים פ\"ד מ\"ד; סוכה פ\"ב מ\"א; ראש השנה פ\"ד מ\"א; יבמות פ\"ז מ\"ג; נדרים פ\"ב מ\"ח; פ\"ט מ\"א; גיטין פ\"א מ\"א; שבועות פ\"א מ\"ז; פ\"ג מ\"ד (לפי אחת ההצעות בפירושנו); ערכין פ\"ח מ\"ו; פרה פ\"י מ\"א; תוס', קידושין פ\"ה ה\"א ועוד. בחלק מהם מנסים הבבלי, הירושלמי או מפרשי התלמוד למצוא צריכותא והבדל הלכתי (נפקא מינה) בין הדעה הראשונה לשלישית. ראו עוד הסברנו לתוספתא פי\"א ה\"ז, לעיל בסמוך, וכן בהמשך התוספתא ה\"י.</i>. במקרים אלו הבבלי שואל \"היינו תנא קמא?\", או שמפרשיו שואלים זאת<sup class=\"footnote-marker\">7</sup><i class=\"footnote\">בבלי, שבועות יג ע\"ב. ניסיון תירוץ אחר הוא בשיטת \"חסורי מחסרא\" בלא להזכיר מונח זה. </i>. אך נראה שלפנינו עדות לתפר שבין שתי יחידות קדומות.",
                    "מכל מקום, בפרק ח קבעה המשנה כפי שראינו שרשת עם חורים מביאה טומאה, ועמדה זו היא כנגד משנתנו הסוברת שהחור אינו מביא את הטומאה<b>.</b>",
                    "למחלוקת כפי שהיא מתוארת כאן חזות משפטית, ברם הערכתנו היא שההנמקות המשפטיות אינן אלא תדמית חיצונית.",
                    "בתוספתא (פי\"א ה\"ז ואילך) מובא רצף הלכות דומה למשנתנו המאיר את המחלוקות שבמשנה בדרך אחרת: \"מקצת הטומאה בבית ומקצת כנגד ארובה, הבית טמא והמאהיל טמא, דברי רבי מאיר. רבי יהודה ורבי שמעון אומרים המאהיל טהור. רבי יוסי אומר אם אין בטומאה ליחלק, כגון כזית מן המת, השדרה והגלגלת, הבית טמא והמאהיל טהור, ואם לאו הבית טמא והמאהיל טמא\" (פי\"א ה\"ז, עמ' 609).",
                    "דברי רבי מאיר הם דברי משנתנו, אלא שהתוספתא חיברה את ההלכה במשנה ג עם זו שבמשנה ב, ועסקה לא רק בבית אלא גם במאהיל מבחוץ. רבי יהודה לשיטתו שהחור של הארובה אינו מפסיק את האוהל והמאהיל מבחוץ טהור, שכן האוהל חוצץ מהטומאה. עמדתו של רבי שמעון סותרת את עמדתו בתוספתא הקודמת (שצוטטה במשנה הקודמת), שם הוא הסכים לכך שהמאהיל טמא (אם רגלו קדמה לטומאה), וכאן עמדתו שהמאהיל טהור לגמרי. או שאלו שתי מסורות אליבא דרבי שמעון, או שבברייתא שלנו הוא מדבר על מקרה שרגלו קדמה לטומאה.",
                    "מכל מקום, לפי התוספתא אפשר לפרש שגם רבי יהודה במשנתנו אינו מדבר על מה שכנגד הארובה מתחת לגג, אלא על המאהיל מחוץ לגג, וטהור משום שפתח קטן בגג אינו מהווה הפסקה לאוהל. ואכן המקרים של משנה ג מצויים בהמשך התוספתא, אך לא נאמר בה שרבי יהודה חולק.",
                    "לפי הסבר זה אכן רבי יהודה חולק על המשניות הקודמות, אך עמדתו מובנת ופשוטה. חור הארובה אינו מפסיק, ובכך הוא שם קץ להתחבטויות ולדקדוקי ההלכה המשפטיים ומציע הלכה פשוטה, אחידה ומחמירה.",
                    "התוספתא ממשיכה: \"1. שני חצאי זיתים, אחד נתון בתוך הבית ואחד נתון כנגד ארובה, המאהיל טהור. 2. היה זה שהוא נתון בתוך הבית משוך כנגד ארובה, כאלו כולו כנגד ארובה\" (ה\"ח, עמ' 609). שני חצאי זיתים אינם מצטרפים, ואפשר לפרש שאינם נוגעים זה בזה. אם הם נוגעים זה בזה אזי התוספתא חולקת על דיני ההצטרפות ששנינו בפרק ג, וכן יוצא מההמשך המדבר על המקרה השני (2) ששני החצאים סמוכים זה לזה (משוכים כנגד הארובה). המקרה השני הוא כששני החצאים סמוכים זה לזה; לא נאמר שהם ממש נוגעים, אך הם קרובים, ואז הם נדונים כנגד הארובה. הלכה זו היא כנראה לשיטת רבי מאיר שבתוספתא ובמשנתנו שכנגד ארובה טמא, וגם כנגד הבית טמא. אם התוספתא והמשנה מדברות על אותו מקרה הרי שרבי מאיר סבור שהם מצטרפים אפילו אם יש כאן שני חצאי זיתים, ורבי יוסי (במשנתנו) דורש שיהיו שם שני זיתים, כזית וחצי בבית וכחצי זית מתחת הארובה, ואזי הם מצטרפים, כמו שהסברנו.",
                    "בתוספתא מובאת הלכה נוספת: \"כזית מן המת בפי העורב והאהיל על גבי ארובה שאין בה פותי טפח הבית טמא, ורבי יוסי מטהר עד שיהא בטומאה משך פותי טפח\" (שם, וראו פ\"ז ה\"א, עמ' 603). \"משך פותי (פותח) טפח\" הוא מונח ייחודי, כוונתו שהעורב שהה מעל הבית, ורבי יוסי מעתיק מונח מתחום המרחב (שטח של טפח מרובע) למידת זמן (קצת, אך לא כהרף עין). דבריו של רבי יוסי מבטאים גישה המקלה על שומר ההלכה: אין הוא צריך לחשוש מכל משב עובר, אלא רק מאוהל של ממש. ואכן כך גם הוגדר האוהל לעיל (פ\"ח מ\"א): רק \"מכונות (מושב) חיה ועוף\" מהווה אוהל, ולא כל עוף פורח.",
                    "התוספתא עוסקת גם במקרה של חפץ התלוי בתוך הבית כנגד הארובה: \"קלל של חטאת שהוא נתון בארובה, אם משלשל טמא ואם אינו משלשל טהור. במה דברים אמורים? בארובה שאין בה פותח טפח, אבל בארובה שיש בה פותח טפח בין משולשל ובין שאינו משולשל טמא. במה דברים אמורים, בשל חרס, אבל בשל אבן בין שיש בארובה פותח טפח בין משולשל ובין שאינו משולשל טהור\" (פי\"א ה\"ט, עמ' 609). הקלל הוא כלי חרס<sup class=\"footnote-marker\">8</sup><i class=\"footnote\">הקלל נזכר הרבה בהקשר למי החטאת. ראו ברנד, כלי חרס, עמ' תצו-תצח; משנה, פרה פ\"ג מ\"ג; עדיות פ\"ז מ\"ה; תוס', פרה פ\"י ה\"ג, עמ' 639; שם ה\"ז, ועוד.</i> ששמרו בו מי חטאת; אלו נשמרו בקדושה מיוחדת<sup class=\"footnote-marker\">9</sup><i class=\"footnote\">לשימוש בכלי אבן לשמירת מי חטאת ראו במבוא למסכת פרה.</i>. כשיטת התוספתא רבי יהודה איננו חולק, וגם הוא מודה שכנגד הארובה טמא. הקלל כנראה פתוח ונטמא בטומאת האוהל. אם אין הקלל משולשל אלא על הרצפה, אפילו אם הטומאה מתחתיו הרי שאין שם פותח טפח, והטומאה רוצצת ועולה. כלי חרס אינו מטמא מגבו אלא רק מתוכו, ולכן הקלל טהור.",
                    "ברור מהתוספתא שלדעת רבי מאיר (כנגד ארובה טמא) הוא טמא טומאת אוהל, וזאת משום שהקלל עצמו יוצר את האוהל. לולא היה זה אוהל לא היה הקלל נטמא, שכן אם הטומאה רק \"בוקעת ועולה\" היא פוגעת בקלל מגבו, וכלי חרס אינו מיטמא מגבו. עם זאת, עדיין קשה למה יש הבדל אם הארובה רחבה או צרה, ולמה אם היא רחבה הקלל טמא אפילו אינו משולשל, לכאורה צריך היה הדין להיות הפוך. אולי יש צורך לתקן את נוסח התוספתא (\"כנגד ארובה טהור\" או \"כנגד הבית טמא\"), ועדיין אין הדברים נהירים, הרי האוהל נוצר על ידי הקלל ולא על ידי הארובה.",
                    "מעבר לכל זאת, קשה להבין למה נקטה התוספתא בדוגמה זו של קלל החטאת, ומה דינו של כל כלי חרס רגיל? האם כל כלי חרס אינו מטמא באוהל ובקלל מחמירים בגלל החטאת שנדרשת בו קדושה יתרה? או אולי זו דוגמה מעשית לכלי שמחזיקים אותו תלוי מתחת לארובה כדי להצילו? אמנם אם הטומאה מתחתיו הוא טמא, אך אם הטומאה באחד מחלקי הבית האחרים הוא טהור. אם כן הרי שלפנינו עוד פרט על דרך התנהלותו של בית שומר טהרה המגן על הרכוש מפני חששות טומאה.",
                    "כפי שנראה להלן (פי\"א מ\"ג ומ\"ד) החזות המשפטית של הפרק מטעה, והנימוקים אינם רק משפטיים. כך גם כאן, חור הארובה מפסיק ואינו מפסיק. אין לסתירות אלו הסבר משפטי."
                ],
                [
                    "<b>ארובות זו על גב זו</b> – בית רב קומות ובו סדרת ארובות זו מעל זו. תופעת הבית בן שתי הקומות (בית ועלייה) הייתה תדירה. בניינים רבי קומות היו נדירים יותר, אך מצינו גם בניינים כאלה. מכל מקום, שתי ארובות הן אחת בין הבית לעלייה ואחרת בין העלייה לאוויר. משנתנו מקבילה למשנה א, אלא שמשנה א עוסקת בארובה אחת ומשנתנו בארובות רבות. <b>ויש בהן פותח טפח טומאה בבית כנגד ארובות טהור טומאה כנגד ארובות הבית טהור</b> – כמו במשנה א, דין ארובות זו על גב זו כדין ארובה אחת. <b>הטומאה בין בבית </b>[<b>הטומאה</b>]<b> – </b>נמחק בקו, <b>בין כנגד ארובות </b>[<b>טהור</b>]<b> – </b>נמחק בקו ואיננו ביתר עדי הנוסח הטובים, <b>נתן דבר שהוא מקבל</b>[<b>ת</b>]<b> טומאה</b> – במשנה א הדוגמה לכך הייתה רגל אדם,<b> בין מלמעלן</b> – בארובה העליונה,<b> בין מלמטן</b> – בארובה של הקומה התחתונה,<b> הכל טמא</b> – אם הארובה נסתמה הכול טמא. כאן מתחיל דיון רב משניות במצב של אוהלים שהגג (הכיסוי) שלהם הוא בגובה שונה. התפיסה שבמשנה היא שהגבהים השונים אינם משפיעים על ההחלטה ההלכתית. הכיסוי כאילו עולה ומתיישר עם האוהל העליון. הלכה זו תודגש ביתר שאת במשנה ו. מצד שני אין הסתימה מהווה חציצה מפני טומאה, וכפי ששנינו במשניות רבות שחפץ טמא אינו חוצץ מפני הטומאה<sup class=\"footnote-marker\">10</sup><i class=\"footnote\">כפשוטו טמא הוא מה שנטמא, ולא שיכול לקבל טומאה, כמו שראינו לעיל (פ\"ה מ\"ב) שקדרה חוצצת. אם כי ראינו שם גם הסתייגויות מקביעה כזאת, וראו לעיל פ\"ט מט\"ו. </i>. במשנה א (ובתוספתא שהבאנו) מוצגות גם דעות שונות, על עצם סתימת הארובה, ומשנתנו כדעה הסתמית במשנה א.<b> ודבר שאינו מקבל טומאה ממנו ולמטן טמא ממנו ולמעלן טהור</b> – אם סתם את הארובה בדבר שאינו מקבל טומאה כאילו הארובה סתומה, ואז היא מהווה חציצה מלאה, והארובה שמעליה פתוחה לחלוטין."
                ],
                [
                    "<b>אין בארובות פותח טפח</b> – משנה זו מקבילה למשנה ב, אלא שבארובות רבות זו על גבי זו. <b>טומאה בבית כנגד ארובות טהור טומאה כנגד ארובות הבית טהור</b> – כמו במשנה ב ובמשנה הקודמת, הארובה מהווה הפסקת האוהל.<b> הטומאה בבית נתן בין דבר שהוא מקבל טומאה בין דבר שאינו מקבל טומאה בין מלמעלן בין מלמטן אין טמא אלא תחתון</b> – סתימת הארובה הצרה, אפילו בחפץ מקבל טומאה, היא חציצה, וסתימת האוהל. ממילא אין עוד הבדל בין דין הבית לדין הארובה. היא אוהל לכל דבר על מה שלמטה, וחוצצת מפני הטומאה שאינה עולה למעלה.<b> הטומאה כנגד ארובות נתן דבר שהוא מקבל טמאה בין מלמעלן בין מלמטן הכל טמא ודבר שאינו מקבל טומאה בין מלמעלן בין מלמטן אין טמא אלא תחתון</b>.",
                    "ארובות זו על גבי זו, ואין בארובות פותח טפח, וסתם את אחת הארובות באמצע",
                    "החידוש של המשנה הודגש בקו, והוא קשה, ואכן הוצעו במפרשים הצעות שונות שכולן אינן פשט המשנה<sup class=\"footnote-marker\">11</sup><i class=\"footnote\">לסקירה חלקית ראו קהתי למשנה ד, ונויסנר.</i>. לעיל במשנה א ראינו שדבר המקבל לטומאה מביא ואינו חוצץ, וממילא קשה מדוע אם הטומאה בבית והארובה סתומה בדבר המקבל טומאה הסתימה חוצצת (1). אין זאת אלא שיש כאן הצטרפות של שני גורמים: דבר המקבל טומאה אינו חוצץ בפתח גדול, אבל חוצץ בפתח הקטן מפותח טפח. ספק רב אם להלכה כזאת יש הנמקה משפטית, ושוב אנו נדרשים לתחושה הסובייקטיבית שמה שמקבל טומאה הוא חציצה פחות מעולה, אבל מספיקה לסתימת חורים קטנים, שבכלל ספק אם הם נחשבים להפסקת האוהל (כמו שראינו לעיל בפירושנו למשנה ג). ואכן, בתוספתא שההלכות שבשתי המשניות מנוסחות בה בקיצור ובניסוח כוללני (פי\"א הי\"א, עמ' 609) ההלכה שבמשנה ה חוזרת כמות שהיא (בניסוח אחר), והתוספתא ממשיכה: \"ואם לאו (אם אין שם פותח טפח, ונתן דבר שהוא מקבל טומאה), אין טמא אלא כנגד התחתונה בלבד\". אם כן גם במקרה 1 שבטבלה \"טמא\". סרה בכך התמיהה, אבל במשנה דעה שונה שכאמור אינה מובנת מבחינה משפטית.",
                    "המשנה עוסקת בשתי הלכות ובשני מצבים: טומאה בבית או טומאה בארובות, ודין חפץ המצוי בבית או מצוי בארובות. אין בה דיון על מעבר הטומאה מהבית לעלייה. לכאורה אמנם הארובה מפסיקה את האוהל, אבל מה שמעל הכיסוי הוא בוודאי טהור. אם הארובה היא פחות מפותח טפח הרי שאין זה פתח לטומאה, וכשם שבמקרה כזה טומאה לא תעבור מבית לבית (מחדר לחדר בלשון ימינו – פ\"ג מ\"ו). בתוספתא שנויה הלכה זו בסתם ואחריה מחלוקת: \"רבי מטמא וחכמים מטהרין, אמר רבי<sup class=\"footnote-marker\">12</sup><i class=\"footnote\">בכתב יד וינה רבי ייסי (יוסי?), וזו טעות.</i> רואה אני את דבריהם מדברי\" (פי\"א ה\"י, עמ' 609)<sup class=\"footnote-marker\">13</sup><i class=\"footnote\">גם כאן דעה סתמית ואחריה מחלוקת בדבר, כמו ששנינו לעיל. </i>. דברי רבי מצטרפים לעמדות ה\"בלתי משפטיות\" המשקפות את תחושת הרתיעה מהטומאה ללא בסיס משפטי איתן."
                ],
                [
                    "<b>ארובה שהיא בתוך הבית וקדירה נתונה תחתיה</b> – שתי המשניות הבאות הן סיבוך נוסף של המקרים שנדונו במשניות הקודמות. הפעם הטומאה מתחת לארובה, אך היא מכוסה בקדרה.<b> שאם תעלה אין שפתותיה נוגעות בארובה</b> – הקדרה אינה מכסה את כל פי הארובה,<b> טומאה תחתיה בתוכה או על גבה טומאה בוקעת ועולה בוקעת ויורדת</b> – המשנה מנוסחת בקיצור נמרץ, ופירוטה שבתוספתא יובא להלן. הנחת היסוד היא שהקדרה שעל הרצפה מצטרפת לתקרת הבית להיות גג האוהל. העובדה שרוב הגג מצוי במישור גובה אחד וחלקו במישור גובה שונה אינה משמעותית, ובלשון המשנה כאילו הקדרה עולה ו\"מתיישרת\" עם גג הבית. במקרה זה הארובה אינה סתומה לחלוטין, אלא יש בה פתח צר, פחות מפותח טפח. הקדרה עצמה אינה מהווה אוהל לטומאה כיוון שאינה גבוהה ממנה פותח טפח, ולכן טומאה בוקעת ועולה, והארובה אינה מהווה אוהל. כל מה שמצוי בדיוק מעל הטומאה טמא, וכל מה שבצדו טהור. להלן נחזור להנחה זו. <b>היתה גבהה מן הארץ טפח טומאה תחתיה או בבית תחתיה והבית טמא</b> – הקדרה וגג הבית הם אוהל אחד. מה שתחת הקדרה או על רצפת הבית מצוי תחת האוהל וטמא טומאת אוהל,<b> תוכה</b> <b>וגבה טהור</b> – כלי חרס מטמא רק מתוכו או באוהל, ומה שמעל הקדרה איננו בתוך האוהל (הרי מעליו חור הארובה), וכאילו הקדרה נתונה על פי הארובה וסותמת אותה, לכן מה שמעל הסתימה טהור. הלכה זו של קדרה הסותמת את הארובה נדונה לעיל (פ\"ה מ\"ג), ושם הובאה מחלוקת בית הלל ובית שמאי האם הקדרה מצילה את הכול. משנתנו מנוסחת כבית הלל.",
                    "<b>בתוכה או על גבה הכל טמא</b> – אם הטומאה בתוך הקדרה או מעליה הכול טמא. המפרשים מסבירים שהקדרה טמאה, ואין כלי טמא מציל. ברם פירוש זה קשה ביותר, הרי לעיל שנינו שאם הטומאה מתחת לארובה מה שכנגדה טמא, והבית טהור (משנה א). ההסבר שהטומאה בוקעת מהקדרה כלפי מטה ו\"נתקלת\" בקרקעית הבית ומשם מתפשטת לבית עדיין קשה. הרי אם אין בבית קדרה כלל הבית טהור, ומדוע העובדה שקדרה מונחת על הטומאה תגדיל את היקף הטומאה? יתר על כן, למה יהא הבדל בין טומאה מתחת לקדרה שאין בה פותח טפח לבין טומאה מעל קדרה גבוהה? הרי בשני המקרים הטומאה איננה תחת אוהל, והקדרה \"סותמת\" את הארובה באותה מידה!",
                    "כפשוטה משנתנו מהלכת בדרך שונה ממשניות א-ו, או ליתר דיוק ההלכה איננה אחידה. הקדרה נתפסת כסתימה מלאה המשלימה את האוהל, אף שאיננה הרמטית, ומצד שני אין הסתימה מצילה (כלי חרס טמא אינו מציל מטומאה). אמנם הטומאה מצויה כאילו מחוץ לאוהל (בתוך כלי החרס או על גבו), אבל היא בוקעת לאוהל כלפי מטה דרך הקדרה הטמאה.",
                    "ואכן הרמב\"ם גרס במשנתנו \"הכל טהור\", וכן פירש בפירוש המשניות (הלכות טומאת מת טז, ה). תיקון זה מלמד על הקושי ההלכתי, אבל איננו בכל עדי הנוסח הטובים וקשה לקבלו.",
                    "משנתנו שונה מהמשניות הקודמות בפרט נוסף. אנו פירשנו והוכחנו שמה שכנגד הארובה טמא טומאת אוהל, ואילו משנתנו מניחה שמה שכנגד הארובה טמא רק מדין טומאה בוקעת ועולה.",
                    "בתוספתא יש הרחבה רבה של המשנה, ומה שבמשנה הוא מקרה אחד (קדרה קטנה מהארובה) בשתיים כפול שלוש אפשרויות (קדרה צמודה לקרקע או גבוהה מהקרקע, וטומאה מתחתיה, בתוכה או בגבה) הופך בתוספתא לארבעה מקרים כפול שני מצבים. מספר ההלכות קרוב לאלו של פרק ט.",
                    "האפשרויות הבסיסיות הן:",
                    "1. שפות הקדרה נוגעות בתקרה, כלומר היא גדולה מהארובה.",
                    "2. קדרה שהיא בגודל הארובה, \"שאם תעלה עולה ויושבת בארובה ואופצת את כל\" (תוס', פי\"א ה\"ד, עמ' 608)<sup class=\"footnote-marker\">14</sup><i class=\"footnote\">\"אופצת\" היינו צמודה לדפנות הארובה, ראו לעיל פ\"ט מ\"ג.</i>.",
                    "3. קדרה קטנה מהארובה (\"שאם תעלה עולה והולכת בארובה ואין בינה לארובה פותח טפח\" [תוס', פי\"א ה\"ה, עמ' 608]). מקרה זה נדון במשנה, ונוסף נימוק \"מפני שניצלת עם דופני של אוהל\" (שם).",
                    "4. קדרה קטנה מהארובה בהרבה (\"שאם תעלה עולה והולכת בארובה ויש בינה לארובה פותח טפח\" [שם]).",
                    "בכל אחד מהמקרים הללו נבדקים שני מצבים, כשהקדרה צמודה לקרקע (ואז הטומאה בוקעת ועולה) וכשהקדרה גבוהה מהקרקע טפח ומהווה אוהל על הטומאה שמתחתיה. גם במשנה מצויים שני מצבים אלו.",
                    "בכל אחד משמונה מקרים אלו הטומאה עשויה להיות באחד מארבעה מקומות (בבית, מתחת לקדרה, בתוכה או על גבה), ויש לבחון את הדין בארבעה מקרים (מה דינם של חפצים בבית, מתחת לקדרה, בתוכה ובגבה).",
                    "בכל המקרים אם הקדרה נמוכה הטומאה בוקעת ועולה, ולא נאמר מה הדין אם הטומאה מעל הקדרה. כפשוטם של דברים אם הטומאה מעל הקדרה כאילו אין קדרה, והדין נדון במשנה א ובמקבילותיה. כל יתר הדיון הוא אם הקדרה גבוהה מהארץ טפח.",
                    "במקרה הראשון הקדרה סותמת את הארובה, האוהל שלם והטומאה חודרת מתוך הקדרה או מעל גבה לתוך החדר ומטמאת הכול. כאמור לעיל התקשינו מדוע הטומאה שמעל הקדרה או בתוכה מטמאות את הבית, הרי הן כאילו מעל האוהל, והסברנו את אשר הסברנו. בתוספתא אפשר להסביר שהטומאה נכנסת לחדר דרך הארובה שאיננה סתומה. אמנם הקדרה גדולה מהארובה, אך איננה הדוקה והסתימה רופפת (ראו להלן).",
                    "במקרה השני, כשהקדרה גבוהה, אם הטומאה מתחת לקדרה הקדרה מהווה אוהל ומצטרפת לאוהל של הבית ומטמאת את מה שמתחת לקדרה או בבית. אם הטומאה מעל הקדרה או בתוכה הטומאה בוקעת ועולה, בוקעת ויורדת ואינה מטמאת את פנים הבית או מתחת לקדרה. הטומאה אינה חודרת מעל הקדרה לתוך החדר כיוון שהקדרה אופצת בארובה (מכאן הסקנו את הנימוק לחדירת הטומאה במקרה הקודם).",
                    "במקרה השלישי, אם הטומאה מתחת לקדרה הקדרה מצטרפת לגג הבית כאוהל אחד, ותחתיה טמא, אבל תוכה, גבה והבית טהורים, \"מפני שניצלת עם דופני של אוהל\" (ה\"ה, עמ' 608), ואם הטומאה בתוכה, בבית או על גבה הכול טמא. הקדרה מהווה אוהל גם להציל את מה שאינו מתחת לקדרה. אין צריך לומר שעל פניה הלכה זו סותרת את קודמותיה. אם הטומאה אינה מתחת לקדרה הרי שהיא כאילו מחוץ לחדר וחודרת לבית דרך הרווח שבינה לבין הארובה.",
                    "במקרה הרביעי, אם הטומאה מתחת לקדרה רק תחתיה טמא והשאר טהור, אם היא בבית רק הבית טמא, ואם היא בתוכה או בגבה הכול טמא. הנימוק בתוספתא הוא שהיא נידונת כשיפועי אוהלים. אך לא כשיפועי אוהלים דלעיל (פ\"ז מ\"ב), ששם הכול טמא והשיפוע כאוהל עצמו, אלא כדעה החולקת שאותה הבאנו לעיל (פ\"ט מי\"ד) ששיפוע האוהל אינו נחשב כאוהל אלא כמחוץ לו, וטומאה בגבה או בתוכה חודרת לבית דרך הפתח שאיננו סתום. התוספתא חולקת על המשנה (המקרה השלישי) בשאלה האם הבית טמא כשהטומאה מתחת לקדרה.",
                    "לא נעסוק כאן בפרטי ההלכות שבתוספתא, ונסתפק בקביעה שקשה לאתר שיטה הגיונית ואחידה."
                ],
                [
                    "<b>היתה</b> – הקדרה,<b> נתונה בצד האסקופה</b> – ליד משקוף הפתח מבחוץ. בתנאים רגילים טומאה כזאת נחשבת מחוץ לבית, אבל טומאה זו מכוסה בקדרה, והקדרה שמעליה יוצרת לעתים אוהל המתאחד ומצטרף למשקוף ולפנים החדר, כשם שטומאה הנמצאת מחוץ לבית מתחת לכוורת מטמאת לעתים את הבית (לעיל פ\"ט מ\"א ומ\"ב ומקבילותיהן). <b>שאם תעלה היא נוגעת בשקוף</b> – בעדי נוסח אחרים \"במשקוף\", <b>פותח טפח</b> – יש חפיפה בין הקדרה והמשקוף, וכאמור הבדלי הגובה בין השניים אינם משמעותיים מבחינה הלכתית. <b>טומאה תחתיה בתוכה או על גבה טומאה בוקעת ועולה בוקעת ויורדת</b> – אם הקדרה נמוכה מטפח אין היא יוצרת אוהל והטומאה בוקעת ועולה; אם היא מחוץ לבית כל הבית טהור. <b>היתה גבוהה מן הארץ טפח טומאה תחתיה או בבית תחתיה והבית טמא</b> – הקדרה יוצרת אוהל והוא מצטרף אל האוהל בבית להיות כאוהל אחד, לכן אם הטומאה תחת הקדרה גם הבית טמא, ואם היא בבית גם תחת הקדרה טמא.<b> תוכה וגבה טהור</b> – שכן הם מחוץ לאוהל,<b> בתוכה או על גבה</b> – אם הטומאה בתוך הקדרה או מחוץ לה, <b>הכל טמא</b> – הטומאה בוקעת מהקדרה כלפי מטה ונכנסת לבית. על הקושי בהלכה זו עמדנו לעיל, והיא תואמת גם את דין כוורת מחולחלת גבוהה שהטומאה בגבה או בתוכה (פ\"ט מ\"ב). <b>שאם תעלה</b> – זה מקרה נוסף. האות שי\"ן איננה הסבר אלא במקום וי\"ו החיבור (או וי\"ו החילוק)<sup class=\"footnote-marker\">15</sup><i class=\"footnote\">ראו אונא, וו שין.</i>. <b>ואין נוגעת בשקוף פותח טפח</b> – הקדרה רחוקה מהמשקוף, ולא נוצר רצף של אוהל בין הטומאה לבית, או שהיא המשך למשקוף אך \"מרחיבה\" אותו בפחות מפותח טפח, <b>או מודבקת</b> <b>לשקוף</b> – הקדרה אינה על הרצפה אלא מחוברת למשקוף העליון, אך אינו מרחיבה את המשקוף אלא במעט (פחות מפותח טפח),<b> טומאה תחתיה אין טמא אלא תחתיה</b> – המקרה הראשון פשוט, הטומאה מחוץ לבית ולכן טמא רק מה שמתחת, ואפילו אם היא מתחת למשקוף היא בצד החיצוני שלו, ולכן הטומאה איננה נכנסת לבית. המשנה מרמזת לדין כל טומאה הנמצאת במשקוף, שאם היא בצדו החיצוני היא כאילו בחוץ ומטמאה רק את מה שמתחתיה.",
                    "בתוספתא מובאת סדרה ארוכה של מקרים, כמו במשנה הקודמת (פי\"א ה\"א-ה\"ג, עמ' 608), ובה סדרת אבחנות:",
                    "1. הקדרה בצד המשקוף ושפתיה משוכות מהמשקוף (הקדרה למעשה מחוץ למשקוף).",
                    "2. יש חפיפה של פותח טפח בין הקדרה למשקוף בכלשהו<sup class=\"footnote-marker\">16</sup><i class=\"footnote\">כתוב \"בפותי טפח כל שהיא\", אבל המקרה הבא הוא שהקדרה נוגעת ב\"שקוף\" (משקוף) בפותי טפח, ולכן פירשנו ש\"פותי טפח\" הראשון הוא טעות סופר.</i>.",
                    "3. יש חפיפה של פותח טפח בין הקדרה למשקוף.",
                    "4. שפתי הקדרה אוכלות במשקוף כלשהו ויש בדופנה פותח טפח.",
                    "5. שפתי הקדרה אוכלות במשקוף כלשהו ואין בדופנה פותח טפח.",
                    "המקרה השלישי זהה למשנה, ודינו זהה לה. לא נעסוק בהצגת כל המקרים בתוספתא, נסתפק בקביעה שאם הקדרה רוצצת את הטומאה הטומאה תמיד רק בוקעת ועולה ואינה מטמאת באוהל (אלא \"כנגדה טמא\"), ואם היא גבוהה דינה ודין הבית משתנה בהתאם לטבלה שלהלן.",
                    "הדיון המדוקדק של התוספתא בשתי המשניות האחרונות (ה\"א-ה\"ה) דומה לדיון המשנה המדוקדק שבפרק ט ובא להציג את כל האפשרויות המשפטיות. יש בו ללא ספק דקדוק יתר בפרטים המשפטיים. מבחינה ספרותית הוא מעצים את התחושה של מבנה משפטי משוכלל, אך ראינו כי בתוך המבנה המשפטי משולבות סתירות פנימיות שקשה להסבירן בצורה לכידה.",
                    "המשנה והתוספתא מציגות עריכות דומות אך סדרן שונה, כמוצג בטבלה. ברור שסוף פרק ט שייך למעשה לפרקנו, כפי שהציע נויסנר, והתוספתא הכירה את פרקנו פחות או יותר מהסוף להתחלה (להוציא את משנה ד ועוד שינוי קטן בסדר המשניות ב-ג).",
                    "<u><b></b</u><u>></u>סדר המשנה והתוספתא"
                ]
            ],
            [
                [
                    "הפרק הקודם עסק בארובה המהווה הפסק לאוהל הבית, בקדרה מתחת לארובה וממנה גם בקדרה מתחת למשקוף הבית. פרקנו חוזר לעניין הפסקת האוהל ודן בסדק בתקרת הבית. לאחר מכן המשנה דנה (ממשנה ד ואילך) באוהלי משנה הנמצאים בבית, ובכך חוזרת בעצם לדיון בקדרה בבית, וממשיכה במתקנים דומים. באמצע מצויה משנה העוסקת בכלב השוכב על המשקוף (מ\"ז). משנת הכלב קשורה לקודמתה העוסקת באדם השוכב על המשקוף, אך גם למשנה האחרונה בפרק הקודם העוסקת בקדרה על המשקוף. יש אפוא בפרקים אלו שני נושאים עיקריים הקשורים זה בזה, והדיון נע משאלה אחת לשנייה, כעולה מהטבלה.",
                    "סדר המשנה בפרקים י-יא",
                    "<b>בית שניסדק</b> – הסדק המדובר הוא סדק מפולש שמהווה הפסקה של אוהל הבית. לעתים קרובות מזכירים מקורותינו את הבית שנסדק<sup class=\"footnote-marker\">1</sup><i class=\"footnote\">משנה, מועד קטן פ\"ו מ\"ו; מקוואות פ\"ו מ\"א ומ\"ט; תוס', נגעים פ\"א ה\"ח, עמ' 618; מקוואות פ\"ה ה\"ו, עמ' 657, ועוד.</i>. חומר הבנייה העיקרי של הבית היה האבנים. סדק בבית מתהווה כאשר האדמה המהווה בסיס לבניין \"עובדת\" (שוקעת), וכך מתהווה סדק בקיר הבית (תוס', פי\"ב ה\"א, עמ' 609) או בתקרתו. הפתרון לסדק קטן היה טיוח הבית, אבל טיוח כזה פותר רק את הבעיה החיצונית ולא את בעיית חוזקו של הבית. אם הסדק גדל אין ברירה אלא לתקן את יסודות הבית, או לפחות להחדיר לסדק חומרי מילוט שיחזיקו את חלקי הבית.",
                    "<b>טומאה בחוץ – </b>בחלק הבית שמעבר לסדק הקרוב לחוץ,<b> כלים שבפנים טהורין</b> – הטומאה יוצאת דרך פתח הבית ואין אוהל המחבר בינה לבין חלקו הפנימי של החדר.<b> טומאה בפנים</b> – מעבר לסדק בחלק הפנימי של הבית,<b> כלים שבחוץ בית שמי אומרים עד שיהא בסדק ארבעה טפחים</b> – החלק הפנימי הוא אוהל נפרד מחלקו החיצוני של הבית. כדי לפגוע ברצף התקרה צריך הסדק להיות ארבעה טפחים לפחות. כפי שלמדנו לעיל פתח המוציא את הטומאה (\"מציל את הפתחים האחרים\") צריך להיות ארבעה פתחים (פ\"ז מ\"ג), ואם מדובר בכזית מן המת די בפתח שרחבו טפח מרובע (פ\"ג מ\"ו). אבל המידה של ארבעה טפחים כאן איננה כדי להוציא את המת אלא כדי לפגוע ברצף האוהל. <b>ובית הלל אומרים כל שהוא</b> – סדק כלשהו מהווה הפסקה ברצף האוהל. <b>רבי יוסה אומר משם בית הלל פותח טפח</b> – \"כלשהו\" איננו באמת כלשהו, אלא פותח טפח. המידות הללו של טפח וארבעה טפחים הן מידות קבועות בדיני טהרה ובדינים אחרים. בתוספתא שנינו: \"וכמה יהיה הסדק הזה? 1. בית הלל אומר כל שהוא מלא החוט המשקולת, 2. ורבי יוסי אומר משם בית הלל פותח טפח. 3. אמר רבי תמיה אני אם אמר רבי יוסי בפותח טפח, לא אמר אלא בכזית מן המת בלבד. טומאה מבפנים וכלים מבחוץ, אף על פי שאין בסדק אלא כל שהוא מלא חוט המשקולות הרי זה מפסיק\" (פי\"ב ה\"א, עמ' 609). בתוספתא יש לרבי יוסי לכאורה עמדה משלו, ואילו במשנה הוא מוסר את דברי בית הלל. ואכן אין זה סביר שתנא מאוחר יחלוק על בית הלל, ונראה שהוא רק מתקן את המסורת הקדומה ומכמת אותה. כל זאת אף על פי שרבי תולה את הדברים ברבי יוסי עצמו. המידה של בית הלל כאילו סותרת את עצמה, כלשהו או מלוא חוט ומשקולת, ובכלל מהי מידה זו? \"חוט ומשקולת\" מופיעים במשנת כלים (פכ\"ט מ\"ג), ושם נאמר שאורכם שנים עשר טפחים, כלומר שאורך כזה הוא אורכו התקני של ההתקן. ההתקן משמש את הבנאים לבדיקה האם הקיר ישר. סביר, אפוא, ש\"כלשהו\" הוא אורך הסדק. סדק קטן יותר אינו מהווה הפסק האוהל, אבל הרוחב הוא כלשהו. רבי תמה על רבי יוסי (ואולי בכוונה נמנע מלתקוף את בית הלל עצמם). הוא חוזר למחלוקת מהו גודל הפתח המציל את הפתחים האחרים (פ\"ג מ\"ז). שם נקבע שפתח שרוחבו ארבעה טפחים מציל מטומאת מת, ופתח שרוחבו טפח מציל מכזית מן המת. רבי מניח שחכמים נצמדים למידות אלו, וגם כאן רוחב סדק של \"פותח טפח\" הוא רק אם הטומאה היא פירור מן המת. ליברמן מפרש שבית הלל ובית שמאי כלל לא נחלקו, אלא כל אחד עסק במקרה אחר. אנו הצענו פרשנות כזאת גם לעיל (פ\"י מ\"ג) לדברי רבי יוסי שם. אם אכן ההצעות נכונות הרי שעורך המשנה ביצע עבודה שאינה מושלמת. הוא ליקט את דברי התנאים הקדומים אבל הציגם זה מול זה כחולקים, אף שלא לכך התכוונו. מכל מקום, בדברי רבי יש בעצם קבלה חלקית או מלאה של דברי בית הלל; גם אם הבתים חולקים הרי שהם חולקים רק אם הטומאה היא כזית.",
                    "לפי דרכנו לפנינו עדות להתפתחות ההלכה. תנאים קדמונים (בית הלל ובית שמאי) לא קבעו מה אורך הסדק, ובית הלל לא נתנו מידות רוחב. תנאים מדור אושא משלימים את הפרטים בעזרת אחת מהמידות המקובלות.",
                    "המשנה אינה עוסקת במכלול השאלות שהסדק מעורר. כך, למשל, אם הטומאה בחצי הפנימי של החדר צריכה הטומאה שיהיה לה מקום לצאת. אם יש בחצי הפנימי חלון או פתח הטומאה תצא דרכו, אבל אם כל יתר החדר אטום האם תצא הטומאה דרך החצי החיצוני, אם יש מעל הסדק גג? או שהטומאה יוצאת דרך הסדק? ובכלל, האם דרך הטומאה לצאת דרך הסדק או דרך הפתח הפתוח? כלומר האם הבית דינו כבית עם שני פתחים, או שאחד מהם הוא <u>ה</u>פתח בה' הידיעה והטומאה יוצאת דרכו בלבד? המשנה אינה עוסקת באבחנות אלו ומתמקדת בחידוש שברצונה להעלות. בניגוד לפרק הקודם העוסק בארובה אין כאן דיון בכלים שמתחת לסדק. לפי הלכות ארובה ברור שהכלים מתחת לסדק טהורים מטומאת אוהל, ושוב אין במשנה דיון בפרט זה. שאלה נוספת היא השאלה הנדונה במשנה הבאה, אך היא עולה רק ביחס לאכסדרה.",
                    "כללו של דבר, הסדק מהווה הפסק באוהל, ובגישה זו תהלך גם המשנה להלן (פי\"ב מ\"ה)."
                ],
                [
                    "<b>אכסדרה – </b>\"אכסדרה\" היא מונח יווני לחצר מוקפת עמודים. לעתים הייתה בנויה על העמודים עזרה, מעין קומה שנייה (משנה, מדות פ\"א מ\"ה).<b> שניסדקה</b> – הארכיטרב שמעל העמודים<sup class=\"footnote-marker\">2</sup><i class=\"footnote\">למשמעות המונח ראו לעיל בהערה לפ\"ו מ\"ו.</i>, או היציע שעליו, נסדק. <b>טומאה בצד זה כלים שבצד השני טהורין</b> – כמו במשנה הקודמת, <b>נתן את רגלו או קנה מלמעלן וערב את הטומאה</b> – וי\"ו החיבור (ועירב) איננו המשך התיאור, אלא בא להדגשה. אם עשה כן עירב את הטומאה, כלומר הקנה מהווה סתימה לסדק. הביטוי הוא יחידאי למסכת אהלות ודנו בו לעיל (פ\"י מ\"א), ומשמעו סתם את החור (או הסדק) שבתקרת האוהל. <b>נתן את הקנה בארץ</b> – מתחת לסדק,<b> אינו מביא את הטומאה</b> – אין הקנה מתחבר לאוהל ומאחד את חלקיו,<b> עד שיהיה גבוה מן הארץ פותח טפח</b> – אם הקנה גבוה מהקרקע, הרי שהוא מצטרף לאוהל הבית. כאמור בפרק הקודם (מ\"ו; פ\"ט מט\"ו, ואולי גם פ\"ט מי\"ד) הבדלי הגבהים של תקרת ה\"אוהל\" (גג הבית) אינם משמעותיים מבחינה הלכתית. משנתנו מהלכת כנראה בשיטת בית הלל שדי בסדק כלשהו כדי חלק את תקרת האוהל, ודי בקנה שרוחבו, מן הסתם, צר מטפח, כדי לסתמו. עם זאת, לעיל גם שנינו את משנת שיפועי האוהלים שלפיה גגות מגבהים שונים לא הצטרפו (לעיל פ\"ז מ\"ב).",
                    "המפרשים התקשו מדוע עסקה משנה א בבית ומשנה ב באכסדרה. הם חיפשו השלכה הלכתית לבחירת הדוגמה של אכסדרה. ואכן באכסדרה, שהיא פתוחה, לא מתעוררת השאלה של יציאת הטומאה. עם זאת, פשוט יותר להניח שלפני העורך היו משניות קדומות שעסקו חלקן בבית וחלקן באכסדרה, ומן הסתם כל אחת עסקה במעשה שהיה, ורק העורך צירפן כאחת."
                ],
                [
                    "<b>סגוס עבה</b> – \"סגוס\" נזכר גם כ\"סגוס\" בלבד ולעתים כ\"סגוס עבה\" (בבלי, נדרים נה ע\"ב). במקורות נזכר הסגוס כאריג שאיננו בגד, ולפי ההקשר זו שמיכת צמר עבה לחימום בלילה: \" 'כסותך', פרט לכר, 'כסותך', פרט לסדין, 'תכסה', פרט לסגוס\" (ספרי דברים, רלד, עמ' 267). במדרש אחר הוא נזכר ככלי אופייני ללילה, בניגוד למחרשה שהיא \"כלי יום\"<sup class=\"footnote-marker\">3</sup><i class=\"footnote\">מכילתא דרבי שמעון בר יוחאי, כב כה, עמ' 272; ספרי דברים, רעז, עמ' 295, והשוו בבלי, בבא מציעא קיג ע\"א.</i>, והמתרגם היווני תרגם שמיכה כסגוס (שופטים ד יח)<sup class=\"footnote-marker\">4</sup><i class=\"footnote\">ראו ערוך השלם, כרך ו, עמ' 21-20.</i>. עם זאת, המדרש מגדיר את הסגוס ככלי המשמש לשכיבה ולמלאכה כאחת: \"...או יכול שאני מוציא הסגוס והרדיד... תלמוד לומר 'כל משכב' ריבה. מה ראית לרבות את אילו ולהוציא את אילו? אחר שריבה הכתוב מיעט, מרבה אני את אילו שהם משמשים שכיבה עם מלאכתם, ומוציא אני את אילו שאינן משמשים שכיבה עם מלאכתם\" (ספרא מצורע, פרשת זבים פרק ב ה\"ד, עה ע\"ג), וזו היא ששנינו שיוצאים בסגוס עבה \"מפני הגשמים\" (בבלי, נדרים נה ע\"ב). הסגוס הוא אריג ועל כן יש לו נימים (משנה, כלים פכ\"ט מ\"ג), הלוא הם \"זנבות\" חוטי השתי לאחר שנחתכו מ\"מסכת\" האריגה. כן משמע ממקורות אחרים<sup class=\"footnote-marker\">5</sup><i class=\"footnote\">משנה, נגעים פי\"א מ\"א ומקבילות.</i>.",
                    "במקורות הרומיים ידוע בגד חיצוני בשם סגום (sagum), שהוא מעיל עבה חיצוני<sup class=\"footnote-marker\">6</sup><i class=\"footnote\">קרום, תלבושת, עמ' 52.</i>. יש קשר לשוני בין השניים, אך כאמור הסגום הוא לבוש לכל דבר, והסגוס (סגום) שבמשנה הוא שמיכה ששימשה בעיקר לכיסוי בשעת השינה, ורק לעתים ובדוחק כבגד ליום קר וגשום במיוחד. פרשה זו של זיהוי הסגוס משמשת דוגמה לבעיה מתודולוגית בזיהוי כלים ומתקנים קדומים. לפנינו שני נתונים סותרים; הראשון עולה מתוך ההקשר הלשוני ליוונית או ללטינית, והשני מתוך עיון במקורות. אנו מעדיפים את המשתמע מהמקורות, מתוך הנחה שייתכן שמילה שבשפה הקלסית שימשה לבגד אחד קיבלה במזרח, או בארץ יהודה, משמעות ייחודית.",
                    "המשנה הקודמת קבעה שכלי הגבוה מעל הקרקע טפח מצטרף עם הגג להוות \"אוהל\". הלכה זו נאמרה גם לעיל (פ\"י מ\"ו-ומ\"ז). הסגוס העבה, ואולי גם המקופל (להלן), גובהם למעלה מטפח, אבל התנאי איננו גובה הכלי אלא שמתחתיו יהיה חלל בגובה טפח שייצור אוהל לעצמו. על כן הסגוס העבה איננו אוהל, ואין הוא מצטרף עם הגג<sup class=\"footnote-marker\">7</sup><i class=\"footnote\">וכן בנגעים פי\"א מי\"א, ששם הסגוס נחשב כשני כלים.</i>.",
                    "<b>וכופת עבה</b> – לפי ההקשר ברור שגם הכופת הוא אריג עבה. בעל פירוש הגאונים מפרש: \"קפילין (קפיות) פירוש סגוס יש לו איתקה ושמו בטיית בורגס וכופת דומה לבורגס ואין לו איתקה ושמו בלשון יון קפיל ויש שונים כן ויש שונים כפויות\"<sup class=\"footnote-marker\">8</sup><i class=\"footnote\">פירוש הגאונים לטהרות, עמ' 91-90.</i>.<b> </b>\"אתיקה\" הוא התרגום לנימים, ולדעת הגאון כופת הוא סגוס ללא נימים, ואולי איננו אריג. בורגס הוא בגד גס המופיע במשנה בלשון \"בורסין\". מונחים אלו מופיעים לעתים קרובות באותו הקשר. כך במקורות שהבאנו, וכן: \"נימי הברסין והברתסין והפמליאות והחמילות והלבדין והסגסגין והכרים והכסתות שלש אצבעות\" (תוס', כלים בבא בתרא פ\"ז סה\"א, עמ' 597). כל הרשימה כוללת בגדים עבים, וחוזרת במקורות נוספים<sup class=\"footnote-marker\">9</sup><i class=\"footnote\">ראו פירושנו לכלאים פ\"ט מ\"ז.</i>. באופן טבעי סביר לזהות את הכפות עם ה\"כפה\" (capes), לבוש איכרים רומי, מעין מעיל חיצוני שהיה לו גם כובע על הראש ונועד להגנה מקור ומגשם<sup class=\"footnote-marker\">10</sup><i class=\"footnote\">קרום, תלבושת, עמ' 53.</i>. (איור 33).",
                    "<b>איור 33. כפס </b>– לבוש העטוף את הגוף. קרום, תלבושת, עמ' 81.",
                    "אבל בכמה מקורות אחרים הכופת מופיע ככלי מעץ או מחרס: \"כופת שקבעו בנדבך, קבעו ולא בנה עליו, בנה עליו ולא קבעו טמא. קבעו ובנה עליו, טהור. מפץ שנתנו על גבי הקורות, קבעו ולא נתן עליו את המעזיבה...\" (משנה, כלים פ\"כ מ\"ה). מדובר אפוא בכלי עור (כמו מפץ), או מחומר אחר ששולב בבניין, וקשה להניח ששילבו בבניין בגד. כמו כן: \"כופת שסירקו וכרכמו ועשאו פנים, רבי עקיבא מטמא וחכמים מטהרין, עד שיחוק בו. הסל והכלכלה שמילאן תבן או מוכין, התקינן לישיבה... טמאין\" (משנה, שם פכ\"ב מ\"ט). גם כאן הכופת הוא כלי שמתקינים אותו לישיבה, או כחלק מבניין, ובירושלמי מדובר בכופת שעשו ממנו מדרגות (עירובין פ\"ז ה\"א, כד ע\"ב). גם מהתוספתא שתובא להלן משמע שהכופת (ברבים כפיתין) הוא כלי שיש לו חלל.",
                    "<b>אינן מביאין את הטומאה עד שיהוא גבוהין מן הארץ פותח טפח</b> – אמנם הם גבוהים מהארץ טפח, אך בינם לקרקע אין חלל של טפח. אבל בתוספתא כלים הם נחשבים לכלי (בבא קמא פ\"ו ה\"ו, עמ' 575). דומה שהמשניות חלוקות. <b>קפילין זו על גבי זו</b> – כפשוטה המשנה מחדשת שהוא הדין אם הסגוס או בגד עבה אחר מקופל, ויש חלל מועט בין השכבות. בתוספתא מופיעה הלכה מקבילה: \"סאה כפויה על פיה, חבית כפויה, שני כפיתין זה על גבי זה, ואבן על גבי הכפיתין, מביאות את הטומאה. סאה<sup class=\"footnote-marker\">11</sup><i class=\"footnote\">כלי שנפחו סאה ומשמש למדידה. </i> יושבת כדרכה, וחבית יושבת כדרכה, נוד תפוח, כר מלא תבן, כסת מלאה מוכין, כסות מלאה מטפחות, שתי אבנים זו על גבי זו, וכיפת על גבי האבן, אין מביאות את הטומאה\" (פי\"ב ה\"ב, עמ' 609). הכלל זהה לזה שבמשנה. כלי קיבול ההפוך על פיו יש בחללו טפח, והקרקעית, המשמשת כאוהל, היא מעל חלל שגובהו טפח. אבל כלי היושב על קרקעיתו אין מתחתיו חלל טפח. ה\"כפיתין\" הם הרבים של כופת, ומההקשר משמע שיש להם כלי קיבול, כמו חבית. נראה, אפוא, שלכופת שתי משמעויות, או אפילו שלוש (בגד עבה, גוש עץ וגוש עץ שיש לו חלל).",
                    "<b>אינן מביאות את הטומאה עד שתהא העליונה גבהה מן הארץ פותח טפח</b> – לפי המשפטים הקודמים צריך לפרש שבין העליונה ובין זו שמתחתיה צריך להיות פותח טפח. אבל מבחינה מילולית ניתן גם לפרש שבין העליונה לרצפה צריך להיות פותח טפח, והקפילין באמצע אינם נחשבים. אם נפרש כך לא יובן מה בין קפילין לכופת.<b> </b>אולי מחלוקת בית שמאי ובית הלל שבשורה הבאה חלה גם כאן, והמחלוקת היא האם חלקים פנימיים הם כחלל או כסתימה הממעטת מפותח טפח, ואזי משנתנו יכולה להיות כבית שמאי והחלל של פותח טפח נחשב רק אם הוא מעל הקפל התחתון.",
                    "<b>היה אדם נתון שם</b> – תחת הסדק<sup class=\"footnote-marker\">12</sup><i class=\"footnote\">ראו עוד משנת עדיות פ\"ד מי\"ב המקבילה למשנתנו.</i>,<b> בית שמיי אומרים אינו מביא את הטומאה</b> – לפי אותו כלל,<b> </b>האדם עצמו אוהל אל אין פותח טפח מתחתיו <b>ובית הלל אומרים אדם חלול הוא והצד העליון מביא את הטומאה</b> – כאילו יש חלל מתחת לחלקו העליון של אדם. שיטתם של בית הלל איננה הלכתית. במהלך פירושנו למשניות השונות אנו מקשיבים קשב רב לדיאלוג ולשילוב שבין הפרשנות ההלכתית לבין רגשות הפחד מהטומאה, דיאלוג שסיכמנו במבוא למסכת. בכל מקום שבו מעורב האדם עצמו החשש מהטומאה גובר על המדיניות המשפטית. גם בית הלל יודעים שגוף האדם איננו חלול. המניע להלכה אינו יכול להיות משפטי, אך הניסוח שלה הוא כביכול משפטי. איננו יכולים לקבוע אם הניסוח הוא של בית הלל עצמם, אך לפחות המשנה ערוכה כמסמך משפטי, אבל המניעים להלכה זו, ולהלכה שבמשנה הבאה, איננו משפטי<sup class=\"footnote-marker\">13</sup><i class=\"footnote\">ראו במבוא למסכת.</i>.",
                    "אם כן, לסיכום:",
                    "הסברנו את כל המשנה כהמשך למשנת סדק, וראיה לכך הביטוי \"היה אדם נתון <u>שם</u>\", שאינו מתפרש אלא תחת הסדק (או תחת הארובה). אבל אפשר גם לפרש את המשנה בפני עצמה, והשאלה היא האם סגוס או אדם מצטרפים לגג האוהל. המשניות הבאות תדגמנה שאלה זו לגבי אדם, ולהלן (פט\"ו מ\"א) יידון הסגוס כשלעצמו. הדין חוזר מילה במילה, אבל שלא בהקשר לסדק. נמצאנו למדים שהעורך מצא הלכה זו במשנה קדומה כלשהי ושיבץ אותה בשני הקשרים. במקרה זה שני ההקשרים קרובים מבחינה הלכתית, אבל במשנה ז בפרק זה יש שיבוץ אחר המוביל לטעות בהבנת ההלכה.",
                    "מחלוקת בית שמאי ובית הלל שנויה גם במסכת עדיות (פ\"ד מי\"ב) כאחד מקולי בית שמאי. עם זאת, אין כאן קולה וחומרה. מה שחומרה במקרה אחד, עשוי להיות הקלה במקרה אחר, ומשנה ו תוכיח, שבה עמדת בית שמאי מובילה להקלה. במשנת כלים (פ\"ח מ\"ב) המשנה מביאה את עמדת בית שמאי כדעה יחידה.",
                    "לעיל בפרק ו שנינו שאדם מהווה אוהל. גם במקרה שלנו קוברי המת בוודאי מהווים אוהל. הבעיה איננה אפוא שאדם איננו אוהל, אלא שאיננו אוהל מלא, משום שאדם שוכב אין בינו לקרקע פותח טפח ולכן אין הוא ממשיך את הבית. כפי שהערנו במבוא, בני כתות מדבר יהודה סברו כנראה שאדם איננו אוהל. אם כך, הרי בית שמאי מחזיקים בעמדה קרובה לזו שלהם. אמנם הנימוק הוא שאין אוהל בינו לבין הקרקע, אבל בפועל יוצא שאיננו אוהל מלא.",
                    "להערכתנו מספר מרכיבים למחלוקת העקרונית והשיטתית בין בית שמאי ובית הלל. הנימוק שהאדם \"חלול\" הוא הניסוח המשפטי, אך מתחתיו שתי בעיות אחרות:",
                    "1. החרדה מפני טומאת המת, שבית שמאי אינם שותפים לה באופן שיטתי.",
                    "2. העמדה שאדם כלל איננו אוהל (עמדת בני כתות מדבר יהודה). בית הלל דוחים אותה, ואולי אף מנסחים את החלטותיהם בצורה תקיפה בשל הרצון להבליט את ההתנגדות (נימוק פולמוסי). בית שמאי קרובים יותר לעמדה הכיתתית. הם מסכימים שעקרונית אדם הוא אוהל, אך מצמצמים את השלכותיה של ההלכה."
                ],
                [
                    "<b>היה</b> – אדם,<b> משקיף בעד החלון והאהיל על קוברי המת</b> – קוברי המת עם המת עוברים מתחת לחלון ואדם מאהיל עליהם,<b> בית שמיי אומרים אינו מביא את הטומאה</b> – אין בין האדם לסף החלון חלל טפח,<b> +ובית הלל אומרים מביא את הטומאה</b> – כי האדם \"נחשב לחלול\", כמו שנאמר במשנה הקודמת, וכפי שאמרנו גם כאן השיקול איננו משפטי אלא חשש מטומאת אדם, <b>ומודים</b> – בית שמאי,<b> שאם היה לבוש בכליו או שהיו שנים זה על גבי זה שהם מביאין את הטומאה</b> – עד עתה שמרו בית שמאי על קו מחשבה אחיד מבחינה משפטית, עתה גם הם סוטים ממנו. הלבוש נחשב לאוהל וכאילו הוא גבוה מעל האדם הלובש אותו טפח. הוא הדין באדם השוכב על אדם אחר, וכאילו יש טפח ביניהם. גם כאן הטיעון המשפטי חלש, וברור שהפחד המיסטי מפני טומאת אדם גובר על השיקול המשפטי. דברי בית שמאי מבטאים את הדיאלוג שבין המשפט לבין פסיכולוגיית הפחד. בהלכה העקרונית גבר הצד המשפטי, ובהלכה המשנית גברה הפסיכולוגיה. עצם המחלוקת הקדומה מעיד שאי אפשר לקבוע שהמרכיב הפסיכולוגי קדם לחשיבה המשפטית, שניהם בני אותו זמן, ואף אחד מהם איננו מרכיב בלעדי בעיצוב ההלכה. במקביל דברי בית שמאי משקפים את הדיאלוג והפולמוס הסמויים עם העמדה הכיתתית שאדם איננו אוהל כלל ועיקר.",
                    "הביטוי \"ומודים...\" תדיר, קרוב לארבעים פעם במקורות תנאיים, בעיקר במחלוקות בית הלל ובית שמאי. אלו היו מחלוקות קדומות שנדונו ארוכות בבית המדרש, ובמהלך הדיונים הצטמצמו, לעתים, הפערים. כמעט תמיד בית הלל הם המודים במשהו לבית שמאי, וכמעט לא מצינו שבית שמאי יודו לבית הלל. ייתכן שהדבר נובע מכך שבית שמאי היו יותר נוקשים ופחות \"נוחי נפש\", ברם דומה שהסיבה העיקרית הפוכה. רוב חכמי דור יבנה הילכו בשיטת בית הלל, וממילא היה מי שיכול היה להגמיש את עמדתו, או להסבירה. בית שמאי נכחדו (במרד הגדול), ולא היה מי שיטען ויוותר בשמם. יתר על כן, מכיוון שלעתים קרובות נפסקה הלכה כבית הלל, לא היה חשוב עוד לברר את עמדתם המדויקת של בית שמאי. הסיבה השנייה שהצענו היא כנראה העיקרית, שכן גם במחלוקות אחרות בדרך כלל מי שמודה הם חכמים (לרבי אליעזר, לרבן גמליאל או לאבא שאול), ונראה אפוא שמי שמודה הוא מי שנתפס כזה שההלכה כמותו. עם זאת, כאן לפנינו מקרה חריג, אולי משום שעמדת בית שמאי משפטית יותר ומתאימה הרבה יותר לרוח ההלכה התנאית כפי שעוצבה בדורות יבנה ואושא."
                ],
                [
                    "<b>היה מוטל על האסקופה והאהילו עליו קוברי המת</b> – אדם שוכב על האסקופה של הבית. לידו מוטל המת, מחוץ לבית, וקוברי המת מאהילים על המת ועל האדם החי שבאסקופה. <b>בית שמי אומרים אינו מביא את הטומאה</b> – אדם איננו אוהל משום שאין טפח בינו לקרקע הבית, וממילא המת מצוי מחוץ לבית,<b> </b>[<b>ו</b>]<b>בית הלל אומרים מביא את הטומאה</b> – האדם הוא אוהל המחבר את חוץ הבית, ששם המת, עם פנים הבית. משנה זו מקצינה את הכלל של בית הלל, ובולט בה החשש מפני כל מגע בין אדם לטומאה."
                ],
                [
                    "<b>הטומאה בבית והאהילו עליו טהורין</b> – זה המקרה ההפוך למשנה הקודמת. המת בבית והאדם שוכב על האסקופה, ואנשים טהורים עברו שם והאהילו על האדם החי,<b> בית שמי מטהרין</b> – האדם איננו אוהל ואינו ממשיך את האוהל של הבית, <b>ובית הלל מטמין</b> – האדם הוא גג האוהל וממשיך את גג החדר. אבל הוא אוהל רק להביא את הטומאה, ולא להציל מהטומאה. הלכה זו מחריפה עוד יותר את עמדתם הבלתי משפטית של בית הלל. לשיטתם אדם הוא אוהל, אבל עתה אנו שומעים שהוא אוהל רק להביא טומאה ולא להציל. מצב כזה שמשהו הוא אוהל להביא ולא לחצוץ הוא תופעה תדירה בהלכה (לעיל פ\"ח מ\"ג), אך יישומה על האדם אין לו הנמקה משפטית."
                ],
                [
                    "<b>כלב שאכל בשר המת ומת – </b>בדפוסים נוסף \"הכלב\" ואיננו ביתר כתבי היד הטובים,<b> ומוטל על האסקופה</b> – לפי ההמשך ברור שהבלוע מטמא, והמחלוקת במשנה להלן היא רק להיכן הטומאה יוצאת. ההלכה השלמה מצויה בתוספתא, ומן הראוי להתחיל בה: \"1. כלב שאכל בשר המת ונכנס לבית, הבית טהור, שכל הבלועין באדם ובבהמה בחיה ובעופות טהורין. 2. הקיאן, הבית טמא מת. אם שהה במעיו עד שהוא חי שלשה ימים מעת לעת, הבית טמא, ובעופות ובדגים מיד. רבי יהודה בן בתירה אומר בדגים מיד, ובעופות מעת לעת. רבי אלעזר אומר משם רבי יהודה בן בתירה זה וזה מעת לעת\" (פי\"ב ה\"ג, עמ' 609). אם כן הבלוע אצל כלב חי טהור, וההלכה היא שכל הבלוע אינו מטמא, לעומת זאת הבלוע אצל כלב מת טמא. נבלת הכלב עצמה אינה מטמאת, אבל המת בתוכו מטמא. הלכה זו נמצאת בצומת של מעין רב-שיח וירטואלי שבו מעורבים שלושה גורמים. הראשון הוא הפחד הפסיכולוגי מהטומאה. בעל החיים הביתי הוא סכנה מתמדת שמא אכל משהו טמא. אמנם בעל חיים אינו מקבל טומאה בעצמו (תוס', פ\"א ה\"ד, עמ' 598), אך היה מקום לחשוש שבמעיו נמצאת טומאה. הכלב עשוי לאכול בשר מת, התרנגול לאכול שרץ טמא, והפרה עשויה לשתות מי חטאת. כך הופכים החיים בבית לסכנה מתמדת, מעין שדה מוקשים קבוע. מצד שני באופן רֵאלי הטומאה אינה נראית, ומה שאינו נראה אינו קיים. על חשיבות מרכיב הראייה כבר עמדנו לעיל (פ\"ו מ\"ה). דיון זה מוצא לו פתרון משפטי, \"כל הבלועין\", אלא שכפי שנראה ניסוח זה איננו אלא ניסוח משפטי של בעיה שאיננה רק משפטית. התוספתא רומזת להלכה ידועה שכל הבלועים כאילו אינם, אבל היא גם מודה שאם הקיא אותם הכלב הרי שהם בעין ומטמאים. למונח \"בעין\" נקבעה הגדרת זמן ולא הגדרה מוחשית. אפשר היה להגדיר שאם רואים את צורת הבשר הוא מטמא, או הגדרה דומה, אך נבחרה הגדרה זו מתוך הנחה שתוך שלושה ימים התעכל האוכל לחלוטין (בבלי, שבת קנה ע\"ב).",
                    "<b>ה'בלוע'</b>",
                    "ההלכה העקרונית היא שהבלועים אינם מטמאים: \"שלשה דברים מצילין באהל המת, הבלועין וצמיד הפתיל ואוהלין\" (תוס', כלים בבא קמא פ\"ו הי\"ב, עמ' 576), וכן במקורות נוספים (כגון תוס', מקוואות פ\"ז (ח) ה\"ט, עמ' 680). ברם במשנה יש מחלוקת תנאים על דין זה: \"מי חטאת שנפסלו לא יגבלם בטיט, שלא יעשם תקלה לאחרים. רבי יהודה אומר בטלו. פרה ששתת מי חטאת בשרה טמא מעת לעת, רבי יהודה אומר בטלו במעיה\" (פרה פ\"ט מ\"ה). רבי יהודה הוא בעל ההלכה שהבלועים בטלו, ותנא קמא חולק וסובר שהם בטומאתם קיימים. יתר על כן, כאן זמן העיכול של מים הוא מעת לעת, ובתוספתא שציטטנו (ובמשנה להלן) שלושה ימים, ומן הסתם ההבדל הוא בין אוכל למים.",
                    "משנת זבים פ\"ב מ\"ג קובעת שכלב שאכל בשר מת מטמא מ\"שלשה ימים מעת לעת\". ההבדל איננו רק במשך הזמן של הטומאה. בכל שלש עמדות 1.בתוספתא נזכר רק \"מעת לעת\" כלומר יום אחד, 2. במשנת זבים שלושה ימים, 3. במשנתנו אין כל הגבלת זמן. אבל הפער העיקרי הוא בין משנתנו למשנת זבים. שם הבלוע מטמא, ואצלנו הוא מטמא רק במקרה מיוחד, שפיו פתוח לבית והטומאה יוצאת דרך הצואר והפה. ואכן במקבילות למשנת זבים מובאת בעניין מחלוקת מפורשת, האם הבלוע מטמא ונדון בכך בפירושנו לזבים שם.",
                    "בדור אושא עדיין נאבקו על ההלכה, אך במסורת אחרת אנו שומעים כיצד הוכרעה ההלכה. הדיון הוא בתוספתא ברצף אחד לאחר ההלכה העקרונית שציטטנו שבלועים אינם מטמאים: \"פרה ששתתה מי חטאת ושחטה בתוך מעת לעת, זה היה מעשה, והיה רבי יוסי הגלילי מטהר ורבי עקיבא מטמא. סייע רבי טרפון את רבי יוסי הגלילי, סייע רבי שמעון בן ננס את רבי עקיבא. סלק רבי שמעון בן ננס את טרפון, סלק רבי יוסי הגלילי את רבי שמעון בן ננס. סלק רבי עקיבא את רבי יוסי הגלילי. אחר זמן מצא לו תשובה. אמר לו: מה אני לחזור? אמר לא לכל אדם אלא לך, שאתה יוסי הגלילי. אומר לך, הרי הוא אומר 'והיתה לעדת בני ישראל למשמרת למי נדה חטאת היא', כשהם שמורים – מי נדה, ולא ששתתן פרה. זו היה מעשה, ונמנו שנים ושלשים זקנים בלוד וטהרוהו. באותה שעה קרא רבי טרפון המקרא הזה: 'ראיתי את האיל מנגח ימה וצפונה ונגבה וכל חיות לא יעמדו לפניו ואין מציל מידו ועשה כרצונו', והגדיל רבי עקיבא: 'ואני ראיתי והנה צפיר עזים בא מן המערב על פני כל הארץ ואין נוגע בארץ והצפיר קרן חזית בין עיניו', זה יוסי הגלילי. ותשובתו: 'ויבא עד האיל בעל הקרנים אשר ראיתי עומד לפני האבל וירץ אליו בחמת כחו וראיתיו מגיע אצל האיל ויתמרמר אליו ויך את האיל וישבר את שתי קרניו', זה עקיבא ושמעון בן ננס, 'ולא היה כח באיל לעמוד לפניו וישליכהו ארצה וירמסהו', זה יוסי הגלילי, 'ולא היה מציל לאיל מידו', אלו שלשים ושנים זקנים שנמנו בלוד וטהרוהו\"<sup class=\"footnote-marker\">14</sup><i class=\"footnote\">תוס', מקוואות פ\"ז הי\"א, עמ' 660; ספרי, במדבר קכד, עמ' 158; בבלי, פסחים יז ע\"א; יח ע\"א. המסורת בבבלי שימרה את ההלכה, אבל לא את הרקע הסיפורי המרתק, ועיינו שם. </i>. אם כן היה ויכוח גדול בבית המדרש, והועלו טיעונים שונים. בסופו של דבר הוכרעה ההלכה ביבנה, במעמד שלושים ושמונה זקנים. לא נאמר על איזה בסיס הוכרעה ההלכה, אבל הטיעון על כל הבלועים אינו נזכר, כל שנזכר הוא טיעון מדרשי שקשה להניח שהיה הבסיס לקביעת ההלכה. הוויכוח היה כה חשוב עד שהפך לבסיס לתיאור מדרשי העומד בפני עצמו.",
                    "אם כן ההלכה הוכרעה בדור יבנה, אך בדור אושא עדיין נחלקים בנושא. יתר על כן, נראה שהמונח \"כל הבלועין\" מאוחר יותר ואינו מופיע בוויכוח מדור יבנה<sup class=\"footnote-marker\">15</sup><i class=\"footnote\">לסוג אחר של בלוע ראו לעיל פ\"ג מ\"ב, וראו הדיון בוולד שגם הוא סוג של בלוע, פ\"ז מ\"ד-מ\"ה. במשנת בכורות (פ\"א מ\"ב) מתנהל דיון בבליעה אחרת, דג טהור שבלע דג טמא ונלכד ברשת ומצאו במעיו את הדג הטמא בלתי מעוכל, וראו תוספתא שם, פ\"א ה\"ז, עמ' 534.</i>. זאת ועוד, במשנת זבים מתנהל דיון אחר, ושם משמע שהבלוע מטמא<sup class=\"footnote-marker\">16</sup><i class=\"footnote\">משנה, זבים פ\"ה מ\"ט; תוס', שם פ\"ה ה\"ט-הי\"א, עמ' 680.</i>. ההלכה בנושא לא הוכרעה למרות התיאור המרגש של מעמד ההכרעה בדור יבנה. גם ההלכה במשנת חולין (פ\"ד מ\"ג) שהוולד איננו מטמא במעי אמו נובעת מההנחה שבלוע אינו מטמא, אבל המיילדת שנגעה בו טמאה כי אי אפשר להתעלם מהנגיעה, ומשום שההלכה שבלוע אינו מטמא לא הייתה כה פשוטה, כפי שראינו.",
                    "הדיון במשנתנו הוא בכלב מת, שכן אילו היה חי היה חל עליו הדין שבלוע אינו מטמא, אבל דין בלוע אינו חל על כלב מת. נראה אפוא שהיסוד העיקרי להיתר בלוע הוא הסיכוי שהבשר יתעכל, והכלב המת איננו מעכל, וכאמור לגבי פרה ששתתה מי חטאת יש בדבר מחלוקת. לדעתנו אין צורך לחפש אחר אחידות משפטית. הבלוע כאילו איננו, משום שאחרת הופכים חיי שומר הטהרה לקשים יתר על המידה, אבל קשה להתעלם מהנוכחות הממשית של כלב טמא וטומאה בתוכו.",
                    "במשנת מקוואות מצויה גישה שונה: \"אכל אוכלים טמאים ושתה משקים טמאים, טבל והקיאן טמאים, מפני שאינן טהורים בגוף. שתה מים טמאים, טבל והקיאם טהורים, מפני שהם טהורים בגוף. בלע טבעת טהורה, נכנס לאהל המת, הזה ושנה וטבל והקיאה, הרי היא כמות שהיתה. בלע טבעת טמאה, טובל ואוכל בתרומה, הקיאה טמאה וטמאתו\" (פ\"י מ\"ח). לפי משנה זו בלוע אינו ניטמא ואינו מטמא, אבל גם איננו טהור. טומאתו אינה יוצאת, אך עדיין קיימת. עד כאן אין סתירה למקורות הקודמים, אלא שעולה עניין חדש. לעומת זאת דין מים שונה, והמים במעי האדם טהורים. כן חסר במשנה המינוח הרגיל \"בלוע\". אם כן, משנת מקוואות שונה מהכיוון הכללי של המשניות האחרות במינוח, והיא קרובה לדעת רבי יהודה שהמים בטלו במעי הפרה, אבל לא מהנימוק של המשנה אלא מטעמים אחרים, והמשנה במקוואות מציגה אפוא קו ייחודי הן בהלכה והן במינוח.",
                    "בתוספתא המקבילה למשנת מקוואות מופיע המונח \"בלוע\": \"בלע כזית מן המת ונכנס לבית, הבית טהור, שכל הבלועין באדם ובהמה ובחיה ובעוף טהורין. נסרח או שיצא מלמטה, טהור. שתה מים טמאים והקיאן, טמאין, מפני שנטמאו בו ביציאתן. טבל או שנסרחו או שיצאו מלמטן, טהורין. שתה שאר המשקין, אף על פי שטבל והקיאו, טמאין, לפי שאינן טהורין בגוף. נסרחו או שיצא מלמטה, טהורין\" (מקוואות פ\"ז ה\"ח, עמ' 660). אם כן ההלכה בברייתא אינה מבחינה בין נוזלים למוצקים, ומשתמשת במינוח הרגיל \"בלוע\". הברייתא מדגישה אפוא עד כמה משנת מקוואות חריגה.",
                    "למשנתנו מקבילה קצרה במסכת זבים (פ\"ב מ\"ג), ושם מתואר המקרה בקצרה ולא נאמר שהכלב מת. אפשר שמשנת זבים היא כמשנת מקוואות, ואפשר שהיא ניסוח קצר, כאשר כל נושא הבלוע כבר לא היה כה חשוב, והתנא יכול היה לקצר בדבריו.",
                    "הדיון ב\"בלוע\" הוא מדור יבנה, ואיננו יודעים מה היה מקובל בימי הבית בנושא. עם זאת, רמז לכך יש במחלוקת אחרת המיוחסת לבית שמאי ובית הלל: \"הסך בשמן טהור ונטמא, ירד וטבל: בית שמאי אומרים אף על פי שהוא מנטף טהור, ובית הלל אומרים כדי סיכת אבר קטן. ואם היה שמן טמא מתחלתו, בית שמאי אומרים כדי סיכת אבר קטן, ובית הלל אומרים משקה טופח. רבי יהודה אומר משום בית הלל, טופח ומטפיח\" (משנה, עדיות פ\"ד מ\"ו). הדיון הוא בטמא שיש עליו שמן. השמן ניטמא על ידי האדם ונבלע בגופו, ועתה האדם טבל. לפי בית שמאי השמן שניטמא טהור אף על פי ששמן אינו נטהר בטבילה, אבל הם סבורים שהשמן הזה שנבלע בגוף האדם אינו טמא, אף על פי שהטמא נגע בו. בית הלל סבורים שהשמן שנבלע ניטמא, ואם נוטפת מהאדם הרטוב כמות גדולה של שמן – השמן טמא. לעומת זאת אם השמן היה טמא מלכתחילה הרי שהמים לא טיהרוהו, והשמן טמא. המחלוקת היא רק איזו כמות ממנו תיטמא, שכן מעט שמן מתבטל במים ובבליעת הגוף.",
                    "שמן שנבלע ונטמא",
                    "במחלוקת בית שמאי ובית הלל הצדדים אינם משתמשים במינוח \"בלוע\", מונח שכנראה נוצר רק מאוחר יותר, אבל למעשה המחלוקת הראשונה היא בעיקרון דומה. דווקא ההלכה של בית שמאי התקבלה<sup class=\"footnote-marker\">17</sup><i class=\"footnote\">אין זה מפתיע שדעת בית שמאי התקבלה להלכה וראו ספראי, הכרעה כבית הלל.</i>.",
                    "כאמור, במשנת חולין (פ\"ד מ\"ג)<sup class=\"footnote-marker\">18</sup><i class=\"footnote\">ראו לעיל פ\"ז מ\"ו.</i> נקבע שהוולד אינו מטמא במעי אמו, אבל המיילדת שנגעה בו טמאה, והסברנו שההלכה שהאם טהורה נובעת מההנחה שבלוע אינו מטמא, אבל המיילדת שנגעה בו טמאה כי אי אפשר להתעלם מהנגיעה. ההסבר המשפטי נשמע פשוט ומובן בעינינו, זאת משום שאנו אמונים על ההיגיון התלמודי, אבל בתקופת האמוראים, או לפחות בארץ ישראל, כנראה לא נחשבו עדיין האבחנות הללו כפרי של היגיון משפטי, אלא להפך, כמעין \"גזרת הכתוב\" בלתי משפטית ובלתי הגיונית. המדרש מציין את ההחלטה של משנת חולין כהחלטה תמוהה, כמו דין פרה אדומה, המפורסם בשל היותו חסר היגיון אנושי: \"תמן תנינן האשה שמת וולדה בתוך מעיה והושיטה החיה את ידה ונגעה בו, החיה, טמאה טומאת שבעה, והאשה טהורה עד שיצא הולד\" (פסיקתא דרב כהנא, ד [פרה אדומה] א, עמ' 54). נראה שלפחות מבחינתם של התנאים המדרש מייצג את המצב ההלכתי: יש כאן הלכה שאין בה היגיון משפטי, ובמקרה זה גם אינה מוצגת כנובעת מהכתוב.",
                    "<b>רבי מאיר אומר אם יש בצוארו פותח טפח מביא את הטומאה ואם לאו אינו מביא את הטומאה</b> – רבי מאיר רואה בכלב מעין תיבה שפתחה לפנים הבית, והטומאה יוצאת פנימה. <b>רבי יוסה אומר רואין את הטומאה מכנגד השקוף ולפנים הבית טמא מכנגד המשקוף ולחוץ הבית טהור</b> – רבי יוסי אינו רואה בכלב כלי המחזיק טומאה, אלא כל הכלב טמא בשל המת שבתוכו, וכאילו הטומאה מונחת על האסקופה, מה שבפנים מטמא ומה שבחוץ אינו מטמא, זאת בדומה לשיטתו להלן פי\"ב מ\"ח. כפי שנראה במשנה שם בדרך כלל הילכו המשניות בדעה שדין טומאה שעל האסקופה תלוי במיקום הטומאה ביחס למשקוף העליון: כל טומאה שהיא מתחת למשקוף מצויה בתוך הבית, והמשקוף מצטרף לתקרת הבית להיות כאוהל אחד. על בסיס הנחה זו, שגג האוהל יכול שיהיה במפלסים שונים, בנויה סדרת משניות (פ\"י מ\"ב ואילך, ובעיקר מ\"ז; פ\"ט מ\"ב ואילך, ומשניות נוספות). נראה שרבי יוסי חולק על הלכה זו, וגם רבי יהושע מצטרף לדעתו (להלן פי\"ב מ\"ח). אין זו הפעם הראשונה במסכת שהלכה הנראית כאילו הייתה מאושיות ההלכה שנויה במחלוקת. <b>רבי אליעזר אומר פיו לפנים הבית טהור פיו לחוץ הבית טמא שהטומאה יוצא דרך שוליו</b> – רבי אליעזר סובר שהטומאה יוצאת לא דרך הפה אלא דרך אחוריו של הכלב. אין כאן עניין של פותח טפח משום שבחיי הכלב הפתח האחורי מתכווץ ומתרחב, והעובדה שהכלב מת ואינו יכול להפעיל את שריריו אינה משנה להלכה. רבי יהודה בן בתירא סבור שהטומאה יוצאת מלפנים (דרך הפה) ודרך פי הטבעת, ועל כן תמיד הבית טמא. הבבלי (חולין קכה ע\"ב) סבור שאכן הכלב כתיבה, אבל מכיוון שמדובר בבעל חיים ספק אם כל התנאים רואים בו תיבה. רק רבי מאיר מעלה את שאלת \"פותח טפח\", ואחרים מפעילים קנה מידה אחר.<b> רבי יהודה בן בתירה אומר בין כך ובין כך הבית טמא</b> – הטומאה יוצאת מפיו ומשוליו, או אולי דעתו שהבלוע מטמא, או אולי לדעתו האסקופה נחשבת תמיד כחלק מהבית, כשיטת רבי אליעזר (פי\"ב מ\"ח). סביר שיש לגרוס אלעזר (בניגוד לעדות עדי הנוסח הטובים), והכוונה לרבי אלעזר בן דור אושא, שכן המחלוקת היא בין חכמי דור אושא. אילו היה זה רבי אליעזר הייתה בכך סתירה לדעתו בפי\"ב מ\"ח, ששם הוא סבור שהאסקופה תמיד כבית. <b>כמה תשהה במעיו שלשה ימים מעת לעת בעופות ובדגים </b>[<b>כדי שתפול לאור ותשרף</b>] – המשפט האחרון נוסף בשוליים ומצוי בעדי נוסח אחרים. משמעו שהאוכל מתעכל בזמן קצר, כזמן שרפתו.<b> דברי רבי שמעון רבי יהודה בן בתירה אומר בעופות ובדגים מעת לעת</b> – משפט זה אינו שייך לכלב המת בדווקא ובתוספתא הוא משובץ במקום אחר, בדיון על הכלב החי. העורך שיבץ אפוא משפט זה שלא בהקשרו המקורי, אלא שקשה להכריע היכן הוא הקשרו המקורי, במשנה או בברייתא.",
                    "האבחנה בין תרנגול חי לתרנגול מת מבטאת, לדעתנו, פחות אבחנה משפטית ויותר חרדה מיסטית מהטומאה.",
                    "בלוע מסוג אחר הוא אוכל טמא שאכל אדם, ולא כאן המקום להרחיב בכך.",
                    "בשאלת הבלוע עסקנו לעיל, וראינו דעות שונות בעניין (פ\"ג מ\"ב)<sup class=\"footnote-marker\">19</sup><i class=\"footnote\">ראו עוד משנה, פרה פ\"ט מ\"ה, אלא שלמי חטאת דינים מיוחדים. </i>."
                ],
                [
                    "<b>החדות שבבית</b> – בטיבו של החדות–דות עסקנו לעיל (פ\"ה מ\"ו) וראינו שהוא גומחה בקיר או ברצפת הבית שהציבו בה חבית או כלי אחר.<b> </b>[<b>וה</b>]<b>מנורה לתוכו</b> – המנורה היא עמוד מתכת שממנו התפצלו זרועות בצורת פרח או אנקול, ועליהן תלו את נרות החרס. (איור 34) <b>והפרח שלה</b> – הפרח הוא המונח לאנקול,<b> יוצא</b> – מתוך הדות, שהוא גבוה מגובה הדות ומציץ לבית,<b> וכפישה נתונה עליו</b> – כפישה היא כלי שהשתמשו בו לסתימת הדות, והוא נחשב לכיסוי הדות ומציל אותו מטומאה שבבית (לעיל פ\"ה מ\"ו),<b> שאם תינטל המנורה וכפישה עומדת על פי החדות</b> – הכפישה עומדת בפני עצמה, אף על פי שבחלקה היא נשענת על המנורה. <b>בית שמי אומרים החדות טהור והמנורה טמאה</b> – המנורה מציצה לבית ונטמאת, שכן אם חלק מכלי נטמא כולו טמא. אבל כל מה שבדות טהור, שכן הדות הוא כלי סגור.<b> בית הלל אומרים אף המנורה טהורה</b> – אמנם קצה המנורה מחוץ לחדות, אך לא ייתכן שהמנורה טמאה ומה שלידה טהור. זאת ועוד, הכפישה אמנם קצת מעל החדות, אך היא אוהל בפני עצמה וכל מה שמתחתיה ניצל בזכותה.<b> ומודים שאם תינטל המנורה וכפישה נופלת שהכל טמא</b> – אם הכפישה אינה עומדת בזכות עצמה אין היא כיסוי לאוהל הפנימי (לחדות). בתוספתא שנינו: \"הדות שבבית והמנורה בתוכו והפרח שלה יוצא וכפישה נתונה עליו. במה דברים אמורים בשל מתכות, אבל בשל עץ הרי זה חוצץ. רבי אלעזר ברבי יוסי אומר במה דברים אמורים בשל עץ אבל בשל מתכות נטמא ואין כלי טמא חוצץ\" (פי\"ב ה\"ד, עמ' 610). התוספתא מתייחסת ישירות למשנה, היא אפילו אינה אומרת מה הדין במקרה זה, וסומכת על הקורא שהוא מכיר את המשנה. התוספתא מבחינה בין מנורה או כפישה של עץ לזו של מתכת. מסתבר שהכוונה למנורת מתכת, שהרי לא שמענו על כפישה של עץ, אדרבה, הכפישה הרגילה היא כלי חרס, ומדוע כפישת חרס אינה נזכרת? השאלה החשובה יותר היא על מה נאמר המשפט, ואפשר לפרשו באחת משלוש אפשרויות. בעל חסדי דוד מתחבט ביניהן בעקבות הר\"ש:",
                    "1. בית שמאי אומרים שהמנורה טמאה. במה דברים אמורים? בשל מתכות, אבל בשל עץ גם הדות טמא.",
                    "2. בית הלל אומרים שהמנורה טהורה. במה דברים אמורים? בשל מתכות.",
                    "3. אם תינטל המנורה הכול טמא. במה דברים אמורים? בשל מתכות, אבל בשל עץ הכפישה חוצצת.",
                    "מדברי תנא קמא עולה שמשהו טמא, אבל בשל עץ גם אותו דבר טהור, ומדברי רבי אלעזר ברבי יוסי עולה שמשהו טהור, ובשל מתכת הוא טמא. רק בדברי בית שמאי יש משהו טהור (הדות) והמנורה טמאה, ולכן ברור שעל כך מדובר בתוספתא. בדרך כלל הברייתות מהלכות בשיטת בית הלל, אבל מצינו ברייתות רבות שנסתמו כדברי בית שמאי, וכנראה כך הוא גם בתוספתא דילן.",
                    "הדינים עצמם מוצגים בטבלה.",
                    "<b>איור 34 </b>מנורות, צ'צי, ברונזה, עמ' 21.",
                    "הדות בבית והמנורה בתוכו וכפישה עליו",
                    "של עץ מטמא פחות משל מתכת, ובלשון אחרת מנורה של עץ חוצצת טוב יותר.",
                    "הברייתא קשה והר\"ש הגדירה כברייתא סתומה, ובעל חסדי דוד וליברמן חוזרים, כל אחד בדרכו, על הגדרה זו. בסופו של דיון כולם מציעים לתלות את ההבדל בין עץ למתכת בשאלה האם מנורת מתכת מקבלת טומאה יותר ממנורת עץ, אם כי בפרטי ההצעה דבריהם שונים זה מזה. אנו מציעים כיוון שונה במקצת. לעיל קבעה המשנה שאוהל העומד על דבר טמא מביא את הטומאה, ואיננו חוצץ (פ\"ו מ\"א). מנורת מתכת טמאה, ומנורת עץ איננה טמאה. ההלכה בענין זה ברורה: \"פשוטי כלי עץ טהורין וגולמיהן טמאין. פשוטי כלי מתכות טמאין, וגולמיהן טהורין. נמצאתה אומר טהור בכלי עץ טמא בכלי מתכות טהור בכלי מתכות טמא בכלי עץ\" (תוס', חולין, פ\"א הכ\"א, עמ' 501). המנורה היא כלי פשוט שאין בו כלי קיבול, אלא רק עמוד שעליו תולים את הנרות או מניחים אותם (כמו במנורת המקדש). אכן גם את מנורת המקדש הכינו בעבר משיפודי מתכת, כלומר כידונים שעליהם תלו את הנרות<sup class=\"footnote-marker\">20</sup><i class=\"footnote\">פסיקתא רבתי, ב, ה ע\"א; בבלי, מנחות כח ע\"ב.</i>, ואכן גם מנורת המקדש הייתה חפץ הראוי להיטמא, כעדות התוספתא שמעשה והטבילו את המנורה והצדוקים לגלגו על כך<sup class=\"footnote-marker\">21</sup><i class=\"footnote\">תוס', חגיגה פ\"ג הל\"ה. טעמם של הצדוקים אינו ברור. האם חלקו על ההלכה שפשוטי כלי מתכת מיטמאים, או שמא סברו שכלי המקדשים נעלים מדקדוקי הלכה אלו?</i>. אם כן, מנורת העץ טהורה ולכן חוצצת ומהווה אוהל, ומנורת מתכת טמאה ולכן מביאה את הטומאה ואינה חוצצת.",
                    "במקורות נזכרת גם מנורה שהיה בה בית קיבול, כלומר שמיכלי השמן היו יצוקים בתוך המנורה. כך, למשל, נזכרת \"מנורה אחת של עשר ליטרין\" (תוס', שבועות פ\"ג הט\"ו, עמ' 452), וכן מפורש בתוספתא כלים: \"מנורה שיש בה בית קבול שמן טמאה, בית קבול נר טהורה, ואינו טמא אלא המשמש את הצורך, ומסמר שהוא תולה בו את המשפכים טהור, והמשפכין טמאין ואין חבור לו\" (כלים בבא מציעא פ\"ב ה\"ז, עמ' 580). אם כן מנורה שאין בה כלי קיבול טהורה, בניגוד לתוספתא שלנו: \"רבי יהודה אומר בהן שלש מדות משום רבי עקיבא העשוי לשמש את האדם כגון הסולם את הכלים וכגון הקולב מנורה... טהורה\" (תוס', כלים בבא מציעא פ\"ו ה\"ז, עמ' 585). אם כן לעתים המנורה טהורה, אף על פי שהיא פשוטי כלי מתכת.",
                    "נמצאנו למדים שקיימת מחלוקת תנאים האם מנורת מתכת פשוטה, ללא כלי קיבול, טמאה. התוספתא סוברת כנראה שהיא טמאה, או שהיא מניחה שסתם מנורת מתכת יש בה כלי קיבול. המשנה לא נכנסה לשאלה האם מדובר במנורת עץ או במנורת מתכת, וזאת מתוך אחת משתי סיבות: או שהיא עסקה רק במנורת עץ, או משום שהיא חולקת על התוספתא וסבורה שמנורת מתכת פשוטה טהורה<sup class=\"footnote-marker\">22</sup><i class=\"footnote\">הראשונים מקשים מדוע אין מנורת המתכת טמאה מדין חרב. שהרי החרב מטמאת כחלל עצמו, וממילא היא מטמאת את הכלים שבדות טומאת שבעה, וראו קהתי למשנתנו. ברם כל ההלכה שחרב כחלל עצמו היא בבלית בלבד, ואין ראיה שהמשנה הייתה מודעת לה.</i>."
                ],
                [
                    "<b>כלים שבין שפתי כפישה לבין שפתי החדות</b> – המשנה ממשיכה את דברי קודמתה ועוסקת בכפישה שעל הדות, והטומאה בבית. הכפישה מונחת על הדות, אבל דפנות הכפישה חורגים ממסגרת הדות. כך נוצר מצב שעשויים להיות כלים מתחת לכפישה ולא בתוך הדות. <b>אפילו עד התהום טהורין</b> – כלים שבקרקע אוהל המת טמאים, אך כלים אלו מצויים כאילו באוהל נפרד (מתחת לכפישה), ואפילו אם הם בקרקע הבית הם טהורים. <b>טומאה שם</b> – מלשון המשנה משמע שהטומאה מצויה בכלים שמתחת לכפישה, מעל פני הקרקע או מתחתיה. אבל הראשונים, ובעקבותיהם גם מפרשים אחרונים (אלבק, קהתי ונויסנר) פירשו שהטומאה בדות. <b>הבית טמא</b> – אם הטומאה בדות מכוסה, ואין לדות כל יציאה אחרת, ברור שהטומאה בוקעת לחדר ומטמאת אותו. ההלכה בוודאי נכונה, אבל ידועה וברורה. עם זאת, אין כל קושי להסביר שהמשנה חוזרת על הלכה ידועה, מה עוד שבהמשך יש חידוש ברור. אך אפשר גם לפרש שהכלים מתחת לכפישה והטומאה בוקעת לחדר, אך לא לתוך הדות. <b>טומאה בבית</b> <b>כלים שבכותלי החדות</b> – רוב הפרשנים הקדומים מפרשים שמדובר בדות פתוח והטומאה נכנסת לדות, והשאלה היא על כלים שבכותלי הדות (רמב\"ם, ר\"ש רא\"ש).<b> אם יש במקומן טפח על רום טפח טהורין</b> – הכלים מצויים כאילו בכותלי הבית, באוהל פנימי. להסבר זה יש להוסיף שהכלים נמצאים כאילו בכותלי הבית ואין הטומאה נכנסת לחללים קטנים, שדרכה של טומאה לצאת ואין דרכה להיכנס. <b>ואם לאו טמאין</b> – אם אין שם טפח על טפח אין זה אוהל, והכלים נחשבים כאילו הם בדות עצמו. הסבר זה מסביר את ההלכה על בורייה, אך עדיין קשה שהמשנה עברה מדות סגור לדות פתוח. העורך צירף, אפוא, משניות קדומות שונות העוסקות בדות, ולא התחשב שבעצם כל אחת מהן עוסקת במקרה שונה.",
                    "<b>אם היו כותלי החדות רחבין משל בית בין כך ובין כך טהורין</b> – כותלי הדות אינם בתוך הבית, ואמנם הטומאה נכנסת לדות, אך רק לשטח הדות שמתחת לבית.",
                    "בתוספתא מנוסחת הלכה בצורה עקרונית ומלאה יותר: \"כותלי הבית וכותלי הדות שהיו שוין זה לזה וטומאה בין בבית ובין בדות, כלים שבכותלי הבית ושבכותלי הדות נידונים מחצה למחצה. ואם כותלי הבית רחבין משל דות, וטומאה בתוך הבית, כלים שבכותלי הדות נטמאין, ושבכותלי הבית נידונין מחצה על מחצה. אם היו כותלי הדות רחבין משל בית וטומאה בבית, כלים שכותלי הדות טהורין שבכותלי הבית נידונין מחצה על מחצה\"<sup class=\"footnote-marker\">23</sup><i class=\"footnote\">המשפט האחרון חסר בכתב יד וינה.</i> (פי\"ב ה\"ו, עמ' 610). כרגיל במסכת אהלות התוספתא מציגה את הדין המלא הכולל את כל האפשרויות. ההלכה בתוספתא אינה קשורה לדין כפישה שעל הדות אלא מוצגת כעניין עצמאי (בדות פתוח). רק בדוחק ניתן לקשרו למקרה שבו הכפישה נתונה על פי הדות ונשענת על מנורה, ואם תינטל המנורה תיפול הכפישה. נראה אפוא שההלכה האחרונה במשנה היא עניין חדש, כמו בתוספתא, ועורך המשנה הביאה אגב הקשר האסוציאטיבי להלכה שלפניה (כלים שבכותלי הדות), אף שהיא באה על רקע הלכתי שונה. זו עדות נוספת לשיטות העריכה של עורך מסכת אהלות, שליקט הלכות מבלי לתת את הדעת על המשתנים השונים ועל אחידות המקרה.",
                    "דין כלים הנמצאים בעובי הכותל נדון לעיל (פ\"י מ\"ג-מ\"ד), והיו שם דעות שונות בדבר השאלה מה דין הבית אם הכלים בכותל טמאים. שם היו דעות שעובי הכותל נדון כחוץ, או שחלקו החיצוני נדון כחוץ. התוספתא מהלכת בדעה שנדונים מחצה על מחצה, שהיא אחת הדעות שם. ברם לפי התוספתא כולם יודו שאם כותלי הדות מצויים עדיין בתוך הבית, הרי שהם חלק מהבית משום שגם כותלי הדות הם בתוך הבית."
                ]
            ],
            [
                [
                    "המשנה ממשיכה בדין \"אוהל עודף\" וקשורה ישירות לדין אוהל העומד על דבר טמא. בתוספתא נמצאת חוליית קישור נוספת בין הפרקים, ונביאה להלן.",
                    "<b>נסר שהוא נתון על פי תנור חדש ועודף מכל צדדיו</b> – נסר הוא קרש, והוא מעין גג לתנור. מכיוון שהוא גדול יותר מהתנור נוצרים שוליים. שוליים אלו הם אוהל לכל דבר, שכן התנור חדש ואינו מקבל טומאה. כידוע תנור, ככל כלי חרס, מקבל טומאה רק לאחר שנצרף, ותנור חדש טרם נצרף. <b>פותח טפח</b> – התנאי הוא שהעודף יהיה כפותח טפח; גג קטן יותר אינו יוצר אוהל. <b>טומאה תחתיו כלים שעל גביו טהורים</b> – אוהל מביא טומאה וחוצץ מפניה. הכלים על גבי הנסר הם מחוץ לאוהל, וטהורים.<b> טומאה על גביו כלים שתחתיו טהורין</b> – הנסר חוצץ בין הטומאה לכלים שמתחת לנסר, <b>ובישן</b> – בתנור ישן,<b> טמא</b> – לא נאמר מה טמא ובאיזה מקרה. כפשוטם של דברים, אם הכלים על גביו התנור טמא. התנור עשוי לקבל טומאה, ואוהל העומד על מעמיד טמא מביא את הטומאה ואינו חוצץ (לעיל פ\"ו מ\"א). מבחינת המשנה חסרה בה התייחסות לכלים שמתחת לנסר, וכפשוטה גם הם טמאים. אך המשנה עוסקת רק בתנור, כדי לנגד בין דעת תנא קמא לדעת רבי יוחנן בן נורי. להלן נוכיח פרשנות זו. <b>רבי יוחנן בן נורי מטהר</b> – במשנה לא נאמר מה הוא מטהר, וכפי שהסברנו המדובר בתנור עצמו. ברם אפשר להסביר שכל התנאים מדברים גם על הכלי שמתחת לנסר. התוספתא מבהירה את עמדתו של רבי יוחנן: \"נסר שהוא נתון על פי תנור ישן וטומאה תחתיו או על גביו הכל טמא, והתנור טמא, ורבי יוחנן בן נורי מטהר בתנור\" (פי\"ג ה\"א, עמ' 610). כרגיל במסכת אהלות הדין בתוספתא מלא ויש בו התייחסות לכלים ולתנור, ובמשנה הדין קטוע, ובסיפא אין התייחסות לדין הכלים.",
                    "אם רבי יוחנן מטהר רק את התנור, משום שהוא רואה בו כלי חרס שהוא \"צמיד פתיל\", כלומר כלי סגור, הרי זה כיוון שהנסר סוגר את התנור.",
                    "משנתנו מלמדת שהדין שאוהל העומד על מעמיד טמא עוסק בחפץ העשוי לקבל טומאה אף שעדיין איננו טמא. הרי התנור הישן היה טהור, שאם לא כן לא היה מה לדון האם הכלים מטמאים אותו, ובכל זאת אין הוא יכול לשמש כמעמיד לאוהל. לעיל (פ\"ו מ\"א) הגענו למסקנה ש\"מעמיד טמא\" הוא חפץ שנטמא בפועל.",
                    "<b>נתון<sup class=\"footnote-marker\">1</sup><i class=\"footnote\">בדפוס \"על פי\", חסר גם ב- גק, גקב, דו, דו2, דנ, ל, פב, ת.</i> על שני תנורים טומאה ביניהם הן טמאים</b> – הנסר עומד על שניהם והוא מביא את הטומאה, כלומר שני התנורים טמאים, כי הטומאה ותוך התנורים מצויים מתחת לאוהל אחד. הנסר מביא את הטומאה, כדלעיל.<b> רבי יוחנן בן נורי מטהר</b> – את התנור כיוון שהוא סגור על ידי הנסר, כמו ברישא. בתוספתא מבואר: \"היה ראשו אחד נתון על פי תנור חדש, וראשו אחד נתון על פי תנור ישן, או שהיו שנים ישנים, אחד ואחד מכאן וחדש באמצע, רבי יוחנן בן נורי מטהר בתנור\" (שם). התוספתא הכירה את המשנה ולכן לא טרחה לומר את הדין (התנורים טמאים), והיא משלימה את כל המקרים האפשריים.",
                    "כפי שהערנו פעמים רבות, במשנה הדין חלקי ובתוספתא הוא מלא ומובאות כל האפשרויות. השאלה היא האם התוספתא השלימה את המשנה, בבחינת השלמת הלוגיקה המשפטית התאורטית, או שמא התוספתא היא המקור השלם שממנו ליקט עורך המשנה קטע, לעתים מנותק מהקשרו (כגון פי\"ב מ\"ט). במקרה זה ברור שהתוספתא משלימה את המשנה, שהרי התוספתא כשלעצמה לקויה וחסר בה דינם של התנורים. תופעה דומה של דין חסר ראינו לעיל (פי\"ב ה\"ד, למשנה בפי\"א מ\"ח).",
                    "בתוספתא למשנה האחרונה בפרק הקודם מצויה ברייתא נוספת המקשרת בין הפרקים: \"1. נסר שהוא נתון על פי הדות וטומאה תחתיו או על גבי כלים שכנגד העודף מכאן ומכאן טמאין. 2. היתה כפישה ויש לה ליזבז טפח וטומאה תחת (בכתב יד וינה \"תחתיו\")<sup class=\"footnote-marker\">2</sup><i class=\"footnote\">נוסח כתב יד וינה נראה עדיף; הטומאה תחת הליזבז שהוא מעין דופן חלקית, ואמנם הוא מתחת לכפישה אך הכפישה איננה אוהל רצוף ואינה מביאה טומאה, שכן היא על הדות, ולכן רק מה שמתחת לאותה פינת ליזבז טמא. עם זאת, אין הבדל בין כלים תחת הכפישה לבין כלים תחת הליזבז, והליזבז הובא רק כחיבור לדין הליזבז בהלכה ג.</i> הכלים שכנגד העודף מכאן ומכאן טמאין, אם היתה חלוקה הרי היא כנסר. 3. כלים שכנגד העודף מכאן ומכאן טהורין\" (פי\"ב ה\"ה, עמ' 610). \"לזבז\" היא מילה יוונית שמשמעה מסגרת, והיא נזכרת בהקשר לטבלה (משנה, כלים פ\"ב מ\"ז), לסרידה ולכלי חרס ומתכת אחרים. הלזבז גם מופיע ככלי בפני עצמו, והכוונה לטבלה שיש לה לזבז גדול<sup class=\"footnote-marker\">3</sup><i class=\"footnote\">ברנד, כלי חרס, עמ' קפג, רלה; רנח-רסא.</i>.",
                    "ברייתא זו היא חוליית קישור מלאכותית. נזכרים בה נסר, כפישה וליזבז שהם הכלים הנזכרים במשניות בסוף הפרק הקודם ובפרקנו. דין הנסר אין בו כל חידוש. אם הנסר סותם את הדות \"כלים תחתיו\" הם הכלים שבדות, וברור שהטומאה בוקעת לחדר. אם הנסר עודף על הדות וכלים מתחת לעודף, הרי שהם כאילו בדות, או שהם באוהל פנימי שיצר הנסר, ובין כך ובין כך הטומאה בוקעת לחדר. אם הכלים על גבי הנסר הרי שהם בחדר לכל דבר, והדות טהור. דין הליזבז נזכר בהלכה ג, ובהקשר זה אין לו משמעות רבה. הסיום הוא \"אם הייתה (הכפישה) חלוקה הרי היא כנסר\", ודין נסר נשנה במשפט הראשון, אלא שנאמר בו \"מכאן ומכאן טמאין\", ואילו במשפט השלישי \"מכאן ומכאן טהורין\"; נראה שחל שיבוש בברייתא, ואמנם אין תפקידנו לפרשה, אך דומה שכל כולה העמדה מלאכותית וניסיון ליצור חזות של מבנה משפטי.",
                    "משנת כלים (פ\"א מ\"ז) קובעת שטבלה בלי ליזבז אינה מקבלת טומאה (כלי חרס שאין לו תוך). בתוספתא חוזר הדין בתוספת הלכה נוספת: \"סרידא שהיא נתונה על פי תנור ויצאה כל שהוא, ויש לה ליזבז טפח, טומאה תחתיה, כלים שעל גבה טהורין. טומאה על גבה, כלים שתחתיה טהורין, ואם היתה חלוקה הרי היא כנסר, וצריכה פותח טפח\" (פי\"ג ה\"ג, עמ' 610). הסרידה במשנה היא אפוא סרידה ללא ליזבז, אבל סרידה עם ליזבז היא אוהל חוצץ לכל דבר, או שמא התוספתא חולקת על המשנה.",
                    "אם כן רבי יוחנן בן נורי מטהר, כי הנסר הוא ללא ליזבז, ואיננו כלי, ולכן גם איננו אוהל, ותנא קמא חולק עליו ועל משנת כלים כאחד."
                ],
                [
                    "<b>סרידה שהיא נתונה על פי התנור</b> – סרידה או \"סריגה\" על פי התנור נזכרת בהלכות רבות. לעיל (פ\"ה מ\"ו) פירשנו שהיא רשת המונחת על פי התנור, ולעתים בצוואר התנור, ועליה מניחים את הקדרה או האלפס לבישול ולחימום. לעתים הסרידה היא הסתימה של התנור, ולעתים היא מונחת על התנור הסגור. במקרה זה התנור הוא: <b>מוקף צמיד פתיל</b> – התנור סגור,<b> טומאה תחתיה</b> – מתחת לסרידה, כלומר מתחת לסרידה העודפת מעל התנור. בדפוס כתוב \"טומאה תחתיו\", ונוסח זה משובש ואיננו בכתבי היד הטובים. <b>או על גבה</b> – על גב הסרידה. כך בכל עדי הנוסח, גם כאן בדפוס בטעות \"על גביו\", <b>הכל טמא</b> – הסרידה היא אוהל להביא את הטומאה, אך אינה חוצצת (לטמא אבל לא לטהר), זאת משום שהיא עומדת על דבר היכול לקבל טומאה. אמנם תנור צמיד פתיל מציל על תוכו, אבל אם טומאה נגעה בו מבפנים הוא עשוי לקבל טומאה. לעיל למדנו שכל הרשתות חוצצות ואינן מביאות (לעיל פ\"ח מ\"ד), ובמשנה אחרת לעיל (פ\"ה מ\"ו) נקבע בפשטות שהסרידה חוצצת, אך לא מדובר שם על הבאת טומאה. אפשר שזו מחלוקת על מעמדה של הרשת, ואפשר שהכלל של פרק ח אינו אחיד, ושם מנויות רשתות החוצצות ואינן מביאות, וסרידה שונה מהן. בין הפרשנים מתנהלים דיונים שונים על טיב הסרידה, ולא נרחיב בכך. <b>וכנגד אוירה של תנור</b> – על הסרידה ומעל התנור,<b> טהור</b> – התנור צמיד פתיל ואין טומאה נכנסת לתוכו, וגם כלים בצד התנור טהורים שכן אין הטומאה מאהילה עליהם.<b> טומאה </b>[<b>ו</b>]<b>כנגד אוירו של תנור כנגדו עד הרקיע טמא</b> – משפט זה קשה. אם הוא היה עומד לעצמו הייתה משמעותו פשוטה: אם הטומאה על הסרידה כנגד התנור, הרי שהתנור טהור והכלים בצדו (מתחת לסרידה) טהורים, והטומאה כאילו מונחת בחלל פתוח ובוקעת ועולה. השאלה היא רק מה ההבדל בין דין זה למשפט הקודם במשנה. כפשוטם שני המשפטים אכן זהים, והעורך ליקט שני משפטים זהים בהלכתם והביא את השני משום שיש בו חידוש (\"כנגדו טמא...\"). \"נסר שהוא נתון על פי תנור ומוקף צמיד פתיל, טומאה תחתיו או על גביו הכל טמא, וכנגד אוירו של תנור טהור. טומאה עד אוירו של תנור, כנגדו עד לרקיע טמא\" (תוס', פי\"ג ה\"ב, עמ' 610).",
                    "השוואת שני המשפטים במשנה",
                    "בתוספתא חוזר הדין בתוספת הלכה נוספת: \"סרידא שהיא נתונה על פי תנור ויצאה כל שהוא, ויש לה ליזבז טפח, טומאה תחתיה, כלים שעל גבה טהורין. טומאה על גבה, כלים שתחתיה טהורין, ואם היתה חלוקה הרי היא כנסר, וצריכה פותח טפח\" (פי\"ג ה\"ג, עמ' 610). הסרידה במשנה היא אפוא סרידה ללא ליזבז, אבל סרידה עם ליזבז היא אוהל חוצץ לכל דבר. סרידה שיש לה מסגרת היוצרת בית קיבול היא כלי לכל דבר ומהווה אוהל. מהתוספתא משמע שבמשנה הסרידה איננה אוהל לא משום שהיא עומדת על דבר טמא, אלא משום שאיננה כלי של ממש. נסר או סרידה פשוטים אינם אוהל אם אינם עומדים על חפץ טהור (שאינו מקבל טומאה), אבל כלי של ממש מהווה אוהל גם אם אינו עומד אלא על דבר טמא. הלכה כזאת חולקת על ההלכה בפרק הקודם שכפישה שניצבה על מנורה טמאה אינה מהווה חציצה (פי\"א מ\"ה). הכפישה היא בוודאי כלי של ממש, והמנורה המעמידה אותה פוסלת אותה מלהוות מחיצה (לפחות לפי התוספתא).",
                    "לכאורה קשה לפרש שהתוספתא חולקת על כל הלכות \"מעמיד\" ששנינו לעיל, ברם אין ספק שזו מסורת שונה. הרי מהתוספתא יוצא שסרידה ללא לזבז היא כנסר, ומשמע שנסר הנשען על תנור ויש לו עודף לצדדים שונים אינו חוצץ, ואילו במשנה א ובתוספתא המקבילה נקבע שהוא חוצץ. התוספתא היא אפוא מסורת שונה המדגימה את ההלכה על סרידה במקום על נסר, ויוצאת מהנחות הלכתיות אחרות. משנה ב היא אפוא כרבי יוחנן בן נורי שבמשנה הקודמת."
                ],
                [
                    "<b>נסר שהוא נתון על פי תנור ישן יוצא מזה ומזה טפח אבל לא מן הצדדים</b> – הנסר מהווה אוהל אך לא לכל הכיוונים,<b> טומאה בצד זה כלים שבצד השיני טהורים</b> – הנסר הוא אוהל רק בכיוון שבו הוא גג של ממש, <b>רבי יוסי מטמא</b> – התנורים כנראה רחבים יותר מהנסר, ורבי יוסי טוען שמכיוון שחלק משני התנורים אוחד לאוהל אחד הרי שהאוהל הוא במידתו המרבית: אורכו כמלוא אורך הנסר, ורוחבו כרוחב התנור. התנור אינו חוצץ את האוהל, אבל אם הנסר בולט מהתנור לכל הכיוונים הרי העודף יוצר משטח גג מאוחד, וכל החפצים הם תחת אוהל אחד. <b>הבטח אינו מביא את הטומאה</b> – המונח \"בטח\" הוא ייחודי, וחוזר בכל עדי הנוסח הטובים. בתוספתא: \"אבטו\". בפירוש הגאונים לטהרות ניסו לפרש שהכוונה לאמבטיה, אך לפי פירוש זה אין למשנתנו משמעות. רמב\"ם סבר שהוא זיז לפני החלון, ר\"ש מזכיר את פירוש הערוך, וחולק עליו ומסביר: \"ונראה שהוא חלול כעין תנור ונסר עליו לתקרה וסורח הנסר משני צדדיו והבטח מפסיק...\". יש מפרשים שסברו שהכוונה למסגרת החלון<sup class=\"footnote-marker\">4</sup><i class=\"footnote\">כך המפרשים הקלסיים ובעקבותיהם קראוס, ארכיאולוגיה תלמודית, א, ב, עמ' 383. </i>, זאת משום שבהמשך מדובר על זיז, וזיז קשור בהלכה (ובמציאות) לחלון<sup class=\"footnote-marker\">5</sup><i class=\"footnote\">כגון משנה, עירובין פ\"י מ\"ד; שבועות פ\"ו מ\"י ועוד.</i>. ברם משנתנו עוסקת בתנור, וגם לתנור עשוי להיות זיז. כפשוטו הבטח הוא חלק מהתנור, והוא בליטה קטנה המהווה בסיס לזיז גדול יותר<sup class=\"footnote-marker\">6</sup><i class=\"footnote\">\"בטח\" משום שתפקידו לאבטח את הזיז.</i>, כאמור להלן. פירושנו זה קרוב לפירוש ר\"ש, אם כי דבריו כאמור סתומים. מכל מקום, אכן לעתים רחוקות הייתה לחלון מסגרת, וכמו כן היה לו לעתים זיז מתחתיו, או סתם זיז היוצא מהבית, והוא המכונה בספרותנו \"זיז\".<b> היה בו</b> – בבטח,<b> זיז רבי אליעזר אומר אינו מביא את הטומאה</b> – הזיז הוא חלק מהבטח, והבטח כאילו בטל.<b> רבי יהושע אומר רואים את הבטח כאילו אינו והזיז העליון מביא את הטומאה</b> – הבטח אמנם אינו מביא את הטומאה, אבל הזיז מביא אותה. לפי התיאור הבטח הוא בליטה קטנה והזיז בליטה גדולה יותר, ואולי הכוונה למעין ידית לטלטול התנור. הבטח הוא בליטה קטנה, לכאורה הוא אוהל העומד על דבר טמא, ולכן היה צריך להביא את הטומאה, אבל אולי הוא קטן, או שעשוי מסדרת בליטות ולכן אינו נחשב לזיז. התוספתא מסבירה: \"ומודה רבי אליעזר באבטו שעשאו מתחלה שהוא מביא את הטומאה\" (פי\"ג ה\"ג, עמ' 610). הבטח (אבטו) הוא תוספת לתנור, ואם נעשה מלכתחילה הוא חלק ממנו ומביא טומאה (משמש כאוהל) כמו התנור עצמו. אבל אם הוא תוספת אין הוא מביא את הטומאה, ועל הזיז נחלקו תנאים.",
                    "הסבר המשנה לקוי משום שאיננו יודעים מהו הבטח ומה תפקיד הזיז. מכל מקום, דינו של הזיז יידון להלן פי\"ד."
                ],
                [
                    "<b>ואם לאו, מונין בו כדרך שמונין במת.",
                    "סנדל של עריסה – העריסה היא מתקן הנזכר בחברת המיטה והדרגש. כלומר, זהו מלבן מתכת או עץ שעל גופו מסרגים חבלים ומניחים מצע. כן שנינו: \"כלי עץ מאימתי מקבלין טומאה? המטה והעריסה משישופם בעור הדג. גמר שלא לשוף, טמאה\" (משנה, כלים פט\"ז מ\"א; תוס', כלים בבא מציעא פ\"ה ה\"ד, עמ' 587, ועוד). העריסה היא כלי עץ וגמר המלאכה הוא שיוף העץ, מלאכה שהיום מבצעים בעזרת \"נייר זכוכית\" ופעם השתמשו לשם כך ב\"עור\" הדג. במקביל נזכר גם עור של העריסה<sup class=\"footnote-marker\">7</sup><i class=\"footnote\">משנה, כלים פכ\"ו מ\"ה; פרה פי\"ב מ\"ח; תוס', כלים בבא מציעא פ\"ו ה\"ב, עמ' 584; פ\"ט ה\"א, עמ' 587, ועוד.</i>, מכאן שעל מסגרת העריסה היה מונח עור שנשען על חבלי העריסה. במקביל גם נזכרים הלווחים (לוחות עץ) של העריסה, וכנראה הניחו על המלבן (מסגרת העץ) לוח דק ועליו פרשו עור כדי לרכך לילד את השכיבה (ירו', שבת פי\"ב ה\"א, יג ע\"ג).",
                    "העריסה נועדה בדרך כלל לתינוק (תוס', מכות פ\"ב ה\"ד, עמ' 439; פ\"ב ה\"ו, עמ' 440), וכך מתאר המדרש את המיילדות בבבל: \"כשנולד הולד מגדלות אותו בעריסה ומשפשפות את ראשו...\" (אבות דרבי נתן, נו\"א פט\"ו; נו\"ב פכ\"ט, עמ' 60). כן משמע ממקורות רבים. אמנם נזכרת \"עריסה של בנות\" (תוס', כלים בבא מציעא פ\"ט ה\"א, עמ' 587), אך נראה שהעריסה נועדה לתינוקות משני המינים, ואולי הייתה לעריסת הבנות צורה שונה במקצת. (איור 35) לעתים קשרו על העריסה פעמון כדי לשעשע את הילד (תוס', כלים בבא מציעא פ\"א הי\"ג, עמ' 579; ירו', שבת פ\"ו ה\"א, ז ע\"ד ועוד), או חיברו לה עגלה כדי לשנע את התינוק עם העריסה (תוס', כלים בבא מציעא פ\"ה הי\"ב, עמ' 584)<sup class=\"footnote-marker\">8</sup><i class=\"footnote\">על עריסת התינוק בעולם הרומי ראו דופונט, חיי יום יום, עמ' 221.</i>.",
                    "נראה שבלילה ישן התינוק במיטה, אולי עם הוריו, וביום היה מונח בעריסה והאם טלטלה את העריסה לכל מקום שהלכה או עבדה בו, כמו שאומר התלמוד: \"ישב לו על גבי עריסה ביום<sup class=\"footnote-marker\">9</sup><i class=\"footnote\">והרג את הילד בשגגה.</i> ודרך התינוק לינתן על גבי עריסה ביום, אינו גולה. בלילה ואין דרך התינוק לינתן על גבי עריסה בלילה, גולה\" (ירו', מכות פ\"ב ה\"ד, לא ע\"ג)<sup class=\"footnote-marker\">10</sup><i class=\"footnote\">עם זאת נזכרת גם עריסה של בעלי מלאכה, או כזאת ששימשה לנשיאת אדם (בבלי, קידושין עא ע\"א), אך כנראה לא בה עסקינן. לעריסה היו עוד חלקים כסדין ו\"טיבור\", ולא נרחיב בהם.</i>.",
                    "המונח \"סנדל\" של העריסה אינו חוזר במקורות אחרים. המפרשים הציעו שתי הצעות. האחת היא שאלו בסיסי מתכת חלולים שבהם הניחו את רגלי העריסה (לנוי או לחיזוק), וכן הסבירו רמב\"ם, ר\"ש ומפרשים נוספים. הסבר זה משתלב במונח \"סנדל\" הידוע מהמקורות כמנעל. ברם הסבר זה קשה משלוש סיבות:",
                    "<b>איור מס' 35א. </b>עריסה, מתוך וילפרט, סרקופגים, עמ' 101 (בתמונה משה בעריסה).",
                    "<b>איור 35ב. </b>עריסה דומה בכפר הערבי המסורתי. צילם ח' ראעד בשנות הארבעים, באדיבות אלי שילר ז\"ל.",
                    "1.לא ברור למה עושים סנדל כזה, שכן המתכת הייתה חומר גלם יקר ביותר. הר\"ש, למשל, מסביר שעושים כן כדי שהרגליים לא תירקבנה; אם כן למה אין מכינים סנדל דומה לכל כלי העץ?",
                    "2. לא ברור מדוע היה חשש מיוחד שהסנדל יפחת את רצפת העלייה (יעשה בה חור), כפי שיבורר להלן.",
                    "3. מתקן כזה הוא חיבור לכל דבר, ודין הסנדל כדין רגל העריסה. בהמשך נרמז שיש להם דין שונה.",
                    "ההצעה השנייה המובאת במפרשים היא שהסנדל הוא מסגרת עץ שנועדה לאפשר נדנוד העריסה (כדי להרגיע תינוק בוכה), וכן אומר המדרש: \"אמר רבי לוי לא נדנדה עריסה תחילה אלא בבית אברהם אבינו\" (בראשית רבה, נג י, עמ' 566). אם כן העריסה הותקנה כך שניתן יהיה לנדנדה. כנראה התקינו בסיסים מעוקלים, מעין נדנדה, שעליהם ניתן היה לנדנד את העריסה. את הבסיסים עיגנו בקרקע. העריסה עצמה אינה מחוברת לסנדל אלא זו מונחת על הנדנדה, ויש לכך ביטוי בהמשך. אפשרות אחרת הייתה לתלות את העריסה בשרשרת לתקרה: \"בקולב – הלך אחר מסמרותיו, בסולם – הלך אחר שליבותיו, בערסי – הלך אחר שלשלותיו. וחכמים אומרים: הכל הולך אחר המעמיד\" (בבלי, שבת ס ע\"א)<sup class=\"footnote-marker\">11</sup><i class=\"footnote\">ראו תוס', כלים בבא מציעא פ\"ג הי\"ג, עמ' 581. התוספתא היא בסיס הברייתא בבבלי, אבל העריסה אינה נזכרת בה.</i>.",
                    "<b>שפחתו בתוך הבית – </b>הסנדל תקוע היה ברצפת העלייה, ונעשה חור ברצפה כדי לקבע את הסנדל (שיתנדנד ללא תנועה). משנתנו חוזרת לתחילת פרק י העוסקת בארובה (חור בתקרת הבית שהיא רצפת העלייה). חור כזה איננו חלק מהאוהל, ואם הטומאה מתחתיו הבית טהור והעלייה טמאה. שם נידונה גם האפשרות של סתימת הארובה בכלי (פ\"י מ\"ה; פ\"ה מ\"ב). שאלה זו נידונת גם כאן. <b>אם יש בו פותח טפח הכל טמא</b> – אם החור הוא פותח טפח הבית טמא והעלייה טמאה, שכן הטומאה בוקעת דרך החור לעלייה, <b>ואם לאו מונים בו כדרך שמונים במת</b> – העלייה טהורה. הסנדל נתפס כסתימה, ועתה יש לקבוע מה מעמדו ההלכתי של הסנדל עצמו, והכלל הוא \"כדרך שמונים במת\". מינוח כזה נזכר בסדרת מקורות<sup class=\"footnote-marker\">12</sup><i class=\"footnote\">תוס', פט\"ו ה\"ח ועוד.</i>, והוא רומז למשניות הראשונות במסכת הדנות בכלים שנגעו במת (או האהילו עליו), ובכלים שניים שנגעו בכלים ראשונים. הסנדל הוא כלי ראשון, והעריסה מחוברת אליו. אבל חבלי העריסה והעור שעליהם הם לעתים כלי שני, כפי שתסביר התוספתא להלן.",
                    "בתוספתא יש ניסוח משלים של ההלכה: \"1. סנדל של עריסה שפחות ממעזיבה, שיעורו בפותח טפח. 2. נפתח הבית מאליו, שיעורו מלא האגרוף. 3. היה טיט צף תחתיו כל שהוא ומחצי מעזיבה ולמעלה, בין שיש בו כשיעור, בין שאין בו כשיעור, הבית טהור. 4. מחצי מעזיבה ולמטה, אם יש בו כשיעור הבית טמא, ואם לאו מונין בו כדרך שמונין במת\" (פי\"ג ה\"ד, עמ' 610). ההלכה הראשונה היא הכלל שבמשנה, בפירוט. מה שנפחת הוא המעזיבה, הלוא היא רצפת הטיח שעל הקורות שבין הבית לעלייה. אם נוצר חור בכוונה (לאו דווקא כתוצאה מגומות העיגון של הנדנדה) שיעורו כמלוא אגרוף, כמו כל חלון (להלן פי\"ג מ\"א; תוס', פ\"ז ה\"ה, עמ' 604). ההלכה השלישית קובעת שאם החור עדיין אינו שלם, אם הטומאה בחצי העליון של המעזיבה היא כאילו בעלייה, ואם היא בחצי התחתון (4), אם החור גדול מפותח טפח והטומאה בעלייה – הבית טמא, ואם החור קטן והטומאה בבית חוזרת ההלכה שבמשנה ומתייחסים לסנדל ככלי שמאהיל על המת.",
                    "פרטי העניין, כיצד מתייחסים בפועל לסנדל, ולעריסה ככלי ראשון או שני, נזכרים בתוספתא: \"1. מלבין שהוא מלביש בפיקות<sup class=\"footnote-marker\">13</sup><i class=\"footnote\">מלבן העריסה ובפינותיו פיקות, ראשי עץ עגולים ששימשו לחיבור דפנות המלבן. </i>, תינוק טמא טומאת שבעה. 2. מסורג בחבלים, תינוק טמא טומאת ערב...\" (פי\"ג ה\"ה, עמ' 610). במקרה הראשון קירות המלבן מחוברות ב\"פיקות\"; הפיקה היא עיגול, כנראה עיגול עץ, וזה חיבור לכל דבר. הסנדל נחשב ככלי מחובר לעריסה, והוא כלי שנגע במת (או האהיל עליו וטמא טומאת שבעה, פ\"א מ\"ב). התינוק הוא אדם שנגע בכלים וטמא טומאת שבעה (פ\"א מ\"ג). אבל אם העריסה מסורגת בחבלים אין זה חיבור, ואזי הסנדל והמלבן טמאים טומאת שבעה, והחבלים והעור הם כלי שני שגם הוא טמא טומאת שבעה (פ\"א מ\"ב). התינוק הוא כאדם שנגע בכלים שניים וטמא טומאת ערב, כפי שאמרה המשנה שם. שאלה זו של חיבור עולה גם במשנת פרה: \"עור של עריסה שהוא מחובר לפיקות חבור, המלבן אינו חבור לא לטומאה ולא לטהרה\" (פי\"ב מ\"ח). ה\"פיקות\" הן כנראה העיגולים שבראש רגלי העריסה, או בחיבורים של מסגרת המלבן שאליהם חיברו את העור חיבור קבע. אבל המלבן לא היה מחובר לעור אלא חיבור זמני<sup class=\"footnote-marker\">14</sup><i class=\"footnote\">המשך התוספתא עוסק באוכלים ובבעלי חיים האם הם אוהל אם לאו; זו השלמה למשנה לעיל פ\"ח מ\"א ואילך, והבאנו שם את הפרטים החשובים. עם זאת סידור התוספתא שונה משל המשנה, והברייתא הובאה כאן כיוון שנזכר בה גם דין נסר הנשען על גמל, ובכך מתקשרת הברייתא למשניות שבראשית הפרק.</i>.",
                    "המשנה מנוסחת בצורה שאינה מאוזנת. אם בחור גדול \"הכל טמא\" הרי שבחור קטן צריך היה להדגיש שהבית טמא והעלייה טהורה, ורק הסנדל טמא. יתר על כן, היה מקום לצפות לסדרת אבחנות משנה: מה קורה כאשר טומאה בבית, טומאה כנגד החור, או כאשר הטומאה בעלייה. המשנה מתמקדת בבירור דין הסנדל, וכאילו אינה רואה את הבעיות האחרות. אלו נדונו במקום אחר, והמשנה אינה מפרטת בהן."
                ],
                [
                    "<b>קורות הבית והעלייה שאין עליה</b> – בדפוס \"עליהן\",<b> מעזיבה</b> – את הבית קירו בקורות עץ ואת הרווחים בין הקורות סתמו לעתים במקלעת ענפים. מעזיבה היא שכבת טיח בין הבית לעלייה, ומהווה חציצה מלאה בין הבית והעלייה. במקרה זה בין הבית לעלייה מפרידות רק קורות, וביניהן רווחים שדרכם עשויה (עלולה) הטומאה לבקוע. <b>והן מכוונות טומאה תחת אחת מהן</b> – תחת אחת הקורות, הרי שהיא תחת אוהל לכל דבר,<b> תחתיה טמא</b> – כמו תחת האוהל, ובעלייה הכול טהור, שכן הטומאה אינה בוקעת מתחת לאוהל. <b>מן התחתונה לעליונה</b> – הטומאה נמצאת בקומה השנייה,<b> ביניהם טמא</b> – הקומה השנייה טמאה כדין אוהל (מתחת לקורה שמעליה),<b> על גבי העליונה כנגדו עד הרקיע טמא</b> – הקורה מהווה אוהל לחצוץ מהטומאה, ומה שמעל הקורה כאילו נמצא בחלל הפתוח. המשנה מתייחסת לכל קורה כאוהל נפרד, ואין כאן אוהל אחד בכל החדר. התייחסות זו עולה בקנה אחד עם המשנה לעיל שסדק בבית מפסיק את האוהל (פי\"א מ\"א).<b> היו העליונות כבין התחתונה</b> – הקורות של העלייה סותמות את הרווחים שבין הקורות התחתונות. לבית יש גג רציף, אבל הגגות הם בשני מפלסים,<b> </b>[<b>ו</b>]<b>טמאה תחת אחת מהן תחת כולם</b> <b>טמא</b> – כל הבית טמא, שכן לפי ההלכה המקובלת גגות במפלסים שונים נחשבים לגג אחד. הלכה זו הנחתה את כל המשניות לעיל בפרקים י-יא, וגם בפרק ט (פרק הכוורת).<b> על גביהן כנגדו עד הרקיע טמא</b> – האוהל גם חוצץ מפני הטומאה, ואם הטומאה בחוץ העלייה והבית טהורים.",
                    "בתוספתא מופיעה אותה הלכה, והתוספות סומנו בקו:<b> </b>\"קורות הבית והעליה שהיו עליונות מכוונות כנגד התחתונות, טומאה תחתיהן תחתיהן טמא, <u>ביניהן ביניהן טמא<sup class=\"footnote-marker\">15</sup><i class=\"footnote\">כיוון שהקורב של העלייה מאהיל על הטומאה, וכל השטח שבין הקורה לטומאה טמא. </i></u>, <u>ועל גביהן טהור</u>. על גביהן כנגדו עד לרקיע טמא, <u>ותחתיהן טהור</u>. 1. <u>במה דברים אמורים, בזמן שיש בהן פותח טפח, אין בהן פותח טפח טומאה בוקעת ועולה בוקעת ויורדת.</u> היו עליונות ניראות סותמות בבין התחתונות טומאה תחתיהן וביניהן טמא וביניהן ביניהן <u>ותחתיהן</u> טמא <u>על גביה טהור</u> על גביהן כנגד עד הרקיע טמא <u>ותחתיהן וביניהן טהור</u>. 2. <u>במה דברים אמורים, בזמן שיש בהן פותח טפח וביניהן פותח טפח, אין ביניהן פותח טפח וטומאה תחתיהן תחתיהן טמא ביניהן ועל גביהן טהור ביניהן או על גביהן אפילו כנגדו עד הרקיע טמא ותחתיהן טהור</u>. 3. <u>במה דברים אמורים, בזמן שיש בהן פותח טפח, אין בהן פותח טפח טומאה בוקעת ועולה בוקעת ויורדת</u>\" (פי\"ג ה\"ז, עמ' 610). בתוספתא יש השלמות \"לוגיות\". בכל מקרה מוזכרים כל המצבים האפשריים, ונוספות אבחנות אם הרווח בין הקורות גדול מספיק. בתחום זה התוספתא כבית הלל (לעיל פי\"א מ\"א) שרוחב סדק הפוגם ברצף האוהל הוא טפח. האבחנה השלישית נראית חזרה, אך בה מדובר על רווח בין הטומאה לקורות, ואם אין שם פותח טפח אין כאן אוהל, והכול כרגיל. השלמות \"לוגיות\" כאלו מרובות בתוספתא אהלות."
                ],
                [
                    "<b>קורה שהיא נתונה בין כותל לכותל</b> – בחצר פתוחה, ואין מעל הקורה אוהל נוסף. הקורה היא כמובן אוהל לכל דבר ומאהילה על מה שמתחתיה, לא יותר ולא פחות,<b> וטומאה תחתיה אם יש בה פותח טפח מביאה את הטומאה תחת כולה ואם לאו טמאה בוקעת ועולה ובוקעת ויורדת</b> – עד כאן זו ההלכה הפשוטה והידועה שאין בה חדש. המשנה הובאה בשל ההמשך.<b> וכמה יהא בהקיפה ויהא בה פותח טפח</b> – השאלה היא מתמטית, איזה היקף מבטא רוחב של טפח,<b> בזמן שהיא עגולה הקיפה שלשה טפחים</b> – הרוחב הוא קוטר הקורה העגולה, והיקף מעגל הוא פי 3.14 (π). כל הגדלים במשנה זאת ובמשנה הבאה מקורבים, הם נועדו לשרת את הציבור ואין צורך בהקפדה על מידות קטנות. <b>בזמן שהיא מרובעת ארבעה שהמרובע יתר על העגול רביע</b> – אם הקורה מרובעת כל צלע היא טפח. למעשה זה הסבר פשוט הרבה יותר מאשר דרך החישוב של המשנה (היקף חלקי ארבע = רוחב), והמשפט שהמרובע יתר על העיגול הוא משפט כללי המשמש גם להלכות אחרות (משנה, עירובין פ\"א מ\"ה; תוס', כלים בבא מציעא פ\"ו הי\"ב, עמ' 585). המשפט כמובן נכון מבחינה מתמטית (באופן כללי). התנא בא ללמד שיעור קצר בגאומטריה מעשית, כיצד יש לחשב רוחב של קורה עגולה.",
                    "בתלמודים מוצאים לכך סמך ממידת הכיור של שלמה (ירו', עירובין פ\"א ה\"ה, יט ע\"א; בבלי, יד ע\"א-ע\"ב), וזו דוגמה יפה לתלות הספרותית בתנ\"ך. המידות הללו הן ניתוח מושכל של המציאות, אך חז\"ל מביאים פסוקים כדי להוכיח את הידוע. הפסוק אינו הבסיס לגילוי, ואפילו לא מקור השראה, אלא שפה שבה נמסר המידע. מכאן נלמד להעריך את תפקיד הדרשות והפסוקים בהלכות רבות אחרות.",
                    "ברור שתנאים ידעו את הכלל הגאומטרי הפשוט שבו השתמשו, אך עצם הדיון עליו, ובעיקר המשנה הבאה, מצביעים על כך שלציבור הרחב היה הכלל פחות נגיש והיה צריך לקבעו. נשוב לשאלה זו במשנה הבאה."
                ],
                [
                    "<b>עמוד שהוא מוטל באוויר</b> – אוויר הוא השטח בחוץ (לעיל פ\"ד מ\"א), והעמוד שוכב, וטומאה צמודה אליו. <b>אם יש בו היקף עשרים וארבעה טפח מביא את הטומאה תחת דפנו</b> – אם העמוד בהיקף כזה (רוחבו – קוטרו – כ-8 טפחים) ייווצר חלל של טפח מעוקב מתחת לדופן. המשנה אינה מסבירה את החשבון, והמפרשים התאמצו לבארו. רוב המפרשים הבינו את כללי החישוב הרגילים, אך האמת היא שהקריאה בהם קשה שכן לא היו מתורגלים בכתיבה מתמטית. החלל המדובר נוצר באחת משתי אפשרויות, או כאשר דופן העמוד היא מעין גג משופע של החלל) או כאשר החלל הנדרש הוא קובייה מושלמת והדופן העגולה היא מחוץ לטפח המעוקב. להלן נתחבט בשאלה זו ובהסבר המתמטי הנדרש. <b>ואם לאו טומאה בוקעת ועולה בוקעת ויורדת</b> – אין כאן טפח על טפח, ואין כאן אוהל. ההלכה הכללית היא שטומאה שיש עליה כיסוי אבל הכיסוי איננו אוהל – טומאה רוצצת ועולה, וכל מה שכנגד הטומאה, עד הרקיע, טמא.",
                    "בתוספתא קיימות שני תוספות חשובות: \"עמוד שהוא מוטל באויר אינו מביא טומאה תחת דופנו עד שיהא בהיקפו עשרים וארבעה טפחים. רבי יוסי אומר עשרים וחמשה, שהיה רבי יוסי אומר אין לך עשרים וחמשה שאין הארץ אוכלת בהן טפח. וכן הוא אומר 'ויהיו הרמונים תשעים וששה רוחה' (ירמיהו נב כג), ואומר 'כל הרמונים מאה על הסבכה סביב' (שם שם), אי אפשר לומר מאה שבכה שהרי נאמר תשעים וששה, ואי אפשר לומר תשעים וששה שכבר נאמר מאה, אמור מעתה ארבעה בלועין בכותל, ותשעים וששה נראין מבחוץ, וחצר שלו נידון כשיפולי אוהלין\" (פי\"ג ה\"ט, עמ' 611). טענתו של רבי יוסי היא שהעמוד שוקע באדמה בגלל משקלו, ולכן אין לנקוב במספרים מדויקים אלא במספר מעט גבוה יותר.",
                    "D",
                    "כאמור, החישוב המתמטי הוא פשוט למדי. עמוד שהיקפו 24 טפחים, קוטרו בערך 8 טפחים (שכן ההיקף גדול מהקוטר בקצת יותר משליש), והרדיוס המתואר באיור 36 – (AB, BC) הוא 4 טפחים. האיור מציג את העמוד במבט מהצד, והעיגול (העמוד) כאילו לכוד במרובע שצלעותיו כאורך הרדיוס (4 טפחים). בשתי פינות המרובע נוצרים מעין מרובעים (DEFG). במציאות אלו שטחים היוצרים חלל מרובע שצלע אחת ממנו היא העיגול החיצוני של העמוד (AC). התנאי ההלכתי הוא שצלעות המרובעים הללו יהיו טפח על טפח. בחלל (שטח כזה) אורך האלכסון (DG) הוא בערך 1.4 טפחים (שורש של 2), וזאת לפי חוק פיתגורס שהאלכסון במשולש ישר זווית הוא A2+B2=C2, כלומר 12+12=2. לפי אותו כלל אורך האלכסון כולו (BG) הוא AB2+BC2=BG2, ובמקרה שלפנינו אורכו בערך 5.6 טפחים. לשם חישוב אורכו של הקטע (BD) המעניין אותנו יש להפחית את אורך הרדיוס (BD) מאורך האלכסון כולו.",
                    "אם הרדיוס הוא ארבעה טפחים, הרי שאורך האלכסון כולו הוא 5.66 טפחים, והצלעות הן טפח אחד. אם הרדיוס הוא רק שלושה טפחים אזי אורך האלכסון כולו הוא שורש של 18 (4.2 טפחים), ואורך הרדיוס 2.8 טפחים והוא רדיוס קטן מדי (היקף העמוד 17.6 טפחים בערך). כמובן אם העמוד עבה יותר ייווצרו שטחים נוספים שהם טפח על טפח ברום מרבי של טפח.",
                    "היחס המתמטי בין אורך האלכסון (BG – 5.6 טפחים) ואורך הרדיוס (AB, BC – 4 טפחים) הוא ארבע לשלוש בערך, וזהו ביטוי נוסף לכלל שה\"מרובע יתר על העגול רביע\", וכן קובע הבבלי (עירובין עו ע\"ב). במסגרת חשבון זה המשנה מתייחסת לקטע (DG) כאילו היה 1.4 טפחים, אף שבפועל אורכו 1.66 טפחים. אלא שיש לזכור שכל החשבונות מקורבים. למעשה רדיוס עמוד שהיקפו 24 טפחים הוא 3.82 טפחים, והאלכסון במקרה כזה הוא בדיוק 5.403 טפחים, ואורך הצלעות (DE, DF) הוא מעט פחות מטפח אחד. אי הדיוקים שבחשבון מקזזים זה את זה, וחכמים נקטו מידות מקורבות<sup class=\"footnote-marker\">16</sup><i class=\"footnote\">כך גם בבבלי, עירובין עו ע\"א, ובחישובים אחרים שנקטו חכמים.</i>.",
                    "התוספתא מוסיפה: \"סאה שהיא מוטה על צדה באויר, אינה מביאה טומאה תחת כולה, עד שיהא בהיקף ארבעה טפחים ומחצה. אם היתה גבוהה חצי טפח, עד שיהא בהיקפו שלשה טפחים\" (פי\"ג ה\"ח, עמ' 611). הסאה היא כלי ששימש, בין השאר, למדידה. לכלי היה פרופיל אליפטי, ולפי הנתונים ניתן לשחזר פרופיל אפשרי של הכלי.",
                    "במשניות ובתוספתא באה לידי ביטוי ידיעת מתמטיקה ברמה בסיסית למדי. הידע המתמטי הקדום היה רב<sup class=\"footnote-marker\">17</sup><i class=\"footnote\">דוגמה לחוסר ידע מתמטי ראו להלן פי\"ג מ\"א.</i>, והיוונים שפיתחו תורה זו הגיעו להישגים מקצועיים גבוהים ביותר. הידע המופגן במשנה איננו מעמיק במיוחד, וכמובן שאין לקבוע לפיו מה הייתה רמת הידיעות של חכמים במקצוע חשוב זה. עם זאת ברור שהם לא ראו חטא בשימוש בכלי חשיבה אלו, ולא נזקקו למדידה מעשית אלא לכלל מתמטי תאורטי."
                ],
                [
                    "<b>כזית מן המת מודבק לאסקופה</b> – המונח \"אסקופה\" משמש בספרות חז\"ל לשני חלקים של הבית. בדרך כלל הכוונה למפתן הבית, שהיה אבן גדולה (או אבנים גדולות) שרוחבן רב יותר מרוחב הקירות. אבל לעתים מדייקים חכמים ומדברים על אסקופה חיצונית או אסקופה תחתונה.",
                    "על מיקום האסקופה ביחס לבית ניתן ללמוד ממשנת שבת: \"קופה שהיא מליאה פירות ונתנה על אסקופה החיצונה, אף על פי שרוב הפירות מבחוץ פטור, עד שיוציא את כל הקופה\" (משנה, שבת פ\"י מ\"ב). האסקופה רובה מחוץ לבית, אך חלקה בתוכו. כן נקבע במסגרת הלכות שבת: \"אסקופה משמשת שתי רשויות, בזמן שהפתח פתוח – כלפנים, פתח נעול – כלחוץ...\" (בבלי, שבת ט ע\"א), ובלשון הירושלמי: \"רבי נתן אומר נעול כולה כלחוץ, פתוח חצייה כלפנים וחצייה כלחוץ\" (שבת פ\"א ה\"א, ג ע\"א). בכל המקורות הללו מודגש שהמדובר באסקופה חיצונית, ואילו אצלנו מדובר בסתם אסקופה, כפי שנראה להלן.",
                    "לעתים מודגש הצירוף \"אסקופה תחתונה\" בניגוד לאסקופה עליונה, כגון \"רבי אליעזר הקפר אומר אל תהא כ<u>משקוף העליון</u>, שאין יד בני אדם יכולה ליגע בה. ולא <u>כאיסקופה העליונה</u> שמבלעת פרצופות. ולא <u>כאיסקופה האמצעית</u> שמנגפת הרגלים. אלא הוי <u>כאסקופה תחתונה</u> שהכל דשין בה וסוף כל הבנין נסתר והיא במקומה עומדת\" (אבות דרבי נתן, נו\"א פכ\"ו, עמ' מב)<sup class=\"footnote-marker\">18</sup><i class=\"footnote\">וכן מדרש תנאים לדברים, טו ז, עמ' 81; ויקרא רבה, לד ו, עמ' תשפג. </i>. המונחים \"שקוף\" ו\"אסקופה\" הם אותה מילה, אבל שימושם שונה. השקוף הוא המשקוף או התקרה של המפתן, ואילו האסקופה העליונה היא החלק העליון של מסגרת הדלת. עם זאת, סתם אסקופה היא אסקופה תחתונה. כך, למשל, בדיוני התלמודים על משנת שבת מוזכר רק המינוח \"אסקופה\", אף על פי שהמשנה מדברת על אסקופה חיצונית.",
                    "בדרך כלל אם הטומאה מוטלת על האסקופה הרי שהיא באוהל (גג האוהל הוא המשקוף), ומכיוון שגגות בגבהים שונים מצטרפים לגג אחד הרי שאם הטומאה מתחת המשקוף העליון, או על המשקוף התחתון, הבית טמא. תפיסה זו הנחתה את המשניות לעיל (פ\"ה מ\"ה ומ\"ז, פי\"ב מ\"ה, ובעיקר פ\"י מ\"ז שנביא להלן). על כן המחלוקת במשנה תמוהה. <b>רבי אליעזר מטמא את הבית רבי יהושע מטהר</b> – רבי אליעזר מייצג את ההלכה הרגילה, ועמדתו של רבי יהושע תמוהה. כל המפרשים, החל מהרמב\"ם וכלה באלבק וקהתי, מפרשים שהמחלוקת היא האם האסקופה היא חלק מהבית. ברם העמדה זו קשה; הרי מה שקובע הוא מיקומו של המשקוף. אם הוא מעל הטומאה הוא מצטרף לבית והבית טמא, ובמה נחלקים התנאים<sup class=\"footnote-marker\">19</sup><i class=\"footnote\">פירושו של הר\"ש תמוה עוד יותר. הוא מפנה למחלוקת לעיל (פי\"א מ\"ז) העוסקת בכלב. שם מדובר בכלב מת שאכל טומאה ומונח על האסקופה, וכאילו המחלוקת שם היא האם הכלב המת המונח על האסקופה נחשב כפנים הבית או כחוץ, והמחלוקת תלויה בשאלה האם הטומאה יוצאת דרך פיו או דרך פי הטבעת. רק עמדתו של רבי יוסי תולה את ההלכה בשאלה האם הטומאה נמצאת בחלק האסקופה הקרוב לבית, וראו להלן.</i>? אין גם מקום להציע שהמדובר בכזית מהמת, שחלקו בתוך הבית (מתחת למשקוף) וחלקו מחוץ לבית. לפי ניסיון הסבר זה השאלה ההלכתית שהתנאים נחלקים בה היא האם שני חצאי זיתים שהאהיל על אחד מהם מצטרפים; מחלוקת מעין זו שנינו לעיל, פ\"ג מ\"א. אבל שם לפי כל הדעות במקרה כזה אין חצאי הזיתים מצטרפים. הסבר זה גם מנתק את הרישא מהמשך המשנה.",
                    "על כן עלינו לחזור לפירוש הקודם. התנאים נחלקים אכן בשאלה האם גגות בגבהים שונים מצטרפים. לדעת רבי יהושע, ואולי גם לדעת רבי אליעזר, המשקוף אינו מצטרף לתקרת הבית, והשאלה היא רק האם האסקופה היא חלק מהבית. זו כאמור שיטתם של כל המפרשים, אלא שהיא מחייבת להניח שגגות בגבהים שונים אינם מצטרפים. כפי שראינו זו גם עמדתו של רבי יוסי לעיל בפי\"א מ\"ו, ואכן בתוספתא נאמר במפורש: \"קוברי המת שהיו עוברין ברשות הרבים מצטרף אהילו עם אוהל המת החלון לטמא את הבית, דברי רבי אליעזר, ורבי יהשע אומר אין מעלין את הנמוך לצרף אוהל עם אוהל\" (פי\"ג הי\"ב, עמ' 611). אם כן, המחלוקת היא האם גגות במפלסים שונים מצטרפים. רק רבי אליעזר סובר כך, וכל המשניות שהבאנו הן לשיטתו. מאידך גיסא, רבי אליעזר במשנה מחמיר מעבר לעמדה זו וסבור שכל מה שעל האסקופה הוא בתחום הבית, אפילו אם אין עליו גג.",
                    "עמדתו של רבי יהושע אינה כה חריגה כפי שמתקבל מרצף המשניות עד כאן. להלן נראה שיש הסוברים שגגות אף פעם אינם מצטרפים (פט\"ו מ\"ב ומ\"י).",
                    "אפשרות אחרת היא שמדובר באסקופה חיצונית. הטומאה איננה מתחת למשקוף כלל, אבל רבי אליעזר מחמיר, ללא הנמקה הלכתית, וטוען שהאסקופה היא חלק מהבית. אמנם אם הטומאה נמצאת בתוך החדר, אבל לא תחת האוהל, אלא תחת סדק (פי\"א מ\"א), או תחת חור בתקרה (ארובה – פ\"י מ\"א), אין החדר מאהיל על הטומאה, אבל רבי אליעזר מחמיר ומצרף את האסקופה לבית, ואף על פי שהטומאה נמצאת באוויר פתוח החדר אינו טמא. כאמור, התוספתא מוכיחה שההסבר הראשון לשיטת רבי יהושע נכון, ומן הצד השני רבי אליעזר חולק על סדרת משניות אחרת, כפי שציינו.",
                    "<b>היה נתון תחת האסקופה</b> – האסקופה עצמה אינה אוהל כיוון שהיא רובצת על הרצפה ואין פותח טפח בינה לבין הטומאה. השאלה היא רק האם כאשר הטומאה בוקעת ורוצצת היא נכנסת לפנים הבית או לחוץ. <b>ידון מחצה למחצה</b> – אם הוא כלפי פנים החדר טמא, ואם כלפי חוץ החדר טהור. פסיקה זו עומדת בניגוד למשנה לעיל (פ\"י מ\"ז). גם שם מדובר בטומאה מתחת למשקוף, ושם המשקוף מתאחד עם תקרת הבית לאוהל אחד. ללא קשר למיקום הטומאה, הנתון היחיד שקובע שם הוא האם הטומאה מתחת למשקוף. \"ידון מחצה למחצה\" היא עמדה בניגוד לעמדת רבי אליעזר ורבי יהושע. הם קבעו שהאסקופה שייכת או לפנים או לחוץ, ועמדה זו סותרת את עמדת הביניים של מחצה על מחצה. כנגד זאת זו עמדתו של רבי יוסי (לעיל פ\"י מ\"ז). בתוספתא שנצטט להלן מובעת עמדה אחרת שלכל הדעות הבית טהור, ולא ברור מה גרם לרבי אליעזר להודות. אפשר שרבי אליעזר מסכים שהאסקופה נחשבת לחוץ הבית, אבל לדעתו כל מה שתחת המשקוף שייך לבית, אלא שתנאי זה (תחת המשקוף) אינו נזכר במשנה. אולי הוא סבור שכל מה שעל האסקופה כאילו בתחום הבית, אבל מה שמתחתיה אינו בהכרח חלק מהבית. <b>מודבק לשקוף הבית טמא</b> – המשקוף העליון אינו אוהל כיוון שאין פותח טפח בין המשקוף לטומאה, אבל הטומאה נחשבת כמי שנמצאת בחדר, כאילו הייתה בחדר וכלי כפוי עליה. בסעיף זה באה לידי ביטוי הגישה ההלכתית הרגילה שהמשקוף מצטרף לתקרת החדר להיות כאוהל, <b>רבי יוסה מטהר</b> – כפי שהסברנו לעיל מה שנמצא על האסקופה נחשב כמחוץ לבית, וכאמור המשקוף אינו אוהל כיוון שהוא צמוד לטומאה. התוספתא מוסיפה, כדרכה, שאם יש שם פותח טפח גם רבי יוסי יודה (פי\"ג ה\"י, עמ' 611).<b> היה נתון בתוך הבית הנוגע בשקוף טמא</b> – המשקוף הוא חלק מהבית, לדעת תנא קמא,<b> הנוגע באסקופה רבי אליעזר מטמא</b> – האסקופה נחשבת כחלק מהבית.<b> רבי יהושע אומר מטפח ולמטן טהור מטפח ולמעלן טמא</b> – רבי יהושע לשיטתו שטפח מהקרקע הוא כקרקע (לעיל פ\"ט מט\"ו), אלא שעדיין דעתו קשה. הרי קודם קבע רבי יהושע שהמשקוף נחשב כמחוץ לבית, ולמה יהיה הנוגע באסקופה בגובה למעלה מטפח טמא? אפשר לפרש שכאן מדובר בחלק הפנימי של האסקופה, אבל אז יימצא שהמשנה מדברת על מקרים שונים (על אסקופות שונות). על דרך ההשערה אנו מציעים שהתנא רצה להדגיש את חידושו של רבי יהושע שטפח קרוב לקרקע הוא כקרקע. אמנם לשיטתו האסקופה טהורה תמיד, חוץ מאסקופה הנמצאת ממש בתוך החדר. על כן הוסיף את דעתו של רבי יהושע אף שהיא רלוונטית רק במקרה של אסקופה אחרת מזו שעליה דובר ברישא. אין ספק שהסבר כזה מחייב להניח עריכה שאינה אחידה, ואפילו מטעה. זו עדות נוספת לדרכי העריכה ה\"לקויות\" של מסכת אהלות.",
                    "כאמור, משנתנו מהלכת בדרך שונה משל המשניות הקודמות, ובמיוחד הדברים נכונים על שיטת רבי יהושע. לעיל העמדנו גם את רבי יוסי בדרך דומה (פי\"א מ\"ו). מכל מקום, ודאי שמשנתנו סותרת את המשנה בפ\"י מ\"ז. מעבר לכך, דעת רבי אליעזר שאסקופה כבית סותרת סדרת משניות אחרת, כפי שהסברנו. ההלכה חוזרת בתוספתא, והתוספות מודגשות: \"כזית מן המת מודבק באסקופה רבי אליעזר מטמא את הבית, ורבי יהשע מטהר. היה נתון תחת אסקופה נדון מחצה על מחצה לטמא את הבית, 1. <u>דברי רבי יעקב</u>. 2. <u>אמר רבי שמעון לא נחלק רבי אליעזר ורבי יהשע על הנתון תחת האסקופה שהבית טהור, על מה נחלקו, על המודבק באסקופה, שרבי אליעזר מטמא את הבית ורבי יהשע מטהר.</u> מודבק בשקוף הבית טמא, ורבי יוסי מטהר עד שיהיה בטומאה משך פותח טפח\" (פי\"ג ה\"י, עמ' 611). סתם המשנה הוא כרבי יעקב וכרבי שמעון, אבל מדברי רבי שמעון למדנו שיש שגרסו שמחלוקת רבי אליעזר ורבי יהושע חלה אולי על מקרה אחר. מכל מקום, בניגוד למשנתנו שקבעה שטומאה תחת המשקוף תידון מחצה על מחצה, רבי שמעון אומר שבמקרה כזה לכל הדעות הבית טהור. איך שלא נפרש עמדה זו – קשה להסבירה כעולה בקנה אחד עם עמדתם של רבי אליעזר ורבי יהושע. לא נותר לנו אלא לסכם שאין במשנתנו שיטה הלכתית אחידה. היא חולקת על משניות אחרות, ובעיקר מעניקה לאסקופה מעמד נפרד. כל הוויכוח האם האסקופה היא חלק מהבית או לא הוא ויכוח הנסוב על תפיסת המציאות, ואינו מתאים לכללי ההלכה הפורמלית. נראה שבמשנתנו בא לידי ביטוי הפער בין הכלל הפורמלי לבין התחושה הפשוטה שנחלקת בשאלה האם האסקופה היא חלק מהבית או לא. ויכוח דומה ראינו גם בהלכות שבת, ולמעשה גם שם נקבעה ההלכה \"מחצה למחצה\". במשנתנו שלוש דעות, אך אין הן שיטתיות. זו דוגמה טובה לדרך התפתחות ההלכה כפי שתיארנו במבוא הכללי לפירוש המשניות. התקדימים נקבעו כל אחד לגופו, ורק בשלב שני נעשו ניסיונות, לא תמיד מושלמים, ליצירת מסגרת הלכתית פורמלית אחידה.",
                    "כאמור, משנתנו מציגה עמדה הלכתית חדשה המיוחסת לרבי יהושע, שתקרות במפלסים שונים אינן מצטרפות לאוהל אחד. העמדה שהייתה מקובלת במשניות עד עתה מיוחסת רק לרבי אליעזר. להלן (פי\"ד מ\"א ואילך) נפגוש גם עמדות ביניים, וגם מסורות אחרות המייחסות לרבי יהושע עמדות אחרות. דומה שאין אלו סתם מסורות חלוקות, אלא שאותו חכם נקט עמדות שונות במקרים שונים ולא היה לו כלל הלכתי שיטתי, מעין זה שמייחסת לו התוספתא, אלא בכל מקרה נקבעה ההלכה בהתאם לאופי התנאים."
                ]
            ],
            [
                [
                    "המשנה מתחילה בנושא הלכתי חדש, מה דין חלון, וכיצד ממעטים את החלון. החלון עשוי להוציא טומאה ולהכניס טומאה. להוציא טומאה משמעו לאפשר לטומאה לבקוע מהחדר דרך החלון לחדר שני. במקרה כזה מתפקד החלון כפתח, בין החדר לחצר או בין חדר לחדר. המשנה לעיל קבעה שטומאת מת בוקעת דרך פתח שמידותיו ארבעה על ארבעה טפחים, ואם מדובר בטומאה קטנה (כזית מן המת) רוחב הפתח המזערי הוא טפח על טפח. לקביעת מידות החלון תפקיד נוסף. החלון שימש גם כמעין ארון קיר, והשאלה היא מה דין הכלים הנמצאים בעובי החלון. הרקע הרֵאלי להלכות אלו הוא חלונות שונים, מהם שימשו למאור (ופנו אל החצר או אל הרחוב) ומהם ל\"תשמיש\", כארון קיר או כמעבר מחדר לחדר. בגליל רווחו חלונות המכונים במחקר \"חלונות כורזין\", כפי שכבר אמרנו לעיל (פ\"ג מ\"ו).",
                    "<b>העושה מאור כתחילה</b> – כתחילה או בתחילה בעדי נוסח אחרים, וזהו מי שמתקין חלון מלכתחילה ומייעד אותו להכנסת אור לבית. <b>שיעורו כמלוא מקדיח גדול שללשכה</b> – חלון בגודל כזה נחשב לחלון תקני, ומוציא ומביא את הטומאה. כלומר אם הטומאה בחדר היא בוקעת לחדר השני, ואם הטומאה בחדר שני היא בוקעת לחדר. המשנה לעיל (פ\"ז מ\"ג) שעסקה בהוצאת טומאה לא שאלה כלל מה טיב החלון, וקבעה מידות מינימום (ארבעה טפחים למת וטפח לכזית מן המת – פ\"ג מ\"ו). אפשר לתרץ בדוחק את הסתירה ההלכתית בין המשניות ולומר שמשנתנו עוסקת בחדר שיש בו כזית מן המת, והמשנה שם בחלון שהוא לתשמיש. אבל מעבר לסתירה ההלכתית בין שתי המשניות ברור שהמשניות כתובות בשפה הלכתית שונה, האחת קובעת מידות סטנדרטיות והאחרת עוסקת בשאלות פרטיות ומתאימה את ההלכה לכל מקרה ומקרה. כפי שאמרנו במבוא לפירוש המשניות אנו מניחים שההלכה הקדומה עסקה בעיקר במקרים המיוחדים והפרטיים (הלכה \"כזואיסטית\") והבחינה באבחנות מקומיות בהתאם לטיב המתקן ושימושו, ובהלכה המאוחרת נטו יותר לקביעות סטנדרטיות. במקרה זה, דווקא בית שמאי ובית הלל הקדומים קובעים מידות סטנדרטיות. משנת כלים פי\"ז מי\"ב מקבילה למשנתנו ומסכמת אותה.",
                    "המקדח הגדול של הלשכה נזכר במקורות אחרים<sup class=\"footnote-marker\">1</sup><i class=\"footnote\">ראו למשל לעיל פ\"ב מ\"ג והמקורות להלן.</i>. המשנה בכלים קובעת שהוא יוצר חור בקוטר קטן: \"שיעורו כמלא מקדח גדול של לשכה, שהוא כפונדיון האיטלקי, וכסלע הנירונית וכמלא נקב שבעול\" (כלים פי\"ז מי\"ב; בבלי, בכורות לז ע\"א). סלע נירונית הוא הסלע מימי הקיסר נירון שנרצח בשנת 68, שנתיים לפני חורבן בית שני, והפונדיון הוא מטבע רומי קטן. מהמשנה משמע שגובה העריך של המטבע נקבע לפי קוטר המטבע, ברם מחקרים מדוקדקים הראו שבמטבעות נחושת אין קשר ישיר בן השניים<sup class=\"footnote-marker\">2</sup><i class=\"footnote\">ברקאי, מטבעות בית שאן.</i>. מכל מקום, מדובר בחור קטן למדי המכניס לחדר רק מעט מאוד אור. הניגוד למקדח הגדול הוא מקדח של רופאים (בבלי, בכורות לח ע\"א) ששימש לקידוחים עדינים בעצמות אדם. רבי מציע להשתמש במקדח כזה לנקב אוזנו של עבד עולם (ירו', קידושין פ\"א ה\"ב, נט ע\"ד). חלון למאור היה אפוא נקב זעיר למדי בקיר הבית.",
                    "המונח \"מקדח גדול של לשכה\" הוא מונח מקדשי<sup class=\"footnote-marker\">3</sup><i class=\"footnote\">שימוש בחפצי המקדש להדגמות מופיע גם במקרים אחרים כגון משנה, נגעים פ\"א מ\"ב; טהרות פ\"ו מ\"ו, וראו פירושנו לסוכה פ\"א מ\"א.</i>. גם המונח \"סלע נירונית\" מעיד על הימים שלפני חורבן הבית השני. הדינרים של נירון אינם יוצאי דופן בעולם הרומי, וניתן היה להדגים את הכלל ההלכתי גם על מטבע בן זמנם, כמו \"פונדיון האיטלקי\". נעשה כאן אפוא שימוש במונח קדום מסוף ימי בית שני שהועבר למציאות זמנם של חכמים הפועלים מאה שנה מאוחר יותר. יתר על כן, חכמים רואים נגד עיניהם חלון עגול וזעיר, ולהלן נשוב לאבחנה זו.",
                    "כפי שאמרנו (לעיל פ\"ב מ\"ג), בספרי זוטא המקדח הגדול של הלשכה הוא המונח שמשתמשים בו בית הלל, ואילו בית שמאי אומרים סתם \"מקדח גדול\": \"בית שמאי אומרים מלא מקדח ובית הלל אומרים מלא מקדח של לשכה, שהוא כפונדיון האיטלקי וכסלע נירונית ומלא עקבו של עול השרוני<sup class=\"footnote-marker\">4</sup><i class=\"footnote\">במקום \"כמלא נקב שבעול\" שבמשנת כלים (פי\"ז מ\"ב). איננו בטוחים אם הביטוי \"כסלע נירוני\" יצא מפיהם של בית הלל, או שזה סיכום של העורך ובית הלל השתמשו במונח \"נקב שבעול\" או במונח אחר. אם אלו דברי בית הלל הרי שיש במינוח \"סלע נירוני\" לתארך את בית הלל לימי הקיסר נירון ששלט בשנים 68-37 לספירה.</i>\" (ספרי זוטא, יט יד, עמ' 310). אמנם המדובר שם בהלכה ספציפית, מהו חור בגולגולת, ושם מתאים מאוד השימוש במקדח הרפואי כמידה.",
                    "<b>שירי המאור</b> – המונח יוסבר להלן, והכוונה הכללית היא לחלון מאור הסתום בחלקו. <b>רום אצבעיים על רוחב הגודל</b> – בטפח ארבע אצבעות, \"והקיפו טפח, אצבע מארבעה אצבעיים בטפח\" (תוס', כלים בבא מציעא פ\"ו הי\"ב, עמ' 585), וכן משמע מהתלמודים<sup class=\"footnote-marker\">5</sup><i class=\"footnote\">ירו', שקלים פ\"ו ה\"א, מט ע\"ד; סוטה פ\"ח ה\"ג, כב ע\"ג; בבלי, בכורות לט ע\"ב, אבל ראו גם בכורות צו ע\"א.</i>. אפיפניוס קובע שאמה היא עשרים וארבע אצבעות, כלומר ארבע לטפח<sup class=\"footnote-marker\">6</sup><i class=\"footnote\">אפיפניוס, על המידות והמשקלות, סעיף 60. אפיפניוס אינו מזכיר את הטפח.</i>, אבל באמה מרובעת 48, או 192 אצבעות, וברור שאפיפניוס כשל בניסיון להעביר ממידת אורך למידת שטח<sup class=\"footnote-marker\">7</sup><i class=\"footnote\">כל הדיון אצל אפיפניוס מעיד על המאמץ להעביר ממידות אורך למידות שטח, ולמרות המודעות לבעיה הוא נכשל בפתרון. בתלמוד מובא סיפור דומה כיצד רימה החכם היהודי את השלטון הפרסי תוך ניצול בורותם של הנכרים בכללי הגאומטריה.</i>. ה\"גודל\" או ה\"אגודל\" הוא האצבע הרחבה ביותר. רום אצבעיים על רוחב אגודל הוא אפוא בערך 4x1.5 ס\"מ. לפי חישובים אלו \"שירי המאור\" גדולים מהחלון למאור, ודינר של נירון הוא פחות מ\"שירי המאור\".",
                    "השוואה זו מלמדת שבזמן שנקבע הדין של שיירי המאור כבר היה החלון למאור גדול יותר. מעתה עלינו לשחזר את התפתחות ההלכה במקביל להתפתחות החלון. החלון הקדום היה קטן ביותר, כיוון שהזכוכית טרם נכנסה לשימוש תדיר בבתים. בימי הבית היה החלון למאור נקב עגול וזעיר. בזמנם של חכמים השתמשו כבר בזכוכית לסתימת החלון, ועברו לחלונות גדולים יותר. גם \"חלון\" תקני למאור היה גדול יותר, אבל חכמים המשיכו להשתמש בהגדרה הקדומה ולא עדכנוה. לפנינו עדות חריגה להמשך השימוש במונחים קדומים, אף שבחיי המעשה השתנו המושגים האדריכליים. זו גם הסיבה לכך שהחלון מתואר כעגול ואילו שיירי המאור כחלון מלבני, ואכן במאות השנייה והשלישית היה החלון בדרך כלל מלבני. כפי שראינו כבר, בית שמאי ובית הלל התעלמו כליל מתפקוד החלון, והמידה של כסלע נירוני (שהיא מסוף ימיהם) לא שימשה למעשה. זאת ועוד, המקדח של הלשכה נזכר גם כמידה לחור בגולגולת (לעיל פ\"ב מ\"ג), ושם פירשנו שהמדובר בכלי רפואי לביצוע ניתוחי ראש היוצר חור בגולגולת (להפגת לחצים פנימיים על המוח). קשה להאמין שחכמים סברו שגודל חלון תקני למאור הוא כגודל החור בגולגולת. אין זאת אלא שיש כאן העברה של מידה אחרת שאינה מתאימה לנושא המשנה.",
                    "זאת ועוד, עמדנו על כך שהמשנה לעיל נוקטת במידות אחרות של טפח וארבעה טפחים (פ\"ג מ\"ו; פ\"ו מ\"ג), ואכן גם התוספתא קובעת: \"פתח שעשאו למאור שיעורו מלא המקדח, הגיפו למאור שיעורו בפותח טפח. שתי חלונות זו לפנים מזו החיצונה העשויה למאור שיעורו מלא המקדח, נוטל פקק איספקלריא שיערו מלא האגרוף\" (פי\"ד ה\"א, עמ' 611). אם כן, שלושה מצבים הם: חלון למאור, שדינו כמו במשנה; הגיף את החלון – שיעורו בפותח טפח, פקק את החלון בזכוכית (אספקלריה) – שיעורו כמלוא אגרוף, שהוא קרוב למידה הרגילה של פותח טפח. בדרך זו המידה הייחודית של מלוא מקדח צומצמה למקרה מיוחד, והמידה הרגילה של פותח טפח קובעת ברוב המקרים. בתוספתא מוזכר חלון נוסף: \"רבן שמעון בן גמליאל אומר חלונות שבכרכים שיעורן בפותח טפח, שלא נעשו אלא להיות מכניסין בהן את הרוח\" (פי\"ד ה\"ג, עמ' 611). בבית רגיל בכפר היה החלון הרגיל נדיר, אבל בבניית בתי עשירים נעשה שימוש בחלון להכנסת אוויר, ושיעורו כרגיל בפותח טפח. להלן נצטט את משנת שבת שממנה משמע שגם חלון למאור שיעורו בפותח טפח. במהלך דיוננו הבאנו סדרת טיעונים שמהם משמע שהמידה של \"מלוא מקדח של לשכה\" לא שימשה הלכה למעשה. בתוספתא יש גם ניסוח אחר: \"רבי יהודה אומר בהן שלש מדות משום רבי עקיבא: אומר העושה לצאת ולשמירה ולזון את עיניו כל שהן, להכנסת כלים, ולהוצאת כלים, לתשמיש, ולנר, שיעורו בפותח טפח. לקנח ולאיצבתו בית שמאי אומרים במילואו ובית הלל אומרים בפותח טפח\" (פי\"ד ה\"ד, עמ' 611). חלק משימושים אלו מופיעים במשניות הבאות, ובפירוט השימושים הללו נדון בסוף משנה ג, אך כבר עתה ברור שיש מקרים שבהם נדרש חור כלשהו, יש בפותח טפח, ויש במלוא מקדח.",
                    "באופן כללי ניתן לקבוע שרוב המקורות מעדיפים את המידה של \"פותח טפח\", ואנו פקפקנו אם המידה הקטנה של \"מלוא מקדח\" נהגה אי פעם כלל ועיקר או שהיא העברה ספרותית בלבד. מכל מקום היא מידה קדומה, ומאוחר יותר, לאחר ימי בית הלל ובית שמאי, נקבע הגודל האחיד של טפח מרובע. בכל אופן, משנת שבת מציגה אותה תמונת מצב כמו המשנה לעיל (פכ\"ד מ\"ה) ששיעור החלון הוא טפח מרובע (\"פותח טפח\" או \"פותי טפח\").",
                    "<b>אלו הן שירי המאור</b> – משנתנו היא \"משנת תוספתא\", משנה הכתובה בסגנון של תוספתא, כאשר משנה מאוחרת מסבירה מושג קדום. <b>חלון שסתמה ולא היספיק לגומרה</b> – במשנה ניתן הסבר אחד למונח \"שירי מאור\", ובמקבילות ניתנים הסברים אחרים. בתוספתא: \"ואלו הן שירי המאור חלון שהיה סותמו ולא היה לה טיט לגומרה, או שקראו חברו, או שחשיכה לילי שבת. ואלו הן שירי המאור רוב אצבעים עם רוחב הגודל\" (פי\"ד ה\"א, עמ' 611), ובמדרש: \"מכאן אמרו כל העושה מאור בתחלה שעורו כמלא מקדח גדול של לשכה שירי המאור אלו הן שירי המאור העושה פתח בינה לבין ביתה, בינה לבין חברתה, להשמיע את הקול, ולהדליק את הנר, שעורו בפותח טפח\" (ספרי זוטא, יט טו, עמ' 311). שיירי המאור לפי המדרש הם נקב קטן שנוצר בקיר למטרות קשר בין החדרים. הדוגמאות מרתקות ומשקפות את חיי המשפחה. הבת (הנשואה) גרה ליד ההורים, והאם מותירה לעצמה נקב קטן כדי \"לפקח\" על הבית ולאפשר להן לפטפט. הוא הדין לקשר עם השכנה, או להעברת נר דולק מבית לבית.",
                    "<b>חררוהו מים או שרצים או שאכלתו מלחת</b> – החור בקיר נוצר מעצמו, והוא בניגוד לפותח חלון לכתחילה. כל הדוגמאות הללו הופיעו לעיל (פ\"ג מ\"ז) כדוגמאות לחורים המוציאים את הטומאה. שם נקבע שדינם זהה לחורים מתוכננים וכולם מוציאים את הטומאה, ובמשנתנו נקבע שאמנם כולם מוציאים את הטומאה אך יש הבדל בגודל הנדרש, והגודל תלוי בשאלה כיצד נוצר החור ולשם מה. <b>שיעורו מלוא אגרוף</b> – מידה זו קרובה ל\"פותח טפח\"; האורך זהה, והרוחב מעט פחות.<b> חשב עליו לתשמיש שיעורו בפותח טפח למאור שיעורו מלא מקדח</b> – זהו סיכום הלכתי של המשנה. כבר עסקנו במידה קשה זו של \"מלא מקדח\", ויש עוד לומר שלא ברור מדוע לעתים נדרש \"פותח טפח\" ולעתים מלוא אגרוף, ולעתים מלוא אגרוף של בן בטי, שהיה מעט גדול יותר<sup class=\"footnote-marker\">8</sup><i class=\"footnote\">משנה, כלים פי\"ז מ\"ב; תוס', פ\"ז ה\"ה, עמ' 604, וראו פירושנו לעיל פ\"ו מ\"ג.</i>.<b> </b>נעסוק בכך להלן במ\"ד.",
                    "<b>הסריגות והרפפות</b> – סריגות או \"סרידות\" הן מעשי רשת שמניחים בחלון, והן עשויות מעץ או מקנים. שני המונחים מוסברים בתוספתא: \"רפפות אלו הן סריגות, אלו של אוצרות, אלו של איקלטאות\" (פי\"ד ה\"ג, עמ' 611). אבל בכתב יד וינה: \"ואילו הן הסריגות אלו של אוצרות, רפפות אילו הן של אילקטאות\". אם כן, לפי כתב יד ערפורט רפפות וסריגות הן אותו מתקן, ולפי כתב יד וינה הן דומות אלא שאחת משמשת בעיקר בחלונות והאחרת ב\"אילקטאות\". המונח \"אליקטי\" (בכתיבים שונים) נזכר בכמה מקורות. המשנה אומרת שמעשה שפקקו את המאור בטפיח (משנה, שבת פכ\"ד מ\"ה); המעשה המתואר עמום במקצת, והתלמוד הבבלי מבהיר אותו: \"הילקטי קטנה היתה שם בין שני בתים, וטומאה היתה שם וגיגית סדוקה מונחת על גבן, ופקקו את המאור בטפיח וקשרו את המקידה בגמי לידע אם יש בגיגית פותח טפח אם לאו\" (שבת קנז ע\"א-ע\"ב).",
                    "הילקטי, \"אליקטי\" או \"איקלטא\" וכד' הוא מונח בתחום הבנייה, נספח לבית, שספק אם ניתן להגדירו כמבנה מגורים. כך, למשל, נקבע שיש להפריש מעשרות ברגע שהפרי מובא הביתה, אך הבאתו לאליקטי אינה מחייבת במעשרות (משנה, מעשרות פ\"ג מ\"ז). כן נקבע שאליקטי אינו יכול להיחשב כמדורי גויים (אהלות פי\"ח מ\"י), כלומר זה בית, אך לא בית רגיל. מהאזכור הראשון גם ברור שאליקטי אינו מחסן בחצר, שכן אלו נידונים בנפרד בהקשר לחובת מעשרות. ראשונים התחבטו בפירוש המונח, והיו שסברו שהוא סככה בגן<sup class=\"footnote-marker\">9</sup><i class=\"footnote\">ראו פירוש הגאונים לטהרות, עמ' 89.</i>. רש\"י פירש שזהו שביל בין הבתים. פירוש זה הולם את המקרה שבמשנת שבת, ברם הוא אינו הולם את המקורות שבהם מופיע האליקטי כבניין. בתוספתא עירובין מתואר מצב שבו \"חמש דיטאות [דיוטאות – קומות] פתוחות לאלקטי\" (פ\"ה הכ\"ט). אם כן אלקטי הוא, כנראה, חדר מדרגות. בבתים קדומים היה חדר המדרגות עשוי כגרם מדרגות חיצוני (למעשה, בהקשר זה, המונח חדר מדרגות הוא מופרז), או שהיה זה חלל מרובע שבו התפתלו מדרגות לולייניות או ריבועיות.",
                    "המעשה המתואר במסכת שבת אירע, כנראה, במבנה חצר (קומפלקס) שהיו בו קומות מספר ובכל קומה שני חדרים (לפחות), וחדר מדרגות בתוך המבנה. הטומאה הייתה בהילקטי (בחדר המדרגות), וממילא עשויה הייתה לעבור מהמדרגות לחדרים. את החלון של ההילקטי סתמו בכלי חרס הנקרא טפיח<sup class=\"footnote-marker\">10</sup><i class=\"footnote\">הטפיח הוא כלי מעין עציץ, ראו ברנד, כלי חרס, עמ' קפט-קצא, ופירושנו לפאה פ\"ה מ\"ג. </i> . אגב הלכה זו אנו לומדים שחלון למאור שיעורו בפותח טפח, ולא כמלוא מקדח.",
                    "עוד שנינו בירושלמי: \"הן סככות הן פרעות, הן רפפות הן רעלות, הן איסטגיות הן ספיות, הן כוסות הן גומות, היא מקום תחת הכוסות היא מקום הנחת חתיכות, הן זיתי קלוסקא הן זיתים מגולגלין\" (עבודה זרה פ\"ב ה\"י, מב ע\"א). בירושלמי מופיעה סדרת זוגות של מונחים שהם זהים, או שיש ברייתא האומרת שהם זהים זה לזה. הסריגות שבמשנתנו זהות לרפפות ולפרעות. הפרעות נזכרו לעיל יחד עם הסככות (פ\"ח מ\"ב), ודומה שהמעתיק עירב את הסככות עם הסריגות. מכל מקום, המונח \"פרעות\" הוסבר במשנה שם כענפים היוצאים מקו הגדר, ואין לו עניין לכאן. נראה אפוא שנפלה טעות ויש לגרוס \"הן הסריגות הן הרפפות, הן הסככות הן הפרעות...\", ואיננו יודעים מה בן הזוג של רעלות. \"איסטגיות\" הן שפיות או ספיות (כלים פ\"ח מ\"ט). זיתי גלוסקא (קלוסקא) הם זיתים המגולגלים (משנה, עבודה זרה פ\"ב מ\"ז והמשך הירושלמי שציטטנו), וכן הלאה. המשפט \"הן הכוסות הן הגומות\" אינו מוסבר בירושלמי, והחילוף כוסות-גומות הוא המשנה בפרה. תנא קמא מדבר על השערות הצומחות בגומא אחת, ורבי יהודה על השערות הצומחות בכוס אחת (פרה פ\"ב מ\"ה), ואכן בתוספתא המקבילה (פרה פ\"ב ה\"ז, עמ' 631) נאמרו דברי רבי יהודה על שתי גומות, וכן פירשו הר\"ש לפרה ומפרשים נוספים<sup class=\"footnote-marker\">11</sup><i class=\"footnote\">כמו כן: \"השלחן והדלופקי שנפחתו או שחיפן בשיש ושייר בהם מקום הנחת הכוסות טמאים, רבי יהודה אומר מקום הנחת חתיכות\" (משנה, כלים פכ\"ב מ\"א). כלומר רבי יהודה אין לו דעה נפרדת, אלא שהוא משתמש במינוח \"מקום הנחת החתיכות\" וכוונתו למה שתנא קמא קורא \"מקום הנחת הכוסות\".</i>.",
                    "שינוי הניסוח מלמד על תופעה היסטורית-ספרותית. כל תנא שנה את הלכתו בבית מדרשו, ובשלב ראשון טרם נקבע ניסוח אחיד. עורך המשנה שנה את שני המונחים כאילו הם מחלוקת, אבל אין כאן מחלוקת אלא כל אחד ניסח על דעתו, והעורך לא רצה לוותר על הניסוח השונה. הר\"ש למשנת פרה מסביר \"שאדם חייב לומר בלשון רבו\", ובניסוח \"מדעי\" המקובל בזמננו – העורך לא ערך ואיחד את המשנה אלא הביא את שני הניסוחים המקבילים. אמנם בדרך כלל הסגנון שבו התנא הראשון (תנא קמא או \"חכמים\") אומר ניסוח סתמי ואחר כך נאמר \"רבי פלוני אומר...\" הוא סגנון של מחלוקת, אך לפעמים אין אלו אלא ניסוחים שונים. בדרך זו ביארנו, או הצענו לבאר, משניות אחרות שבהן אפשר היה להבין לכאורה שאכן במחלוקת עסקינן.",
                    "<b>מצטרפות כמלוא מקדיח דברי בית שמי</b> – בעדי הנוסח הטובים ובדפוס: \"כדברי בית שמאי\". האות כ\"ף להדגשה תדירה במשנה.<b> בית הלל אומרים עד </b>שיה[<b>ו</b>]א<b> במקום אחד כמלוא מקדיח</b> – בכתב היד במקור היו הדעות מוחלפות, בית הלל בראש ובית שמאי אחריהם. אבל המעתיק שינה את הסדר, ואולי עשה זאת כבר המעתיק הראשון. בדרך כלל שנויים דברי בית שמאי ראשונים, והתלמוד כבר היה ער לכך ונתך סיבה משלו: \"מפני מה זכו בית הלל לקבוע הלכה כמותן? מפני שנוחין ועלובין היו, ושונין דבריהן ודברי בית שמאי. ולא עוד אלא שמקדימין דברי בית שמאי לדבריהן\" (בבלי, עירובין יג ע\"ב). ההסבר הוא אגדי. הרי את צורת המשניות קבעו העורכים המאוחרים, ולא בית הלל הם ששנו את דברי בית שמאי ברישא. אבל ברור שהבבלי הכיר את העריכה התנאית שדברי בית שמאי שנויים תחילה, ואכן כך הנוהג ברוב המקורות. עם זאת, כמובן ייתכן שלעתים שנו את דברי בית הלל ברישא. זאת ועוד, חילופי הנוסח בין הבתים הם תדירים למדי וקשה לקבוע את הנוסחה המקורית של המשנה. כפי שנראה להלן, כל המידה של \"מלוא מקדח\" בהקשר של חלון היא כנראה עמדת בית שמאי בלבד, ועל כן הנוסח הנכון הוא כמו בכל יתר עדי הנוסח, וכפי שהכריע המעתיק של כתב היד – בית שמאי ברישא.",
                    "<b>להביא הטומאה ולהוציא את הטומאה</b> – לצורך שני מרכיבים אלו נקבעה המידה של מלוא מקדח. <b>רבי שמעון אומר להביא הטומאה</b> – במלוא מקדח,<b> אבל להוציא את הטומאה בפותח טפח</b> – כפי שראינו לאורך כל דיוננו, במקביל למידה של מלוא מקדח מצויה המידה הרגילה יותר של \"פותח טפח\". רבי שמעון מצמצם את החריגה של מלוא מקדח להכנסת טומאה בלבד. הכנסת טומאה במלוא מקדח היא במגמת החמרה בלבד. הטומאה עוברת לחדר השני, אבל הפתחים של החדר הראשון אינם ניצלים. הירושלמי עושה שימוש במשנתנו ומעבירה לדיני קנייה וחזקת בתים: \"היו חמשה פתחים זה לפנים מזה, שיעור כולן כמלוא מקדח, ודא מסייעא למאן דמרין בנאי (וזה מסייע למה שאומרים הבנאים) חלון שהיא פתוחה לאיסטיב לא נעשית אלא להכניס את האורה, מכיון שאין לה חזקה אינה מביאה את הטומאה\" (בבא בתרא פ\"ג ה\"י, יד ע\"ב). התלמוד מעביר את דין מלוא המקדח גם לפתחים. פתח זעיר כזה כבר יש לו \"חזקה\", כלומר יש לבעליו זכויות להניח חפצים בחצר המשותפת ליד הפתח, ובעיקר יש לבעל זכות לשמור על הנקב, ואין בני החצר יכולים לתבוע ממנו לסתמו. בהמשך מובאת משנה \"מקצועית\" של הבנאים שחלון שפתוח לאיסטיב (סטיו, חצר עמודים) אינו לתשמיש אלא למאור, וחלון כזה אינו מביא את הטומאה. הלכה זו היא בניגוד לתנא קמא ולרבי שמעון כאחד: לתנא קמא מביא ומוציא את הטומאה, לרבי שמעון מביא טומאה ומוציא רק אם הוא פותח טפח, ולדעת משנת הבנאים איננו מביא טומאה, בכל מצב, ללא קשר לגודלו. אפשר אולי \"לתרץ\" שהבנאים מדברים על חלון קטן, אבל ודאי שלדעתם מגמת ההקלה עולה על ההחמרה, ומה שמוציא טומאה אינו מכניס אותה, ההפך מרבי שמעון שלדעתו יש לבחור במגמת ההחמרה.",
                    "רבי שמעון נוקט עמדת פשרה שאין בה היגיון משפטי, וזו תופעה רגילה. מפתיעה יותר היא עמדה של ארגון מקצועי שממנה משתמעת עמדה הלכתית אחרת. אמנם ייתכן שהבנאים רק יצרו משפט סיכום מקצועי ולא קבעו את התוצאה ההלכתית, אך עדיין מעורבתם מוצגת כמעורבות משפטית. אין זה המקרה היחיד. כך נזכרות אגודות אומנים שהחמירו בהלכות חול המועד בתחום עבודתם: \"קיבלו עליהן חרמי טיבריה ודשושי עכו וגרוסי ציפורין שלא לעשות מלאכה בחולו שלמועד. ניחא גרוסי ציפורין דשושי עכו חרמי טיבריה ואינן ממעטין בשמחת הרגל\" (ירו', מועד קטן פ\"ב ה\"ה, פא ע\"ב; פסחים פ\"ד ה\"א, ל ע\"ד; בבלי, מועד קטן יג ע\"ב). בהקשר של מסכתות מועד קטן (בבלי וירושלמי) זו החמרה עצמית שחכמים רואים בה קושי ציבורי (ירושלמי), אבל בהקשר של פרק ד בפסחים הנוהג מוצג כמנהג המקום, וכפי שפירשנו מנהג המקום הוא למעשה הלכה. מכל מקום עדיין מדובר בהחמרה, ולא בעמדה הלכתית בלבד.",
                    "כמו כן, צבעים נהגו למנות את הסחיטה כמלאכה בפני עצמה (תוס', שבת פ\"ט הי\"ח). ספק אם בהלכה הארץ-ישראלית הייתה לקביעה זו משמעות הלכתית, אבל הייתה זו קביעה לפחות כיצד לשנות את הרשימה בשבת פ\"ז מ\"ב. עוד נציין לעדותו של מנחם בן סגנא הצבע בענייני צביעה<sup class=\"footnote-marker\">12</sup><i class=\"footnote\">משנה ,עדיות פ\"ז מ\"ח; כלים פ\"ה מ\"ה.</i>. זו עדות של מומחה, ולא עמדה הלכתית של קבוצת בעלי מלאכה. כך צריך כנראה להבין את משנתנו, כעדות מומחים, והאגודה המקומית מעורבת בגיבוש ההלכה ובפיתוח ההלכה המאוחרת אחרי מחלוקות התנאים הקדומים בנושא. עדות זו מצביעה על מעורבות הציבור, ועל כך שההחלטות לא נפלו בבית המדרש המנותק אלא היו חלק מהתחבטות ציבורית שבה היה שותף כל הציבור בהנהגת חכמים.",
                    "במשנתנו מדובר רק על חלון למאור, אבל במשניות הבאות מדובר גם על חלונות אחרים. כפי שראינו בספרי זוטא שציטטנו מוסבר ששיירי המאור משמשים לא רק למאור אלא גם לשימושים אחרים, ובאבחנות אלו נעסוק להלן."
                ],
                [
                    "<b>חלון שהיא לאוויר</b> – לחצר (לעיל פ\"ד מ\"א),<b> שעורה מלוא מקדח</b> – חלון כזה משמש למאור.<b> בנה בית חוצה לה – </b>בנה עוד חדר כך שהחלון הפך לחלון פנימי בין שני חדרים,<b> שיעורה בפותח טפח</b> – החלון הפך לחלון לתשמיש ושיעורו בפותח טפח.<b> נתן תיקרה באמצע</b> – התקרה של החדר החיצוני מגיעה עד לאמצע החלון,<b> החלון התחתון פותח טפח</b> – כי הוא משמש לתשמיש בלבד,<b> והעליון מלוא מקדיח</b> – שהרי הוא משמש למאור. משנתנו מדגימה אפוא את הכלל המשתמע מהמשנה הקודמת. רק חלון למאור הוא כמלוא מקדח, וחלון לתשמיש בפותח טפח. אלא שלמעשה במשנה הקודמת לא נאמר במפורש מה דינו של חלון לתשמיש, ורק במשנה ב (ובמקבילות שהבאנו לעיל) נאמר הדבר במפורש."
                ],
                [
                    "<b>החור שבדלת שיעורו מלוא אגרוף דברי רבי עקיבה רבי טרפון אומר בפותח טפח</b> – החור שבדלת נועד למטרות שונות: להציץ החוצה, לראות מי בא או להכנסת אור, (איור 37)  ובכך דמיונו לחלון. תפקידו העיקרי היה לאפשר את פתיחת הנגר (הבריח). החור שבדלת יש לו חלק מהותי בתפקוד הדלת. הדלת הייתה לוח עץ או אבן שסתם את הפתח בבית. הפתח היה מורכב ממשקוף תחתון (אסקופה תחתונה) ואסקופה עליונה<sup class=\"footnote-marker\">13</sup><i class=\"footnote\">אבות דרבי נתן, נו\"א פכ\"ו, עמ' 83; דרך ארץ זוטא, א ב; שפרבר, תרבות חומרית, א, עמ' 55-46. הרבה מהדברים להלן מבוססים על ביאוריו.</i>. משני צדי הפתח היו אבני הקיר. בפתחים תקניים התקינו אבן מיוחדת לדפנות הפתח, היא הפצים (פצימין ברבים). (איור 38)",
                    "דלתות העץ היו כמובן מסיביות פחות מאשר דלתות אבן, אבל בבית שערים, למשל, היו רוב הדלתות מאבן. (איור 39) הדלת הייתה לעתים לוח אחד שסב על צירו, ולעתים שתי דלתות נפתחות. ציר הדלת היה תקוע בתוך הפותה (איור 40), היא מעין כוסית מברזל שבה סבב הציר. לעתים במקום פותה מברזל נשען הציר ישירות על רצפת האסקופה התחתונה. בכל מצב התקינו בה \"מכתשת תחתונה\" לקלוט ישירות את הציר או את הפותה (תוס', בבא בתרא פ\"ג ה\"א). לעתים הייתה לדלת דלת פנימית קטנה יותר. הציר עצמו היה חלק מהדלת. הדלת או הדלתות נסגרו בעזרת נגר, או בריח. היה בריח אנכי שסגר את הדלת וריתק אותה למשקופים למעלה ולמטה, והיה נגר אופקי שחיבר אותה אל מזוזות הפתח, הן הפצימין<sup class=\"footnote-marker\">14</sup><i class=\"footnote\">שפרבר, שם, עמ' 62-60.</i>.",
                    "לעתים היה הנגר פשוט. ניתן היה לסגור אותו רק מבפנים. אבל בדרך כלל הייתה אפשרות לפתוח אותו מבחוץ, במפתח. היו שתי צורות עיקריות של מפתח. האחת מפתח \"גם\", כצורת האות היוונית גמא (Г), (איור 41) הנגר היה תפוס על ידי זיזים שמנעו את החלקתו לאחור ואת פתיחת הדלת. את המפתח הכניסו דרך החור בדלת, המפתח הרים את הנגר מעל הזיזים והנגר היה ניתן להזזה (בעזרת המפתח). בדלתות פשוטות הכניס בעל הבית את ידו וביצע את המלאכה בידו. באתרים שונים נתגלו מפתחות מעין אלו, וכמה מהם פרסם ידין ממערות בר כוכבא<sup class=\"footnote-marker\">15</sup><i class=\"footnote\">ידין, מערת האיגרות, עמ' 103-95 ועוד. </i>. החור שבדלת תפקידו לאפשר לאדם העומד בחוץ להגיע למפתח שבפנים הדלת.",
                    "אין במקורות הסבר מדוע שיעורו של החור שבדלת שונה מזה של חלון לתשמיש או למאור.",
                    "<b>שייר בה </b>[<b>ה</b>]<b>חרש מלמטן או מלמעלן</b> – החור לא הושאר בכוונה, אלא שהנגר טעה ולא דייק בעבודה ונוצר חריץ בצד הדלת.<b> הגיפה ולא מירקה</b> – \"למרק\" בלשון חכמים משמעו לסיים. החרש התקין את האגף, כלומר את צדי הדלת, אבל לא סיים את העבודה,<b> או שפתחתו הרוח שיעורו מלוא אגרוף</b> – שוב איננו מבינים את טעמה של ההלכה, והאם היא דעת הכול או רק עמדת רבי עקיבא, ורבי טרפון יחזיק בשיטתו שהכול בפותח טפח.",
                    "<b>איור 37. </b>דלת בזלת מאום ג'ימל, צילם י' פיקסלר.",
                    "<b>איור 38. </b>מזוזה רגילה ובה שקעים לסגירת הדלת, צילמה ד' ספראי בציפורי.",
                    "<b>איור 39א. </b>דלת דו לוחית, צילם א' איטלי בבית שערים.",
                    "<b>איור 39ב. </b>דלת דו לוחית מקצרין, באדיבות המוזיאון, צילמה ד' ספראי.",
                    "<b>איור 39ג. </b>דלת עץ בכפר המסורתי בלפקרה. צילם א' ששון.",
                    "<b>איור 40א </b>פותה וציר. בדרך כלל הפותה חקוקה באבן האסקופה והציר הוא חלק מדלת האבן. מתוך דר וספראי, חורבת בירה, עמ' 68 .",
                    "<b>איור 40ב. </b>פותה מאבן בשילה, צילמה ד' ספראי.",
                    "<b>איור 41א. </b>מפתח ארכובה – בקצהו לולאה שבה ניתן להשחיל מוט עץ להארכת המפתח מתוך אוסף מוסאיוף ובאדיבותו, צילם ע' פטנקין.",
                    "<b>איור מס' 41ב. </b>מפתח רגיל.מתוך אוסף מוסאיוף ובאדיבותו, צילם ע' פטנקין.",
                    "<b>איור 41ג. </b>מפתח ארכובה מתוך  מתוך זיגלמן, קבר, חפץ מס' 46."
                ],
                [
                    "<b>העושה מקום לקנה</b> – הקנה הוא כנראה קנה האורגים, זהו מקל דק שבו מפריד האורג קבוצות של חוטים. במהלך האריגה הוא מרים קבוצת חוטי שתי ומעביר את חוט הערב מתחתיה, לאחר מכן מרים קבוצת חוטים שנייה. בדרך זו יכול האורג להעביר את חוט הערב של האריגה ישר ומהר, מבלי לפתלו בין חוטי השתי הרקע הרֵאלי למשנה הוא בית פרטי שניצב בו נול אריגה. את כלי האריגה טומנת האישה (מניחה) בחורי הקיר, כדי שיהיו תחת ידיה<sup class=\"footnote-marker\">16</sup><i class=\"footnote\">ראו עוד בבלי, שבת קמ ע\"ב ורש\"י שם ד\"ה \"כלי קיואי\". ראשונים אחרים חלקו עליו, אך לא כאן המקום לדון בנושא.</i>. הקנה שימש כמובן גם למטרות אחרות, אבל פירשנו שמדובר בקנה של אורגים, בעקבות פירושי המפרשים (ר\"ש, רע\"ב ואחרים), שכן גם ההמשך עוסק בכלי האורג. אך כמובן הוא הדין בקנה המונח לכל מטרה אחרת, וכך פירש הרמב\"ם. <b>ולאספתי<sup class=\"footnote-marker\">17</sup><i class=\"footnote\">רבו חילופי הנוסח, כגון ב- מ \"אסתפי\", ב- דו, דנ \"אספתן\", בתוספתא שנביא להלן \"איצבתי\" ועוד. </i></b> – מילה זו באה מהלטינית ומשמעה חרב (spatha). בהשאלה היא משמשת ככלי האורג, מעין סכין קצרה שמטרתה להדק את חוט הערב שנארג אל גוף השטח הארוג. פירוש זה מביא כבר הר\"ש, ומקורו בריבמ\"ץ<sup class=\"footnote-marker\">18</sup><i class=\"footnote\">ראו ליברמן, תוספת ראשונים, עמ' 138-137.</i>.<b> ולניר</b> – בכל יתר עדי הנוסח: \"נר\", ברם הנר הקדום היא כלי גדול למדי. אמנם מצינו בקירות, בעיקר בקירות של מערות ומנהרות, חציבות להנחת נרות, אבל אלו חציבות קטנות ובדרך כלל אינן חוצות את הקיר. לגרסה \"ניר\" עדיפות ברורה, שכן אז מדובר בסדרה של כלי אורג. הניר הוא חוט השתי<sup class=\"footnote-marker\">19</sup><i class=\"footnote\">משנה, שקלים פ\"ח מ\"ב; שבת פ\"ז מ\"ב; כלים פכ\"א מ\"א.</i>. אבל מפרשים אחרים מציעים לראות בכל הכלים הללו כלי מנורה. הנר הוא הנר למאור, הקנה הוא קנה המנורה, או קנה שמושיטים מחדר לחדר להבערת הנר, ואיצבה היא צבת, מלקחיים להנחת הפתילה<sup class=\"footnote-marker\">20</sup><i class=\"footnote\">ראו ליברמן, תוספת ראשונים, עמ' 138-137.</i>. נוסח הספרי זוטא שנצטט להלן מוכיח כי הפרשנות הראשונה נכונה, ופעם נוספת מתברר שכתב יד קופמן משמר גרסה מקורית ונכונה (\"ניר\" ולא \"נר\"). מעבר לכך, גומחות להנחת נרות אף פעם אינן מפולשות, שכן אם תהיינה כן תנשוב בהן הרוח והנר יכבה, וכאמור בפועל מצאנו גומחות כאלו והן אינן מפולשות. <b>שיעורו כל שהוא</b> – כנראה משום שכך הוא שימושם התקני, לכן כל חור כזה מביא ומוציא טומאה.<b> כדברי בית שמי </b>[<b>ו</b>]<b>בית הלל אומרים בפותח טפח לזון את עיניו</b> – לצפות מחדר לחדר, או מהחדר החוצה, לראות מי בא ונוקש בדלת,<b> ולדבר עם חבירו ולתשמיש בפותח טפח</b> – כל אלו הם סוגי תשמיש, ו\"פותח טפח\" היא כנראה דעת בית הלל בלבד.",
                    "כאמור, בתוספתא שנינו: \"רבי יהודה אומר בהן שלש מדות משום רבי עקיבא אומר<sup class=\"footnote-marker\">21</sup><i class=\"footnote\">לשון התוספתא מגומגמת ומוכפלת. צריך להיות או \"רבי יהושע משום רבי עקיבא אומר\" או \"רבי יהודה אומר משום רבי עקיבא\".</i>: העושה לצאת ולשמירה ולזון את עיניו כל שהן, להכנסת כלים, ולהוצאת כלים, לתשמיש, ולנר, שיעורו בפותח טפח. לקנח ולאיצבתו, בית שמאי אומרים במילואו ובית הלל אומרים בפותח טפח\" (פי\"ד ה\"ד, עמ' 611). במקום \"לצאת\" מציע ליברמן<sup class=\"footnote-marker\">22</sup><i class=\"footnote\">ליברמן, שם שם.</i> \"לצוות\", לצפות, כמו בבן סירא: \"המשקיף בעד [ה]חלונה ועל פתחיה יצותת\" (פי\"ד כג). מסורת התוספתא שונה מזו של המשנה. העושה מקום לקנה, במשנה לדעת בית שמאי בכלשהו ולדעת התוספתא במלואו (מלוא מקדח). מכל מקום, לפי התוספתא לתשמיש לדעת הכול בפותח טפח, ובמשנה עדיף לפרש שזו דעת בית הלל, אך אפשר שזו דעת הכול.",
                    "בספרי זוטא מופיעה פרשנות גם ל\"שירי מאור\" שבמשנה הראשונה וגם למשנה האחרונה: \"אלו הן שירי המאור העושה פתח בינה לבין ביתה, בינה לבין חברתה, להשמיע את הקול, ולהדליק את הנר, שעורו בפותח טפח\" (ספרי זוטא, יט טו, עמ' 311). \"להשמיע את הקול\" שבספרי זוטא זהה ל\"לדבר עם חברו\" שבמשנה, ו\"להדליק את הנר\" עשוי היה להיות פרשנות וגרסה ל\"ניר\"-\"נר\" שבמשנה, אבל להלן נראה שבעל הספרי זוטא פירש שכל השלושה שבמשנה הם כלי אורג.",
                    "כך ממשיך מדרש ספרי זוטא: \"1. הדלת ששייר בה החרש בין מלמעלן, בין מלמטן, בין מן הצדדין, או שפתחתו הרוח, או שהגיפו ולא מרקו, שעורו כל שהוא דברי בית שמאי, ובית הלל אומר בפותח טפח. 2. החור שבדלת שעורו מלא אגרוף דברי רבי טרפון, רבי עקיבא אומר בפותח טפח. 3. גרדי שחפר מלא קנה, וכן לכר, או לאיספטי, שעורו כל שהוא, דברי בית שמאי, ובית הלל אומרים בפותח טפח. 4. אמרו להן בית הלל לבית שמאי חור הדלת מהו? אמרו להן בית שמאי בפותח טפח אמרו מאי שנה? אמרו להן שזה עשוי לצורך, וזה אינו עשוי לצורך. 5. בלויי הכתלים שחררום שרצים, או שאכלתו מלחת שעורו כל שהוא, דברי בית שמאי, ובית הלל אומרים בפותח טפח\" (ספרי זוטא, יט טו, עמ' 311). חמש הלכות בספרי זוטא, כולן קרובות למשניות שבפרקנו אך שונות בפרטים. ההלכה הראשונה היא משנה ג, אבל אצלנו הדין \"כמלוא אגרוף\" ובספרי זו מחלוקת בין שני הבתים, אותה מחלוקת שבמשנה ד. ההלכה השנייה היא ראשית משנה ג, אבל בחילוף שמות החולקים. מההמשך בספרי (4) עולה שלדעת בית שמאי חור הדלת בפותח טפח. רבי טרפון הוא ממשיכי בית שמאי, ולכן לכאורה קרוב להניח שהמשנה משקפת את הנוסח הנכון ורבי טרפון כבית שמאי, וכולם אומרים בפותח טפח. ברם בכל המשנה ובמדרש דווקא בית הלל טוענים שבכל המקרים בפותח טפח, על כן נראה שגם כאן רבי טרפון ובית שמאי יאמרו כמלוא אגרוף, והוויכוח אינו ויכוח אמִתי אלא טיעונים המשקפים את עמדת בית הלל בלבד. כידוע היו שטענו שכל הוויכוחים בין הבתים (ובכלל בין תנאים קדומים) הם טיעונים מקוריים; במקרה זה קרוב לפרש שהוויכוח מתנהל לשיטת בית הלל בלבד, ובית שמאי יאמרו שהחור בדלת שיעורו כמלוא אגרוף<sup class=\"footnote-marker\">23</sup><i class=\"footnote\">זאת כנגד פיש ושפירא, מחלוקות.</i>. ההלכה השלישית היא משנה ד, וברור שבעל הספרי זוטא הבין שמשנתנו עוסקת בכלי הגרדי (\"גרדי שחפר מלא קנה\"); \"כר\" שבמדרש הוא \"נר\" או \"ניר\" שבמשנה. ההלכות שבמדרש הן ההלכות שבמשנה. בהלכה הרביעית עסקנו לעיל והחמישית חוזרת למשנה א, אלא שבמשנה א כמלוא אגרוף לדעת הכול, ובדרשה זו שוב מחלוקת בית הלל ובית שמאי.",
                    "נמצאנו למדים ששלוש מידות לפנינו: פותח טפח, כלשהו וכמלוא אגרוף. בית הלל נאמנים לשיטתם, פותח טפח, והיא קרובה למשנה לעיל (פ\"ג מ\"ו) ששיעור פתח להוצאת מת הוא ארבעה טפחים ושיעור פתח להוצאת כזית מן המת הוא טפח. חלון הוא כפתח לעניין זה (פ\"ז מ\"ג). עם זאת, עדיין המשניות לעיל שונות ממשניות הפרק שלנו בכמה מרכיבים:",
                    "1. בפרקנו לא נקבע שמדובר דווקא בכזית מן המת.",
                    "2. במשניות לעיל אין ביטוי לאבחנה לשם מה הותקן המאור. אדרבה, משנת שבת (פכ\"ד מ\"ו) שציטטנו לעיל מוכיחה שגם חלון למאור שיעורו בפותח טפח, כמשנת פרק ג ולא כמשניות שבפרקנו. גם המשנה הבאה מהלכת בפשטות בהנחה ששיעורו של חלון פותח טפח, ואינה מזכירה שיעורים אלטרנטיביים.",
                    "3. בפרקנו בית שמאי חולקים על בית הלל, ואילו במשנת פרק ז מסכימים שני הבתים על השיעור (ארבעה טפחים), ונחלקים רק בפרט טכני משני.",
                    "לעומת זאת, הסתירה בין משנת פרק ג ומשנת פרק ז ניתנת להסבר פשוט: האחת קובעת מה הדין במת שלם (ארבעה טפחים) ובכזית מן המת (טפח), ומשנת פרק ז עוסקת רק במת שלם, אם כי הדבר לא נאמר במפורש. בנוסף לכך קיימת סדרת מחלוקות בין משנתנו לבין התוספתא ולבין מדרש ספרי זוטא בפרטי ההלכות.",
                    "להערכתנו ההלכה הקדומה קבעה שיעורים קטנים ומיוחדים לכל מקרה (מלוא מקדח, מלוא אגרוף), ולעתים טפח, ואילו ההלכה המאוחרת נקטה מידה אחת כללית לכול (טפח). עם זאת שתי המסורות קדומות, מימי בית שני. כך, למשל, המעשה במסכת שבת הוא מימי הבית, לפי שמות החכמים המשתתפים בו, אבל שוב השאלה היא כיצד זכרו תנאים מאוחרים את המסורת הקדומה, והאם לא חלו בה ידי מוסרים ומשלשלי המסורת<sup class=\"footnote-marker\">24</sup><i class=\"footnote\">לדוגמה בולטת של תנאים מאוחרים ה\"מעדכנים\" מסורות קדומות בהתאם לתפיסות מאוחרות ראו פירושנו לכתובות פ\"א מ\"ה.</i>. תופעה דומה יש לגבי מידותיו של נקב הפוסל את הכלי מלשמש ככלי (ואינו יכול לקבל טומאה)<sup class=\"footnote-marker\">25</sup><i class=\"footnote\">ראו פירושנו לכלים פ\"ג מ\"א ומ\"ב.</i>.",
                    "טבלת סיכום דיני חלון"
                ],
                [
                    "קשה למצוא היגיון משפטי בחלוקות השונות. אין גם אף מקור המציע משנה הגיונית של חלוקות מנומקות. בספרי זוטא יש מעין הנמקה משפטית לשיטת בית הלל: \"אמר להן בית הלל לבית שמאי חור הדלת מהו? אמר להן בית שמאי בפותח טפח אמרו מאי שנה?? אמרו להן שזה עשוי לצורך, וזה אינו עשוי לצורך\" (יט טו, עמ' 311). ברשימה כמה חורים שאינם \"לצורך\", כגון הדלת הבלתי גמורה, חור בדלת וחור טבעי (שחוררוהו נמלים וכו'). אבל דינם אינו זהה, וגם בהם נפלו מחלוקות בין המקורות השונים. נראה שההסבר העיקרי הוא חוסר ההסבר. ההלכות צמחו לא מתוך מערכת בדיקה לוגית אלא מסדרת תקדימים נקודתיים שכל אחד נדון במקומו. בתקדימים דנו תנאים ראשונים, ותנאים מדור אושא ניסו להפוך את סדרת התקדימים לכללים הגיוניים. חילופי המסורות הם על עצם עמדותיהם של אבות העולם. רק לרבי עקיבא התוספתא מייחסת ניסיון לבנות שיטה, \"שלוש מידות\", והמשניות המאוחרות (פ\"ג ופ\"ז אצלנו ומשנת שבת) מקבלות פתרון זה. עם זאת, הכרונולוגיה איננה מוכחת. היא מוצעת על סמך ניסיוננו במקרים אחרים<sup class=\"footnote-marker\">26</sup><i class=\"footnote\">ראו במבוא הכללי לפירוש המשניות.</i>, אך במקרה זה עודף המידע וחילופי המסורות אינו מאפשר להכריע מהן העמדות המקוריות של החכמים השונים, ומהן עמדות שתנאים מאוחרים רק ייחסו לה.",
                    "המשנה וזו שאחריה ממשיכות בדיני הוצאת טומאה דרך חלון, אבל במוקד עומדת השאלה מה ממעט את החלון. כלומר, אילו חפצים המצויים בחלון ממעטים את שטחו, ואם ימעטו אותו עד שיהא פחות מהשיעור הנדרש כאילו החלון סתום.",
                    "<b>אלו ממעיטים את הטפח</b> – המשנה מניחה ששיעורו של החלון הוא פותח טפח, זאת בניגוד לארבע המשניות הקודמות שבהן ניתנו שיעורים אחרים. בדוחק ניתן לתרץ שמשנתנו היא כבית הלל ובפתחים ששיעורם טפח (כגון חלון לתשמיש), עם זאת סגנון המשנה קרוב יותר למשנת שבת (פכ\"ד מ\"ו) שציטטנו לעיל, והיא כדעה הכללית ששיעורו של כל פתח הוא כפותח טפח. משנתנו היא הסיבה לכך שהצענו, במשנה הקודמת, שההלכה המאוחרת היא זו שהאחידה את המידות השונות למידה אחידה של פותח טפח.<b> פחות מכזית בשר ממעט</b> – טומאה שנגרמה <b>על ידי רובע עצמות</b> – אם הטומאה נובעת מרובע עצמות (לעיל פ\"ב מ\"א), ובחלון פחות מכזית בשר, הבשר ממעט את החלון. אבל אם הטומאה נגרמה על ידי בשר המת עצמו, הרי שחצי הזית מצטרף לטומאה, ודבר טמא אינו ממעט את החלון. משנתנו מהלכת בדעה שרק כזית בשר מטמא, ולעיל (פ\"ב מ\"א) הבאנו גם דעת מיעוט שהמת מטמא בכלשהו. <b>פחות מעצם כשעורה</b> – עצם מטמאת רק אם היא כשעורה, ופחות מכאן אינה מטמאת (לעיל פ\"ב מ\"א), ושם דנו באפשרות שגם על כך יש מי שחולק.<b> ממעט על ידי כזית בשר</b> – שאין עצם מצטרפת לבשר המת לטמא יחדיו. משנתנו מסתמכת למעשה על כללים בעניין הצטרפות טומאות שונות. ההלכה הבסיסית שנויה במסכת מעילה: \"הפיגול והנותר אין מצטרפין זה עם זה מפני שהם שני שמות. השרץ והנבלה, וכן הנבלה ובשר המת, אין מצטרפין זה עם זה לטמא, אפילו כקל שבשניהם. האוכל שנטמא באב הטומאה, ושנטמא בולד הטומאה, מצטרפין זה עם זה לטמא כקל שבשניהם\" (פ\"ד מ\"ד). אם כן, טומאות שונות אינן מצטרפות לשיעור אחד מפני שהן \"שמות נפרדים\". הלכה דומה שנינו לעיל (פ\"ג מ\"א), ובתוספתא על משנת מעילה: \"כל המתים מצטרפין זה עם זה לכזית. כחצי זית בשר, וכחצי זית נצל, מצטרפין זה עם זה. ושאר כל הטמאות שבמת אין מצטרפות זו עם זו, מפני שלא שוו בשעורין. כחצי זית בשר וכחצי זית חלב מצטרפין זה עם זה\" (פ\"א ה\"ל, עמ' 559). התוספתא למסכתנו על משנת פרק ג שציטטנו מתנסחת באופן דומה (פ\"ג הו, עמ' 600). עם זאת, המשנה לעיל (פ\"ג מ\"א) עוסקת בהצטרפות אחרת. ראשית, שם מדובר בשני חצאים זיתים המצטרפים לכזית אחד, ובכך נחלקו תנאים. יתר על כן, שם ההצטרפות היא של שתי דרכי העברת טומאה (מגע ומשא או משא ואוהל), וכאן ההצטרפות היא של שני חפצים המטמאים אותה טומאה (שני חצאי כזית בשר). במשנת מעילה מדובר בהצטרפות דומה של חומרים שונים (חצי זית מת וחצי זית נבלה וכו'), ואילו אצלנו לא נדונה שאלת ההצטרפות לכזית כלל, אלא שמה שמצטרף נחשב לטמא, ולכן אינו ממעט את החלון.",
                    "עיקרון הלכתי דומה, אך לא זהה, הוא שמה שמטמא אינו חוצץ (פ\"ה מ\"ב; פי\"א מ\"ח ועוד), או אינו מעמיד את האוהל (פ\"ו מ\"א ועוד).",
                    "<b>פחות מכזית מן המת</b> – במשפט זה מתחיל הכלל הראשוני של המשנה. עד עתה עסקנו בהלכה המורכבת יותר, האם דבר שאינו ראוי לקבל טומאה בגלל קוטנו ממעט את החלון, ואילו עתה נקבע הכלל הבסיסי: מה שאינו ראוי לקבל טומאה אינו ממעט. <b>פחות מכזית מן הנבילה</b> – כזית מן הנבלה מטמא, אם כי לא בטומאת אוהל. <b>פחות מכעדשה מן השרץ</b> – שרץ מטמא רק אם הוא כעדשה ויותר (לעיל פ\"א מ\"ז).<b> פחות מכביצה אכלין</b> – אוכלים מטמאים רק אם הם כביצה ויותר. קבוצה זאת הכוללת נבלה, שקץ ואוכלין היא קבוצה החוזרת במקורות (משנה, טהרות פ\"ג מ\"ד; שבת פ\"י מ\"ח ועוד). שיעור זה, שאוכלים מטמאים בכביצה, חוזר במקורות רבים<sup class=\"footnote-marker\">27</sup><i class=\"footnote\">משנה, מעילה פ\"ד מ\"ה; טהרות פ\"א מ\"א; פ\"א מ\"י, ועוד. </i>. עם זאת נראה שזו מידתם של בית הלל, שכן לעתים יש החולקים על שיעור זה ומציעים \"כזית\". מידות אלו של כזית וכביצה מופיעות רבות כמידות המזעריות לברכה, זימון והלכות כיוצא באלו<sup class=\"footnote-marker\">28</sup><i class=\"footnote\">משנה, ברכות פ\"ז מ\"ב ועוד. </i>. ברם שמות מוסרי המסורות מתחלפים במקורות. הירושלמי למשנת ברכות פ\"ז מ\"ב מעיר \"אית תני ומחלף\", כלומר יש השונה ומחליף את השמות, והבבלי מצטרף לאפשרות זו<sup class=\"footnote-marker\">29</sup><i class=\"footnote\">אפשטיין, מבוא, עמ' 125; 714; ירו', פסחים פ\"ג ה\"ח, כט ע\"ד; בבלי, ברכות מט ע\"ב המסיק שמוחלפת השיטה בגלל הסתירה הפנימית בין המסורות השונות על עמדתו של רבי יהודה.</i>. ההבדל בשמות המוסרים מפלג בין מסורות ארץ ישראל לבין מסורות בבל, בין הירושלמי לבבלי ובין כתבי היד השונים למשנה ברכות פ\"ז מ\"ב<sup class=\"footnote-marker\">30</sup><i class=\"footnote\">ראו עוד פירושנו לפסחים פ\"ג מ\"ח.</i>. מצד אחד ניצבים כתב יד קופמן ועוד כתבי יד ממסורת ארץ ישראל וכתבי יד טובים ממסורת בבלית<sup class=\"footnote-marker\">31</sup><i class=\"footnote\">מג, מגקב, מיל, מל, מפי, מרא, מרש, מת וכן הגיליון של ש.</i>. מעניין שבגיליון של כתב יד קופמן \"תוקן\" הנוסח, כפי שבגיליון של <b>ש</b> הוא תוקן הפוך<sup class=\"footnote-marker\">32</sup><i class=\"footnote\">ראו עוד פירושנו לתרומות פי\"א מ\"א; מעשר שני פ\"ב מ\"ג-מ\"ד.</i>. המחלוקת אם כזית או כביצה היא כבר מחלוקתם של רבי אליעזר (כזית) ורבי יהושע (כביצה – תוס', זבים פ\"ה הי\"א, עמ' 680). עם זאת המחלוקת אינה חייבת להיות עקבית ושיטתית, כלומר מי שאומר כזית לעניין אחד עשוי לומר כביצה לעניין אחר. שתי הדעות מופיעות במקורות רבים, כולל גם על דין טומאת אוכלין: \"נבלת העוף הטמא... וזה אחד משלשה עשר דברים שנאמרו בנבלת העוף הטהור כביצה לטמא טומאת אוכלין, דברי רבי יהשע, רבי אליעזר אומר זה וזה כזית, ורבי חנינא אומר זה וזה כביצה\" (תוס', שם).",
                    "<b>ותבואה שבחלון</b> – רוב המפרשים, החל מר\"ש ורמב\"ם, מפרשים את משנתנו בהשראת התלמוד (בבא בתרא כ ע\"א) שמדובר בתבואה שצמחה במרחק מה מהחלון והגבעולים מתפשטים וסותמים את החלון. אלא שהסבר זה קשה מבחינה רֵאלית, ומיותר. אם התבואה מחוברת לקרקע ודאי שאינה מקבלת טומאה, אבל המשנה נמצאת מדלגת מנושא לנושא. יתר על כן, החלון מצוי בדרך כלל בגובה כזה שתבואה לא תגיעה אליו, ובכלל \"חלון\" אינו דווקא בין הבית לחוץ אלא גם בין חדר לחדר; פירוש כזה יחייב לפרש שמשנתנו מצטמצמת לחלונות הפתוחים לשדה, שהרי גם בחצר לא גדלה תבואה. זאת ועוד. בהמשך מדובר בדבר שאין בו ממש, ואף הדוגמאות לפני כן הן של חפצים קטנים שאין בהם ממש. על כן פשוט לפרש שהתבואה היא בכמות קטנה. מעבר לכך, התבואה אינה מקבלת טומאת אוכלין שכן את הגרעין יש לטחון, ופרי שלא הורטב נחשב כמה שטרם נגמרה מלאכתו. מקורו של הפירוש שמדובר בתבואה שגדלה רחוק מהחלון הוא כאמור בבלי בבא בתרא שנביא להלן. <b>ובכאי – </b>בעדי נוסח טובים ובדפוס: \"וכביי\". במפרשים הוצעו שתי הצעות עיקריות: או קורי עכביש, או התוך של צמח הקנה שהוא ספוגי ורך<sup class=\"footnote-marker\">33</sup><i class=\"footnote\">פירוש הגאונים לטהרות, עמ' 90; ערוך השלם, כרך ד, עמ' 221. </i>. הפירוש השני נראה עיקר ומסתמך על משנת כלים: \"מחצלת קנים ושל חלף טהורה, שפופרת הקנה שחתכה לקבלה טהורה, עד שיוציא את כל הככיי\" (פי\"ז מי\"ז).",
                    "<b>שיש בה ממש</b> – רוב המפרשים מסבירים שאם יש בה ממש היא ממעטת, כמו שמפורש במשנה להלן, ונחלקים האם התבואה אינה ממעטת מדין זה או מסיבה אחרת, כמו שהצענו לעיל. לדעת הר\"ש, הרא\"ש ואחרים המשפט חל על תבואה ועל כבאי כאחד, אלא שהמשנה מונה את אלו שאינם ממעטים, ונראה שיש לפרשה שתבואה בחלון אינה ממעטת כי אין בה ממש, וכבאי ממעט, אם יש בו ממש. אמנם החומר עצמו אינו ראוי לכלום, ולכן אינו מקבל טומאה, אבל הוא ממשי מספיק כדי להוות חסימה של החלון. אבל אם אין בו ממש, אין הוא ממעט לא מפני שהוא מקבל טומאה, אלא מפני שאינו עומד בפני עצמו, כמו הכפור והגליד שנזכיר להלן<sup class=\"footnote-marker\">34</sup><i class=\"footnote\">יש מפרשים המדגישים שהתבואה בחלון איננה קבועה, והבעלים עומד לסלקה. בתנאים אלו היא אינה יכולה להיות מחיצת אוהל, וראו להלן פט\"ו מ\"ז ששם הסתייגנו מהסבר דומה למשנה שם. </i>.",
                    "[<b>ו</b>]<b>ניבלת העוף הטהור שלא חשב עליה</b> – נבלת עוף טהור איננה אוכל, שכן אינה ראויה למאכל, ולכן אינה נטמאת בטומאת אוכלין. אבל היא נחשבת לאוכל (לטמא טומאת אוכלין) אם בעל הבית חשב לאכלה, או חשב למכרה לנכרי. כדברי המשנה: \"שלשה עשר דבר בנבלת העוף הטהור צריכה מחשבה ואינה צריכה הכשר\" (טהרות פ\"א מ\"א). מחשבה היא התכנון למכרה לגוי והכשר הוא העברתה במים, שכן רק מה שהורטב במים נחשב כגמר מלאכה. משנה זו מבוססת, אפוא, על כלל אחר במשנה: \"כלל אמרו בטהרות: 1. כל המיוחד לאוכל אדם, טמא עד שיפסל מאוכל הכלב. 2. וכל שאינו מיוחד לאוכל אדם, טהור עד שייחדנו לאדם. כיצד, גוזל שנפל לגת וחשב עליו להעלותו לנוכרי, טמא, לכלב, טהור. רבי יוחנן בן נורי מטמא\" (משנה, שם פ\"ח מ\"ו). אוכל רגיל הראוי (\"מיוחד\") למאכל אדם הוא אוכל עד שייפסל ויהא בלתי ראוי אפילו לאכילת כלב, ומה שאינו ראוי לאדם, כגון נבלת עוף טהור (הדוגמה במשנה היא גוזל), טמא טומאת אוכלין רק אם חשב להעניקו או למכרו לגוי.",
                    "המבנה השלם של הלכות אלו מצוי בפרק השלישי במסכת עוקצין: \"יש צריכין הכשר ואינן צריכים מחשבה, מחשבה והכשר, מחשבה ולא הכשר, לא הכשר ולא מחשבה. כל האוכלים המיוחדים לאדם צריכין הכשר ואינן צריכים מחשבה\" (פ\"ג מ\"א), ובהמשך נקבע שהחותך מנבלת עוף טמא צריך מחשבה והכשר (מ\"ב). כמו כן: \"נבלת בהמה טמאה בכל מקום, ונבלת העוף הטהור בכפרים, צריכין מחשבה ואינן צריכין הכשר. נבלת בהמה טהורה בכל מקום ונבלת העוף הטהור והחלב בשווקים אינן צריכין מחשבה ולא הכשר. רבי שמעון אומר אף הגמל והארנבת והשפן והחזיר\" (שם מ\"ג). לא נעסוק כאן במשנה זאת במפורט, ונסתפק בכך שמשנה זו מערבת מרכיב הלכתי חדש, והוא המקום. באזור שנכרים מצויים בו אין צורך במחשבה מיוחדת, שהרי כל נבלה עומדת באופן טבעי למכירה לגוי, לכן נבלת בהמה טמאה טמאה בכל מקום, שהרי היא טמאה כנבלה, ללא קשר לטומאת אוכלין. אולם נבלת עוף טהור בכפרים צריכה מחשבה, כיוון ששם אין רגילים למכור, או שאין שם נכרים.",
                    "<b>ניבלת עוף הטמא שחשב עליה ולא הכשירה</b> – אינה מקבלת טומאה שכן לא הכשירה במים, <b>או הכשירה </b>[<b>ולא</b>] – נוסף בשוליים, [<b>ח</b>]<b>שב עליה</b> – עדיין איננה אוכל שכן לא חשב עליה למכרה לגוי. כל אלו ממעטים את החלון כיוון שאינם ראויים לקבל טומאה. ההבדל בין נבלת עוף טהור ונבלת עוף טמא שנוי גם במשניות טהרות ועוקצין. נבלת עוף טהור צריכה רק מחשבה (טהרות פ\"א מ\"א), ונבלת עוף טמא צריכה מחשבה והכשר במים (טהרות פ\"א מ\"ג), כמובהר בטבלה.",
                    "טומאת נבלת עוף",
                    "כמובן עדיין אסור לאכול נבלת עוף טמא או עוף טהור שלא נמלק כראוי, אבל הוא מטמא רק בשעת האכילה, ובלשון ההלכה \"כזית בבית הבליעה\" (טהרות שם שם). מחלוקת תנאים היא האם עוף טהור שנשחט או נמלק כראוי ונמצא טרפה, האם אכילתו מטמאת (טהרות פ\"א מ\"א), אבל אין הוא מטמא את הנוגע בו או את נושאו. בדיון על עוף טהור שנשחט ונמצא טרפה מובא הטיעון: \"נבלת העוף שאינה מטמאה במגע ובמשא, אינו דין שתהא שחיטתה מטהרת את טריפתה מטומאתה\" (משנה, זבחים פ\"ז מ\"ו). אם כן, הנחת המוצא היא שנבלת עוף טהור אינה מטמאת במגע או במשא אלא לכל היותר באכילה. כמו כן: \"האוכל מנבלת העוף הטהור והיא בבית הבליעה, מטמא בגדים. הנבלה עצמה אינה מטמאה בגדים, הרי זה אומר מטמאיך לא טמאוני ואתה טמאתני\" (משנה, פרה פ\"ח מ\"ד, והשוו ספרי זוטא, יט יא, עמ' 305), כן משמע ממקורות נוספים<sup class=\"footnote-marker\">35</sup><i class=\"footnote\">כגון תוס', זבים פ\"ה ה\"י, עמ' 680; ספרא, דבורא דחובה, פרק י\"ב ה\"ח, כג ע\"ג; שמיני, פרשה ה\"ז, נז ע\"א ומקבילות נוספות. </i>.",
                    "הנימוק לכך שנבלת עוף טהור אינה צריכה הכשר מופיע בתוספתא: \"אמר רבי יוסי מפני מה אמרי נבלת העוף טהור אינה צריך הכשר, מפני שהיא מטמא טומאה חמורה, וכל המטמא טומאה חמורה אינו צריך הכשר\" (עוקצין פ\"ג ה\"ה, עמ' 689). הסבר זה אינו מלא, הרי גם נבלת עוף טמא סופה להיטמא בטומאה חמורה, ואכן בתלמוד הבבלי מצוטטת הברייתא שלוש פעמים על מנת להסביר מדוע נבלת עוף טהור אינה צריכה הכשר במים בניגוד לזרעים (זבחים קה ע\"א; חולין קכא ע\"א; נידה נא ע\"א).",
                    "עם זאת, בירושלמי הכירו כנראה מסקנה הלכתית שונה, בניגוד למשנתנו, למשנת טהרות ולמשנת עוקצין: \"התיב רבי ירמיה, הרי נבלת עוף הטהור, הרי הוא מטמא טומאת אוכלין בלא הכשר בלא טומאה מפני שסופן ליטמות טומאה חמורה\" (יומא פ\"ו ה\"ה, מד ע\"א; חגיגה פ\"ג ה\"ב, עט ע\"א בשם רבי יוסה). אם כן, נבלת עוף טהור מטמאת גם בלא הכשר, ואולי גם בלא מחשבה, וממילא היא מטמאת טומאת אוכלין כמו כל אוכל טמא. אין לתמוה כיצד זה מצטט הירושלמי הלכה בניגוד למשניות מפורשות מסדר טהרות או קודשים; כנראה הייתה לתלמוד ברייתא אחרת שהעדיפהּ על המשניות. בדוחק ניתן לפרש שהברייתא מדברת על מי שאכל נבלת עוף טהור, אך התירוץ דחוק ואינו משתמע מלשון הציטוט. שהרי האמורא מדבר על סופה להיטמא טומאה חמורה, ומכאן שעד עתה אין היא קרובה לסופה (אכילתה).",
                    "הרשימה מורכבת מפריטים רֵאליים (נבלת עוף טהור ונבלת עוף טמא), אבל גם מפרטים בלתי רֵאליים: חלון שמידתו טפח בדיוק ובו חתיכת מזון פחות מכביצה.",
                    "בתוספתא שנינו: \"אפילו קוליתו של עו\"ג הרי זה ממעטת הטפח\" (פי\"ד ה\"ד, עמ' 611). ברייתא זו מהלכת בשיטה שהגוי אינו מקבל טומאה גם במותו. לעיל ראינו כי בנושא זה רווחו דעות שונות (ראו פירושנו לפ\"א מ\"ו).",
                    "התוספתא ממשיכה: \"וכן היה רבי יהודה אומר: פחות מכזית בשר ממעט על ידי רובע עצמות, פחות מעצם כשעורה ממעט על ידי כזית בשר, וכזית מן הנבלה וכעדשה מן השרץ אין ממעטין, ורבי יהודה אומר ממעטין. זה הכלל אמר רבי [יהודה]<sup class=\"footnote-marker\">36</sup><i class=\"footnote\">בכתב יד וינה ובעדי נוסח נוספים בספרות הראשונים: רבי יהודה.</i>, כל טומאה שאינה מן המת או שהיא מן המת ואינה מצטרפה עם אותה הטומאה הרי זה ממעטת\" (שם ה\"ה). אם כן משנתנו היא דברי רבי יהודה, לעומת זאת המשנה הקודמת שונה מדברי רבי יהודה<sup class=\"footnote-marker\">37</sup><i class=\"footnote\">רבי יהודה הוא האומר משמו של רבי עקיבא \"שלש מידות הן\", והן שונות בפרטים ממשנתנו, כמו שביררנו בטבלה בסוף המשנה הקודמת. </i>. תנא קמא חולק על משנתנו, ולדעתו פחות מכזית מן המת אינו ממעט. אולי הוא מהלך בשיטת שמאי הזקן שהמת מטמא בכלשהו (לעיל פירושנו לפ\"ב מ\"א), אך סביר יותר שלדעתו לא ייתכן שחפץ מאוס ממעט. אמנם אין הוא מטמא מסיבות טכניות (שאין בו כשיעור), אך עדיין אין זה חפץ שאינו מקבל טומאה.",
                    "התוספתא ממשיכה: \"1. עשבים שתלשן והניחן בחלון, או שעלו מעליהן, 2. והעוף ששכן בחלון, ומטלית שהיא פחותה משלש על שלש, והאבן והבשר המדולדלין בבהמה ובחיה ובעופות, והגוי, והבהמה, בן שמונה, 3. וכלי חרס, והאוכלין, והמשקין, וספר תורה, והמלח, הרי אלו ממעטין. אבל השלג, והברד, והכפור, והגליד, והמים אין ממעטין\" (פי\"ד ה\"ו, עמ' 611). בתוספתא כמה קבוצות. עשבים שתלשם ממעטים, וזו כנראה מימרה מקבילה ל\"תבואה שבחלון\". אמנם סופם להילקח מהחלון, אך אף על פי כן בזמן שהם בחלון הם ממעטים. הוא הדין לעשבים שעלו מתוך הכותל שהם מחוברים לקרקע. החיבור לקרקע אינו מהותי, שהרי גם אם הם תלושים הם ממעטים, והוא הדין אם \"עלו לדעת\", אלא שדיבר הכתוב בהווה. סוף סוף אין אדם שותל בכוונה עשבים בחלון.",
                    "הקבוצה השנייה כוללת חפצים שאינם מקבלים טומאה, והיא מעשירה את רשימת הדוגמאות במשנה. אשר לנכרי ולבן השמונה, עסקנו בקבוצה זו אגב פירושנו למשנה לעיל פ\"א מ\"ו. בתוספתא למשנה שם שנינו: \"הגוי, והבהמה, [ובן השמונה]<sup class=\"footnote-marker\">38</sup><i class=\"footnote\">כך בכתב יד וינה, וראו הדיון לעיל פ\"א מ\"ו.</i>, וכלי האוכלין, חרס, והמשקין, הנוגעין במת, כלים הנוגעין בהן טהור\" (פ\"א ה\"ד, עמ' 598). הרשימה שם רֵאלית וברורה מבחינה הלכתית, כל אלו אינם מעבירים טומאה לכלים. אבל בהקשר של משנתנו העוסקת במיעוט החלון הזכרת \"כלי החרס, האוכלין והמשקין\" קשה. הרי כל אלו עשויים לקבל טומאה. אפשר להבין את אזכור כלי החרס ולפרש שהכוונה לכלי סגור צמיד פתיל; מבחינה הלכתית יש בהסבר קשיים רבים, אבל בעיקר אין בתוספתא רמז לכך שהכלי אמור להיות סגור. מכל מקום, אוכלים ומשקים בוודאי עשויים לקבל טומאה. אפשר להציע שני הסברים לתוספתא. האחד שהרשימה כולה נגררה מהתוספתא לעיל ובאמת אין היא מתאימה לעניין שלפנינו; הסבר זה מחייב להניח שהעורך העביר קטעים אגב גררא אף על פי שבכך נגרמת שגיאה הלכתית. הסבר שני הוא שלדעת התוספתא כל דבר טהור ממעט, גם אם עשוי לקבל טומאה. האוכלים והמשקים נמצאים בחלק החיצוני של החלון ולכן אינם נטמאים בטומאת החדר, וממעטים. ברור שהמשנה והחלק הראשון של הרשימה בתוספתא מניחים שהממעט צריך להיות דבר שאינו עשוי להיטמא, ברם לעיל ראינו שהכלל שדבר טמא אינו חוצץ (אינו מצטרף לאוהל) מתפרש לעתים כדבר שטרם נטמא, אף שהוא עתיד לקבל טומאה (לעיל פ\"ה מ\"ב; מ\"ו-מ\"ז; פי\"א ה\"ח ועוד). גם האוהל עצמו, שהוא חוצץ מטומאה, עשוי להיות מחומר המקבל טומאה, והוא אפילו טמא בעצמו (הנוגע בו נטמא טומאת ערב). אפשר שגם בנידון דידן התוספתא מבטאת פרשנות הלכתית שונה מזו של המשנה.",
                    "ספר התורה אינו מטמא; אמנם הוא מטמא את הידיים, אך זה נקבע כהלכה מיוחדת, מתוך קדושת הספר וכדי שלא יבואו לזלזל בו, ולא בגלל היותו טמא<sup class=\"footnote-marker\">39</sup><i class=\"footnote\">משנה, ידים פ\"ג מ\"ה; פ\"ד מ\"ז – מחלוקת צדוקים ופרושים בעניין; משנה, זבים פ\"ה מי\"ב.</i>. עם זאת, בשום מקום לא נאמר שספר תורה שנגעה בו טומאה אינו נטמא. אם כן גם ספר התורה ממעט אף על פי שהוא עשוי לקבל טומאה, ואולי גם הוא נגרר אגב האוכלים והמשקים. אכן בכמה מקורות מנויים שלושת אלו (אוכלים, משקים וספר תורה) כקבוצה אחת<sup class=\"footnote-marker\">40</sup><i class=\"footnote\">משנה, זבים פ\"ה מי\"ב; פרה פ\"י מ\"ז והתוספתא עליה, פ\"י ה\"י, עמ' 639.</i>.",
                    "הקבוצה השלישית בתוספתא היא חומרים שאינם עומדים ו/או עתידים להימס, ואינם חסימה של קיימה.",
                    "הדיון על מיעוט החלון מופיע גם בתלמוד הבבלי (בבא בתרא יט ע\"ב - כ ע\"א). מהדיון ניתן להסיק סדרת מסקנות:",
                    "1. רקיק אינו ממעט בחלון – הבבלי דן בשאלה האם הרקיק אינו ממעט משום שהוא מקבל טומאה, או משום שהבעל מבטלו בלבו. מכל מקום, הברייתא בתלמוד הבבלי (או שמא זו מימרה אמוראית) היא בניגוד לתוספתא שהבאנו שאוכלים ממעטים.",
                    "2. כלי מלא תבן או גרוגרות ממעט, בתנאי שיכולים לעמוד בפני עצמם. כאן הבבלי משתמש בהלכות מתחום החציצה. התלמוד מסיק שאלו אוכלים שאינם ראויים לאכילה. גם כאן הדברים עומדים בניגוד לתוספתא שאוכלים ממעטים.",
                    "3. הבבלי מביא את התוספתא \"עשבים שתלשן...\". ניכר שהבין שעשבים אין בהם ממש ולכן אינם מקבלים טומאה. הוא מתרץ שהעשבים גדלו רחוק מהחלון; מכאן פירשו המפרשים את פירושם שהתבואה בחלון צמחה בריחוק מה מהחלון, וכבר דנו בהצעה זו לעיל. יש להעיר שהבבלי אינו מתייחס לתבואה שבחלון, ורק המפרשים העבירו את הסברו של הבבלי מ\"עשבים\" ל\"תבואה\"."
                ],
                [
                    "<b>אלו שאינן ממעיטין</b> – רשימה זו היא הפכה של המשנה הקודמת. <b>אין העצם ממעט על ידי עצמות ולא בשר על ידי בשר</b> – כל אלו אמנם אינם מקבלים טומאה, אבל מצטרפים לטומאה שבחדר. במספר עדי נוסח משניים נוסף \"ולא כזית מן המת\"<sup class=\"footnote-marker\">41</sup><i class=\"footnote\">דו, פא, ת, ג213.</i>. ההלכה עצמה נכונה, אבל היא בבחינת פשיטא.<b> ולא כזית מן הנבילה ולא כעדשה מן השרץ ולא כביצה אכלין – </b>שכל אלו מקבלים טומאה. כאמור, משפט זה מנוגד לתוספתא שאוכלים ומשקים ממעטים. בדפוסים וברוב עדי הנוסח נוסף \"ולא תבואה שבחלונות\", וחסר בעדים אחרים<sup class=\"footnote-marker\">42</sup><i class=\"footnote\">ל, מ, פב, גק.</i>. משפט זה סותר את המשפט שבמשנה הקודמת. אמנם שערי פירושים לא ננעלו (כאן במעט תבואה וכאן בהרבה, כאן בתבואה מחוברת לקרקע וכאן בתבואה מנותקת וכו'), אבל אין זו דרכה של משנה לתת אותו פריט בשתי רשימות מנוגדות. אבל אפשר שהכוונה לא לתבואה בחלונות שאין בה ממש, כלומר שכמותה קטנה מכדי לקבל טומאה. הווה אומר, המשפט \"אין בה ממש\" חל על שני הפריטים הללו. מבחינת טיב עדי הנוסח יש עדיפות לגרסת כתב יד קופמן, והיא נתמכת על ידי כתבי יד טובים. <b>ולא ככאי שאין בה ממש</b> – כאן הנימוק הוא לא משום טומאה אלא משום שאיננו ממשי; לעיל (במשנה הקודמת) הסברנו שכבאי הוא החומר הספוגי שבתוך הקנה. בתוספתא המקבילה שכבר ציטטנו הובאו הגליד, הכפור והשלג שהם נמסים ונעלמים.<b> ולא נבלת העוף הטהור שחשב עליה</b> – חשב למכרה וממילא היא מקבלת טומאה (עשויה לקבל טומאה, או אולי כבר נטמאה). הרקע ההלכתי הוסבר לעיל. <b>ולא נבלת עוף </b>[<b>ה</b>]<b>טמא שחשב עליה והיכשירה</b> – עוף טמא מקבל טומאה רק אם חשב למכרו לנכרי ואם הוכשר במים, כפי שהסברנו לעיל. זו ההלכה, אם כי טעמה עדיין עלום. <b>ולא שיתי וערב המנוגעין</b> – שתי וערב הם חוטי האריג, ואם הם מנוגעים, כלומר שנראה בהם נגע, הם טמאים. לכאורה מהמשנה אפשר להבין שאם אינם נגועים הם ממעטים, ואכן חוט אינו מקבל טומאה עד שיארוג בו בגד שמידתו שלושה על שלושה טפחים. חוט בודד אינו מקבל טומאת מת ואף לא טומאת מדרס, אם כי הוא נטמא במגע (כלים פכ\"ז מ\"ח; תוס', כלים בבא מציעא פ\"ב ה\"ג, עמ' 580-579). כן אומרת התוספתא: \"חומר בנגעים שהנגעים מטמאים בעצים, ובאבנים, ובעפר, ובשתי ובערב, מה שאינו כן בטומאת המת\" (נגעים פ\"ה הי\"ג, עמ' 624).",
                    "<b>ולא נבילה</b> – בדפוס וביתר עדי הנוסח: \"לבינה\". הגרסה \"נבילה\" היא חסרת משמעות, ונראית כטעות. <b>מבית הפרס</b> – בית הפרס הוא שדה שאבד בו קבר (להלן פי\"ז מ\"א), או שדה שהיה בו קבר וחרשו את השדה. בית הפרס מטמא.<b> דברי רבי מאיר</b> – לדעת רבי מאיר מכיוון שבית הפרס מטמא גם הלבֵנה העשויה מעפרו נחשבת טמאה ואינה ממעטת,<b> וחכמים אומרים </b>[<b>לבינה</b>] – נמחק בקו ומתחתיו נכתב \"הנבילה ממעטת\",<b> ממעט – </b>כאמור מתחת נכתב \"ממעטת\". אמנם בית הפרס מטמא, אבל הלבנה עשויה מעפר והאדמה העצמה אינה מקבלת טומאה. ברגע שהאדמה יצאה מבית הפרס חדלה אפוא להיות טמאה. אנו נדון בשאלה זו של טומאת האדמה להלן (פי\"ז) במסגרת הלכות בית הפרס. <b>והטמא אינו ממעט</b> – ביתר עדי הנוסח המשפט שלם: \"מפני שעפרה טהור. זה הכלל הטהור ממעט והטמא אינו ממעט\".",
                    "הסיכום ההלכתי שברוב עדי הנוסח מסכם את רוב ההלכות במשנה, להוציא את ההלכה על הבכאי הנובעת מכך ש\"אין בו ממש\". כך גם הבינה התוספתא שצירפה רשימה ארוכה של דברים שאין בהם ממש (מלח, גליד, שלג וכו').",
                    "בהמשך משנה ב' נאמר שהזיזין וכו'... שהן יכולים לקבל מעזיבה רכה (ציטוט בעל פה שלי), אולי כדאי בפרק יד לצטט משנה זאת?"
                ]
            ],
            [
                [
                    "פרקנו, \"פרק הזיז\", עוסק כולו בהלכות הקשורות לזיז. מעין פרק זה הם פרק ד העוסק במגדל ופרק ט העוסק בכוורת<sup class=\"footnote-marker\">1</sup><i class=\"footnote\">ראו הערתנו בראש פרק י העוסק בארובה. </i>.",
                    "הדין העקרוני של \"הזיזין והגיזריות\" נקבע לעיל (פ\"ח מ\"ב) שהם מביאים את הטומאה, וחוצצים מפניה. אלא ששם נקבע שהאבחנה המרכזית היא האם הזיז חזק דיו לשאת מעזיבה, ואצלנו אבחנה זו נעדרת. אכן סתם זיז הוא מאבן, וודאי יכול לשאת מעזיבת טיח. האבחנה חשובה הייתה לפרטים האחרים במשנה שם, ואצלנו היא מובנת מעצמה. עם זאת, שם לא נדונה השאלה מה צריך להיות אורך הזיז או רוחבו. זו דוגמה נוספת להיעדר שפה הלכתית אחידה במסכת, ולכך שכל פרק מתמקד בנושא החשוב לו ואינו מונה את כלל המגבלות והאבחנות. תופעה זו נפוצה בכל המסכת, ועמדנו על כך במבוא למסכת.",
                    "הזיז נזכר רבות במקורות התנאיים והאמוראיים. באופן כללי זו בליטה בקיר; בליטה כזאת עשויה להיבנות מסיבות אחדות. לעתים נעשה שימוש באבן לרוחבה במקום לאורכה; זיז כזה נבנה מכיוון שהבנאי השתמש באבנים מוכנות (לעתים כשימוש משני) ולא היה צריך את כל אורך האבן. מסופר כיצד אחד החכמים שהיה לו זיז שיצא אל המבוי הסיר אותו לבל יהווה מטרד לבני המבוי<sup class=\"footnote-marker\">2</sup><i class=\"footnote\">בבלי, בבא בתרא ס ע\"א, וזאת לפי ההלכה שאין מוציאים זיזים לרשות הרבים. ראו משנה, שם פ\"ג מ\"ח. אנו מניחים שמדובר בזיז בלתי נחוץ, שהרי אחרת קשה היה לסתור אותו. אין להסיק מכאן שאכן לא נבנו זיזים או מרפסות לרשות הרבים, אלא שלפי ההלכה נדרשת לכך הסכמה (לפחות בשתיקה) של בני המבוי. בירושלים החמירו שלא לבנות זיזים מפי הטומאה (תוס', נגעים פ\"ו ה\"ב, עמ' 625 ומקבילות). פרקנו עוסק בטומאה זאת.</i>. לעתים הזיז נועד לשאת עליו מרפסת (גזוזטרא בלשון חכמים), או גגון קטן. בהקשר זה הזיז קשור לחלון, ועל כן פירשו מפרשים שונים שהזיז הנזכר להלן קשור לחלון (פי\"ב מ\"ג). אנו הסתייגנו מפירוש זה, אבל אין ספק שלעתים קרובות בנו זיז מתחת לחלון כדי להניח עליו דברים, או מעל החלון כדי להגן עליו מגשם, ולהצל עליו מהשמש. כך מזכירה המשנה מקרה של זיז לפני החלון, מעין אדן חלון בלשון ימינו: \"זיז שלפני חלון, נותנין עליו ונוטלין ממנו בשבת\" (עירובין פ\"י מ\"ד), ובמקרה אחר: \"זה אומר עד הזיז וזה אומר עד החלון חייב\" (שבועות פ\"ו מ\"ו). המדובר בדין מודה במקצת, וברור שאם הודה שהוא חייב לו חיטים מלוא החדר – \"עד הזיז\" הוא פחות מאשר \"עד החלון\".",
                    "זיז אחר הוא מעין כרכוב לנוי, זיז כזה רוחבו קטן ביותר.",
                    "על רקע זה קובעת המשנה שאם יש לו זיז שרוחבו טפח ובני המבוי לא מחו, יש לו חזקה: \"הזיז עד טפח יש לו חזקה ויכול למחות, פחות מטפח אין לו חזקה ואין יכול למחות\" (בבא בתרא פ\"ג מ\"ו). זיז קטן מטפח איננו מפגע, ולכן אין בני המבוי יכולים למחות, וממילא אם שתקו אין הדבר מעניק לבעלים זכות להניח חפצים מתחת לזיז. רוחב טפח הופך את הזיז למשמעותי.",
                    "<b>הזיז מביא את הטומאה </b>[<b>ב</b>]<b>כל שהוא</b> – ללא קשר לרוחבו או לאורכו. להלן תדון המשנה רק ברוחב הזיז, וכאילו לאורך אין כל משמעות. <b>הגיזרה והגיבלית</b> – לפי נוסח זה המשנה עוסקת בשלושה סוגי זיזים: \"זיז\", \"גיזרה\" ו\"גיבלית\". אבל בהמשך מוסברים רק שניים, ונראה שהכוונה \"הגיזרה הגיבלית\", והיא שם אחד, כפי שיוסבר להלן. <b>בפותח טפח</b> – לא נאמר מה הטעם לאבחנה שבין הזיז לגיזרה, ונדון בכך להלן. <b>אי זה הוא הזיז שפניו למטן</b> – לזיז בדרך כלל פן אחד מסותת ומיושר, ושני שהוא אלכסוני ותומך את הזיז אל הכותל. הזיז מסותת כלפי הרחוב, שהעוברים ושבים יראו זיז חלק, ותיאור כזה מתאים לזיז כרכוב. <b>וגיזרה שפניה למעלן</b> – והיא נועדה לתמיכת גגון. \"גיבלית\" היא כנראה גיזרה שהובאה מהעיר גבל שבסוריה, שהייתה עיר גדולה וחשובה.",
                    "המשנה מסבירה רק שני מונחים, וגם המשנה לעיל הזכירה רק את \"הזיזין והגיזריות\" (לעיל פ\"ח מ\"ב). ואכן בתוספתא ניתן הסבר נפרד ל\"גיבלית\": \"ואיזו היא גבלית כל שמינקה<sup class=\"footnote-marker\">3</sup><i class=\"footnote\">כך גם בר\"ש. בערוך \"מעוקה\", ומלאכת שלמה הכיר גרסה או תיקון \"מעוקם\".</i> מכאן ומכאן ומשוייר מן האמצע\" (פי\"ד ה\"ט, עמ' 612). אם כן, ה\"גיבלית\" היא אבן שמסותתת מהצדדים ובמרכזה נותרה בליטה. סיתות מעין זה הוא המכונה כיום \"סיתות הרודיני\", (איור  42) אבל ה\"גיבלית\" היא כנראה בליטה בולטת יותר. אם היא בולטת יותר מטפח היא נחשבת כזיז להביא טומאה, ואם לא היא כקיר חלק. כאמור, המשנה אינה מנמקת מה בין זיז לגיזרה. אפשר שההסבר לכך הוא מעשי. הזיז נועד לבלוט, ולכן נחשב כאוהל, אבל הגיבלית היא למעשה סיתות אבני הכותל ולא נועדה לבליטה, ולכן רק אם היא בולטת ממש היא נחשבת לאוהל. מעין הלכה זו שנינו לעיל לגבי הבטח (פי\"ב מ\"ז): אם הבטח הוא מסגרת החלון הרי שדינו צריך להיות כמו הגיבלית. אפשר גם שהמילה \"גיבלית\" באה מהמילה \"לגבל\" שמשמעה הוספת נקודת טיח קטנה ובולטת לאבן הקיר.",
                    "[<b>ו</b>]<b>במה אמרו</b> – \"במה אמרו\" כמו \"למה אמרו\" או \"מפני שאמרו\" הם ציטוטים של משניות קדומות. המשנה באה לפרש הלכה קדומה שכבר הייתה לפניה. עם זאת, אי אפשר לקבוע כמה קדומה היא",
                    "<b>איור 42א </b>סיתות הרודיני – מערת המכפלה הבנויה אבנים בסיתות הרודיני עדין צילם נ' ארנון.",
                    "<b>איור 42ב. </b>סיתות גס, אבן מחומת יודפת, צילם מ' אביעם.",
                    "הקביעה \"הזיז מביא...\". במקרה זה ההלכה הקדומה היא זו המשובצת בראש המשנה שלנו<sup class=\"footnote-marker\">4</sup><i class=\"footnote\">ראו פירושנו לפסחים פ\"א מ\"א.</i>. <b>הזיז מביא את הטומאה כל שהוא</b> – עד כאן ציטוט אותה הלכה קדומה, <b>בזיז שהוא גבוה מן הפתח</b> – זיז מעל הפתח נועד בדרך כלל לשמש כבסיס לגגון, אך אם הוא צר מטפח ודאי אינו משמש לגג, אלא זו אבן בולטת בלבד. <b>שלשה נדבכין שהן שנים עשר טפח</b> – נדבך הוא שורת אבנים. המשנה מניחה שכל נדבך גובהו ארבעה טפחים. לא נאמר מהו הגורם הקובע, מספר הנדבכים או מספר הטפחים. בירושלמי חוזרים על דוגמה זו, ואף קובעים ששיעורים אלו הם כשיעורים \"שלנו\", כלומר של ימי האמוראים (ירו', שביעית פ\"ג ה\"ד, לד ע\"ג-ע\"ד). עם זה התלמוד מסביר שלעתים שלושה נדבכים הם עשרה טפחים בלבד, שכן, ארבעה טפחים הם מידותיה של אבן גוויל, והסיתות הוא חצי טפח (3 ס\"מ). גובה של ארבעה טפחים (40-32 ס\"מ) הוא גובה רגיל של אבן. אבל מצינו בפועל אבנים בגדלים שונים.",
                    "כך, למשל, נבדקו האבנים במחצבות שמסביב לחורבת בירה שבשפלת השומרון<sup class=\"footnote-marker\">5</sup><i class=\"footnote\">ספראי וששון, חציבה, עמ' 14.</i>, והתברר שרוב המחצבות באותו אזור נועדו לחציבת אבנים קטנות. אורך האבנים 55-35 ס\"מ, רוחבן 30-20 ס\"מ וגובהן 30-20 ס\"מ בערך. לא נעשה סיכום מדוקדק של נפח האבנים, אך דומה שמידותיה של אבן טיפוסית ומייצגת מסוג זה הן 40x20x20 ס\"מ, או 40x20x25 ס\"מ. משקלן של אבנים אלו 52-42 ק\"ג.",
                    "במשנה בבא מציעא ניתנות מידותיהן הטיפוסיות של אבנים. אבן גוויל רוחבה 6 טפחים (36 ס\"מ) ורוחבה של אבן גזית 5 טפחים (30 ס\"מ). גם באלו הסיתות הוא חצי טפח (3 ס\"מ). אבן כזאת משקלה כ-40 ק\"ג<sup class=\"footnote-marker\">6</sup><i class=\"footnote\">המשקל הסגולי הממוצע של אבן הוא כ-2.5 (יש כמובן שינויים קלים בשל סוג האבן).</i>. במקורות נזכרות גם אבנים בגודל שונה, כגון \"אבני כתף\" הניטלות שתיים-שלוש על הכתף, בניגוד לאבני יד הניטלות \"באחת יד\" (משנה, שביעית פ\"ג מ\"ט ומקבילות), או אבן שעל שניים לשאתה (תוס', נגעים פ\"ו ה\"ה, עמ' 625), וכן אבנים נוספות שגודלן שונה. ככל הנראה נשא הכַּתָּף 32 ק\"ג<sup class=\"footnote-marker\">7</sup><i class=\"footnote\">לפי המשנה, בבא מציעא פ\"ו מ\"ה; תוס', שם פ\"ז ה\"י; בבלי, שם פ ע\"א-ע\"ב.</i>, ומדובר אפוא באבנים שמשקלן 15-10 ק\"ג בערך. לכַּתָּף היה \"אנקול\", כלומר מוט שבשני צדדיו ווים ועליהם היו תלויים המטענים. אנקול זה נזכר במפורש בהלכה: \"אונקלין של כתפין\" (משנה, כלים פי\"ב מ\"ב ומקבילות).",
                    "מדידת גודל האבנים שקדמונינו השתמשו בהן לבניין אינה יכולה להתבסס רק על הרמזים הספרותיים. יש לבדוק את הגודל הממוצע של האבנים ביישובים הנחפרים. בשלב זה טרם נעשו בדיקות שיטתיות בנושא זה. כל ארכאולוג מציין את המידות של אבני הבניין שבאתרו, ולכאורה לא היה אי פעם גודל אחיד, אך עדיין אין לנו סיכום אזורי של הרגלי הבנייה באזור כלשהו.",
                    "<b>יתר מכן מביא את הטומאה</b> – לתוך הבית. ההנחה היא שהמת מתחת לזיז, ולכן הוא נחשב כמי שמוטל באוהל המת (שהזיז הוא הגג שלו). מכיוון שהוא מול הפתח הרי הטומאה חודרת לפתח והזיז, משקוף הבית ותקרת הבית הם אוהל אחד. כן אומרת התוספתא: \"זיז שהוא יוצא מן הכותל ויש בו פותח טפח, טומאה תחתיהן וכלים בכותל ועליהן כקליפת השום, טהורין. טומאה בכותל וכלים תחתיהן ועליהם כקליפת השום, טהורין\" (פי\"ד ה\"י, עמ' 612). אם כן הטומאה עוברת לבית, אבל אם יש בבית כלים המונחים במעין גומחה ועליה טיח הם מוגנים. דין זה שייך למה ששנינו לעיל (פ\"ו מ\"ה ומ\"ז) על ארונות קיר המשמשים מקלט מוגן מטומאה. דין זה של הבאת טומאה לבית נזכר במפורש במשנה להלן (מ\"ד).",
                    "<b>בפותח טפח</b> – המשנה משלבת אבחנה שאותה לא פגשנו עד עתה. הנחת היסוד של סדרת משניות הייתה שגגות בגבהים (מפלסים) שונים מתאחדים. בדיוננו לעיל (פי\"ב מ\"ה) ראינו שלדעת רבי יהושע \"אין מעלין את הנמוך לצרף אוהל עם אוהל\" (תוס', פי\"ג הי\"ב, עמ' 611). משנתנו נוקטת בשיטת ביניים. אם הזיז גבוה עד 40-32 ס\"מ מהפתח הוא מצטרף לתקרה, ואם הוא גבוה יותר אין הוא מצטרף. יש להניח שלעתים קרובות גובה כזה מתאר זיז הקרוב למפלס התקרה, אך המשנה אינה תולה את ההלכה בגובה מפלס התקרה אלא במרחק של הזיז ממשקוף הפתח. הכלל שגגות במפלסים שונים מצטרפים מוגבל אפוא בהתאם לתנאים המציאותיים. בליטה צרה מטפח מצטרפת רק במרחק קטן, וגגון של ממש מצטרף בכל מרחק שהוא. <b>העטרות והפיתוחין מביאין את הטומאה בפותח טפח</b> – הבית הקדום, ובמיוחד בית האמידים, כלל מרכיבים של נוי. על העמודים היו כותרות מעוטרות, ולעתים גם הגג היה מעוטר. כבר למדנו שהפרח שעל העמוד מביא את הטומאה בפותח טפח (לעיל פ\"ו מ\"ז), ומשנתנו מהלכת באותה שיטה. כן הוא בתוספתא: \"אימתי אמרינין 'כל שהוא' היוצא. אבל לא לגבלת, עד שיהא בו פותח טפח\" (פי\"ד ה\"ט, עמ' 612).",
                    "אין במשנה או בתוספתא הסבר מדוע הזיז מביא את הטומאה בכל שהוא, ויתר הבליטות כגון גיזרה הגיבלית (או הגיזרה והגיבלית) והפרחים והעיטורים מביאים את הטומאה רק בפותח טפח. אפשר להסביר שכל הבליטות האחרות נועדו לשמש כסיתות לאבן והזיז נועד לבלוט לרחוב, אבל להלן נציע הסבר אחר."
                ],
                [
                    "<b>זיז שעל גבי הפתח מביא את הטומאה בפותח טפח</b> – הניסוח במשנתנו נראה כסותר את המשנה הקודמת, שהרי המשנה הקודמת אמרה שהזיז מביא את הטומאה בכל שהוא והסבירה שמדובר בזיז שעל הפתח. הניסוח של שתי המשניות הוא כמעט זהה, אך שונה בהלכה שבו. השאלה הטרידה, כמובן, גם פרשנים קדומים ומאוחרים. ר\"ש הסביר, בעקבות התוספתא, בשיטה הידועה של התלמוד הבבלי \"הכא במאי עסקינן\". התוספתא מבחינה בין פתח פתוח לפתח שנסתם: \"וזיז שעל גבי הפתח שיעורו בכל שהוא, סתמו שיעורו בפותח טפח, פתחו שיעורו בכל שהוא\" (פי\"ד ה\"ז, עמ' 612-611). תירוץ כזה אפשרי. באותה מידה ניתן פרש גם שמשנה ב מדברת על זיז הגבוה מארבעה נדבכים. ברם הסברים אלו אינם במשנה, והצבת שתי המשניות זו מול זו מובילה לפירוש הפשוט שלפנינו מחלוקת. יתר על כן, כפי שנראה להלן (בפירושנו למשנה ה) אנו חושדים שהתוספתא ניסתה לתרץ את סתירת המשניות ואין לראות בה עדות לנוסח המשנה אלא ניסיון להרמוניזציה בין המשניות, או בין התפיסה ההלכתית הקדומה לזו המאוחרת<sup class=\"footnote-marker\">8</sup><i class=\"footnote\">לתופעה זו ראו תוס', פאה פ\"א ה\"א ופירושנו לראש מסכת פאה. </i>. ואכן גם משניות ד עד ז מניחות בפשטות שזיז שיעורו בפותח טפח, ללא קשר לגובהו מעל הפתח. להלן נשוב להסבר זה ונצביע על סבירותו הרבה<sup class=\"footnote-marker\">9</sup><i class=\"footnote\">בניגוד לגולדברג המקבל את הסבר ר\"ש, כדי שלא להרבות מחלוקות.</i>.",
                    "היו מפרשים שהציעו דרכים אחרות לתירוץ הסתירה, כגון שהזיז מביא את הטומאה אם הפתח הוא פותח טפח, וכאילו יש לפסק ולהשלים \"זיז שעל גבי הפתח מביא את הטומאה, [כשהפתח הוא] פותח טפח\"<sup class=\"footnote-marker\">10</sup><i class=\"footnote\">ראו פירושו של קהתי על אתר.</i>. ברם אין למשפט בסיס רֵאלי. וכי ייתכן פתח שהוא פחות מטפח? פתח כזה נחשב לחלון או לחור, ולמשפט אין משמעות רֵאלית.",
                    "המשנה ממשיכה לעסוק בזיזים אחרים. זיז: <b>שעל גבי החלון רום אצבעיים </b>[<b>ו</b>]<b>שעל גבי מלוא מקדיח כל שהוא רבי יוסי אומר מלואו</b> – המשפט קשה, והוצעו כמה דרכים לפסק ולפרש את המשפט.",
                    "1. זיז על חלון שהוא רום אצבעיים, או על חלון שהוא מלוא מקדח, שיעורו (של הזיז) בכל שהוא, ורבי יוסי דורש שהזיז יהיה שווה בגודלו לחלון. שתי מידות אלו ננקטו כהגדרה לגודל חלון מזערי (לעיל פי\"ג מ\"א). רום אצבעיים הוא גובה של \"שיירי המאור\" (חלון שנסתם)<sup class=\"footnote-marker\">11</sup><i class=\"footnote\">לפירושים אחרים ראו פירושנו לעיל פי\"ג מ\"א.</i>, ומלוא מקדח הוא גודלו המזערי של חלון. כך מפרשים הר\"ש, אלבק, קהתי ואחרים.",
                    "2. זיז שעל גבי החלון שיעורו שתי אצבעות, וזיז<b> </b>שמעל חלון קטן שיעורו כל שהוא. הסבר זה קשה, משום שנאמר על הזיז הראשון ששיעורו \"רום שתי אצבעות\" ולא רוחב שתי אצבעות.",
                    "3. זיז שעל גבי החלון הגבוה מהחלון רום שתי אצבעות, ומדובר בחלון קטן (מלוא מקדח) ששיעורו בכל שהוא (נויסנר).",
                    "4. מהתוספתא משמע פירוש רביעי: זיז שעל גבי חלונות קטנים, בין אם הם רום אצבעיים (בפרק הקודם הוגדר חלון כזה כ\"שיירי המאור\") ובין אם גודלו מלוא מקדח, שיעורו (של הזיז) בכל שהוא. כן היא גרסת התוספתא: \"זיז שעל גבי שירי המאור שיעורו ברום אצבעיים על רוחב הגדול, שעל גבי מלא מקדח כל שהוא. רבי יוסי אומר במילואו, וזיז שעל גבי הפתח שיעורו בכל שהוא\" (פי\"ד ה\"ז, עמ' 612-611).",
                    "הפירוש השני קשה, כפי שאמרנו, והשלישי מסורבל מבחינה לשונית. הפירוש הראשון אפשרי, אך נוסחת התוספתא מחזקת כמובן את הפירוש האחרון.",
                    "בדיוננו בפרק הקודם ראינו שתי גישות הלכתיות ששתיהן מיוחסות לחכמים קדמונים. האחת נקטה מידה אחידה, \"נורמטיבית\", שכל חלון הוא כפותח טפח, והשנייה הציעה סדרת מידות קטנות יותר (מלוא מקדח, רום אצבעיים, מלוא אגרוף). דומה שלפנינו חלוקה דומה, אך מורכבת יותר. משנתנו מציעה סדרת מידות קטנות התלויות בגודל החלון, ואילו במקביל מצינו שתי גישות נוספות. האחת \"נורמטיבית\", שיעור הבליטה הוא תמיד טפח, והאחרת ששיעורו כל שהוא. ההלכות במשנה נעות סביב שלוש הצעות אלו. כך נקבע שפיתוחים, פרח העמוד או סיתות האבן הם תמיד בפותח טפח. גם על הזיז נאמר שהוא בפותח טפח. במקביל הוצעו מידות אחרות המותאמות למקרים מיוחדים. אין כאן שיטה הלכתית אחידה, אלא סדרת החלטות לא שיטתיות. במבוא הכללי לפירוש המשניות הצבענו על כך שלעתים קרובות התפתחה ההלכה בדרך זו, ורק בשלב שני נעשה ניסיון לגבש מדיניות שיש בה היגיון משפטי אחיד. כך יש להבין מדוע נקבע שהזיז בכל שהוא, ולאחר מכן באה סדרת הסתייגויות הקובעות ששיעורו בפותח טפח (פתח שנסתם, זיז גבוה, גיבלית וכו'). כל זאת מאשש את פירושנו שמשנה ב חולקת על משנה א ומציגה את ההלכה המאוחרת, האחידה והפשוטה יותר, שזיז שיעורו תמיד בפותח טפח."
                ],
                [
                    "<b>קנה שעל גבי הפתח</b> – קנה הוא מקל דק<sup class=\"footnote-marker\">12</sup><i class=\"footnote\">כגון \"אבא בר הונא אמר צורת פתח שאמרו קנה מיכן וקנה מיכן וגמייא על גביהן\" (ירו', עירובין פ\"א ה\"א, יח ע\"ד; בבלי, יא ע\"ב).</i>, ולפי ההלכה שבמשנה הוא מונח לרוחב הפתח ומעליו. לא ברור לשם מה הקנה מונח שם. אפשר שהשאלה כולה תאורטית, אבל אפשר גם שהקנה שימש לפתיחת הדלת, מעין מפתח, או להעמדת הדלת. כדברי התוספתא: \"קנה שהתקינו בעל הבית להיות פותח ונועל בו, אם היה קשור ותלוי פותחין ונועלין בו, ואם לאו אין פותחין ונועלין בו\" (שבת פי\"ד ה\"ג). <b>אפילו גבוה מאה אמה</b> – זו כמובן לשון גוזמה, אין תולים קנה אלא בגובה שיהא בר שימוש,<b> מביא את הטומאה כל שהוא דברי רבי יהושע</b> – דין קנה חמור מדין זיז, שהרי זיז גבוה שיעורו פותח טפח. <b>אמר לו </b>[<b>רבי יוחנן בן נורי</b>] – נוסף בידי המעתיק הראשון בשוליים, [<b>אמר</b>] <b>לא יחמיר זה מן הזיז</b> – רבי יוחנן בן נורי תובע אחידות הלכתית, שדין קנה יהא כדין זיז. אפשר שרבי יוחנן סבור שהזיז שיעורו תמיד בפותח טפח, ואפשר שלדעתו שיעורו בכל שהוא, ורק זיז גבוה שיעורו בפותח טפח, ואילו רבי יהושע מתעלם מהצורך באחידות הלכתית. בתוספתא מוסיף רבי: \"רבי אומר החמירו בקנה יותר מן הזיז, שהקנה מטלטל והזיז אינו מטלטל\" (פי\"ד ה\"י, עמ' 612). אין זה מקרה שחכמים מאוחרים תובעים מדיניות הלכתית אחידה. רבי יוחנן בן נורי<sup class=\"footnote-marker\">13</sup><i class=\"footnote\">רבי יוחנן בן נורי היה מצעירי דור יבנה ששרד את מרד בר כוכבא ופעל גם בראשית דור אושא כחכם ותיק וזקן. </i> תובע לפסוק הלכה בהתאם לשיטה המשפטית, ורבי (דור אחריו) מסביר את האבחנה שבין השניים. נימוקו של רבי מעניין וחשוב. הזיז קבוע ויש להמעיט בטומאה הנובעת ממנו, אבל בקנה אין מקום להקל, שכן ניתן להסירו. בעל הבית נדרש להסיר כלים ומתקנים העלולים להרבות טומאה, ואם לא עשה כן אין סיבה להקל עליו. המסקנה היא שיש להימנע מלבנות בתים \"מרבי טומאה\"<sup class=\"footnote-marker\">14</sup><i class=\"footnote\">כלומר, צורת הבנייה גורמת לגידול במקרי הטומאה ולריבוי החפצים הנטמאים בכל מקרה. כך, למשל, מבנה פשוט שבו לכל חדר פתח אל החוץ מצמצם טומאה, וסדרה של חדרים הנפתחים זה לזה מרבה טומאה. זיז סביב הבית, ובמיוחד בפתח, מרבה טומאה, עצים נטועים בעיר מרבים טומאה. במבוא למסכת כלים נעסוק בשיטה ההפוכה של התקנת \"מקלטי טומאה\", כלומר הוספת מתקנים ואזורים כדי לצמצם את היטמאותם של כלים או אוכלים. בין ההלכות המיוחדות הקשורות לירושלים כמה שנועדו לצמצם את הטומאה בעיר הקודש המיוחדת הזאת (ראו אבות דרבי נתן, נו\"א פל\"ה; נו\"ב פל\"ט, עמ' 104). רשימה זו מחייבת עיון ועסקו בה חוקרים חשובים, ולא כאן המקום לדון בה.</i>. דרישה זו היא דרגה גבוהה בהשלטת ההלכה על הציבור, ויש לחפש אחר סימנים נוספים לה.",
                    "רבי יהושע הוא החכם הטוען שגגות במפלסים שונים אינם מצטרפים לאוהל אחד להביא את הטומאה, ובעמדתו נדון להלן במשנה הבאה."
                ],
                [
                    "<b>זיז שהוא סובב את כל הבית</b> – זיז כזה הוא מעין כרכוב העשוי לנוי, <b>ואוכל בפתח שלוש אצבעות</b> – בקטע שמעל הפתח רוחבו שלוש אצבעות. המשנה מניחה שהזיז מביא טומאה בפותח טפח, שהוא ארבע אצבעות<sup class=\"footnote-marker\">15</sup><i class=\"footnote\">לעיל פי\"ג מ\"א.</i>, אבל במקרה זה די בשלוש אצבעות כיוון שהזיז הוא לכל אורך הבית. במשפט זה שתי אבחנות שאינן במשניות הקודמות: ראשית, זו הפעם הראשונה שאורך הזיז בא לידי ביטוי ולא רק רוחבו או גובהו. זאת ועוד, המשנה אינה מתנה את ההלכה בגובה הזיז מעל הפתח. לכאורה אם הזיז קרוב לפתח (פחות מארבעה נדבכים) שיעורו בכל שהוא. אנו רואים, אפוא, שאכן הייתה דעה שהזיז שיעורו תמיד בפותח טפח, כפי שמשתמע בפשטות ממשנה ב. הסברנו את המשנה על בסיס משפטי, ברם אפשר שצריך לקרוא אותה במשקפיים אחרים. שלוש אצבעות אינן תנאי הכרחי להבנת ההלכה, אלא פשוט סיפור המעשה. המחלוקת אינה קשורה לרוחב הזיז אלא לשאלה הלכתית אחרת, עקרונית יותר, כפי שנסביר להלן.",
                    "<b>טומאה בבית כלים שתחתיו טמאין טומאה תחתיו רבי אליעזר מטמא את הבית</b> – זו בעצם ההלכה הבסיסית של \"מביא את הטומאה\". הזיז בחוץ מצטרף לתקרת הבית כאוהל אחד, וכן אומרת התוספתא: \"זיז שהוא יוצא מן הכותל ויש בו פותח טפח טומאה תחתיהן וכלים בכותל ועליהן כקליפת השום טהורין טומאה בכותל וכלים תחתיהן ועליהם כקליפת השום טהורין\" (פי\"ד ה\"י, עמ' 612). בדרך כלל הטומאה נכנסת לחדר, להוציא מקרה מיוחד שבו הכלים מצויים מאחורי שכבת טיח, כמו שהסברנו לעיל במשנה א. <b>רבי יהושע מטהר</b> – לא ברור מה מטהר רבי יהושע, ומה עמדתו. אפשר שהוא מטהר רק אם הטומאה מתחת לזיז, ולדעתו אין היא נכנסת לבית אך יוצאת ממנה (כך פירש הר\"ש), וייתכן שלדעתו תמיד אין הטומאה עוברת מהזיז לחדר ולהפך. כאמור, רבי יהושע הוא הטוען שגגות במפלסים שונים אינם מצטרפים לאוהל אחד: \"ורבי יהשע אומר אין מעלין את הנמוך לצרף אוהל עם אוהל\" (תוס', פי\"ג הי\"ב, עמ' 611). רבי אליעזר, לעומת זאת, חולק עליו בתוספתא שם, ושיטתו באה לידי ביטוי במשנתנו. אם כן, הזיז הוא אוהל בפני עצמו והחדר אוהל בפני עצמו. עורך המשנה השתמש במונח \"מביא את הטומאה\" וזו שיטת רבי אליעזר, וכאמור גם התנא הסתמי בתוספתא מסכים עמה.",
                    "לפי הסברנו המחלוקת על הבאת הטומאה חלה על כל המשניות לעיל, והיא עקרונית. ברם רוב המפרשים מסבים אותה רק על המקרה שבמשנה, בזיז ארוך שהוא שלוש אצבעות (רמב\"ם, רע\"ב, אלבק, קהתי ועוד). לדעת רבי אליעזר הוא מביא טומאה, ולדעת רבי יהושע אין הוא רחב מספיק. לשיטתם, למשנתנו מסורת שונה מזו של התוספתא בדברי רבי יהושע. ברם עמדתו העקרונית של רבי יהושע מבוססת ומוכרת, והד לה גם במשנה (לעיל פי\"ב מ\"ח), ופירושנו הממעט במחלוקות חדשות יש לו עדיפות מה. בין המפרשים הקדומים הילך בדרך זו בעל מלאכת שלמה, שכנראה הסתמך על הרא\"ש וקישר את משנתנו למשנה בפרק יב, אבל הוא לא הכיר את התוספתא ונמנע מלהסיק מסקנה הלכתית גורפת שגגות במפלסים שונים אינם מצטרפים. ר\"ש גם הוא קישר את משנתנו לפרק יב, אך הסביר שלדעת רבי יהושע אם הטומאה בבית מה שתחת הזיז טמא, משום שדרך הטומאה לצאת, אך אין דרכה להיכנס. פירושו הוא שילוב, בעייתי, של שתי דרכי הפירוש, ואנו הצענו את אשר הצענו.",
                    "לסיכום, הצעות פירוש המשנה הן:",
                    "א. מחלוקת מהו שיעור רוחב זיז ארוך (שלוש אצבעות או פותח טפח).",
                    "ב. מחלוקת עקרונית האם זיז מצטרף לתקרת הבית לאוהל אחד (צירוף גגות במפלסים שונים).",
                    "ג. מחלוקת עקרונית האם דרך טומאה להיכנס או רק לצאת. פרשנות זו היא תוספת לפרשנות הקודמת, כלומר שגגות מצטרפים רק להוצאת הטומאה.",
                    "<b>וכן בחצר שהיא מוקפת אכסדרה</b> – הוא הדין בחצר מוקפת עמודים (לעיל פ\"ו מ\"ב), זיז המצוי מחוץ לחצר מביא את הטומאה לחלקים המקורים בחצר. במקרה זה הזיז (הכרכוב) עשוי להיות בפנים החצר ולהצטרף לקורות (לכרכוב) שמעל העמודים. רמב\"ם הסביר שהמשנה עוסקת בבית ובו טומאה, סביבו חצר עמודים והכרכוב שעל העמודים נוגע (מבחוץ) בקיר הבית. כרכוב כזה הוא זיז הסובב את הבית, ואם רוחבו יותר משלוש אצבעות חל עליו הדין במשנה. לאפשרות פרשנות רֵאלית נוספת ראו בפתח המשנה הבאה."
                ],
                [
                    "שלוש המשניות הבאות דנות במצב של שני זיזים זה על גבי זה. מצב כזה נדיר במקצת, אבל אפשרי בחצר מוקפת עמודים בשתי קומות וביניהן כרכוב ביניים. אם כן, הרי שהמשפט במשנה הקודמת \"וכן בחצר שהיא מוקפת אכסדרה\" הוא הפתיחה למשנתנו. המשניות הבאות דנות בשלושה מצבים שהטומאה:",
                    "1. \"מתחתיה\" – מתחת לזיז התחתון;",
                    "2. \"ביניהן\" – בין שני הזיזים, ואזי יש שני מצבים:",
                    "א. שיש ביניהן פותח טפח,",
                    "ב. שאין ביניהן פותח טפח;",
                    "3. \"על גבה\" – מעל הזיז העליון.",
                    "מבנה המשנה ריבועי, והיא דומה בהצגת השאלה ובמבנה שלה לפרק ט (פרק הכוורת), אלא שההלכות מותאמות למקרה שלפנינו.",
                    "<b>שני זיזין זה על גבי זה יש בהן פותח טפח</b> – גם משנה זו, ושתי המשניות הבאות, מהלכות בפשטות לפי הכלל שזיז שיעורו בפותח טפח, וכפי שאמרנו לעיל במשנה א זו ההלכה המאוחרת והאחידה. שני הזיזים מצויים זה על גבי זה, כפי שמשתמע מההמשך, וכפי שנאמר במפורש בתוספתא (פי\"ד ה\"ח, עמ' 612). <b>וביניהן פותח טפח</b> – תנאי זה נחוץ להמשך,<b> טומאה תחתיהן תחתיהן טמא</b> – הזיז התחתון מביא את הטומאה וחוצץ מפני הטומאה, לכן השטח שבין הזיזים טהור, <b>ביניהן</b> – בכתב היד ניכר שמילה זו הוספה, והיא נחוצה ומצויה בעדי נוסח אחרים. בעל מלאכת שלמה הכיר גרסה \"כל מה שביניהן\", ותיקן ומחק את המילים \"כל מה\". <b>ביניהן טמא</b> – אם הטומאה בין הזיזים השטח שמתחת לזיז התחתון ושמעל הזיז העליון טהור, שהזיז מביא את הטומאה וחוצץ, כאוהל לכל דבר.<b> על גביהן כנגד הרקיע טמא</b> – בדפוס: \"כנגדו עד לרקיע טמא\". השטח שמתחת לזיז העליון הוא מחוץ לאוהל, ואין לטומאה אוהל. דין טומאה בחוץ הוא שרק כנגדה טמא.<b> היה העליון</b> – הזיז העליון,<b> עודף על התחתון פותח טפח טומאה תחתיהן</b> – מתחת לזיז התחתון,<b> או ביניהן תחתיהן וביניהן טמא</b> – תחת הזיז התחתון טמא משום שהזיז הוא אוהל, אבל גם הזיז השני מאהיל על הטומאה באופן עצמאי, וכאילו הזיז התחתון עולה ומתאחד עם הזיז העליון, בבחינת \"מעלין את הנמוך לצרף אוהל עם אוהל\" (כנגד ניסוחו של רבי יהושע שהוזכר בפירוש המשנה הקודמת). <b>על גביהן כנגדו עד הרקיע טמא</b> – כמקודם. <b>היה העליון עודף על התחתון פחות מטפח טומאה תחתיהן תחתיהן או ביניהן טמא</b> – כמקודם שני הזיזים מצטרפים לגג אחד,<b> ביניהן או תחת המותר</b> – תחת החלק העודף של הזיז התחתון.<b> רבי אליעזר אומר תחתיהן וביניהן טמא</b> – לדעת רבי אליעזר הזיז מביא את הטומאה בפותח טפח, ושני הזיזים מצטרפים והם כאילו זיז אחד שרוחבו יותר מטפח, לכן אם הטומאה מתחת לזיז העליון או מתחת לזיז התחתון הזיזים מהווים אוהל. <b>רבי יהושע אומר ביניהן תחת המותר טמא</b> – שהרי מעל הטומאה קיים זיז שרוחבו יותר מטפח,<b> ותחתיהן טהור</b> – הזיז התחתון אינו מצטרף לעליון אלא להפך, הוא חוצץ מפני הטומאה<sup class=\"footnote-marker\">16</sup><i class=\"footnote\">כך מפרשים גם אלבק וקהתי בעקבות הפרשנים הקדומים. אלא שאנו הוספנו את שיטתו העקבית של רבי יהושע המנמקת את דעתו שבמשנה ד, ואילו הם העמידו את משנה ד ללא מרכיב זה שבהסבר. על הקשר בין משנתנו למשנה ד עמד גם בעל מלאכת שלמה.</i>.",
                    "בתוספתא שנינו: \"שני זיזין זה על גבי זה, והפתח תחתיהן, התחתון כל שהוא, והעליון אפילו תוך שלשה נדבכות שהם שנים עשר טפחים, שיעורו בפותח טפח. סתר את התחתון או שהעדיף עליו, שיעורו כל שהוא. שני פתחים זה על גבי זה, והזיז למעלה מהן. לעליון כל שהוא, ולתחתון אפילו בתוך שלשה נדבכות שהן שנים עשר טפחים, שיעורו בפותח טפח. סתם את העליון, או שהיה עודף על התחתון טפח מכאן וטפח מכאן, שיעורו בכל שהוא\" (פי\"ד ה\"ח, עמ' 612). לדעתנו התוספתא באה לתרץ את סתירת המשניות ולהסביר מדוע כאן ובמשנה ב שיעור הזיז בפותח טפח: במשנה ב משום שסתם את הפתח ובמשנתנו משום שהזיז העליון רחוק מהתחתון פותח טפח. \"אפילו\" שבתוספתא בא רק להדגשה ולא לשלילה, כלומר שהזיז העליון רחוק שלושה נדבכים או יותר<sup class=\"footnote-marker\">17</sup><i class=\"footnote\">מבחינה מילולית אפשר היה להסביר: \"והעליון אפילו תוך שלשה נדבכות שהם שנים עשר טפחים, שיעורו בפותח טפח\" – אפילו אם הוא גבוה, וקל וחומר אם הוא נמוך יותר, שיעורו בפותח טפח. אבל אז הייתה התוספתא סותרת את עצמה, שהרי הזיז התחתון שיעורו ב\"כל שהוא\" והעליון הקרוב אליו ב\"פתח טפח\".</i>. נמצאנו למדים שהתוספתא באה לתרץ את המשנה, בדרך מלאכותית, ולהסביר מדוע ננקט השיעור של פותח טפח ולא \"כל שהוא\" כמו במשנה הראשונה.",
                    "בדיוננו בפרק ט ראינו כי בפרק ננקטו שתי לשונות המייצגות כל אחת עריכה אחרת. האחת \"כנגדו עד הרקיע טמא\" או \"כנגדו טמא\", והשנייה \"טומאה בוקעת ועולה\". שתי המשניות הראשונות כאן (מ\"ה ומ\"ו) נוקטות במינוח הראשון, ומ\"ז במינוח השני. אין הבדל הלכתי בין שני המינוחים."
                ],
                [
                    "<b>יש בהן</b> – בכתב היד היה כתוב \"ביניהן\" ותוקן ל\"בהן\". התיקון נעשה על ידי כתיבה מעל הכתב הקודם, ולא בדרכי התיקון הרגילות בכתב היד.<b> </b>\"בהן\", כלומר בזיזים. <b>פותח טפח ואין ביניהן פותח טפח טומאה תחתיהן תחתיהן טמא</b> – כמו במשנה הקודמת,<b> ביניהן או על גביהן כנגדו עד הרקיע טמא</b> – המילה האחרונה נוספה בשוליים בידי המעתיק הראשון וקיימת בדפוסים. על גביהן טמא כמו במשנה הקודמת, ואם הטומאה ביניהן ואין פותח טפח הרי הזיז העליון איננו אוהל, אלא טומאה בוקעת ועולה."
                ],
                [
                    "<b>אין בהן פותח טפח</b> – הזיזים אינם רחבים מספיק, והמשנה מניחה שהזיז מטמא רק בפותח טפח (בניגוד למשנה א),<b> בין שיש ביניהן פותח טפח בין שאין</b> – בכתב היד היה כתוב \"שאינן\" ותוקן ל\"שאין\", וגם הפעם בכתיבה מעל הכתב הקיים.<b> ביניהן פותח טפח טומאה תחתיהן או על גביהן</b> – בדפוס: \"טומאה תחתיהן ביניהן או על גביהן\",<b> טומאה בוקעת ועולה בוקעת ויורדת</b> – אין מעל הטומאה אוהל וממילא היא כאילו בשטח הפתוח,<b> וכן שתי יריעות שהן גבוהות מן הארץ פותח טפח</b> – דין זיז כדין יריעה."
                ]
            ],
            [
                [
                    "הנושא המשרשר והכללי של הפרק הוא מילויים, או מצבורים בבית. חפצים שהם כשלעצמם אינם מקבלים טומאה, או אינם יוצרים אוהל, אך בהקשר מסוים בבית הם הופכים למשמעותיים. אגב נושא כללי זה נגררו גם דיונים שיש להם קשר מילולי לנושא העיקרי. אחד המרכיבים של הפרק הוא אוהל בתוך אוהל. מילת המפתח היא \"פותח טפח\". היא מופיעה במשניות הראשונות ובאחרונה; במשניות ז-ט היא חסרה, אך מבחינת התוכן התנאי הזה נחוץ כנראה גם בהם.",
                    "<b>סגוס עבה וכופת עבה אינן מביאין את הטומאה עד שיהוא גבוהין מן הארץ פותח טפח קפילין זו על גבי זו אינן מביאות את הטומאה עד שתהא העליונה גבוהה מן הארץ פותח טפח</b> – משנה זו נשנתה לעיל פי\"א מ\"ג. שם פירשנו שחפצים אלו הובאו כדוגמה משום שהם עבים והפן העליון הוא בגובה טפח, אבל תוכנם אוורירי, ואף על פי כן אין הם מביאים טומאה עד שיהא שם חלל ריק של פותח טפח. כבר בדיוננו שם הצבענו על כך שהקשר המשנה שם והתוספתא שם מצביעים על פירוש זה, אבל מבחינה מילולית מרכיב החלל לא נזכר במשנה כלל. בשאלה זו נדון להלן. המפרשים מתחבטים מה באה משנתנו לחדש, וגם שאלה זו נברר להלן.",
                    "<b>טבליות</b> – וכן ב- <b>דו2</b>,<b> כ</b>, <b>מפ</b>, <b>ת. </b>אבל בדפוסים, ב- <b>מל</b> וביתר עדי הנוסח נוסף \"של עץ זו על גב זו\". תוספת זו מיותרת, ומובנת מעצמה מתוך הקטע. <b>אינן מביאות את הטומאה עד שתהא העליונה גבוהה מן הארץ פותח טפח</b> – טבלה היא לוח עץ חלק. מבחינה מעשית לא ייתכן שייווצר חלל בין הטבלאות של העץ. נמצאנו למדים שבמשפט זה הגורם היחיד הקובע הוא גובהה של הטבלה העליונה, וכל הטבלאות התחתונות נחשבות למילוי של האוהל ואינן מבטלות אותו. להלן נחזור לפירוש זה. <b>אם היו שלשיש</b> – טבלאות של שיש זו על זו,<b> טומאה בוקעת ועולה ובוקעת ויורדת</b> – אין כאן אוהל משום שהשיש ממלא את האוהל. המשנה מציעה הבדל בין שיש לעץ. העץ הממלא את החלל אינו מבטל את האוהל, והשיש מבטל. מן הסתם השיש נחשב כקרקע שאינה מקבלת טומאה בעצמה. לדעתנו המרכיב העיקרי בנימוק להלכה זו הוא שהשיש היה הריצוף של הבית, בעצם הקרקעית שלו, ואילו העץ מונח על הרצפה ואיננו הרצפה עצמה. מבחינה משפטית אין הבדל בין המצבים, אך מבחינה תפקודית אלו תנאים שונים. במקרה זה התפקוד קובע, ולא הדמיון הפורמלי. הדין שבמשנה חוזר בתוספתא ללא חידוש (פט\"ו ה\"א, עמ' 612).",
                    "מכל בחינה שהיא סגוס וכופת דומים לעץ ולא לשיש, ומכאן שגם בסגוס וכופת אין החלקים הפנימיים של הבד או הבגדים המקופלים מבטלים את האוהל, ואין דרישה שיהא חלל ריק, ורק בשיש עולה דרישה כזאת. כפי שאמרנו, במשנה הקודמת (פי\"א מ\"ג) פירשו כל המפרשים שיש צורך בחלל ריק של פותח טפח, אם כך הוא הרי שמשנתנו חולקת על המשנה הקודמת, אף שהיא מנוסחת באותן מילים. משנתנו והמשנה הקודמת ערוכות שתיהן באותה צורה. הן פותחות בסגוס וכופת שאינם מביאים טומאה, ומסיימות באדם (שם) ושיש (משנתנו) שדינו שונה. אלא שדין אדם שם שנוי במחלוקת.",
                    "מעתה ניתן להציע שלוש דרכים עיקריות לפירוש המשנה:",
                    "א. שתי המשניות חולקות. המשנה הקודמת דורשת חלל ריק, ומשנתנו דורשת גובה מוחלט ואינה מעניקה חשיבות לשאלת החלל הריק אלא בשיש. אשר לאדם, אפשר לקבל את המשנה כפשוטה שהמחלוקת היא האם אדם נחשב חלול (בית הלל) או שאינו חלול (בית שמאי). אם נקבל הסבר זה הרי שההלכה על סגוס, כופת וקפילין (קיפולים) נאמרה במקורה במשנתנו. היא הועברה לפרק יא הדן בסדק בקיר, ובגלל דברי בית הלל העביר העורך את משנתנו לשם ובכך העניק לה פירוש שאיננו הפירוש המקורי. במקרה זה אין כאן סתם העברה בלתי זהירה, אלא עורך שפירש את המשפט אחרת ממשמעותו במשנתנו. הוא העביר את משנתנו לפרק יא משום שבית הלל מזכירים שם את האדם החלול, ונראה שהעורך שם סבר שזה פירושה של משנתנו, ועורך משנתנו הבין את המשפט אחרת<sup class=\"footnote-marker\">1</sup><i class=\"footnote\">אפשר גם לטעון שבית הלל אמרו רק שהאדם נחשב לגג אוהל. הם סברו שאין צורך בחלל, אבל פרשן מאוחר הסביר שלדעתם יש צורך בחלל והאדם נחשב חלול. פרשנות מרחיקת לכת זו אפשרית, אך תחייב אבחנה בין הדין של בית הלל לבין הנימוק המיוחס להם במשנה עצמה. </i>.",
                    "ב. שתי המשניות אינן חולקות. סגוס וכופת מהווים אוהל רק אם יש בהם חלל של פותח טפח. אבל במשנה שלנו גופא הרישא חולקת על הסיפא, וקובעת שבעצים אין צורך בחלל.",
                    "ג. אפשר שאכן דין סגוס וכופת שונים מדין טבלאות עץ, והמשנה איננה אחידה. הסבר זה דומה לקודם, אלא שהוא פחות משפטי. אין כאן מחלוקת משפטית אלא דינים שונים שאינם אחידים מבחינה משפטית, ולא מצאנו סיבה להבדל ההלכתי בין המקרים.",
                    "משנתנו מזכירה את טבלאות השיש, אלו לוחות של שיש ששימשו כמובן לבנייה. בארץ ישראל אין מחצבי שיש, והשיש יובא ממחצבות באסיה הקטנה, בקפריסין או באיטליה. ברור שהיבוא היה יקר ביותר, ועל כן שימש רק בבתי עשירים ובבנייה ציבורית. חציבת השיש ושינועו היו מונופול ממשלתי. הווה אומר, הממשל הקציב את השיש ללקוחות פוטנציאליים וגבה מהם מחיר כרצונו. הממשל עשוי היה לסבסד את המחיר או לדרוש מחיר גבוה, וללקוחות לא היה מקור שיש פרטי לקנייה. בארץ ישראל מוצאים מעט שימוש בשיש, והוא מאפיין בנייה עירונית או בנייה באחוזות כפריות של עשירי הארץ, ובמבני ציבור בעיר ובכפר."
                ],
                [
                    "<b>טבליות של עץ</b> – כלל ידוע הוא שכלי עץ פשוטים (\"פשוטי כלי עץ\") אינם מקבלים טומאה<sup class=\"footnote-marker\">2</sup><i class=\"footnote\">משנה, כלים פ\"ב מ\"א; פט\"ז מ\"א; פכ\"ז מ\"א; תוס', חולין פ\"א הכ\"א, עמ' 501; בבלי, שבת טז ע\"א; קכג ע\"ב; חולין כה ע\"א, ועוד. </i>. הטבלה (טבלא) מתחלקת לשתיים: לטבלה \"שיש לה לזביז\", כלומר דפנות מורמים מעט המהווים כלי קיבול, ולטבלה \"פשוטה\", כלומר לוח חלק שאין בו כלי קיבול והוא בבחינת פשוטי כלי עץ. <b>שהן נוגעות זו בזו</b> <b>בקרנותיהן – </b>לפי ההסבר הפשוט שני הלוחות מונחים זה ליד זה ויוצרים רצף מסוים, אם כי אינם מקבילים ממש זה לזה. \"קרן\" היא האלכסון של הלוח. <b>והן גבוהות מן הארץ פותח טפח</b> – הן גבוהות ויש מתחתן חלל כך שכל לוח בפני עצמו מהווה אוהל לכל דבר,<b> טומאה תחת אחת מהן הנוגע</b>[<b>ות</b>]<sup class=\"footnote-marker\">3</sup><i class=\"footnote\">נכתב \"הנוגעות\" ותוקן ל\"הנוגע\". </i> <b>בשניה טמא טומאת שבעה</b> – שני הלוחות מצטרפים יחדיו כגג. לעיל ראינו שגגות במפלס זהה מצטרפים זה לזה, ולפנינו מקרה נוסף של הצטרפות מעין זו (פי\"ב מ\"ח). אלא שבמשניות הקודמות היה מוקד הדיון רק כלים הנמצאים תחת הגגות השונים (מת תחת גג אחד וכלים תחת הגג המצטרף), ועתה מדובר גם על הצטרפות הגג לטמא מאחוריו. כפי שנראה, פרשנות זו מסובכת.",
                    "<b>כלים שתחת הראשונה טמאים ושתחת השניה טהורין</b> – שני הגגות אינם מצטרפים להיות גג אחד. הלכה זו אינה מובנת לגופה (מדוע אין הגגות מצטרפים), וסותרת את הרישא שבה הגגות מצטרפים. אפשר להסביר מדוע אין הגגות מצטרפים. כפי שראינו לעיל (פי\"ב מ\"ח) קיימת מחלוקת תנאים בדבר הצטרפות גגות במפלסים שונים. במשנתנו מדובר בגגות באותו מפלס, אבל הגגות בזוויות שונות כמודגם באיור, ולכן אינם מצטרפים. אלא שעדיין ההלכה שבמשנה סותרת את הרישא. קשה להבין מדוע הטבלאות מצטרפות לעניין הנגיעה בהן אך לא לעניין טומאת אוהל. אי אפשר להסביר שברישא הטבלה השנייה טמאה טומאת מגע, שכן אם כן דין הנוגע בה היה צריך להיות שטמא טומאת ערב בלבד (אדם הנוגע בכלי שני טמא טומאת ערב – לעיל פ\"א מ\"ג). יתר על כן, פירוש זה שהגגות אינם מצטרפים משום שאינם ברצף מלא סותר את התוספתא שנביא להלן.",
                    "זאת ועוד. גם ההנחה הראשונה שהטבלה הראשונה מטמאת את הנוגע בה טומאת שבעה בעייתית. לפי המשנה גג אוהל מהווה חציצה לטומאה, אבל \"יריעת האוהל\" עצמה טמאה (במקרה זה טבלאות העץ), והנוגע ביריעת האוהל מאחוריה טמא טומאת שבעה. לפי ההלכה במשנה קודמת הנוגע בכלי שנגע במת טמא טומאת שבעה (פ\"א מ\"ג). לכאורה יש אפוא למשנה הסבר משפטי, אלא שהסבר זה מעורר סדרת קשיים:",
                    "א. טבלת עץ היא פשוטי כלי עץ ואינה מקבלת טומאה, אם כן כיצד היא מטמאת טומאת שבעה? אפשר לתרץ שאלה זו בשני אופנים. האחד שמדובר בטבלה שיש לה \"ליזבז\" (דופן), בכך יש לה כלי קיבול והיא מקבלת טומאה<sup class=\"footnote-marker\">4</sup><i class=\"footnote\">משנה, כלים פכ\"ה מ\"א; פכ\"ז מ\"א, ועוד רבים. </i>. האופן השני הוא שלדעת המשנה פשוטי כלי עץ מקבלים טומאה. לעמדה כזאת יש רמז במקורות: \" 'כלי חרס', אין לי אלא כלי חרס, מנין לרבות כלי נתר? תלמוד לומר '<u>ו</u>כלי חרס'. מנין לרבות את האהלים? ודין הוא, ומה אם כלי עץ שטימא פשוטים טיהר אהלים, כלי חרס שטיהר פשוטים אינו דין שנטהר אהלים?! תלמוד לומר 'כלי חרס', לרבות את האהלים\" (ספרא, שמיני פרשה ז ה\"א, נג ע\"ג). משפט זה במדרש קשה, והראב\"ד בפירושו לספרא פירש שפשוטי כלי עץ מטמאים במדרס. אבל אולי יש כאן ביטוי לעמדה חריגה. ברם קשה לפרש שמשנתנו מפרשת שטבלת עץ מקבלת טומאה, שאם כן למה נדרשה המשנה בכלל לעסוק בטבלאות עץ, הרי יכולה הייתה לעסוק בכל כלי אחר? אין סיבה להדגשת טבלאות העץ אלא אם כן הן טהורות. זאת ועוד. כל המשנה הובאה משום שנזכרות בה טבלאות עץ המופיעות במשנה הקודמת, ומכאן שהדין הוא דווקא, או גם, בטבלאות מיוחדות אלו. על כן כל הסבר שטבלאות עץ מקבלות טומאה (במקרה זה, או בדרך כלל) הוא קשה מתוכו.",
                    "ב. לעיל דנה המשנה בנוגע ביריעות אוהל שהמת היה בתוכו ומבחינה בין הנוגע מבפנים, שטמא שבעה, לנוגע מבחוץ, שטמא טומאת ערב (פ\"ז מ\"ב). שם מדובר בכיסוי אוהל המקבל טומאה, כפי שמדגיש הר\"ש וכפי שיוצא מגוף המשנה, כמו שהדגשנו שם. אנו התחבטנו בפירוש המשנה והצענו לראשונה את פירוש הר\"ש שיריעת האוהל נחשבת לשני כלים, והצד החיצוני נחשב לכלי נפרד מהצד הפנימי. ברור שמשנתנו אינה סבורה כן, ועבורה הצד החיצוני מטמא טומאת שבעה. יתר על כן, שם מדובר באוהל המקבל טומאה, בניגוד למשנתנו.",
                    "אם כן, הסתירה בין משנתנו למשנה שם (פ\"ז מ\"ב) היא כפולה. למה הנוגע בטבלה מבחוץ טמא שבעה, ולא טומאת ערב כמו הנוגע ביריעה, ומצד שני למה הוא טמא בכלל, הרי הטבלה אינה מקבלת טומאה. זאת בנוסף לסתירה שבתוך המשנה בדין הצטרפות גגות.",
                    "בפירושנו למשנה שם נאלצנו להסביר את המשנה שלא על בסיס משפטי, ודומה שגם את משנתנו אי אפשר להסביר על בסיס משפטי בלבד. המשנה מניחה שהנוגע באוהל טמא טומאת שבעה, כי אי אפשר שהנוגע באוהל מת יצא טהור. היא סותרת לא רק את המשנה הקודמת אלא את כל כללי ההלכה, וגוזרת טומאה מתוך תחושת המיאוס מגג האוהל שהמת היה, או נמצא, בתוכו.",
                    "שלוש משניות עוסקות בטומאת האוהל עצמו (הנוגע באוהל מבחוץ): משנתנו, משנת יריעות האוהל (פ\"ז מ\"ב) והמשנה העוסקת בנוגע בקבר מצדדיו (פ\"ז מ\"א). לאלו מצטרפות המשנה בהמשך הפרק (פט\"ו מ\"ח) והמשנה לעיל (פ\"ב מ\"ד) הקובעת שגולל מטמא באוהל ובמגע, ומחלוקת האם מטמא במשא, ואף נקבע שטומאת הגולל היא פחות חמורה ואין הנזיר מגלח עליה<sup class=\"footnote-marker\">5</sup><i class=\"footnote\">ראו דיוננו לעיל פ\"ב מ\"ג; משנה, נזיר פ\"ז מ\"ג.</i>. בכולן נקבעים דיני טומאה שאין להם הסבר משפטי. במשנת הקבר (פ\"ז מ\"א) יש מחלוקת. רבי יהודה נוקט בדרך משפטית ומטהר את הנוגע בקבר מבחוץ, אך לדעת חכמים הנוגע טמא בניגוד לכללי ההלכה. בכל המשניות הללו נקבעת ההלכה מסיבות של תחושה ורגש המיאוס או הפחד מטומאת המת. המשניות מנוסחות בצורה משפטית, ויש בהן מרכיבים משפטיים. כך, למשל, במשנתנו עקרון צירוף הגגות הוא משפטי, ודין ההרחקה שבמשנה ח בפרקנו אף הוא מנוסח ככלל משפטי. בכל אלו המשפט והשיקולים החוץ-משפטיים מעורבים לבלי הפרד. הגולל נתפס כטמא, אך כאמור זו גם מחלוקת תנאים. היעדר גישה משפטית אחידה בא לידי פתרון מעין משפטי בקביעה שהטומאה היא פחות חמורה.",
                    "במהלך דיוננו במשנת גולל (פ\"ב מ\"ד) ציטטנו את מדרש הספרי זוטא: \" 'אשר יגע', משום מגע הגולל מטמא ואינו מטמא משום משא, דברי רבי יהושע. רבי אליעזר אומר: הגולל מטמא משום משא, מקל וחומר מנבלה. אמר לו: לא, אם אמרת בנבלה שהיא מטמאה במשא לאחר פרישה, תאמר בגולל שאינו מטמא במשא לאחר פרישה? אמר לו רבי יהושע: והלא סוכה שהיא על פתחו של קבר מהו? אמר לו מה היא? אגיד לך סוכתך מה היא. אם יש לה פתח הרי זה טהורה, ואם לאו הרי זה טמאה. נסתלק רבי יהושע וקפץ רבי עקיבא. אמר לו: אתה אומר, את מי רבתה תורה, טומאת מגע או טומאת משא? בוא וראה שריבתה תורה טומאת מגע מטומאת משא, שיש הרבה מטמאין במגע ואינן מטמאין במשא. הגולל, והדופק, הבגד של מת, מטמאין במגע ואינן מטמאין במשא. ואם מטמא הגולל במגע מרובה, יטמא במשא ממועט. אמר לו: אתה אומר את מי רבתה התורה או טומאת מגע או טומאת משא או טומאת אהל? אני אומר שרבתה התורה טומאת משא מטומאת אהל, שהרבה מטמא במשא, ואין מטמא באהל. [זבין וזבות יוכיח, נדות ויולדות מטמאות במשא ואין מטמאות באהל]. אם מטמא הגולל באהל המועט, לא יטמא במשא המרובה? אמר לו: השיבות על ידיך, השיבני על ידי, אמר לו אני משיב על ידך ובלבד שלא תכפור בי. הבית שהמת בתוכו מהו? אמר לו טמא, <u>[</u>המוסיף ידו על המשקוף מהו? אמר לו טמא]. על הקנה והסיט? וכפר זה בזה. אמר לו אתה כופר שלא יטמא במשא, ואני כופר שלא יטמא במגע כל עיקר. ומה אם הזב שיצא מתחתיו משכב לטמא אדם ולטמא בגדים, לא יצא ממנו מגע כלים לטמא אוכלין ומשקין, המת שלא יצא מתחתיו משכב לטמא אדם ולטמא בגדים, אינו דין שלא יצא ממנו מגע כלים לטמא אוכלים ומשקים?!\" (ספרי זוטא, יט טז, עמ' 312).",
                    "בתחילה נדון גולל משום כלי הנוגע בקבר, ובשלב השני משום פתח של הקבר, כסוכה הפתוחה לקבר שהיא מעין המשך לקבר. טיעונו של רבי עקיבא המצטט הלכה קדומה על גולל ודופק הוא לשיטת רבי יהושע בלבד, שהרי לשיטת רבי אליעזר הגולל מטמא גם במשא. בשלב השני של טיעוני רבי עקיבא הוא מדמה את הגולל ליד הנסמכת על בית שהמת מתוכו, ובכך חוזר לטיעונו של רבי יהושע על סוכה שעל פתח הקבר.",
                    "הנשען על המשקוף נתפס בתחילה כטמא לדעת הכול, ולאחר מכן רבי אליעזר כופר גם בהנחה זו. המדרש משקף חלק מההתלבטויות שסביב שאלות אלו של טומאת קבר מבחוץ, ואנו נחזור לכך להלן (במשניות ח-ט).",
                    "כאמור, במשנת קבר יש מחלוקת האם ללכת בנתיב הכלל המשפטי או בנתיב הרגשי-מיסטי. למעשה מחלוקת דומה יש גם במשנתנו. התוספתא קובעת: \"טבלות נוגעות זו בזו ושולחנין נוגעין זה בזה מונין בהן כדרך שמונין במת\" (פט\"ו ה\"א, עמ' 612). \"כדרך שמונין במת\" הוא הפניה לכללי ההלכה הפורמלית. כפי שראינו משנתנו אינה מהלכת בדרך זו, וקובעת הלכות שאינן \"כדרך שמונין במת\". התוספתא חולקת אפוא על משנתנו, ותובעת היצמדות לנתיב המשפטי בלבד.",
                    "<b>והשולחן אינו מביא את הטומאה עד שיהא בו ריבוע בפותח טפח</b> – דין שולחן קרוב לדין טבלאות רק בעקיפין, אבל הקשר הוא דרך התוספתא שציטטנו לעיל שבה דין טבלאות ודין שולחנות מצטרפים זה לזה (פט\"ו ה\"א). אפשר שהמשנה הכירה את התוספתא או את ההלכה שלה, ולכן עברה לדין שולחן. אפשר גם שעורך התוספתא חש בשינוי ורצה לכלול חוליית קישור. האפשרות של קשר ענייני בין המשניות תידון להלן.",
                    "לשולחן היה בסיס של שלוש או ארבע רגליים, ועליו הונחה טבלת עץ. (איור 43) הרגליים היו עשויות מכל חומר שהוא – אבן, מתכת או עץ. שולחן כזה הוא אוהל, אבל האוהל צריך להיות בגודל של פותח טפח. הסבר זה מעניק למשנה הסבר פשוט, אבל באם כך הרי שהמשנה ממש מיותרת. דין \"פותח טפח\"<b> </b>(שאוהל צריך להכיל חלל של פותח טפח) נשנה פעמים רבות ככלל, ולמה צריך לחזור ולאמרו על שולחן בדווקא? אמנם אנו חוזרים ומדגישים שלא כל משפט במשנה צריך להכיל חידוש, ואפשר שבמשנה תהיינה חזרות וכפילויות, כמו גם סתירות, הנובעות משילוב מקורות שונים<sup class=\"footnote-marker\">6</sup><i class=\"footnote\">המשנה הקודמת היא דוגמה מובהקת לכך. לעניין החזרות ראו במבוא הכללי לפירוש המשניות. </i>, עם זאת יש קושי לפרש משפט פרטני העוסק בשולחן (ולכאורה עוסק רק בשולחן) כמתכוון לקבוע את הדין הכללי. יתר על כן, בתוספתא מובא ניסוח דומה שבו יש בהלכה חידוש נוסף: \"המאהיל כנגד הרבוע טמא, שלא כנגד הרבוע טהור. רבי מנחם ברבי יוסי אומר בין כך ובין כך טמאין, מפני שהן נדונין כקרן טבלא. כלים שכנגד הרבוע טמאין שלא כנגד הרבוע טהורין, רבי מנחם ברבי יוסי אומר בין כך ובין כך טמאין, מפני שהן נידונין כקרן טבלא\" (פט\"ו ה\"ב, עמ' 612). בתוספתא הדיון הוא על כלים",
                    "<b>איור 43א. </b>שולחן לשולחן כמה צורות עקרוניות. שולחן רגל אחת מתוך רחמני, שולחן.",
                    "<b>איור 43ב. </b>שולחן רגל אחת מתוך גבע, הרובע היהודי עמ' 29 203-5.16",
                    "<b>איור 43ג. </b>בסיס לשולחן תלת רגל מתקפל, צילמה ד' ספראי במוזיאון טורינו.",
                    "<b>איור 43ד. </b>שולחן ארבע רגלים, מתוך סמית מילון, עמ' 749",
                    "שאינם כנגד ה\"רבוע\"; הריבוע הוא אפוא השטח שתחת טבלת השולחן, אך מחוץ לרגלי השולחן. המשנה רואה בטבלה שמחוץ לתחום הרגליים שטח נוסף שאיננו חלק מהשולחן, ואילו רבי מנחם ברבי יוסי סבור שהם כחלק מהשולחן, כמו קרן טבלה. ההגדרה \"כקרן טבלא\" מתייחסת במפורש למשנתנו: \"טבליות של עץ שהן נוגעות זו בזו בקרנותיהן\". \"קרן טבלא\" כבר הופכת כאן למונח משפטי, כמו \"קליפת השום\" או \"אוטם\"<sup class=\"footnote-marker\">7</sup><i class=\"footnote\">ראו רשימת המקרים הדומים לעיל במבוא למסכת, ופירושנו לפ\"ו מ\"ה ומ\"ו.</i>.",
                    "דומה שיש לפרש את המשנה על בסיס התוספתא. המשפט במשנה הוא בעצם חלק מהלכה כוללת, דומה יותר, שהייתה מונחת לפני עורך המשנה. המשנה ציטטה את חלקה הראשון הפשוט, שיש צורך בפותח טפח, וההמשך מצוי בתוספתא. לחילופין אפשר שהמשנה מתכוונת בעצם לעמדתם של חכמים בתוספתא, ויש לפרש שרק מה שתחת הריבוע טמא. יהא הפירוש אשר יהא, יש לבאר את המחלוקת שבתוספתא, בין אם היא זו שבמשנה ובין אם היא תוספת למשנה.",
                    "המרכיב ההלכתי שבמחלוקת בתוספתא, ובהלכה הקודמת לה שנצטט להלן, בעייתי. לכאורה טבלת השולחן כולה היא גג אוהל, וממילא אם מתחת לשולחן מצוי מת כל מה שתחת השולחן טמא. תנא קמא בתוספתא קובע שרק מה ש\"נגד הרבוע\" טמא, וכנראה כוונתו שרק חלק הטבלה הלכוד בין רגלי השולחן טמא. תנא קמא סבור אפוא כרישא במשנתנו ששתי טבלאות אינן מצטרפות במובן זה שכלים שמתחת לשולי השולחן אינם טמאים. כזכור, המשנה קבעה ששתי טבלאות מצטרפות לעניין זה שמי שנוגע באחת מהן טמא, אך הכלים שתחת הטבלה השנייה (זו שאינה מעל המת) טהורים. כך גם סבור תנא קמא בתוספתא, אם כי הוא אינו מתייחס לעניין הנגיעה. לעומת זאת רבי מנחם ברבי יוסי סבור ששתי טבלאות מצטרפות לכל דבר. כאמור, עמדה זו היא תוצאה של ההנחות המשפטיות הרגילות. עמדתם של תנא קמא והמשנה היא שמחייבת הסבר. את המשנה תירצנו, בדוחק, שגגות שאינם ברצף אינם מצטרפים, אבל במקרה של התוספתא מדובר באותו \"גג\", שרק הרגליים מפרידות בין החלק הטמא לטהור. בעל חסדי דוד והר\"ש מפרשים שרגלי השולחן מהווים חציצה, אך הסבר זה קשה ביותר. בחדר רגיל קיר החדר אינו מהווה חציצה וטומאה מבחוץ נכנסת לחדר, ואילו כאן רגליים שהן רק עמוד מהוות חציצה<sup class=\"footnote-marker\">8</sup><i class=\"footnote\">וכן במשנה ו להלן, מחיצה היא רק מחיצה שלמה עד התקרה ומחיצה שאיננה מלאה אינה חוצצת.</i>. בדוחק ניתן לתרץ ששולחן שונה מגג רגיל, והצטרפות גגות היא רק בגג ממש. ברם אין צורך בהתחבטות זו שכן בסוף הפרק נראה שקיימת הייתה גם דעה שגגות אינם מצטרפים. אין צורך להעמיד את השאלה על האבחנה המשפטית גרידא (גגות מצטרפים או אינם מצטרפים), והדברים תלויים גם בטיב הגג. גגות ממש מצטרפים, אבל גגות שאינם ממש גגות בניין, אף על פי שיש להם דין גג אוהל, אינם מצטרפים. כך ידי אדם המאהיל על המת (להלן מ\"י), וכך טבלת שולחן שאמנם יש לה דין גג אבל אינה באמת גג ממשי.",
                    "דומה שיש לחזור להסבר שהצענו לרישא. כל ההלכות במשנה אינן מוסברות בנתיב ההלכתי הטהור, אלא כוללות מרכיבים של תחושה. בתחושה זו שולחן הוא אמנם גג אוהל, אך לא חלים עליו כל דיני הגגות. לעומת זאת רבי מנחם ברבי יוסי נוקט בדרך משפטית אחידה, הגגות מצטרפים לכל דבר, ואולי זו גם כוונת הרישא של התוספתא ש\"טבלאות נוגעות זו בזו... מונין בהן כדרך שמונין במת\" (פט\"ו ה\"א, עמ' 612), כלומר בדרך משפטית אחידה.",
                    "בתוספתא מובא דין נוסף המצוי בהלכה הקודמת: \"טבלא בצר רגלו של שלחן, וטומאה תחת טבלא, הנוגע בין בטבלא ובין בשלחן טמא טומאת שבעה. טומאה תחת השלחן, הנוגע בשלחן טמא טומאת שבעה, ובטבלא טמא טומאת ערב\" (פט\"ו ה\"א, עמ' 612). המדובר בטבלה הצמודה לרגלי השולחן, כלומר בגובה נמוך יותר מטבלת השולחן עצמה. עמדה זו שבתוספתא היא עמדת ביניים בין רבי מנחם ברבי יוסי וחכמים בתוספתא שציטטנו<sup class=\"footnote-marker\">9</sup><i class=\"footnote\">זאת בהנחה שדין טבלה ושולחן הם כדין לוח שולחן אחיד.</i>. הטבלה מצטרפת לשולחן, אך לא להפך. ייתכן שהסיבה היא שגג נמוך יותר מצטרף לגבוה, אך לא גג גבוה לנמוך."
                ],
                [
                    "<b>חביות שהן יושבות על שוליהן</b> – שולי כלי הם הטבעת של בסיס הכלי (הקרקעית). לרוב הכלים היה בסיס מחודד ולא שטוח, אך במקרה זה מדובר בחבית שבסיסה שטוח. <b>או מוטות על צידדיהן</b> – כלי שיש לו בסיס מחודד ניצב על מעמד, או בתוך שקערורית. אם לא היה התקן לכך היטו אותו אל הקיר, ובחדרי מחסנים או בספינות השעינו את הכלים זה על זה. <b>באוויר</b> – בחוץ ולא בחדר (לעיל פ\"ד מ\"א). אם החביות בחדר הרי שברגע שיש שם טמא מת כל החדר טמא,<b> והן נוגעות זו בזו</b> – באיזו שהיא נקודה הכלים נוגעים זה בזה. התוספתא מדברת על נגיעה בהוגן, הוא הטבעת של פתח הכלי. (איור 44).<b> בפותח טפח</b> – את לשון המשנה ניתן לפרש שהחפיפה, או ההשקה, בין החביות היא לאורך טפח.",
                    "<b>איור 44. </b>הוגן בכלי חרס. ההוגן הוא טבעת בבסיס שנועדה לאפשר ייצוב הכלי. הפירוש לכלי הוכן על ידינו.",
                    "אלא שבהלכות הקודמות לא נזכר שנגיעה (כדי ליצור גג אחיד) מחייבת השקה של פותח טפח דווקא. הפרשנים הקלסיים מוסיפים הגבלה זאת למשנה הקודמת, אך היא איננה כתובה ואין להכניס לטקסט תכנים שאין בו. יתר על כן, הצורך בחפיפה כזאת אינו מובן ואינו נזכר במקרים אחרים של צירוף גגות. בתוספתא הניסוח אחר: \"חביות שהן מוטות על צדיהן באויר, הוגנה של זו על גבי דופנה של זו והוגנה של זו על גבי דופנה של זו, גבוהות מן הארץ טפח, ובהוגנין פותח טפח: טומאה תחתיהן, תחתיהן ועל גביהן טמא. על גביהן, על גביהן ותחתיהן טמא, ותוכיהן טהור. גבוהות מן הארץ טפח, ואין בהוגניהן פותח טפח, וטומאה תחת אחת מהן, תחתה ועל גבה טמא. על גבה, על גבה ותחתיה טמא, ותוכה טהור. במה דברים אמורים בטהרות, אבל אם היו טמאות, וגבוהות מן הארץ טפח<sup class=\"footnote-marker\">10</sup><i class=\"footnote\"> צריך להבין או טמאות או גבוהות, כמו במשנה. </i>, טומאה תחת אחת מהן תחת כולן טמא\" (פט\"ו ה\"ג, עמ' 612). הניסוח בתוספתא בא לכלול את כל ההלכות האפשריות, ומפרט את הדין מתחת לחביות, מעליהן ובתוכן, אבל הדין הוא בדיוק כמו במשנה. עם זאת, לאבחנה של \"פותח טפח\" תפקיד אחד. אין הכוונה לחפיפה בין החביות, אלא לכך שהמגע בין שתי החביות יוצר \"גג\" שרוחבו טפח. לדעתנו יש להסביר את המשנה לאור התוספתא, ואין כאן חידוש שצריך חפיפה של פותח טפח, אלא שרוחב גג האוהל חייב להיות פותח טפח, כרגיל.",
                    "עם זאת, הצבענו כבר פעמים מספר על כך שלעתים קרובות התוספתא מוסיפה למשנה פרטים הלכתיים משפטיים, ובמיוחד הגדרות כמותיות כמו \"פותח טפח\". כמות המקרים הרבה מעוררת את השאלה האם בהלכה הקדומה נדרשו תמיד שיעורים אלו, ואולי המשנה טרם דרשה גודל מדויק, אלא רק שתהיה נגיעה כלשהי המהווה חיבור ויוצרת אוהל, ללא דרישה לחיבור בעל אורך מסוים.",
                    "<b>טומאה תחת אחת מהן טומאה בוקעת ועולה ובוקעת ויורדת</b> – אין כאן אוהל משום שגובה החלל פחות מטפח, כפי שברור מההמשך, וטומאה עולה ויורדת כמו כל טומאה מכוסה שאין מעליה חלל של פותח טפח. אין בהלכה כל חידוש ולמעשה הדין ידוע, אבל הוא מיושם במקרה מיוחד קמעא. יש להניח שהעורך הביא לפנינו את ההלכה שנקבעה במקרה מעשי שהתעורר. <b>במי דברים אמורים בטהורות אבל אם היו טמאות</b> – כלי טמא אינו מהווה אוהל או חציצה, על כן הדופן התחתונה של הכלי אינה מהווה חציצה והטומאה נכנסת לתוך הכלים. הכלים טמאים כנראה טומאת ערב, ומה שבתוכם טמא לכל היותר בטומאת ערב, אבל עתה הם נטמאים בטומאת שבעה כדין כלים ואוכלים באוהל. <b>או גבהות מן הארץ פותח טפח טומאה תחת אחת מהן תחת כולם טמא</b> – אם כל הכלים גבוהים מהארץ הרי שהם יוצרים גג אחיד וכל החביות טמאות. במשנה זו ברור שגגות שונים מצטרפים, שלא כמו במשנה הקודמת, וכעמדתו של רבי מנחם ברבי יוסי בתוספתא. כאמור, בתוספתא הדין חוזר בפירוט ארכני.",
                    "ר\"ש ורע\"ב מדגישים שהמשנה מדברת על חביות המסודרות בשורות, קומה על קומה, ואם החביות יושבות על שוליהן הטומאה בוקעת לאוויר הכלי, והיא מתחת לגג אחיד ומתפשטת לצדדים."
                ],
                [
                    "<b>בית שחצצו בנסרים או ביריעות מן הצדדין</b> – בעל הבית התקין מחיצה בגובה החדר, כך שהחדר נחצה לבית ומעין עלייה שאין אליה כניסה, <b>או מן הקורות</b> – המחיצה לאורך הקירות כך שנוצר חדר פנימי (ללא פתח) וחדר חיצוני, <b>טומאה בבית כלים שבחצץ</b> – כפשוטו \"חצץ\" הוא השטח שנחצץ. הרמב\"ם שחש בקושי ההלכתי שבמשנה פירש שהכוונה למחיצה עצמה, מעין טומאה בכותל. <b>טהורין</b> – המחיצה חוצצת מהטומאה וזו אינה נכנסת לחדר הפנימי.<b> טומאה שבחצץ כלים שבבית טמאין</b> – הטומאה בחלק הפנימי ודרך טומאה לצאת, היציאה היחידה היא לכיוון הפתח בחדר החיצוני או התחתון, [<b>וה</b>]<b>כלים שבחצץ אם יש שם פותח טפח טמאין ואם לאו טהורין</b> – אם החדר הפנימי רוחבו פותח טפח הרי שהוא אוהל לכל דבר ומביא את הטומאה על כל הכלים שבחדרון זה. אך אם רוחבו צר מטפח או שהוא נמוך מטפח, אין הוא אוהל.",
                    "המשנה אינה אומרת לשם מה נעשתה מחיצה כזאת. ייתכן שהיא נעשתה למטרות הלכה, כדי להציל את הכלים שבתוכה, או אולי נעשתה למטרות אחרות. במירון נתגלה מבנה (F) שבו נבנה קיר פנימי שחצץ את החדר. לחלק הפנימי לא הייתה כניסה, והוא שימש כמחסן<sup class=\"footnote-marker\">11</sup><i class=\"footnote\">מאירס, מירון, עמ' 53 ועמ' 55, איורים 16.3, 17.3.</i>. יש לשער שהחדר הפנימי נועד לשמור על הכדים שבתוכו, ואולי הוא מעין חדר סודי שנועד להסתיר את הכדים מעין גובי המסים. לאור משנתנו אפשר גם לשער שנועד להגן על הכדים מטומאה. כך או כך, יש להניח שכאשר רצה בעל הבית להשתמש בכדים שבר את הקיר, או עשה בו חור, ובמאמץ לא גדול הפך את המחסן לשימושי.",
                    "לגבי אפר מי חטאת שנינו: \"ההולך לקדש הרי זה נוטל מפתח ופותח, וקרדום וחופר, וסולם ומוליך ממקום למקום, וכשר, מפני שהוא עוסק עם הקדוש\" (תוס', פרה פ\"ו ה\"א-ה\"ב, עמ' 635). כדי להוציא אפר פרה אדומה שהונח מאחורי חצץ כזה היה צורך בקרדום, וכדי להורידו מכוך גבוה היה צורך בסולם. הבעיה ההלכתית היא שהלוקח אפר מי חטאת אסור לו לעשות מלאכה במקביל; לענייננו, אנו רואים כיצד יהודי בונה \"מקלט טומאה\" כדי שהאפר הקדוש לא ייטמא.",
                    "משנתנו מצטרפת למשניות העוסקות ב\"מקלטי טומאה\" כגון כוך, חדות, פרסתקין וכיוצא באלו<sup class=\"footnote-marker\">12</sup><i class=\"footnote\">לעיל פי\"א מ\"ח-מ\"ט; פ\"ח מ\"ו; פ\"ו מ\"ז.</i>. בכולם אי אפשר להוכיח שנועדו להצלה מטומאה. אפשר שההצלה מטומאה היא רק תוצאת לוואי, ואפשר שהיא מטרת ההתקן.",
                    "בכל המקרים הללו \"מקלט הטומאה\" מגן על הכלים שבו, אבל אם יש בו טומאה הבית טמא, שכן הטומאה יוצאת דרך הבית ומטמאת כל מה שבו."
                ],
                [
                    "<b>חצצו מארצו</b> – התקין מחיצה מעל הרצפה, מעין רצפה שנייה. רצפה כזאת יצרה מעין מרתף קטן, (ר לעיל איורים 23-24) ושוב הוא עשוי לשמש כמרתף סודי או כמקלט מפני הטומאה. <b>טומאה בחצץ כלים שבבית טמאין</b> – הטומאה תצא דרך הבית ולכן כל הבית טמא. הלכה דומה נשנתה לגבי חדר פנימי, כמו שראינו במשנה הקודמת. <b>טומאה בבית כלים שבחצץ אם יש במקומן טפח על טפח על רום טפח טהורין</b> – המרתף הפנימי הוא אוהל ומגן על מה שבתוכו,<b> ואם לאו טמאין</b> – המרתף אינו אוהל ואינו מגן על מה שבתוכו,<b> שארצו של בית כמוהו עד התהום</b> – כל מה שבקרקעית הבית כאילו נמצא בבית עצמו. הלכה זו מצויה גם בספרי במדבר (קכו, עמ' 162). לפי משפט כללי זה, אם יש בבית טומאה כל חפץ בקרקעית טמא, זאת בניגוד לחפצים בכותל הבית שלעתים נידונים כאילו הם בחוץ<sup class=\"footnote-marker\">13</sup><i class=\"footnote\">אבל במצורע מוצעת הלכה אחרת של הגבלת עומק, ראו תוס', נגעים פ\"ז הי\"ב, עמ' 627.</i>. הלכה זו (של טומאה בכותל) נידונה לעיל פ\"ו מ\"ג, וראינו שם שלוש דעות: או שהכותל נידון מחצה למחצה, או שהכותל כבית או שהוא כחוץ. לדעת מי שהכותל כבית אין הבדל בין הקרקעית לבין הכתלים האנכיים. אבחנה נוספת במשנה שם הייתה בין כותל המשמש את הבית לכותל שהבית משמש אותו, וגם אבחנה זו אינה קיימת לגבי קרקעית.",
                    "למעשה המשפט במשנה מנמק רק את אחת ההלכות, שאם המרתף קטן מפותח טפח הכלים שבו טמאים, אבל אם יש בקרקעית פותח טפח הרי היא אוהל",
                    "עצמה ומצילה על מה שבתוכה (כמו בור בבית – פ\"ה מ\"ו). המשמעות היא רק לצורך האבחנה בין קרקעית הבית לבין כותל. זו הלכה חשובה, אך עיקרה איננו במשנתנו אלא במקרה אחד, ואולי חריג, ואכן בתוספתא הכלל חל על המקרה הפשוט, שאם יש טומאה בקרקעית היא כמו טומאה בבית (להלן).",
                    "<u>טומאה בחצץ ובבית</u>",
                    "באותיות נטויות סומנו הלכות שאינן נזכרות במשנה במפורש",
                    "במשנה ה חסרים הדינים בכמה מקרים ויש להניח שדינם כמו במשנה הקודמת, על סמך זאת השלמנו את המשנה בטבלה הבאה. אין במשניות דיון במקרה שהבית הוא פחות מפותח טפח, שכן מקרה כזה איננו רֵאלי.",
                    "<u>טומאה בחצץ ובבית (השלמת המשנה, והתוספתא)</u>",
                    "באותיות נטויות סומנו הלכות שאינן נזכרות במשנה במפורש",
                    "בתוספתא מתנהל דיון על מקרה שהטומאה בכותל: \"1. בית שחצצו בנסרין או ביריעות, מן הצדדין או מן המקורות<sup class=\"footnote-marker\">14</sup><i class=\"footnote\">הכוונה ל\"קורות\".</i>, 2. וטומאה בכותל, כלים שבחצץ טמאים. 3. ושבכותל מאחריו, ושבמעזיבה מעל גביו, נידונין מחצה על מחצה. 4. ואם יש שם ארבעה בטל הכותל, רבי אומר האומר טפח הוא אומר ארבעה, האומר ארבעה אינו אומר טפח\" (פט\"ו ה\"ד, עמ' 612). התוספתא אינה עוסקת במקרים הפשוטים שנדונים במשנה, אלא רק במיוחדים. הדיון בכותל נחוץ, שכן כאמור הכלל \"כמוהו עד התהום\" מבחין בין הכותל לקרקעית. משפט אחד מציג את המקרה כמו המשנה; המשפט השני עוסק בטומאה בכותל של המחיצה עצמה. הטומאה מטמאת את החצץ, וכאמור במשנה גם את הבית, שכן הטומאה יוצאת לבית. המקרה השלישי עוסק באפשרות שהטומאה בכותל החדר הפנימי (החצץ) שמאחורי החצץ, כלומר בכותל המקורי של הבית בחלק של החצץ. הטומאה נדונה מחצה על מחצה, כלומר אם היא בצד החיצוני החצץ והבית טהורים, ואם היא בצד הפנימי היא כאילו בבית. דין זהה הוצג לעיל פ\"ו מ\"ג. ההבדל בין מקרה 2 למקרה 3 הוא בטיב הכותל. במקרה 2 הכותל הוא בין הבית לחצץ והוא כמו כותל בין שני חדרים; כיוון שהכותל נועד לשם הקמת החצץ הרי שהוא שייך אליו, ולכן כאילו הטומאה בחצץ (בחדר הפנימי). המשנה לעיל (פ\"ו מ\"ד) עסקה במקרה כזה, וקבעה שבכותל בין שני בתים בודקים להיכן הטומאה קרובה יותר. אבל שם דובר בשני חדרים זהים, וגם נקבעה אבחנה מיוחדת למקרה שהכותל משמש את הבית. כותל המחיצה נועד רק לשם החצץ, ולכן הוא חלק ממנו.",
                    "ההלכה הרביעית חשובה במיוחד. היא נכתבה כתגובה למשנה. במשנה האבחנה היא בין פותח טפח לפחות מזה, ולכך מתכוון רבי באמרו \"האומר טפח...\". בתוספתא לא נאמר מי הוא שאומר כן, וברור שההתייחסות היא למשנתנו. נקבע בה שאם החצץ רחב דיו \"בטל הכותל\". זהו ניסוח קשה, ויש להבינו רק כתגובה למשנה. כלומר, אם הטומאה בחצץ ויש שם אוהל הכלים בחצץ טמאים, ואם אין שם אוהל הכלים בחצץ טהורים. חשיבותה של הברייתא היא בכך שאנו שומעים לראשונה שיש מי שסבור שאוהל חייב להיות ארבעה טפחים ולא רק פותח טפח. עד עתה נזכר דין אוהל פעמים רבות ותמיד המידה הייתה פותח טפח, ולפנינו עדות לגישה הלכתית אחרת.",
                    "לאחר מכן התוספתא מוסיפה: \"חצצו מארצו וטומאה בחצץ, כלים שבבית טמאין<sup class=\"footnote-marker\">15</sup><i class=\"footnote\">בכתב יד וינה נכתב טהורין, ותוקן לטמאין.</i>. טומאה בבית, כלים שבחצץ טהורין, אם יש במקומן טפח על טפח על רום טפח טהור, ואם לאו טמאין, <u>ושבקרקע טמאין. טומאה בקרקע כלים שבחצץ טהורין ושבבית טמאין</u>\" (פט\"ו ה\"ד, עמ' 612).",
                    "הקטע המודגש בקו הוא תוספת למשנה, ויש בו קושי סגנוני והלכתי. כנראה יש לפרש שהמילים \"בקרקע טמאין\" הן מעין כותרת, כמו המילים \"כלים שבחצץ טהורין\" שאחריהן בא הפירוט מתי הם טהורים ומתי אין הם טהורים. אם כן, בעקבות הכלל במשנה \"כמוהו עד התהום\" נקבע שבדרך כלל כלים בקרקע הבית מטמאים. כלומר: אם הטומאה בקרקע הבית כלים שבחצץ טהורים (שכן החצץ בכותל מהווה מחיצה), והכלים בבית טמאים שכן הקרקע נחשבת כחלק מהבית. בתוספתא הכלל \"כמוהו עד התהום\" מיושם על המקרה הפשוט שלו נועד, ואילו במשנה הוא מיושם (חלקית) על מקרה מיוחד, כשבקרקע נמצא מרתף קטן מפותח טפח. זו גם הסיבה שהתוספתא עסקה בדין טומאה בכותל, כדי לנגדו עם טומאה בקרקעית.",
                    "אין בידנו להכריע בשאלה האם התוספתא משמרת את הנוסח המלא של ההלכה הקדומה שעסקה גם בטומאה בכותל ולכן קבעה את הכלל שטומאה בקרקעית \"כמוהו עד התהום\", או שמא התוספתא מהווה הסבר והשלמה למשנה והכניסה את המקרה הנדיר של טומאה בכותל כדי שהכלל ינוצל לטובת ההלכה הרגילה (הבדל בין כותל לקרקעית). מכל מקום, נוסח התוספתא שבידינו מתייחס למשנה, אבל בהחלט ייתכן שהוא משמר את חלקי המשנה הקדומה שלא צוטטו במשנה.",
                    "כאמור, ההבדל בין דין מרתף לדין חדר פנימי הוא במקרה שהטומאה בבית. בחדר פנימי תמיד המחיצה חוצצת ואילו קרקעית הבית אינה חוצצת, אבל אם נוצר שם מרתף שיש בו פותח טפח הוא מהווה אוהל פנימי, וחוצץ.",
                    "אבחנה זו שבין מרתף לבין מחיצה בחלל החדר אינה מופיעה במשניות קודמות. המשנה בפרק יא (מ\"ח) עסקה בחדות ובבור; אנו הסברנו שחדות הוא לעתים בקרקעית ולעתים בכותל. אמנם אין שם דיון במקרה שבמשנתנו; שם מדובר בבור וחדות שיש בהם פותח טפח, וכאשר מדובר בכלים בכותל החדות (מ\"ט) מדובר בחדות פתוח, על כן לא הזדמן למשנה להציע את האבחנה שבמשנתנו."
                ],
                [
                    "<b>בית שהוא מלא תבן ואין בינו לבין הקורות פותח טפח</b> – התבן מהווה מחיצה, וכאילו ערמת התבן היא מה שכונה לעיל \"חצץ\".<b> טומאה בפנים</b> – בתוך התבן,<b> כלים שכנגד היציאה טמאין</b> – הכלים שבחלק החדר הפנוי טמאים, שכן הטומאה דרכה לצאת ואין לה יציאה אלא דרך החלק הפנוי בחדר (ששם פתח החדר). <b>טומאה בחוץ</b> – בחלק הפנוי בחדר,<b> כלים שבפנים אם יש במקומן טפח על טפח על רום טפח טהורין ואם לאו טמאין</b> – כמו במשנה הקודמת.<b> אם יש בין </b>[<b>ה</b>]<b>תבן לקורות פותח טפח בין כך ובין כך טמאין</b> – המחיצה צריכה להיות שלמה, אחרת אינה חוצצת. למעשה גג החדר המשותף מאחד את שני החלקים משני צדי המחיצה<sup class=\"footnote-marker\">16</sup><i class=\"footnote\">בניגוד לפירוש הר\"ש לעיל במשנה ב שרגלי שולחן מהווים מחיצה.</i><b>.</b>",
                    "משנתנו מתקשרת למשניות הקודמות (א-ג) בכך שגם בה יש עיקרון של גג משותף, והצטרפות גגות, אם כי ההקשר מאולץ, ובמשנתנו הדגש הוא על כך שהמחיצה איננה שלמה ולא על הצטרפות הגגות. אבל מבחינה משפטית, שתי הבעיות קרובות."
                ],
                [
                    "<b>בית שמלהו עפר או צרורות ביטלו</b> – אם הבית מלא עפר או אבנים ובעל הבית אינו מתכוון לשקמו – אנו רואים בו בית חרב, ואין העפר נדון כמחיצה. אין כאן \"אוהל\" מבחינה הלכתית. \"ביטלו\" – כך בכתב יד קופמן, ב-<b>פ</b>,<b> פב </b>ובעדי נוסח נוספים. אבל ב-<b>מל</b>,<b> מנ</b>, בדפוסים ובעדי נוסח אחרים \"<u>ו</u>בטלו\". במשמעותו של השינוי נדון בהמשך.<b> וכן כרי שלתבואה</b> – גל של תבואה איננו אוהל וגם אם יש בתוכו חלל אין עליו דין אוהל, שכן הערֵמה היא זמנית ובסופו של התהליך תיהרס. <b>או גל של צרורות</b> – צרורות הם אבנים קטנות, ושוב חלל שבתוכן איננו אוהל,<b> אפילו כגלו של עכן</b> – במקרא לא נאמר מה היה גודלו של הגל, אבל נאמר שהוא היה \"...גדול עד היום הזה\" (יהושע ז כו). לכאורה יש כאן אפוא מבנה של קבע, אבל גל אבנים איננו מבנה ואיננו קבוע. במסכת שמחות אף נאמר שהיה זה גל גדול (פ\"ה הי\"ג, עמ' 159), אבל במקבילה בבבלי לא נאמר שהיה זה גל גדול (מועד קטן טו ע\"א). גלו של עכן אינו נזכר במקורות נוספים; גם באונומסטיקון לאווסביוס המזכיר את יריחו, את הירדן ואת הגלגל ומתאר מקומות באזור אין הגל נזכר. נוסעים נוצריים אחרים פקדו את אזור יריחו ותיארו את העיר, את מעיין אלישע, את הירדן, את מקום חצייתו ואת הגלגל, אך גלו של עכן אינו נזכר. אין זאת אלא שלא היה זה אתר מוכר, והשימוש בו בהקשר של משנתנו הוא ספרותי בלבד. <b>או – </b>כך נכתב ותוקן בצד ל\"אפילו\",<b> טומאה בצד הכלים טומאה בוקעת ועולה ובוקעת ויורדת</b> – אין כאן אוהל, והטומאה בוקעת ועולה כאילו הייתה בשטח פתוח.",
                    "במוקד פירוש המשנה עומדות שתי שאלות פרשניות שהן קרובות זו לזו. הראשונה היא מה ההבדל בין תבן לעפר, והשנייה כיצד להבין את האות וי\"ו במילה \"<u>ו</u>בטלו\" בנוסחים שבהם האות וי\"ו מופיעה. האם יש כאן שני תנאים, שהבית יהיה מלא עפר ושהבעל יבטל אותו, או שהאות וי\"ו היא להדגשה – אם הוא מלא עפר אז הוא מבוטל.",
                    "נפתח בתוספתא. היא מוסיפה מעט פרטים על המשנה הקודמת ולבסוף קובעת: \"בית שהוא מלא תבן, ויש בינו לבין הקורות פותח טפח... ורבי יוסי אומר תבן שאינו עתיד לפנותו הרי הוא כעפר ועפר שהוא עתיד לפנותו הרי הוא כתבן\" (פט\"ו ה\"ה, עמ' 612). רבי יוסי מתייחס להלכה שבמשנה אלא שהוא מפרשה לא כהלכה קבועה, אלא כדוגמה רֵאלית. בדרך כלל תבן \"עתיד לפנותו\". מדובר במתבן שלאחר זמן מוציאים את התבן מתוכו, והמבנה ממשיך לתפקד. במבנה כזה ערמת תבן היא רק מחיצה, אבל עפר אין נוהגים לפנותו ולכן הבית בטל. אבל אם אין הוא מתכוון לפנות את התבן, הרי דינו כעפר. השאלה היא האם רבי יוסי מציע ניסוח אחר למשנה או שהוא חולק על תנא קמא בתוספתא ועל המשנה. לפי הפירוש הראשון רבי יוסי מנסח ניסוח כוללני את ההלכה הנקודתית (ה\"כזואיסטית\") שבמשנה, ולפי הפירוש השני הוא חולק ומשקף שלב גבוה של עיצוב ההלכה. ההלכה נקבעה אכן כמקרה פרטי, ולדעת תנא קמא האבחנה היא בין תבן לבין עפר, ואילו רבי יוסי רואה בחומרים רק דוגמה לכלל ההלכתי. אנו משערים שכפשוטם של דברים רבי יוסי אינו חולק אלא מציע ניסוח משפטי.",
                    "אבל שני התלמודים שפגשו את הלכת המשנה במסכת עירובין פירשו שרבי יוסי חולק. שם מדובר בחריץ בין חצרות שמילאוהו תבן או עפר, והשאלה היא האם הוא תוחם את החצר וכאילו החריץ פתוח, או שהוא חריץ סתום ואין הוא תוחם את החצר (משנה, עירובין פ\"ז מ\"ג). גם שם המשנה מבחינה בין תבן, שהוא מילוי זמני והחריץ כאילו פתוח, ובין עפר, שהוא מילוי קבוע. שני התלמודים מסיקים שמשנת עירובין אינה כרבי יוסי, הירושלמי (עירובין, פ\"ז ה\"ג, כד ע\"א) מכוח סברה והבבלי מכוח ברייתא: \"בית שמילאהו תבן או צרורות וביטלו בטל. ביטלו אין, לא ביטלו לא!\" (עירובין עח ע\"ב - עט ע\"א). הברייתא קובעת שדין תבן כדין עפר ושצריך ביטול מפורש, והבבלי מתרץ שהברייתא כרבי יוסי ומשנת עירובין חולקת עליו. שני התלמודים אינם מזכירים את משנתנו אלא רק את התוספתא, והבבלי מזכיר גם ברייתא נוספת. זו דוגמה מובהקת לכך שהתלמודים, אף שהכירו הלכות טהרה, היו בקיאים פחות במשניות מסדר טהרות.",
                    "לגופה של הלכה ניתן גם למצוא \"חילוק\" בין משנתנו למשנת עירובין. שם יש צורך במחיצה (חריץ) שיישאר למשך כל השבת, וברור שאין לפנות עפר בשבת, ואילו תבן מותר לפנותו כדי להכין ממנו מזון לבהמה (ומדובר שם במקרה שיש שם עירוב). אבל אצלנו צריך \"אוהל\" (בית קבוע יותר). כך מדגישים גם מפרשי משנת עירובין<sup class=\"footnote-marker\">17</sup><i class=\"footnote\">ראו פירושנו לעירובין פ\"ז מ\"ג. </i>.",
                    "עוד למדנו מהבבלי שלדעתו יש צורך בביטול מפורש של הבית, כלומר יש צורך בשני תנאים, גם מציאות רֵאלית וגם כוונה. זו כנראה הפרשנות הבבלית הבאה לידי ביטוי בעדי הנוסח מנוסח בבל. אבל בארץ ישראל גרסו \"ביטלו\", כלומר המציאות מבטלת את הבית. הפרשנות הבבלית מעניינת. איננו מכירים הלכות רבות נוספות שבהן ניתן לבטל מציאות. אדם יכול לוותר על רכושו (ולהפקירו), אך הרכוש אינו נעלם אלא בעלותו נעלמת. יתר על כן, בעלותו נעלמת רק לעניין זכויותיו, אבל עדיין הוא חייב על נזקי רכושו. אדם גם אינו יכול לבטל את חובו לפלוני, אך יכול לבטל את חובו של פלוני לו. מבחינה מסוימת ביטול חמץ הוא פעולה דומה לביטול הבית. החפץ אמנם נשאר, אך נעלמת ממנו משמעותו ההלכתית. ברם בתקופת התנאים ביטול חמץ הוא רק כשאינו יכול לבדוק והחמץ אינו נמצא בבית. רק בימי האמוראים נקבע הליך הביטול כמרכיב קבוע בבדיקת חמץ<sup class=\"footnote-marker\">18</sup><i class=\"footnote\">ספראי וספראי, הגדת חז\"ל, עמ' 90-89.</i>.",
                    "מבחינה משפטית יש כאן היווצרות של מציאות משפטית, שהיא מציאות מדומה. כלומר, ההלכה קובעת שבנסיבות מסוימות מחשבה משנה את המציאות ומעלימה אותה. זו תופעה נרחבת, אבל היא חלה רק במקרים בודדים. שרץ נשאר שרץ, אבל אוהל יכול להתבטל. גם בהיעדר מחשבה יכול אדם להיחשב כאילו הסכים להקים עירוב לחצרו, וכן הלאה.",
                    "דין ביטול אוהל, לפי גרסת הבבלי, הוא חידוש הלכתי משמעותי, וקשה היה להציעו ללא סיוע ברור יותר בלשון המשנה. כאמור, כך גרס כנראה הבבלי במשנה.",
                    "התוספתא מוסיפה: \"גל של צרורות, וכן כרי של תבואה, וטומאה בתוכן, טומאה בוקעת ועולה בוקעת ויורדת, ואם יש במקום הטומאה טפח על טפח על רום טפח, הרי הוא כקבר סתום ומטמא מכל סביביו\" (פט\"ו ה\"ו, עמ' 612). ההלכה תואמת את המשנה ורק מוסיפה שאם יש טומאה בגל האבנים הרי היא כקבר. הביטוי \"מטמא מכל סביביו\" אינו פשוט. זו ההלכה גם לעיל (פ\"ז מ\"א, ורבי יהודה שם חולק). ההלכה מאפשרת חיבור הלכתי פשוט למשנה הבאה העוסקת בטומאת צדי הקבר.",
                    "לאור התוספתא יש להתמודד עם קושי נוסף: מה החידוש במשנה, ומה הקשר של הלכה זו למשנתנו. כפי שהסברנו, וכפי שאומרת התוספתא, אין במשנה (ובתוספתא) כל חידוש, דין גל אבנים הוא כדין כל קבר ללא פתח, וממילא אין להלכה זו קשר לקודמתה. לפי דרכנו אין בכך קושי חמור, אפשר שבהלכה קדומה שעמדה לפני מלקט המשנה היו כל ההלכות במשנה יחדיו, למרות חוסר הקשר ביניהן, והמלקט הביא את כל המשנה. יתר על כן, בתוספתא למשנה הבאה מובא דיון בגולל עשוי מגל צרורות, וכך נוצר קשר אסוציאטיבי בין המשניות.",
                    "המפרשים לא יכולים היו לקבל, או אף להציע, פרשנות זו, משתי סיבות: הראשונה ששימושם בתוספתא לא היה רצוף ושיטתי, והשנייה כרוכה בתפיסתם שכל שורה במשנה צריך להיות בה חידוש. על כן מוצעים פירושים שונים שכרי של תבואה ניתן לביטול ולכן איננו אוהל<sup class=\"footnote-marker\">19</sup><i class=\"footnote\">כלומר, המשנה עוסקת בכרי שיש בו חלל טפח על טפח ופתח, ואף על פי כן איננו אוהל.</i>, או להפך, שכרי של תבואה וגל של צרורות אם ביטלם אין הם בטלים. הווה אומר, אם יש בגל האבנים חלל פנימי אין הוא אוהל שכן הגל \"מבוטל\", וערמת תבואה נועדה לסילוק ולכן איננה אוהל<sup class=\"footnote-marker\">20</sup><i class=\"footnote\">בהסבר זה נעשה שימוש לעיל פי\"ג מ\"ה, וגם שם העדפנו שלא להשתמש בו מהסיבות שהעלינו שם. </i>. לולא התוספתא אפשר היה להציע פרשנות כזאת, אבל התוספתא מעידה שהלכת המשנה היא רק כשאין שם חלל פנימי. כל הפירושים הללו הם כמובן לגרסת הבבלי בלבד, שיש כאן מרכיב של ביטול מדעת, במחשבה ללא מעשה.",
                    "המשנה קשורה למשנה הקודמת דרך התוספתא המסיימת בכך שגל צרורות (הנזכר במשנה הקודמת) מטמא סביבותיו כקבר, ומשנתנו מדברת על סביבות הקבר. כמו במשנה ב התוספתא מהווה חוליית קישור בין חלקי המשנה, וקשה לדעת האם כך היה במשניות הקדומות ששימשו בסיס למשנה או שמא התוספתא מנסה בצורה מלאכותית לשרשר את המשנה."
                ],
                [
                    "<b>חצר הקבר</b>",
                    "נפתח ברקע ההלכתי. חצר הקבר הוא שטח חצוב לפני הקבר. הקבר פתוח לחצר, וממנה נחצבה המערה. לעתים משמשת חצר אחת ליותר משתי מערות. כן מגדירה התוספתא: \"ואיזה הוא חצר הקבר זו הגת שהמערות פתוחות לתוכו\" (פט\"ו ה\"ז, עמ' 612). חצר הקבר יש רק למערות כוכים. קביעה זו מבוססת על מאות חצרות דומות שנמצאו בחפירות.  החצר היא תמיד פתוחה. לא מצינו חצר שהייתה מקורה; לנתון זה חשיבות הלכתית שתיבדק להלן. שיטת הקבורה בכוכים היא הרקע, אפוא, למשנה שלנו. שיטה זו הייתה ייחודית לארץ ישראל בתקופת התלמוד. כבר הבבלי, ואחריו חלק מפרשני התלמוד, ניסו להתאים את פרטי המשנה שלנו, ופרטים אחרים, לשיטות קבורה המוכרות להם, ולפיכך התקשו בפרט זה או אחר, ומעט מכך נראה להלן. הנוהג המקובל מתואר במשנה: \"המוכר מקום לחבירו לעשות לו קבר, וכן המקבל מחבירו לעשות לו קבר, עושה: 1. תוכה של מערה ארבע אמות על שש, 2. ופותח לתוכה שמונה כוכין, שלש מכאן ושלש מכאן ושתים מכנגדן, 3. וכוכין אורכן ארבע אמות, ורומן שבעה, ורחבן ששה. 4. רבי שמעון אומר עושה תוכה של מערה שש אמות על שמנה, 5. ופותח לתוכה שלשה עשר כוך, ארבעה מכאן וארבעה מכאן ושלשה מכנגדן, ואחד מימין הפתח ואחד מן השמאל, 6. ועושה חצר על פי המערה שש על שש כמלא המטה וקובריה, 7. ופותח לתוכה שתי מערות, אחת מכאן ואחת מכאן. 8. רבי שמעון אומר ארבע לארבע רוחותיה. 9. רבן שמעון בן גמליאל אומר הכל לפי הסלע\" (בבא בתרא פ\"ו מ\"ח). המשנה עוסקת בכל מרכיבי הקבר:",
                    "א. גודל הכוך (3).",
                    "ב. \"המערה\", כלומר החצר הפנימית, ותנא קמא (1) ורבי שמעון (4) נחלקים במידותיה.",
                    "ג. מספר הכוכים במערה, וגם בכך נחלקים תנא קמא (2) ורבי שמעון (5).",
                    "ד. גודל חצר הקבר (6x6 אמות), ובכך אין מחלוקת.",
                    "ה. מספר המערות לחצר קבר אחת. בכך נחלקים תנא קמא (7), רבי שמעון (8) ורבן שמעון בן גמליאל (9).",
                    "התיאור איננו של מערה רגילה, בפועל נחפרו רק מעט מערכות כה מושלמות. אדרבה, גם המשנה רואה בכך את המקסימום שהקונה רשאי לחצוב לו. אם המכירה היא סתמית – זו החציבה המרבית.",
                    "בפועל היו חצרות קבר רבות בגדלים שונים, הכול לפי הפאר ותנאי השטח. החצר נועדה להתקין למערה התת-קרקעית כניסה. בשטח מישורי היא מאפשרת כניסה למערה, ובשטח מדרוני היא משמשת תחום היערכות לקבורה. אפשר שהמשנה מדברת על מערה פתוחה (שפתחה פתוח), ובכך נעסוק במשנה הבאה.",
                    "<b>חצר הקבר העומד בתוכה טהור עד שיהא בה ארבע אמות</b> – \"עד שיהא\" משמעו \"לא פחות מ-\"<sup class=\"footnote-marker\">21</sup><i class=\"footnote\">כדברי גולדברג על אתר.</i> ורגיל במשנה, כגון \"לעולם נימנין עליו [על קרבן פסח] עד שיהא בו כזית\" (פסחים פ\"ח מ\"ג); \"עד שיהא בו כביצה\" (ערלה פ\"ב מ\"ד ומ\"ה); \"עד שיהא בו כדי לחמץ\" (שם פ\"ב מי\"ב) ועוד, כלומר כל זמן שהחצר ארבע על ארבע אמות העומד בתוכה ניטמא. <b>כדברי בית שמיי</b> – האות כ\"ף בראשית מילה באה להדגשה, כמו \"אף אתה אמור לו כהלכות הפסח\" (הגדה של פסח).<b> </b>בית שמאי אינם אומרים שהעומד במרחק ארבע אמות ניטמא, אלא מדברים על כל העומדים בחצר הקבר שהיא בגודל כזה. לכאורה היה אפשר להבין שאם החצר גדולה יותר, העומד במרחק קטן מהקבר טהור. אך נראה שלא לכך התכוונו, אלא למרחק העומד מהפתח. <b>בית הלל אומרים ארבעה טפחים</b> – לכאורה לפנינו מחלוקת פשוטה בשיעורי הרחקה, אבל בפועל אין זה כך. אין חצר קבר שהיא ארבעה על ארבעה טפחים, הרי בחצר כזאת אי אפשר להעמיד מיטה, ולא להיכנס דרכה לקבר. למעשה בית הלל קובעים שחצר הקבר אינה מטמאת לעולם.",
                    "מבחינה הלכתית כל ההלכות הללו הן דבר של תימא. הקבר הוא אוהל וחוצץ מפני הטומאה; לקבר יש פתח ודרכו הטומאה בוקעת. אך מעולם לא שמענו שהטומאה הבוקעת עוברת באוויר ומטמאת בטווח מסוים. ודוק, גם בית הלל אינם מתנסחים שהטומאה אינה מטמאת במרחק, אלא קובעים טווח קצר יותר. בפועל טווח קצר כזה הוא למעשה בלתי אפשרי. ועוד, תמוה שאין התנאים נוקטים בשיעור של המרחק של העומד מהקבר אלא בשיעור גודל החצר, וכי למה נתון זה משמעותי? עוד בטרם נחווה דעתנו על הנושא מן הראוי לראות כיצד פירשו קדמונים את המשמעות ההלכתית. בתוספתא שאת ראשיתה כבר ציטטנו נאמר: \"ואיזה הוא חצר הקבר? זו הגת שהמערות פתוחות לתוכו. 1. אם יש בה כשיעור הנכנס לתוכה טמא. 2. במה דברים אמורים בזמן שאינה פתוחה לאויר, אבל בזמן שפתוחה, אפילו אינו מרוחק מן השקוף אפילו כל שהוא טהור, 3. ובלבד שלא יגע בשקוף\" (פט\"ו ה\"ז, עמ' 613-612). אם כן המשנה עוסקת בחצר שיש לה גג, אבל אם זו חצר פתוחה, טהור. \"כשיעור\" הוא כנראה השיעורים שבמשנה, ולדעת התוספתא בחצר פתוחה הנכנס לכל הדעות טהור. כפי שאמרנו, כל החצרות שאנו מכירים הן פתוחות. נמצאנו למדים שהתוספתא מציעה הגבלה (או פרשנות) שאינה רֵאלית. זאת ועוד; לפי ההלכה אם החצר מקורה הרי היא חדר חיצוני, והטומאה בחדר הפנימי והיא בוקעת לחדר החיצוני, והוא בוודאי טמא לכל אורכו, ללא קשר למידת גודלו של החדר החיצוני.",
                    "אנו מציעים לראות בתוספתא לא פרשנות או הבהרה במובן הרגיל אלא ניסיון מלאכותי לתירוץ והרמוניזציה בין המשנה הקשה לבין הכללים ההלכתיים. גם הסעיף השלישי מהלך בדרך משפטית רגילה. הנוגע במשקוף טמא, שכן הטומאה בוקעת דרך הפתח והמשקוף הוא גג הפתח. הלכה דומה פגשנו במדרש ספרי זוטא שצוטט בפרק ב (מ\"ד): \"...הבית שהמת בתוכו מהו? אמר לו טמא [המוסיף ידו על המשקוף מהו? אמר לו טמא]. על הקנה והסיט? וכפר זה בזה...\" (ספרי זוטא, יט טז, עמ' 312). הדברים מצוטטים מוויכוח על טומאת גולל שבו נעסוק להלן. בתחילה מוסכם שם בין התנאים (רבי אליעזר ורבי עקיבא) שהנוגע במשקוף טמא, אבל בהמשך, בלחץ הדיון השיטתי של רבי עקיבא, רבי אליעזר מסיק שגם הנוגע במשקוף טהור.",
                    "נמצאנו למדים שלמעשה חזרה בה התוספתא מהדין במשנה והעמידה אותו במקרה בלתי רֵאלי ואפילו אבסורדי מבחינה הלכתית.",
                    "הבבלי מהלך בדרך הפוכה: \"ותנא תונא: 1. 'חצר הקבר, העומד בתוכה טהור, והוא שיהו בה ארבע אמות, דברי בית שמאי. בית הלל אומרים ארבעה טפחים. 2. במה דברים אמורים שפתחה מלמעלה, אבל פתחה מן הצד דברי הכל ארבע אמות'. 3. כלפי לייא? אדרבה, מן הצד מידריד ונפיק, מלמעלה אי אפשר דלא מאהיל! 4. אלא במה דברים אמורים שפתחה מן הצד, אבל פתחה מלמעלה ארבע אמות. 5. והני מילי חצר הקבר, דמסיימא מחיצתא, אבל מת בעלמא תפיס\" (סוטה מד ע\"א). מתחילה הבבלי מצטט ברייתא שהיא שילוב של המשנה והתוספתא, אלא שמסקנתה הפוכה: אם פתחה מלמעלה (שפתוחה לאוויר) מחלוקת, ואם פתחה מן הצד לכל הדעות הטומאה היא עד ארבע אמות. התוספתא, לעומת זאת, אמרה שאם פתחה מהצד אפילו כלשהו טהור. על כך מקשה הבבלי. התלמוד מניח שהאיסור הוא שמא האהיל בטעות על הקבר, ומקשה: הרי אם הפתח מלמעלה החשש שמא יאהיל גדול יותר, ומתקן את הברייתא לפי מסקנתו. ההצעות השונות מצוינות בטבלה. הבבלי מוסיף עוד שחצר קבר עדיפה (דינה קל יותר) מקבר רגיל. הוא יודע שבקבר רגיל הטומאה מטמאת עד ארבע אמות, ובחצר לעתים מטמאת פחות, כיוון שיש לה קירות מסביב. לעומת זאת במשנה ובתוספתא אפשר להבין שדין חצר הקבר הוא כדין מת רגיל, או אפילו חמור יותר, כיוון שמבחינה פסיכולוגית הקבר טמא יותר מסתם בית שמת בתוכו.",
                    "ההצעות השונות לטומאת סביבות הקבר",
                    "הבבלי מעניק למשנה הסבר הלכתי-נורמטיבי, חשש שמא יאהיל. החשש עצמו רחוק ומלאכותי: חצר שהיא של ארבע אמות קשה להאהיל עליה, כלומר ההולך לידה אינו מאהיל עליה, וכל חשש האהלה על מה שבחצר רחוק. אבל כך יש להלכה מעין תדמית \"הלכתית\". כאמור, כל ההסברים בדבר חצר שיש לה גג אינם רֵאליים ונועדו להעניק אותה תדמית \"הלכתית\".",
                    "עוד מצוטטת משנתנו במהלך סוגיית הבבלי בבבא בתרא (ק ע\"א). שם המשנה מניחה ש\"העומד בחצר הקבר טהור\". היא מצטטת את ראשית משנתנו ומניחה שאכן העומד טהור. הסוגיה כאילו מתעלמת (אינה מכירה?) את ההמשך הקובע שבעצם העומד איננו טהור, ולכל היותר הוא טהור כשעומד במרחק ארבעה טפחים, לשיטת בית הלל. הסוגיה עצמה מניחה שמשנת בבא בתרא שצוטטה לעיל משקפת את מספר המערות והכוכים הרגיל והקבוע, והנחה זו היא כאמור מלאכותית<sup class=\"footnote-marker\">22</sup><i class=\"footnote\">קושיית הבבלי שם קשה, וראו רשב\"ם, תוספות וריטב\"א על אתר, וכן ראשונים אחרים.</i>.",
                    "הפרשנות של התוספתא ושל הבבלי מעידה על מצוקתם של אנשי הלכה המתקשים להבין כיצד זה הקבר מטמא במרחק ממנו. ברם מגמה זו קיימת בהלכה, אף שאין היא מעוגנת בהנחות משפטיות נורמטיביות. כיום מקובל שהמתקרב לקבר במרחק ארבע אמות טמא. המדובר בקבר של היום, שהוא קופסה סגורה שלפי ההלכה הטומאה שבה בוקעת ועולה כלפי מעלה בלבד. הלכה זו היא אמוראית. כבר ציטטנו את סוגיית הבבלי המניחה שמת בעלמא \"תפיס\", כלומר מטמא למרחק (ד אמות או יותר), וכן קובע הירושלמי: \"רבי שמואל בר נחמן בשם רבי יונתן ורבי ליעזר בן יעקב משם בית שמי, המת מטמא ארבע אמות ברשות הרבים, מפני כבודו\" (כלאים פ\"ו ה\"ב, ל ע\"ב). הירושלמי כורך עמדה זו בדברי בית שמאי שבמשנתנו, ומנמק את ההלכה \"משום כבודו\". בכך הוא מנמק נימוק נורמטיבי הלכה שאין לה הנמקה פורמלית<sup class=\"footnote-marker\">23</sup><i class=\"footnote\">ראו גולדברג למשנתנו. על פסיקת ההלכה כבית שמאי ראו ספראי, הכרעה כבית הלל. זה מקרה מיוחד שבו אמוראים מוסרים הלכה בשם בית שמאי. נציין עוד שבדרך כלל ההלכה של בית שמאי בדיני טהרה נוטה יותר לפורמליזם ולהנמקות טכניות, ויש בה פחות החמרות שאין להן נימוק הלכתי-פורמלי. כך גם גורם חרדת הטומאה בא פחות לידי ביטוי בדברי בית שמאי, והמסורת שלפנינו חריגה.</i>.",
                    "כמו כן: \"קבר שסתם פתחו אינו מטמא מכל סביביו, פרץ את פצימיו וחזר וסתמו מטמא מכל סביביו. נפרצה בו פרצה אחת של ארבעה טפחים, בין מלמעלה בין מלמטה, אינו טמא אלא כנגד הפרצה בלבד. היה לו פתח אחד לצפון ופתח לו פתח אחד לדרום, טהור דרומי את הצפוני\"<sup class=\"footnote-marker\">24</sup><i class=\"footnote\">תוס', פט\"ז הי\"ד, עמ' 615; בבלי, בבא בתרא יב ע\"א; שבת קמו ע\"ב. הציטוט לפי התוספתא, בתלמודים ההלכה מובאת בשינוי קל. </i>. מדובר בוודאות גם בבית שמת בתוכו. אם פרץ את פצימיו בטלה ממנו תורת אוהל (כמו במשנה הקודמת), והטומאה בוקעת ועולה כלפי מעלה, אבל הוא מטמא את סביביו.",
                    "לתחום זה של הלכה שייכת ההלכה בדבר אמת מים הבאה מבין (בית) הקברות. ההלכה במסכת שמחות קובעת: \"אין מוציאין אמת המים בין הקברות, ולא יעשה שם שביל, ולא ירעה שם בהמתו, ולא יטייל שם, ולא ילקט משם עצים ועשבים, ואם ליקטן אסורין בהנאה. ואם בשביל הנאת בית הקברות עצמו ליקטן, שורפן במקומם\" (שמחות פיד ה\"א, עמ' 204). הלכה זו אינה מנומקת. האם מדובר בכבוד המת, או באיסור הנאה ממה שנגע במת, או שמא החשש הוא לטומאת המים. גם לא נאמר מהי ההגדרה ההלכתית של \"בין הקברות\", ובאיזה מרחק מהקבר מותר לאמה לעבור. בנוסחה שבתלמוד הבבלי הדברים מוסברים מעט יותר: \"האוכל בשר מזוהמא ליסטרון<sup class=\"footnote-marker\">25</sup><i class=\"footnote\">זו כף עץ גדולה שבה היו מסלקים את פסולת מעל גבי תבשיל, ראו רש\"י לשבת קכז ע\"ב ועוד. </i>, והשותה מאמת המים העוברת בבית הקברות, והמסתכל בפני המת; ויש אומרים: אף הקורא כתב שעל גבי הקבר\" (בבלי, הוריות יג ע\"ב). כאן מנויה המימרה בין דברים שאסורים לא כהלכה אלא כנוהג של נימוס וכבוד. לכאורה שתיהן הלכות מאוחרות, וספק אם הן בכלל הלכות, ברם הנושא מופיע גם כהלכה לכל דבר מתקופה קדומה: \"אומרים צדוקין קובלין אנו עליכם פרושים שאתם מטהרים את הנצוק, אומרים הפרושים קובלין אנו עליכם צדוקים שאתם מטהרים את אמת המים הבאה מבית (מבין) הקברות\" (משנה, ידים פ\"ד מ\"ז). המפרשים התקשו בשתי שאלות: הראשונה מה הקשר בין שני הנושאים, והשנייה, והיא העיקרית, הרי גם לדעת הפרושים אמת מים הבאה מבית הקברות טהורה. כלל ידוע הוא בהלכה שכל המחובר לקרקע כקרקע ואיננו מטמא. זאת ועוד, זה הבסיס לכל הלכות טבילה. המקווה אינו מטמא משום שמימיו מחוברים לקרקע, ולכן הטמא הנכנס לתוכו אינו מטמא את המים. על כן הם פירשו שהפרושים הקשו על ההיגיון הפנימי של הצדוקים. לשיטתם של צדוקים נצוק מטמא, והרי המים הללו ראשם ממקום טמא, ולפיכך גם המשכם צריך היה להיות טמא. איננו מכירים את הלכות הצדוקים, אבל כל הקושיה מוזרה. הרי גם הצדוקים סבורים שמקווה כשר, וממילא גם לשיטתם מים המחוברים לקרקע אינם מקבלים טומאה. פירושים שונים הוצעו, ובכולם אין הקושיה מיושבת. הפרשנים הכירו את הציטוט ממסכת שמחות ומהבבלי ברם הם הבחינו, מבחינה משפטית, בין טומאת המים (מושג שאין לו קיום הלכתי) ובין כבוד המת ושיקולים דומים. בכבוד המת ובאיסור השימוש בחפציו נדון להלן (פט\"ז מ\"ה).",
                    "להערכתנו כל המערך ההלכתי המוצג מערב מושגים הלכתיים שעוצבו כנורמות משפטיות רק בשלב מאוחר יותר. נפתח בכך שלכלל ש\"כל המחובר לקרקע כקרקע ואינו מקבל טומאה\"<sup class=\"footnote-marker\">26</sup><i class=\"footnote\">הכלל אינו מופיע במפורש בלשון זו, אבל משתמע מהלכות רבות. בכלל וביוצאים מן הכלל עסקנו במבוא למסכת כלים, ובנספח למסכתנו. </i>. יש יוצאים מהכלל. דפנות הקבר טמאות מבחוץ לדעת חלק מהתנאים (לעיל פ\"ז מ\"א); חצר הקבר מטמאת (משנתנו), והגולל מטמא ואפילו באוהל, אף על פי שהוא חלק מהבניין (לעיל פ\"ד מ\"ב והמשך משנתנו). להלן נראה שגם עפר חוץ לארץ ועפר בית הפרס מטמאים, אף על פי שהם חלק מהקרקע. אבן המוצאת מבניין המאהיל על המת טהורה, אבל עפר היוצא מרובד קרקעי החשוד שיש שם מת טמא (להלן פי\"ז מ\"ה). זאת ועוד, הכלל שכל המחובר לקרקע כקרקע אמנם מופיע בהקשרים הלכתיים שונים, אך מסתבר שרבי מאיר חולק עליו.",
                    "ההגדרה ההלכתית של \"טומאה מרחפת\" מופיעה עוד באבות דרבי נתן: \"כיון שראו חכמים שדעתו מיושבת עליו נכנסו וישבו לפניו ברחוק ד' אמות. אמרו לו רבי כסת עגולה והכידור והאימום והקמיע ותפילין שנקרעו מהו מקבלין טומאה. אמר להם מקבלין טומאה והטבילו אותן כמו שהן והזהרו בהן שהן הלכות גדולות שנאמרו למשה בסיני\" (אבות דבי נתן, נו\"א פכ\"ה, עמ' 80). ההתרחקות איננה ברורה. יש להניח כי היה זה בבניין, ומה תועיל ההתרחקות, הרי מת מטמא באוהל. אם האירוע היה בחוץ יש לו בסיס הלכתי מסוים, שכן היו דעות שטומאה מטמאת במרחק ארבע אמות, כפי שראינו לעיל. יש לציין שבמקבילות לסיפור פרט זה חסר (אבות דרבי נתן, נו\"א פי\"ט, עמ' 70; בבלי, סנהדרין לח ע\"א).",
                    "משנת שבועות מנסחת את דברי רבי מאיר לעניין מודה במקצת: \"רבי מאיר אומר יש דברים שהן כקרקע (בכמה עדי נוסח מאוחרים \"בקרקע\", והוא הוא) ואינן כקרקע... וחכמים אומרים כל המחובר לקרקע הרי הוא כקרקע\" (פ\"ו מ\"ו)<sup class=\"footnote-marker\">27</sup><i class=\"footnote\">לחילופי הנוסח ראו דיוננו במשנת שבועות.</i>. הכלל שכל המחובר לקרקע הוא כקרקע הוא כלל ידוע ונפוץ וקשה לדעת האם רבי מאיר חולק רק במקרה כזה, שיש בו מעין הודאה במקצת, או שחולק על כל הכלל. במשנה הקודמת שם (שבועות פ\"ו מ\"ה) אף הועלתה ההצעה שרבי מאיר סבור שנשבעים על קרקעות, ואם כך הוא הרי שכל הדיון הוא לשיטת חכמים בלבד, אבל לרבי מאיר נשבעים גם על מקרה שטען לעשרה שדות והודה לו בחמישה מהם. המחלוקת בין רבי מאיר וחכמים היא עקרונית, האם פרות מחוברים הם כקרקע או לא. מחלוקת דומה סביב אותו נושא חוזרת במשנת כתובות: \"נפלו לה... והמחוברין בקרקע, אמר רבי מאיר שמין אותן כמה הן יפין בפירות וכמה הן יפין בלא פירות, והמותר ילקח בהן קרקע והוא אוכל פירות, וחכמים אומרים המחוברין לקרקע שלו והתלושין מן הקרקע שלה, וילקח בהן קרקע והוא אוכל פירות\" (פ\"ח מ\"ג). עמדות אלו חוזרות גם במשנה שם בהמשך (מ\"ז)<sup class=\"footnote-marker\">28</sup><i class=\"footnote\">ראו עוד ירו', יבמות פ\"ט ה\"ג, טו ע\"א; כתובות פ\"ד ה\"ח, כט ע\"א; פ\"ח ה\"ד, לב ע\"א.</i>. הבבלי בדרכו וכדרכו מנסה למזער את המחלוקת ומעמידה לא כמחלוקת עקרונית אלא בפרות העומדים להיבצר<sup class=\"footnote-marker\">29</sup><i class=\"footnote\">בבלי, מג ע\"ב; גיטין לט ע\"א; בבא מציעא ק ע\"ב; סנהדרין טו ע\"א.</i>. הסבר זה איננו בלשון המשנה, לא כאן ולא במסכת כתובות<sup class=\"footnote-marker\">30</sup><i class=\"footnote\">עמדה מפורשת שכל המחובר לקרקע אינו כקרקע מופיעה בבבלי, ערכין יד ע\"א. </i>. כפשוטם של דברים רבי מאיר מגביל את הכלל ש\"כל המחובר לקרקע כקרקע\", או אולי חולק עליו באופן מלא.",
                    "אפשר שגם לעניין טהרת המים הוגבל הכלל; הוא חל על מקווה, אך לדעת ההלכה הפרושית הקדומה אין הוא חל על אמת מים<sup class=\"footnote-marker\">31</sup><i class=\"footnote\">ראו משנת ידים פ\"ד מ\"ז, כפי שנפרשה במקומה. </i>. לאחר שראינו את כל החריגים הרבים מהכלל המשפטי, עלינו להגיע למסקנה שההלכה הקדומה לא קיבעה את עמדתה בכללים משפטיים. כל הלכה נוצרה לגופה, והקביעות השונות החילו סתירות משפטיות. בשלב מאוחר יותר נוצרו הכללים המשפטיים, ורבי מאיר טוען שהכלל אינו חל על חלק מהמקרים.",
                    "שמא יאהיל ו\"מפני כבודו\" הם הסברים משפטיים מלאכותיים. אנו מעדיפים להעמיד את ההלכה על בסיסה הפסיכולוגי והיא מצטרפת להלכות על טומאת הקבר מבחוץ, הלכות שעסקנו בהן ונסכמן בסוף משנה ט. זאת ועוד. האבחנה בין טמא לבין אסור משום \"כבוד המת\" או \"גזל הגר\" איננה מלאה. אלו כולם מושגים קרובים. אמנם מבחינה משפטית אלו קטגוריות נפרדות: במה שנגזל אסור להשתמש ובמה שטמא מותר להשתמש בטומאה, אבל האבחנה ביניהן איננה מלאה, ונחזור לכך להלן (פט\"ז מ\"ה).",
                    "<b>קורה שעשאה גולל לקבר</b> – הגולל הוא אבן עגולה הסותמת את פי הקבר (לעיל פ\"ב מ\"ד), ובלשון השאלה הועבר לכל התקן לסגירת פתח המערה. <b>בין עומדת בין מוטה על צדה אין טמא אלא כנגד הפתח</b> – מה שנגד הפתח הוא הגולל וכל מה שמחוץ לו הוא בבחינת ידות כלים. בנושא זה יש מחלוקת במסכת מקוואות: \"כל ידות הכלים שהם ארוכין, ועתיד לקוצץ, מטבילין עד מקום המדה. רבי יהודה<sup class=\"footnote-marker\">32</sup><i class=\"footnote\">בבבלי, חולין עד ע\"א, חילופי נוסח ל\"חכמים\", ותנא קמא הוא רבי מאיר. </i> אומר עד שיטביל את כולו. שלשלת דלי גדול ארבעה טפחים, ושל קטן עשרה, מטבילן עד מקום המדה. רבי טרפון אומר עד שיטביל את כל הטבעת\" (פ\"י מ\"ה). מסכת כלים דנה ארוכות בשאלה מה אורך ידיות הכלים. כלי שיש לו ידית הוא והידית נחשבים ככלי אחד, בלשון ההלכה זהו \"חיבור\", אבל ידית ארוכה יותר איננה חיבור<sup class=\"footnote-marker\">33</sup><i class=\"footnote\">ראו בהרחבה כלים פכ\"ט מ\"ג ואילך ומקבילותיה. </i>. הדוגמה במסכת מקוואות היא דלי שאורך הידית התקנית שלו (השלשלת שבה משלשלים את הדלי לבור) תלוי בגודל הדלי. לפי משנת מקוואות אם הבעל רוצה להשאיר את כל הידית (השלשלת במקרה זה) הרי שכולה חיבור, אבל אם הוא עתיד לחתוך אותה הרי רק האורך הקבוע (\"מקום המדה\") טמא, ולפי רבי יהודה, ומורו המובהק רבי טרפון, כולו טמא.",
                    "במקרה שבמשנתנו הקורה הסותמת אינה צריכה ידית, ואם הוא עתיד לקצוץ אותה הרי שהחלק שמחוץ לפתח איננו חיבור, ורבי יהודה חולק בהמשך, לשיטתו. למען האמת, הכלל המתנה \"ועתיד לקצוץ\" אינו מופיע במשנתנו ובמשניות בכלים, ונראה ששלוש דעות כאן:",
                    "א. רק ידית באורך הקבוע (\"המדה\") ניטמאת ומטמאת (אין צורך בכוונה לקצץ);",
                    "ב. כל הידית מטמאת וניטמאת (רבי טרפון ורבי יהודה – אין משמעות לכוונה לקצץ);",
                    "ג. אם עתיד לקצוץ ידית באורך המתאים מטמאת, ואם לא – כולה מטמאת (יש משמעות רבה לכוונתו).",
                    "המחלוקת קשורה, כמובן, לשאלת הכוונה בטהרות שאספנו את העדויות לה במבוא למסכתנו.",
                    "כמו כן: \" 'כל הנוגע בהם יטמא', לרבות ידות הכלים. או יכול שאני מרבה יתר משיעורה? תלמוד לומר 'לכם', לכל שהיא לצורכיהם, דברי רבי עקיבא. אמר לו רבי יוחנן בן נורי, הכתוב אומר במטמא, ואתה אומר במיטמא? אמר לו רבי עקיבא, אף אני אומר כל הנוגע בהם יטמא עד הערב, אין האוכל אוכלים טמאים ולא השותה משקים טמאים מטמאים טומאת ערב\" (ספרא, שמיני פרק ז ה\"ד, נב ע\"ג). אם כן, הדעה שכלי הוא חיבור עד ל\"מדה\" היא דעת רבי עקיבא, ומעבר לכך איננו ניטמא (ללא תלות בתכניות הקיצוץ). רבי יוחנן בן נורי חולק על הדין או על הדרשה, אם כי דרכו ההלכתית איננה ברורה, וגם המשך תגובתו של רבי עקיבא פחות ברור. כמו כן: \" '[וטמאים] יהיו לכם', כל שהוא לצורכיהם, לרבות ידות הכלים. מיכן אמרו: האבן היוצא מן התנור טפח, ומן הכירה שלש אצבעות, חיבור. היוצא מן הכופח, עשאו לאפייה שיעורו כתנור, עשאו לבישול שיעורו ככירה. אמר רבי יהודה, והלא אמרו 'האבן היוצא מן התנור כל שהן טמאה', לא אמרו טפח אלא בין התנור לכותל... יכול שאני מרבה יתר מכשיעור? תלמוד לומר 'הם' \" (ספרא, שמיני פ\"י ה\"י, נה ע\"ג). במדרש זה רבי יהודה מסכים לעיקרון וחולק רק בפרטים, וזו מסורת אחרת לשיטת רבי יהודה. התנא קמא מצטט את משנת כלים (פ\"ה מ\"ב), ושם גם דברי רבי יהודה החולק. רבי יהודה כאן מצטט את דבריו במשנת כלים, וקרוב להניח שהמדרש ניסח את דבריו כוויכוח מדרשי, או שבמשנת כלים רבי יהודה מצטט תנא קדום (רבי טרפון) ואומר את דעתו בלשון \"לא אמרו טפח אלא בין התנור לכתל\".",
                    "ההלכה במשנה מתעלמת מהטענה שהקורה שבצד הפתח טמאה מדין מה שנמצא בחצר הקבר. קבר על גולל הוא סוג הקבר שיש לו חצר, והקורה צריכה הייתה להיטמא מדין קרבתה לקבר. המשנה מהלכת, אפוא, בדרך ההלכתית הנורמטיבית, זו המיוצגת בתוספתא שצדי הקבר טהורים ורק הגולל נטמא (להלן).",
                    "מבחינה רֵאלית היקף הקורה קטן מכדי להיות גולל, אבל אפשר שהיו שם כמה קורות, או שהקורה מצטרפת לגולל וסותמת פרצה בינו לבין מלוא היקף הפתח, וכן בסיפא.",
                    "<b>עשה ראשה גולל לקבר אין טמא אלא עד ארבעה טפחים</b> – שתי אפשרויות למשפט זה, שתיהן קשות ושתיהן כמובן צריכות להתאים גם למשפט הבא. האחת שהקורה הוצבה כגולל כשהיא מזדקרת מן הפתח החוצה, וכל הקורה למלוא אורכה היא כנגד הפתח. כאן אין טמא אלא ארבעה טפחים. לפי הסבר זה ניתן בדוחק להבין מה ההבדל בין קורה זו לקורה הקודמת. כאן הקורה כולה נגד הפתח ועליה חל הדין של הרישא, שטמא עד ארבעה טפחים (לפי בית הלל). כל זה (שתי ההלכות האחרונות) רק: <b>ובזמן שהוא עתיד לגוד</b> – \"לגוד\" משמעו לקצוץ. לפי משנת מקוואות אם עתיד לקצוץ את הקורה אין כולה חיבור, <b>רבי יהודה אומר כולה חיבור</b> – לשיטתו במסכת מקוואות שהידית תמיד חיבור, ללא תלות בכוונתו. הקושי הוא שהאבחנה בין הקורה המוטה לקורה ש\"עשה ראשה גולל\" קשה. לפי הסברנו המקרה הראשון מצמצם את מחלוקת בית שמאי ובית הלל רק למקרים שהאדם או הכלי ניצבים כנגד הפתח. אפשר להעלות על הדעת עמדה כזאת, ויש בה היגיון פסיכולוגי. אמנם אין בה היגיון הלכתי, אך כאמור אין היגיון הלכתי לכל המחלוקת בין בית שמאי לבית הלל. ברם הקושי העיקרי הוא שהמשנה תימצא סותרת את עצמה, שכן ברישא (בתיאור המחלוקת) אין רמז לצמצומה לאדם או לכלי העומד כנגד הפתח.",
                    "אפשר גם שלדעת משנתנו המחלוקת על חצר הקבר היא באדם בלבד, אבל כלים (קורה) אינם נטמאים. כל מה שהוא כנגד הפתח חל עליו דין גולל. אין טעם לחפש היגיון הלכתי בדין גולל (להלן), ואין לאבחנה בין קורה מוטה לקורה ניצבת הסבר הלכתי אלא זו בלבד שמה שאינו כנגד הפתח איננו גולל, וממילא אין חלים עליו הדינים המיוחדים של גולל. עוד אפשרות היא שהרישא עוסקת בקבר פתוח שהטומאה בקעה ממנו דרך הפתח לחצר, ומשנתנו בקבר סגור שהטומאה איננה בוקעת דרך הפתח ורק הגולל טמא. הקושי הוא שטומאה בוקעת דרך פתח סגור אלא אם כן יש פתח אחר פתוח.",
                    "אפשרות נוספת היא ש\"עשה ראשה גולל\" פירושו שהקורה ניצבת לרוחב הפתח, חלקה העליון מתאים לפתח, המשכה בקו ישר אִתו לרוחב הקיר ושני ראשי הקורה באוויר. המשנה קובעת \"כל כלי מתכות שיש לו שם בפני עצמו טמא, חוץ מן הדלת ומן הנגר ומן המנעול והפותה שתחת הציר והציר והקורה והצינור שנעשו לקרקע\" (כלים פי\"א מ\"ב). כפשוטה המשנה עוסקת רק בקורה שהיא חלק מהדלת, כלומר בריח המבריח את הדלת, אבל העיקרון נכון לגבי כל קורה. קורה שהיא נשענת על הקרקע היא חלק מהבניין, כמו גולל. אותו חלק שהוא גולל טמא, ומה שאיננו גולל הוא ידית ארוכה שאיננה חיבור, וטהורה. אמנם כל מה שבחצר הקבר טמא, אבל הקורה היא כקרקע וקרקע אינה מקבלת טומאה, רק לגולל דין מיוחד שעמדנו על ייחודו. אבל אם הקורה אינה נשענת על הקרקע הרי שהיא כלי, ואינה כקרקע ומקבלת טומאה. כל מה שבמרחק ארבעה טפחים מהפתח טמא, כדעת בית הלל. אפשר שמשנתנו הבינה שלדעת בית הלל טומאת חצר הקבר תלויה במרחק מהפתח (בניגוד לדרך שבה הסברנו לעיל את הרישא), או שהקורה ניצבת לפתח, ראשה בפתח וראשה השני רחוק מהפתח, או שדברי בית הלל בפתח פתוח, ואילו אנו עוסקים בפתח סגור. אבל עובי הגולל אינו יותר מארבעה טפחים, כמו בתוספתא שנביא להלן.",
                    "כל ההסברים קשים, והמפרשים התחבטו בנושא קשות. נעיר עוד שכמה מהפרשנים הציעו הצעות המבוססות על תיאור בלתי רֵאלי של הקורה. כך, למשל, הגר\"א ובעל סדרי טהרות סברו שגולל הוא מכסה לקבר וממילא הקורה המוטה מצויה בחלקה מחוץ לקבר. לתיאור זה של הגולל מסכימים כנראה גם רמב\"ם וראב\"ד<sup class=\"footnote-marker\">34</sup><i class=\"footnote\">ראו דברי קהתי למשנה זו. </i>, ברם כאמור אין זה גולל, ואין טעם בפירוש הלכתי שאינו אפשרי מבחינה רֵאלית. גולדברג קובע בפשטות שכל פירושי הראשונים קשים מלבד פירושו של בעל תוספות יום טוב שאפשר אולי לקבלו, אבל גם הוא (בעל תיו\"ט) הבין שהגולל הוא קבר שוחה, ופירושו בלתי אפשרי.",
                    "משנתנו מניחה בפשטות שהגולל טמא, וכן שנינו לעיל (פ\"ב מ\"ד), ושם נחלקו רק אם הגולל מטמא במשא, אבל היה ברור שמטמא באוהל ובמגע. האבחנה בין מגע למשא אינה מוסברת. אנו ראינו שבדרך כלל צדו החיצוני של הקבר טהור, חוץ מהפתח, ואף על פי כן נחלקו תנאים האם צדו החיצוני של הקבר הסתום טהור (פ\"ז מ\"א). דעות שונות מצינו גם לגבי צדו החיצוני של אוהל, ומצינו שלוש דעות: שהוא טהור, שזו העמדה ההלכתית הפשוטה; שהוא טמא טומאת שבעה ושהוא טמא טומאת ערב (פ\"ז מ\"ב ולעיל מ\"ב). מצינו גם ניסיונות לאבחנה בין יריעת אוהל המקבלת טומאה בעצמה לבין כזאת שאינה מקבלת טומאה. אפשר שזו המחלוקת המפורשת במשנה הבאה, או שהמחלוקת במשנה הבאה היא מחלוקת נוספת בנושא. גם טומאת גולל אינה הגיונית מבחינה הלכתית. הגולל הוא אבן פשוטה שאינה מקבלת טומאה, והיא חלק מהקיר. אמנם הטומאה יוצאת דרך הפתח הסגור, אבל מבחינה הלכתית אין צדה החיצוני אמור להיטמא. ברם ההלכה מובנת דווקא בחצר קבר. המיאוס והפחד מהטומאה חזקים היו מהנורמה ההלכתית, והגולל הפך לטמא מכוח אותם מרכיבים פסיכולוגיים. עם זאת, במשניות שבידינו תחושות פסיכולוגיות אלו כבר מנוסחות בשפה הלכתית, ויש לפרשנות ההלכתית משמעות מעשית ברורה, אך אין השיח ההלכתי משתלט לחלוטין על קביעת הנוהג הנדרש.",
                    "לאחר שהעמדנו את המשנה על כנה עלינו לברר את התוספתא המקבילה: \"גל של צרורות שעשאו גולל לקבר, הנוגע בו עד ארבעה טפחים טמא, דברי רבי יהודה, וחכמים אומרים אין טמא אלא הסדר הפנימי, צרכו של קבר. אמר רבי, נראין דברי רבי יהודה בזמן שאין עתיד לגוד, ודברי חכמים בזמן שהוא עתיד לגוד\" (פט\"ו ה\"ח, עמ' 613). הגולל הוא קיר אבנים. לדעת רבי יהודה כל הגולל טמא עד לעובי ארבעה טפחים, מעבר לכך אין זה חלק מהקיר אלא תוספת. אין כאן שאלה של חיבור טומאה, שכן אין כאן ידית אחת אלא אבנים קטנות, וחכמים אומרים שטמא רק הפן הקרוב לפתח, וכל הגולל טהור. ניכרת כאן נימה הלכתית פורמליסטית, וכמו בתוספתא הקודמת יש כאן הצגה של עקרונות דומים על רקע משפטי מובהק. המשך דברי רבי יכולים להיות מוסבים על מחלוקת זו. אם הוא מתעתד להקטין את גל האבנים טמא עד ארבעה טפחים, ואם לא רק הסדר הפנימי טמא. אולי יש לפרש את דברי רבי על ההלכה במשנתנו, אבל לתוספתא נוסחה אחרת במשנה (ליתר דיוק בהלכה הקדומה שהובאה במשנתנו). בנוסחה זו הייתה רק מחלוקת האם כל הקורה טמאה או לא, ורבי אומר שאם עתיד לגוד רק ראש הקורה טמא, ואם לאו כל הקורה טמאה. במשנה מוצגת המחלוקת רק על מקרה שעתיד לגוד, ואם אין עתיד לקצוץ לכל הדעות הקורה כולה טמאה.",
                    "הגולל צריך היה להיות טהור כי הוא מחובר לקרקע, אבל כל הקבר הוא מחובר לקרקע. טומאת קבר כתובה במפורש בתורה, והכלל של חכמים שמחובר לקרקע כקרקע נסוג בפני ההלכות המקראיות על טומאת קבר ובניין."
                ],
                [
                    "<b>חבית שהיא מליאה משקין טהורין ומוקפת צמיד פתיל ועשאה גולל לקבר</b> – כלי צמיד פתיל אינו מקבל טומאה. המשקים והאוכלים שבו טהורים שכן הכלי סגור, וגם הכלי עצמו טהור שכן כלי חרס מקבל טומאה רק מתוכו ולא מגבו. דין צמיד פתיל כתוב כמובן בתורה: \"וכל כלי פתוח אשר אין צמיד פתיל עליו טמא הוא\" (במדבר יט טו). אלא שבתורה לא הוגדר כל מכלול הדינים השונים.",
                    "<b>הנוגע בה</b> – מבחוץ,<b> טמא טומאת שבעה</b> – כדין כל הנוגע בגולל,<b> והחבית והמשקין טהורין</b> – הלכה זו נשמעת אבסורדית מבחינה פסיכולוגית, אבל היא מובנת מבחינה הלכתית. הכלי עצמו טהור שכן הוא סגור, אבל יש לו גם דין גולל והטומאה מלפפת אותו ויוצאת החוצה. אבל האוכלין שבתוך הכלי טהורים שכן מדין תורה מפורש שכלי חרס סגור (\"צמיד פתיל\") מציל על מה שבתוכו. דין כלי צמיד פתיל הגיוני מבחינה הלכתית, אך הוא מבליט עד כמה דין גולל אינו הגיוני מבחינה הלכתית, ועמדנו על כך במשנה הקודמת. בתוספתא מובאת מסורת אחרת: \"חבית שהיא מלאה משקין ומוקפת צמיד פתיל ועשאה גולל לקבר, אמר רבי אליעזר ברבי שמעון, בזו בית שמאי מטמאין ובית הלל מטהרין. אמרו בית שמאי לבית הלל, וכי מי עלול לקבל טומאה, אדם או משקין? אמרו להן, משקין. אמרו להן, וכי מה אדם שאינו עלול<sup class=\"footnote-marker\">35</sup><i class=\"footnote\">אדם עלול לקבל טומאה, אבל הוא מקבל טומאה פחות ממשקים. </i> לקבל טומאה כיון שנגע בה טומאה נטמא, משקין שבתוכו אינו דין שיהו טמאין? אמרו להם בית הלל, אי אתם מודים בטהור שבלע טבעת טהורה, נכנס לאוהל המת שאף על פי שטמא טומאת שבעה הטבעת טהורה? אמרו להן בית שמאי: לא! אם אמרתם בטבעת שאינה מטמאה במשא הזב, תאמרו במשקין שמטמאין במשא הזב? אמרו להן בית הלל, אנו דנין טומאת שבעה מטומאת שבעה, ואתם דנין טומאת שבעה מטומאת ערב. מוטב לדון טומאת שבעה מטומאת שבעה מלדון טומאת שבעה מטומאת ערב\" (פט\"ו ה\"ט, עמ' 613). לפי התוספתא (רבי אליעזר ברבי שמעון) בית שמאי חולקים על המשנה ואומרים שאם האדם הנוגע באחורי הכלי טמא, קל וחומר המשקים בתוך הכלי. נימוקם של בית שמאי הגיוני מכל נקודת מבט משפטית, אלא שנקודת המוצא שלהם מוטעית מבחינה משפטית. לטומאת הגולל אין בסיס משפטי, וכל מסקנה שבונים על גביה אינה משפטית. מובן שתנאים כבית הלל אינם יכולים להעלות נימוק מודרניסטי כזה, והם מציעים קל וחומר נגדי שאינו שולל את ההיגיון של בית שמאי. טענתם היא שלעתים המעטפת טמאה והתוך טמא, כגון אדם טמא שבתוכו טבעת והיא טהורה. ברם לפנינו מקרה שבו לא רק התוך טהור אלא גם המעטפת טהורה (כלי החרס), ואף על פי כן הנוגע בה טמא. כפי שראינו בתחילת הפרק (מ\"ב) גם הנוגע בטבלאות עץ שהן גג אוהל טמא, ומה לנו כי נלין על הנוגע בגולל. אחידות מחשבה יש כאן, אך כמובן לא היגיון הלכתי. בית שמאי, לעומת זאת, תובעים אחידות משפטית.",
                    "בהמשך התוספתא מוצג קל וחומר נוסף; בסוגריים מרובעים הוספנו את הסברנו: \"דבר אחר, אדם הנוגע במת מטמא כלים, וכלים הנוגעין במת מטמאין אדם [לעיל פ\"א מ\"ג]. אדם הנוגע במת מטמא כלי חרס [סגור, צמיד פתיל, במשא], ואין כלי חרס הנוגעין במת מטמא אדם [שכן כלי צמיד פתיל אינו מקבל טומאה], והלא דברים קל וחומר: ומה אם אדם שהוא מטמא מן המת ומן הנוגע במת לטמא את הנוגע בו, מציל על מה שבתוכו [אם בלע טבעת טהורה], כלי חרס שאינו מטמא מן המת ומן הנוגע במת לטמא את הנוגע בו, אינו דין שיציל על מה שבתוכו?\" (פט\"ו ה\"י, עמ' 613). גם קל וחומר זה מגן על כך שהמשקים טהורים, אך לא על כך שהכלי עצמו טהור ומטמא את הנוגע בו.",
                    "לפי הנימוקים בתוספתא בית הלל אינם מטהרים את הנוגע בגולל אלא את התוכן של הכלי בלבד, ובית שמאי מטמאים את תוכן הכלי. אין כאן מחלוקת לא על טומאת הגולל ולא על טהרת הכלי, ברם אפשר להבין שאם התוכן טמא גם הכלי עצמו טמא (לשיטת בית שמאי). שיטת בית שמאי יש בה אפוא אחידות משפטית יותר משיטת בית הלל מחד גיסא, ומאידך גיסא בית הלל נאמנים יותר לכלל שכלי צמיד פתיל טהור תמיד. לדעת בית שמאי בעצם כלי חרס סגור מקבל טומאה במקרה של גולל, וזו חריגה מרחיקת לכת מדין תורה. כאמור, לשיטתנו כל החיפוש אחר אחידות משפטית נועד לכישלון ואינו מחפה על המרכיבים הלא-משפטיים שבקביעת ההלכה. אדרבה, הוא מבליט עד כמה אין בדין גולל היגיון משפטי.",
                    "הסברנו שגם בית הלל מודים שהנוגע בגולל העשוי מכלי שאינו מקבל טומאה (צמיד פתיל) טמא. ברם ניתן גם להעלות השערה אחרת. לדעת בית הלל הנוגע בגולל במקרה זה טהור, שכן כלי החרס חוצץ. עמדה זאת המשנה מייחסת (אולי) לרבי מאיר במשנה הבאה. יש בעמדה כזאת היגיון הלכתי, אך אין לה עדות מפורשת. במקרה כזה יהא עלינו להסביר שהנימוקים לדעת בית הלל מאוחרים לבית הלל עצמם, ובעצם יש בהם צמצום החידוש של בית הלל והקטנת המחלוקת העקרונית בין הבתים לכדי מחלוקת בפרט טכני ברמה משנית. להתלבטות זאת נחזור במשנה הבאה.",
                    "בהלכה הבאה בתוספתא מובא הסבר נוסף של רבי שמעון (הי\"א, עמ' 613), ולא נרחיב בו. הבאנו את הדיון הקודם במפורט כיוון שהוא משמש חוליית מעבר הכרחית למשנה הבאה.",
                    "מכל מקום משנתנו היא כבית שמאי, ואין לתמוה על כך שכן משניות רבות נסתמו כבית שמאי<sup class=\"footnote-marker\">36</sup><i class=\"footnote\">ראו ספראי, הכרעה כבית הלל. </i>.",
                    "<b>בהמה שעשאה גולל לקבר</b> – בהמה חיה אינה מקבלת טומאה, והרחבנו בכך לעיל פ\"א מ\"ו. <b>הנוגע בה טמא טומאת שבעה</b> – אף שאין היא מקבלת טומאה היא מקבלת טומאת גולל, כל זמן שהיא גולל. כדי שתהא גולל היא צריכה להיות נייחת, כלומר קשורה. אם כן בהמה אינה מקבלת טומאה, אבל אם היא בתפקיד של גולל היא הופכת למקבלת טומאה. <b>רבי מאיר אומר כל שיש בו רוח חיים אינו מטמא משם גולל</b> – ההסבר הפשוט ביותר הוא שרבי מאיר דבק בתפיסה הלכתית פורמלית. מה שאינו מקבל טומאה אינו מטמא, והוא בשיטת בית הלל, כפי ששיערנו והצענו לשחזר במשנה הקודמת. לחילופין יש לצמצם את חידושו לבהמה בלבד. בהמה אינה מקבלת טומאה ואינה מטמאת גם כשהיא גולל, אבל כלי צמיד פתיל, לוחות עץ או כלים אחרים שאינם מקבלים טומאה מטמאים כגולל (ואולי גם כדופן וגג של אוהל, והנוגע בהם מבחוץ טמא – לעיל מ\"ב). לפי הסבר זה הדיון בבהמה אינו ספציפי לבהמה, אלא זו דוגמה בלבד. משנתנו מעידה על נימות פורמליסטיות שצמצמו את טומאת גולל למה שמקבל טומאה. אין זה מקרה שצמצום זה מיוחס לתנא מאוחר יחסית, שכן בזמנו המגמה הפורמליסטית מתחזקת. עם זאת, כאמור, אין זה מוכח מהמשנה האם המגמה הפורמליסטית חלה על כל דבר שאינו מקבל טומאה או רק על בהמה.",
                    "המחלוקת שבמשנתנו חוזרת גם במסכת עירובין: \"בכל עושין לחיין, אפילו בדבר שיש בו רוח חיים, ורבי יוסי אוסר. ומטמא משום גולל, ורבי מאיר מטהר. וכותבין עליו גיטי נשים, ורבי יוסי הגלילי פוסל\" (פ\"א מ\"ז)<sup class=\"footnote-marker\">37</sup><i class=\"footnote\">משנת עירובין מעלה דמיון נוסף בין דין סוכה לדין עירובין, וכן בתוספתא לאהלות, פ\"ג ה\"ח, עמ' 600.</i>. הצירוף שבמשנה מצביע על כך שיש כאן דין מיוחד לדבר שיש בו רוח חיים, משום שאיננו יציב. הבבלי מסביר שלדעת רבי מאיר אין עושים בהמה גולל (סוכה כג ע\"ב - כד ע\"א). הלכה זו אינה נמצאת במקורות התנאיים ולא בירושלמי; היא מסיטה את חידושו של רבי מאיר לכיוון אחר, ובעקיפין מצמצמת אותו. כל גולל מטמא, ובהמה העומדת בפתח הקבר אינה נחשבת לגולל כלל.",
                    "לסיכום:",
                    "דין אחורי האוהל בכלל, ודין גולל במיוחד, הם חריגים במערכת המשפטית. מצינו חילוקי דעות כמעט בכל הפרטים, רק בדין גולל עצמו אין מחלוקת. לכל הדעות הגולל עצמו מטמא, אם כי גם הצענו כהשערה שבית הלל חולקים על כך. אבל לכל הדעות התנאים המאוחרים סברו שגם בית הלל מסכימים שגולל עצמו מטמא. המדרש אף מוצא לכך דרשה מיוחדת (ספרי במדבר, קכז, עמ' 164; בבלי, חולין עב ע\"א). המחלוקות הן:",
                    "גולל –",
                    "מה דין האוכלים שבכלי צמיד פתיל המשמש כגולל;",
                    "האם הנוגע בגולל שמחומר שאינו מקבל טומאה טמא (אפשר שהמחלוקת בבהמה בלבד).",
                    "קבר –",
                    "האם צדי הקבר מטמאים, ואם כן באיזו טומאה;",
                    "האם חצר הקבר מטמאת, ואם כן עד איזה מרחק;",
                    "מחלוקת נוספת על קורה המשמשת כגולל איננה נהירה דיה.   -",
                    "אחורי אוהל –",
                    "האם הנוגע ביריעה המקבלת טומאה טמא טומאת שבעה או טומאת ערב;",
                    "האם הנוגע ביריעה שאינה מקבלת טומאה טמא שבעה. אין בידינו הצעה שהוא טמא טומאת ערב בלבד, אך אפשר לשער שגם דעה כזאת הייתה קיימת.",
                    "כפי שהדגשנו, למעשה כמעט כל העמדות אינן אחידות מבחינה משפטית, אבל מצינו גם עמדות משפטיות או כאלה שנוטות לכיוון המשפטי."
                ],
                [
                    "למשנה מבנה ריבועי, והיא עוסקת בארבעה מקרים המתחלקים לשני זוגות: נוגע-מאהיל, אדם-כלים:",
                    "א. נוגע באדם מת ובכלים;",
                    "ב. מאהיל על אדם מת ונוגע בכלים;",
                    "ג. מאהיל על מת ומאהיל על כלים;",
                    "ד. נוגע במת ומאהיל על כלים.",
                    "(א)<b> הנוגע במת ו</b>[<b>ה</b>]<b>נוגע בכלים</b> [<b>טמאין</b>]<b> </b>(ב) <b>המאהיל על המת והנוגע בכלים טמאי</b>ם – עד סוף רשימת המקרים נוסחת כתב יד קופמן משובשת ותוקנה פעם על גבי פעם. העתקנו את הנוסח לפי הדפוסים הרגילים. בשני מקרים אלו הכלים טמאים. הראשונים נחלקו האם מדובר בשאלה של חיבור, כלומר אותו אדם מאהיל ביד אחת אל המת (ולכן הוא טמא שבעה) ובידו השנייה נוגע בכלים. בגלל החיבור הכלים טמאים שבעה. כך פירש ר\"ש, ובהמשך נראה כי רק פירוש זה אפשרי. הפירוש השני הוא כדעת הרמב\"ם ועמו סיעת מפרשים שהאדם נגע או האהיל על המת ולאחר מכן נגע בכלים. לפי הסבר זה המשנה מנסחת בצורה אחרת את שנאמר כבר בראשית הפרק שאדם טמא שבעה הנוגע בכלים הם טמאים טומאת שבעה (פ\"א מ\"ג).<b> </b>(ג)<b> מאהיל על המת ומאהיל על הכלים </b>(ד) <b>הנוגע במותו</b> – במת,<b> מאהיל על הכלים טהורין</b> – האדם טמא טומאת שבעה, אך רק מת מטמא באוהל ולכן הכלים טהורים. לפי הסבר הר\"ש שמדובר בחיבור המקרה הראשון קשה. הרי האדם מהווה גג האוהל וידו השנייה היא המשך הגג. כפי שראינו גגות מצטרפים, והכלים כאילו נמצאים יחד עם המת תחת גג אחד. כאמור, דין צירוף גגות בעייתי. יש הסוברים שגגות בגבהים שונים אינם מצטרפים, ובמשנה ב דנו באפשרות שאפילו גגות ברצף אינם מצטרפים ומשנתנו כדעה זו.",
                    "<b>אם יש בידיו פותח טפח טמאין</b> – המשפט עצמו הגיוני: אם יש פותח טפח הרי שיש כאן אוהל ומה שמאהילים עליו טמא, ואם לאו אין אוהל. אלא שהקושי הוא שאין זה ברור לאיזה מקרה מתייחסת המשנה. מבחינה סגנונית ברור שזו תוספת הבהרה מאוחרת. במשניות לעיל בכמה מקרים שהמשנה קבעה בהם דין כללי הוסיפה התוספתא את האבחנה האלמנטרית הזאת, ואנו ראינו בכך \"השלמה לוגית\" הבאה לאזן את המשנה ולהתאימה לכללים ההלכתיים<sup class=\"footnote-marker\">38</sup><i class=\"footnote\">ראו פירושנו ליבמות פ\"ג מ\"ג ובמבוא למסכת זו ולמסכת כלים.</i>. במקרה זה ההשלמה מצויה במשנה עצמה, אלא שיש לברר על מה היא חלה.",
                    "האפשרות הראשונה היא שההלכה חלה על המקרה השני<sup class=\"footnote-marker\">39</sup><i class=\"footnote\">במקרה הראשון מדובר בטומאת נגיעה, אין בה מרכיב של אוהל ואין חשיבות ל\"פותח טפח\". </i>: הכלים טמאים רק אם יש בידו המאהילה על המת פותח טפח, שאם לא כן אין כאן אוהל. במקרה זה יש לגרוס \"בידו\", שכן היד השנייה אינה מאהילה אלא נוגעת. האפשרות השנייה היא שמדובר במקרים ג-ד. במקרה ג (מאהיל על המת ומאהיל על הכלים) אין להסביר את המשנה אלא בחיבור, שהרי גם אם האהיל על הכלים אין הם טמאים, ואין זה משנה אם יש בידיו פותח טפח. אבל אם מדובר בחיבור הרי שהשאלה היא האם יש כאן גג רצוף. אם בכל אחת משתי ידיו יש פותח טפח הרי שיש כאן גג ארוך והכלים והמת תחת גג אחד, וטמאים. במקרה זה יש לגרוס \"ידיו\", שהרי אם רק יד אחת מהווה אוהל הכלים טהורים<sup class=\"footnote-marker\">40</sup><i class=\"footnote\">אם היד שמאהילה על המת אין בה דין אוהל אין חיבור לכלים, ואם היד שעל הכלים איננה אוהל הכלים והמת אינם תחת אותו גג אוהל.</i>. אין אפשרות שהמשפט חל על מקרה ד (נוגע במת ומאהיל על הכלים). לנגיעה אין צורך בפותח טפח, וממילא גם אם היד השנייה היא אוהל לכל דבר הכלים טהורים (אין טמא שבעה מטמא באוהל). אפילו אם האדם הוא חיבור אין כאן חיבור גגות, שהרי יד אחת נוגעת במת, ואין כאן אוהל אלא נגיעה.",
                    "אם כן, שאלת הפרשנות (האם המשפט חל על מקרה ב או על מקרה ג) תלויה בפרשנות המקרה (האם יש כאן שתי פעולות זו אחר זו, או שהאדם מהווה חיבור), ושתי השאלות קשורות לשאלת הגרסה. אם מדובר במקרה ב יש לגרוס \"ידו\" ואם היא חלה על מקרה ג יש לגרוס \"ידיו\", והמשנה עוסקת בחיבורים כדעת הר\"ש<sup class=\"footnote-marker\">41</sup><i class=\"footnote\">כפי שהעיר בקצרה גולדברג.</i>. בכתב יד קופמן \"בידיו\", וכן ב-<b>מ, מל</b>, <b>מפ</b> ובעדי נוסח טובים נוספים<sup class=\"footnote-marker\">42</sup><i class=\"footnote\">וכן גרס הר\"ש, והרמב\"ם גרס \"בידו\". כל אחד התאים את פירושו לגרסה שבידו. </i>. בדפוסים (מדפוס ראשון [<b>מנ</b>]<b> </b>ואילך) \"בידו\". מבחינה טקסטואלית לגרסה \"בידיו\" יתרון מכריע, והמשנה עוסקת בדין חיבורים ומעידה על גישה שגגות אינם מצטרפים.",
                    "כפי שנראה במשנה הראשונה בפרק הבא, המשפט \"פותח טפח\" הוא לשיטת רבי עקיבא, ומבחינה ספרותית זו תוספת מאוחרת, כפי שהסברנו.",
                    "<b>שני בתים ובהן כשני חצאי זיתים </b>[<b>פ</b>]<b>פשט את שתי ידיו להם אם יש בידיו פותח טפח מביא את הטומאה ואם לאו אינו מביא את הטומאה<sup class=\"footnote-marker\">43</sup><i class=\"footnote\">המשפט האחרון חסר ב-מ, ת.</i></b> – זו תוצאה הלכתית של מה שנדון לעיל. אם שתי הידיים מהוות חיבור הרי שהן גם גורמות לצירוף שני חצאי זיתים. שאלה זו נדונה לעיל (פ\"ג מ\"א), ומשנתנו כחכמים. שם היה ניסיון להסביר את המשנה רק בטומאה אחת שנחלקה, וממשנתנו ברור שאין צורך בהעמדה זו וכל שני חצאים מצטרפים (לדעת חכמים) ובתנאי שיהיו תחת גג אחד, או שאדם נגע באחד והאהיל על השני. ממשפט זה עולה בבירור שמשנתנו \"בחיבורים\", כדעת הר\"ש. כל חלקי המשנה עוסקים אפוא באותו אדם הנוגע ומאהיל בו בזמן על כלים ומת. גם הפרק הבא מתחיל בדיון בשאלה דומה של \"חיבורים\". מבחינה טקסטואלית (הגרסה \"בידיו\") וספרותית (רצף המשניות) פירוש הרמב\"ם קשה.",
                    "במבט ראשון הפרק כולל הלכות שונות זו מזו, אבל דיון מפורט הראה שיש בין משניות הפרק סדרת חיבורים. חלקן במשנה עצמה ובחלקן מהווה התוספתא חוליית חיבור, או שהיא כוללת את חוליית החיבור שנדחקה מנוסח המשנה.",
                    "משנה א קשורה למשנה ב בעיסוק בטבלאות של עץ, ולמשניות ו-ז בכך שבכולן מדובר במילוי האוהל. משנה ב מצדה קשורה למשנה י (צירוף גגות) ולמשנה ג שכן שתיהן מדברות על אוהלים הנוצרים מרצף של חלקים (צירוף גגות). מאידך גיסא היא קשורה למשנה ח שכן בשתיהן מדובר בטומאת הצד החיצוני של אוהל המת. משנה ג היא כאמור ברצף ברור עם משנה ב. משניות ד-ו עוסקות כביכול בנושא חדש של חציצת הבית, אבל משנה ו שוב קשורה למשנה ז שכן בשתיהן מדובר במילוי הבית. שתי המשניות מנוסחות בדרך דומה, וברור שבאו מאותו מקור. כאמור, משנה ז קשורה למשנה א ושתיהן עוסקות במילוי האוהל. משנה ז מצדה השני קשורה למשנה ח דרך התוספתא הדנה בגל צרורות. משנה ח קשורה כאמור למשנה ז דרך התוספתא, ולמשנה ב. משנה ט קשורה למשנה ח שבשתיהן עיסוק בגולל, ומשנה י חוזרת למשנה ב ועוסקת בצירוף גגות. כל אחת מהמשניות עוסקת ביותר מנושא אחד, וכך נוצר רצף אסוציאטיבי של דיונים הקשורים זה לזה בקשר סגנוני או תוכני."
                ]
            ],
            [
                [
                    "המשנה הראשונה וחצי המשנה השנייה הן דוגמאות הלכתיות לכלל ההלכתי שהובא בפרק הקודם.",
                    "<b>כל המיטלטלין מביאין את הטומאה בעובי המרדע</b> – מטלטלים המאהילים על מת מהווים אוהל גם ללא פותח טפח, ודי בעובי מרדע. אנו הבאנו משנה זו לעיל (פ\"ו מ\"א) בעקבות התוספתא המזכירה גם היא את עובי המרדע כמידה קובעת, ופירשו תנאים: \"כל המטלטלין מביאין את הטומאה בעובי המרדע – לא גדול ולא קטן אלא בינוני. איזה הוא בינוני, כל שהקיפו טפח\" (משנה, כלים פי\"ז מ\"ח; תוס', כלים בבא מציעא פ\"ו הי\"ב, עמ' 585). המדובר אפוא במוט שהיקפו כ-8 ס\"מ ורוחבו (קוטר המוט) 2.5 ס\"מ לערך<sup class=\"footnote-marker\">1</sup><i class=\"footnote\">רוחבו שתי אצבעות לפי התוספתא שהבאנו, ולמעשה היקפו 1.28 טפחים, ולא דייקו חכמים במידותיהם.</i>.",
                    "<b>אמר רבי טרפון אקפח את בניי שזו הלכה מקופחת</b> – \"אקפח את בניי\" היא לשון שבועה, וכל המשפט חריף ויש בו משחק מילים. הביטוי החריף מעיד על טרוניה עזה מצדו של רבי טרפון על ניסוח ההלכה, <b>ששמע השומע וטעה</b> – וזה היה המעשה המקורי:<b> שהאיכר</b> – בלשון ימינו האיכר הוא כל מי שעובד בשדה ופרנסתו ממנו, אבל בלשון מקרא וחכמים נזכר האיכר רק בהקשר לחריש. הוא מופיע בזיקה לצמד הבהמות החורשות (ירמיהו נא כג; משנה, ערכין פ\"ו מ\"ג ועוד) או בהקשר לפרה החורשת (תוס', ביצה פ\"ד ה\"ו), והביטוי הוא \"איכר אומן חורש ושונה\" (תוס', בבא מציעא פי\"א ה\"ט). האיכר היה אפוא שכיר שנשכר לחריש השדה. <b>עובר</b> – פעם אחת אירע מעשה ואיכר עבר, <b>והמרדע על כתיפו</b> – המרדע הוא מקל ארוך ודק שבו דרבנו וכיוונו את הפרה בעת החריש,<b> והאהיל צידו אחד</b> – של המרדע,<b> על הקבר וטימוהו משום כלים המאהילים על המת</b> – במעשה זה היה מדובר על מרדע, אבל אין צורך בעובי מרדע וכלים מאהילים על המת בכלשהו. <b>אמר רבי עקיבה אני אתקין שיהו דברי חכמים קיימין </b>[<b>יהו</b>]<b> כל המטלטלין מביאין את הטומאה על אדן הנושאן בעובי המרדע</b> – לכך כוונת המשנה, <b>ועל עצמן בכל שהן</b> – אלו דברי רבי טרפון,<b> ועל שאר אדם וכלים בפותח טפח</b> – זה הכלל ההלכתי שבמשנה הקודמת.",
                    "המשנה (שבת פ\"א מ\"ד) מספרת על שמונה עשרה הלכות שנפסקו \"בו ביום\" בשלהי ימי הבית השני, כאשר גברו בית שמאי על בית הלל. שני התלמודים מספרים שההלכה שכלים מביאים טומאה בעובי המרדע נכללת בפסיקות אלו (ירו', שבת פ\"א ה\"ד, ג ע\"ג; בבלי, שם טז ע\"ב - יז ע\"א). רבי טרפון הוא מממשיכי בית שמאי ומתברר שהוא סבור שהאוהל נעשה בכלשהו, ודווקא המשנה הסתמית היא כדעת בית שמאי. אפשר כמובן שבמקרה זה הילך רבי טרפון בשיטת בית הלל, אך אפשר שהמסורות סותרות, או שהמסורת האמוראית שימרה את נושא המחלוקת אך לא מסרה במדויק את עמדות הבתים. ואכן בירושלמי הנוסח הוא: \"כל המיטלטלין מביאין טומאה כעובי המרדע\" (שם); זהו ציטוט מהמשנה שלנו, ולא עמדתם של בית שמאי בדווקא. ברור עוד יותר הוא הנוסח בתלמוד הבבלי: \"ואידך מאי היא<sup class=\"footnote-marker\">2</sup><i class=\"footnote\">והאחרת מה היא?</i>? דתנן: כל המטלטלין מביאין את הטומאה בעובי המרדע. אמר רבי טרפון אקפח את בני שזו הלכה מקופחת, ששמע השומע וטעה...\" (שם). אם כן דברי בית שמאי הם דברי רבי טרפון, והם המחמירים.",
                    "הפסיקה כבית שמאי לא החזיקה מעמד זמן רב. כבר רבי טרפון מכיר הלכה סתמית ומקובלת אחרת, והוא מתקומם נגדה. רבי עקיבא מפשר כך שייוותר משהו מעמדת בית שמאי ומשהו מעמדת בית הלל (המתאימה למקרה של המרדע), אך הכלל הוא המידה הסטנדרטית של פותח טפח. כנראה אין זה מקרה שרבי עקיבא, המאוחר יחסית, מציע שיעור סטנדרטי הנוהג בסדרת נושאים הלכתיים. זו מגמה של תנאים מאוחרים לאחד את השיעורים ולהפוך בכך את ההלכה לאחידה יותר, מוכרת יותר וקלה יותר להבנה ולזכירה. לשם שלמות הדיון באוהל נזכיר עוד עמדה שגודל האוהל צריך להיות ארבעה טפחים, עמדה המופיעה בתוספתא לפט\"ו מ\"ד.",
                    "בתוספתא מובאים שלושה מעשים שהיוו בסיס להלכה. האחד זהה למשנתנו, והאחרים בשמו של רבי יהודה, תלמידו המובהק של רבי טרפון: \"1. כל המטלטלין מביאין את הטומאה בעובי המרדע. אמר רבי טרפון, אקפח את בני שהלכה זו מקופחת, אינו יודע חוזיו של דבר מה הוא<sup class=\"footnote-marker\">3</sup><i class=\"footnote\">\"חוזיו\" – הרואה אותו, ובמשנה: \"שמע השומע\".</i>. אלא ששמע השומע וטעה. ומעשה באחד שהיה עובר ומרדע על כתיפיו, והאהיל צידו אחד על הקבר וטמאוהו, משום שהאהיל על המת, והשומע שמע וטעה. 2. אמר רבי יהודה, מעשה באחד שחרש וניער את המחרישה, ונמצאת גולגלת שלמה דבוקה במחרשה, וטמאוהו משום שהאהיל על המת, והשומע שמע וטעה. אמר רבי יהודה, מעשה באחד שחרש וניער את המחרישה, ונמצאת גלגולת שלמה דבוקה במחרישה, וטמאוהו משום שהסיט את המת, והשומע שמע וטעה\" (פט\"ו, הי\"ב-הי\"ג, עמ' 613)<sup class=\"footnote-marker\">4</sup><i class=\"footnote\">בכתב יד וינה מצויים המעשה הראשון והשלישי בלבד, ונשמט על ידי הדומות, או אולי בכתב יד ערפורט ומקבילותיו נוסף מעשה?</i>. המקרה הראשון הוא באדם שהאהיל על המת ועל הכלים (מקרה ג במשנה הקודמת), במקרה השני הוא גם נוגע במת ומאהיל על כלים (ד במשנה הקודמת) וגם מאהיל על שניהם (ג במשנה הקודמת), הנגיעה אינה מטמאת את הכלים אבל חיבור האוהלים מטמא. עם זאת, בדברי רבי יהודה אין עדות כיצד נהגו בכלים. המקרה השלישי אינו שנוי במשנה הקודמת, ואינו עוסק בכלים אלא באדם שהסיט את המת. מקרה זה הוא תיקון למקרה הקודם, שהרי אין כאן נגיעה ישירה במת, אבל היסט יש כאן. מכל מקום, האדם טמא טומאת שבעה גם בנגיעה (לעיל פ\"א מ\"ג).",
                    "הלכה זו התפתחה, אפוא, בצורה מעניינת במיוחד והשתמרו העדויות להתפתחותה ולהתפתחות ניסוחה<sup class=\"footnote-marker\">5</sup><i class=\"footnote\">סיכום זה מופיע גם בפ\"ו מ\"א, וחזרנו עליו כאן לנוחות העיון. </i>:",
                    "1. אירע מעשה ונפסקה הלכה באותו מעשה – ההלכה נפסקה על ידי חכמים או על ידי הציבור.",
                    "2. השומע טעה והסיק שתנאי המעשה הם תנאי ההלכה העקרונית. שני השלבים הללו התחוללו אי שם בימי בית שני לפני השלב השלישי.",
                    "3. במעמד \"בו ביום\" בשלהי ימי הבית השני נפסקה הלכה בנושא. פסק זה לא היה סוף הוויכוח אלא תחילתו.",
                    "4. רבי טרפון מתנגד להלכה ותובע שכלים יטמאו בכלשהו, אך גם הוא מכיר את ההלכה המקובלת, שהיא בניגוד למה שנפסק במעמד \"בו ביום\".",
                    "5. רבי עקיבא מציע עמדת ביניים.",
                    "6. סתם המשנה בכלים מציעה את המסקנה (כמו 2) כהלכה כללית.",
                    "7. התנא במשנתנו מציע את ההלכה של 2 כהלכה השנויה במחלוקת במסגרת סדרת מקרים.",
                    "8. התנא במשנה הקודמת (פט\"ו מ\"י) מציע את ההלכה בשיטת רבי עקיבא. כבר הערנו שמשפט זה במשנה הקודמת הוא תוספת ספרותית.",
                    "9. ניתנת כותרת לסדרת המקרים – כותרת המנוסחת כעיקרון הלכתי, אף שאינה מתאימה אלא למקרה מיוחד<sup class=\"footnote-marker\">6</sup><i class=\"footnote\">ראו הצעתנו להלן פי\"א מ\"ו.</i>.",
                    "עוד מן הראוי להעיר שלעיל (פ\"ה מ\"א) מחמירים בית שמאי בטומאת אוהל. ארבעה אנשים הנושאים את המת נחשבים כאוהל לכל דבר, ובית הלל מסכימים שהם אוהל אך בפחות חומרה. יתר על כן, העמדה שבית שמאי מטמאים בכלשהו מתאימה יותר לקו הפסיקה של בית שמאי (וליתר דיוק לזו של שמאי הזקן)<sup class=\"footnote-marker\">7</sup><i class=\"footnote\">ראו עדיות פ\"א מ\"ז; פירושנו לעיל פ\"ב מ\"א, ושם הבאנו מקבילות למשנה זו. ההלכה שם מייחסת לרבי עקיבא עמדה הקרובה לקביעה שטומאה היא בכלשהו, וגם אצלנו הוא נוקט בעמדה שיש בה קבלה חלקית של עמדה זו. במקביל, במקורות אחרים, מיוחסת לרבי עקיבא עמדה אחרת ולפיה חזר בו מקרבתו לפסיקת שמאי הזקן.</i>.",
                    "במבוא הכללי לפירוש המשניות עמדנו על תרחיש זה שבו נקבעה ההלכה בראשיתה בסדרת הכרעות מקומיות, לא-שיטתיות. את השיטתיות של ה כיצד? כוש שהוא תחוב בכותל. כחצי זית מתחתיו,",
                    "וכחצי זית מעל גביו - אף על פי שאינן מכוונין, טמא.",
                    "נמצא מביא את הטומאה לעצמו, בכל שהוא.  הקדר שהוא עובר והסל על כתיפו, והאהיל צדו אחת על הקבר - הכלים שבצד השני טהורין.",
                    "אם יש בסל פותח טפח, טמאים.",
                    "התלוליות הקרובות בין לעיר, בין לדרך - אחד חדשות ואחד ישנות, טמאות.",
                    "הרחוקות - חדשות טהורות, וישנות טמאות.",
                    "איזו היא קרובה? חמשים אמה. וישנה? ששים שנה, דברי רבי מאיר.",
                    "רבי יהודה אומר, קרובה שאין קרובה ממנה. וישנה שאין אדם זוכרה.",
                    "מערכת ההלכתית ייחסנו לחכמים מאוחרים. ואכן המקרה שלנו הוא דוגמה מובהקת לכך, ואפשר לגלותה בזכות רבי טרפון הטוען שהמסקנה של ההלכה השיטתית היא פשוט טעות, אבל מסורת ההלכה למעשה דחקה את התנגדותו של רבי טרפון (בית שמאי)."
                ],
                [
                    "<b>כיצד</b> – כלים מטמאים בכלשהו את עצמם,<b> כוש</b> – כוש הוא קנה הפלך, והוא מוט קצר (20-10 ס\"מ) שעוביו זעיר, <b>שהוא תחוב בכותל כחצי זית מתחתיו וכחצי זית מעל גביו אף על פי שאינן מכוונין</b> – חצי הזית הראשון אינו מעל חצי הזית השני,<b> טמא נימצא מביא </b>[<b>את ה</b>]<b>טומאה לעצמו בכל שהוא</b> – דוגמה זו מדגימה שני כללים. הראשון הוא שהכוש מהווה אוהל למרות עוביו המועט. הלכה זו ברורה לאור עמדתם של בית שמאי ופסק הפשרה של רבי עקיבא. פחות ברור מדוע וכיצד מצרף הכוש שני חצאי זיתים, האחד מעליו והשני מתחתיו. הכלל השני הוא ששני החצאים מצטרפים. עצם הצירוף הוא כעמדת חכמים המדברים במפורש על מצב כזה שחצי זית מתחת לאוהל וחצי זית מעליו (לעיל פ\"ג מ\"א). הכוש עצמו הוא כלי עץ פשוט; לפי הכלל במשנה כלים פט\"ו מ\"א היה צריך שלא לקבל טומאה: \"כלי עץ... פשוטיהן טהורים ומקבליהן טמאין\", אבל הר\"ש מפרש ש\"צינורא\", וו מתכת, תקוע בו (משנה, כלים פ\"ט מ\"ו). מכל מקום, הכוש מופיע ככלי המקבל טומאה (משנה, פרה פי\"ב מ\"ח; תוס', כלים בבא בתרא פ\"ז ה\"ג, עמ' 597). הסיבה לכך היא כנראה שהכוש אינו עומד בפני עצמו אלא מחובר לפלך כולו, והפלך כמכלול הוא כלי: \"כוש הארבלי חבור לטומאה ולהזאה, של פשתן ושל פקיע הרי זה לא יזה, ואם הזה מוזה\" (תוס', פרה פ\"ב הט\"ז, עמ' 641). מדובר בשלושה סוגי פלכים: של צמר, של פשתן ושל פשתן מארבל שהיה גס יותר, וממילא הפלך (והכוש) היו גדולים יותר, ואז הפלך כולו חיבור. גם הפלכים הקטנים יותר בדיעבד הם חיבור. אין אפוא הכרח להסביר את המשנה בכוש מנותק, אלא בכוש שבקצהו הפלך. הכלל שבמסכת כלים אינו שלם ויש בו חריגים, כפי שפירשנו במסכת כלים, והדגשנו זאת במבוא למסכת שם.",
                    "הלכה דומה המדגימה את ההלכה שכלים טמאים באוהל כלשהו יש גם בתוספתא (פט\"ו, הי\"ד, עמ' 613).",
                    "<b>הקדר שהוא עובר וה</b>[<b>א</b>]<b>סל על כתיפו</b> – הקדר הוא יוצר כלי החרס. בנוהג שבעולם של אז שהקדר מוביל את סחורתו בעצמו ומשווק אותה ללקוחות בכפרים. ודאי שהייתה גם אפשרות לקנות כלי חרס בחנותו (בית המלאכה) של הקדר, אבל מצינו גם קדר מהלך עם חבילת קדרות ממקום למקום. כך גם מספרת משנת חגיגה (פ\"ג מ\"ה) על קדר המהלך בשולי ארץ יהודה ובידו ערמת קדרות<sup class=\"footnote-marker\">8</sup><i class=\"footnote\">ראו דיוננו בנוסח המשנה במשנת חגיגה שם.</i>. טיפוס זה של קדר-רוכל הוא הרקע הרֵאלי להלכות נוספות, כגון \"הקדר שהכניס קדרותיו לחצר בעל הבית שלא ברשות\" (משנה, בבא קמא פ\"ה מ\"ב). כאן הקדר מהלך בכפר ונכנס לחצר פרטית כדי לשווק את מרכולתו. כמו כן: \"הקדר שהניח את קדרותיו וירד לשתות... אמר רבי יוסי במה דברים אמורים במותרות, אבל באגודות הכל טהור\" (משנה, טהרות פ\"ז מ\"א).",
                    "במבנה כלכלי שבו המסחר משגשג יש למוכרים חנויות שבהן הם משווקים את מרכולתם. היצרנים משתמשים בחנויות כמתווכי מסחר, חוסכים לעצמם את עמל השיווק ומתמחים בייצור בלבד. במקום שבו המסחר מצומצם רווח הסדר כלכלי שונה. כושר הייצור של היצרן גבוה בהרבה ממספר הקונים, לכן הוא משקיע חלק מזמנו בשיווק וחוסך את דמי התיווך. כנגד זה אין לו עניין לחסוך בזמן, שכן מחסור בזמן אינו בלם לכושר הייצור. זאת ועוד. יצרני כלי החרס היו מרוכזים בכפרים מיוחדים. שניים מהם (כפר חנניה וכפר שיחין) נזכרים במקורותינו רבות. הייצור היה בהיקף גדול בהרבה מהצריכה המקומית, על כן נדרשו פעולות להבאת הסחורה אל הלקוחות, או על ידי תגרים או על ידי היצרנים עצמם. משנתנו משקפת אפוא מסחר ברמה נמוכה יחסית.",
                    "ברוב עדי הנוסח \"והסל על כתיפו\", וזו דרך שיווק בלתי נוחה. אבל בכתבי היד הטובים (כתב יד קופמן וכן <b>מ</b>,<b> מל</b>,<b> מפ</b>, <b>פב</b> ועוד) \"והאסל\", וכן גרס ר\"ש<sup class=\"footnote-marker\">9</sup><i class=\"footnote\">בכתב יד קופמן הנוסח \"תוקן\" והאות אל\"ף נמחקה. </i>. בעל מלאכת שלמה גרס \"והסל\" והעיר שהוא כמו \"והאסל\". מבחינה לשונית נפילת האות אל\"ף היא תופעה טבעית, ואיננה חילוף נוסח אלא שיבוש הגייה.",
                    "האסל מופיע ככלי שיש לו שני דליים משני צדדיו, והאדם נושא אותו על כתפיו תוך ניצול שיווי המשקל שבין שני הצדדים. כן שנינו: \"הממלא לו ולחטאת, ממלא את שלו תחלה וקושרו באסל, ואחר כך ממלא את של חטאת\" (משנה, פרה פ\"ז מ\"ה), וכן: \"וכן האסל שהוא נתון על גבי התנור ובו שני קללות, אחד מכאן ואחד מכאן\" (משנה, שם פ\"י מ\"ד). בדרך כלל לאסל קשורים שני דליי מים, אבל במקרה זה קשורים אליו שני סלים ובהם כלים. גם ממשנתנו עולה שיש באסל שני כלים התלויים על מוט ארוך למדי. (איור 45)",
                    "<b>והאהיל צידו אחד על הקבר</b> – הכלים המאהילים כמובן טמאים.<b> הכלים שבצד השני טהורין</b> – האסל אינו חיבור שכן אין הוא כלי אחד. המוט אינו מהווה אוהל שכן אין הוא רחב דיו כדי לטמא כלים אחרים. <b>אם יש באסל</b> – במוט האסל,<b> פותח טפח טמאים</b> – המוט מהווה אוהל לטמא.",
                    "עד כאן העיסוק בכללים שבמשנה שבסוף הפרק הקודם. דומה שהמשנה בפרק הקודם חולקת על רבי טרפון ועל רבי עקיבא. לשיטתם תמיד האוהל הוא בפותח טפח. רבי עקיבא מקבל כלל זה להוציא שני חריגים (אדם המאהיל בעצמו וכלים המאהילים בעצמם).",
                    "<b>התלוליות</b> – של עפר.<b> </b>התוספתא מסבירה: \"ואיזו הוא תלולות? זו תלולות של עפר שעל גבי בקוע. המאהיל על מקצתה טמא, ואין צריך לומר כנגד כלה. עפרה טמאה משום עפר תלולות\" (פט\"ז ה\"א, עמ' 613). \"בקוע\" הוא כנראה שוחה בקרקע. אנו מכירים שוחות חצובות כאלה ששימשו לקבורה מסודרת ועליהן היה מכסה אבן, אך כאן מדובר בשוחה חפורה.",
                    "<b>איור 45. </b>אסל עם שתי \"קלתות\". צילמה ע' אביטל בציפורי.",
                    "<b>הקרובות בין לעיר בין לדרך אחד חדשות ואחד ישנות טמאות</b> – החשש הוא שמא בתלוליות קבורים בני אדם, והתוספתא מדגישה: \"מפני שהנשים קוברות שם את נפליהן, ומוכי שחין את איבריהן\" (שם). קבורה רגילה הייתה במערות קבר או בשוחות מסודרות, אבל נפלים נקברו בצורה שאינה מסודרת, ועסקנו בכך לעיל (פ\"ז מ\"ד).",
                    "מוכי השחין הם תופעה אחרת, ולא נרחיב בה כאן.",
                    "המשנה אינה קובעת מי נקבר בתלוליות. יש מקום לטוען לטעון שהמשנה הכירה תופעה של קבורה בלתי מסודרת בשוחות עפר בלתי מסומנות, ורק התוספתא מסבירה שאין מדובר במת רגיל ומציגה מצב שבו קבורה בתלוליות היא רק לנפלים. השאלה היא האם הסבר התוספתא משקף את המצב הרֵאלי, או שמא הוא משקף רק את שרצו חכמים. הווה אומר, התוספתא הכירה מציאות של קברי שוחה לא חצובים ורדודים, אבל בדרכה היא מתעלמת מאפשרות כזאת כדי לשדר מסר ציבורי שאין זה ראוי לקבור בדרך זו. המשך הפרק עוסק בבית הפרס שהוא דיון ארוך, ורב הלכות, במצב שבו היה קבר רדוד בשדה, ואף במקרים שבהם הוא אבד ונשכח. כפי שנראה הלכות אלו היו מציאותיות ביותר ולא רק שאלות תאורטיות. נמצאנו למדים שהתופעה של קבורה \"בלתי ראויה\" הייתה קיימת. אמנם החברה היהודית הקפידה והידרה בכבוד המת, ושפע העדויות שחלק קטן מהן הובא לעיל מצביע על כך (פ\"ז מ\"ד); ריבוי הקברות החצובים בתקופה זו הוא עדות להתפשטות הנוהג בציבור. עם זאת, החפירות הארכאולוגיות מזהות רק קברים חצובים, ותמיד קיים החשש שמא חלק מהאוכלוסייה קבר את מתיו בקברים חפורים באדמה ואלו לא השתמרו. נראה שתופעת הקבורה בקברות רדודים, שלא ברצון חכמים (להלן פי\"ז מ\"ג), לא הייתה למרות הכול שולית, גם אם רוב הציבור נהג כהלכה (או שההלכה משקפת את הנוהג המקובל בציבור). הנוהג של קבורה שלא בחציבה רווח יותר מן הסתם במישור, והפתרון ההלכתי היקר של קבורה בעומק רב היה נפוץ, אך לא היה הנוהג היחיד.",
                    "קבורת הנפלים נעשתה מן הסתם בקרבת העיר או בצדי דרכים, ועל כך מבססת המשנה את ההלכה. הבבלי התקשה לקבל את ההלכה משום שסבר שאין זה ראוי לטמא מפני הספק. ניכר שהבבלי סבור שהחשש לקבורת הנפלים הוא רחוק, ולטובת טיעונו הוא מביא נימוק עקרוני נוסף, שבארץ ישראל אין לחשוש שלא להרבות בטומאת חלקים מהארץ (בבלי, כתובות כ ע\"ב)<sup class=\"footnote-marker\">10</sup><i class=\"footnote\">הסבר זה מתאים רק לנוהגי הקבורה בבבל. בארץ ישראל לא היו בתי קברות, אלא כל משפחה קברה במערת הקבר שלה (להלן המשנה הבאה), כל זאת בניגוד לחוץ לארץ ששם היו בתי קברות מסודרים.</i>. בסוף סוגיית הבבלי הוא חוזר להסבר התוספתא שהחשש הוא שמא בתלולית קבורים נפלים. כנראה היה החשש מפני קבורת נפלים שלא במסודר רב ונפוץ בבבל ובארץ ישראל כאחת. איננו בטוחים שחכמים קבעו את ההלכה כתוצאה מניתוח כמותי שלפיו רוב התלוליות הן קבורות נפלים, אבל החשש היה רֵאלי, והפחד מטומאת הנפל היה גדול ומאיים.",
                    "<b>וברחוקות חדשות טהורות וישנות טמאות</b> – רבנו עובדיה מברטנורא מסביר שנשים אינן הולכות רחוק לקבור נפלים, ברם אם כך צריך היה לומר שתמיד תלוליות רחוקות טהורות. בעל תוספות יום טוב מסביר שתלולית חדשה זוכרים אם שימשה לקבורה, ברם שוב נימוק זה מסביר מדוע תלוליות חדשות צריכות להיות טהורות תמיד, גם אם הן קרובות לעיר. הר\"ש מסביר שבדרך כלל האישה קוברת לבד את הנפל, ועושה זאת סמוך לעיר, ואם היא הולכת רחוק מלווים אותה אחרים והדבר ידוע. קהתי מקבל את הפירוש שתמיד תלוליות רחוקות טהורות, שהרי אין זה סביר שנפל נקבר רחוק, אבל בתלוליות ישנות יש חשש שמא פעם הייתה שם עיר או דרך ואז התלולית הייתה קרובה אליהם. הסבר זה מקורו בדברי התוספתא: \"שאני אומר שמא היה שם דרך או עיר\" (פט\"ז ה\"א, עמ' 613). אמנם קשה לקבל הסבר כזה. השינויים במערך היישובי לא היו כה תכופים, ואם הייתה דרך קדומה או עיר שנהרסה הרי שרידיה בולטים וידועים, ואין זו סיבה לטמא את כל התלוליות הישנות. אם הסבר זה מקורי, הרי שהוא מבטא אימה גדולה וחשש, שאיננו רק רֵאלי, מקברי הנפלים.",
                    "טומאת תלוליות",
                    "להערכתנו בכל ההלכה שבמשנה יש מרכיב גדול של חומרה מספק. ההחמרה אינה עולה בקנה אחד עם כללי הספק הרגילים של רוב ומיעוט, והיא מבטאת אימה והרחקה מטומאה. החשש גדול יותר באזורים הקרובים ליישוב ולדרכים, ובמרחק מהעיר החשש קטן הרבה יותר. לכן קבעו חכמים שתלוליות חדשות ורחוקות טהורות מתוך הסיכוי שקברי נפלים חדשים זכורים ומזוהים, ומשום שכל החשש נמוך יותר טיהרו אותם.",
                    "<b>איזו היא </b>[<b>ה</b>]<b>קרובה</b> – זו משנה משלב מאוחר יותר המכירה את ההגדרות הקדומות \"קרובה\" ו\"ישנה\", וחכמים בני דור אושא נחלקים בהסברתן. <b>חמשים אמה – </b>מהעיר, <b>וישנה שישים<sup class=\"footnote-marker\">11</sup><i class=\"footnote\">ב-גק \"שלושים\" וב-דו2 \"כששים אמה\".</i> שנה דברי רבי מאיר רבי יהודה אומר קרובה שאין קרובה ממנה וישנה שאין אדם זכורה</b> – להערכתנו הפרשנות של חכמי דור אושא מבטאת שינוי בגישה להלכה. לרבי יהודה \"קרובה\" היא התלולית הראשונה, ותוך שנתיים-שלוש היא כבר בבחינת ישנה. למעשה יש כאן מזעור החשש ונכונות לטהר כמעט את כל אדמת ארץ ישראל, אולי ברוח המימרה המאוחרת של ריש לקיש \"עילה מצאו וטהרו ארץ ישראל!\" (בבלי, כתובות כ ע\"ב). ניסוח זה כמובן אמוראי, אך מגמות אלו ניכרות גם בדברי תנאים (להלן). רבי מאיר מקל פחות, אך גם כאן ניכרת הקלה. אם אכן נשים קוברות נפלים, אולי אפילו בהסתר מה, אין הן מוגבלות לטווח 50 אמה (שלושים מטר). אדרבה, את הקברים הרחיקו מהעיר 50 אמה לפחות (משנה, בבא בתרא פ\"ב מ\"ט), ואין להניח שקברו נפלים קרוב עוד יותר. מן הסתם האישה התרחקה כדי שלא יראו אותה במעשיה. כנגד זה שישים שנה הן אכן זמן רב שלאחריו ודאי איש כבר אינו זוכר כיצד נעשתה התלולית, ומן הסתם גם אין היא מזוהה בשטח.",
                    "המושגים 'ששים שנה' ואין אדם זוכרה עשויים להתפרש גם כקרובים זה לזה. .וחלת חיים מירבית היא 65-70- שנה. ואין איש הזוכר דבר שהיה טרם הולדתו. אם כך הרי שיש במשפט ביטוי לתוחלת החיים הנמוכה בתקופה. כאמור הצענו לעיל ש'אין אדם זוכרה' הוא טווח קצר הרבה יותר, ושתי הפרשנויות אפשריות."
                ],
                [
                    "משנתנו שנויה במסכת נזיר (פ\"ט מ\"ג). נראה שכאן מקורה, שכן כאן היא מצויה במסגרתה הטבעית. שם היא הובאה אגב דיני ספק טהרות ואין בה דיון ספציפי בנזיר, ואילו אצלנו היא מצויה ברצף דיון בשטחים שהם ספק קברות, ולא סתם ספק אלא ספק שיש לו בסיס, שכן בשטח נמצאו תלוליות (המשנה הקודמת) או גוויות ממש (משנתנו). במשנה הבאה נמצא פירוט כיצד יש לבדוק שטח שנמצאו בו גוויות. משנתנו מתחילה סדרת הלכות העוסקות ב\"בית הפרס\". בית הפרס הוא המונח ההלכתי לשדה שנמצא בו קבר והוא נחרש, או לשדה שאבד הקבר בתוכו. מציאות זו אינה הולמת קבורה במערת כוכים, ואף לא קבורה בחציבה או בחפירה עמוקה. בסוף פרק יח (סוף המסכת) נרכז את ההלכות העוסקות בבית הפרס ואת הגישות השונות למצב הלכתי מיוחד זה.",
                    "<b>המוצא מת כתחילה </b>– \"כתחילה\" או \"בתחילה\", כלומר בפעם הראשונה. המדובר במת הקבור בצורה תקנית (להלן) ושלא ידעו על קיומו בשדה. כך גם הנוסח במשנת נזיר (פ\"ט מ\"ג). אך בתוספתא (פט\"ז ה\"ב, עמ' 613): \"המוציא\". הבבלי מצטט את המשנה כ\"מצא\" (נזיר סה ע\"א). <b>מושכב כדרכו</b> – המשנה לפי פשוטה מניחה שניתן לפנות מת מקברו, והדיון האמוראי מדייק בלשון \"כדרכו\": \"אי זהו משכב כדרכו? רגליו מפושטות וידיו על לבו. אבל אם מצאו קמצוץ אני אומר גל נפל עליו והרגו. והתני: מצא שנים ראשיהם בצד מרגלותיהם נוטלן ואת תפוסתן, סברין מימר קמצוץ מהו, ראשיהם בצד מרגלותיהם. אמר רבי יצחק בירבי אלעזר, כגון אילין נוניא צלייא רישי דהן גבי עוקציה דהן עוקציה דהן גבי רישיה דהן\" (כאותם דגים שראשי אלה מונחים כנגד זנבות אלה, וזנבות אלה כנגד ראשי אלה – ירו', נזיר פ\"ט ה\"ג, נז ע\"ד), ובבבלי: \"אמר רב יהודה: מצא – פרט למצוי, מת – פרט להרוג, מושכב – פרט ליושב, כדרכו – פרט לשראשו מונח בין ירכותיו. תני עולא בר חנינא: מת שחסר – אין לו תפוסה ולא שכונת קברות. וכל הני מאי טעמא לא? אמרינן: דילמא גוי הוא. מצא שנים, ראשו של זה בצד מרגלותיו של זה וראשו של זה בצד מרגלותיו של זה – אין להן תפוסה ולא שכונת קברות\" (נזיר שם). הבבלי מפרש \"כדרכו\" – כדרך המיוחדת ליהודים, בניגוד לגויים<sup class=\"footnote-marker\">12</sup><i class=\"footnote\">וכך מציע רובין, קץ החיים, עמ' 143: צורתה של קבורה יהודית, בניגוד לקבורת נכרים. </i>. ניתן גם להניח ש\"דרכו\" משמעה קבורה מקובלת בניגוד למת מצווה, כדברי רב יהודה ברישא: \"פרט להרוג\", ובידוע שמת מצווה קונה את מקומו<sup class=\"footnote-marker\">13</sup><i class=\"footnote\">בבלי, עירובין יז ע\"א-ע\"ב, ואחרים. הביטוי אמנם רק בבלי, אך המושג עולה בבהירות מסיפורו של רבי עקיבא: דרך ארץ פ\"ז ה\"י, עמ' 132-131; ירו', נזיר פ\"ז ה\"א, נו ע\"א. </i>, ושמא לא חל עליו דין תבוסה. הירושלמי מציע בהקשר זה פתרון מורכב יותר: \"אמר רב חסדא: הדא אמרה, מת מצוה מותר לפנותו?! אמר רבי זעירא: תיפתר שנקבר שלא ברשות או שנקבר לשאלה, וחש לומר שמא מת מצוה היא. סבר רבי זעירא שאין מיתי מצוה מצויין\" נזיר פ\"ט ה\"ב, נז ע\"ד)<sup class=\"footnote-marker\">14</sup><i class=\"footnote\">למת מצווה ראו סוטה פ\"ט מ\"ג ופירושנו לה. </i>. לשיטתנו, דומה שמסקנת הדיון היא שאין לייחס את המשנה למת מצווה שכן לא מדובר במקרה שכיח, ויש להבינה כפשוטה: מת המונח בשדה. להערכתנו, אם המת אינו \"כדרכו\" אין לחשוש לשכונת קברות. אשר לשאלת פינוי הקברות, כפי שנראה להלן משנתנו, ובמיוחד משנה ה, מניחות שאין בעיה בפינוי הקברים. לעומת זאת התוספתא שנצטט להלן ומשנת בבא בתרא רואות בכך בעיה הלכתית חמורה.",
                    "לכאורה הירושלמי מדבר על צורת קבורה יהודית: \"רגליו מפושטות וידיו על לבו\". בממצא הארכאולוגי לא השתמרה בדרך כלל צורת הנחת הגוף, אבל מהמעט שבידינו אין ראיה שכך היו קוברים. לדעתנו כל שהתלמוד רוצה לומר הוא שהמת מונח מסודר, כגון רגליו פשוטות וידיו על לבו, אבל לא היה מנהג לקבור דווקא בסדר זה.",
                    "<b>נוטלו ואת תפוסתו – </b>ברוב עדי הנוסח \"תבוסתו\", וכן בהמשך. עם הגופה תפונה גם התבוסה – העפר שספג את הנוזלים מן הגופה (תוס', פ\"ד ה\"י, עמ' 601). העיון האמוראי מברר מה משמעותה המעשית של ההלכה: \"וכמה רבי שמואל בשם רבי יונתן עד שלש אצבעות עד מקום שמוחל יורד\" (ירו', בבא בתרא פ\"ה ה\"א, טו ע\"א, וכן משמע מתוס', פי\"ז ה\"ט, עמ' 616). הגדרה מחמירה במקצת בדיון הבבלי: \"וכמה שיעור תפוסה? פירש רבי אלעזר (ברבי צדוק): נוטל עפר תיחוח וחופר בבתולה שלש אצבעות. מיתיבי: וכמה שיעור תפוסה? פירש רבי אלעזר ברבי צדוק: נוטל את הקיסמין ואת הקססות, וזורק את הוודאין ומניח את הספיקות, והשאר מצטרף לרוב בנינו של מת, ולרובע עצמות למלא תרווד רקב!<sup class=\"footnote-marker\">15</sup><i class=\"footnote\">מלוא תרווד רקב הוא מידה בסיסית של טומאה לשיטת בית הלל. ראו דיוננו בפ\"ז מ\"ב, והשוו פ\"ב מ\"א; פ\"ב מ\"ה; ספרי זוטא, ו ט, עמ' 242. </i> הוא דאמר כי האי תנא, דתניא: וכמה שיעור תפוסה? אמר רבי יוחנן משום בן עזאי: נוטל עפר תיחוח וחופר בבתולה<sup class=\"footnote-marker\">16</sup><i class=\"footnote\">בתולה ותיחוח עומדות בניגוד זו לזו: \"ואיזו היא בתולה? כל שאין בה רושם, ואין עפרה תיחוח, בדק והגיע למים הרי זו בתולה, בדק ומצא שם חרס הרי זו כבתולה\" (תוס', פט\"ז ה\"ה, עמ' 614); לעומת זאת: \"בתולת אדמה – כל שלא נעבדה מימיה. רבן שמעון בן גמליאל אומר: כל שאין בה חרס\" (תוס', שביעית פ\"ג הט\"ו). כלומר, הגדרת בתולה במקום שנמצאו חרסים נתונה במחלוקת, אך מקובל שבתולה היא קרקע שלא נעבדה, ולכן גם אינה סופגת. </i> שלש אצבעות\" (נזיר סה ע\"א).",
                    "הדיון משקף שלוש עמדות: רבי אלעזר ברבי צדוק מברר את חלקי הגוף מן הקרקע (האדמה עצמה), הירושלמי מצרף לגווייה עפר ספוג במוהל והבבלי מקפיד לחפור באדמה הבתולה עוד שלוש אצבעות. אף שהמסורת מיוחסת לתנאים, עמדה זו מופיעה רק בבבלי נזיר ואינה חלק מן הדיון הארוך במסכת אהלות.",
                    "<b>מצא שנים נוטלן ואת תפוסתן – </b>את העפר שמתחת לכל מת, בלבד,<b> מצא שלשה אם יש בין זה לזה מארבע אמות ועד שמונה – </b>מספר רב יותר של קברים או גופות ומרווח ביניהם משנה את ההתייחסות לקברים. שוב אין הם בבחינת קברים בודדים אלא יחידת שטח, שכונת קברים. המרחק מעוצב בשני אופנים: במספרים ולפי צורת השימוש, וכך גם מצוטטת משנתנו בבבלי. שתי אלו הן הדרכים הרגילות לציין שיעורים, וכן לעיל: \"מלוא מענה\" או \"מאה אמה\". בבבלי מצינו גם דיון בגודלו של השטח: \"אמר מר: מארבע ועד שמונה. מני? אי רבנן, הא אמרי: ארבע אמות על שש! אי רבי שמעון, הא אמר: שש על שמונה! לעולם רבי שמעון היא, והאי תנא הוא, דתניא: מצאן רצופין ואין ביניהן מארבע אמות עד שמונה – יש להן תפוסה ואין להן שכונת קברות; רבי שמעון בן יהודה אומר משום רבי שמעון: רואין את האמצעיים כאילו אינן, והשאר מצטרפין מארבע אמות ועד שמונה\" (בבא בתרא קב ע\"א). קיימות מסורות שונות על גודלו של אותו שטח בין הקברים. אותו מרחב משמש משמו של רבי אליעזר ברבי צדוק גם בהגדרת כרם לעומת גפנים בודדים (משנה, כלאים פ\"ז מ\"ב; תוס', שם פ\"ג ה\"ג). הדיון בתלמוד הבבלי מבוסס על גודלה של מערת קבורה הנמסר במשנת בבא בתרא (פ\"ו מ\"ח). עבור אמוראי בבל היו כל קברי ארץ ישראל אותם קברים; לא כן במציאות. במשנתנו אין מדובר במערת קבורה, במקרה כזה אין מקום לכל הדיון, ומערות קבורה אינן נעלמות בשטח סתם כך. המדובר בקברי שוחה פשוטים, חצובים או חפורים, וממילא אין למרחבים שבמשנתנו קשר למידותיה התאורטיות של מערת קבורה, כפי שהן נמסרות במשנת בבא בתרא<sup class=\"footnote-marker\">17</sup><i class=\"footnote\">גם במשנת בבא בתרא המידות תאורטיות, כפי שעולה משרידי מאות מערות שבידינו.</i>.",
                    "<b>כמלוא מיטה וקובריה – </b>המשנה מציינת את המרחק גם מתוך הרֵאליה של הקבורה. <b>הרי זו שכונת קברות – </b>הגדרתו של שטח כשכונת קברות מחייבת מספר קברים ומרחב קבוע ביניהם<b>. </b>מן הברייתא מתברר שההבחנה שנויה במחלוקת רבי שמעון וחכמים, אם כי מסורת המחלוקת הפוכה מזו הנמסרת בבבלי בבא בתרא: \"אחד המוציא שלשה מתים ואחד המוציא שלשה כוכין ואחד המוציא כוך בקיע ומערה. אחד מצא עשרה ואין ביניהן מארבע אמות ועד שמונה יש להם תפיסה ואין להם שכונות קברות, דברי רבי שמעון, וחכמים אומרים: רואה את האמצעיים כאילו אינן והחיצונין מצטרפין מארבע אמות ועד שמונה. מצא ראשו של זה בצד מרגלותיו אין לו תפיסה ואין לו שכונות קברות, ראשו של זה בצד מרגלותיו של זה וראשו של זה בצד מרגלותיו של זה וראשו של זה בצד מרגלותיו של זה, יש להן תפיסה ואין להן שכונות קברות. והחסר<sup class=\"footnote-marker\">18</sup><i class=\"footnote\">גופה שאינה שלמה. ההגדרה שלה תידון להלן.</i> אין לו תפיסה ואין לו שכונת קברות. ואי זה חסר? רבי אומר כדי שינטל מן החי וימות. מצא שנים כתחלה ואחד ידוע יש לו תפיסה ואין להן שכונות קברות\" (תוס', פט\"ז ה\"ב, עמ' 614-613). למסורת זו נלווה סיפור מדור יבנה: \"מעשה ברבי ישבב שבדק ומצא שנים בתחלה ואחד היה ידוע עשה להן תפיסה עשה להן שכונות קברות. כשבא אל רבי עקיבא אמר כל שיגעת לריק יגעת אף אתה היית צריך לבדוק כל קברי ארץ ישראל הידועין ולא אמרו אלא המוצא שלש כתחלה\" (שם ה\"ג, עמ' 614; בבלי, נזיר סג ע\"א). ישבב נוהג בשונה מן התוספתא ומכריז על שכונת קברות אף על פי שקבר אחד היה ידוע. רבי עקיבא מסתייג מפסיקתו<sup class=\"footnote-marker\">19</sup><i class=\"footnote\"> ונשוב לנימוק בהמשך דברינו.</i>. הוויכוח בין התנאים מעיד על מתיחות סביב הנושא. רבי עקיבא מגן על טהרת ארץ ישראל, ורבי ישבב מחמיר. אולי אין זה מקרה שהוויכוח מתחולל בדור יבנה, לאחר המרד הראשון. ריבוי ההרוגים בשדה שנקברו קבורה חפוזה ונשכחו חייב הקלה בדין על מנת שלא לטמא את כל ארץ ישראל. בסופו של הפרק נחזור למערך שיקולים זה.",
                    "<b>בודק ממנו ולהלן עשרים אמה מצא אחד בסוף עשרים בודק ממנו ולהן עשרים אמה שרגלים לדבר שאילו מתחלה מצאו היה נוטלו ואת תפוסתו – </b>לא רק הקברות עצמם אלא שטח היקפי של עשרים אמה. יתרה מזאת, אם הבדיקה מעלה גופה במרחק יש להרחיב את ההיקף לעשרים אמה נוספות. משנתנו גם מנמקת בטיעון הגיוני: כל קבר או גופה מחייבים תפיסה, ולכן מקבץ של גופות מחייב הרחבה של השטח מעבר לכל גופה הנמצאת בו.",
                    "משנתנו מבחינה בין שתי אפשרויות של פינוי מתים: קברים בודדים המחייבים תבוסה, או שכונת קברים המחייבת בדיקה מדויקת של השטח. אך במסורת התנאית קיימת עוד אפשרות המיוחסת לירושלים: \"העיד רבי יהושע על עצמות שנמצאו בדיר העצים. אמרו חכמים: מלקט עצם עצם והכל טהור\" (משנה, עדיות פ\"ח מ\"ה), ובתוספתא: \"אמר רבי שמעון בן עזאי: מעשה שנמצאו עצמות בירושלם בדיר העצים ובקשו חכמים לטמא את ירושלם. אמר להן רבי יהושע: בושת היא לנו וכלימה שנטמא את ביתינו! איה מיתי מבול איה הרוגי נבוכדנצר איה הרוגים שנהרגו במלחמה ועד עכשיו?! אבל אמרו: ודאי טמא ספק טהור\"<sup class=\"footnote-marker\">20</sup><i class=\"footnote\">ויכוח דומה מתקיים בין רבי יהושע וחכמים ביחס לכיכרות תרומה (תוס', עדיות פ\"א הי\"ב, עמ' 456). מן הסתם המסקנה מועתקת משם. לדין ספק בית הפרס ראו טהרות פ\"ד מ\"ה ופ\"ה מ\"א, כפי שנפרשן עת יזכנו החונן לאדם דעת.</i> (עדיות פ\"ג ה\"ג, עמ' 459). פתרון המציע ליקוט עצמות מדוקדק שאינו מחייב חציבה בבתולה או איסוף תבוסה חולק על משנתנו.",
                    "בהקפדה על פינוי קברים מצינו דרגות שונות:",
                    "א. עצם עצם",
                    "ב. תבוסת קבר   -  1. נוטל קיסמין וקססות",
                    "-    -  2. עפר ספוג במוהל",
                    "-    -  3. עפר תיחוח ושלוש אצבעות בבתולה",
                    "ג. שכונת קברים  -  1. שכונת קברים בלבד",
                    "-    -  2. גם תפוסה (תבוסה) וגם שכונת קברים.",
                    "כפי שנראה להלן, משנתנו אמנם מציגה חזות של מערכת לכידה, אבל במשנה ה ובמקבילותיה מוצגות עמדות שונות באשר לשתי השאלות (האם יש לקבר תבוסה, והאם יש לחשוש לשכונת קברות). אשר לפינוי קברות, משנתנו מציגה חזות ברורה: מותר לפנות את המת מקברו, אף שנקבר \"כדרכו\". במסורות אחרות מוצג נושא זה כבעיה חמורה, ונדון בכך להלן."
                ],
                [
                    "<b>הבודק בודק אמה על אמה ומניח אמה עד שהוא מגיע לסלע או לבתולה</b> – לא נאמר למה הוא בודק, האם נתגלה בשדה מת או מתים, או אולי זה הליך שגרתי שתמיד צריך לבדוק. אפשר לפרש שמדובר בהמשך למקרה של המשנה הקודמת אם נמצא שם מת, או אם נמצאה שכונת קברים וצריך להגדיר את גבולותיה. ברם מבחינה סגנונית המשנה עומדת בפני עצמה, ונדון בכך בסוף הפרק.",
                    "בתולה היא קרקע שלא עובדה. המילה הושאלה מאישה בתולה, שהיא אישה שלא נבעלה מימיה: \"נמצאת אומר שלש בתולות הן: בתולת אדם, בתולת אדמה, בתולת אילן. בתולת אדן – כל שלא נבעלה מימיה. בתולת אדמה – כל שלא נעבדה מימיה. רבן שמעון בן גמליאל אומר, כל שאין בה חרס. בתולת אילן – כל שלא נקצצה מימיה\"<sup class=\"footnote-marker\">21</sup><i class=\"footnote\">תוס', שביעית פ\"ג הי\"ד-הט\"ו; ירו', נידה פ\"א ה\"ד, מט ע\"א; בבלי, שם ח ע\"ב; מדרש שמואל, פכ\"ו.</i>. התוספתא למשנתנו מתנסחת באופן דומה: \"ואיזו היא בתולה? כל שאין בה רושם, ואין עפרה תיחוח. בדק והגיע למים הרי זו בתולה. בדק ומצא שם חרס הרי זו כבתולה\" (פט\"ז ה\"ה, עמ' 614). המשפט האחרון סותר את הברייתא הקודמת, שכן נאמר בה שאף על פי שיש בה חרס היא נחשבת לקרקע בתולה. ליברמן עסק בשאלה במאמר קצר וניסה להעמיד את נוסחת התוספתא שלנו כמות שהיא ולראות בה מחלוקת על הברייתא הקודמת מתוספתא שביעית<sup class=\"footnote-marker\">22</sup><i class=\"footnote\">ליברמן, מחקרים, עמ' 427. המאמר הודפס שם באופן קטוע.</i>. ברם אין זו רק מחלוקת בין הברייתות אלא גם סתירה פנימית, שכן אם יש בה חרס הרי שהחופר הגיע לשכבת חיים, וטרם חדר לקרקע הבתולה. כלל זה ידוע לכל ארכאולוג מתחיל, וקשה להבין את הכרעת הברייתא. יתר על כן, המשפט בתוספתא שביעית נוסח בדומה לברייתא שלנו, ואף על פי כן הוא שונה איפכא. במאמר שני חזר בו ליברמן מהצעתו והציע לגרוס \"הרי היא כבתחילה\"<sup class=\"footnote-marker\">23</sup><i class=\"footnote\">ליברמן, מחקרים, עמ' 428.</i>. לנו נראה ששתי ההצעות לוקות בחריפות יתר, ומציעים לתקן את נוסחת הברייתא שלנו ולגרוס כפי שגרס הר\"ש בפשטות – \"אין זו בתולה\", והתוספתא שלנו כרבן שמעון בן גמליאל.",
                    "בתוספתא מובאות שתי מסורות: \"הבודק בית שמאי אומרים בודק שתים ומניח אמה ובית הלל אומרים בודק אמה ומניח אמה, דברי רבי עקיבא, וחכמים אומרים בית שמאי אומרים בודק אמה ומניח אמה ובית הלל אומרים בודק אמה ומניח שתים\" (פט\"ז ה\"ו, עמ' 614). המחלוקת היא בסגנון \"היפוך הדברים\": האם בית שמאי דורשים בדיקת יתר או בית הלל, וכמובן גם משנתנו היא כבית הלל לפי רבי עקיבא וכבית שמאי לפי חכמים<sup class=\"footnote-marker\">24</sup><i class=\"footnote\">למשניות שנסתמו כדעת בית שמאי ראו ספראי, הכרעה כבית הלל.</i>.",
                    "המשפט האחרון במשנתנו מצוטט במשנת נידה (פ\"ט מ\"ה) ושם הוא איננו בהקשרו הטבעי אלא מועבר דרך השאלה, ונדון בו עת יזכנו החונן לאדם דעת לעסוק במסכת נידה. במשנת נידה עמדה נוספת, מחמירה ביותר, שהבדיקה אינה מספיקה, וזו עמדה חריגה שנדון בה שם.",
                    "<b>ומוציא את העפר ממקום הטומאה</b> – אם הוא באמצע הבדיקה והוצאת העפר, וטרם מצא מת, [<b>ו</b>]<b>אוכל בדימעו</b> – מותר לו לאכול תרומה, על שם הפסוק \"מלאתך ודמעתך לא תאחר\" (שמות כב כח), וכפרשנותם של חז\"ל: \" 'מלאתך ודמעך לא תאחר'. 'מלאתך', אלו ביכורים הניטלין מן המלא, 'ודמעך', זו תרומה\" (מכילתא דרבי ישמעאל, משפטים, מסכתא דכספא יט, עמ' 318; בבלי, תמורה ד ע\"א, ועוד). כמו כן: \"אין תורמין שמן על זיתים הנכתשין ולא יין על ענבים הנדרכים, ואם תרם תרומתו תרומה ויחזור ויתרום. הראשונה מדמעת בפני עצמה וחייבין עליה חומש, אבל לא שניה\" (משנה, תרומות פ\"א מ\"ח), וכן: \"התורם זתים על זתים העתידין ליכתש, ענבים על ענבים העתידין לידרך, תרומה ויחזור ויתרום. הראשונה מדמעת, שנייה אין מדמעת. הראשונה חייבין עליה חומש, שנייה אין חייבין עליה חומש, [וצריך לקרות להם שם]<sup class=\"footnote-marker\">25</sup><i class=\"footnote\">המשפט מנותק מהקשרו וראו דברי ליברמן, תוספת ראשונים על אתר, עמ' 332. אפשר לפרש את המשפט כהוראה כללית לכל מקרה של \"יחזור ויתרום\".</i>. חזר ועשה זתים הראשונה שמן, וענבים ראשונות יין, תרומה ואין צריך לתרום שנייה\" (תוס', שם פ\"ג הי\"ד), וכן מקורות רבים נוספים.",
                    "המוציא עדיין לא נטמא, אף שייתכן שעוד זמן קצר יתברר שהאהיל על הקבר. בתוספתא רבי יהודה מוסיף: \"צובר עפרה אמה של זו על גבי עפרה של זו, ורבותינו אמרה עפרה טהור\" (פט\"ז ה\"ז, עמ' 614). הדיון הוא בעפר המפונה. רבי יהודה דורש להתייחס אליו כאל עפר טמא ולצרפו לתלולית הקודמת, וחכמים רואים בעפר עפר טהור עד שיימצא שם המת.",
                    "[<b>וכן</b>]<b> המפקח בגל </b>[<b>ו</b>]<b>אינו אוכל בדימעו</b> – מפקח בגל הוא מי שמפנה מפולת שיש חשש שנקבר בה אדם. משנה זו, כמו משניות אחרות, מעידה כי סכנת המפולת הייתה מוחשית ותדירה. ההלכות בעניין רבות ומעידות על רמת סיכון גבוהה. המבנים נבנו ללא תכנון וללא חומרי מילוט, והבתים היו, לעתים, ישנים ביותר, על כן רבו המפולות<sup class=\"footnote-marker\">26</sup><i class=\"footnote\">ראו עוד משנה, פסחים פ\"ח מ\"ו.</i>. במקרה זה חשש הטומאה כמובן גדול יותר מאשר בחיפוש אחר קברים שנשכחו. המשפט, כפי שהוא בכתב יד קופמן, סותר את עצמו: אם \"וכן\" – הרי צריך להיות אוכל בדמעו. המילה \"וכן\" נמחקה בידי המעתיק, אבל גם בכתב יד פרמא (<b>מפ</b>) היא מופיעה ונמחקה בידי המעתיק.",
                    "מסתבר שבנושא זו שררה מחלוקת, ובתוספתא: \"הבודק אוכל בדמעו, מפקיח הגל אין אוכל בדמעו. שאלו תלמידיו את רבן יוחנן בן זכאי, בודק מהו שיאכל? אמר להם אינו אוכל. אמרו לו, למדתנו שיאכל? אמר להם יפה אמרתם! מעשה שעשו ידי וראו עיני ושכחתי, כששמעו אזני על אחת כמה וכמה. ולא שהיה יודע, אלא שהיה מבקש לזרז את התלמידים. ויש אומרים את הלל הזקן שאלו, ולא שהיה יודע אלא שהיה מבקש לזרז את התלמידים. רבי יהשע אומר: השונה ואינו עמל, כאיש זורע ולא קוצר. והלמד תורה ושוכח, דומה לאשה שיולדת וקוברת. רבי עקיבא אומר זמר בי תדירה זמר\" (פט\"ז ה\"ח, עמ' 614). המעשה ההלכתי משובץ בתוך מסר \"אידאולוגי\" בשבח השינון. יש מקום לטענה שאכן החכמים טעו בדבר הלכה, אבל העורך המאוחר כבר מתרץ את השכחה ומציגה כתרגיל דידקטי. מכל מקום, המסורת המרתקת חושפת את שלב היסוד של ההלכה. היה מעשה שאותו זכרו (או שכחו) החכמים; התלמידים זכרו את סיפור המעשה והופתעו כאשר בעת הדיון התאורטי קיבלו תשובה שונה. זו דוגמה לצורת השתלשלותה של ההלכה משלב המעשה לשלב הכלל ההלכתי, נושא שעליו הרחבנו במבוא. סיפור דומה ביותר יש בתוספתא פרה:",
                    "שאלו תלמידיו את רבן יוחנן בן זכאי, פרה במה נעשית? אמר להם, בבגדי זהב. אמרו לו, למדתנו בבגדי לבן? אמר להם, יפה אמרתם, ומעשה שעשו ידי וראו עיני ושכחתי, וכששמעו אזני על אחת כמה וכמה. לא שלא היה יודע, אלא שהיה מבקש לזרז את התלמידים. ויש אומרים הלל הזקן שאלו, לא שלא היה יודע, אלא שהיה מבקש לזרז את התלמידים. שהיה רבי יהשע אומר השונה ואינו עמל כאיש זורע ולא קוצר, הלמד תורה ושכח דומה לאשה היולדת וקוברת. רבי עקיבא אומר זמר בי תדירה זמר (פ\"ד ה\"ז, עמ' 633).",
                    "מעשה זה חוזר גם בספרי במדבר: \"שאלו תלמידיו את רבן יוחנן בן זכאי באילו כלים פרה נעשית? אמר להם בבגדי זהב. אמרו לו והלא למדתנו רבינו בבגדי לבן? אמר להם אם מה שראו עיני ומה ששרתו ידי שכחתי, קל וחומר למה שלמדתי. וכל כך למה? כדי לחזק<sup class=\"footnote-marker\">27</sup><i class=\"footnote\">או \"לחדד\".</i> את התלמידים. ויש אומרים הלל הזקן היה, אלא שלא היה יכול לומר מה ששרתו ידי\" (קכז, עמ' 151). עד עתה הסיפורים שייכים לגזע משותף. המסורת הרביעית שונה: \"אמרו פעם אחת שאלו את הלל, באיזו לבוש הפרה נשרפת? אמר להם בגדול. אמרו לו אינה נשרפת אלא בלבן. אמר להם אני ראיתי את יהושע בן פרחיה<sup class=\"footnote-marker\">28</sup><i class=\"footnote\">כנראה היה כתוב יב\"פ, והכוונה לישמעאל בן פיאבי.</i> ששרפה בגדול. אמרו לו אנו ראינו ששרפה בלבן. אמרו לו אתה אומר משמו, ואני אומר<sup class=\"footnote-marker\">29</sup><i class=\"footnote\">קודם התדיין ציבור כלשהו עם הלל, ועתה הוויכוח הופך לוויכוח בין שניים. בנוסח שלפנינו כל האמירות הן בראשי תיבות, א\"ל, ואנו פתחנו אותם לפי הנחה זו. </i> משמו מי יוכיח? אמר לו (להם?) לך לתורה, מי שרף פרה ראשונה? אמר לו אלעזר. אמר לו וכי לובש אלעזר בגדי גדול בימי אביו? אמר לו אל תבוזו שכחה לאדם, שאם מה שראו עיני שכחתי מה ששמעו אזני לא אשכח\" (ספרי זוטא, יט ג, עמ' 302). המחלוקת ההלכתית זהה אם כי מנוסחת בצורה הלכתית יותר, וגם המסר האידאי בגנות השכחה (ושבח השינון) קיים אך מודגש פחות. עוד חסר כאן ההסבר שכל זה נעשה כדי לחדד את התלמידים. משפט זה בא להגן על כבוד הרב הגדול, והיעדרו משמעותי.",
                    "ש' ספראי<sup class=\"footnote-marker\">30</sup><i class=\"footnote\">ספראי, בימי הבית, עמ' 344-342.</i> עסק בשני המעשים הללו והניח ששניהם היסטוריים, ומתוכם ניסה להסיק האם היה רבן יוחנן בן זכאי כוהן. את המעשה בשרפת פרה פירש שרבן יוחנן בן זכאי היה כוהן, ממסייעי העיסוק בפרה האדומה, אבל אם כך כיצד זה בדק בעצמו קברים, הרי אסור לכוהן לעשות כן שמא ייטמא, ורק לקרובי משפחתו מותר לו להיטמא. לפנינו בעיה של שיקול דעת, כיצד להתייחס למכלול סיפורים אלו. דומה שבתחום זה חל שינוי משמעותי במחקר בין שנת תש\"ל, שבה כתב אבינו את דבריו, ובין הדרך שבה היה הוא שוקל את הדברים כיום.",
                    "להערכתנו הזהות בין שני הסיפורים מלמדת שלפחות אחד מהם איננו היסטורי, ואולי גם שניהם אינם אלא תבנית סיפורית עם מסר אידאי מובהק. הביטוי \"מעשה שעשו ידי\" אינו מתאים לא להלל, שלא היה כוהן, ולא לרבי יוחנן בן זכאי, שאולי היה כוהן אך ודאי לא כוהן גדול. זאת ועוד, הסיפור מחבר מעשה לראיה: אם \"עשו ידי\" הוא היסטורי, אזי \"ראו עיני\" איננו מדויק, ולהפך. לפיכך נראה שהחכם היה לכל היותר צופה במעשה. אולם המסורת בספרי במדבר מוכיחה כי עורך המדרש ידע והניח שרבן יוחנן בן זכאי היה כוהן. כנראה סיפור זה הוא המקורי, וממנו הועבר לתוספתא אהלות ופותח מעט. זאת משום שלמסורת העוסקת בשרפת פרה שלוש מקבילות שיש ביניהן הבדל ספרותי. המסורת בספרי זוטא מלמדת שגרעין המעשה לא כלל את ההסבר שהרב רצה לחדד את תלמידיו, הוא אכן שכח ולא התבייש להודות בטעותו, ואף ניצלה להדגשת הסכנה שבשכחה. מאוחר יותר הפך המסר על סכנת השכחה למסר \"חינוכי\" על חובת השינון. נמצאנו למדים שהשתלשלות המסורת היא זו:",
                    "1. הסיפור בספרי זוטא.",
                    "2. הסיפור בתוספתא פרה.",
                    "3. א. הסיפור בתוספתא אהלות המעביר את הסיפור לנושא בדיקת הקבר.",
                    "ב. המסורת בספרי במדבר הדנה בנוסח המדויק של מסורת 2.",
                    "יש להניח שהיה סיפור על שאלה שנשאל רבן יוחנן בן זכאי בעניין בדיקת קברים, והעורך שהכיר את המעשה בתוספתא פרה הכפיל אותו בשל המסר החשוב הגלום בו.",
                    "להערכתנו, אפוא, המסורת המקורית היא זו שבעניין שרפת הפרה. עם זאת אין אנו טוענים שהסיפור היסטורי, ונראה לנו ששזורים בו מרכיבים ספרותיים אידאיים. רבן יוחנן בן זכאי היה תלמידו המובהק של הלל, ומצינו עוד סיפורים זהים המיוחסים לשני החכמים<sup class=\"footnote-marker\">31</sup><i class=\"footnote\">מסכת סופרים פט\"ז ה\"ו-ה\"ז, עמ' 290-289; אבות דרבי נתן, הוספה ב לנו\"א פ\"ה, עמ' 157. שם מובא גם סיפור נוסף היוצר זהות בין רבן יוחנן בן זכאי להלל.</i>.",
                    "זאת ועוד. הקשר בין הלל לבין סכנת השכחה של דברי תורה עולה גם מסיפור עלייתו של הלל לנשיאות. גם סיפור זה מתחיל בתבנית \"פעם אחת... שאלו את הלל הזקן\"<sup class=\"footnote-marker\">32</sup><i class=\"footnote\">סיפור עלייתו של הלל מופיע בכמה מקורות. הציטוט הוא מתוך תוס', פסחים פ\"ד הי\"ג, וראו בקצרה פירושנו למשנת פסחים פ\"ו מ\"א וספרות רבה נוספת. </i>.",
                    "לפנינו, אפוא, יצירה ספרותית שיש להעריך אותה באמות מידה ספרותיות ואידאולוגיות-חינוכיות, ולא מסורת היסטורית."
                ],
                [
                    "<b>היה בודק והגיע לנחל</b> – את ההלכה יש להבין על רקע המציאות בארץ ישראל. בשטחי ההרים, וגם ברמות, חוצים נחלים את פני השטח החקלאי. הנחל יצר פס שאינו מעובד, רוחבו לעתים זעיר, לא יותר מחצי מטר, אף על פי כן הוא נחל המפריד וגובל את השדה. בנחל מעין זה זרמו המים רק בימות הגשמים ממש, שכן נחל קבע הוא בדרך כלל רחב הרבה יותר. בציר הזרימה היה בוץ בחורף ואבני סחף ואי אפשר היה להלך בו, על כן הוא נחשב לגבול השדה. <b>או לשולולית – </b>שלולית היא שטח שנאגמים בו מים בחורף. הירושלמי מסביר את ההבדל בין השניים: \"שלולית שהיא מושכת, נחל אף על פי שאינו מושך\" (פאה פ\"ב ה\"א, טז ע\"א). אם כן שלולית היא שטח שבו נאגמים מים, וכשהיא מתייבשת (אינה מושכת) היא מאבדת את ייחודה. הנחל הוא ציר זרימה וניכר בשטח גם אם התייבש, \"אינו מושך\". הבבלי מעניק לנו הסבר דומה: \"מאי שלולית? אמר רב יהודה אמר שמואל: מקום שמי גשמים שוללין שם\" (בבא קמא סא ע\"א). הנחל, השלולית והדרכים שתיזכרנה להלן מופיעים כגבול השדה גם לעניינים אחרים, כגון גבול שדה שאין לצפות ששרפה משתוללת תחצה אותו<sup class=\"footnote-marker\">33</sup><i class=\"footnote\">תוס', בבא קמא פ\"ו הכ\"ג; מכילתא דרבי שמעון בר יוחאי, כב כה, עמ' 197 ומקבילות.</i>, או גבול שדה לעניין הפרשת פאה (משנה, פאה פ\"ב מ\"א). בדרך כלל לא נאמר מה רוחב הנחל או השלולית, אך לגבי שרפה מופיע ההגדרה: \"עברה נהר או גדר או שלולית שהן רחבין שמונה אמות, פטור\" (תוס', בבא קמא פ\"ו הכ\"ג ומקבילות). כאן הנהר מחליף את הנחל של משנתנו, שכן נחל צר אינו גובל שרפה משתוללת. נראה שלעניין פאה רוחב השלולית או הנחל יכול להיות קטן יותר. \"נחל\" בלשון חכמים הוא גיא, \"ואדי\" בערבית, והכוונה לציר זרימת המים בימי הגשמים. ציר זה נמוך כמובן מפני השטח, והיו בו אבנים שהנחל גרף עמו. ברוב ימות השנה הנחל יבש, אבל הוא מפריע לרצף השדה ומהווה גבול לה.",
                    "<b>או לדרך הרבים</b> – דרך ציבורית, כפי שנסביר להלן. כגבול שדה לעניין פאה נזכרים דרך היחיד ודרך הרבים. הצירוף של שני מונחים אלו חוזר במקורות, והאזכורים השונים מאפשרים להבין את התופעה.",
                    "<b>מערכת התחבורה בארץ</b>",
                    "נפתח במושג \"דרך\". בתקופת המשנה והתלמוד רושתה ארץ ישראל ברשת כבישים מפותחת. את הכבישים סלל הצבא הרומי לצרכיו. כבישים אלו מכונים במקורות חז\"ל \"איסטרטא\", שהיא strata, כביש בלטינית (איור 46). האסטרטא כמעט אינה מופיעה בספרות ההלכה. חכמים לא יכולים היו להורות על מידותיה ולא להנחות את הפעילות בה, שכן על אלו פיקח השלטון הרומי. לכל היותר",
                    "<b>איור 46 </b>מפת הכבישים הרומיים. בעקבות רול, כבישים (עם תוספת קלה שלנו).",
                    "<b>איור 47. </b>דרכים כפריות בארץ ישראל. א. מפת הדרכים של הכפר בית ליד בשומרון. ספראי, כלכלה, עמ' 57.<b>",
                    "</b>",
                    "יכולים היו חכמים להחליט האם ניתן להתקין לה עירוב תחומים<sup class=\"footnote-marker\">34</sup><i class=\"footnote\">ראו פירושנו לשבת פ\"א מ\"א.</i>. עם זאת, בספרות האגדה משתקף כמובן הווי החיים בכבישים. בנוסף ובמקביל לרשת הכבישים נפרשה רשת של דרכים כפריות. באלו עסקו חכמים רבות. הם קבעו מהו רוחב הדרך, מי מטפל בהחזקתה ושאלות נוספות כיוצא באלו שלא כאן המקום לבררן<sup class=\"footnote-marker\">35</sup><i class=\"footnote\">ראו בהרחבה ספראי, הקהילה, עמ' 202-189; דר, שומרון, עמ' 229-196.</i>. הדרך לא הייתה נתיב הליכה מקרי; זה היה ציר שנבחר בקפידה כך שיעבור בקו הקצר והנוח ביותר. הדרך עקפה בתבונה את המכשולים הגאוגרפיים ואפשרה תנועה שוטפת. את הדרך בנו, אך לא סללו. הווה אומר, במורדות נבנה לה קיר תמך מסיבי ובשטחים פנויים נבנו לה גדרות נמוכות משני צדדיה. הדרך יושרה באופן גס, אך לא נסלל לה ציפוי. לעתים הותירו סלעים באמצע הדרך, ובמשך הזמן אלו נשחקו או סותתו במתוכנן. לדרך נבנתה תשתית, ברם היא לא נועדה בהכרח לרכב גלגלי. רוב הדרכים התאימו למעבר רגלים או חמורים, ורק בדרכים מעטות ניתן היה לנוע בעגלה. הדבר נבע מכך שרוב התחבורה בארץ לא היה בעגלות אלא בחמורים. כל העיירות הכפריות קושרו זו לזו בדרכים בנויות למרחק 5-3 ק\"מ. בנוסף לכך היו דרכים אזוריות, והייתה גם לכל עיירה מערכת דרכים מהעיירה לשדות שסביבה (איור 47).",
                    "<b>           איור 47ב. </b>דרך בראש העין. צילם ע' שדמן.",
                    "<b>איור 47ג. </b>דרך בחורבת בורגין. צילמה ד' ספראי. בצד ימין שתי אבנים גדולות המציינות כנראה כניסה לנחלה פרטית.",
                    "לצמד המושגים יחיד, רבים מובנים מספר. מבחינה הלכתית (במסגרת דיני ממונות) רשות היחיד שייכת לאדם או לקבוצת שותפים, ורשות הרבים שייכת לציבור שהוא בני העיר או בני המדינה כולה. בלשון חז\"ל רווח המונח \"בני העיר\" או \"הרבים\". כך, למשל, אנו שומעים על בורות מים השייכים לרבים<sup class=\"footnote-marker\">36</sup><i class=\"footnote\">ראו פירושנו לביצה פ\"ה מ\"ו; תוס', בבא קמא פ\"ו הט\"ו.</i>.",
                    "בהקשר לדיני שבת רשות היחיד היא שטח המוקף קירות, ורשות הרבים היא שטח פתוח ללא קירות. מבחינה רעיונית יש למונחים אלו קשר גם לשאלת הבעלות. רשות יחיד אמורה להיות שייכת לאדם אחד, אבל לצורך הלכות שבת די בבעלות אחידה, סמלית, בצורת סעודה משותפת. עם זאת, אין זהות בין ההגדרות. כך, למשל, בית כנסת הוא רשות היחיד לעניין שבת ורשות הרבים מבחינה ממונית, ואילו שדה פרטי נטול גדרות הוא רשות הרבים לשבת. במסגרת הלכות טומאה וטהרה \"יחיד\" ו\"רבים\" מבטאים את מספר המשתמשים בדרך או במבנה, ללא קשר לצורתו הארכיטקטונית או לבעלות ההלכתית על המבנה. על כן שונה המשנה רשימה של מקומות שהם רשות היחיד לשבת (מוקפים קירות) אך רשות הרבים לענין טומאה, ולכן: \"השבילים המפולשים לבורות ולשיחים ולמערות ולגיתות – רשות היחיד לשבת ורשות הרבים לטומאה. הבקעה בימות החמה – רשות היחיד לשבת ורשות הרבים לטומאה, ובימות הגשמים רשות היחיד לכך ולכך. בסילקי – רשות היחיד לשבת ורשות הרבים לטומאה. רבי יהודה אומר: אם עומד הוא בפתח הזה ורואה את הנכנסין ואת היוצאין בפתח הלז – רשות היחיד לכך ולכך, ואם לאו – רשות היחיד לשבת ורשות הרבים לטומאה. הפרן – רשות היחיד לשבת ורשות הרבים לטומאה... האסטוונית – רשות היחיד לשבת ורשות הרבים לטומאה. חצר שהרבים נכנסים בזו ויוצאים בזו – רשות היחיד לשבת ורשות הרבים לטומאה\" (משנה, טהרות פ\"ו מ\"ו-מ\"ט).",
                    "בקשר לדיני הדרך הנזכרים כאן, למונחים \"יחיד\" ו\"רבים\" משמעות נוספת (רביעית). כן אומרת המשנה: \"דרך היחיד ארבע אמות, דרך הרבים שש עשרה אמה, דרך המלך אין לה שיעור\" (בבא בתרא פ\"ו מ\"ז; שמחות פי\"ד הי\"א, עמ' 208). המדובר בדרך ש\"אבדה\", כלומר נשכחה ונטמעה, ועתה באים לשחזר אותה. כן נוגעת ההלכה למקרה שבו באים לבנות דרך מחודשת. בשני המקרים מדובר בדרך השייכת לציבור, שהרי אם היא שייכת לאדם פרטי אין ההלכה יכולה לקבוע את מידות הדרך. כל אדם רשאי לעשות באדמתו כרצונו<sup class=\"footnote-marker\">37</sup><i class=\"footnote\">הרישא של המשנה עוסקת ב\"מי שהיתה דרך הרבים עוברת בתוך שדהו\", אבל אין לרישא זו קשר מלא לסיפא שציטטנו בגוף הטקסט, והרישא והסיפא עוסקות במקרים שונים.</i>. אם כן, ההבדל בין דרך היחיד ודרך הרבים הוא בעיקר ברוחב הדרך. הגדרה זו קרובה להגדרת ה\"יחיד\" ו\"הרבים\" של דיני טומאה. בדיני טומאה ההגדרה מתייחסת לפומביות הדרך ולמידת השימוש בה, שכן יש להניח שרוחב הדרך מבטא את מידת השימוש בה. עם זאת, המרכיב העיקרי של הגדרת הדרך הוא רוחבה בלבד.",
                    "<b>מפסיק – </b>את הבדיקה, שכן הדרך היא גבול השדה הטבעי, זאת אף שייתכן שבזמן חציבת הקברים טרם הייתה כאן דרך. תופעת הקבורה בשדה בעבר אינה קשורה בהכרח למערכת הבעלויות המשפטית, אך מבחינה פורמלית זה גבול השדה החשוד.",
                    "<b>שדה שנהרגו בה הרוגים מלקט עצם עצם הכל טהור</b> – המשנה משקפת את ימי המרידות והמלחמות. בשטח מסוים נערך קרב ונהרגו לוחמים, ובעל השדה רוצה לטהר את שדהו ולכן מלקט את הגוויות. החידוש הוא שלהרוגים אין \"תבוסה\", כלומר אין מתחשבים בדם שזרם מהם במותם ואין דורשים לפנות את האדמה שהייתה פעם ספוגת דם, אף על פי שדם זה מטמא (לעיל פ\"ב מ\"ב; פ\"ג מ\"ה). דם התבוסה מתערב בעפר, וכפי שנראה להלן יש להוציא את העפר העליון עד עומק שלושה טפחים (להלן פי\"ח מ\"ה). ברור שמההרוגים זרם דם תבוסה וההחלטה להתעלם ממנו מחייבת הסבר, ונעסוק בו להלן.",
                    "<b>המפנה קברו מתוך שדהו</b> – בשדה היה קבר מסודר ובעל הבית רוצה לפנותו. כפשוטו הדגש הוא על \"קברו\". אין זה קבר מקרי, או קבר שנמצא בשדה ושייך לאדם זר. אבל להלן נציע אפשרות שונה התלויה בכתבי היד בהמשך.<b> מלקט עצם עצם הכל טהור</b> – כל שאר השדה טהור, שוב ללא התחשבות בדם התבוסה. <b>בור שמטילין לתוכו נפלין או הרוגין</b> – את הנפלים הקטנים קברו בצורה בלתי פורמלית, כפי שראינו במשנה ב. אשר להרוגים – את אלו צריך היה לקבור בצורה רגילה, אך כנראה בלהט הקרב הושלכו לבור. הביטוי \"מטילין לתוכו\" בה בניגוד לקבורה מסודרת. <b>מלקט עצם עצם הכל טהור</b> – לכל אלו אין תבוסה.<b> אם התקינו לקבר מתחלה יש לו תפוסה</b> – כך בכתב היד, וכן ב-<b>מפ</b>: \"ואם התקינו\". לפי נוסח זה יש כאן דעה אחת. אם הקבר אינו שייך לבעל הבית אין לו תבוסה, ואם התקינו לקבר מתחילה יש לו תבוסה. לנוסח זה המשפט \"המפנה קברו מתוך שדהו\" כוונתו לקבר ישן השייך לבעל השדה, אך הוא קבר ישן. לפי הסבר זה יש להבין שהחשש מתבוסה איננו רק בעל צד רֵאלי. אם מדובר בקבורה שלא ברצון בעל השדה מקלים עליו, אולי כדי שלא יינזק יתר על המידה על ידי אחרים, ואולי כדי לדרבנו להוציא את המת ולקברו במסודר. אבל אם התקין קבר לא ראוי שיפנה את המת, או שלפחות אין חכמים משדלים אותו לעשות כן, ועל כן קנסוהו חכמים בכך שיצטרך להוציא גם את דם התבוסה.",
                    "אבל לפי נוסח רוב עדי הנוסח נוספו המילים \"רבי שמעון אומר אם התקינו לקבר מתחילה יש לו תבוסה\", ואם כן לפנינו מחלוקת. חכמים סבורים שאף פעם אין דם תבוסה, ואילו רבי שמעון תולה את הדבר בכוונת בעל הבית. אם זו הדרך שבה התכוון לקבור את המת יש למת תבוסה, ואם הקבורה הייתה שלא לרצונו מקלים עליו. מכל מקום, השאלה האם צריך להוציא את התבוסה אינה תלויה בחשש רֵאלי כזה או אחר, או בטיב צורת המוות, אלא בשאלת כוונתו המקורית של הקובר. לכל הדעות יש כאן הלכה שנועדה להקל על פינוי הגופות מהשדה. לפי כתב היד שלנו המדובר בגופות שלא תוכננו לקבורה על ידי בעל הבית, ולפי נוסח רוב כתבי היד המחלוקת היא בגוויות שנקברו בקבורה מתוכננת. יש להודות שהמשפט \"לפנות את קברו\" מתאים יותר לנוסח רוב עדי הנוסח. תנא קמא סבור שגם במקרה כזה (שזה קבר מתוכנן של בעל השדה) אין לו תבוסה, ורבי שמעון חולק. על כן אנו מכריעים כנוסח רוב עדי הנוסח, בניגוד לכתב יד קופמן ולכתב יד פרמא, אף על פי שהם כתבי היד הטובים.",
                    "משנתנו עוסקת רק במת ראשון כדרכו, או במתים רבים שלא כדרכם (הרוגים בשדה, או מתים רבים בקבר אחד). במשנה ג שבה עסקנו מדובר במת אחד כדרכו, או במתים מספר, שכולם נקברו בצורה מסודרת ויש להם תבוסה. משנה ג היא אפוא כדברי רבי שמעון לפי נוסח רוב כתבי היד, או כדברי הכול לפי נוסחת כתב יד קופמן (ומשנה ג מדברת על מקרה ש\"התקינו לקבר מתחילה\").",
                    "המשנה אינה מטילה ספק שאפשר לפנות קברים, היא אינה רואה בכך כל בעיה. אדרבה, ברור למשנה שמותר לאדם לפנות את \"קברו\" ואת הקבר שהתקין הבעל. השאלה היא רק האם הקלו עליו חכמים וויתרו על הוצאת התבוסה. מכל מקום, בדרך כלל נדרשת הוצאת התבוסה ובמקרים מסוימים הקלו, וטרם הבהרנו מדוע עשו כן. לפי המשנה אין להלכה שבה כל קשר להלכה שמת מצווה קונה מקומו<sup class=\"footnote-marker\">38</sup><i class=\"footnote\">ניסוח זה מופיע בבבלי, עירובין יז ע\"א; בבא קמא פא ע\"א, וראו מסכת שמחות פ\"ד הט\"ז, עמ' 123; הי\"ח, עמ' 125-124 והי\"ט, עמ' 125, שם למעשה יש מחלוקת סביב הנושא והגדרה שונה של מת מצווה.</i>, כלומר שאם נמצא מת בשדה יש לקברו במקום שבו הוא נמצא. הלכת מת מצווה נועדה לפתור שאלה פשוטה. מכיוון שיש מצווה לקבור את המת, הרי שעדיין יש למצוא לו מקום קבורה. ההלכה קובעת רק שבעל השדה חייב לאפשר את קבורת המת בשדהו, אבל אינה שוללת את האפשרות שהמת יועבר לקבר אחר של מי שידבנו לבו. מכל מקום, במשנתנו פינוי הקבר הוא תופעה פשוטה שאינה מעוררת שאלות. השאלה היא רק עד כמה צריך המפנה להתאמץ בפינוי הטומאה. שאלה נוספת שאינה מתעוררת במשנה היא האם מקום המת מותר בהנאה. המשנה אינה עוסקת בשאלה וכפשוטם של דברים אין בכך בעיה, אחרת לשם מה לפנות את המת<sup class=\"footnote-marker\">39</sup><i class=\"footnote\">שאלה זו של פינוי קברים היא מוקד לחיכוכים בני זמננו. אנו איננו עוסקים אלא בפרשנות המשנה והמקורות התנאיים. השפעתה האפשרית של הפרשנות על פסיקת ההלכה איננה בתחום דיוננו, והמשכיל ישכיל.</i>?",
                    "התוספתא, לעומת זאת, מעוררת את שתי השאלות הללו: \"1. נמצאת אומר שלש קברות הן, קבר הנמצא מפנין אותו, פנוהו ממקומו טהור/טמא<sup class=\"footnote-marker\">40</sup><i class=\"footnote\">כך בירושלמי להלן.</i> ואסור בהנאה, 2. קבר המזיק את הרבים מפנין אותו, פנוהו מקומו טמא ואסר בהנאה, 3. קבר הידוע אין מפנין, פנוהו מקומו טהור ומותר בהנאה\" (פט\"ז ה\"ט, עמ' 614). התוספתא מבחינה בין שלושה סוגי קברות. הראשון הוא \"קבר הנמצא\", שהוא קבר שהתגלה ולא ידוע ממתי הוא. פירוש זה יוצא מברייתא אחרת: \"קבר הנמצא מטמא למפרע, בא אחר ואמר בריא לי שלא היה קודם לעשרים שנה אין טמא אלא משעת מציאה ואילך\" (תוס', טהרות פ\"ד ה\"ט, עמ' 664). אם כן קבר הנמצא התגלה לאחרונה אבל הוא היה בשדה מזמן, אם כי היה בלתי ידוע. בירושלמי (נזיר פ\"ט ה\"ג, נז ע\"ד) ובבבלי (סנהדרין מז ע\"ב) מצוטטת הברייתא בשינויי הלכה המוצגים בטבלה. הסוג השני הוא \"קבר המזיק\" שכנראה ידוע מי קבור בו והוא מוכר לכול, אבל הוא \"מזיק\", כלומר מפריע לציבור (להלן). לא נאמר במה הוא מזיק. הסוג השלישי הוא קבר ידוע שהכול יודעים על קיומו, ואולי גם יודעים מי קבור בו.",
                    "<b>דיני פינוי קבר </b>",
                    "חילופי ההלכות מצויים אפוא כמעט בכל הפרטים, וקשה לעקוב אחר היגיון הלכתי מוסכם כלשהו. נפתח בפינוי הקבר. לפי כל המקורות אין לפנות קבר \"ידוע\", כלומר קבר שחצב אדם מדעתו, אלא אם כן הוא מזיק את הרבים. המונח \"מזיק את הרבים\" אינו מוגדר דיו. רש\"י לסנהדרין מפרש שהוא גורם טומאה לרבים ומפריע לבנייה, וכפשוטו הוא מפריע לבנייה או לעיבוד של בעל השדה. הסברו של רש\"י עולה בקנה אחד עם תוספתא בבא בתרא המתירה לפנות קברים רק כאשר העיר מקיפה אותם: \"קבר שהקיפתו העיר בין מארבע רוחות בין משלש רוחות בין משתי רוחות זו כנגד זו, יתר מחמשים אמה לכן ומחמשים אמה לכאן, אין מפנין אותו. פחות מיכן, מפנין אותו. כל הקברות מתפנין חוץ מקבר המלך ומקבר הנביא. רבי עקיבא אומר אף קבר המלך וקבר הנביא מתפנין. אמרו לו והלא קברי בית דוד וקבר חולדה הנביאה היו בירושלם ולא נגע בהן אדם מעולם? אמר להן משם ראיה, מחילה היתה שם והיתה מוציאה טומאה לנחל קדרון\" (תוס', בבא בתרא פ\"א הי\"א). אם כן, ההיזק הוא חשש הטומאה. לפי התוספתא אין מפנים קברים אלא אם כן העיר (השטח הבנוי) מתקרב לקבר. כל זאת בניגוד למשנה שם (בבא בתרא פ\"ב מ\"ט) התובעת הרחקת הקברים מהעיר, אך אינה דנה במקרה שהעיר זחלה לכיוון הקבר, ואף לא בשאלה של פינוי קברים.",
                    "בשפכי \"עיר דוד\" בירושלים נמצאה כתובת המעידה על העברת קברות עוזיה מלך יהודה, ללמדך שפינו קברי מלכים, אבל אין לדעת האם ראו בפינוי דין מיוחד של מלך או כך התנהגו לכל קבר שהוא. (איור 48) בפועל התברר שרחבת המדרגות הגדולה בכניסה לכותל נבנתה מעל קברים קדומים, אך ספק אם הבונים ידעו על הקברים וכיצד נהגו.",
                    "<b>איור 48.  </b>כתובת \"לכאן הובאו עצמות המלך עוזיה ולא למפתח\". הכתובת מעידה שבימי בית שני העבירו את עצמות המלך המת מקברו. צילום הכתובת מתוך סוקניק, ציון.",
                    "ההלכה האמוראית בנושא אחידה, אין לפנות קבר אלא במקרה מיוחד, וכן שנינו בבבלי שם: \"מיתיבי: החוצב קבר לאביו והלך וקברו במקום אחר הרי זה לא יקבר בו עולמית\" (סנהדרין מז ע\"ב)<sup class=\"footnote-marker\">41</sup><i class=\"footnote\">המימרה מופיעה גם כחלק מאבל רבתי אבל איננה במסכת שמחות שבידינו, ראו היגר, שמחות, עמ' 250.</i>. לפי הלכה זו אין להשתמש בקבר שימוש חוזר, אפילו אם לא נעשה בו שימוש, וקל וחומר אם נעשה בו שימוש. אמנם הבבלי מצמצם את ההלכה לקבר בנוי, אבל פירוש זה הוצע רק כדי ליצור הרמוניזציה בין המקורות. יתר על כן, לכל הדעות שם אם נעשה שימוש בקבר הוא אסור בהנאה.",
                    "בירושלמי שם הגמרא מסיקה ש\"אמר רב חסדא הדא אמרה מת מצוה מותר לפנותו\" (נזיר פ\"ט ה\"ג, נז ע\"ד). אמנם רבי זעירא מפרש שהדברים אמורים רק כשנקבר ללא רשות. גם הירושלמי מפנה כמובן למשנה בבבא בתרא ומצטט את הסיפור בתוספתא בבא בתרא שכבר ציטטנו לעיל. לא הבאנו את חילופי המסורות על המרחק שבו העיר צריכה להיות מהקברים.",
                    "התוספתא למשנתנו פותחת במילים \"נמצאת אומר\" (פט\"ז ה\"ט, עמ' 614), ואלו מצויות בכל המקבילות. הביטוי מעיד על מסקנה הנלמדת מהלכה קודמת. ההלכה הקודמת איננה משנתנו, שהרי בה אין רמז לבעיה של פינוי קברים. אולי היא המשך למשנת בבא בתרא ולתוספתא שעליה המדברות על פינוי קבר רק כשהעיר התקרבה אליו (מזיק את הרבים). אבל משנתנו, ואולי גם משנת בבא בתרא, אינן רואות כל בעיה בפינוי הקברים, והוא הדין למימרה בירושלמי ש\"מת מצוה מותר לפנותו\". אם כן לפנינו שתי גישות לפינוי קברים, ושתיהן מסכימות שקבר המזיק את הרבים מותר לפנותו.",
                    "אשר לשאלת טהרתו של הקבר. ודאי שאם הגווייה בתוך הקבר הקבר טמא. בתוספתא אין דיון בשאלה המעסיקה את המשנה, האם יש לפנות גם את התבוסה, כלומר עפר בעומק שלושה טפחים<sup class=\"footnote-marker\">42</sup><i class=\"footnote\">באזורי ההר קרקעית הקבר היא סלע, וכל שאלת דם תבוסה ועפר קברות איננה מעשית. </i>. הברייתא פשוט מנוסחת בשפה הלכתית אחרת שבה שאלת התבוסה אינה עולה כלל. השאלה של הברייתא היא לאחר שהתבצע פינוי כהלכה, ומי שסבור שטמא פוסק כך, כנראה, כקנס מיוחד. קנס כזה נוהג גם כשמותר לפנות את הקבר, אבל חכמים רואים בכך בעיה ומצפים שלא יפנו קברות. איסור בהנאה נועד להפוך את פינוי הקבר לבלתי כדאי. מי שמתיר סבור שאם מותר לפנות אין לקנוס את המפנה, ובקבר הידוע שאותו אסור לפנות, יש הסוברים שאם פינהו (באיסור) מקומו בכל זאת טהור (תוספתא וירושלמי). אין לכך סיבה הגיונית. כפי שנראה בדיוננו בבית הפרס בסוף המסכת, איסורי בית הפרס הושפעו גם מהקושי לכפות את ההלכה: \"שלא גזרו אלא עד מקום שיכולין לגזור\" (תוס', שביעית פ\"ג הי\"ג). ייתכן שחכמים חשו שגזירת טומאה על קבר שפונה היא מחמירה מדי; אמנם יש איסור בפינוי, אבל טומאה אין כאן.",
                    "השאלה השלישית היא האם הקבר מותר בהנאה. גם בכך נחלקו המקורות, כפי שברור מהטבלה לעיל. מי שאוסר מדרבן בכך את הציבור לא לפנות את הקבר (גם במקרים שהפינוי מותר), ומי שמתיר להשתמש מכיר בקושי לכפות את האיסור.",
                    "אפשר שהברייתא כבר כוללת מרכיב הלכתי נוסף של \"גזל המת\". מונח זה מופיע בבבלי (מועד קטן כו ע\"ב) כביטוי מושאל, ובמסכת שמחות כאיסור חמור ורֵאלי, איסור חמור יותר מגזל החי (פ\"ט הכ\"א, עמ' 177). במסכת שמחות הלכות רבות קדומות, אך גם הלכות מאוחרות ועדויות להשפעת התלמוד הבבלי. במקרה זה מסכת שמחות מצטטת את הבבלי, ומפתחת את הקביעה שם. אם כן העדויות לתפיסה זו הן מהבבלי בלבד, אבל מסכת שמחות מאפשרת לפרש שהמונח הוכר גם בארץ ישראל. אפשר לפרש את ההלכות גם ללא מרכיב זה של גזל המת. מכל מקום, משנתנו מתייחסת לשאלת הטומאה בצורה רֵאלית יותר. אם הפינוי היה שלם המקום טהור, והמחלוקת היחידה היא רק מהי דרך הפינוי המלאה (עם תבוסה או בלעדיה). גם משנה ג לעיל שאינה רואה בעיה בפינוי מת כדרכו.",
                    "במשנה ח בפרק הקודם דנו באמת המים העוברת בבית הקברות (בין הקברות) וציטטנו מקורות מאוחרים יחסית (מסכת שמחות ובבלי הוריות) שמהם יוצא שאין לשתות מים אלו מפני כבוד המתים או גזל המתים. מקורות אלו משלימים, בצורה קיצונית, את ההלכה שקברו של המת אסור בהנאה גם אם פינוהו. גישת ביניים אחרת מצויה אף היא במסכת שמחות: \"1. קבר שפינהו מותר בהנאה, אבל לא יעשנו בית התבן, בית הבקר, בית העצים ובית האוצרות. 2. כוך שפינהו אסור בהנאה. 3. קבר שעשאו לשם חי ימכר, לשם מת לא ימכר\" (שמחות פי\"ג ה\"ט, עמ' 203). ההלכה הראשונה מאפשרת לפנות קברים (לא נאמר באילו מקרים) והקבר מותר בהנאה, אך לא למטרות מבזות. לא כן הכוך עצמו, וכמובן אין לקבור באותו קבר מת אחר ואין לקבור שני מתים בכוך אחד (שם ה\"ח, עמ' 203). עוד נוסיף שבקברי כוכים נתגלו לעתים קרובות גוויות מספר באותו כוך, או כמה חלקי גוויות באותו ארון, כלומר לא היססו להשתמש בקבר שימוש נוסף, בניגוד להלכה המאוחרת.",
                    "עוד שנינו בתוספתא: \"1. המפנה קברו לרשות הרבים, והלך לשם אדם, מפנה עצם עצם והכל טהור. מי שנפחת קברו בתוך שדהו אומרים לו מלקט עצם עצם והכל טהור\" (פט\"ז הי\"א, עמ' 614). ההלכה הראשונה פשוטה, גם היא כמו המשנה אינה רואה בעיה בפינוי הקבר, ואף על פי שהקבר החדש הוא תקני אין כל בעיה בפינוי הקבר השני. ההלכה השנייה מורכבת יותר. כפשוטה אין היא עוסקת כלל בפינוי הקבר, אלא שוב בכך שאין צורך בפינוי התבוסה, אף שבמשנה יש מי שקובע שבפינוי קבר מסודר יש צורך בפינוי הקרקע ספוגת הדם (התבוסה).",
                    "חלק מהמפרשים (ר\"ש, רא\"ש, אלבק ועוד) חשו בניגוד שבין המשנה שלנו לבין ההלכות שבמשנת בבא בתרא ובתוספתא. הניגוד הטריד משום שמשנת בבא בתרא והתוספתא ייצגו נוסח מקל מאוד של הנוהג בן זמנם של המפרשים (להגן על כבוד קברי אבות, כמעט בכל מחיר), על כן פירשו את המשנה במקרה של התוספתא \"שנפחת קברו\". אין לפירוש זה בסיס, והוא קריאה של המשנה לאור מציאות פרשנית ותפיסה אידאית שאיננה במשנה. עם זאת, אפשר שכבר התוספתא רצתה לרכך את הדין שבמשנה, שכן התפיסות המסתייגות מפינוי קברים מצויות כאמור בתוספתא. אפשר גם שאין בתוספתא אלא ניסוח הלכתי של הסיפור הבא בתוספתא, וכן שנינו: \"מעשה ביהודה והלל אחין, בניו של רבן גמליאל, שהיו מהלכין בתחום עוני. מצאו אדם אחד שנפחת קברו בתוך שדהו, אמרו לו מלקט עצם עצם והכל טהור\" (פט\"ז הי\"ב, עמ' 614). יהודה והלל היו שני בניו של רבן גמליאל דיבנה, והם כנראה נהרגו במרד בר כוכבא ולא הגיעו לדור יבנה ולסמיכה. סדרת מעשים מספרת על מסעם בגליל, בכבול ובתחום בית ענת<sup class=\"footnote-marker\">43</sup><i class=\"footnote\">ראו ספראי וספראי, בית ענת.</i>. \"תחום עוני\" הוא תחום בית ענת, והוצע לזהותו עם בעינה שבבקעת בית נטופה. הזיהוי אינו מובטח, אבל מכל מקום היה זה יישוב חשוב ומרכז אזורי. סיפור המעשה וההלכה משקפים את אותו אירוע. ואכן, לעתים מתואר במקורות מעשה המנוסח במקבילות כהלכות לכל דבר<sup class=\"footnote-marker\">44</sup><i class=\"footnote\">ראו פירושנו לביצה פ\"ב מ\"ו-מ\"ז, וראו תוס', פט\"ז הי\"א והי\"ב, עמ' 614.</i>, כלומר שנשמרה ונמסרה המסקנה ההלכתית, אבל נשכח זכרו של הסיפור שממנו נלמדה ההלכה. המעשה היה מרכיב מרכזי במסורת ההלכה. לא כל ההלכות נמסרו כחוק מופשט – חלקן נמסרו כמעשים. התלמידים רגילים היו ללון בבית רבותיהם ולשמשם, והדוגמה האישית שקיבלו מהם הייתה מרכיב מרכזי בתהליך הלימוד בחבורה, והתלמיד שזכה לראות את התנהגות רבו סיפר לחבריו ויחדיו דנו בנושא והסיקו ממנו את הראוי ללימוד. מעבר לכך, בית הנשיא אירח רבים מהחכמים, ובאופן טבעי זכו מעשיו של רבן גמליאל שהיה ראש לחכמים (גם אם לא נשא את התואר \"נשיא\") לתשומת לב, וכך עברו פרטי המעשים מפה לפה, עד שהפכו לחלק משושלת המסירה של תורה שבעל פה<sup class=\"footnote-marker\">45</sup><i class=\"footnote\">ראו דה פריס, המעשה.</i>.",
                    "ש' כהן אסף את כל המעשים שבספרות חז\"ל<sup class=\"footnote-marker\">46</sup><i class=\"footnote\">כהן, מעשים.</i>, ולדעתו רק אלו משקפים את תחומי פעילותם הרֵאלית של חכמים, ואילו ההלכות העקרוניות שנמסרו בשמם אינן אלא לימוד תאורטי ומאוחר. יחד עם זאת הוא מודה כי אין הוא יודע מהי אמת המידה אשר לפיה החליטו עורכי החיבורים איזה סיפור ראוי לכלול בחיבוריהם. נראה שחלוקה זו בין הלכות ומעשים היא בעייתית ותובעת מחקר. לעתים מופיע בספרות מעשה ספציפי והלכה עקרונית המתייחסת אליו. כך, למשל, התוספתא קובעת שבעל רשאי להתנות שאשתו \"תהא זנתו ומפרנסתו ומלמדתו תורה\", ומיד אחר כך מתואר מעשה מעין זה שאירע ליהושע בנו של רבי עקיבא<sup class=\"footnote-marker\">47</sup><i class=\"footnote\">תוס', כתובות פ\"ד ה\"ז, וראו פלוסר וספראי, הלל.</i>. יש להניח שההלכה נוסחה בעקבות המקרה או להפך, שהמעשה לפרטיו נוסח בעקבות ההלכה, אך קשה להאמין ש\"במקרה\" נוסחה הלכה ואירע סיפור נדיר הזהה לה. רבות הן הדוגמאות מעין אלו במקורותינו. יתר על כן, סביר שחלק מההלכות שבידינו הן פסקי דין במעשים שהובאו לפני חכמים, ופסקים אלו נוסחו כהלכה עקרונית<sup class=\"footnote-marker\">48</sup><i class=\"footnote\">כאמור במבוא הכללי לפירוש המשניות אנו מסיקים שהרבה הלכות קדומות הן תוצאה של מעשה שבא להכרעה בפני חכמים, או שכך נהגו בציבור.</i>. אי לכך, ההבחנה בין סיפורים ובין הלכות היא במידה רבה ספרותית ולא היסטורית. יש לכך דוגמאות נוספות במקורות<sup class=\"footnote-marker\">49</sup><i class=\"footnote\">ראו פירושנו לברכות פ\"א מ\"א; שם סוף פ\"ב; שם פ\"ח מ\"ג, ועוד.</i>. הווה אומר, גם המעשים וגם ההלכות, המוצגות כתאורטיות, משקפים באותה מידה את פעילותם המעשית של חכמים בציבור.",
                    "לעיל התחבטנו מדוע הדגישה התוספתא שמדובר בפינוי קבר שנפחת. אפשר שאין לכך סיבה הלכתית אלא נימוק סיפורי, כך היה המעשה. אם כן, אין כאן הגבלה על פינוי קברים.",
                    "התוספתא ממשיכה: \"פוסא שמטילין לתוכה הרוגים, והנקבר שלא ברשות, אין לו תפיסת קברות, ואין לו שכונת קברות. רבן שמעון בן גמליאל אומר נפלים אינן קונין את הקבר, ואין להן תפיסה, והנקבר שלא ברשות יש לו תפיסה\" (פט\"ז הי\"ב, עמ' 614). פוסה היא חפיר, ורגיל היה שמחנה רומי הוקף בחפיר (fussa) ומעליו חומה. בפוסה קברו מתים בקבורה המונית ובלתי מסודרת. התוספתא קובעת, ברוח המשנה (או ברוח רבי שמעון במשנה), שהנקבר שלא כדרכו אין לו תבוסה, אלא שהיא מעמידה את הדברים לא על דרך הקבורה אלא על מרכיב הבעלות. הנקבר שלא ברשות אין לו תבוסה, ורבן שמעון בן גמליאל חולק ואינו מבחין בין נקבר שלא ברשות לנקבר ברשות. התוספתא מוסיפה עוד שגם דין שכונת קברות שבמשנה ג תלוי בשאלה האם המת נקבר ברשות, ולפי תנא קמא דין תבוסה כדין שכונת קברות.",
                    "הירושלמי מוסיף שאת הנקבר שלא ברשות מותר לפנות (נזיר פ\"ט ה\"ג, נז ע\"ד). הירושלמי פותח בהכרזה שמותר לפנות מת מצווה, ומסביר שהכוונה לנקבר שלא ברשות. אפשר שיש כאן שני רובדי הלכה, האחד כמשנתנו שעצם הפינוי מותר והאחר ברוח התוספתא ומשנת בבא בתרא, שמותר לפנות רק אם הקבר מזיק (העיר גדלה) או שנקבר שלא ברשות.",
                    "במסכת שמחות מיוחסת ההלכה שהנקבר שלא ברשות מותר לפנותו לרבן שמעון בן גמליאל. הניסוח הוא \"אין לו חזקה\": \"קבר גולין אין להם חזקה, בשעת הדבר ובשעת המלחמה אין להם חזקה, רבן שמעון בן גמליאל אומר הנפלים אין קונין את הקבר, הנקבר שלא ברשות אין לו חזקה\" (שמחות פי\"ד ה\"ד, עמ' 205). בהלכה הקודמת נקבע שלנקבר שלא ברשות אין חזקה, והלכה זו נמסרת בסתם. עוד למדנו ממסכת שמחות זו שהרוגי מלחמה ודבר, שהם מן הסתם מתי מצווה, אין להם חזקה, הם נחשבים כקבורים שלא ברשות, אף שלא נאמר שלא ניתנה רשות, ואף על פי שמת מצווה אינו זקוק לרשות כדי להיקבר במקום שבו מת. כלומר, מת מצווה מותר לפנותו.",
                    "נמצאנו למדים ששני דינים אלו (תבוסה ושכונת קברות) אינם רק תוצאה של מצב רֵאלי (חשש שהדם זרם, חשש שיש שם עוד מת) אלא הוא תוצאה של מדיניות חברתית. או שתמיד סברו שאין תבוסה ואין שכונת קברות והחמירו במקרים מסוימים (כדי לדרבן אנשים לקבור במערות קבורה וכדי שלא לפנות קברים), או שמא ההפך – תמיד חששו לשני אלו, והקלו במקרים מסוימים.",
                    "גישה נוספת מופיעה בתוספתא הבאה: \"רבי יהודה אומר, בור שמטילין נפלים לתוכו טהור. אמר רבי יהודה, מעשה בשפחתו של מציק אחד ברמון שהטיל נפל לבור, ובא כהן אחד והציץ לידע מה הפילה, ובא מעשה לפני חכמים וטהרוהו מיד, מפני שחולדה וברדלה גוררין אותו מיד\" (פט\"ז הי\"ג, עמ' 615-614)<sup class=\"footnote-marker\">50</sup><i class=\"footnote\">הברייתא מצוטטת בבבלי, פסחים ט ע\"ב; עבודה זרה מב ע\"א. לפי הסוגיה בפסחים הכוהן בא לבדוק אם הנפל הוא בן או בת, וסוגיית עבודה זרה מוסיפה את החשש שמא רוח הפילה ולא נפל בשר ודם, וכן בבבלי, נידה טו ע\"ב.</i>. הברייתא הקודמת שציטטנו קבעה שנפלים אין להם תבוסה ואין להם בעלות על קבר, וכאן רבי יהודה קובע שלמעשה אין הם מטמאים כלל, מתוך ההנחה שחולדה או ברדלס גררו את הגופה. לא ברור האם יאמר כן גם על גוויית אדם מבוגר. מכל מקום, גם כאן יש הלכה כללית וסיפור מעשה צמוד. ההלכה נוצרה מתוך המעשה.",
                    "התפיסה ההלכתית שחולדה או ברדלס גוררים מופיעה גם בדיני חמץ (חולדה בלבד – פסחים פ\"א מ\"ב)<sup class=\"footnote-marker\">51</sup><i class=\"footnote\">שם (פסחים פ\"א מ\"ב) מקלים ואין חוששים לחולדה וחזיר שמא גררו את החמץ ממקום למקום. מנגד, אין הם גם סיבה לפטור מבדיקת חמץ. התלמודים רואים במשנת פסחים סתירה לעדות התוספתא שלנו (ירו', פסחים פ\"א ה\"ג, כז ע\"ג; בבלי, פסחים ט ע\"ב), אבל כפשוטם אין המקרים דומים והחששות הם אחרים. התלמודים עצמם מבחינים בין גרירת לחם לגרירת בשר. אבל אין זה סתם בשר, אלא גוש בשר גדול למדי (בשביל חולדה). מעבר לכך, עצמת החשש אחרת ואין דין טהרה כדין חמץ. מכל מקום, הירושלמי מסכם שאכן משנת פסחים חולקת על הברייתא בתוספתא שלנו, וזו מחלוקת תנא קמא ורבי יהודה, ורבי יהודה יחשוש לגרירת חולדה ויחלוק גם על משנת פסחים. גם להלן פי\"ח מ\"ח מובעת ההנחה שהחזיר והחולדה גוררים את העצמות, אך יש להניח כך רק במקום שהם מצויים. במשנה להלן זו דעת בית הלל בלבד, ולא ברור האם בית שמאי חולקים על כך. דומה, אפוא, שההלכה (התנאית) מקלה או מחמירה לפי הנושא, ולפי דעת התנא, ולא לפי הערכת המציאות כיצד נוהגים החולדה והחזיר.</i>. מפורשת יותר וקרובה יותר לענייננו היא ההלכה ממשנת נידה: \"בית הטומאות<sup class=\"footnote-marker\">52</sup><i class=\"footnote\">בית הטומאות הוא אולי מבנה מיוחד לנשים שבו הן שוהות בזמן נידתן. אנו מכירים נוהג זה מיהודי אתיופיה של ימינו.</i> של כותים מטמאין באהל מפני שהם קוברים שם את הנפלים. רבי יהודה אומר לא היו קוברין אלא משליכין וחיה גוררתן\" (פ\"ז ה\"ד), ובמקבילה בתוספתא: \"בית המרחץ של כותיים מטמא באוהל מפני שקוברין שם את הנפלים, רבי יהודה מטהר מפני שחולדה וברדלס גוררין אותו מיד\" (נידה פ\"ו הט\"ו, עמ' 648). כן שנויה עמדה זו להלן בפי\"ח מ\"ח. כפי שנראה שם בנוסח הדפוס ההלכה מוצגת כמחלוקת בית שמאי ובית הלל, אך ברוב עדי הנוסח אין בית הלל נזכרים כלל וזו עמדת בית שמאי שהתקבלה ללא עוררין. זו אפוא עמדתו העקרונית של רבי יהודה. ספק אם אכן סבר רבי יהודה שאכן יש סיכוי שחולדה וברדלס גוררים גווייה. הברדלס איננו חיה המצויה תדיר, וודאי שאינה יכולה לחדור לבור. החולדה תדירה יותר, אך עלולה לגרור רק נפל קטן. דומה שיש כאן הקלה בדיני טהרה, והנימוק הוא ספרותי במקצת.",
                    "מבחינה הלכתית זו אפוא מחלוקת בין רבי יהודה ותנא קמא, והכוהנים נהגו כתנא קמא המחמיר.",
                    "החולדה נזכרת כמובן כדוגמה למזיקי הבית. קדמונינו חששו ממזיקים אלו ולא הייתה להם דרך לבערם, אם כי נזכרות מלכודות, \"מצודות\", לחולדות ולמזיקים אחרים<sup class=\"footnote-marker\">53</sup><i class=\"footnote\">נבו, פגעים, עמ' 273-264.</i>. גם העובדה שהחולדה גוררת מזונות נזכרת<sup class=\"footnote-marker\">54</sup><i class=\"footnote\">תוס', כלים בבא בתרא פ\"א ה\"ד, עמ' 590; ירו', שבת פי\"ד ה\"א, יד ע\"ג.</i>. החולדה אכן גוררת מזונות, אלא שהמשמעות ההלכתית הנגזרת מכך איננה מקובלת על הכול.",
                    "המעשה במציק מעניין מצד הגילויים הנוספים שבו, ונסכם אותם בקצרה. המציקים הם משתפי הפעולה עם השלטונות הרומיים שבשכר פעולתם קיבלו נחלות קרקע. המציקים מופיעים מלאחר מרד בר כוכבא (135 לספירתם), ואולי כבר מלאחר מרד החורבן (70 לספירתם). המציק בדמון הוא כנראה יהודי, ועל כל פנים שפחתו היא יהודייה. הכוהן מופיע כאן כמי שבא לפסוק הלכה. במקבילה בבבלי (פסחים ט ע\"ב; עבודה זרה מב ע\"א) נאמר שהוא בא לבדוק אם הוולד זכר או נקבה, כדי להורות לאישה היהודייה כמה ימים היא טמאה. חכמים מציגים עצמם כמורי ההלכה, אבל אגב כך מודים שהכוהן הוא שנתפס בעיני הציבור כמורה ההלכה, לפחות בדיני טומאה וטהרה. הסיפור מצטרף לעדויות על יחסי תחרות בין שתי הקבוצות, נושא שעליו הרחבנו בנספח למסכת שקלים. הלכה אחרת המעידה על הכוהן כבודק ומבצע טקסי טהרה נביא להלן (פי\"ח מ\"ח, והיא תוס', פי\"ח ה\"י, עמ' 616).",
                    "הכוהנים מנסים לברר את המציאות, בניגוד לחכמים הנמנעים מבירור העובדות ומנחים להסתפק בהחמרות (או בהקלות), ובלבד שלא להתקרב לתופעות הנפלים שהן מאוסות ואולי גם מפחידות<sup class=\"footnote-marker\">55</sup><i class=\"footnote\">נרחיב בכך בפירושנו למשנת נידה, במבוא. </i>. על רקע זה נבין שהטיעון \"אולי גררתו חיה\" הוא חלק מאותו עולם של יראת הטומאה, וחוסר הרצון לברר. הרי הנימוק מופרך: למה לחשוש (לקוות) שמא תיגרר הגופה, הרי פשוט יותר לבדוק זאת.",
                    "פינוי קברים",
                    "לסיום הדיון בתוספתא מן הראוי להדגיש בשנית שכל שש<sup class=\"footnote-marker\">56</sup><i class=\"footnote\">אנו ציטטנו חמש הלכות. ההלכה השישית צוטטה לעיל פט\"ו מ\"ח.</i> ההלכות האחרונות שבתוספתא מייצגות שפה הלכתית וגישה הלכתית שונה מהמשנה.",
                    "כל פרק ט\"ז נראה כיצירה מאוחרת יחסית (דורות יבנה אושא). המשניות האחרונות (\"הבודק\", \"היה בודק...\") משדרות אווירה של חרדה רבה מהחשש להימצאות עצמות. לא נאמר למה הוא בודק, האם נתגלה בשדה מת או מתים, או אולי זה הליך שגרתי שתמיד צריך לבדוק. במשנה אין ביטוי להסתייגות מפינוי קבר, וכל עסקה הוא בדרך הנכונה והשלמה לביצוע הדבר כך שלא תישאר טומאה בקבר. הגישה בתוספתא היא של הסתייגות מפינוי וצמצום האפשרויות לפנות קבר מסיבות שונות."
                ]
            ],
            [
                [
                    "<b>החורש את הקבר</b> – בשדה היה קבר, ידוע או בלתי ידוע, ובטעות נחרש הקבר. החשש הפורמלי הוא שהעצמות התפזרו. המדובר כנראה בקבר רדוד, חפור ולא חצוב, וכאמור עצם הקבורה בשיטה זו היא שלא בהתאם לרצון חכמים, וכפי שנוכיח להלן. <b>הרי זה עושה בית הפרס</b> – \"בית הפרס\" הוא מונח הלכתי לשדה כזה שיש ספק שמא התפזרו בו עצמות.<b> עד כמה הוא עושה מלא מענה</b> – מענה הוא קו חריש, וכנראה הכוונה למרחק שאדם חורש בקו אחד בלי הפסקה<sup class=\"footnote-marker\">1</sup><i class=\"footnote\">תוס', שביעית פ\"ג ה\"ב; חולין פ\"ד ה\"ו, עמ' 506; אבות דרבי נתן, נו\"א פ\"ו; נו\"ב פי\"ג, עמ' 30.</i>.<b> מאה אמה</b> – זהו ניסוח אחר, ומן הסתם זהה, למלוא המענה. החורש נועץ את יתד המחרשה בקרקע והבהמה (או זוג הבהמות) מושך את המחרשה; החורש מקפיד שהמחרשה לא תצא מהקרקע אלא תישאר כל הזמן באותו עומק. לאחר זמן מסוים המחרשה גוררת אתה אדמה רבה, ואז החורש צריך להוציאה מהקרקע, לנער אותה מהגושים שדבקו בה ולנעוץ אותה חזרה בקרקע בדיוק בנקודת הסיום. נראה שמאה אמה (כ-60 מ') נחשבות לטווח מתאים.<b> בית ארבעת סאים</b> – מאה על מאה אמה יוצרות בית ארבע סאים, כאשר כל בית סאה הוא חמישים על חמישים אמה. כפשוטו בית הפרס הוא תמיד מרובע, זאת אף שבדרך כלל החריש הוא לכיוון אחד בלבד. לעתים אחר חריש תלמי האורך הבעלים חורש פס אחד לרוחב השדה (משני צדדיו) כדי לחרוש גם את קצות השדה. אבל מבחינה מילולית אפשר גם להבין שרק פס באורך מאה אמה טמא, והוא צלע אחת בבית ארבעת סאים. בעל ספרי זוטא שנביא להלן הילך בדרך זו, אך משנתנו מניחה שכל חריש לאורך יוצר באופן מידי בית פרס מרובע. <b>רבי יוסה אומר אף בית חמש</b> – מילה אחרונה זו חסרה בדפוס, וכן בסיפא. סאים, כלומר שטח של חמישה בתי סאה, 12,500 אמות מרובעות; צלעו של מרובע כזה היא 112 אמה. מן הסתם גם רבי יוסי מדבר על שטח ריבועי, אבל אין זו פרשנות מוכחת. בתוספתא מנוסחים דברי חכמים בדרך דומה: \"החורש את הקבר הרי זה עושה מאה אמה לכל רוח. החורש על גבי הקבר, וכן החורש על גבי הארון, אפילו משוקעין ברובדים ובאבנים, ואפילו על גביהן רום שתי קומות, הרי זה עושה בית הפרס\" (פי\"ז ה\"א, עמ' 615). ההלכה הראשונה מוכיחה את פרשנותנו שאין כאן רק מידת אורך אלא מידת שטח ריבועית, שהצלע שלה מאה אמה. ההלכה השנייה מעידה במפורש על קבורה שלא במערות. עם זאת היא מרחיבה את האיסור גם על החורש על גבי ארון, או בקבר חפור עמוק ביותר. במקרים אלו חשש פיזור העצמות נראה מופרז ביותר. טיעון זה יעלה גם בהמשך וממנו נסיק שהחשש הפורמלי של פיזור עצמות היה רק העילה. המטרה הראשונה של ההלכה הייתה למנוע חריש על גבי קברים באמצעות קנס מרתיע, והמטרה השנייה הייתה לקדם את הקבורה במערות כוכים ששם חשש הפגיעה בקבר נמוך יותר.",
                    "[<b>ו</b>]<b>במורד</b> – אפשר להבין מילה זו באחד משני אופנים. או שהמידה של מאה אמה היא במישור, ובמעלה ובמורד ניתנת מידה אחרת (רובע כרשינים), או שהמידה של מאה אמה היא במורד, ואילו במעלה ניתנת מידה אחרת. השאלה היא האם האות וי\"ו היא וי\"ו חיבור או וי\"ו פירוש. אין זו שאלה של נוסח אלא של משמעות, שכן האות וי\"ו נופלת ועולה ללא כללי דקדוק, ונוכחותה או היעדרה אינם אומרים דבר. [<b>ו</b>]<b>ובמעלה נותן רובע כרשינים ע</b>[<b>ו</b>]<b>ד – </b>בדפוס \"על\", ובכתב היד כנראה תיקן מעתיק מאוחר ל\"על\".<b> בורך המחרישה עד מקום שיצמחו שלשה כרשינין</b> – כרשינים הם ירק הכריתה שערכו רק כמזון לבהמות (משנה, תרומות פי\"א מ\"ט). שתי צורות זריעה נהגו. האחת לאחר החריש, הזורע עובר בשדה ובידו סל זרעים והוא מפזרם בידו השנייה, והאחרת מבוססת על הנחת הזרעים בכלי (קנקן) שהיה קשור למחרשה. בכלי היה חור ודרכו נפלו הזרעים בקצב קבוע. מדובר כאן בזריעה בשיטה השנייה, וליתר דיוק במדידה לפי השיטה השנייה. בורך המחרשה הוא נקודת הכיפוף של עץ המחרשה<sup class=\"footnote-marker\">2</sup><i class=\"footnote\">פליקס, החקלאות, עמ' 73; משנה, כלים פכ\"א מ\"ב ועוד. </i>. (איור 49) לפי לשון המשנה אפשר היה להבין שהזרעים הונחו על המחרשה עצמה, אבל אי אפשר להניח רובע כרשינים (רובע קב – 0.4 ליטר בערך)<sup class=\"footnote-marker\">3</sup><i class=\"footnote\">לפי חישוב של סאה כ-10 ליטר, שהוא החישוב המינימלי, ראו הנספח למסכת פסחים. </i>, לפיכך יש להבין שהזרעים הונחו בכלי שנקשר לבורך המחרשה. אי אפשר להעריך כיום באיזה מרחק מדובר. <b>זה בצד זה עד שם</b> – בקצה",
                    "<b>איור 49. </b>מחרשה. מתוך פליקס, חקלאות, עמ' 66. 1. חרב. 2. בורך. 3. יצול. 4. עין (בירית). 5. יתד (קנקן). 6. לחיים (עריים).",
                    "הטווח הזרעים כבר אינם נופלים ברצף ובצפיפות מתאימה, וזהו סוף בית הפרס.<b> הוא עושה בית הפרס</b> – עד לשם הוא עושה בית פרס.<b> רבי יוסי אומר אף</b> – מילה אחרונה זו חסרה בדפוס, <b>במורד ולא במעלה</b> – גם מידה זו היא רק במורד, במעלה יש מידה אחרת. אם כן שלוש מידות הן: למישור, למורד ולמעלה. במידת המישור חולקים רבי יוסי וחכמים, ומידת המעלה אינה נמסרת. מהתוספתא",
                    "להלן מתברר שלמעלה אין בית פרס כלל. בדרך זו נמצא הסבר לכל אחת מהדעות במשנה, אם כי כל משפט כשלעצמו מאפשר גם קריאה אחרת ממה שהצענו. התוספתא מוסיפה: \"החורש מגופו של מת אינו עושה בית הפרס, אין לך שעושה בית הפרס אלא החורש את הקבר בלבד, ורבי אליעזר בן יעקב אומר אף התלולות. אמר רבי יוסי במה דברים אמורים במוריד, אבל במעלה אין עושה בית הפרס\" (פי\"ז ה\"ב, עמ' 615). שתי הלכות לפנינו, הראשונה שאם אדם חורש מגופתו של המת והלאה אין כאן בית פרס, והשנייה שגם החורש תלולית הרי זה עושה בית פרס. לעיל טענה התוספתא שתלוליות הן מקום קבורת נפלים בלבד, ועתה מתברר שהחשש הוא שבתלולית קבור אדם לכל דבר. עוד למדנו מהתוספתא שלדעת רבי יוסי במעלה אין בית פרס כלל, כיוון שהעצמות אינן נגררות כלפי מעלה. עוד מוסבר בתוספתא: \"שלש כרשינין שאמרו, הנתונין כדרכן במקום הגדר יבש, אבל לא במקום הטינא. והחורש משדי קסקסין, ומשדה מדרון, הרי זה עושה בית הפרס\" (פי\"ז ה\"ג, עמ' 615). מקום טינה הוא אדמה לחה שבה הבוץ רב והחורש נאלץ לחלץ את המחרשה מהקרקע לעתים תכופות יותר. מקום הגדר או הגריד הוא מקום אדמה יבשה, וכן שנינו: \"לא יאמר לו חרוש עמי בגריד ואני אחרוש עמך ברביעה\"<sup class=\"footnote-marker\">4</sup><i class=\"footnote\">משנה, בבא מציעא פ\"ה מ\"י; פליקס, החקלאות, עמ' 32; 155.</i>. רביעה היא ימי הגשם, והגריד ימי היובש, וכן: \"עד כמה היא מתלעת, עד מקום ששהת שלשה ימים במקום הטינה, אב לא במקום הגריר\" (תוס', כלאים פ\"א הט\"ז). מידה זו של זריעת כרשינים היא במדרון, כמו שפירשנו, ובאדמה קלה, ולא באזור סלעי<sup class=\"footnote-marker\">5</sup><i class=\"footnote\">\"קסקסין\" הוא שטח טרשי: \"והלא נגב ירושלם מישור היה, וגבע רמון מקום טרשין וקסקסין\" (תוס', סוטה פי\"א הט\"ז), ופירושו של ליברמן, תוספתא כפשוטה על אתר, מציע ש\"קסקסין\" הוא מעלה.</i>. פירוש התוספתא למשנה מגדיל את מקום השטח הטמא.",
                    "ריבוי המידות הופך את ההלכה לכמעט בלתי אפשרית. קשה לחשב מהו המרחק בכל מקרה ומקרה, ולמעשה נותרת קביעת גודלו של השטח החשוד בידי הבעלים או הצופים."
                ],
                [
                    "<b>היה חורש והטיח בסלע</b> – המחרשה פגעה בסלע, ובכך התפורר גוש הקרקע שחוד המחרשה דוחף. אם היו עצמות בגוש האדמה, הרי שעתה הן נפרדו מהמחרשה. <b>או בגדר</b> – החורש הגיע לגדר וניער את המחרשה. לעיל שנינו שהגדר מהווה הפסק לשדה (תוס', פט\"ז ה\"ד, עמ' 614), אך כאן אין הכוונה שהגדר תוחמת את השדה אלא שהמחרשה פגעה בגדר הניצבת בצד השדה. <b>או שניער את המחרישה עד שם הוא עושה בית הפרס</b> – שכן אין חשש שהעצמות תיגררנה הלאה. <b>רבי ליעזר אומר בית הפרס עושה בית פרס</b> – אם כבר יש בית פרס מוגדר, ואדם חרש מעט מבית הפרס והלאה, הרי שבית הפרס התרחב, וכאילו חרש קבר. בכך נוסף לבית הפרס הראשון בית פרס שני באותו גודל. בפועל הופך בית הפרס לשדה מוגדר שאין מערבים אתו בשדות אחרים. <b>רבי יהושע אומר פעמים עושה פעמים אינו עושה</b> – הכלל מוסבר בהמשך.<b> כיצד</b> – הדוגמה היא לשיטת רבי יהושע, <b>חרש חצי מענה וחזר וחרש חצייה</b> – אם חרש רק חצי מענה ואחר כך חרש חלק מבית הפרס, הרי בית הפרס גדל עד למקסימום של מאה אמה. <b>וכן הצדדין</b> – אם חרש מחצי המענה לצדדים,<b> הרי זה עושה בית פרס חרש מלוא מענה חזר וחרש ממנו ולחוץ אינו עושה בית פרס</b> – אם כן בית הפרס אינו גדל מעבר לבית ארבעת סאים. אבל אם היה בית פרס קטן יותר, הוא גדל עד לתחום האמור.",
                    "בספרי זוטא יש תוספת למשנה: \"1. בזמן שחרש כל המענה כאחת הרי זה עושה, חרש חצי מענה וחזר וחרש ממנה ולחוץ אינו עושה. 2. כיצד? בית הפרס שאבד קבר בתוכה. חרשה צפון ודרום, וחזר וחרשה מזרח ומערב, זהו בית הפרס שעושה בית הפרס. 3. כיצד בית הפרס שאינו עושה בית הפרס? שדה שאבד בה קבר, חרשה בשחר, וחזר וחרשה בין הערבים, אינו עושה בית הפרס. 4. עושה בית הפרס אפילו בבקעה גדולה, דברי בית שמאי, ובית הלל אומרים אפילו מאה אמה\" (יט טז, עמ' 313). שלוש ההלכות הראשונות הן לשיטת בית הלל, שהיא שיטת משנתנו, שבית פרס הוא מלוא מענה בלבד. אבל לשיטת בית שמאי בית הפרס הוא עד סוף השדה, \"אפילו בבקעה גדולה\". \"בקעה\" בלשון חכמים היא שטח פתוח ללא גדרות, בדרך כלל במישור, ולדעת בית שמאי בשטח כזה בית הפרס עשוי להיות גדול יותר ואינו תלוי בכך שהייתה זו חרישה אחת. ההלכה הראשונה בספרי זוטא חולקת על משנתנו, היא קובעת שאם חרש חצי מענה ואחר כך המשיך לחרוש בית הפרס אינו גדל, בניגוד להסבר דברי רבי יהושע במשנתנו. יתר על כן, בדרך כלל אם חרש רק לאורך השדה נעשה רק פס האורך בית פרס, ולא שטח ריבועי. כדי לעשות בית פרס ריבועי יש לחרוש אותו בשיטתיות לאורך, ואחר כך לרוחב. כמו כן, חריש של בית פרס אינו מרחיב את בית הפרס (3). ההלכות בספרי יש בהן הקלה גדולה: בית הפרס הוא רק פס האורך, ואי אפשר להגדיל את אורך בית הפרס אלא רק את רוחבו. התוספתא, לעומת זאת, בעצם שוללת את המשפט שבמשנה: \"אין לך שעושה בית הפרס אלא החורש את הקבר בלבד\" (פי\"ז ה\"ב, עמ' 615).",
                    "במשנת תמורה יש גישה אחרת: \"אין מי חטאת נעשין מי חטאת אלא עם מתן אפר, אין בית הפרס עושה בית הפרס...\" (פ\"א מ\"ה). נראה שההלכה הקדומה הייתה שבית פרס עושה בית פרס; לאחר מכן צומצם או הוסבר הכלל (ספרי זוטא), והסבר זה צוטט במשנת תמורה משום שהוא זה שהתאים לסגנון שם (שם המשניות ערוכות לפי סגנון הפתיחה אין x עושה...). משנתנו מתחילה את העיסוק באחד הפרטים, ואגב כך שונה את המחלוקת. המחלוקת עצמה איננה קיצונית. שני הניסוחים הקיצוניים דחויים (\"בית פרס עושה בית פרס\", ו\"בית פרס איננו עושה בית פרס\"), ונותרו רק מחלוקות במקרי ביניים.",
                    "אפשר שלפנינו שלבים כרונולוגיים שונים ואפשר שהכול נעשה בשלב אחד, תוך כדי דיון מסכם בכל הפרשה.",
                    "גיוון הדעות השונות מעלה את החשד שכל הלכות בית הפרס נועדו להרתיע, ואינן משקפות רק חשש רֵאלי של פיזור עצמות. לטיעון זה נשוב להלן."
                ],
                [
                    "<b>החורש מלאטומיה</b> – רבו חילופי הכתיב למילה זו שהמפרשים לא הכירוה (מלהטמיה, מלאטמייה וכו'). המילה היא לטינית (Latonia), ומשמעה מחצבה. ברחבי הארץ ובעולם רווחת התופעה של מחצבות שהפכו למערות קבורה, ולהפך. בעת החציבה נחשפו פני הסלע ונוצרו קירות ישרים, וקירות אלו נוצלו לחציבת מערות קבורה. אחת משיטות החציבה הנפוצות הייתה חציבה בשיטת החצר הקטנה, חצר כזאת התאימה לשמש כחצר הקבר<sup class=\"footnote-marker\">6</sup><i class=\"footnote\">ספראי וששון, חציבה, עמ' 4; 7-6. ראו אליצור, בלטמיא.</i>. דוגמאות לכך יש באזור מחצבות בירה<sup class=\"footnote-marker\">7</sup><i class=\"footnote\">שם, עמ' 72.</i>, ובאזור המחצבות הגדול שבין דור לעתלית. למלאטומיה אין בית פרס משום שאלו מערות כוכים בסלע, ואין חשש לפיזור עצמות. מבחינתם של חכמים זו קבורה טובה, ואין כל צורך לקנוס את המשתמשים בה. המפרשים שלא הכירו את המילה גזרו אותה מארמית, מלא טימיה, ו\"טימיה\" הן עצמות, אלא שהתקשו מדוע אין להן בית פרס. רבינו עובדיה מברטנורא, למשל, הסיק שלא היה זה מצוי, ולא גזרו חכמים אלא בדבר המצוי. ר\"ש ורמב\"ם פירשו שהכוונה לקבורה המונית, \"כמו שעושים מקצת הגויים\", אך לא הסבירו מדוע אין לקבורה כזאת בית פרס. ר\"ש הסתפק בכך שרבי מאיר חולק (להלן).",
                    "[<b>ו</b>]<b>מצבירת העצמות</b> – נראה שמשנתנו מוסבת על שיטת הקבורה שנהגה בימי בית שני. בדורות האחרונים לימי הבית פשט הנוהג, במיוחד בירושלים וסביבותיה, לקבור קבורה ראשונית ארעית בנברכת (מועד קטן פ\"א מ\"ו) עד שנאכל הבשר, ולאחר מכן ללקט את העצמות ולהניחן בגלוסקמא ולקברן בכוך במערת קבורה. לאחר החורבן הלך מנהג זה ונעלם, אך עדיין אנו שומעים על הוראות הלכה למעשה בענייני ליקוט עצמות עד הדור החמישי לימי האמוראים (מחצית המאה הרביעית), כמעשה ההוראה של רבי מנא לרבי הלל דכיפרא ומעשים אחרים. בספרות התנאית והאמוראית מרובים דברי הלכה ומסורות רבות, כשם שמרובות העדויות הארכאולוגיות על נוהג זה (ירו', סנהדרין פ\"ו ה\"ו-ה\"י, כג ע\"ד). הממצא הארכאולוגי מעיד על דעיכתו של נוהג ליקוט העצמות, אך עדיין היה הנוהג קיים, במיוחד באזור יהודה<sup class=\"footnote-marker\">8</sup><i class=\"footnote\">אבני, בתי קברות, עמ' 282; רובין, קץ החיים, עמ' 153-145.</i>. מעניין שהשינוי התחולל מבלי שיהיה לו הד ברור בהלכה של חז\"ל. כנראה לא ראו בו חכמים הלכה, ולא דנו בנושא, זאת אף שבפרטיו של כל נוהג קבורה יש הלכות רבות. נעתיק שני מקורות שבהם מצוי תיאור מלא של סדרי הקבורה. בתלמוד הירושלמי: \"בראשונה היו קוברין אותן במהמורות, נתאכל הבשר היו מלקטין את העצמות וקוברין אותן ברזים\" (מועד קטן פ\"א ה\"ה, פ ע\"ג; סנהדרין פ\"ו ה\"י, כג סע\"ד). \"רזים\" הוא כלי קיבול, והוא הגלוסקמא במקורות מקבילים. במסכת שמחות: \"אמר רבי אלעזר בן רבי צדוק כך אמר לי אבא בשעת מיתתי בני בתחילה קברני בביקעה<sup class=\"footnote-marker\">9</sup><i class=\"footnote\">היא הבקיע. ראו בפירושנו למועד קטן פ\"א מ\"ו, ולהלן במשנה זו.</i> ובסוף לקט עצמי ותנם בדולקמא<sup class=\"footnote-marker\">10</sup><i class=\"footnote\">ויש נוסחאות \"בגלוסקמא\". </i> ואל תלקטם בידך, וכן עשיתי לו. נכנס יוחנן וליקטן ופירס עליהן אפקריסין ונכנסתי וקרעתי עליהן. ונתתי עליהן ספירין יבישים. כשם שעשה לאביו כך עשיתי לו\"<sup class=\"footnote-marker\">11</sup><i class=\"footnote\">מסכת סופרים פי\"ב ה\"ט. הספרות על הממצא הארכאולוגי של קברות רבה ביותר, לסיכומים ראו קלונר וזיסו, קבורה; אבני, בתי קברות; זיסו, קברים.</i>.",
                    "בשלהי ימי הבית השני לוקטו בדרך כלל העצמות לגלוסקמא. אך מצינו גם ליקוט עצמות למאסיפה, מעין בור קטן, ריבועי, בקרקעית המערה. קבורה סופית במאסיפה רווחה עוד יותר בשיטת הקבורה הקודמת שבה נבנו מערות לשימושן של משפחות מורחבות, והכוך שימש רק לקבורה הזמנית, ולאחר מכן עשו בו שימוש חוזר. אנו מניחים שהמאסיפה היא המכונה במשנתנו \"מצבירת עצמות\" (מצבורת עצמות). המונח אינו נזכר במקורות אחרים, כנראה משום שהוא קדום, ובסוף ימי בית שני כבר לא נהג. גם כאן אין החריש על גבי המאסיפה גורם לבית פרס משום שזו קבורה ראויה, בחציבה. החשש לפיזור עצמות אינו קיים למעשה. החורש חרש מעל המערה, ואולי אף המערה נפחתה וקרסה, אך אין לה בית פרס כפי שהסברנו.",
                    "אבל בתוספתא נוסף: \"רבי מאיר אומר החורש מלוא טימיא הרי זה עושה בית הפרס\" (פי\"ז ה\"ג, עמ' 615). ברור שזו חומרה רבה, מעבר לשיקול ההגיוני שהעצמות יתפזרו, והיא באה למנוע עיבוד הקרקע מעל מערת קבורה. להלן (פי\"ח מ\"ד) נשוב ונדון בקבורה במערות. חשש פיזור העצמות איננו, אך הגורם של כבוד המת ושלא להרגיל בני אדם להיכנס לשם עדיין קיים. משנתנו חולקת כנראה במרכיב זה, האם כבוד המת הוא סיבה לטמא את השטח (רבי מאיר) אף על פי שאין חשש לפיזור עצמות.",
                    "[<b>ו</b>]משדה<b> שאבד הקבר בתוכה או שנימצא בה קבר</b> – לכאורה זה המקרה שעליו דובר בראשית הפרק: החורש שדה שאבד בו קבר עושה בית פרס. אבל במשנתנו אינו עושה בית פרס. אפשר להסביר שמשנה א עוסקת בחורש קבר ודאי ואילו משנתנו בחורש שדה שהקבר אבד בו, ואולי הקבר לא נפגע (רע\"ב). אבל בכל ההלכות נחשב שדה שאבד בו קבר כמטמא, ובתנאי שאדם הלך את כולו (או חרש  את כולו), כגון \"כהן הדיוט שמיטמא לשאר מתים, או שנכנס לבית הקברות, חייב. נכנס לשדה שאבד בה קבר בתוכה, אינו חייב עד שיהלך את כולה. נכנס... מלקין אותו מכות מרדות, מכת תורה ארבעים חסר אחת\" (תוס', מכות פ\"ד הי\"ז, עמ' 443), ולהלן תשווה המשנה בין החורש את הקבר לשדה שאבד קבר בתוכו (פי\"ח מ\"ב ומ\"ג). דווקא בשדה שהקבר אבד בו החמירו, שכן יש בו קבר שלם. אם כן, שדה שאבד בו קבר וחרשו הוא בוודאי בית פרס. ברם לפי דרכנו המשנה ברורה: משנתנו עוסקת בקברי כוכים שבהם חשש פיזור העצמות קטן וכמעט בלתי קיים, ולכן החורש שם אינו עושה בית פרס.",
                    "<b>החורש את שאינו שלו וכן נוכרי שחרש אינו עושה אותה בית פרס –</b> בדפוס נוסף \"שאין בית פרס\",<b> לכותים</b> – רק בעל הבית עושה בית פרס לעצמו, ולא אדם אחר, אף שכנראה חרש ברשות. כן קובעת  התוספתא: \"השותפין והאריסין, האפיטרופין אין עושין בית הפרס. החורש מתוך שלו, או מתוך של חברו, שלו עושה בית הפרס ושל חברו אין עושה בית הפרס, אבל עולה הוא כמדת הפרס. חזקת נפשות שבארץ ישראל טהורות חוץ מן המצויינות בלבד\" (פי\"ז ה\"ד, עמ' 615). התוספתא מדגישה את האבסורד שבהלכה. אותה פעולה לעתים עושה בית פרס ולעתים אינה עושה בית פרס. מבחינה מעשית פיזור העצמות הנגרם על ידי חריש זהה בשני המקרים. זאת ועוד<sup class=\"footnote-marker\">12</sup><i class=\"footnote\">ראו עוד גיטין פ\"ח מ\"ד, שם ברור שכאשר מטמא את רכוש חברו הטומאה תופסת. </i>, המשנה נימקה את ההלכה \"שאין בית פרס לכותים\", ברם בתוספתא ההלכה מורחבת יותר וחלה לא רק על גויים וכותים אלא גם על ישראל שחרש ברשות ובסמכות. מעבר לכך, המשנה קשה שכן היא פותחת בגויים ומסיימת בכותים. עוד בטרם נפרש את הקשיים מן הראוי לצטט מקור נוסף: \"הנכרי והכותי שחרשו, אין עושין אותן בית הפרס, שלא גזרו אלא עד מקום שיכולין לגזור. אין מגדלין בהמה דקה אבל מגדלין בהמה גסה, שלא גדרו אלא גדר שיכול לעמוד\" (תוס', שביעית פ\"ג הי\"ג). בתוספתא מדובר על גויים (נכרים) וכותים, והיא מהווה בסיס למשנה שגם היא פותחת בגויים ומסיימת בכותים. משנתנו מתייחסת אפוא לשני עמים אלו משום שההלכה הקדומה (אולי זאת המנוסחת בתוספתא, או ניסוח דומה אבל אחר), כללה כבר את שניהם.",
                    "התוספתא מציגה גישה הסברתית הפותחת צוהר לכלל דיני בית הפרס. מהתוספתא מתברר שאכן מבחינה מעשית חורש כותי וחורש ישראל יצרו אותו מצב של ספק, אבל חכמים לא רצו לגזור מעבר ליכולתו ונכונותו של הציבור לציית. הווה אומר שמשנתנו מנוסחת בניסוח כאילו הלכתי, \"שאין לכותים בית פרס\". ניסוח זה נשמע הלכתי ותקף שכן אין לנכרים טומאה כלל<sup class=\"footnote-marker\">13</sup><i class=\"footnote\">ראו פירושנו לעיל פ\"א מ\"ו.</i>, אבל אין זה הנימוק המלא. ראשית, איש לא קבע שאין לכותים טומאה, אדרבה, ברור שהכותים שמרו על דיני טהרה, וחכמים הכירו בכך<sup class=\"footnote-marker\">14</sup><i class=\"footnote\">ראו הנספח למסכת ברכות.</i>. זאת ועוד, אין מדובר כאן על הטומאה של הגויים אלא על פיזור העצמות, ואין כל משמעות לשאלה מי מפזר את העצמות. לפי התוספתא אין כאן אלא החלטה טקטית של חכמים שלא לגזור גזרה שאין הציבור מוכן לעמוד בה.",
                    "ייתכן שמותר להעלות נימוק נוסף. חכמים חששו אמנם מפיזור העצמות, אך זו הייתה בעיקר עילה ולא הסיבה העיקרית. שאיפתם העיקרית הייתה להפיץ ולעגן את הקבורה במערות חצובות, או לפחות בקברי שוחה חצובים עמוק (נברכת ובקיע)<sup class=\"footnote-marker\">15</sup><i class=\"footnote\">תוס', פט\"ז ה\"א, עמ' 613; משנה, מועד קטן פ\"א מ\"ו; תוס', שם פ\"א ה\"ט.</i>, על כן הם החליטו לטמא כל נגיעה בצורת קבורה אחרת. אבל הגזרה היא על התנהגות הבעלים. קשה יותר לגזור על התנהגותם של אנשים אחרים, שהרי אין סיבה לגזור במצב שאדם אחר מחייב נזק כספי לבעל השדה. חכמים לא ראו לנכון לגזור שבעל השדה יטהר את שדהו. זה היה תהליך ממושך וכמעט בלתי אפשרי (להלן פי\"ח מ\"ה). מכל מקום, החשש מפני הפיזור איננו עילה משפטית אלא זו גזרה שמטרתה למנוע טיפול בלתי זהיר בקבר, ובכלל קבורה בקבר בלתי ראוי.",
                    "במערך השיקולים יש לזכור מרכיב נוסף. לעיל הבאנו מדברי רבי עקיבא לרבי ישבב: \"מעשה ברבי ישבב שבדק ומצא שנים בתחלה, ואחד היה ידוע, עשה להן תפיסה, עשה להן שכונות קברות. כשבא אל רבי עקיבא אמר כל שיגעת לריק יגעת, אף אתה היית צריך לבדוק כל קברי ארץ ישראל הידועין, ולא אמרו אלא המוצא שלש כתחלה\" (תוס', פט\"ז ה\"ג, עמ' 614). מעבר להכרעה ההלכתית שבה דנו לעיל (פט\"ז מ\"ג), ברור שרבי עקיבא נוזף על החמרת יתר. החמרת יתר היא טובה, אבל מובילה להתפשטות הטומאה. הנימוק מופיע במפורש בדברי אמוראים. ריש לקיש אמר: \"עילה מצאו וטהרו ארץ ישראל\" (בבלי, כתובות כ ע\"ב; נזיר סה ע\"ב), וכן מספרים תנאים על עצמות שנמצאו בדיר העצים במקדש בירושלים: \"העיד רבי יהושע על עצמות שנמצאו בדיר העצים. אמרו חכמים: מלקט עצם עצם והכל טהור\" (משנה, עדיות פ\"ח מ\"ה). הנימוק לכך מצוי בתוספתא: \"אמר רבי שמעון בן עזאי: מעשה שנמצאו עצמות בירושלם בדיר העצים ובקשו חכמים לטמא את ירושלם. אמר להן רבי יהושע: בושת היא לנו וכלימה שנטמא את ביתינו! איה מיתי מבול איה הרוגי נבוכדנצר איה הרוגים שנהרגו במלחמה ועד עכשיו<sup class=\"footnote-marker\">16</sup><i class=\"footnote\">כלומר מהמלחמה ועד עכשיו.</i>?! אבל אמרו: ודאי טמא ספק טהור\" (עדיות פ\"ג ה\"ג, עמ' 459). רבי יהושע מבטא את המדיניות שיותר מאוחר יוחסה בבבלי לריש לקיש במפורש<sup class=\"footnote-marker\">17</sup><i class=\"footnote\">אבל בבבלי, זבחים קיג ע\"א, מתנהל דיון המתעלם משיקול עקרוני זה שלא להרבות טומאה.</i>, שאין להרבות בטומאה. אפשר גם שחשוב היה לו למנוע אפשרות של טומאה במקדש. כך גם אין במקדש דין טומאת נגעים<sup class=\"footnote-marker\">18</sup><i class=\"footnote\">תוס', נגעים פ\"ו ה\"א, עמ' 625, לדעת רבי יהודה, והמשנה שם פי\"ב מ\"ד היא כדעת תנא קמא. </i>. בנושא זה גם נחלקו צדוקים ופרושים. פרושים טבלו את המנורה מחשש שמא נטמאה, וצדוקים טענו שהדבר דומה לטבילת גלגל החמה, מן הסתם משום שאין טומאה חלה על המקדש וכליו: \"פעם אחת הטבילו את המנורה, אמרו צדוקים ראו פרושים מטבילין גלגל חמה\" (ירו', חגיגה פ\"ג ה\"ח, עט ע\"ד). אם כן, שלוש גישות לפנינו לגבי המקדש: 1. החמרה \"מפוחדת\", חשש מתמיד שהמקדש נטמא, 2. אין המקדש עשוי להיטמא, 3. צמצום האפשרות לטומאת המקדש. מגמה זו הועברה לכלל ארץ ישראל, אם כי הדעות השונות קוטביות פחות<sup class=\"footnote-marker\">19</sup><i class=\"footnote\">זאת בהתאם לתהליך המוכר שעקרונות, תפיסות רעיוניות ומטבעות לשון הועברו מהמקדש לירושלים, ומהמקדש וירושלים לכלל ארץ הקודש. ראו ספראי וספראי, קדושת ירושלים. </i>.",
                    "מן הראוי להדגיש שהתוספתא מנסחת את ההלכה כאילו היא עיקרון משפטי, ודאי טמא וספק טהור. כמו במשנתנו יש כאן ניסוח משפטי להלכה הנובעת משיקול אחר – מטה-הלכתי. לו היו הלכות בית הפרס נקבעות באמת בגלל ספק הטומאה הייתה התוצאה ההלכתית אחרת לחלוטין, שכן הספק כאן מרובה והחשש הרציונלי קטן מאוד. כמו משנתנו כך גם התוספתא מנסחת בצורה הלכתית קביעה המבוססת על שיקול אחר, בעל משמעות ציבורית טקטית.",
                    "נחזור למשנתנו. בכתב יד קופמן הנוסח הוא \"...אינו עושה בית פרס לכותים\"; נוסח זה משובש בעליל, ויש לקבל את עדות יתר עדי הנוסח: \"שאין עושה בית פרס לכותים\". הסברנו משפט זה כנימוק לכך שהנכרי והכותי אינו עושה בית פרס, כדברי התוספתא בשביעית. אבל משנתנו מנוסחת בצורה קשה: היא פתחה בנכרי וסיימה בכותי. אמנם לעניין זה נכרי ככותי, כמו שאמרה התוספתא, אבל מדוע שינוי הלשון? ניתן להציע שהמשנה ראתה לפניה את התוספתא וקיצרה את לשונה, אבל עדיין הניסוח שלפנינו בעייתי. לדעתנו הפתרון פשוט. בלשון חכמים לעתים קרובות ממלאת האות שי\"ן את תפקיד האות וי\"ו (וי\"ו החיבור)<sup class=\"footnote-marker\">20</sup><i class=\"footnote\">אונא, וו שין.</i>, ולפנינו משפט חדש: \"ואין עושה בית פרס לכותים\", כלומר בשדות כותים לא חל דין בית הפרס, והתוספתא מוסיפה את הנכרי מדעתה, כלומר משלימה את ההלכה שבמשנה"
                ],
                [
                    "<b>שדה בית הפרס על גבי טהורה</b> – שני השדות מצויים במדרון והטמא מעל הטהור, <b>שטפו גשמים מבית פרס לטהורה</b> – אילו היה החשש לפיזור עצמות רֵאלי היה מקום לגזור, שכן מן הסתם נגרפו עצמות עם העפר,<b> אפילו אדומה והלבינוה</b> – אדמה אדומה היא אדמת טרה רוסה, המאפיינת בקעות,<b> או לבנה</b> – עפר לבן הוא עפר שיש בו חרסית בריכוז גבוה, רנדזינה בשפת הגאולוגיה,<b> והאדימוה</b> – ברור שנגרפה אדמה רבה מהשדה העליון (הטמא) לתחתון, ואף על פי כן: <b>אין עושה אותה בית הפרס</b> – דין אדמה נגרפת הוא כדין חרישה על ידי זר, אין כאן מקום לגזור על בעל השדה, הרי אין הוא אשם בכך.",
                    "עד כאן משנתנו. אבל בתוספתא: \"שתי שדות של בית הפרס זו על גבי זו, ושטפו גשמים שלשה טפחים בין התחתונה לעליונה, שתיהן טמאות\" (פי\"ז ה\"ה, עמ' 615). אם כן, אם נגרפה אדמה מעטה כבר השדה התחתון טמא. מבחינה משפטית אם במקרה זה טמא היה צריך לטמא גם אם שותף או אריס חרשו את השדה, וגם אם נכרי עשה זאת. אילו היה כאן היגיון הלכתי היה עלינו לראות בתוספתא מחלוקות על כל ההלכות שהצגנו לעיל בתחום זה. ברם מאחר שראינו שחז\"ל עצמם מודים שהמשנה משקפת שדות במדרון, ללא מדרגה בנויה. כאשר יש מדרגה בנויה (טרסה) הגריפה מועטת בהרבה, ואולי זה מה שרצו להשיג החכמים המחמירים. הם רצו שתיבנה גדר שתמנע את העברת הטומאה ותבודד ותסמן את בית הפרס, ובעיקר תרתיע אנשים מלקבור בשוחה חפורה (בלתי חצובה)."
                ],
                [
                    "<b>שדה שאבד קבר בתוכה ובנה בה בית ועלייה על גביו</b> – המשנה רואה בשדה כזה שדה בית הפרס, שהוא טמא. אמנם אי אפשר למקד את הטומאה, אבל ההתנהגות היא כאילו הטומאה מצויה בכל פינה בשדה. <b>אם היתה פיתחה של עליה מכוון כנגד פתחו שלבית העלייה טהורה</b> – והבית טמא. המשנה מתייחסת למבנה כאילו נבנה על טומאה. אם הטומאה מצויה בקרקעית הבית ה\"בית\" (הקומה הראשונה) הוא אוהל וחוצץ מפני הטומאה, והעלייה טהורה; אם הטומאה נמצאת מתחת לכותל הבית הרי היא בוקעת ועולה בכותל, נתקעת בסף העליון של פתח הבית, דרכו חודרת לבית ואינה בוקעת למעלה, ואם אין היא נתקלת בסף העליון של פתח הקומה הראשונה היא בוקעת עד הפתח של הקומה השנייה. לכן, אם פתח העלייה מעל פתח הבית אין לטומאה דרך להיכנס לעלייה, <b>ואם לאו העלייה טמאה</b> – הלכה זו שנויה לעיל פ\"ז מ\"א, אלא ששם עסקה המשנה במקרה הרגיל, של טומאה ודאית, וכאן בספק. זאת ועוד, שם המוקד היה בעלייה שעל שני בתים ואילו אצלנו בפתח מעל פתח, ושתי המשניות משלימות זו את זו<b>.",
                    "עפר בית פרס ועפר חוצה לארץ שבא בירק מצטרפין כחותם מרצפין – המשנה מבליעה הלכה בסיסית יותר. עפר בית הפרס מטמא רק בכמות מסוימת והיא \"כחותם של מרצופין\". מרצף הוא נוד של עור. הלכה דומה שנינו במסכת שבת (פ\"ח מ\"ב), שם מדובר בשיעור המינימלי של אדמה המשמש למטרה מוגדרת, ורק משיעור כזה ומעלה חל איסור טלטול בשבת. המשנה אומרת: \"אדמה כחותם המרצופים, דברי רבי עקיבא, וחכמים אומרים כחותם האיגרות\". מקורה של המילה \"מרצוף\" היא במילה היוונית marsipos, שתרגום השבעים משתמש בה לתרגם את \"אמתחת\" ואת \"שק\" המקראיות (בראשית מב כז) וכיוצא בהן. בספרות חז\"ל מציינת מילה זו שקים גדולים, בעיקר שקים להעברת סחורות בספינה<sup class=\"footnote-marker\">21</sup><i class=\"footnote\">משנה, כלים פ\"כ מ\"א; בבא בתרא פ\"ה מ\"א, ועוד.</i>. במסכת שבת חכמים מחמירים וסבורים ששיעור האדמה שאסור להוציאה בשבת הוא כשיעור הדרוש לחתימת איגרת, שהוא קטן משיעור האדמה שבחותם המרצופים.",
                    "הלכה חוזרת ונשנית מלמדת: \"כשיעור לטמאן כך שיעור להוציאן\"<sup class=\"footnote-marker\">22</sup><i class=\"footnote\">תוס', שבת פ\"ט (י) ה\"ג; שם הי\"ט; בבלי, פט ע\"א.</i>. ואכן, במשנתנו מחלוקת חכמים בשאלת שיעור החותמות הבאות מחוצה לארץ, והאם העפר הבא עמן מטמא בטומאת ארץ העמים. משנתנו מציגה את הקביעה של \"חותם המרצופין\", ורבי יהודה מעיד על שיעור של חותם האיגרות (להלן). אולם בתוספתא כאן שונה רבי יהודה: \"לא נחלקו רבי אליעזר וחכמים על עפר שהוא בא מבית הפרס... על מה נחלקו? על עפר הבא מארץ העמים בירק, שרבי אליעזר אומר: מצטרף, וחכמים אומרים: אין מצטרף, עד שיהא במקום אחד כחותם האיגרות\" (פי\"ז ה\"ו, עמ' 615). רבי יהודה הוא ששנה שהשיעור לטומאה לדעת חכמים הוא כחותם האיגרות, כפי שנשנה במשנת שבת. קרוב אפוא להניח שמשנת שבת היא משנת רבי יהודה המקטין את שיעורי ההוצאה אף בהלכות אחרות.",
                    "שתי מידות נוספות נזכרות במקורות: \"גוש מארץ טהרה, וגוש מארץ הפרס, וגוש מארץ טהרה, וגוש מארץ העמים, שיעורן כפיקה גדולה של סקאין<sup class=\"footnote-marker\">23</sup><i class=\"footnote\">הברייתא מסבירה את המילה \"גוש\" שבמשנת טהרות פ\"ה מ\"א.</i>. ישנן בצד העליון של מגופת החבית הלחמית, רבי טרפון אמר עפר בית הפרס כדי לחפות בו עצם כשעורה\" (תוס', כלים בבא מציעא פ\"ז ה\"א, עמ' 585). פיקת עושי השקים היא מידה קרובה לחותם המרצופין. אבל רבי טרפון נוקט במידה אחרת, קטנה בהרבה, וזאת בהמשך למסורת בית שמאי המקטינים בשיעורי טומאה (לעיל פ\"ב מ\"א)<sup class=\"footnote-marker\">24</sup><i class=\"footnote\">וראו עוד כלים פי\"ז מי\"ב.</i>.",
                    "<b>דברי רבי אליעזר וחכמים אומרים עד שיהוא במקום אחד כחותם מרצפין</b> – המחלוקת היא האם עפר בית הפרס מצטבר לעפר חוץ לארץ, אבל אין מחלוקת ששיעור כל אחד מהם כחותם המרצופין, כפי שהבאנו בשם התוספתא לעיל.<b> אמר רבי יהודה מעשה שהיו אגרות באות ממדינת הים לבני כהנים גדולים והיו בהם כסאה וכסאתים חותמות ולא החישו – </b>כך בכתבי היד הטובים (החישו או החשו); בדפוס ובכתיב המודרני \"חשו\",<b> להם – </b>בדפוס ראשון נוסף<b> </b>\"חכמים\" (כדלהלן),<b> משם טומאה</b> – המשנה בלתי מובנת אלא על רקע ההלכה בתוספתא שציטטנו, שעפר חוץ לארץ או עפר בית הפרס מטמאים כחותם האיגרות. רבי יהודה מספר שמעשה אירע ולא חששו לעפר חוץ לארץ, אף שבוודאי היה בו יותר מכשיעור. אם כן, שלוש מסורות לפנינו:",
                    "1. שיעור טומאה הוא כחותם מרצופין.",
                    "2. שיעור טומאה הוא כחותם איגרות.",
                    "3. אין לחשוש כלל לעפר חוץ לארץ.",
                    "לכאורה הדיון על שיעור טומאה הוא \"הלכתי\", ואילו העמדה שהעפר אינו טמא קשה יותר. אבל למעשה ההפך הוא הנכון. עפר ואבנים אינם מקבלים טומאה כשלעצמם, שכן קרקע אינה מקבלת טומאה. זאת ועוד, כל חשש הטומאה הוא שמא התערבבו עצמות בעפר, אבל אם העפר נקי וגלוי לעין שאין בו עצמות הרי לכאורה אין ממה לחשוש. מאידך גיסא, כל האיסור על כלי חרס שנעשו בחוץ לארץ מבוסס על הטיעון שהם נעשו מאדמה טמאה.",
                    "בתוספתא מוצגים שני איסורים אלו כאיסורים נפרדים: \"המביא ארונות ותנורין וספלין וכלי חרש<sup class=\"footnote-marker\">25</sup><i class=\"footnote\">בתחילה רשימת מקרים, ואחר כך הכלל \"כלי חרס\".</i> מחוצה לארץ לארץ, עד שלא הוסקו טמאין משום ארץ העמים וטהורין משום כלי חרס, ומשהוסקו טמאין משם כלי חרס וטהורין משום ארץ העמים. נמצאתה אומר, בשעה שהן טמאין משום ארץ העמים טהורין משום כלי חרס, ובשעה שטמאין משום כלי חרס טהורין משום ארץ העמים. הביא עפר ממקום הטומאה וגבלו במקום הטהרה, או ממקום הטהרה וגבלו במקום הטומאה, טמא. גבלו על גבי סלע, אפילו במקום הטהרה, טהור/טמא<sup class=\"footnote-marker\">26</sup><i class=\"footnote\">אצלנו \"טהור\" ובתוספתא כלים \"טמא\", וכך צריך להיות לפי הכלל הקודם בתוספתא.</i>...\"<sup class=\"footnote-marker\">27</sup><i class=\"footnote\">תוס', פי\"ז ה\"ז, עמ' 615; כלים בבא קמא פ\"ג ה\"ו, עמ' 572-571; חולין פ\"א הכ\"ב, עמ' 501. הנוסח במסכת חולין מקוצר יותר מהנוסחאות האחרות.</i>. אם כן, שני איסורים נפרדים הם: הראשון שעפר חוץ לארץ (או בית הפרס) טמא עד שיסיקוהו, והשרפה נחשבת כביטול העצמות שבו, והשני טומאת כלי חרס מארץ העמים. איסור זה חל על כלי חרס ואינו חל אלא מגמר מלאכה ואילך, כלומר לאחר הצריפה בתנור.",
                    "אנו נשוב לדיון על טומאת ארץ העמים וטומאת בית הפרס בסוף המסכת.",
                    "סיפור המעשה שבתוספתא מעניין גם מצדדיו הרֵאליים. \"בני כוהנים גדולים\" הוא המונח המקובל לקבוצת העילית הירושלמית של הכוהנים. הם היו המועמדים לתפקיד הכוהן הגדול, תפקיד שהיה ברוטציה כל שנתיים בערך. בניהם היו בעלי תפקידים בירושלים, ואלו היוו קבוצה מנהיגותית שרובה המכריע היה צדוקי. את האיגרות, כמו גם את שקי הסחורה, חתמו בטיט שהתייבש והתקשה, ועליו חתמו בחותם כלשהו כדי לוודא שהוא לא נפתח. כנראה כגודל חשיבות הנמען, וכגודל חשיבות השולח והנושא, כך היה גודל החותם.",
                    "לפי הנוסח שבכתב היד נהגו הכוהנים הגדולים בדרך שנהגו, ואפשר שמעשיהם משקפים הלכה צדוקית. יש להבין אפוא שהנושא של \"לא חשו\" הוא הכוהנים הגדולים עצמם. כך לפי הנוסח בכתב היד שלנו, וכן גם הנוסח בכל עדי הנוסח הטובים (<b>מפ</b>, <b>מל</b>,<b> פב</b> וכן ב-<b>מ</b>), אבל בדפוסים ובעדי נוסח משניים: \"לא חשו להם <b>חכמים</b>\". במקרה זה ברור שזהו תיקון עורך המשתדל להציב את חכמים במרכז ההכרעות הציבוריות. אנו נרחיב בנושא זה מעט בפירושנו להלן פי\"ח מ\"ה.",
                    "לסיכום, שאלת פינוי הקברים מעוררת סדר שאלות הלכתיות:",
                    "1. האם קבר המת מטמא למרחק מעבר לדיני טומאה רגילים (סיכמנו את הגישות השונות בפט\"ז מ\"ח);",
                    "2. האם מותר לפנות קבר מת ובאילו תנאים;",
                    "3. האם הקבר שפונה מטמא, והאם הוא מותר בהנאה;",
                    "4. האם יש איסורים בשל \"כבוד המת\" או \"גזל המת\", ומה היקפם.",
                    "ראינו מחלוקות כמעט בכל סעיף, ובכל אחד מהם עמדות עקרוניות לכאן ולכאן ועמדות ביניים. חשוב לציין שההלכה במשנתנו אינה רואה כל בעיה בפינוי קברים, וממילא בשימוש חוזר בהם. אם כן, גם בתחום זה של ההיתר לפנות קברים והשימוש החוזר בהם למטרות שונות היו גישות שונות. המחלוקות הן בכל פרטי הנושא. בשדה הקברות בירושלים נמצאו כוכים שנקברו בהם יותר מאדם אחד, לעתים בהפרש זמנים ניכר. נוהג זה עומד בניגוד להלכה המאוחרת, אך הוא זהה למשנתנו המאפשרת זאת ללא כל קושי הלכתי. ראינו גם כי נבנתה אמת מים על קברות וביניהם, וזאת לפי חלק מהגישות שהבאנו ובניגוד לגישות אחרות. משנת ידים מציגה את הפרושים כמי שהתנגדו לאמת מים זו, וראו במימיה טמאים. לכל אחת מהגישות מצאנו מקבילות. נראה, אפוא, שההלכה הפרושית הצליחה להכיל בתוכה את אמת המים הזאת למרות ההתנגדות הראשונית. הכרונולוגיה של השינויים השונים אינה ברורה, אך ברור שההלכה המאוחרת החמירה בכל הסעיפים. מגמות ההחמרה מופיעות גם במקורות קדומים (משנת ידים) ומיוחסת גם לבית שמאי ובית הלל."
                ]
            ],
            [
                [
                    "<b>כיצד בוצרין בית </b>[<b>ה</b>]<b>פרס</b> – המדובר בכרם הנטוע בבית הפרס, והשאלה היא כיצד בוצרים אותו כך שהפרי יהיה טהור. בעיקרון אין לנטוע את בית הפרס (להלן מ\"ב) אלא במקרים מיוחדים, ויש להעמיד את משנתנו במקרה שהכרם כבר היה נטוע לפני ההכרזה על השדה כבית הפרס. <b>מזין על האדם ועל הכלים ושונים</b> – הבוצר מטהר את עצמו כרגיל, כלומר טובל ומזה ביום השלישי וביום השביעי. הבוצר אמנם מתכונן להיכנס לבית הפרס, ושם ייטמא, אבל זו טומאה מספק. אין הוא רשאי לומר לעצמו \"ממילא אני עומד להיטמא, ולמה לי להיטהר?!\", ולהלן נראה שהסבר זה הוא רק חלק מההסבר למשנה. <b>ובוצרים ומוציאין</b> – את הפרות הבצורים,<b> חוץ לבית הפרס ואחרין</b> – עובדים אחרים שהם טהורים,<b> מקבלין מהם ומוליכין לגת</b> – הענבים מקבלים טומאה רק אחרי התחלת הדריכה בגת, כמו ששנינו: \"הפועלים אין להן רשות לתרום חוץ מן הדרוכות שהן מטמאים את הגת מיד\" (משנה, תרומות פ\"ג מ\"ד). כפי שברור מהסבר התוספתא והירושלמי למקום גמר המלאכה של ענבים הוא תחילת הדריכה בגת, כמו ששנינו: \"מאימתי תורמין את הגת, משיהלכו בה שתי וערב. מאימתי מטמין אותה, בית שמיי אומרים משיינטל מעשר ראשון, בית הלל אומרים משיינטל מעשר שני. אמר רבי יהודה, הלכה כדברי בית שמיי, אלא שנהגו הרבים כדברי בית הלל, וחכמים אומרים מוציאין תרומה ומעשרות ומטמין את הגת מיד\" (תוס', תרומות פ\"ג הי\"ב). לאחר תחילת הדריכה הענבים יכולים לקבל טומאה, לכן התירו לדרוכות להרים את התרומה בעצמם (ללא הבעלים) כדי שהתרומה תורם בטהרה (ירו', תרומות פ\"ג ה\"ב, מב ע\"א). אם כן, אף על פי שהפרות נבצרו במקום טומאה אין הם טמאים. ממילא מתעוררת השאלה למה לנקוט בכל אמצעי הזהירות שצוינו; ניתן לבצור בטומאה, ורק בשלב הדריכה יעסקו טהורים. יתר על כן אם הפירות אינם מקבלים טומאה אלא בשלב מאוחר יותר, למה לא רצוי לבוצרים פשוט במקומם בבית הפרס, הבוצרים עצמם יטמאו, ומה בכך? מן הראוי להעיר שבהלכה הכתתית נקבע בפשטות שאת הבציר צריך לבצע אחד מבני הכת (בטהרה)<sup class=\"footnote-marker\">1</sup><i class=\"footnote\"> כך ב- 4q 274/3; 4q 281a 1-4, באומגרטן טקסטים הלכתיים (DJD 39), עמ' 131-133. </i>. מן הראוי לשים לב לפער הגדול בין הניסוח הנקודתי והמקרי של בני הכתב למערכת המשפטית הפרושה מסכך כל העולה בספרות חז\"ל. למרות שבני הכת בחרו כביכול בניסוח כללי, וספרותץ חז\"ל ברובה שומרת על תיאור 'קזואיסטי'.",
                    "<b>אם נגעו אילו באילו</b> – הבוצרים בבית הפרס, שהם טמאים, והעובדים העומדים מחוץ לבית הפרס, והר\"ש מפרש: פרות בית פרס אלו בפרות בית פרס אחרים,<b> טמאין כדברי בית הלל</b> – עד כאן דרך הבציר שתובעים בית הלל. המינוח \"כדברי\" בא להדגשה.<b> </b>[<b>ו</b>]<b>בית שמאי אומרים אוחז את המגל בסיב </b>[<b>או</b>] – נוסף בצד,<b> בוצר בצור</b> – ההנחה היא שהאדם טמא, כי הוא בבית הפרס, ומה שהוא נוגע בו טמא, לכן הוא עוטף את המגל בסיב. בכך יש חציצה בין האדם הטמא והמגל אבל אין בכך כל פתרון הלכתי; גם לאחר העטיפה המגל טמא בטומאת משא. זאת ועוד, אי אפשר שבציר ייעשה בלי שהבוצר ייגע באשכול הענבים, או יישא אותו בכלי, כדהלן. <b>ונותן לתוך כפישה</b> – הכפישה היא סל גדול העשוי מחרס או מקנים<sup class=\"footnote-marker\">2</sup><i class=\"footnote\">ברנד, כלי חרס, עמ' רמה-רמט.</i>. היו מפרשים שהסבירו שהכפישה היא כלי שאינו מקבל טומאה (אלבק ואחרים), ברם אין כל סיבה שהכלי לא יקבל טומאה, הרי הוא כלי לכל דבר (לעיל פ\"ה מ\"ו). לדעתנו אין הכפישה נזכרת אלא משום שהיא הכלי הרגיל להבאת אשכולות לגת. בית שמאי דורשים שקיצוץ הגבעול ייעשה כך שהאשכול ייפול לכפישה ללא יד אדם. אמנם הענבים ייטמאו במשא, אבל לפחות אין זו טומאת מגע, הטומאה לא תיעלם אך תצומצם. להלן נחדד את הדרישה של בית שמאי. <b>ומוליך לגת</b> – הוא יכול להוביל בעצמו שכן הענבים אינם מקבלים טומאה עד תחילת הדריכה. אם כן, בית שמאי אינם דורשים טהרה מלאה אבל דורשים סימני טהרה, או ליתר דיוק \"סמלי טהרה\" (עטיפת המגל בסיב, צמצום סמלי של הנגיעה באשכול). <b>אמר רבי יוסי במי דברים אמורים בכרם הנעשה בית </b>[<b>פרס אבל הנוטיע בית</b>] – נוסף בידי מעתיק בשוליים ונשמט (דולג) בשל הדומות,<b> הפרס ימכר לשוק</b> – כל זה בכרם שנעשה בית הפרס לאחר שהיה נטוע, אבל אם נטעו לאחר הכרזתו כבית הפרס יש בכך איסור, כפי שנראה להלן. מכל מקום, אין לענבים פתרון אלא שימכרום בשוק. פרי הנמכר בשוק מקבל טומאה רק לאחר שהורטב במים, ולכן נשמרת טהרת הענבים. רמב\"ם מדגיש שבדרך זו הענבים עוד פחות מוכשרים לקבל טומאה. ר\"ש מפרש שזה \"קנס בעלמא\" שקנסו חכמים, שכן מכירת ענבים טריים היא פחות רווחית. בשפתנו, יש בהלכה זו מרכיב שאיננו משפטי. הבעיה בהסבר זה היא שאין כל ראיה לכך שמכירת ענבים טריים הייתה רווחית פחות. אדרבה, התוספתא אומרת: \"הבוצר כרמו לשוק שאם לא מצא להן שוק מחזירין לגת\" (מעשרות פ\"ב ה\"ד; טהרות פי\"א ה\"ז, עמ' 672). נמצאנו למדים שהבחירה הראשונה היא מכירה לשוק, והיא הרווחית יותר.",
                    "אי אפשר שרבי יוסי מקל, שהרי ברור שדין הנוטע בית פרס צריך להיות חמור יותר מדינו של כרם שנעשה בדיעבד בית הפרס.",
                    "אם כן כל המשנה היא דבר של תימא, ומבחינה הלכתית קשה להסבירה. נסכם את הסיבות:",
                    "1. המשנה מניחה שיש חובה לשמור על טהרה, גם מי שיודע שייטמא צריך להיטהר קודם. לא כך ההלכה הקבועה. אמנם חכמים הטיפו לשמירת טהרה, אבל אין זו חובה משפטית. יתר על כן, הפתיחה \"מזין על האדם\" מזכירה טקסי ציבור, כגון הפרשת הכוהן שבעה ימים לפני יום הכיפורים או לפני שרפת פרה אדומה<sup class=\"footnote-marker\">3</sup><i class=\"footnote\">משנה, יומא פ\"א מ\"א; פרה פ\"ג מ\"א; פסיקתא רבתי, יד, נו ע\"ב.</i>.",
                    "2. אם הענבים מקבלים טומאה לפני הדריכה – לא יועילו כל הפתרונות המוצעים, הענבים טמאים ברגע שהם נבצרים, ואם אינם מקבלים טומאה עד הדריכה – אין צורך בכל ההסדרים המיוחדים. הפתרון של בית שמאי מוזר עוד יותר, הרי המגל טמא בטומאת משא, והענבים נישאו על ידי אדם טמא, וכאמור מצד שני אם הענבים מקבלים טומאה רק בגת הרי הם טהורים גם אם נבצרו על ידי אדם טמא.",
                    "3. גם שיטת רבי יוסי קשה, וכי מה יתרון יש למכירה בשוק על פני הכנת יין? לשיטת ר\"ש יש לכך הסבר, אך אנו הסתייגנו ממנו מסיבות רֵאליות.",
                    "מכוחן של שאלות אלו נראה לנו להציע פתרון כולל אחר. כל בית הפרס היה תופעה נדירה וייחודית בנוף הגאוגרפי וההלכתי. הציבור היהודי קבר את מתיו בצורה מסודרת, ועצמות וחלקי גופות קבורים לא נמצאו סתם כך (ראו פירושנו לעיל פט\"ז מ\"ב). יתרה מזו, בין החכמים, ומן הסתם גם בציבור, רווחה הגישה שיש לשמור את אדמת ישראל בטהרתה (ראו פירושנו לעיל פט\"ז מ\"ה). בתי פרס היו, אפוא, תופעה מיוחדת שההתייסות אליה הייתה בעלת אופי טקסי במיוחד. לקראת הבצירה של בית הפרס נערכו הכנות מיוחדות שיש בהן מרכיבי טקס מעין-הלכתיים. הבוצר נשלח להיטהר בצורה פומבית וחריגה, ונערך טקס של העברת הסלים מזה לזה. עטיפת המגל והסדרים דומים אינם ממעיטים טומאה, אך הם מרבים את מרכיבי הטקס. בית שמאי ובית הלל מציעים, כל אחד, טקס סמלי שונה במקצת, ואין כאן חמור או קל יותר.",
                    "בפועל, כאשר התגלה בית פרס או שנחרש קבר ברשות היחיד, נמצאו לכך פתרונות קלים למדי (מלקט עצם עצם), אישרו לבנות על בית הפרס בית מגורים והסתפקו בפתיחת פתחים בכיוונים מוגדרים (פי\"ז מ\"ה), אבל במקביל נעשו הסדרים טקסיים מורכבים ומסובכים ששימרו את בית הפרס כמעין מצבה חיה ופומבית לדיני טהרה. אנו נשוב להסבר זה בסיכום הלכות בית הפרס בסוף המסכת.",
                    "בתוספתא נוסף: \"הילך בית הפרס זה לא יהלך בבית הפרס אחר, ואם הילך טהור. בצר בית הפרס זה לא יבצר בית הפרס אחר, ואם בצר טמא. אלו דברי בית הלל\" (פי\"ז ה\"ט, עמ' 616). נפתח בהלכה השנייה. אם בצר בית פרס, הרי הוא טמא בספק (שמא נגע בטומאה), ולכן אם עבר לבית פרס אחר הוא בוודאי טמא. ההלכה עצמה נכונה, אך היא שוב דבר של תימא. הרי אם נטמא בבית הפרס הראשון, ודאי נותר טמא גם לאחר שנכנס לבית הפרס השני, ואם הכניסה אינה מטמאת מספק, למה שהכניסה השנייה תטמא? כמו כן ברור שאם הילך בבית פרס אחד הוא טמא מספק, ולכן אסור לו ללכת לבית פרס אחר שמא הוא טהור והליכתו לבית הפרס השני תגרום לטומאה, והברייתא מהלכת בדרך ההלכתית שאסור לו להיטמא אף שמדובר מן הסתם בישראל<sup class=\"footnote-marker\">4</sup><i class=\"footnote\">לחובת הטהרה של ישראל ראו במבוא לסדר טהרות.</i>. ברם לא ברור למה אם הילך טהור, הרי הכניסה מטמאת אותו. אין להעמיד את הברייתא אלא אם נניח שהנכנס לבית הפרס אינו טמא, אבל כניסה לבית פרס שני היא ספק על ספק והוא טמא. בכך יש חידוש הלכתי גדול.",
                    "ליברמן, בעקבות ר\"ש, מפרש שאם בצר בית פרס אסור לו להיכנס לבית הפרס השני בטומאתו ועליו להיטהר בשנית, וכבר עמדנו על המרכיב הטקסי שבטהרה זו, שכן אין בה צורך, וממילא ייטמא בבית הפרס השני. אבל זו טומאה מספק, ואם לא ייטהר יהיה הספק פחות, וכן ממשיך ליברמן שאם הילך בבית פרס אחר לא יהלך בבית פרס שני ללא היטהרות כנדרש. יותר מזה, אם הוא מתכוון לטהר את בית הפרס עליו לטהר את עצמו לפני כל כניסה. אלא שהסבר זה, השומר על ההגדרות הפורמליות, מותיר שאלה קשה למה \"אם הילך טהור\", הרי הוא טמא פעמיים, בגין כל כניסה לבית הפרס.",
                    "לפי הברייתא אלו דברי בית הלל, ואיננו יודעים מה סבורים בית שמאי, ואולי רק לשיטתם הנכנס לבית פרס טמא וכל המשניות שהילכו בדרך זו הן לשיטתם בלבד<sup class=\"footnote-marker\">5</sup><i class=\"footnote\">לפסיקת הלכות כבית שמאי ראו ספראי, הכרעה כבית הלל.</i>?",
                    "המחלוקת על בצירת בית הפרס מופיעה ברשימות התלמודים (ירו', שבת פ\"א ה\"ד, ג ע\"ג; בבלי, שבת טז ע\"ב - יז ע\"א)<sup class=\"footnote-marker\">6</sup><i class=\"footnote\">ראו לעיל פט\"ז מ\"א.</i> כאחת הגזרות של י\"ח דבר שהוכרעו בשלהי ימי הבית השני כבית שמאי. המשנה שלפנינו, כמו המשנה בראש פט\"ז, מתעלמת מפסיקה מפורשת זו, ורואה את המחלוקת כשרירה וקיימת.",
                    "השאלה ממתי מפרישים תרומה בטהרה נדונה בפירושנו לפ\"א מ\"ד בתרומות, ואגב הדיון במשנה ובמקבילותיה מצינו שלל עמדות. העמדה הפומרלית-הצהרתית היא שהענבים והזיתים טמאים רק משיזובו, והמשקה מכשירם לקבל טומאה, בענבים משיהלכו עליהם בגת ובזיתים משייטחנו או משיטענו (תוס', תרומות פ\"ג הי\"ב-הי\"ג). אבל בפירושנו למשנה הבאנו סדרת עמדות חריגות:",
                    "1. הפרי נטמא מיד עם הוצאתו מהכרם, או כבר בשעת הבציר (הדוגמה שנידונה היא מכרם ענבים). זו העמדה במשנתנו, אם כי היא פורשה כטקס מיוחד של טהרה. כאמור אנו רואים בכרם דוגמה בלבד, ואכן בתוספתא: \"הבוצר כרמו לשוק אם לא מצא להן שוק מחזירן לגת, זיתין לשוק לא מצא להן שוק מחזירן לבד, אף על פי שמוליכן בסלין טמאין ובקופות טמאות טהורין. טהרי זיתים וענבים שנכנס לרשות הגת ולרשות הבד, הוכשרו לקבל טומאה\" (טהרות פי\"א ה\"ז, עמ' 672). גישה זו מקלה במעט וקובעת שגמר המלאכה הוא ההבאה לסחיטה (ענבים וזיתים כאחד). ההובלה עצמה יכולה להיות בטומאה. עמדה זו משתלבת בעמדות המופיעות במסכת עוקצין. שנינו שם: \"דגים מאימתי מקבלין טומאה? בית שמאי אומרים משיצודו, ובית הלל אומרים משימותו. רבי עקיבא אומר, אם יכולין לחיות\" (פ\"ג מ\"ח). רבי עקיבא נוקט עמדת ביניים שדגים שניצודו ואינם במים ועומדים למות – הרי בכך נגמרא מלאכתם. משנתנו (לפחות לפי המשתמע מהתוספתא) היא כבית שמאי, והיא מצטרפת למשניות וברייתות רבות אחרות שנסתמו כבית שמאי<sup class=\"footnote-marker\">7</sup><i class=\"footnote\">ראו ספראי, הכרעה כבית הלל.</i>.",
                    "ההלכה של בית שמאי חורגת מהנורמה ההלכתית-משפטית המקובלת שגמר מלאכה הוא השלב שבו הסתיימה הכנת התוצרת. את הדגים יש עוד להביא לנמל, לסדר במחרוזות ולהכין לאכילה, וכאן גמר המלאכה הוא בשלב סיום האסיף. גם דעת בית הלל קשה, שכן גם שלב המיתה איננו סוף המלאכה בדגי מאכל. ברם, כל הקשיים נפתרים לאור משנתנו שבה שלב גמר המלאכה הוא שלב האסיף.",
                    "1א. רק ענבים נטמאים בבציר, אך לא זיתים. הבבלי אומר שאחת המחלוקות שבהן נקבעה ההלכה בי\"ח דבר היא \"...הבוצר לגת, שמאי אומר: הוכשר, הלל אומר: לא הוכשר. אמר לו הלל לשמאי: מפני מה בוצרין בטהרה, ואין מוסקין בטהרה? אמר לו: אם תקניטני – גוזרני טומאה אף על המסיקה\" (שבת יז ע\"א). אם כן, ההלכה במשנת אהלות היא דווקא בענבים ולא בזיתים. מסורת או פרשנות זו היא, כאמור, בניגוד לתוספתא שציטטנו. גם המשנה בטהרות (פ\"י מ\"ד) קובעת שהכנסת הפרות לאזור הגת מכשירה לקבל טומאה<sup class=\"footnote-marker\">8</sup><i class=\"footnote\">ראו הדיון בפירושנו לטהרות פ\"י מ\"ד, וראייתנו מהמשנה שלאחריה.</i>. אלא שמחלוקת בית שמאי ובית הלל היא מתי בדיוק גמר המלאכה, בהכנסת הפרות לסלים או בהכנסתם לעביט, שהוא השלב של הכניסה ממש לגת.",
                    "לפי הבבלי בית הלל סבורים שהענבים עצמם אינם מקבלים טומאה לפני הדריכה, וזאת בניגוד למשנה להלן שבה מתברר שמחלוקת בית שמאי ובית הלל היא רק מהו השלב שבו הענבים נחשבים כמי שהובאו לגת. גם משנת אהלות קובעת שבית הלל מסכימים שההעברה לגת צריכה להיעשות בטהרה, והמחלוקת היא רק על מידת ההקפדה הנדרשת בשעת הבציר עצמו.",
                    "מעתה עלינו לחזור לבירור סוגיית הבבלי. המשנה מספרת שבית שמאי ובית הלל גזרו י\"ח דבר, וגברו בית שמאי על בית הלל (שבת פ\"א מ\"ד). כפי שראינו בפירוש המשנה בשבת הרי שרשימת המחלוקות היא כנראה רשימת המחלוקות במשנה שם בשבת, וגזרות י\"ח דבר הן רשימה אחרת שלא נמסרה במשנה. בתלמודים מובאת רשימה של הגזרות. הבבלי הבין שהגזרות הן בנושאים שבהם היו שני הבתים חלוקים. בסוגיית הבבלי שני רבדים: האחד שמונה את דין הבוצר לגת כאחד הנושאים של י\"ח דבר, ומסורת שנייה, מאוחרת יותר, של סתם הגמרא שמסבירה את המחלוקת. כאמור, אם הגזרות אינן במחלוקת אין מקום לשחזור המוצע בבבלי על עמדת בית הלל. בירושלמי (שבת פ\"א ה\"ד, ג ע\"ג) מנויה משנת אהלות כאחת ממחלוקות בית שמאי ובית הלל, והמסורת על המחלוקת בדבר הבוצר לגת איננה.",
                    "עם זאת, לבבלי הייתה מסורת על מחלוקת והיא מצוטטת כברייתא קדומה. בהמשך הסוגיה גם מוסבר טעמם של שני הבתים החולקים: \"אמר (רבי) זעירי אמר רבי חנינא... גזירה שמא יבצרנו בקופות מזופפות. רבא אמר: גזירה משום הנושכות. (דאמר) רב נחמן אמר רבה בר אבוה: פעמים שאדם הולך לכרמו לידע אם הגיעו ענבים לבצירה או לא, ונוטל אשכול ענבים לסוחטו, ומזלף על גבי ענבים, ובשעת בצירה עדיין משקה טופח עליהם\" (בבלי, שבת יז ע\"א).",
                    "2. את התרומות יש להרים לאחר הטחינה, ולכן \"אין תורמין שמן על זיתים הנכתשין ולא יין על ענבים הנדרכים\" (משנה, תרומות פ\"א מ\"ח). בשלב מאוחר יותר הפרי כבר חייב בתרומות, ואין כאן הפרשה מדבר שנגמרה מלאכתו (והתחייב בתרומה) על מה שטרם התחייב בתרומה.",
                    "3. את התרומה יש להרים באמצע תהליך העיבוד: \"מאימתי תורמין את הגת? משיהלכו בה שתי וערב. מאימתי מטמין אותה? בית שמיי אומרים משיינטל מעשר ראשון, בית הלל אומרים משיינטל מעשר שני. אמר רבי יהודה, הלכה כדברי בית שמיי, אלא שנהגו הרבים כדברי בית הלל, וחכמים אומרים מוציאין תרומה ומעשרות ומטמין את הגת מיד. מאימתי תורמין את הזתים? משיטענו, ורבי שמעון אומר: משייטחנו. רבי יוסה בי רבי יהודה אומר: מביא זתים בקופה, ונותן לתוך הממל, ומהלך בהן שתי וערב. אמרו לו: אינו דומה ענבים לזתים, ענבים ריכות ונותקות את יינן, זתים קשין ואין נותקין את שמנן\" (תוס', תרומות פ\"ג הי\"ב-הי\"ג; טהרות פי\"א ה\"ד, עמ' 672). לדעת כל התנאים מרימים תרומה לאחר תחילת העיבוד והמחלוקת היא על הפרטים, מתי בדיוק השלב הקובע, האם הוא התחלת הטחינה של הזיתים (שתי וערב) או הטעינה, כלומר הכבישה במכבש. כמו כן ברור שבשלב זה התוצרת מקבלת טומאה, והשאלה היא עד איזה שלב חייב אדם לשמור על פרותיו בטהרה, נושא שנדון בו במשנה הבאה. גם הירושלמי הבין שאחרי שלב זה הפרות מקבלים טומאה (תרומות פ\"ג ה\"ב, מב ע\"א).",
                    "4. את התרומה יש להרים בסוף האסיף.",
                    "לעיל שנינו שאת התרומה מרימים מן המעטן, והרי זה בסוף האסיף. כמו כן: \"מאימתי תורמין את הגורן? משתעקר האלה. כבר מקצת, תורם מן הכבור על שאינו כבור\" (תוס', תרומות פ\"ג הי\"א). ברייתא זו מצויה ברצף אחד עם שתי הברייתות מתוספתא תרומות שציטטנו, אלא שהן מדברות על תחילת העיבוד (הליכת שתי וערב, טחינה, טעינה) וברייתא זו על סוף האסיף, הצבת הגורן, לפני הדיש. אמנם בתוספתא מוצגות ההלכות ברצף אחד, אך הן שונות זו מזו. הצבת הגורן היא כמו המעטן בזיתים. כן שנינו לגבי תאנים ששם אין עיבוד פרי, והתרומות מורמות מהבאתן אל הבית (מעשרות פ\"ב מ\"א).",
                    "5. מלכתחילה יש לתרום בסיום העיבוד, אבל בדיעבד התירו לתרום קודם.",
                    "הצעה זו מציע הירושלמי כפתרון לסתירה בין ההצעה השלישית לבין ההצעה הרביעית, ודוחה אותה, ובמקומה מבחין בסוגי פרות שונים (תרומות פ\"א ה\"ה, מא ע\"א). לפי דרכנו האבחנה בין מוצרים שונים מעידה על עמדת פשרה בין גישות מנוגדות (הראשונה והרביעית).",
                    "6. בסוף גמר המלאכה של כל עבודת האסיף. זו עמדת רבן גמליאל של משנת תרומות.",
                    "יש סתירות ברורות בין המקורות השונים, וגם סתירות באשר לייחוס המימרות לתנאים ספציפיים. לפנינו, אפוא, מסורת מגובשת, חריגה ושונה במהותה מכל יתר הפסיקות שקרובות יותר זו לזו.",
                    "נראה, אפוא, שהיה תהליך ארוך שרק בסופו נקבעו ההגדרות של גמר מלאכה והרטבת הייבול. חלק גדול מהעמדות מיוחס לבית שמאי ובית הלל, ונראה שהמחלוקת הקדומה נוסחה בכל דור באופן קצת שונה כדי שיתאים להתפתחות ההלכה באותו דור. מן הסתם הדלדול בשמירת טהרה השפיעה על דחיית מועד חובת הטהרה (מועד חלות הטומאה). חלק מהעמדות, כמו משנתנו, אינן בבחינת הלכה אלא בבחינת טקס סמלי שנועד לשדר מסר ציבורי, תוך שימוש במונחים מתחום הטהרה, אבל מבלי לקבוע את הלכות הטהרה עצמן."
                ],
                [
                    "<b>שלשה בית פרסות</b> <b>הן </b>– שלושה סוגים של בית הפרס:<b> החורש את הקבר</b> – זהו הסוג הראשון. הקבר ודאי, העצמות אולי פוזרו ואיננו מוצאים אותם. <b>ניטעת כל נטע ואינה נזרעת כל זרע חוץ מזרע הניקצר</b> – מותר לנטוע אותו (את השדה)<sup class=\"footnote-marker\">9</sup><i class=\"footnote\">בלשון המשנה שדה היא לשון נקבה.</i> ולבצור (או לקטוף את הפרות) בדרך שהוסברה במשנה הקודמת. אבל אין לזרוע אותו אלא זרע שקוצרים אותו במגל, כגון תבואה. אבל לא פשתן, למשל, שאותו תולשים, שכן יש חשש שאגב התלישה תיעקרנה עצמות ממקומן. בפועל אם רוצים לזרוע שדה יש לחרשו, והחריש כמובן אסור. ייתכן שמשנתנו מדברת רק לאחר החריש הראשון, השדה כבר חרוש ולכן מותר לזרעו. אבל ייתכן שצריך לקרוא את המשפט במשנה כפשוטו, שמותר להמשיך ולחרוש את בית הפרס גם בעתיד. אם תתגלנה עצמות יהיה צורך ללקטן, עם תבוסתן או בלעדיה, אבל אין הגבלה על החריש. גם בתהליך הנטיעה יש לחפור בורות לעצים, אבל בעת החפירה החופר מסתכל על מעשיו, ואם תתגלנה עצמות הרי זו תוצאה חיובית ואפשר יהיה להוציאן. אבל בעקירת  ירקות לא יוצאת כמות מספקת של אדמה ולכן עקירת הירק אינה מהווה חיפוש יעיל של עצמות.  <b>ואם עקרו</b> – אם בכל זאת עקר את הירקות, אף על פי שהדבר אסור ושלא ברצון חכמים,<b> צובר את גרנו לתוכו</b> – אינו מעביר את היבול שנתלש (נעקר) לשדה אחר, כדי שלא להרבות טומאה,<b> וכוברו</b> – \"לכבור\" משמעו להעביר את היבול דרך כברה, שהיא מסננת גסה, <b>בשתי כברות דברי רבי מאיר</b> – סינון כפול, ליתר ביטחון.<b> רבי יהודה – </b>בכל יתר עדי הנוסח \"וחכמים אומרים\",<b> התבואה בשתי כברות והקטניות בשלוש כברות ושורף את הקש ואת העצה</b> – את הקש אי אפשר לסנן בכברה, לכן יש לשרפו. בפועל הקש והעצה הם בעלי ערך כספי מועט, ומן הסתם לא כדאי לבעל לסנן ולבדוק את הקש בקפדנות. אבל אם הוא מתעקש ורוצה לבדוק את הקש, אין סיבה שלא יוכל לעשות זאת. לפי פירוש זה המשנה מדברת בתנאים רגילים. אבל אפשר גם שאין דרך לטהר את הקש. בפרות שיש בהם הפסד מרובה מצאו פתרון הלכתי, אבל אין להשתמש בו אלא להפסד מרובה, ולא כדי לטהר קש שערכו מצומצם.<b> ומטמא</b> – הקש,<b> במגע ובמשא ואינן מטמין באהל</b> – בית פרס עצמו אינו מטמא באוהל, שכן אין כאן ודאות שיש שם חלקי מת (לעיל פ\"ב מ\"ג). פירשנו שהכוונה לקש ולעצה, אבל ייתכן שהכוונה לכל בית הפרס. בתוספתא מוסיף רבי יהודה ש\"שורפן בחוצה לארץ\" (פי\"ז ה\"י, עמ' 616), וקשה להאמין שאכן צריך לצאת לחוץ לארץ כדי לשרוף קש או תרומה. ליברמן הציע הצעות תיקון אחדות שאף אחת איננה משכנעת, ואף אנו איננו יודעים להציע פירוש הלכתי למשפט. ההסבר היחיד שאנו יכולים להעלות על הדעת לדרישה כה מחמירה וכל כך \"בלתי מידתית\" היא שאין כאן מערכת הלכתית אלא מערכת סמלית, בעלת דרישות בלתי מתאימות לסולם ההלכתי של חומרות של חז\"ל. איום קמאי שצריך להימנע ממנו.",
                    "לעיל קבעה התוספתא שהחורש שדה מדרון – \"הבונה טהור, והזורע על גביו טהור\" (פי\"ז ה\"ג, עמ' 615), מכאן שבסתם שדה שנחרש בו קבר הזורע טמא. משנתנו אינה מדברת על דינו של הזורע, והגיוני שהוא טמא, שהרי מהלך בבית הפרס. בתוספתא אין הגדרות מה מותר לו לזרוע, ומשנתנו מפרטת.",
                    "בלשון חכמים \"זרע\" הוא כל מה שאינו מטע, כלומר ירקות (שרובם נתלשים ונעקרים), תבואה ושעורה (נקצרות), פשתן (נתלש) ומקשאות (נאספים ואינם נתלשים).",
                    "אנו נשוב למשנה ולהסברה בסוף משנה ד, המסיימת את שלושת הסוגים של בתי פרס."
                ],
                [
                    "<b>שדה שאבד קבר בתוכה</b> – זהו סוג שני של בית הפרס. העצמות לא פוזרו, אבל בשדה יש קבר שאיננו יודעים היכן הוא. <b>ניזרעת כל זרע</b> – דין השדה חמור פחות משדה שנחרש. מותר לזרעו גם זרע הנעקר, <b>ואינה ניטעת כל נטע</b> – אין נוטעים בו, <b>ואין מקיימין בה אילנות</b> – אם יש בו אילנות יש לעקרם,<b> חוץ מאילן שרק</b> – סרק,<b> שאינו עושה פירות</b> – \"אינו עושה פירות\" הוא פירוש ל\"אילן סרק\" (שרק). עץ פרות יש לעזק ולחרוש את השדה כדי שלא יצמחו בו עשבים שוטים, ואף לעקור עשבים שוטים. לכל אלו חכמים מתנגדים. אבל אילן סרק אין מטפלים בו, ולכן אפשר לקיימו, ואולי גם לנטעו מלכתחילה. <b>ומטמא במגע ובמשא ובאהל</b> – השדה, או הזרע שייקצר במקום הקבר, מטמאים, כמו במשנה הקודמת. הפעם השדה מטמא גם באוהל, בניגוד למשנה הקודמת, משום שהוא אמנם ספק, אבל במקום הספק יש קבר שלם. בשדה הקודם היו מאות ספקות \"קטנים\", של הימצאות חלקי גופה, וחלק גופה אינו מטמא באוהל (אלא אם הוא חלק גדול), אבל בשדה זה מסתתרת אי שם גופה או כמה גופות במרוכז, ולכן מתוך הספק השדה מטמא באוהל, כלומר הטומאה בוקעת כלפי מעלה מתוך האדמה ומטמאת את ההולך על מקום העצמות.",
                    "אין במשנה עיסוק בשאלה המרכזית, האם מותר לו לחרוש את השדה. מסתבר שלא, שהרי בכך יהפוך השדה לשדה שיש בו קבר חרוש. דינו של שדה זה חמור פחות משדה חרוש. אמנם יש בו קבר ודאי, אבל בכל אתר ואתר אין יותר מספק קבר, ולכן מותר לזרוע בו כל זרע. השאלה היא למה אסור לנטוע בו, ומותר לנטוע בשדה שיש בו קבר חרוש. בתוספתא שנינו: \"וכן היה רבי יהודה אומר, שדה שאבד בה קבר אין ניטעת כל נטע, ואין נזרעת כל זרע, וחופרין בתוכו לירק, ואין מקיימין בתוכה מלין וטובלין, ואין נוטעין בתוכה מקשאות ומדלעות, כדי שלא להרגיל רגל אדם שם\" (פי\"ז ה\"י, עמ' 616). רבי יהודה חולק על משנתנו וסבור שהשדה אינו נזרע אבל מותר \"לחפור לה לירק\". אשר לאילנות שרק (סרק), רבי יהודה מקבל כנראה את העיקרון שמותר לקיים אילן סרק חוץ מ\"מלין\" או \"מילין\", שהוא כנראה אלון התולע שפרותיו שימשו להכנת צבעים<sup class=\"footnote-marker\">10</sup><i class=\"footnote\">פליקס, עולם הצומח, עמ' 108-107.</i>. איננו יודעים מהם \"טובלין\", וכנראה גם זה סוג של עץ כלשהו. רבי יהודה מוסיף עוד הסבר חשוב, \"שלא להרגיל רגל אדם שם\". אין כאן אפוא נימוק הלכתי משפטי, של חשש טומאה, אלא רצון שאנשים לא ייכנסו לשדה. אילן סרק אינו מושך עבודה, לכל היותר כורתים את עצו אחת לכמה שנים. על רקע זה אפשר להבין שבשדה שחרש בו קבר לא החמירו באיסור נטיעה משום שמטע פוקדים פחות ימים מאשר בשדה מזרע, ואולי משום שיש בכך הפסד מרובה. בהתאם לכך לא יבחין רבי יהודה בין זרע נתלש לזרע נעקר, אלא רק בכמות העבודה בשדה."
                ],
                [
                    "<b>שדה כוכין</b> – בכל עדי הנוסח ובדפוס: \"בוכין\". הראשונים נחלקו בפרשנותו של המונח. הבבלי מצטט סיכום של משנתנו ומפרש: \"והתנן: שלשה בית הפרס הן: שדה שנאבד בה קבר, ושדה שנחרש בה קבר, ושדה בוכין. מאי שדה בוכין? רב יהושע בר אבא משמיה דעולא אמר: שדה שמפטירין בה מתים. וטעמא מאי? אמר אבימי: משום יאוש בעלים נגעו בה\" (מועד קטן ה ע\"ב). הברייתא היא סיכום מקוצר של משנתנו. הפירוש של הבבלי מעיד שלפניו הייתה הגרסה \"שדה בוכים\" או \"בוכין\", אבל הפירוש קשה. אם מדובר במקום שמספידים בו את המת, או אפילו שמציבים בו את מיטתו לזמן מה, מדוע הופך השדה לבית הפרס? הנימוק שהבעלים מתייאשים ממנו קשה עוד יותר, ואם כן אז מה? מה לזה ולאיסור עבודה חקלאית בשדה? יש אפוא להבין שאסור לזרוע ולנטוע משום כבוד המתים, שהשדה כאילו הוקדש להם, אבל למה יש חשש שתימצאנה שם עצמות? אין לנו אלא לחזור לנוסחת כתב יד קופמן ולפירוש התוספתא: \"שדה שאבד קבר בתוכה והיא שדה כוכין, שדה כוכין היא שדה שאבד קבר בתוכה. ואיזו היא שדה כוכין/בוכין<sup class=\"footnote-marker\">11</sup><i class=\"footnote\">בכתב יד ערפורט \"כוכין\", ובכתב יד וינה \"בוכין\". גולדברג, בפירושו למשנתנו (עמ' 130), מעדיף את הגרסה \"כוכין\" על סמך התוספתא, ברם כאמור בתוספתא עצמה יש חילופי נוסח בעניין. עם זאת, גם אנו מעדיפים גרסה זו מסיבות רֵאליות, כפי שנעלה בהמשך. </i> כל שחופר בארץ ומבליע את הכוכין לצדדין\" (פי\"ז הי\"א, עמ' 616)<sup class=\"footnote-marker\">12</sup><i class=\"footnote\">בנוסח כתב יד וינה \"שדה שאבד בה קבר והיא שדה בוכין, שדה שדה בוכין שדה שאבד בה קבר ואי זו היא שדה בוכין כל שחופר בארץ ומבליע את הכוכין לצדדין\". </i>. הנוסחה מגומגמת, אבל תוכנה ברור. שדה כוכין הוא סוג של שדה שאבד קבר בתוכו, אבל לא קבר שוחה רגיל ורדוד אלא סוג מיוחד. סוג זה של קברים מוכר היטב בארץ ומכונה \"קברי ארקוסוליה\". בסלע נחצבה שוחה מלבנית עמוקה (באורך 1.5-1.2 מ'), ובאחד מצדדיה, או בשני הצדדים, נחצב מקמר לעובי הקיר, מקמר שעומקו כ-6 ס\"מ וגובהו בשיא הקשת 80-60 ס\"מ. את הקבר כיסה לוח של אבן, והשוחה עצמה הייתה ריקה. בשדה כזה החשש שהעצמות תתפזרנה קטן מאוד, אבל השטח מעל הקבר טמא, שהרי טומאה בוקעת ועולה.",
                    "הסבר הבבלי מעיד על אי הכרה אינטימית של המשניות, וכבר הערנו שהתלמוד הבבלי לא עסק בשיטתיות במשניות טהרות, ולא הכיר בהן כטקסט מוסמך. הפירוש הקשה של הבבלי למשנתנו מלמד גם על היעדר הכרה אינטימית עם טבע הארץ ועם סוגי הקברים בה.",
                    "<b>לא ניטעת ולא ניזרעת</b> – אסור להשתמש בשדה משום שרצו חכמים למנוע נטיעה ושימוש בשטח שמעל הקבר, הן משום כבוד הקבר והן בשל חשש הטומאה. מכיוון שלא ידוע היכן הקבר – כל השדה נאסר,<b> ועפרה טהור</b> – אין חשש שעצמות התערבו באדמה, כמו שפירשנו, <b>ועושין ממנה תנורין לקודש</b> – עפרה טהור אפילו לקודש. רק ההסבר שהצענו מסביר מדוע אין חשש לפיזור עצמות. <b>ומודים בית שמי ובית הלל שבודקין לעושי פסח ואין בודקין לתרומה</b> – המשפט סותר את קודמו, שהרי נאמר בו שעושים מעפרו של שדה כוכין תנורים לקודש. רוב המפרשים מסבירים שההלכה חוזרת לשדה שאבד בו קבר, או לשדה שנחרש בו הקבר (ר\"ש, קהתי, ועוד). בתוספתא המשפט מצוי במנותק מהקשר קודם, ובכך אישור מה לפרשנות זו. אפשר גם לפרש שהמשפט חולק על המשפט הקודם, או מסתייג ממנו. מותר לעשות מעפר שדה כוכים תנורים, אבל בית שמאי ובית הלל מסתייגים ומצמצמים את ההיתר לתרומה בלבד, וחולקים על הצורך בבדיקה לנזיר (אולי גם לקודש סתם). הרישא מנוסחת לשיטה המקלה, ובהמשך המשנה יש מחלוקת שאיננה נזכרת במפורש, אלא נזכר רק שהם מודים בתרומה. כאמור בתוספתא מוצגת גישה אחרת, מחמירה הרבה יותר, שבדיקה אינה מועילה.",
                    "שני הבתים מחמירים בקרבן פסח, שהוא קרבן המוני ונעשה בקודש. אמנם נאמר שעושים תנורים לקודש, וזו כנראה ההלכה המאוחרת, אבל בית שמאי ובית הלל דורשים בדיקה נוספת לפסח. אבל לתרומה אין בודקים. ברור שזו חומרא בעלמא, \"כדי שלא להרגיל רגל אדם שם\". בתוספתא שנינו: \"מודין בית שמאי לבית הלל אין בודקין לתרומה אלא תשרף\" (פי\"ז הי\"ג, עמ' 616). \"אין בודקין\", אפוא, אין משמעו שאין צורך לבדוק, אלא שאין אפשרות לבדוק, ואת התרומה יש לשרוף. את הקודשים אסור לשרוף אלא אם כן נטמאו בוודאות, אבל את התרומה מותר לשרוף גם ללא סיבה ודאית, ולכן אין בודקים אלא שורפים. ספק רב אם זו פרשנות הוגנת למשנה, או החמרה מאוחרת בלבוש של פרשנות.",
                    "<b>ולנזיר – </b>אם הכינו תנור לשרפת קרבן הנזיר,<b> בית שמיי אומרים בודקין ובית הלל אומרים אין בודקין</b> – קרבן נזיר הוא קודש, אך שוב קודש מיוחד, בכך שאיננו לכוהנים בלבד. מבחינה הלכתית אין הבדל בין קודש לקודש, אך כבר ראינו שחלק גדול ממרכיבי ההלכות הם נימוקים \"לא הלכתיים\" אלא ביטויים לתחושות עממיות, מה יותר חשוב ממה. קשה מאוד להסביר שגם כאן \"אין בודקין\" משמעו \"שורפים\". נזיר ופסח הם הדוגמה לקודשים בדיון סביב משנת נזיר פ\"ז מ\"ב (בבלי, נג ע\"א), וכן במשנת נזיר פ\"ו מ\"ז, בפסחים פ\"ז מ\"ג ובמקורות נוספים<sup class=\"footnote-marker\">13</sup><i class=\"footnote\">כגון תוס', זבים פ\"ב ה\"ח, עמ' 678.</i>. הם נבחרו משום שכאן יש דין קודשים שהוא חובה וחל על אדם רגיל מישראל, ולא רק על כוהן. בכל יתר הקודשים רשאי הישראל להמתין עם קרבנו, או לתת אותו לאחר כדי שיאכלנו. אבל נזיר חייב להמשיך לשמור על הלכות נזירות ואם נטמא חייב לגלח, וכן עושה הפסח, אם לא יקריב את קרבנו ביום המסוים יפסיד את החג. ברור שמשפט זה עומד אפוא בסתירה להלכה הקודמת שעושים מעפר שדה כוכין תנורים לקודש, ומכאן שמשפט זה אינו עוסק בשדה כוכין אלא חוזר לבית פרס רגיל.",
                    "<b>כיצד הוא בודק מביא את העפר שהוא יכול להסיטו ונותן לתוך כברה שנקביה דקים וממחה</b> – מהי הבדיקה הנדרשת בשדה רגיל של בית הפרס? לא ברור האם נדרש לסנן את העפר, או שמא לבדוק שאין קבר מתחת לעפר שנלקח.<b> </b>הביטוי \"עפר שהוא יכול להסיטו\" מעיד שאין כאן בדיקה של העפר שנעשה בו שימוש אלא חפירה קלה כדי לברר אם אין קבר מתחתיו. לפי הסבר הבבלי צריך כמובן לתקן את המשנה ולהבין שמסנן את העפר שהוא משתמש בו ואת מה שמתחתיו, ואף כאן מותר להקשות האם בדיקה כזאת מספיקה, הרי במשנה הבאה נדרשת בדיקה חמורה יותר. <b>אם נימצא שם עצם כשעורה טמא – </b>כל העפר.",
                    "הסברנו את המשנה לפי התוספתא ועל רקע רֵאלי של קברות ארץ ישראל מחד גיסא, ושל הלכות טומאה מאידך גיסא. פירוש הבבלי קשה מבחינה הלכתית, ואין בו ניצול של הרֵאליה הארץ-ישראלית. יתר על כן, במקורות מקבילים לא שמענו על שטח שמספידים בו מתים. שמענו על בית ההספד, והוא בתוך העיר במבנה לכל דבר, או ברחבת העיר, וכן על מקום מעמד וחצר הקבר, אך לא על \"שדה בוכין\", ודומה שלאחר כל המונחים הללו אין מקום לשטח שבו יתבצע מרכיב טקסי נוסף<sup class=\"footnote-marker\">14</sup><i class=\"footnote\">רובין, קץ החיים, עמ' 203-201, מוצא תפקיד חברתי לשדה זה כמקום ציבורי להספד מתים. </i>. מכל מקום, להסבר התוספתא יתרון בולט ומכריע, ובמקרה זה כתב יד קופמן משמר את הנוסח המקורי והנכון.",
                    "<b>נטיעה וזריעה בבית הפרס</b>",
                    "בקו הודגשו ההלכות שנאמרו במפורש",
                    "בתוספתא מובאת ברייתא שהיא תוצאה של ההלכות במשנתנו: \"מצא שדה מצויינת ואין ידוע מה טיבה, אם יש בה אילן – בידוע שנחרש קבר בתוכה, אין בה אילן – בידוע שאבד קבר בתוכה\" (פי\"ז הי\"ב, עמ' 616; בבלי, מועד קטן ה ע\"ב). ואכן, לפי משנתנו זו התוצאה. בשדה שיש בו קבר חרוש מותר לנטוע אילנות, אך לא בשדה שאבד בו קבר. המשך ההלכה בתוספתא יידון בסוף משנה ה."
                ],
                [
                    "<b>כיצד מטהרין בית הפרס</b> – לפי ההמשך מדובר רק בסוג הראשון של בית הפרס, שדה שנחרש בו קבר, והוא המקרה המקובל השנוי גם בפי\"ז מ\"א. אמנם במשניות הקודמות נמנו שלושה סוגים, אך זה היה הסוג התדיר.<b> נוטל ממנו שלשה טפחים ונותן</b> – בדפוס: \"או נותן\". לפי ההמשך די בשלושה טפחים נקיים, ולכן האות וי\"ו איננה וי\"ו לתוספת אלא לחילוק, <b>לתוך</b> – נמחק בקו,<b> על גביו שלשה טפחים</b> – החריש הממוצע שחז\"ל מדברים עליו הוא שלושה טפחים (24 ס\"מ), והוא חריש עמוק למדי<sup class=\"footnote-marker\">15</sup><i class=\"footnote\">פליקס, החקלאות, עמ' 20.</i>.<b> </b>כן שנינו: \"חסידים הראשונים היו מוציאין אותן לתוך שדות עצמן ומעמיקין להן שלשה טפחים כדי שלא תעלים המחרישה\" (תוס', בבא קמא פ\"ב ה\"ו ומקבילות), וכן: \"היו שרשין יוצאין לתוך של חבירו, מעמיק שלשה טפחים כדי שלא תעכב המחרישה\" (תוס', בבא בתרא פ\"א הי\"ד). גם באגדה משתמשים במידה זו של שלושה טפחים, שהם חריש רגיל. כך, למשל, המבול מחה את הקרקע \"שלשה טפחים שמחרישה שולטת בארץ\" (בראשית רבה, לא ז, עמ' 280), וכן: \"כמה גשמים יורדין ויהיה בה כדי רביעה? כמלא כלי מחרישה של שלשה טפחים\" (בראשית רבה, יג יג, עמ' 122). עם כל זאת, שלושה טפחים הם גם מידה רגילה המשמשת לכל מיני הלכות, וייתכן שהצד הספרותי השפיע גם הוא על ההלכה. מכל מקום, כפשוטם של דברים, כדי לטהר את בית הפרס על החורש להגיע למצב שבו שכבת הקרקע העלולה להיפגע מהחריש נקייה מחשש עצמות. השיקול כאן הוא שוב הלכתי-טכני, ואיננו מושלם. אין כאן התחשבות בחשש של כבוד המת. יתר על כן, עדיין אפשר ששורשים שיחדרו עמוק יותר לקרקע יעלו עצמות מעומק רב יותר. יתר על כן, אדמה נסחפת ומועברת, וסינון של שלושה טפחים אינו מבטיח דבר. זאת ועוד, עדיין קיים חשש של עצמות הנמצאות בעומק רב יותר, ואלו מטמאות \"כנגדו עד הרקיע טמא\" (לעיל פ\"ט מ\"ג-מ\"ח, ועוד).",
                    "מצד שני יש לומר שסינון של שלושה טפחים עליונים הוא משימה בלתי אפשרית בשדה גדול.",
                    "<b>אם נטל מחציו אחד שלשה טפחים ונתן על גבי חציו אחר שלשה טפחים טהור</b> – אפשר לכסות את אדמת בית הפרס באדמה אחרת, מסוננת, מבית הפרס,<b> רבי שמעון אומר אפילו נטל ממנו טפח ומחצה ונתן עליו טפח ומחצה ממקום אחר טהור</b> – שכן גם כך יש על פני הקרקע שלושה טפחים נקיים. הבבלי מביא עוד שתי דרכים לטיהור בית הפרס: \"1. 'מנפח אדם בית הפרס והולך'. 2. ורב יהודה בר אמי משמיה דעולא אמר: בית הפרס שנידש טהור! אמר רב פפא: לא קשיא; כאן – בשדה שאבד בה קבר, כאן – בשדה שנחרש בה קבר\" (מועד קטן ה ע\"ב; נידה נז ע\"א). כפשוטן אלו דרכים חילופיות. \"מנפח\" הוא מנפה, והכוונה לסינון השכבה העליונה (לא נאמר באיזה עומק). הדרך השנייה היא דישה של כל השכבה העליונה, וכך לא תישארנה שם עצמות בשיעור מספיק כדי לטמא. הבבלי מתרץ שמשנתנו עוסקת בקבר שנחרש ואלו שתי הדרכים החילופיות בשדה שאבד בו קבר, אך זהו תירוץ ספרותי בלבד, וכפשוטן אלו מסורות חולקות, או אולי משלימות.",
                    "<b>הרוצף בית הפרס באבנים שאינו יכול להסיטן</b> – מרצף את אדמת בית הפרס,<b> טהור</b> – שוב אין חשש שהמחרשה תזעזע עצמות, והמשנה מתעלמת מהחשש שהטומאה תבקע ותעלה ותטמא את כל העובר מעל אדמת בית הפרס. <b>רבי שמעון אומר אף העוזק בית </b>[<b>ה</b>]<b>פרס טהור</b> – פעולת עיזוק היא אחת משיטות העיבוד החקלאי ונזכרת כבר במקרא: \"ויעזקהו ויסקלהו ויטעהו שֹרק\" (ישעיהו ה ב). עזקתא היא טבעת בארמית<sup class=\"footnote-marker\">16</sup><i class=\"footnote\">דניאל ו יח; ירו', פ\"ד ה\"ד, מד ע\"ד; בבלי, שבת נד ע\"ב; גיטין סח ע\"ב, ועוד.</i>, ועל כן מקובל לפרש שהכוונה לחפירת \"ערוגה\" בלשון החקלאית שלנו, חפירה בשטח עגול סביב השורש לתיחוח הקרקע ועקירת הסלעים<sup class=\"footnote-marker\">17</sup><i class=\"footnote\">פליקס, עצי פרי, עמ' 52; 76.</i>. במשל הכרם שציטטנו מספר ישעיהו העיזוק קודם לנטיעה, אבל גם מסופר על זקן אחד, בעל זיתים רבים, שמצאוהו \"עוזק תחת הזית\" (ספרי דברים, שנה, עמ' 421; בבלי, מנחות פה ע\"ב)<sup class=\"footnote-marker\">18</sup><i class=\"footnote\"> עוזק הוא גם מי שמחזיק בידיו חפץ ועוטפו בכפותיו, ראו בבלי, חולין צד ע\"א. </i>. אם כן העיזוק שייך לפעולות התחזוקה, והכוונה לחופר \"עוגיות\" סביב העצים כדי שהמים יחלחלו לשורשים. העיזוק איננו בכל השדה אלא רק סביב גזעי העצים, ואף על פי כן הוא נחשב כבדיקה מספקת.",
                    "בתוספתא שנינו: \"רבי שמעון בן יהודה אומר משום רבי שמעון, עזקו, אין לך בדיקה גדולה מזו. הילך בית הפרס למטה משלש אצבעות, והוציא משם עפר, טהור\" (פי\"ז ה\"ט, עמ' 616-615). כבר המשנה קבעה שלדעת רבי שמעון העיזוק מספיק, ברם בתוספתא דבריו מוקצנים, והעיזוק מוצג כדרך בדיקה מושלמת. במושגים הלכתיים הצגת דברים זו מופרזת, הרי העיזוק הוא רק סביב העצים, וכיצד זה הוא נחשב לבדיקה מעולה? אולי מדובר בשני סוגים של עיזוק, האחד לתחזוקה בערוגה סביב העץ, כלומר בשטח מעוגל וקטן סביב השורשים, ועיזוק כללי יותר בשלב ההכנה, וצריך עיון. אולי זו הלכה נוספת המשקפת את הגישה הלא-לכידה מבחינה הלכתית כלפי בית הפרס. על גישה זו נעמוד בסיום הפרק.",
                    "עוד אנו שומעים שניתן להסיט את פני הקרקע העליונים ולהשתמש באדמת בית הפרס שבעומק שלוש אצבעות. שלוש אצבעות נחשבות לטווח החדירה של נוזלים. כך, למשל, שיעור \"תבוסה\" (העפר שנרטב בדם התבוסה שירד מהמת) הוא שלוש אצבעות<sup class=\"footnote-marker\">19</sup><i class=\"footnote\"> ירו', נזיר פ\"ט ה\"ג, נז ע\"ד; בבא בתרא פ\"ה ה\"א, טו ע\"א; בבלי, נזיר סה ע\"א.</i>.",
                    "מעתה עלינו לשאול כיצד זה מצוי מטע בבית הפרס, שהרי במשניות לעיל נקבע שבית הפרס אינו ניטע. אפשר שאלו משניות סותרות, ואפשר שהנטיעה נעשתה שלא ברצון חכמים, כמו דברי רבי יוסי במשנה א, או שמא מדובר במטע שהוכרז כבית פרס מאוחר יותר, לאחר שכבר היה נטוע.",
                    "בתוספתא נוספה מגבלה מרכזית ומשמעותית: \"בית הפרס שטהרוהו הרי זה טהור, וצריך לעמוד על גבי שני תלמידי חכמים\" (פי\"ז ה\"ו, עמ' 615). הלכה זו מסמלת תפנית ברורה, ויש לה משמעות חברתית. בדרך כלל \"עול\" שמירת מצוות מוטל על היחיד – ברצונו שומר וברצונו מתעלם מהן. כמובן ללחץ החברתי משמעות רבה, אבל אין פיקוח על שמירת מצוות. רק בהלכות בודדות מופיע מרכיב של פיקוח מצדם של חכמים. כדי להבין את משמעותה של עדות זו עלינו להרחיב מעט בדבר הרקע החברתי.",
                    "<b>תפקידי ציבור של חכמים<sup class=\"footnote-marker\">20</sup><i class=\"footnote\"> ראו בהרחבה ספראי וספראי, תפקידי חכמים.</i></b>",
                    "כל הנהגה (שכבת עילית) מספקת שירותים לציבור, ושירותים אלו נתפסים כשירותי הנהגה. אנו מדגישים שהם \"נתפסים כשירותי הנהגה\" משום שהגדרת שירות כ\"שירות הנהגה\" תלויה במוסכמות החברתיות. בחברה אחת עשויה הנהגה כלכלית להיתפס כהנהגה לאומית חיונית, כמו בחברה בת זמננו, לעומת זאת בעולם הרומי לא נחשבו סוחרים כראויים לעמדות הנהגה. באופן טבעי ההנהגה מעוניינת להגדיל את מערך השירותים שהיא מספקת לחברה. לשאיפה זו שתי פנים. מבחינה אידאית, בני השכבה מאמינים שהם מסוגלים לבצע את התפקיד באופן הטוב ביותר. כך, למשל, פוליטיקאים בני זמננו מעוניינים ש\"נציגי הציבור\" (הם כנבחריו) יאיישו עמדות שלטון במועצות מנהלים, ניהול משרדים, חברות ועמותות ושאר תפקידים, זאת משום שהם זכו לאמון הציבור וכך הם ישרתו אותו בנאמנות. הפן השני הוא אינטרסנטי. בני שכבת העילית מעוניינים בעמדות הכוח ובתמלוגים על החזקתו, ולא פחות מכך הם מעוניינים שלא לאפשר צמיחתה של עילית מתחרה על עמדות כוח. בדרך דומה ניתן לנתח את תהליך תפיסת עמדות הכוח של כל שכבת הנהגה חברתית, ולא נרחיב בכך.",
                    "ניתן לעקוב אחר תהליך הגידול בתפקידים החברתיים של שכבת החכמים. מלכתחילה (סוף ימי בית שני)<sup class=\"footnote-marker\">21</sup><i class=\"footnote\">אין בידינו מידע ממשי על התקופה שקדמה לשלהי ימי הבית השני. בספרות המחקר קיימות הערכות שונות, אך כולן ניחוש ללא בסיס. אנו יודעים שחכמים אינם נזכרים, אבל אין כל ודאות שהמקורות משקפים את כל התמונה הדתית והחברתית. מכל מקום, אנו עוסקים מתקופה מסוימת ואילך מתוך שאיננו יודעים לשחזר את התמונה בתקופות קדומות יותר (ימי התנ\"ך, שיבת ציון וכו').</i> סיפקו חכמים \"שירותי\" הנהגה הלכתית ו\"אקדמית\" (הוראת התורה וההלכה) רק לאלו שפנו אליהם. מי שרצה לבקש הדרכה מקבוצות דתיות אחרות (צדוקים או איסיים) יכול היה לבחור בדרך זו. חכמים לא ניהלו את הציבור בפועל, ולא היו המנהיגות הפוליטית בסוף ימי בית שני. הם אפילו לא ניהלו את מעמדות הציבור בתחום הדתי המובהק. לא הם ניהלו את המקדש, אלא הכוהנים. הם לא ניהלו את התפילות, לא את החתונות ואפילו לא את טקסי הגירושין והחליצה<sup class=\"footnote-marker\">22</sup><i class=\"footnote\">ראו פירושנו ליבמות פי\"ב מ\"א. </i>, הגיור, הטהרה ומעמדות דומים. הם כמובן קבעו את ההלכות העקרוניות, כיצד יש לכתוב גט, אך הגט ניתן במעמד שלושה, ולאו דווקא שלושה חכמים. אט אט פרסו חכמים את כנפיהם על תפקידים ציבוריים נוספים. הם התעצמו עם שכבת ההנהגה הפוליטית על תפקידי השיפוט ותבעו למלא תפקיד זה, שכן לפי תפיסתם של חכמים את עצמם רק הם אלו שיודעים כיצד לשפוט כהלכה<sup class=\"footnote-marker\">23</sup><i class=\"footnote\">ספראי, גבוה מעל גבוה.</i>. הם הממונים על התרת נדרים<sup class=\"footnote-marker\">24</sup><i class=\"footnote\">ראו במבוא למסכת נדרים.</i>, ותפקידים נוספים. ניתוח התהליך מחייב דיון מפורט.",
                    "כך, למשל, לגבי סוטה, חכמים במשנה תובעים לעצמם את תפקיד המעמד הציבורי למחצה של השקאת הסוטה. הם המלווים את הסוטה ושומרים על התנהגות נאותה של בני הזוג. אך יתר תפקידי הניהול של הטקס והאזהרות לסוטה הם בידי הכוהן. עסקנו בכך במבוא למסכת סוטה. במקרה זה של ליווי הסוטה התפקיד היה וירטואלי, ולא היה צריך להפקיעו בפועל מקבוצה אחרת. ההלכה היא מדור אושא, כפי שהדגשנו בפירושנו לסוטה; בדור זה כבר לא נהג דין השקאת הסוטה, וממילא לא ליווה אותה בפועל איש לשום מקום, על כן לא היה מי שיתנגד לתביעתם של חכמים \"לזכות\" בתפקיד זה. עם זאת, אנו שומעים על מעין ליווי דומה: כששלח רבי חייה בר יוסף את אשתו לבירור בדבר מעמדה לאחר שנשבתה בין הגויים שלח עמה שלושה תלמידים, וכנראה לא ליווה אותה בעצמו. שלושה, כדי שאם יתפנה אחד מהם לצרכיו יישארו עמה שניים (ירו', סוטה פ\"א ה\"ג, טז ע\"ד; כתובות פ\"ב ה\"ט, כו ע\"ד). התלמודים מפרשים שהוא ושני העדים הם יחד אותם שלושה (ירו', שם; בבלי, סוטה ז ע\"א). כפשוטה דומה שהתביעה לשלושה היא מאוחרת יותר ומשקפת שלב נוסף, מתקדם יותר, של מיסוד המעמד. שלושה הם בית דין, כלומר מעמד צבורי<sup class=\"footnote-marker\">25</sup><i class=\"footnote\">הקביעה שאישה מותר לה לשהות רק בחברת שני גברים לפחות מופיעה בקידושין פ\"ד מי\"ב.</i>.",
                    "פיקוח של שני תלמידי חכמים נזכר בסדרת הלכות נוספות. לפי משנת מכות שני תלמידי חכמים מלווים את הרוצח בשגגה לעיר המקלט (מכות פ\"ב מ\"ה), ולפי התוספתא המסית נבדק בידי שני תלמידי חכמים. בראשית התוספתא זו הלכה עקרונית, ולאחריה סיפור מעשה בבן סטדא שעל בסיס עדות כזאת הוציאוהו להורג (תוס', סנהדרין פ\"י הי\"א). במקרה זה לפנינו ספק פיקוח ספק צורך בעדות מהימנה. מכל מקום, יש להטיל ספק אם סיפור המעשה המכיל מרכיבים דמיוניים הוא אכן סיפור היסטורי.",
                    "כל המקרים שהובאו כאן דומים למשנתנו, אך אינם זהים לה. בכולם מדובר בנושאים שאינם הלכה למעשה אלא בטלו מעולם ההלכה. דיני נפשות נלקחו מידי הרשויות היהודיות לפני החורבן, ואף דין סוטה בטל לאחר החורבן, וכנראה גם לפניו<sup class=\"footnote-marker\">26</sup><i class=\"footnote\">ראו המבוא למסכת סוטה. </i>. חז\"ל יכולים היו לתבוע לעצמם עמדות כוח בנושא שלא היה בר תוקף ממשי ולהציג את עצמם כבעלי עמדות כוח בתחומים אלו, בלוא שיהא לכך מחיר חברתי מצד אחד, ובלי שתהא לכך, מהצד השני, כל משמעות חברתית.",
                    "בבבלי מופיעים שני תלמידי חכמים בעוד שני מעשים. התלמוד מספר שעל הכוהן הגדול בערב יום הכיפורים שומרים ומדריכים שני תלמידי חכמים (יומא ד ע\"א); במשנה מדובר בסתם \"זקנים\" המלמדים את הכוהן הגדול (יומא פ\"א מ\"ג). כאן הפך, אפוא, המונח \"שני תלמידי חכמים\" למושג ספרותי המחליף את בית הדין או את ה\"זקנים\" סתם. כן מסופר בבבלי על שני תלמידי חכמים ששלח רבי לבבל כדי \"לדכא\" את ניסיון המרידה של חנניה בן אחי רבי יהושע כשניסה לקדש חודשים ולעבר שנים בבבל. במקבילה הארץ-ישראלית מדובר על שליחת איגרות<sup class=\"footnote-marker\">27</sup><i class=\"footnote\">ירו', סנהדרין פ\"א ה\"ב, יט ע\"ט; נדרים פ\"ו ה\"ח, מ ע\"א; בבלי, ברכות סג ע\"א.</i>. בפועל נשלחו האיגרות בידי שני תלמידי חכמים, אך הבבלי כבר מכיר את שני תלמידי החכמים כמושג ומונח לפיקוח פעיל מצד שכבת החכמים, או ההנהגה של חכמי ארץ ישראל.",
                    "שני תלמידי חכמים המנהלים טקס דתי מופיעים גם בבבלי במעמד הגיור. שם הם מודיעים לגר את מקצת המצוות ומפקחים על הטבילה (יבמות מז ע\"ב). בתקופת התנאים נתפס הגיור כמעמד פרטי, אדם מקבל עליו עול מצוות בינו לבין עצמו. אנו מניחים כך משום שאין עדות להליך פורמלי של גיור. רק בבבל, בימי האמוראים, נשמעת התביעה שהגיור יהיה בבית דין (בבלי, יבמות מו ע\"ב), אבל שני תלמידי החכמים נדרשים לא להכרעת הדין אלא לפיקוח על קיום המצווה או להאדרת הטקס, ושני הנימוקים חד הם.",
                    "עדות מרתקת נוספת למעמדם של שני תלמידי החכמים במעמד ציבורי היא תפילות ההודאה שאדם נושא על ישועתו: \"תמן תנינן ארבעה צריכין להודות, ואלו הן הולכי מדברות... ומי שהיה בבית האסורין ויצא... ומי שחלה ונתרפא... יורדי הים... אמר רבי יהודה וצריכים להתוודות בעשרה בצבור, שנאמר וירוממוהו בקהל עם, וצריכין להיות מהן שני תלמידי חכמים, שנאמר ובמושב זקנים יהללוהו\" (מדרש תהילים, קז ה, עמ' 463-462; בבלי, ברכות נד ע\"ב<sup class=\"footnote-marker\">28</sup><i class=\"footnote\">הבבלי מקשה על המדרש.</i>). תפילה בציבור היא בנוכחות שני תלמידי חכמים המעניקים למעמד הדרת כבוד. המדרש התלמודי מעלה בזיכרוננו כתוֹבת אבל מאיטליה שבה האב מתפאר בנוכחות שליחים ותלמידי חכמים בלוויית הבת.",
                    "כל אלו מקורות אמוראיים המוכיחים שבתקופה זו נוכחות \"שני תלמידי חכמים\" כבר הפכה למרכיב טקסי ידוע. במקורות התנאיים העדויות מצומצמות יותר. האחת היא התוספתא למשנתנו שבה תלמידי החכמים מהווים מעין עדות לטיהור בית הפרס. כפי שראינו, בצירת בית הפרס איננה רק מעשה בצירה פשוט, אלא מהווה טקס. הוא הדין בטהרת בית הפרס, ולשם כך נדרשים שני תלמידי חכמים. כמו כן בהמשך התוספתא שלנו: \"מצא שדה מצויינת ואין ידוע מה טיבה, אם יש בה אילן בידוע שנחרש קבר בתוכה, אין בה אילן בידוע שאבד קבר בתוכה<sup class=\"footnote-marker\">29</sup><i class=\"footnote\">ברייתא זו צוטטה לעיל בפירושנו למשניות ב-ג.</i>. אמר רבי יהודה, במה דברים אמורים, בזמן שיש זקן אחד או תלמיד חכם אחד, שאין כל אדם בקיעין בכך\" (פי\"ז הי\"ב, עמ' 616). אם כן הנתונים ידועים, אבל נדרשת ההכרעה האישית של תלמיד חכם. הכרעה דומה אינה נדרשת בבעיות משפטיות סבוכות. על השאלה האם מלאכה מסוימת מותרת בשבת צריך האדם לענות בעצמו. הוא רשאי לשאול את הזקן, אך אינו חייב בכך, ואילו כאן, בבעיה עובדתית פשוטה, נדרשת הכרעה אישית של הזקן, ואנו מוסיפים: \"הכרעה טקסית\" שלו.",
                    "התלמידים נדרשים כדי להעיד לפני כול שטקס הטיהור נעשה כהלכה. אין צורך לשמור על סתם שדה, אבל שדה שבעברו היה בית פרס צריך עדים שיעידו שטוּהר כהלכה. אמנם יש כאן צורך, אבל עם זאת ברור שמרכיב הטקס הוא מרכיב מרכזי, והא ראיה שחסר פרט מהותי, כמה זמן צריכים התלמידים להישאר ליד השדה: יום? שנה? חמש שנים?",
                    "מקרה דומה מסופר בתוספתא מקוואות: \"רבן שמעון בן גמליאל אומר, הלכה אין לי, אלא מעשה בגינתו של מיצק ברמון שהיו כהנים כובשין את הגדור, יורדין וטובלין בתוכה. אמר רבי יהודה, מעשה במקוה שבין אושה לשפרעם, ושל שפרעם היה, והיה רבי דוסא משיב עליה שני תלמידי חכמים כדי שיהיו בו המים ארבעים סאה\" (פ\"ו ה\"ב, עמ' 658). גם כאן מופיעים שני תלמידי חכמים, אם כי כאן אין זה טקס אלא שמירה על טהרת מקווה שכמות המים שבו הייתה גבולית<sup class=\"footnote-marker\">30</sup><i class=\"footnote\">שתי העדויות הללו על פעילותם של שני תלמידי החכמים מופיעות רק בתוספתא ובפי רבי יהודה. </i>. זאת ועוד, המעשה בתוספתא מקוואות מופיע ללא כל קשר לרצף הדיון בתוספתא. לכאורה אין קשר בין הסיפור של רבן שמעון בן גמליאל לבין סיפורו של רבי יהודה, ברם הקשר הוא עקיף. על המציק בדמון או רמון מסופר בסיפור אחר: \"אמר רבי יהודה מעשה בשפחתו של מציק אחד ברמון שהטיל נפל לבור, ובא כהן אחד והציץ לידע מה הפילה, ובא מעשה לפני חכמים, וטהרוהו\" (תוס', פט\"ז הי\"ג, עמ' 615-614). כפי שהערנו (בסוף פט\"ז) הסיפור מלמד על המתח בין הכוהנים לחכמים. הכוהנים מצטיירים כמי שמורים הלכה בדיני טהרה, וחכמים מבקרים את החלטותיהם<sup class=\"footnote-marker\">31</sup><i class=\"footnote\">ראו פירושנו לעיל פט\"ו מ\"ה.</i>. סיפורו של רבן שמעון בן גמליאל על אותו מציק הזכיר לעורך התוספתא את המעשה השני באותו מציק. שם הכוהנים מצטיירים כמורי הלכה, והוא הזדרז להוסיף סיפור אחר המעיד שרק חכמים הם המוסמכים לפקח על מצב הטהרה. העריכה של הסיפורים בתוספתא מעידה, אפוא, עד כמה היה נושא זה של מאבק הסמכויות רגיש, טעון ובעייתי.",
                    "שני תלמידי חכמים הם אפוא סימן למעמד טקסי; מעמד זה מתחיל בתקופת התנאים ומתרחב בימי האמוראים בכלל, ובבבל במיוחד. בכך לא מיצינו את שאלת מקומם של חכמים במעמדות ציבוריים וכמפקחים על שמירת ההלכה והכרעתה; את מלוא התמונה הצגנו במקום אחר.",
                    "בתוספתא שנינו: \"בית הפרס שעשה בו אשפה גבוהה עשרה טפחים ויכול להסיטו, טהור, עקרן ממקומו, טמא, רבן שמעון בן גמליאל מטהר. בית הפרס שריצפו ברבידים ובאבנים שאין יכול להסיטן, טהור, עקרן מקומן, טמא, רבן שמעון בן גמליאל מטהר\" (פי\"ז ה\"ח, עמ' 615). \"יכול להסיטו\" כאן משמעו שהאדם הסיט את האשפה מבלי שהזיז עפר ממקומו, והאשפה טהורה משום שלא נטלה עמה מעפר בית הפרס. הלכה זו מתעלמת, כמובן, מהאפשרות שהאשפה שכנה על הקבר, או על עצם, ונטמאה. מכל מקום, אם אגב הסטת האשפה עקר את האשפה ממקומה, ועמה מעט אדמה, האשפה טמאה. רבן שמעון בן גמליאל מטהר משום שהוא מניח שאילו נעקרה גם עצם היו מרגישים בה, או משום שהוא מסרב להחמיר יתר על המידה."
                ],
                [
                    "<b>המהלך בית </b>[<b>ה</b>]<b>פרס על אבנים שאינו יכול להסיטן</b> – האבן עצמה טהורה, שכן היא חלק מהקרקע. המשנה אינה חוששת שמא האבן היא מעל קבר ומדברת כנראה רק על בית פרס מהסוג הראשון, שאבד בו קבר. עם זאת, המשנה מתעלמת מהחשש שהאבן מונחת על עצם והטומאה תבקע ותטמא את המהלך. מבחינה הלכתית, אפוא, הפתרון של הריצוף איננו תקף, ואכן במשנה קודמת נקבע בפשטות שהבונה על בית הפרס הטומאה בוקעת ועולה, והחבית טמאה (לעיל מ\"ה). שם מדובר בשדה שאבד בו קבר, ולפנינו אפוא אבחנה בין שני סוגי בתי הפרס, אבחנה שאין לה נימוק הלכתי-משפטי. אפשר גם שכפשוטן אלו מסורות סותרות המאפיינות את המסורות ההלכתיות על דיניו של בית הפרס שיש בהן שילוב של טקסים ושפה הלכתית רגילה. <b>על האדם ועל הבהמה שכוחן רע טמא</b> – האדם אינו מקבל טומאה, ואף לא הבהמה, אבל אם \"כוחן רע\" יש חשש האדם הילך על הקרקע עצמה. בכל עדי הנוסח נאמר: \"שכחן יפה טהור על אבנים שהוא יכול להסיטן על האדם ועל הבהמה שכחן רע טמא\". גם אם משפט זה איננו בנוסח המשנה הרי שהמשפט הקודם מזמין נוסח זה, ומאמתו לפחות מבחינה הלכתית. העיקרון פשוט. האדם והבהמה אינם מקבלים טומאה, וחוצצים, אבל אם כוחם רע יש חשש שהרוכב ייגע באדמה וייטמא.",
                    "שלוש הלכות לפנינו – במשנה הקודמת, בתוספתא שציטטנו לעיל ובמשנתנו. בכולן מדובר על הכלל \"אם יכול להסיטו\", אבל משמעות ההסטה שונה.",
                    "במשנה ד – הכלל הוא שאבנים שאי אפשר להסיטן טהורות וההולך עליהן טהור;",
                    "בתוספתא – אם יכול להסיט את האשפה יש להניח שהזזתה לא גרמה לעקירת עפר בית הפרס והאשפה טהורה;",
                    "במשנתנו – המהלך על אבנים שאי אפשר להסיטן טמא, משום שיש כאן חציצה איתנה בין העצמות המוסתרות מעיני המהלך. כפי שאמרנו לעיל, ההנחה שריצוף איתן שאי אפשר להסיטו מהווה חציצה היא הנחה שאין לה בסיס בהלכות טומאה. רע\"ב מפרש שאין חשש שיסיט את העצמות ויטמא בהיסט, אבל כאמור לעיל המהלך טמא טומאת אוהל. רעיון מעין זה, שאבן גדולה מהווה חציצה לטומאה, עולה ונשלל במסגרת כללי ההלכה במשנת כלים פ\"א מ\"ג. שם מדובר במושב הזב על אבן גדולה (כך לפי פירוש רוב הראשונים), ובגלל גודלה אין המשקל של הזב משפיע על תזוזת האבן, ואף על פי כן טומאתו בוקעת מתחת לאבן. בפירושנו שם העלינו שדברי חז\"ל מבטאים התנגדות לנוהג קיים, והצענו שהכוונה לנוהג עממי, או לפרשנות עממית, ניסיון של הציבור למצוא דרך טהרה מחודשת. אפשר גם שזו הלכה כיתתית. במשנתנו מדובר במהלך עקרוני מרחיק לכת הרבה יותר, והוא הקביעה שטומאה (לפחות טומאה של ספק טומאת מת) אינה פורצת מבעד לאבן יציבה. מעתה שתי אפשרויות לפנינו, האחת שיש בדברים עדות לאיזו תפיסה הלכתית קדומה שנדחתה מההלכה של חז\"ל ולפיה לא תמיד טומאת מת בוקעת ועולה, והאחרת שאין קשר בין משנת כלים למשנתנו, ובמשנתנו מתבטא הפן הלא-הלכתי של הלכות בית הפרס. בסוף הפרק נרכז את הפרשנויות המובילות לאפשרות זאת.",
                    "אותו מונח משמש למשמעויות שונות, ולהלכות המנומקות בדרך שונה.",
                    "בתוספתא שנינו: \"רבי אליעזר בן יעקב אומר, בית הפרס שגבשו בגבושים שאין יכול להסיטן טמא\" (פי\"ז ה\"ט, עמ' 615). גבושים, או גשושין בנוסח אחר, הם גושי קרקע. הלכה זו מקבילה למשנה, אך מרחיקת לכת יותר מהמשנה ומטהרת גם גבשושי קרקע, שהם קבועים בקרקע, ולא רק ריצוף מאבן רצופה.",
                    "<b>המהלך בארץ העמים בהרים ובסלעים טמא</b> – עד עתה עסקנו בבית הפרס, שם החשש הוא מעצם או מקבר, אבל ארץ העמים טמאה כשטח כללי. <b>בים ובשונית טהור</b> – ארץ העמים המוצפת מים אינה נכללת בארץ העמים. <b>ואי זו היא השונית כל מקום שהים עולה בזעפו</b> – בים התיכון אין גאות או שפל משמעותיים, אבל בשעת רוח מערבית הים מציף שטחים, ואלו נכללים, לפי ההלכה, בשטח הים.",
                    "המעבר הספרותי מדיון בבית הפרס לדיון בארץ העמים נעשה סביב פרט הלכתי שההלכה בשני המקומות שונה בו. עם זאת יתר הלכות בית הפרס וארץ העמים קרובות, ואנו נסכמן בסוף הפרק."
                ],
                [
                    "<b>הקונה שדה בסורייה</b> – סוריה היא בדרך כלל שמו של אזור ובו בזמן מושג הלכתי, ואותו נברר להלן. <b>סמוכה לארץ ישראל אם יכול להיכנס לה בטהרה טהורה וחייבת במעשרות ובשביעית ואם אינו יכול להיכנס לה בטהרה טמאה וחייבת במעשרות ובשביעית</b> – לפי משנתנו \"סוריה\" פטורה משביעית וממעשרות והיא טמאה בטומאת ארץ העמים, אבל אם היא סמוכה לארץ ישראל, היא כארץ ישראל. לשאלת מעמדה של סוריה נשוב להלן. המושג \"סמוכה\" הוא עמום. בתוספתא שתי דעות: \"ארץ העמים, אם יכול ליכנס לה בטהרה, טהורה. וכמה תהא סמוכה ויהא יכול ליכנס לה בטהרה? רבן שמעון בן גמליאל אומר, אפילו תלם אחד הרי זה מפסיק. אמר רבי שמעון, יכולני להאכיל את הכהנים טהרות בבורסקי שבצדון ושבעירות שבלבנוב<sup class=\"footnote-marker\">32</sup><i class=\"footnote\">\"לבנוב\" היא כנראה שיבוש של \"לבנון\".</i>, מפני שסמוכין לים או לנהר. אמרו לו, הרי פסנין מפסיק\" (פי\"ח ה\"ב, עמ' 616). במקום \"סמוכה\" שבמשנה התוספתא נוקטת במינוח \"יכול ליכנס בטהרה\", ואפילו תלם אחד מפסיק. רבי שמעון מציע שכל הרצועה לאורך החוף טהורה מפני שניתן תאורטית להיכנס אליה דרך הים. כלומר, גם אם נכנס אליה בדרך היבשה האזור עצמו נחשב לטהור. חכמים חולקים עליו מפני ש\"פסנין מפסיק\". המונח אינו ברור. לוי במילונו וליברמן מציעים לגזרו מהמילה היוונית πισχίνη (piskine) שמשמעה ברֵכה. ייתכן שלאורך החוף היו אמנם ברכות דגים, אבל ודאי שלא היו ברכות לאורך כל החוף. יהא הפירוש המילולי אשר יהא, הכוונה כנראה לרצועת החול שלאורך הים, או לרכס גבעות הדיונה שצמוד לחופי הים התיכון (בחופו המזרחי). מכל מקום, רבי שמעון מרחיב כנראה את המושג \"יכול ליכנס בטהרה\" ומסביר ש\"סמוך\" הוא כל שבינו לבין האזור הטהור מרחק מועט, וכידוע המהלך בים של ארץ העמים טהור (לעיל מ\"ו).",
                    "התוספתא מוסיפה עוד שהדרכים של עולי בבל גם בארץ העמים טהורות. הכוונה כנראה לדרכים של עולי הרגל, וההלכה נקבעה כדי להקל על עולי הרגל שלא יצטרכו להיטהר ולהמתין שבעה ימים מכניסתם לארץ ועד הכניסה למקדש.",
                    "בתוספתא מובאת הלכה נוספת: \"ביבין היוצאין מארץ העמים לארץ ישראל עושה להן סריגות וממעטן עד פחות מטפח\" (פי\"ח ה\"ט, עמ' 616). ההלכה קשה. המדובר בביב השייך לבית המצוי בקצה ארץ ישראל, על גבול ארץ העמים, ויש לו ביב לארץ העמים. ארץ עמים כזאת היא בבחינת שטח הסמוך לארץ ישראל, וכל אדם יכול להיכנס אליו בטהרה. אם כן מה הבעיה ההלכתית? אפשר שחז\"ל הבינו שארץ העמים יכולה להיות טהורה רק אם גרים בה יהודים, אבל אם יש שם יישוב נכרי האזור טמא, אפילו אם הוא קרוב לארץ ישראל.",
                    "<b>מעמדה של סוריה</b>",
                    "שאלת מעמדה של סוריה היא מהנושאים הסבוכים, וזאת עקב העדויות הסותרות והמדיניות המשפטית שלא הייתה אחידה. \"סוריה\" הוא שמו של מחוז מנהלי שפעל בכל ימי בית שני ועד סוף התקופה הביזנטית. בתקופת המשנה והתלמוד זו פרובינציה גדולה המשתרעת צפונה מארץ ישראל. בסוריה היה יישוב יהודי נכבד, ובדרך הטבע היה יישוב זה איתן במיוחד בדרום סוריה<sup class=\"footnote-marker\">33</sup><i class=\"footnote\">רוט-גרסון, סוריה.</i>. \"סוריה\" כמושג הלכתי אינה זהה למשמעותה המנהלית, אם כי יש בוודאי קרבה בין השניים. סוריה ההלכתית היא אזור שחלות עליו הלכות מסוימות, אך הגדרתו אינה ברורה. מסתבר כי זהו האזור הסמוך לגבולות הארץ, לא רק מצפון אלא מכל הצדדים, כפי שנראה להלן. עם זאת, מרבית העדויות מתייחסות לסוריה שמצפון לארץ ישראל. כך, למשל, במשנתנו כוללת \"סוריה\" את צור וצידון. סוריה כאן היא בבירור האזור הסמוך לארץ ישראל שיש ממנו רצף טריטוריאלי. חלק מסוריה יוצר רצף טריטוריאלי של אדמות יהודים, אך \"סוריה\" משתרעת גם מעבר לתחום זה.",
                    "המשנה במסכת שביעית קובעת: \"עושין בתלוש בסוריא אבל לא במחובר\" (פ\"ו מ\"ב), ובהמשך המשנה שם מוסבר אילו עבודות חקלאיות נחשבות לעבודות במחובר, כלומר כשהיבול טרם נקצר, ואילו נחשבות לעבודות ב\"תלוש\", כלומר לאחר הקציר. אם את כל העבודות בתלוש מותר לעשות, ודאי שמותר לאכול את היבול שעוּבד בדרך זו, אך עדיין אסור לזרוע ולקצור.",
                    "עוד בטרם בירור המונחים יש להדגיש שהתוספתא והירושלמי הבינו בפשטות שהשאלה אינה האם מותר לעבוד בתלוש, אלא האם מותר לעבוד עם הגוי, יחד או באריסות<sup class=\"footnote-marker\">34</sup><i class=\"footnote\">הר\"ש פירש שאפילו אצל החשודים על שביעית מותר לעבוד באריסות, והתדיין בשאלה האם מדובר בשמור או במופקר. בעל מלאכת שלמה מביא את דברי רבי יהוסף אשכנזי התמה על כך, ומוכיח את דבריו מהירושלמי. קשה הוא שרבי יהוסף אינו מתנגד לר\"ש עצמו אלא לרבנו עובדיה מברטנורא, ואף קשה כיצד פירש הר\"ש את אשר פירש והתעלם מהירושלמי שבו הוא מרבה להשתמש. אולי אין זה מלשון הר\"ש עצמו?</i>. בתוספתא שביעית מובא הדין של משנתנו ונוסף: \"מודה רבי עקיבא שאין זורעין ואין חורשין ואין מנכשין בסוריא, לפי שאין כיוצא בהן מותר בארץ. שכל שכיוצא בו מותר בארץ, עושין אותו בסוריא. אין עושין אותו במחובר בקרקע בסוריא, אבל עוקרין ואיגד על ידיהן, ובלבד שלא יהא הוא מלקט והן אוגדין על ידיו. בוצרין ודורך על ידיהן, מוסקין ואוטם על ידיהם\" (פ\"ד הי\"ב). דבריו של רבי עקיבא מובאים במשנה, אבל שם הם עומדים בפני עצמם ללא ההסבר שבתוספתא. אם כן, מדובר בעבודה משותפת; מותר שהגוי יעקור והישראל יאגוד בתלוש. ייתכן שמדובר גם בבעל קרקע ישראל ופועלים נכריים והם אמורים לעשות את העבודות האסורות, ואסור שחלוקת העבודה תהיה ההפך. בירושלמי שנינו: \"רבי יוסי בירבי בון בעא קומי (שאל לפני) רבי מנא: מהו לטחון עם הגוי בארץ? אמר ליה: מתניתא אמרה שהוא אסור, דתנינן 'עושין בתלוש בסוריא אבל לא במחובר', הא בארץ אפילו בתלוש יהא אסור\" (שביעית פ\"ו ה\"ב, לו ע\"ד). אם כן, המשנה האחרונה בפרק החמישי במסכת שביעית קבעה שמחזיקים ידי גויים בשביעית, ופירשנו שמסייעים להם. על כן האמורא שואל האם מותר גם לטחון עמם, ורבי מנא משיב שהדבר אסור. רק בסוריה הותר לטחון עם הגוי. ברור, אפוא, שהירושלמי הבין שמשנתנו עוסקת בעבודה עם הגוי, ולא בעבודתו של יהודי שהוא בעל לשדותיו. עם זאת, התוספתא הבינה גם שהוא הדין בישראל העובד בשדהו, שאסור לו לעבוד, אבל מותר לו לעבוד (לאגוד למשל) בפרות שהוא קונה בשוק.",
                    "שאלה דומה נידונה במסכת דמאי (פ\"א מ\"ג), ושם הוברר שבסוריה ישראל חייב במעשרות (ומן הסתם גם בשביעית) אך הגוי פטור, ומותר לקנות סתם פרות מסוריה, אלא אם כן ברור שבאו משדות ישראל (ראו פירושנו לדמאי פ\"ו מ\"א). עם כל זאת, דומה שהתוספתא איננה רק פירוש של המשנה אלא משקפת שינוי הלכתי במסווה של פרשנות יוצרת. כפי שנראה להלן היו דעות שב\"סוריה\" פטורים ממעשרות ומשביעית, וכפשוטה גם משנת שביעית משקפת עמדה זאת, או נכון יותר עמדת ביניים שעבודת הקרקע אסורה, אבל הפרות מותרים. אנו מתירים לעצמנו לפרש את המשנה שלא כתוספתא רק משום שיש עדויות אחרות לתפיסה הלכתית זו שבסוריה פטורים ממעשרות ומשביעית.",
                    "בירושלמי (שם) שואל רבי לוי צנבריא האם מותר להשכיר לגוי בהמה בסוריה. השאלה משמעותית במיוחד משום שצנבריא, מקום מושבו של החכם (בית ירח, מערבית לכינרת), שכנה ממזרח לערוץ הירדן<sup class=\"footnote-marker\">35</sup><i class=\"footnote\">עד לפני קצת למעלה ממאה שנה עבר ערוץ הירדן ממערב לבית ירח. הערוץ נסתם, והירדן חפר לעצמו ערוץ חדש ממזרח לתל. עקבות הערוץ הקדום ניכרים, ואף נמצאו שרידי הגשר הרומי שעבר על גביו. </i>, ונכללה בתחום סוסיתא. היא שוכנת אפוא באותה סוריה, ולכן השאלה במקומה. דומה לכך הוא הסיפור בראש בית הכנסת בכזיב שקנה שדה בסוריה, משום שסוריה קרובה לכזיב (תוס', תרומה פ\"ב הי\"ג). בסוגיה אחרת מסופר שצור היא בסוריה, ורבי חונא אסר על בני המקום להשקות בשביעית (ירו', שם), כמו בארץ ישראל<sup class=\"footnote-marker\">36</sup><i class=\"footnote\">לשאלת ההשקאה בשביעית ראו פירושנו למועד קטן פ\"א מ\"א.</i>. כן אנו שומעים שאפמיאה היא בסוריה (משנה, חלה פ\"ד מי\"א, וראו פירושנו לה), ואפמיאה היא מדרום לטוורוס אמנוס. במשנתנו מדובר על סוריה, ובמקבילה שבתוספתא מדובר על צידון ועיירות שבלבנוב, כלומר שוב על אזורים הסמוכים לארץ (פי\"ח ה\"ב, עמ' 616). במקביל אפמיאה מופיעה בסדרת עדויות כגבול הצפוני של סוריה, וזאת בניגוד להגדרה המצמצמת של סוריה שבמשנת שביעית.",
                    "משנת שביעית (פ\"ו מ\"א) קובעת ש\"שלש ארצות לשביעית\": בארץ ישראל לא נאכל ולא נעבד, בארץ השנייה (מכזיב ועד אמנה) נאכל אבל לא נעבד, וביתר העולם נאכל ונעבד, כלומר שמצוות שביעית אינה חלה שם. השאלה הראשונית היא האם סוריה היא חלק מארץ ישראל במשמעותה במשנה זו, או חלק מהאזור השני. פשוטה של המשנה הוא שסוריה היא האזור השני, \"מגזיב ועד הנהר ועד אמנה\" (שביעית פ\"ו מ\"א). על האזור השני נאמר \"נאכל אבל לא נעבד\", ומשנת שביעית פ\"ו מ\"ב מפרשת שמותר לעבוד בתלוש מן הקרקע אבל לא במחובר. כפי שפירשנו משנת שביעית פ\"ו מ\"ב מציגה הגדרת גבול זהה לזו של משנה א באותו פרק, אבל התוספתא והתלמודים צמצמו את ההיתר ויצרו בכך סתירה מיותרת למשנה הקודמת (מ\"א). אם כן, סוריה היא משולש צר שקודקודיו בנהר ובאמנה. אנו פירשנו שהנהר הוא הליטני (צלע צפונית), ואמנה היא רכס \"מול הלבנון\" (הקודקוד הצפון-מזרחי). גבול זה קטן בהרבה מההגדרה הכוללת את אפמיאה כחלק מסוריה.",
                    "עם זאת, משנת שביעית פ\"ו מ\"ב והמשנה הקודמת באות מבתי מדרש שונים ומעריכות שונות. ההבדל העיקרי הוא במינוח. המשנה הקודמת אינה משתמשת במינוח \"סוריה\". יתר על כן, במשנה הקודמת גבול הארץ השנייה היה מקראי-תאורטי, ואילו במשנתנו מדובר בסוריה הרֵאלית, אם כי גבולותיה לא נקבעו.",
                    "פליקס פירש שסוריה משתרעת בארץ השלישית, זו שמהנהר ומאמנה ואילך. פירושו קשה ביותר: האם כל העולם חייב בשביעית?! הרי ראינו כי לכל הדעות בספרות חז\"ל אין חובת שביעית בחוץ לארץ! יתר על כן, למה ישתמשו חז\"ל במינוח \"סוריה\" לתאר אזור הנמצא מחוץ לתחומי הפרובינציה הרומית של סוריה?",
                    "פליקס מסמיך את פירושו על סוגיית הירושלמי: \"אמר רבי אבהו: שלא יהו הולכין הולכין ומשתקעין שם. בתלוש למה הוא מותר? מן גו דו חמי רווחא קריב לא נפיק\" (שביעית פ\"ו ה\"ב, לו ע\"ד – מתוך שהוא רואה רווח קרוב [בלבד] אינו יוצא). אם כן, הנימוק למשנה האוסרת לעבוד במחובר לקרקע בסוריה הוא שיהודים לא יהגרו לסוריה. המועמד להגירה רואה שהרווח קרוב, כלומר מידי ומועט, ואין בו רווח לטווח ארוך, ולכן לא יהגר לסוריה. הירושלמי העלה טיעון זה גם כסיבה לכך שאין תרומות בחוץ לארץ. פליקס מפרש את הסוגיה שמין הדין היה שלא לשמור שביעית ב\"סוריה\" כלל, והאיסור הוא כדי למנוע הגירה. רק בארץ השלישית אין שומרים על שביעית. ברם, כל הטיעון מעורער. הירושלמי נותן סיבה לאיסור לעבוד בשביעית עם הגוי, זאת כבר בהתאם לתפיסה האמוראית שיש קניין לגוי להפקיע ממצוות התלויות בארץ, ועל כן צריך היה להתיר לישראל להיות אריס אצל הגוי, אבל הדבר נאסר כדי לצמצם הגירה. היהודי יוכל רק לעבוד עבודות זמניות, ולא להיות אריס קבוע. אנו פירשנו שהדעה שפֵרות הגוי פטורים ממצוות התלויות בארץ היא אמוראית בלבד, ועל כן איננה פשט המשנה<sup class=\"footnote-marker\">37</sup><i class=\"footnote\">ראו פירושנו לדמאי פ\"ה מ\"ט.</i>. יתר על כן, הסיבה שבירושלמי לא באה לומר שמדין תורה מותר לעבוד במחובר לקרקע; גם לגבי תרומות הובא נימוק זה, וברור שהוא רק נימוק נוסף, שהרי היעדר החובה להפריש תרומות בחוץ לארץ נובע מסיבה עקרונית ואידאולוגית כבדה הרבה יותר. מכל מקום, סוגיית הירושלמי מתפרשת בפשטות גם לפי פירושנו, וכן פירש בעל מלאכת שלמה. זאת ועוד, מאחר שראינו שלפי הירושלמי כל המשנה עוסקת בעבודה אצל גוי, אין עוד מקום לטענה שעניינה בעבודה סתם בשביעית. יתר על כן, לעיל ראינו שסוריה היא האזור הקרוב לארץ (ולכזיב), כולל צור, כיצד ניתן אפוא לפרש שסוריה נכללת בארץ השלישית? בהלכות רבות מצטיירת סוריה כמקום שבין ארץ ישראל לחוץ לארץ, וברור שאין היא בתחומי הארץ השלישית (מטוורוס אמנוס ואילך)<sup class=\"footnote-marker\">38</sup><i class=\"footnote\">כגון משנה, שביעית פ\"ו מ\"ה; ערלה פ\"ג מ\"ט; עבודה זרה פ\"א מ\"ח; תוס', תרומות פ\"ב הי\"ג, ועוד. </i>. לסוריה מגיעים שליחים מארץ ישראל המודיעים על קידוש החודש (משנה, ראש השנה פ\"א מ\"ד; תוס', פאה פ\"ד ה\"ו); במשנת חלה נאמר שבסוריה מפרישים שתי חלות, וכן בארץ השנייה שבין כזיב לאמנם (משנה, חלה פ\"ד מ\"ז ומ\"ח). אם כן \"סוריה\" היא הארץ השנייה, ושני המושגים חופפים. כן יוצא במפורש ממשנת שביעית פ\"ו מ\"ה, כפי שפירשנוה.",
                    "באופן כללי, ב\"סוריה\" שומרים על חלק מהמצוות התלויות בארץ. סיכום הדברים בתוספתא הוא: \"בשלשה דברים שוה סוריא לארץ ישראל ובשלשה לחוצה לארץ, עפרה מטמא כחוצה לארץ, והמביא גט מסוריא כמביא מחוצה לארץ, והמוכר עבדו לסוריא כמוכר לחוצה לארץ. שלשה לארץ ישראל, שהקונה שדה בסוריא כקונה בפרווד שבירושלם, וחייבת במעשרות ובשביעית, ואם יכול לכנס לה בטהרה טהורה\" (כלים בבא קמא פ\"א ה\"ה, עמ' 569; בבלי, גיטין ח ע\"א), וכן יוצא ממקבילות רבות. בירושלמי חלה נאמר ש\"ביקש רבן גמליאל ברבי להנהיג את הדמאי בסוריא, ולא הניח לו רבי הושעיה\" (פ\"ד ה\"ז, ס ע\"א)<sup class=\"footnote-marker\">39</sup><i class=\"footnote\">וראו עוד פירושנו לדמאי פ\"ו מי\"א. על מעמדה של סוריה לעניין ערלה ראו פירושנו לערלה פ\"ג מ\"ט.</i>.",
                    "סוריה שונה מישראל לגיטין (משנה, גיטין פ\"א מ\"א-מ\"ב), ומשמעות הדבר שבעיני חכמים הקהילות בסוריה אינן מאורגנות, ואין שם בתי דין הבקיאים בכתיבת גיטין.",
                    "ביטוי אחר לכפילות ביחס לסוריה היא בהלכה המיוחסת לרבן גמליאל במשנת חלה: \"רבן גמליאל אומר שתי חלות בסוריא, ורבי אליעזר אומר חלה אחת\" (פ\"ד מ\"ז). המשנה מניחה שבסוריה חייבים בחלה, אבל טמאים משום טומאת ארץ העמים. בכך חוזרת המשנה למשנה ו באותו פרק. שם דובר על פתרון אחד להפרשת חלה בטומאה, ועתה נידון מצב אחר שיש בו צורך להפריש חלה בטומאה. אותה בעיה נידונה עוד פעם במסכת חלה (פ\"ב מ\"ג), ובתלמוד הירושלמי הזכירו במסגרת זאת מעשים מתחום קיסריה. שם היה הדיון על חלוקת העיסה לקבים (כמויות קטנות מכדי \"שיעור\" חלה), או אפשרות של עשייתה בטומאה. בסוריה נקבעה גזרה אחרת. לפי רבן גמליאל יש להפריש שתי חלות, שתיהן בטומאה; אחת מהן היא חלה טמאה ואותה יש לשרוף, והאחרת אינה חלה ממש אלא מתנה לכוהן, ויש לתת אותה לכוהן שיאכל אותה בטומאה, כדין חולין. כך נמצאנו שומרים על דין חלה מחד גיסא, והכוהן מקבל את מתנתו למרות דיני הטהרה מאידך גיסא. לפי רבי אליעזר יש להפריש רק חלה אחת בטומאה. דינו של רבן גמליאל מהווה חומרה רבתי שאינה מקובלת. לא שמענו על דין דומה בתרומה או במתנות אחרות.",
                    "בתוספתא מופיעה מסורת אחרת: \"וכן היה רבי לעזר בי רבי צדוק אומר, לא היה רבן גמליאל מחייב בסוריא אלא חלה אחת בלבד\" (חלה פ\"ב ה\"ה). אם כן, גם רבן גמליאל חייב רק חלה אחת. עם זאת, ממקורות מקבילים ברור שאכן היה נוהג ידוע להרים בסוריה שתי חלות: \"מי גרם לי להיות נוטר את הכרמים? על שם 'כרמי שלי לא נטרתי'. מי גרם לי להיות משמרת שני ימים בסוריא? על שלא שמרתי יום אחד בארץ. סבורה הייתי שאני מקבלת שכר על שנים, ואיני מקבלת שכר אלא על אחת. מי גרם לי להפריש שתי חלות בסוריא? על שלא הפרשתי חלה אחת בארץ. סבורה הייתי שאני מקבלת שכר על שתים, ואיני מקבלת שכר אלא על אחת. רבי יוחנן קרי עליהון: 'גם אני נתתי להם חוקים לא טובים' \"<sup class=\"footnote-marker\">40</sup><i class=\"footnote\">ירו', עירובין פ\"ג ה\"ח, כא ע\"ג; שיר השירים רבה, א ו; פסיקתא דרב כהנא, יד, עמ' 244. </i>. זו דרשה להלכות שונות. ההלכה קובעת שיש לשמור שני ימי \"יום טוב\" מסיבות טכניות, וחכמים רואים בכך עונש. הוא הדין בשתי החלות. הן נקבעו מסיבות טכניות, אך נתפסות כעונש. שתי ההלכות הללו הן ביטוי לעונש הגלות ולדלות שבאה על העם עקב חטאים שונים. אלו הם החוקים ה\"לא טובים\", כפי שמגדיר אותם רבי יוחנן.",
                    "ברור, אפוא, שסוריה היא הארץ השנייה, ומעמדה כאזור ביניים. יש לדחות אפוא את פירושו של פליקס מכול וכול. עוד ברור שמעמד הביניים לא היה לו דין אחיד, הוא כארץ ישראל לכמה הלכות, וכחוץ לארץ להלכות אחרות.",
                    "בהמשך משנת שביעית שנינו: \"כלל אמר רבי עקיבא, כל שכיוצא בו מותר בארץ ישראל עושין אותו בסוריא\" (פ\"ו מ\"ב). יש המפרשים שרבי עקיבא חולק, ויש הרואים בדבריו ניסוח משפטי שיטתי יותר של דברי התנא קמא. לפי הפירוש השני רבי עקיבא מגדיר שמותר לעשות בסוריה כל עבודה שאינה אסורה לגופה בשביעית, עבודה המותרת במטע. אפשר גם לפרש שרבי עקיבא בא להרחיב, ומותר לעבוד עבודות המותרות במטע. במטע מותר למסוק ולבצור, אבל לא לקצור, וכן בסוריה. בתוספתא: \"מודה רבי עקיבא שאין זורעין ואין מנכשין בסוריא, לפי שאין כיוצא בהן מותר בארץ\" (שביעית פ\"ד הי\"ב); \"מודה\" – מכאן שהוא חולק על התנא במשנתנו, וכפירוש השני שהצענו.",
                    "אם כן, עד עתה ראינו שתיים או שלוש עמדות. דעה אחת היא שבסוריה שומרים על חלק ממצוות שביעית ונאסרה עבודת קרקע, אך הפרות מותרים; הפרות חייבים במעשרות, אבל לא בדמאי. שיטת רבי עקיבא דומה לזאת, אם כי ניסוחה שונה, ברם ראינו גם את הדעה שכל עבודה נאסרה בשביעית ורק עבודה בתלוש עם הגוי (בשדה של גוי) נאסרה.",
                    "כידוע התיר רבי סדרת אזורים ממצוות התלויות בארץ<sup class=\"footnote-marker\">41</sup><i class=\"footnote\">תוס', שביעית פ\"ד ה\"י ואילך; ירו', דמאי פ\"ב ה\"א, כב ע\"ג. הספרות על היתרי רבי ארוכה עד למאוד; ראו ספראי, כתובת רחוב; ספראי, שביעית; שחר, יוספוס; פליקס, שביעית ב, עמ' 446-417, ועוד.</i>. מבחינה הלכתית צריך היה להעניק לאזורים המותרים מעמד של סוריה. ההיתר הוא שהפרות שגדלו באזורים אלו נחשבים לפרות גוי. הכוונה כנראה רק לפרות גויים, ופרות ישראל הם האסורים. במקורות המזכירים את ההיתרים מובאת גם רשימת כפרים \"אסורים\", או פרות \"אסורים\", ואלו גדלו בשדות ישראל, או שהיה חשש שגדלו בשדות ישראל. בעל כתובת רחוב מסיים את הברייתא דתחומין במילים \"וכל מה שקנו ישראל נאסר\"<sup class=\"footnote-marker\">42</sup><i class=\"footnote\">זוסמן, כתובת, שורה 12. זוסמן העיר שמשפט זה אינו במקורות חז\"ל, אם כי קישר זאת עם המימרה שיש עיירות של ישראל והן אסורות (שם, עמ' 127). לפי הסברנו זה משפט בפני עצמו וסיכום הלכתי מעשה ידי המחבר, אך בהתאם להלכות חז\"ל על סוריה.</i>. כך הוא גם מסכם את היתר אזור קיסריה במילים \"ואם יש מקום שקנו אותו ישראל חוששין לו רבותינו\"<sup class=\"footnote-marker\">43</sup><i class=\"footnote\">זוסמן, כתובת, שורה 26.</i>. \"חוששין לו\" אינו ביטוי לספק או להחמרה, אלא קביעת האיסור. מקומות אלו הם סוריה, ופרות גויים מותרים ופרות ישראל אסורים, ואין חובת הרמת מעשרות מדמאי.",
                    "בעל כתובת רחוב הבין, אפוא, שפרות הגוי בסוריה פטורים ממצוות התלויות בארץ ופרות של ישראל חייבים בכך. ברם, את היתרו של רבי יש להבין בדרך שונה. בתוספתא בסוף הפרק שלנו מסופר על היתר אשקלון \"לפוטרה מן המעשרות\" (פי\"ח הי\"ח, עמ' 617), ובהמשך שם מסביר רבי יוסי שהוא לא נמנה עם המתירים משום שמדובר בדבר תורה. קשה מאוד להעמיד את הדברים רק בפטור מדמאי, הרי איסור דמאי איננו מהתורה אלא הוא גזרה של חכמים. זאת ועוד, הביטוי \"לפוטרה מן המעשרות\" מלמד על פטור כללי. המינוח בתוספתא המתאר את ההיתרים הוא \"מותר\" או \"אסור\", וקשה להכניס ללשון הדברים שמותר הוא פטור רק מדמאי, או שהכוונה שבשנת השביעית אסור לעבוד בקרקע, אך הפרות מותרים. בתוך האזורים המותרים מנויים כפרים \"אסורים\", כנראה בגלל תושביהם היהודיים. אין זה איסור לאכול פרות של יהודים (ללא מעשר, או בשביעית), אלא היתר לכל הכפר ששטחו לא נכלל בתחום ההיתר אלא הוא חלק מארץ ישראל<sup class=\"footnote-marker\">44</sup><i class=\"footnote\">מן הסתם גם בכפר \"אסור\" היו מעט תושבים לא יהודים. </i>, ובארץ ישראל אסור לעבוד בשביעית. היתר בית שאן מתואר במילים אלו: \"רבי התיר בית שאן מפי יהושע בן זירוז, בן חמיו שלרבי מאיר, שאמר אני ראיתי את רבי מאיר לוקח ירק מן הגינה בשביעית, והתיר את כולה\" (ירו', דמאי פ\"ב ה\"א, כב ע\"ג; בבלי, חולין ו ע\"ב). אם כן, בשנת שביעית קנה רבי פרי המחובר לקרקע; אמנם הוא לא עבד בקרקע, אך קנה פרי המחובר לקרקע.",
                    "כך גם מזוהה \"ארץ טוב\" המקראית עם חבל סוסיתא, משום שפטורה מן המעשרות (ירו', פ\"ו ה\"א, לו ע\"ג). קשה להעמיד את הדברים בפטור מן הדמאי, או שרק פרות של נכרים פטורים ממעשרות. אין זה \"טוב\" מספיק. כפשוטם של דברים פרות האזור פטורים, אף שהיה מתבקש להגדיר את האזור כסוריה.",
                    "נראה, אפוא, שרבי התיר את האזורים הללו מכלל המצוות התלויות בארץ והניח שדין \"סוריה\" אינו חל עליהם, או אולי שבסוריה פטורים מכלל המצוות התלויות בארץ. המקורות המאוחרים ניסו לעמעם את חידושו המהפכני של רבי, כשם שהתוספתא למשנת שביעית מעמעמת את החידוש של המשנה שמותר לעבוד בתלוש אבל לא במחובר.",
                    "אם כן, שלוש עמדות לפנינו:",
                    "1. בסוריה פטורים ממעשרות ושביעית;",
                    "2. פרות הגוי פטורים ופרות ישראל חייבים. הפרות לא נאסרו, אבל נאסרה עבודה בקרקע בשביעית;",
                    "3. גם עבודה בתלוש נאסרה, והותר רק לעבוד כאריסים אצל הגוי.",
                    "לחילופין ניתן להציע שלמרות הניסוח הכוללני שבמשנת שביעית, לא כל השטחים הקרובים לארץ ישראל נחשבו ל\"סוריה\" אלא רק הטריטוריה שמצפון לגליל. כל האזורים שרבי התיר, כולל סוסיתא, נחשבו לחוץ לארץ, וזאת בניגוד לפרשנות של כתובת רחוב. התוספתא קובעת: \"עיירות המובלעות בארץ ישראל, כגון סוסיתא וחברותיה, אשקלון וחברותיה, אף על פי שפטורות מן המעשר ומן השביעית אין בהן משום ארץ העמים\" (פי\"ח ה\"ד, עמ' 616). גם כאן הניסוח הוא \"פטורות מן המעשר\", ופרשנוהו כפטור מוחלט. מעבר לכך, אין כאן שימוש במינוח \"סוריה\", אף על פי שיש בתוספתא רמז להיתר אזורים אלו ממצוות התלויות בארץ. ברייתא זו מסייעת להצעה שהאזורים המותרים לא הפכו ל\"סוריה\" אלא לחוץ לארץ<sup class=\"footnote-marker\">45</sup><i class=\"footnote\">ברייתא זו סותרת את הברייתא שבתוספתא בהמשך (פי\"ח הי\"ח, עמ' 617) שבה מתואר כיצד התיר רבי את אשקלון, ושם מציע רבי להכריז עליה כטמאה בטומאת ארץ העמים. שם מתואר כיצד התנגד (רבי) פנחס בן יאיר לטמא את אשקלון, ואולי בעקבות עמדתו נקבע הכלל העקרוני שהעיירות המובלעות אינן טמאות בטומאת ארץ העמים. </i>. הוא הדין בתוספתא פי\"ח הי\"ג, כפי שנפרשה להלן. שם נאמר במפורש שמה שאיננו ארץ ישראל טמא משום ארץ העמים, ומדובר בקיסריון וקיסריה. אם כן, סוריה כלל אינה קיימת.",
                    "אפשרות שלישית, קיצונית עוד יותר, היא שכל המקורות שהעלינו לאחרונה סבורים שדין \"סוריה\" כארץ מעבר אינו קיים כלל. דומנו שפירוש זה קיצוני יתר על המידה, ואין בו צורך.",
                    "אם כן, לסיכום, רבו המחלוקות בנושא. הלכות סוריה סובלות לא רק ממחלוקות אלא גם מאי אחידות. הגדרתה של סוריה בלתי ברורה, יש המצמצמים אותה למשולש צר בצפון ארץ ישראל, יש הרואים בה הגדרה לכל התחומים הסמוכים לארץ שהיה בהם מיעוט יהודי ניכר, ויש הכוללים בהגדרה את רוב פרובינציית סוריה. בפועל היה ב\"סוריה\" (תהא הגדרתה אשר תהא) מיעוט יהודי ניכר, והגדרתה ההלכתית לא הייתה כנראה חשובה מבחינה מעשית ולכן לא התגבשה הסכמה על הגדרתה ההלכתית. בדרך כלל אנו מזהים את \"תורת החיים\", אותם מרכיבים הלכתיים שנשמרו על ידי הציבור היהודי, ובתחומים אלו עסקו בבית המדרש והתגבשו הסכמות רחבות למדי (וגם נותרו מחלוקות). בתחומים שלא היוו \"תורת חיים\" ההלכה מצויה במצב בוסרי יותר, השפה ההלכתית בלתי אחידה, ההלכות השונות אינן מתחשבות זו בזו ולא נוצרת מסכת הלכתית לכידה. כזה המצב לגבי סוריה. הנושא כולו היה בלתי משמעותי. רוב הציבור לא הקפיד ממילא על רוב המצוות התלויות בארץ, ובחוץ לארץ לא הקפידו על טהרה. בודדים ששמרו על \"המצוות התלויות בארץ\" גם בחוץ לארץ ודאי שלא נזקקו להגדרות המקלות של \"סוריה\"<sup class=\"footnote-marker\">46</sup><i class=\"footnote\">ראו הנספח למסכת שביעית.</i>. כל הנושא כולו היה תאורטי ובלתי מעשי. היהודים בסוריה לא שמרו על מצוות התלויות בארץ, אך היה חשוב להם להרגיש שהם אינם בחוץ לארץ אלא רק בשולי ארץ ישראל. ההגדרה של סוריה, אפוא, איננה הגדרה הלכתית מעשית אלא הבעת תקווה או חלום נרחב ותקווה לימים טובים יותר.",
                    "גם בהלכות בית הפרס מרכיב תאורטי רב; זהו מצב טקסי ולא הגדרה הלכתית ממשית. יש לכך ביטוי בסתירות הרבות, במחלוקות, באי ההתאמה להלכה המקובלת ולמערכת ההיררכית של איסורי טומאה, כמו גם בחומרות בלתי סבירות.",
                    "במשנה האחרונה (משנה ז) מסתיים הדיון בארץ העמים. בתוספתא מובא סיכום הלכתי של ההבדלים בין הלכות בית הפרס להלכות ארץ העמים: \"חומר בארץ העמים שאין בבית הפרס, ובבית הפרס שאין בארץ העמים: 1.שארץ העמים בתולה שלה טמאה, 2. ומטמאה בביאה, 3. ואין לה טהרה מטומאתה, מה שאין כן בבית הפרס. חומר בבית הפרס, 4. שאפילו טהרה מקפתו מארבע רוחתיו הרי הוא בחזקת בית הפרס\" (פי\"ח ה\"א, עמ' 616). הברייתא ערוכה בשיטת \"חומר ב- מב-\"; זו שיטת עריכה מוכרת ממשניות ומברייתות. \"זה חומר...\" או \"חומר ב- מב-\" היא שיטת עריכה של משניות רבות<sup class=\"footnote-marker\">47</sup><i class=\"footnote\">חגיגה פ\"ד מ\"ג ומ\"ד; נזיר פ\"ו מ\"ה; פ\"ט מ\"א; בבא קמא פ\"ח מ\"ב; זבחים פי\"ג מ\"ג; מנחות פ\"ט מ\"ט ועוד, וראו דיוננו הקצר לעיל פ\"א מ\"ד.</i>. ייתכן שאחד משוני המשניות הקדומות ערך את משנתנו בשיטתיות על בסיס עריכה זו. אין צריך לומר ששיטה זו מסייעת לזיכרון ומשקפת תרבות של לימוד בעל פה<sup class=\"footnote-marker\">48</sup><i class=\"footnote\">בשאלה זו עסקנו במבוא הכללי לפירוש המשניות. </i>.",
                    "לפי ניסוחו בא משפט זה לנסח כלל עקרוני. כלים מעין אלו או שהם פתיחה לסדרת דוגמאות או שהם סיכום של דוגמאות קודמות. במשנת נדרים (פ\"ב מ\"ב) ראינו שהבבלי סבור שהכלל אינו קשור לשלפניו, ואילו הירושלמי רואה בו את סיכומה וניסוחה של ההלכה הקודמת. לעתים הכלל הוא סיכום של הלכות קודמות (משנה, בבא קמא פ\"ח מ\"ב; פ\"ח מ\"ח; סנהדרין פ\"י מ\"ד ועוד), ולעתים זה בבירור עניין חדש<sup class=\"footnote-marker\">49</sup><i class=\"footnote\">משנה, סנהדרין פי\"א מ\"א; זבחים פי\"א מ\"ד; ערכין פ\"ט מ\"ב ועוד.</i>. בדרך כלל הכלל הוא אנונימי, אך פעם אחת בעל הכלל הוא רבי מנחם ברבי יוסי. קרוב לסגנון זה הוא הסגנון \"אחד זה ואחד זה...\".",
                    "במקרה שלפנינו ההלכה הראשונה היא מסקנה מהמשנה לעיל (מ\"ה), אלא שהיא מנוסחת בצורה קשה; מי שאינו מכיר את המשנה, או את הדין שבה, לא יבין את התוספתא: וכי מה פירוש שארץ העמים \"בתולה שלה טמאה\"? להלכה זו יש משמעות רק לאור ההלכה שבית פרס שנבדק ונחשף עד הקרקע הבתולה טהור. ההלכה השנייה פשוט אינה נכונה, גם בית הפרס וגם ארץ העמים מטמאים בביאה, כלומר שמי שנכנס לשם טמא. ההלכה רומזת כנראה למשנה ו הקובעת שהנכנס לבית הפרס על אבנים שאינו יכול להסיטן טהור, והנכנס לארץ העמים בתנאים אלו טמא. ההלכה השלישית חוזרת למשנה ה הקובעת שניתן לטהר את בית הפרס. ההלכה הרביעית היא משנה ז הקובעת שארץ העמים שיכול להיכנס אליה בטהרה, טהורה. הניסוח בתוספתא אינו עומד בפני עצמו והוא מובן רק לאור המשניות. ניתן, אפוא, לקבוע שבמקרה זה הניסוח \"חומר ב...\" הוא שיטת עריכה המאוחרת לעריכת המשניות שלנו.",
                    "<b>מדורות הגוים</b> – דין מדור גויים אינו נזכר אלא במשנתנו ובתוספתא שלה, ומצוטט מעט בתלמודים (ירו', פסחים פ\"א ה\"ח, כח ע\"א; בבלי, ט ע\"א). מכל המקורות עולה שמדור גויים הוא שטח בארץ ישראל שגרים בו נכרים, והנכנס לשם טמא. לא נאמר איזו טומאה מטמא מדור גויים, האם הוא מטמא טומאת שבעה או טומאת הערב שמש. בסוף הפרק נציע שהוא מטמא טומאת שבעה. מכל מקום, טומאת מדור גויים היא כמו טומאת ארץ העמים בכך שהיא טומאה קלה, שאין הנזיר מגלח עליה<sup class=\"footnote-marker\">50</sup><i class=\"footnote\">מסכת שמחות פ\"ד הי\"ג, עמ' 121. נראה שהלכה זו היא ששנויה בתוס', מכות פ\"ד הי\"ז, עמ' 443. בנוסחתנו כתוב \"למדוד את ארץ העמים\", וכנראה נפל שיבוש והכוונה \"למדור גויים או לארץ העמים\", וראו ליברמן, תוספת ראשונים למסכת מכות שם. </i>, ואף נחשב לטומאה קלה עוד יותר שלדעת חלק מהחכמים אין שורפים עליה תרומה. בסוף הפרק נרכז את כל אשר אנו יודעים על מדור הגויים.",
                    "<b>טמאין</b> – כאמור, לא נאמר באיזו טומאה הם מטמאים.<b> כמה ישהא בתוכן ויהא צריך בדיקה ארבעים יום</b> – מהמשפט משמע שאם הוא שוהה במדור גויים שהגויים שכנו בו ארבעים יום, הוא טמא. אבל ניתן גם לבצע בדיקה, ואז כנראה מדור הגויים אינו מטמא. מהות הבדיקה תתברר במשנה הבאה. התוספתא מביאה הלכה זו כ\"העיד אבא יודן איש צידן משום רבי אליעזר ארבעים יום אף על פי שאין עמו אשה והלכה כדבריו\" (פי\"ח ה\"ו, עמ' 616). אם כן, זו הלכה משמו של חכם בן דור יבנה. ההלכה נמסרת כעדות, ובמשנתנו זו הלכה לכל דבר. נמצאנו למדים ש\"עדות\" איננה אלא הלכה רגילה<sup class=\"footnote-marker\">51</sup><i class=\"footnote\">אם יזכנו החונן לאדם דעת נעסוק בכך בפירושנו למסכת עדויות. </i>. לא נאמר מה טעמה של קביעת זמן זו. רע\"ב מפרש שזה זמן יצירת הוולד, כלומר שנפל בן ארבעים כבר מטמא. ואכן, במשנת כריתות נקבע שהמפלת ולד בן ארבעים יום צריכה להביא קרבן (כריתות פ\"א מ\"ו); הבאת קרבן מעידה שהוולד נחשב כבר לנפל, אבל עדיין היה מקום לטעון שאיננה מחייבת שהנפל יטמא. במקורות אמוראיים נקבע שצורת הוולד נקבעת לארבעים יום<sup class=\"footnote-marker\">52</sup><i class=\"footnote\">בבלי, בכורות כא ע\"א; ויקרא רבה, כג יב, עמ' תקמו-תקמח; פסיקתא רבתי, כד, עמ' קכה, ומקבילות נוספות. </i>; לעומת זאת שנינו לעיל שהנפל מטמא מזמן ש\"יעגילו ראש כפיקה\" (לעיל פ\"ז מ\"ד). הרמב\"ן וראשונים אחרים פתרו את הסתירה בקלות בטענה ששני הזמנים זהים<sup class=\"footnote-marker\">53</sup><i class=\"footnote\">חידושי הרמב\"ן לבכורות פ\"ג טז ע\"א (דף כא ע\"א).</i>. המספר ארבעים יום הוא כמובן גם ספרותי, ואפשר שהכוונה רק לכך שלאחר זמן כזה אלו מגורי קבע, ללא קשר לזמן היווצרות הנפל. <b>אפ על פי </b>– ביתר עדי הנוסח \"אף על פי\", <b>שאין עימו אשה</b> – אפילו אם הגוי שוהה במקום לבד. מכאן שהחשש הוא שמא קברה אשת הגוי נפל במקום, ויש בו מעין קבר שאבד. גם אם הגוי שוכן במקום לבדו יש לחשוש שבמשך הזמן הנקוב שהתה עמו גם אישה. <b>ואם היה עבד או אשה משמרין אותו</b> – את הגוי,<b> אינו צריך בדיקה</b> – מן הסתם הכוונה שאפילו עבד או אישה מהווים שמירה. כל ההלכה אינה ברורה. כנראה מדובר באישה יהודייה, שכן אם זו אישה נכרייה ודאי שהיא חשודה על קבורת נפלים. מכל מקום, לפי הלכה זו למעשה דין מדור גויים מסתכם באותה בדיקה, ובפועל יש אף הפטורים ממנה.",
                    "התוספתא (פי\"ח ה\"ו, עמ' 616) מוסיפה שגם קטנים מעל גיל תשע עושים מדור גויים (אף על פי שיש רק חשש קל שקיימו יחסי אישות עם אישה וזו הפילה). בהלכה מופיע גיל תשע כגיל המינימלי לקיום יחסי אישות. עוד אנו שומעים שם שכותים אינם עושים מדור גויים, אך גם אינם מהווים \"שמירה\" לגוי השוהה יותר מארבעים יום."
                ],
                [
                    "<b>את מה הן בודקין</b> – לכאורה משנתנו היא משנת הסבר מאוחרת המסבירה את הבדיקה שנזכרה במשנה הקודמת. ברם, לו כך היה הדבר הייתה המשנה מנוסחת \"מה היא הבדיקה\". שינוי הלשון מנתק את שתי המשניות. להערכתנו עריכת התוספתא היא המהווה בסיס לעריכת המשנה. התוספתא שואלת כיצד בודקים מדור העמים (פי\"ח ה\"י, עמ' 616), ומשנתנו שואלת את מה הם בודקים. נראה, אפוא, שעריכת המשנה והתוספתא ארוגות זו בזו, ושתיהן מלקטות את החומרים ממשנה קדומה כלשהי, בסדר זה:",
                    "1. חובת בדיקה (משנה ז),",
                    "2. כיצד בודקין (תוספתא),",
                    "3. את מה בודקין (משנה ח).",
                    "<b>את ביבים העמוקין ואת </b>[<b>ה</b>]<b>מים הסרוחין בית שמי </b>[<b>אומרים</b>] – נוסף בידי המעתיק הראשון בשוליים, וקיים בעדי נוסח אחרים.<b> אף האשפתות ועפר התוחח</b> – בדפוס וילנא וב- <b>מ</b>,<b> פב</b> נוסף \"ובית הלל אומרים\",<b> כל מקום שהחזיר וחולדה יכולים להלך אינו צריך בדיקה</b> – לפי רוב עדי הנוסח אין כאן מחלוקת, והנוסחה של הדפוס דחויה ואינה מבוססת. אין זה רגיל שנמסרת דעת בית שמאי ואין ביטוי לעמדת בית הלל המתנגדת לה, אך תופעות כאלה קיימות (כגון תוס', פ\"ג ה\"ד, עמ' 599). עיקרון זה שכל מקום שחיות עשויות לגרור ממנו את הגווייה אינו צריך בדיקה שנינו לעיל, ונדון שם<sup class=\"footnote-marker\">54</sup><i class=\"footnote\">ראו פירושנו לפט\"ז מ\"ה בשם התוספתא פט\"ז הי\"ג, עמ' 614.</i>. ראינו כי אכן יש עליו מחלוקת, והוא מיוחס לרבי יהודה כנגד דעת \"חכמים\", אבל לא שמענו שבית הלל חולקים בנושא אלא בחלק מהנוסחאות במשנתנו.",
                    "בתוספתא יש עדות מעניינת לצורת הבדיקה: \"כיצד בודקין מדור העמים: ישראל נכנס, ואחר כך כהן. ואם נכנס כהן תחלה, אף על פי מצאו רצוף בשייף או בפשיפש, טמא\" (פי\"ח ה\"י, עמ' 616). שני היגדים בברייתא. הראשון מתאר את מעמד הבדיקה. מתברר שהכוהן הוא זה שמבצע את טקס הבדיקה. ראשית נכנס הישראלי ומוודא שאין שם אבר מן המת, ואז נכנס הכוהן לשם הטקס. אם הכוהן נכנס תחילה הוא כמובן ייטמא, זאת אף שהבדיקה העלתה שאין שם נפל. מן הסתם גם הישראלי הבודק טמא. מתיאור זה עולות שתי מסקנות היסטוריות-הלכתיות חשובות:",
                    "1. הכוהן מצטייר כמי שממונה על הטהרה ועל טקסי הטהרה. לעיל שנינו את המעשה בכוהן שבא לבדוק את מצב הטהרה לאחר ששפחתו של המציק זרקה נפל לבור<sup class=\"footnote-marker\">55</sup><i class=\"footnote\">ראו בהערה הקודמת.</i>, ועמדנו על תופעה זו של כוהן הבא לבדוק את מצב הטהרה. כפי שאמרנו שם, סיפור זה מצטרף לעדויות על מעמדם של הכוהנים כמורי הלכה בעניין טומאה, מעמד שחכמים הסתייגו ממנו וניסו להצניעו<sup class=\"footnote-marker\">56</sup><i class=\"footnote\">ראו עוד משנה שבת פכ\"ד מ\"ד, ובפירושנו לה לא עמדנו על כך. גם בה הכוהן מבצע את בדיקת הטהרה.</i>.",
                    "2. כל הבדיקה היא טקסית. הבודק טמא אפילו אם התברר שאין שם מת.",
                    "ההלכה השנייה עוסקת בריצוף מדור הגויים. \"פשיפש\" הוא פסיפס, ולפי זה \"שייף\" הוא רצפה מוחלקת. בספר האגור הגרסה היא שייש, והיא כנראה תיקון<sup class=\"footnote-marker\">57</sup><i class=\"footnote\">ראו ליברמן, תוספת ראשונים על אתר, עמ' 155–156. ספר האגור מצטט כמה קטעים מהתוספתא דילן, ויש לו נוסחאות חשובות ומעניינות.</i>. אם כן, גם אם אין מקום שניתן להסתיר בו את המת, עדיין הבית חייב בדיקה. זו עדות נוספת לכך שכל ה\"בדיקה\" היא בעצם מעמד טקסי, ולא חיפוש אחר עובדות.",
                    "מכל מקום הבדיקה היא מחשש קבורת נפל. ולא מחשש זיבה."
                ],
                [
                    "<b>האסטוונות</b> – הסטיו הוא מילה ביוונית, והכוונה לבניין שיש בו שדרת עמודים. לעתים זו חצר מוקפת עמודים, ולעתים מבנה לפני הפתח. הסטיו איננו מבנה מגורים אלא פתוח לציבור, ולכן איננו טמא. <b>אין בהן משם מדור גויים</b> – כנראה המשנה סוברת שמקום שאינו משמש למגורים קבועים אינו מדור גויים, ואכן התוספתא מסבירה: \"אלא אם כן דר בתוכה\" (פי\"ח הי\"א, עמ' 617). משמעות ההלכה אינה רבה, הרי כבר נקבע שרק מקום שהגוי שוהה בו ארבעים יום הנו מדור גויים, ומן הסתם אדם אינו גר בסטיו ארבעים יום. למעשה ההגדרה של ארבעים יום כבר קובעת שסטיו ודומיו אינם מדור גויים. משמעות נוספת היא שאין צורך לבדוק את הסטיו, גם אם הוא חלק מבית מגורים של נכרי. במשנה הבאה מופיעה סדרת דוגמאות נוספת למבנים שאינם מדור גויים, אלא שהסטיו שונה מהם, כי שנראה להלן. התוספתא מוסיפה רשימה ארוכה של דוגמאות למבנים שכמו הסטיו אינם משמשים למגורים קבועים. ברשימה זו נכללים חנות (פי\"ח הי\"א, עמ' 617) וכן \"האלוריאות והאוצרות והמרחץ ובית המים בית שער ואויר החצר הבורגנין והבורדנין והצריפין והסוכות והמשיכות והאוהלין אין בהן משום מדור העמים, הקסטראות והגליונות רבי מטמא וחכמים מטהרין. בית החיצון ובית היינות – רבי יהודה מטמא ורבי יוסי מטהר. בית שער ואויר החצר בזמן שהן מעורבין במדור העמים טמאין משום מדור העמים, אם אין מעורבין במדור העמים, אין בהן משום מדור העמים. והאיסטונות אף על פי שמעורבות במדור העמים אין בהן משום מדור העמים\" (פי\"ח הי\"ב, עמ' 617).",
                    "אלוריאות היא גרסה משובשת של אוריאות, מילה לטינית (Horea) שמשמעה בית מחסנים. האוצר הוא מחסן באופן כללי, ולהלן נחזור לטעמה של ההלכה במשנה ובתוספתא.",
                    "בית המים הוא בית הכבוד שבו מתפנים אנשים מצרכיהם (לטרינה בלטינית)<sup class=\"footnote-marker\">58</sup><i class=\"footnote\">רש\"י למשנה מגילה פ\"ג מ\"ב, ובעקבותיו מפרשים רבים, מפרש: \"לכביסה, אי נמי לבית מי רגלים\". אולם בכל המקומות שנזכר בהם בית המים הוא בית שימוש למשתינים ולא בית כביסה. ראו תוס', פסחים פ\"ג (ב) הי\"ז; בבא בתרא פ\"ד ה\"א; סנהדרין פ\"ד ה\"ז ועוד, וראו עמר וברוך, בית כסא.</i>. יתר הרשימה מקביל למשנה הבאה, ויידון שם.",
                    "<b>רבן שמעון בן גמליאל אומר עיר<sup class=\"footnote-marker\">59</sup><i class=\"footnote\">ביתר עדי הנוסח \"עיר גוים\"; ברור שלכך הכוונה, אך מבחינת הנוסח המילה \"גוים\" מיותרת.</i></b> <b>שחרבה אין בה משום מדור גוים</b> – הלכה זו חוזרת בתוספתא<sup class=\"footnote-marker\">60</sup><i class=\"footnote\">\"מדור העמים אף על פי שחרב הרי זה טמא ואין מדור העמים ובית הפרס בחוצה לארץ\" (תוס', פי\"ח הי\"א, עמ' 617). ההלכה השנייה ברורה, חוץ לארץ טמאה משום ארץ העמים, ואין היגיון לטמא אותה במקביל בטומאה קלה יותר. ברם הצירוף של שתי ההלכות קשה; וכי מה הקשר ביניהן? ייתכן שהניסוח בתוספתא בא להוות חוליית קישור להלכה שבהמשך המשנה הדנה בחוץ לארץ, וראו להלן.</i>. אין לחשוש שמא נותרו בשטח גוויות מימים עברו. גם הלכה זו מבטאת את הפן הציבורי-חברתי של הלכות מדור גויים. מבחינה השיקולים הטכניים היה מקום לאסור כניסה לאזור כזה ללא בדיקה מוקדמת, ברם אם המטרה ההלכתית היא להתרחק ממקומות המגורים של הנכרים הרי שעיר שחרבה אינה מהווה איום על היהודי. בסוף הפרק נחזור לדיון בטעמה של ההלכה על מדור גוים. מכל מקום, בתוספתא (פי\"ח הי\"א, עמ' 616) מצויה גם עמדה חולקת שעיר שחרבה טמאה. ההלכה הבאה במשנה עוסקת בנושא אחר לחלוטין<b>.</b>",
                    "מזרח קסרין ומערב קסריון קברות – בדפוס \"קיסרין\", אבל ברוב עדי הנוסח הטובים \"קיסריון\", והכוונה לקיסריה פניאס שבעמק החולה. נוסח זה מוברר, שכן מערבית לקיסריה של השרון משתרע הים. להלכה זו שלוש משמעויות אפשריות. האחת שבשטחים אלו משתרע בית קברות. אילו היה זה בית קברות גלוי לא היה צורך לכתוב את ההלכה. יתר על כן, לא היה מקום לספק שבהמשך המשנה. אין זאת אלא שאלו קברות שנעלמו, ולכן חל עליהם דין בית הפרס (שדה שאבד בו קבר)<sup class=\"footnote-marker\">61</sup><i class=\"footnote\">כך הרמב\"ם, רע\"ב, קהתי, אלבק ואחרים.</i>. אפשרות שנייה היא ששטחים אלו טמאים כאילו היו קברות, משום שחל עליהם דין מדור גויים. זאת מתוך ההנחה שהנכנס למדור גויים טמא טומאת שבעה. אפשרות שלישית היא שהנכנס לשם טמא כטומאת קברות משום שזו ארץ העמים, וכך פירש בעל כפתור ופרח (פרק ה). להלן ננסה להכריע בין הפירושים.",
                    "איננו יודעים דבר על בתי הקברות שסביב קיסריון פניאס, ולכן איננו יכולים להוסיף דבר על קביעת המשנה.את אזור קיסריה אנו מכירים טוב יותר. ואכן בסביבות העיר, ממזרח, היו פרושים בתי קברות<sup class=\"footnote-marker\">62</sup><i class=\"footnote\">פטריך, שערי קיסריה.</i>.",
                    "כרקע לדיוננו עלינו לזכור שברייתת התחומים קובעת שגבול ארץ ישראל משתרע עד \"פרשת\" אשקלון, עד חומת קיסריה ועד חומת עכו, ואינו כולל את הערים עצמן<sup class=\"footnote-marker\">63</sup><i class=\"footnote\">זוסמן, כתובת; ספראי, פרקי גליל, עמ' 213-206; פוקס, אשקלון.</i>.",
                    "התוספתא מרחיבה את שלושת ההיגדים שבמשנה: \"1. ואיזהו מזרח קיסרי מכנגד טטרפלין שלה, ועד כנגד בית הגת שלה. 2. העיד יהודה הנחתום על סטיו המזרחי שהוא טהור, 3. [ואיזה מערב קיסריון מנגד קורם שלה גזבר בין שאול] ושאר כולה טמא משום ארץ העמים\" (פי\"ח הי\"ג, עמ' 617). המשפט שבסוגריים איננו בכתב יד ערפורט ואף לא בכתב יד וינה, ואף לא בציטוט של הר\"ש ובפירוש בעל חסדי דוד, אבל הוא נשמר בציטוט של התוספתא בספר האגור לר\"ש גמע<sup class=\"footnote-marker\">64</sup><i class=\"footnote\">ספר האגור, עמ' 44; ליברמן, תוספתא כפשוטה. ליברמן כותב כאילו הסבת משפט זה שבספר האגור על קיסריון מסביר את המשפט התמוה, זאת בניגוד לחוקרים אחרים שסברו שהוא מוסב על קיסריה שבשרון. אמנם הגרסה \"קיסריון\" מוכחת במשנה ובתוספתא, אך המקומות נותרו עלומים כשהיו.</i>. \"טטרה פילי\" הוא מונח יווני. טטרה הוא המספר ארבע, ופילי הוא שער. הכוונה לשער בעל ארבע קשתות, או לשער הניצב",
                    "<b>איור 50א. </b>הטטרה-פילי בקיסריה, מתוך פטריך, קיסריה עמ' 20.",
                    "<b>איור 50ב. </b>צילום הטטר-פילי בגרש (גרסה). צילם י' פיקסלר.",
                    "לקישוט בהצטלבות רחובות ובו ארבעה פתחים, אחד לכל כיוון<sup class=\"footnote-marker\">65</sup><i class=\"footnote\">פטריך, שערי קיסריה.</i>. (איור 50) שער כזה ניצב במרכז העיר בהצטלבות שני הרחובות הראשיים, או אולי גם בהצטלבות רחובות משניים אך בתוך המרכז העירוני. לפי הפירוש הראשון \"מזרח קיסריה\" החשוד כקברות משתרע מהשער של העיר ועד בית הגת הניצב במקום בלתי ידוע (כך מציע פטריק), ממזרח לו ארץ ישראל וממערב לו העיר עצמה, הטמאה בטומאת ארץ העמים, ולפי הפירוש השני מזרח קיסריה מתחיל במרכז העיר. פרשנות כזאת אפשרית רק אם אנו מניחים שהתוספתא עוסקת כולה בהגדרת גבולות ארץ ישראל (או גבולות ארץ העמים)<sup class=\"footnote-marker\">66</sup><i class=\"footnote\">ראו להלן על היחס שבין ארץ ישראל לארץ העמים. </i>. המשך המשפט (עדותו של רבי יהודה הנחתום) מתייחס לאותו אזור, ובו נקבע שהסטיו המזרחי טהור<sup class=\"footnote-marker\">67</sup><i class=\"footnote\">ליברמן, בתוספת ראשונים על אתר, מצביע על גרסאות נוספות למילה סטיו, אך כולן שיבושים. </i>, זאת משום שהוא ממערב לאזור הטמא, או משום שסטיו אינו מקבל טומאת מדור גויים. המינוח \"הסטיו המזרחי\" מלמד שסטיו אחר טמא. מן הסתם היו בעיר עוד רחובות או כיכרות של סטווים, ורבי יהודה הנחתום בא להעיד שסטיו זה טהור ממדור גוים, וסטווים אחרים טמאים טומאת ארץ העמים. המשפט השלישי מתאר את גבולות קיסריון, ושוב אי אפשר להכריע האם מקומות אלו (\"קורם שלה\" וכו') הם גבולות איזור החשוד כקברות, או גבול קיסריון. קיסריון אינה מופיעה כנקודת גבול של ארץ ישראל בברייתת התחומין. מה שנזכר הוא \"תרנגולה עלייה דקיסריון\" (התרנגול הגבוה, או העליון, של קיסריון), אבל פניאס נמנית עם המקומות שהיבול הותר בהם. רשימת הפֵרות האסורים מופיעה בירושלמי (דמאי פ\"א ה\"א, כב ע\"ד) ובכתובת רחוב (שורה 18), על כן עדיין אפשר שתיאור בית הקברות מתייחס לקברות ממשיים, או לגבולות ארץ ישראל.",
                    "המשפט הרביעי חושף שאכן התוספתא עוסקת בגבולות ארץ ישראל. אם התיאורים הקודמים התייחסו לקברות ממשיים הרי שהתוספתא קובעת שאלו טמאים בוודאות בטומאת קברות, והשאר טמא בטומאת ארץ העמים. הסבר כזה קשה, אבל אפשרי. ארץ העמים טמאה בטומאת שבעה, אבל אינה מטמאת באוהל, ואין הנזיר מגלח עליה, ואילו קברות מטמאים באוהל. ההסבר השני שהצענו, שאזורים אלו הם סוף ארץ העמים וטמאים כטומאת קברות, אינו אפשרי. אם רק אזורים אלו שנמנו במשנה ובתוספתא הם חוץ לארץ צריך היה להיאמר ש\"שאר כולה טהור משום ארץ העמים\".",
                    "נמצאנו למדים שהמשנה וראשית התוספתא עסקו בזיהוי בתי הקברות שבשולי ערי הגבול, והמשך התוספתא מעביר את הדיון לערי הגבול עצמן ולגבול שבין ארץ העמים וארץ ישראל. ואכן, המשך התוספתא (הי\"ד-הי\"ח) עוסק כולו בגבולות ארץ ישראל, ומתלבט האם להחיל את הגדרת ארץ העמים על אזורי גבול אחרים, כגון ההולך מעכו לכזיב, אשקלון ואזורים נוספים. אנו לא נרחיב בנושא זה, שכן אין לו מקבילות במשנה כלל.",
                    "<b>ומזרח עכו היה ספק</b> – אם דינו כבית פרס או ספק בית פרס,<b> וטיהרו</b>[<b>הו</b>]<b> חכמים</b> – וקבעו שאין כאן ספק קברות. שלושת המקומות הללו הם בגבולות ארץ ישראל לפי הברייתא של התחומים<sup class=\"footnote-marker\">68</sup><i class=\"footnote\">זוסמן, ברייתת התחומים; פירושנו לשביעית פ\"ו מ\"א ולהלן.</i>, על כן שני הפירושים אפשריים. מה שיכול להכריע ביניהם הוא הבנת המבנה הספרותי של המשנה: המשנה החלה במדור עמים ובדין מבנים שאינם חלק ממדור העמים, ובמשנה הבאה היא חוזרת לנושא זה. ברור שמשנתנו באה ממקור אחר, אך עדיין יש להבין לשם מה שיבצהּ העורך באמצע הדיון במדור עמים. להלן נשוב לשאלה זו. כאמור, בתוספתא מוסב הדיון על קביעת הגבול המדויק בין ארץ ישראל לחוץ לארץ במישור עכו, ואנו לא נרחיב בכך.",
                    "<b>רבי </b>[<b>ו</b>]<b>בית דינו נימנו על קיני וטהרוה</b> – \"נמנו\" הוא המונח להכרעה לאחר ויכוח. בספרות חכמים מוצגת התדמית של גוף פתוח למחלוקות בעל תרבות הכרעה מסודרת. בפועל אין בידינו אלא הכרעות בודדות מתקופת התנאים. משנתנו כוללת כמה מההכרעות, חלקן בנושאים מהותיים וחלקן בנושאים הנראים בעינינו בעלי חשיבות משנית<sup class=\"footnote-marker\">69</sup><i class=\"footnote\">ראו הנספח למסכת ראש השנה. </i>. גם כאן הרקע ההלכתי אינו ברור: האם הקיני היה חשוד בקברות? או בכך שהוא בארץ העמים? ואולי הקיני נמנה עם המקומות שרבי התיר כמו את בית שאן, בית גוברין ואזורים אחרים<sup class=\"footnote-marker\">70</sup><i class=\"footnote\">ראו בקצרה לעיל מ\"ז.</i>?",
                    "<b>אזור הקיני</b>",
                    "זיהויו של אזור הקיני אינו ידוע. בתקופת המקרא היה הקיני שבט ערבי שנדד בדרום הארץ<sup class=\"footnote-marker\">71</sup><i class=\"footnote\">שמואל א טו ו; כז י, ומקורות נוספים. יתרו נקשר כידוע לקיני. </i>, בימי סיסרא חנה מאהל שלו בעמק יזרעאל וממנו באה יעל אשת חבר הקיני. פסוק עמום קושר את הקיני לבני רכב: \"ומשפחות סופרים יֹשבי יעבץ תרעתים שמעתים שוכתים המה הקינים הבאים מחמת אבי בית רכב\" (דברי הימים א ב נה). בספרות חז\"ל זוהו כנראה בני רכב עם האיסיים<sup class=\"footnote-marker\">72</sup><i class=\"footnote\">ספראי, בני רכב.</i>. במקביל, המילה \"קיני\" משמעה נפח בארמית, ובשימוש זה היא מופיעה במקור אחד (ירו', בבא בתרא פ\"ב ה\"ב, יג ע\"ב). במקרא נזכר עוד הקיני יחד עם הקניזי והקדמוני כאחד מעשרת העממים שבארץ ישראל (בראשית טו יט). פסוק זה שימש כמקור לסדרת זיהויים של שלושת העממים הללו. אם נסכם את מסורת חז\"ל הרי שעד עתה נכבשה ארץ שבעת העממים, ולעתיד לבוא תיכבש גם ארץ שלושת העממים הללו. זיהויים שונים ניתנו לשלושת השבטים הללו:",
                    "במדרש התנאי והאמוראי מופיע הקיני כאזור שאינו חייב במעשרות (להלן). במדרש התנאי מתנהל דיון שספק אם הוא עוסק באזור רֵאלי או בסכֵמה המקראית (ספרי במדבר, קיט, עמ' 146)<sup class=\"footnote-marker\">73</sup><i class=\"footnote\">השוו מדרש תנאים לדברים, יב כ, עמ' 52 (ואיננו בקטע המכילתא שפירסם הופמן, שם יט ט, עמ' 114.</i>, אבל התלמודים מזהים את שלושת העממים (האזורים) הללו עם שבטים או מחוזות בני ימיהם. כולם מוצגים כאזורי חוץ לארץ שאין בהם חיוב מעשרות אבל בעתיד ישתנה מצבם: \"...דאמר רבי חלבו שמעון בר בא בשם רבי יוחנן, אבותיך ירשו ארץ שבעה עממים, ואתם עתידין לירש ארץ של עשר עממים. תלתי אחרנייתא אילין אינון [שלושת אחרים אלו הם] 'את הקיני ואת הקניזי ואת הקדמוני'. רבי יודה אמר שלמאה, שכייה, נבטייה. רבי שמעון אמר אסיא ואסטטיה ודרמשק. רבי ליעזר בן יעקב אומר אסייא וקרתיגנה ותורקי. רבי אומר אדום ומואב וראשית בני עמון\"<sup class=\"footnote-marker\">74</sup><i class=\"footnote\">ירו', קידושין פ\"א ה\"ח, סא ע\"ד; שביעית פ\"ו ה\"א, לו ע\"ב; בבלי, בבא בתרא נו ע\"א; בראשית רבה, מד כג, עמ' 446).</i>.",
                    "קיני קניזי וקדמוני – הזיהויים המדרשיים",
                    "השינויים הרבים מוכיחים כי לא הייתה לחכמים מסורת או זיהוי אטימולוגי ברור, והם נקטו בשמות אזורים או שבטים שהכירו. יתר על כן, גם במסירה נפלו שיבושים ושמות הדוברים התחלפו. ברשימה שלוש קבוצות. הראשונה כוללת שבטי ערבים מוכרים – נבטיה או נוטיה, הם הנבטים; ערבאה או ערואה – הערבים, ו\"שבייה\" הם בני שבא. קבוצה שנייה היא ערי המזרח או אזוריו: דמשק, אפמיאה, תרקי (תרָקיה שביוון) וכיוצא באלו. קבוצה שלישית היא עמון, מואב ואדום, שהם שמות מקראיים. לענייננו, נראה שהמסקנה העיקרית היא שלא היה זיהוי מקובל ל\"קיני\" והוצעו פשוט שמות קיימים מחוץ לארץ ישראל. קשה מאוד לפרש שהמשפט האומר שרבי ובית דינו התירו את הקיני מתייחס להוצאתו של אזור זה מתחום ארץ ישראל, משתי סיבות: הראשונה שהקיני איננו שם מוכר ומזוהה, והשנייה שהקיני נמצא במובהק בחוץ לארץ, ולא צריך לבוא רבי ולקבוע זאת. רק בקושי ניתן לומר שרבי התיר את הקיני וראה בו חוץ לארץ, והיתר זה שימש בסיס למדרשים שמנינו.",
                    "אפשרות פירוש אחרת, סבירה יותר, היא שההיתר מתייחס למדור גויים. המשנה הבאה קובעת שאוהלי הערביים אינם נחשבים למדור גויים, ורבי בא לקבוע שאוהלי הקיני אינם מדור גויים. ה\"קיני\" הוא שם כללי לערביים, ודברי רבי מקבילים למשנה, או שהוא שם לשבטים מסוימים, חצי נודדים, ורבי מוסיף על המשנה. פירוש דומה הוא שהתוספתא קובעת שחנות אינה מדור גויים, ואולי רבי בא לקבוע שחנות הנפח (הקיני) אינה מדור גויים.",
                    "מכל מקום, אנו מסתייגים מהפירוש המסורתי שאשקלון היא הקיני. אמנם התוספתא דנה באשקלון ולכאורה זו הרחבה להיתר הקיני, ברם כאמור הצענו שהמשפט \"רבי התיר את הקיני\" אינו מתייחס להוצאתו מתחום ארץ ישראל.",
                    "לאחר שזכינו להבין את המשנה עלינו לחזור לסדר המשנה. המשנה פותחת במדור גויים, עוברת לתחום קיסריה, קיסריון ועכו, וחוזרת למדור גויים בדברי רבי שבמשנתנו ובמשנה הבאה. בתוספתא הסדר ברור הרבה יותר. התוספתא מרכזת את כל העיסוק במדור גויים (כולל המקבילה למשנה הבאה), ואחר כך מדברת על היתר קיסריה, קיסריון ועכו. בתחילה היא מפרשת את המשנה, כמו שכבר הבאנו לעיל, ואחר כך מפרטת בהיתר אשקלון ממעשרות ומטומאת ארץ העמים.",
                    "התוספתא תלויה במשנה ומפרשת אותה: במשנה נאמר \"מזרח קסרין\", והתוספתא מפרשת איזו היא מזרח קיסרי; במשנה נזכר \"מערב קסריון\", והתוספתא מרחיבה ומתארת איזו היא מערב קיסריון; במשנה נזכר \"מזרח עכו\", ובתוספתא מתנהל דיון על גבול ארץ ישראל וארץ העמים במזרח עכו. מעתה לפנינו כמה דרכים להבין את סדר המשנה:",
                    "1. המשנה כולה עוסקת במדור גויים, וקובעת שאזורים מסוימים (מזרח קסרין, מערב קסריון וכו') הם מדור גויים. לפי פירוש זה \"קברות\" איננו תיאור פיזי, אלא תיאור הלכתי. חל עליהם דין הנכנס לקבר, משום שהם מדורות גויים, או שאינם מדור גויים אלא קברות מובטחים וממשיים. מכל מקום, קשה לפרש שכבר המשנה עסקה בגבולות ארץ העמים, שכן היתר הקיני אינו מתקשר לנושא זה. התוספתא הרחיבה את המשנה, ואגב כך פנתה לעסוק במסודר בשאלת גבולות הארץ ודינם של מקומות באזורי המעבר.",
                    "2. המשנה קבעה מה דינם של אזורים השוכנים בגבולות ארץ ישראל, והדיון מהווה סטייה מרצף הדיון של המשנה. הסטייה מובנת לאור התוספתא. התוספתא והמשנה ארוגות זו בזו, כפי שהבנו גם במשניות ז-ח, או ששתיהן יונקות מאותה משנת-אב קדומה, וכל אחת מצטטת ממנה חלקים. בתוספתא הסדר ההגיוני נשמר, אבל עורך המשנה סטה מהסדר ההגיוני אגב ליקוט ההלכות השונות מהמקום שבו היו משוקעות.",
                    "3. המשנה עוסקת בזיהוי בתי קברות שהיו ידועים לחכמים; הדיון מהווה סטייה שאינה מובנת מרצף הדיון במשנה, והתוספתא העבירה את הדיון לשאלת גבולות הארץ.",
                    "משלושת ההסברים הראשון הוא זה שיוצר למשנה רצף הגיוני ביותר, אבל הוא מחייב להבין את המשנה שלא כתוספתא הקובעת ש\"שאר כולה טמא משום ארץ העמים\"."
                ],
                [
                    "<b>עשרה מקומות אין בהן משם מדור גוים אהלי הערביים</b> – אפשר שהערביים לא נחשדו בקבורת נפלים. אולי חכמים ידעו שנשות הערבים מרחיקות את קבורת הנפלים, בין השאר משום שאין מחסור בשטח פתוח סביב האוהל. אפשר גם לפרש שהאוהל לא נחשב למגורי קבע. אמנם, כאמור לעיל (מ\"ז), שהייה של ארבעים יום יוצרת מדור גויים, ובתרבות הערבית המסורתית האוהלים ניצבים למשך תקופה ארוכה בהרבה. אבל הרשימה כוללת סדרה של מגורים זמניים, וכולם אינם נחשבים למדור גויים בגלל ארעיותם.",
                    "<b>והסוכות</b> – הסוכה היא מבנה זמני, עשוי מעצים ומקורה בענפים, [<b>ו</b>]<b>הצריפין</b> – צריף הוא מונח המופיע בכמה הקשרים. במשנת סוכה נאמר \"העושה סוכתו כמן צריף או שסמכה לכותל, רבי אליעזר פוסל מפני שאין לה גג\" (פ\"א מי\"א). בהקשר זה הצריף הוא מבנה זמני שאין לו גג אלא שתי דפנותיו מוטות זו לזו, או שיש לו דפנות נמוכות והמשכן מוטה כך ששתי הדפנות נפגשות. הצריף נזכר במקורות מספר וברור שהוא נתפס כמבנה זמני, מאיכות ירודה. מבנה זו בקושי ראוי למגורים, ואף אין לקבוע בו מזוזה. פוקס מעיר לפירושו של רבי נתן אב הישיבה שצריף עשוי ממחצלאות, ולפיכך ברור ההקשר של משנת סוכה הממשיכה לדון במחצלאות<sup class=\"footnote-marker\">75</sup><i class=\"footnote\">פוקס, סוכה, למשנה שם פ\"א הי\"א.</i>. במשנה אחרת נמנה הצריף עם סדרה אחרת של מבנים זמניים הכוללת את הצריף, הבורגן והאלקטיה, כמו משנתנו (מעשרות פ\"ג מ\"ז). ברור, אפוא, שהצריף עשוי מעץ או מקנים (בבלי, סוכה פי\"ג ע\"ב), ואין לו גג שטוח. בהקשר של משנתנו הוא מבנה זמני, ולכן אינו חצר המשתמרת.",
                    "והבו<b>ר</b>גנין – גם הבורגין נזכר הרבה במקורות, בדרך כלל בסדרה עם המגדל<sup class=\"footnote-marker\">76</sup><i class=\"footnote\">תוס', עירובין פ\"ד ה\"ג; ערכין פ\"ה הי\"ד, עמ' 550, ועוד.</i>. בורג הוא מילה יוונית משובשת מ\"פירגוס\", שמשמעה מגדל. במקורותינו בורגין הוא בית מגורים גרוע, גרוע אפילו משומֵרה, מעין מחסן, ואילו המגדל הוא מבנה של ממש<sup class=\"footnote-marker\">77</sup><i class=\"footnote\">ראו דר ואחרים, אום ריחן, עמ' 83-76. ראו דברי פליקס, שביעית, למשנתנו. פירושנו קרוב יותר לדברי דר ואחרים, שם.</i>. גם הבורגין וגם המגדל מצויים בשדה. מגדלים מעין אלו נחשפו בעיקר במערב השומרון, ושימשו לאחסון יין. (איור 51) היו אלו מבנים מבוצרים, או בנויים בצורה מסיבית ביותר<sup class=\"footnote-marker\">78</sup><i class=\"footnote\">דר ואחרים, שם, עמ' 83-57.</i>. מגדל אחר הוא רהיט דמוי מגדל (לעיל פ\"ד מ\"א). התלמוד הבבלי (עירובין לד ע\"א) פירש את משנת עירובין (פ\"ג מ\"ג) שמדובר ברהיט, ולכן ניתן לשברו והמזון נגיש,",
                    "<b>איור 51. </b>מגדל בקרני שומרון. צילם ד' רביב. ראו גם איור 19.",
                    "אם כי לא בצורה קלה<sup class=\"footnote-marker\">79</sup><i class=\"footnote\">הבבלי הסביר שרבי אליעזר הוא בשיטתו של רבי אליעזר בן יעקב המצמצם את ההיתר לפתוח קשרים בשבת, ראו משנה, שבת פט\"ו מ\"ב. הרקע הרֵאלי בעייתי, שכן יש לפרש שהמגדל קשור בקשר עמיד מצד אחד, אך נפתח במפתח מצדו השני.</i>. אם מדובר בעירוב תחומין הרי שמשנת עירובין זו מתפרשת יפה במגדל בנוי. הירושלמי אומר זאת בפירוש: \"הדא דתימר במגדל שלאבן, אבל במגדל שלעץ נעשה כשובר את החבית לוכל ממנה גרוגרות\" (עירובין פ\"ג ה\"ג, כא ע\"א). אזכור זה של המגדל הוא אחד מיני רבים. הבורגין נזכר לעתים נדירות יותר, והוא פחות מובהק. לעתים הוא מוצב צבאי לשמירה על הדרך, או תחנת דרכים (מכילתא דרבי ישמעאל, יתרו א, עמ' 203; מדרש תהילים, י ב, עמ' 93-92). סביר להניח שמבנה כזה הוא בית מגורים לכל דבר, ומשנת מעשרות עוסקת בבורגין ברמה נמוכה יותר, לכן האוכל בו אינו חייב במעשרות, וככזה הוא נזכר בדרך כלל (תוס', עירובין פ\"ב ה\"ט; פ\"ג ה\"ט; פ\"ד ה\"ז ועוד).",
                    "ההלכה המקבילה למשנת מעשרות בתוספתא היא זו העוסקת באוצרות בשדה (תוס', פ\"ב ה\"כ). שם הכלל הוא שכל מבנה שיש בו בית דירה חייב במעשרות. הבורגין הוא קטן יותר ואין בו בית דירה, ובהקשר זה הוא מופיע גם בתוספתא עירובין שהבאנו.",
                    "<b>והליקטיות – </b>במשנת מעשרות: \"[ה]אלקטיות\".<b> </b>בהקשר של משנת מעשרות יש להפריש מעשרות ברגע שהפרי מובא הביתה, אך הבאתו ל\"הליקטי\" (או \"הילקטי\", \"אילקטי\", \"אלקטי\" וכדומה) אינה מחייבת במעשרות. זאת משום שהאילקטי אינו מבנה מגורים<sup class=\"footnote-marker\">80</sup><i class=\"footnote\">כך פירשו כל המפרשים אלא שהציעו הצעות שונות באשר לזיהוי המדויק, ראו המפרשים כאן ובמסכת שבת הנזכרת להלן. הרמב\"ם ואחרים פירשו \"סוכה\".</i>. במשנתנו נקבע שמבנה כזה אינו מדור גויים, כלומר זה בית, אך לא בית רגיל. ממשנת מעשרות גם ברור שאילקטי אינו מחסן בחצר, שכן המחסנים נידונים בנפרד בהקשר לחובת מעשרות.",
                    "במשנת שבת מסופר מעשה \"שפקקו את המאור בטפיח וקשרו את המקדה\" (פכ\"ד מ\"ה). התלמוד מסביר את המעשה: \"הילקטי קטנה היתה שם בין שני בתים וטומאה היתה שם וגיגית סדוקה מונחת על גבן. ופקקו את המאור בטפיח וקשרו את המקידה בגמי לידע אם יש שם בגיגית פותח טפח אם לאו\" (בבלי, שבת קנז ע\"א-ע\"ב). ראשונים התחבטו בפירוש המונח, והיו שסברו שהוא סככה בגן<sup class=\"footnote-marker\">81</sup><i class=\"footnote\">ראו פירוש הגאונים לטהרות, עמ' 89, וראו פליקס, שביעית, למשנתנו. המפרשים פירשו שהילקטי היא סוכה משום שגזרו אותה מהמילה \"קייטא\" שמשמעה קיץ או קטיף קיץ. ברם, מקור המילה ביוונית ואין לה קשר ארמי.</i>. רש\"י לשבת שם פירש שזהו שביל בין הבתים. פירוש זה מאפשר להבין בדרך כלשהי את המקרה שבמסכת שבת, ברם אין הוא הולם את המקורות שהאילקטי מופיע בהם כבניין. בתוספתא מתואר מצב שבו \"חמש דיטאות (דיוטאות – קומות) פתוחות לאלקטי\" (עירובין פ\"ה הכ\"ט [פ\"ח הי\"א]). אם כן, האילקטי הוא כנראה חדר מדרגות. בבתים קדומים היה חדר המדרגות עשוי כגרם מדרגות חיצוני (למעשה, בהקשר זה, המונח \"חדר מדרגות\" הוא מופרז), או שהיה זה חלל מרובע שבו התפתלו מדרגות לולייניות או ריבועיות. מגדלי מדרגות כאלה נמצאו בערים הנבטיות בנגב. המעשה אירע כנראה בבית חצר בן שתי קומות שהיו בו שני חדרים (לפחות). הטומאה הייתה באילקטי, וממילא עשויה הייתה לעבור לחדרים (בתים). את החלון סתמו בכלי חרס הנקרא \"טפיח\"<sup class=\"footnote-marker\">82</sup><i class=\"footnote\">הטפיח הוא כלי מעין עציץ, ראו ברנד, כלי חרס, עמ' קפט-קצא; פירושנו לפאה פ\"ה מ\"ג, ולעיל מ\"ג. לא נשאנו ונתנו בפירושי ראשונים ל\"הילקטי\" שהתקשו במעשה מתוך שהמונחים לא היו נהירים להם. כך, למשל, בתשובות גאונים קדמונים, פח, מובאת תשובה שהמשיב עירב בה את המונחים השונים המצויים בפרקים האחרונים: \"מהלקטים\" של מילה (ראו פירושנו לשבת פי\"ט מ\"ו), \"מהלקטין לתרנגולים\" ו\"הילקטי\" של משנת מעשרות, ופירש ש\"הילקטי\" הוא זיז. כן פירש אלבק. ברם, כאמור, הילקטי הוא מבנה ממשי שניתן לגור בו ולא זיז. רש\"י, למשל, מפרש שהטומאה שכבה בשביל בין הבתים, וכיסו אותה בגיגית. ברם כיסוי בגיגית אינו בבחינת \"פוקקים\", ואף כל המעשה של מדידה מרחוק אינו ברור. פירושנו קרוב לפירושו של רבנו חננאל, אלא שהבנו את ההילקטי בדרך אחרת, וכפי שאמרנו לעיל.</i>. (איור 52)",
                    "<b>ובית שער</b> – בית השער הוא חדר הכניסה למבני חצר גדולים. (איור 53)<b> ואוירה שלחצר</b> – אוויר החצר הוא החלל הבלתי מקורה שבחצר<sup class=\"footnote-marker\">83</sup><i class=\"footnote\">ראו לעיל פ\"ד מ\"א.</i>,<b> והמרחץ</b> – המרחץ אינו מקום מגורים ולכן אינו מדור גויים. אבל בתוספתא נידה שנינו: \"...בית המרחץ של כותיים מטמא באוהל, מפני שקוברין שם את הנפלים. רבי יהודה מטהר, מפני שחולדה וברדלס גוררין אותו מיד\" (פ\"ו הט\"ו, עמ' 648). במקבילה במשנה שם מדובר ב\"בית טומאות של כותים\" (פ\"ז מ\"ד). אם כן, בית מרחץ הוא מקום מועד לקבורת נפלים. אפשר לפתור את הסתירה ההלכתית בטענה שמשנתנו כרבי יהודה, ברם אם החיה גוררת את הנפלים מאזור בתי המרחץ היא בוודאי גוררת אותם גם ממקומות אחרים, ואין דין מדור גויים כלל. זאת ועוד; הסתירה אינה הלכתית אלא עובדתית. אם יש חשש לקבורת נפלים בבית מרחץ של כותים, יש גם חשש דומה בבית מרחץ של נכרים. נמצאנו למדים שהנימוק שאין הגוי גר שם דרך קבע אינו הנימוק המרכזי. <b>ומקום החיצים</b> – מחסן הנשק. כנראה אין הכוונה למחסן הנשק של הצבא הרומי, שכן מקום",
                    "<b>איור 52ב. </b>מדרגות לקומה שניה בעיר ההלניסטית בהר גריזים, צילם י' זר.",
                    "<b>איור 53. בית שער. </b>חדר בחצר המשמש לכניסה בלבד. בחדר כזה ישב בדרך כלל השומר, והיו בו ספסלי כניסה. באיור תוכנית מיצד תמר, מתוך האנציקלופדיה לחפירות, ערך מיצד תמר, עמ' 1601.<b>",
                    "החניה של הצבא נזכר להלן. יתר על כן, מחסן הנשק הצבאי היה, לפי התקן הרומי, בתוך המחנה הצבאי. אין זאת אלא שמדובר בבית הנשק של יחידת מליציה עירונית. בתוספתא המקבילה (פי\"ח הי\"ב, עמ' 617, ולהלן) \"בית החיצון ובית היינות\", אבל הר\"ש גרס \"בית החיצים ובית הזינות\", מקום כלי הזין.<b> ומקום הלגיונות</b> – מחנה הצבא. בימי שלום לא הרבה הצבא הרומי לנדוד אלא שכן במחנות מסודרים שכללו אוהלים או צריפים (או ביתני קבע), מחסני נשק, מבני מפקדה וכיוצא באלו. המחנה הוקף בחומה גבוהה. במקום שבו שכנה מפקדה צבאית שכנו למעשה גם המשרדים של השלטון הרומי, ואזרחים נזקקו לתקשורת עם הצבא שהיווה בסיס גם לפקידות אזרחית למחצה.",
                    "בתוספתא מופיעה רשימה מקבילה כתוספת למשנה הקודמת המזכירה את הסטיו. התוספות שבברייתא הודגשו בקו: \"הבורגנין, <u>והבורדנין</u>, והצריפין, והסוכות, <u>והמשיכות</u>, והאוהלין, אין בהן משום מדור העמים. <u>הקסטראות</u>, <u>והגליונות</u>, <u>רבי מטמא וחכמים מטהרין</u>. בית החיצון ובית היינות (הזינות), רבי יהודה מטמא ורבי יוסי מטהר. בית שער ואויר החצר, בזמן שהן מעורבין במדור העמים טמאין משום מדור העמים, אם אין מעורבין במדור העמים אין בהן משום מדור העמים. והאיסטונות, אף על פי שמעורבות במדור העמים אין בהן משום מדור העמים\" (פי\"ח הי\"ב, עמ' 617). בורדנין הוא כנראה כתיב מקביל לבורגנים, והמעתיק שהשתבש הציג את שתי המילים. הוא הדין במשיכות, שאינן אלא \"משוכות\" – \"מסוכות\" – \"בסוכות\" – \"סוכות\". בנוסף למקום הלגיונות (השתבש ל\"גליונות\", ובר\"ש הכתיב הנכון) נוסף \"קסטראות\". קסטרה היא מצודה, ובה שכנה יחידה רומית. ההבדל בין קסטרה למחנה רגיל הוא שהקסטרה מבוצרת יותר וקטנה יותר, אבל למעשה \"מקום הלגיונות\" הוא פשוט פירוש לקסטראות. מבחינת החוק הצבאי כניסת נשים למצודה או למחנה אסורה, אבל בפועל הסתובבו כמובן נשים במחנה ונהגו במנהגי הפקר עם החיילים. לפי התוספתא משנתנו כחכמים, בניגוד לרבי. רבי היה עורך המשנה, אף שלעתים מצינו שהוא עצמו חולק על המשנה. הוא ליקט את ההלכה כפי שהכירה ממקורות אחרים, אך לעתים לא ראה לנכון לשבץ את דעתו האישית.",
                    "התוספתא אף מוסיפה אבחנה שכל אלה אם הם חלק ממגורים פרטיים (\"מעורבים במדור גוים\") הם מדור גויים, אבל הסטיו (מבנה פתוח עם טור עמודים) איננו מדור גויים אפילו אם הוא חלק ממגורים פרטיים.",
                    "מעתה עלינו לנסות לכנס את הטעמים השונים להלכות אלו. חלק מהמבנים הם מבנים זמניים. אמנם אדם (נכרי) חי שם יותר מארבעים יום, אך אין הם מדור גויים משום שאינם מגורי קבע. חלק מהם הם מקומות לגברים בלבד, ברם ברור שלעתים נכנסו נשים למקום הלגיונות, והחיילים לא גזרו נזירות על עצמם.",
                    "ההסבר המשתמע מהתוספתא שבכל אלו אין מגורי קבע של גויים אינו הולם את העדות על בית המרחץ. הרי בית המרחץ של כותיים חשוד כמקום קבורת נפלים, ומדוע בית מרחץ של גויים נקי מחשש זה? לפיכך דומה שיש לתור אחר הסבר אחר, ובמקביל גם להבין למה השתמשה התוספתא באבחנה זו. להערכתנו פטרו חכמים מדין מדור גויים את כל מבני הציבור. מעין הלכה זו שנינו לעניין אחר: \"רבי שמעון בן לקיש הוה בבוצרה, חמתון מזלפין להדא אפרודיטי. אמר לון לית אסיר? אתא שאל לרבי יוחנן, אמר ליה רבי יוחנן בשם רבי שמעון בן יהוצדק, אין דבר שלרבים אסור\" (ירו', שביעית פ\"ח הי\"א, לח סע\"ב – רבי שמעון בן לקיש היה בבצרה, ראה אותם מזלפים לפסלה של אפרודיטי. אמר להם האין זה אסור? בא שאל לרבי יוחנן, וכו'). השאלה אינה שאלתו של פילוסוף זר התמה או מקנטר, אלא שאלתו של ריש לקיש עצמו. בביקורו בבצרה ראה מעשה שאינו מקובל בארץ, כנראה, שבבית המרחץ התיזו מים על אפרודיטי, או שהמים הגיחו מתוך הפה של פסלה של אפרודיטי, כמו ה\"פרצופות המטילין מים לכרכים\" (תוס', עבודה זרה פ\"ו ה\"ו). לדעתו של ריש לקיש הדבר אסור, ואסור אולי להשתמש בבית מרחץ זה. רבי יוחנן מתיר, והוא מסתמך על כלל ידוע שאין לאסור דבר של רבים<sup class=\"footnote-marker\">84</sup><i class=\"footnote\">לכלל זה ראו עוד ירו', תרומות פ\"י ה\"ח, מז ע\"ב; עבודה זרה פ\"ב ה\"י, מב ע\"א. למעשה זה מקבילה ידועה. שם נשאלת השאלה מדוע אין בית המרחץ של אפרודיטי נאסר: \"שאל פרוקלוס בן פילוסופוס את רבן גמליאל בעכו שהיה רוחץ במרחץ שלאפרודיטי, אמר לו: כתוב בתורתכם 'ולא ידבק בידך מאומה מן החרם'... אמר לו, אני לא באתי בגבולה, היא באתה בגבולי. אין אומרים 'נעשה מרחץ לאפרודיטי נוי', אלא אומרים 'נעשה אפרודיטי נוי למרחץ'. דבר אחר...\" (משנה, עבודה זרה פ\"ג מ\"ד). בירושלמי שביעית (פ\"ח הי\"א, לח סע\"ב), במקבילה חלקית, מסתמנת תמונה שונה במקצת.</i>. דומה שהנימוק העיקרי להלכה הוא שבית המרחץ הוא דבר של רבים. אם כיכרות ציבוריים (אוויר של חצר), סטווים, בתי מרחץ ובתי מים ייחשבו למדור גויים, הרי שהמגורים בעיר הנכרית ייהפכו לבלתי אפשריים. יהודי השומר על טהרה מנוע יהא מלהיכנס לכל העיר, אפילו לביקור קצר. על כן קבעו חכמים שכל אלו אינם מדור גויים, אלא אם הם חלק ממגורים פרטיים.",
                    "התוספתא בחרה להדגיש את הנימוק הפורמלי (שאין אלו מקומות מגורים). להלכות רבות נימוק פורמלי כזה או אחר, ואין הוא אלא דרך ביטוי משפטית לאיסור מהותי הרבה יותר. גם משנת עבודה זרה בחרה בנימוק פורמלי, וקשה, והנימוק הרֵאלי יותר מופיע רק במקבילה מאוחרת.",
                    "אם כן לדעתנו בית המים, בית המרחץ, הרחובות, הסטווים הציבוריים, ואולי גם מפקדות הצבא הרומי לא נחשבו למדורי גויים משום שהיו מקומות ציבוריים. מבנים אחרים הותרו משום שלא נחשבו למגורים (מחסנים, חנויות וכו'), וכן לא מגורים זמניים באופיים כאוהלים וסוכות.",
                    "<b>סיכום הלכות מדור גויים – בית הפרס – ארץ העמים</b>",
                    "כאמור, הפרקים האחרונים עוסקים בשלושה מונחים: מדור גויים, בית הפרס וארץ העמים, ועלינו לרכז את ההלכות השונות הנוגעות לכל אחד ממושגים אלו. בהלכות מדור גויים וארץ העמים מופגן החשש שהגויים קוברים מתים בכלל, ונפלים בפרט, בכל מקום, ולכן שני אזורים אלו הם בבחינת בית הפרס, מקום שהוא ספק קבר. החשש יש בו משום בוז לגויים והאשמה גלויה בהתנהגות נלוזה. לפי דיני ספק צריך היה לטהר את כל האזורים הללו, הרי ודאי שרוב השטח אינו משמש לקבורה. זאת ועוד, טיעון זה בא לידי ביטוי בדברי רבי יהושע החלים על ארץ ישראל שאין להרבות בטומאה: \"אמר להן רבי יהושע בושת היא לנו וכלימה שנטמא את ביתינו. איה מיתי מבול, איה הרוגי נבוכדנצר, איה הרוגים שנהרגו במלחמה ועד עכשיו? אבל אמרו ודאי טמא ספק טהור\" (תוס', עדיות פ\"ג ה\"ג, עמ' 459). דברים אלו צוטטו לעיל (פי\"ז מ\"ג), והובאו ראיות נוספות לגישה זו. אבל תפיסה מקלה זו אינה חלה על אזורי המגורים של נכרים, כפי שנדגיש להלן.",
                    "הפרקים האחרונים של המסכת עוסקים בארבעה נושאים: דין קבר שנמצא, הגדרת טומאתו, התוספתא מוסיפה את השאלה האם מותר לפנותו ולאחר מכן נידונים בית הפרס, מדור גויים וארץ העמים. המשותף לכולם הוא החשש שאבד שם קבר, אלא שבשטחי מגורים של יהודים החשש מועט וחל רק על שדה שידוע שאבד בו קבר, ואילו באזורי מגורים של גויים החשש מקרין על השטח כולו.",
                    "<u>מדור גויים</u>",
                    "מדור הגויים מופיע רק בהקשר של משנתנו, התוספתא שלה ומעט ברייתות מקבילות. בדרך כלל המקורות מזכירים רק את בית הפרס ואת ארץ העמים. כך, למשל, השלישייה כולה מופיעה רק במסכת שמחות: \"כהן הדיוט שהוא מטמא או שנכנס לבית הקברות הרי זה סופג ארבעים. נכנס למדור גוים או לארץ העמים ולבית הפרס או שיצא חוץ לארץ ישראל מלקין אותו מכת מרדות. נכנס  לשדה שאבד קבר\" (פ\"ד הי\"ג, עמ' 121). מקורה של ברייתא זו הוא בתוספתא מכות. אצלנו הנוסח הוא: \"נכנס... למדוד את ארץ העמים\" (פ\"ד הי\"ז, עמ' 443), אך כבר ליברמן, בתוספת ראשונים על אתר, הציע לתקן: \"למדור [גוים ול]ארץ העמים\". אבל ביתר ההלכות נזכרים רק ארץ העמים ובית הפרס<sup class=\"footnote-marker\">85</sup><i class=\"footnote\">משנה, נזיר פ\"ז מ\"ג; טהרות פ\"ד מ\"ה; פ\"ה מ\"א, ועוד.</i>. אין בידינו גם כל הפרטים על הלכות מדור גויים. האם האדמה שם טמאה, איזו טומאה נטמא הנכנס ושאלות נוספות דומות הנדונות בבית הפרס וארץ העמים.",
                    "הלכות ארץ העמים מיוחסות בעיקר לחכמים מדור אושא, וכן עדות אחת משמו של רבי אליעזר בן דור יבנה. אין לנו אמוראים הדנים בה, אם כי כלל העיסוק האמוראי בהלכות טהרה דל מבחינה כמותית<sup class=\"footnote-marker\">86</sup><i class=\"footnote\">על כך ראו במבוא למסכת.</i>, והיעדרו של סעיף מסוים עשוי להיות מקרי.",
                    "בתוספתא מובא תיאור של הניסיון להתיר את אשקלון, וייתכן שהסיפור מלמד על הלכות מדור גויים: \"מעשה ברבי ורבי ישמעאל ברבי יוסי ורבי אליעזר הקפר ששבתו בחנות של פזי בלוד, והיה רבי פנחס בן יאיר יושב לפניהן. אמרו לו, אשקלון מה אתם בה? אמר להן, מוכרים חטים בבסילקאות שלהן וטובלין ואוכלין את פסחיהן לערב...\" (פי\"ח הי\"ח, עמ' 617). המדובר אחרי החורבן, שהרי רבי פנחס בן יאיר חי בימי רבי, ודבריו משקפים נוהג ידוע להסב לליל הסדר בטהרה ולאכול בשר, מעין זכר לקרבן פסח<sup class=\"footnote-marker\">87</sup><i class=\"footnote\">ראו פירושנו לפ\"ז מ\"א; ספראי וספראי, הגדת חז\"ל, עמ' 30-27. במקבילות האמוראיות \"אוכלין בתרומתינו\", ראו ירו', שביעית פ\"ו ה\"א, לו ע\"ג; יבמות פ\"ז ה\"ב, ח ע\"א. </i>. המונח \"מדור גויים\" אינו נזכר, אבל אפשר להסיק שהם טבלו היות שנטמאו בטומאת מדור גויים, והיא טומאה קלה שדי לה בהערב שמש. ברם אפשר גם לפרש כמו ר\"ש שטבלו מחשש שנגעו בגויים, ובבסיליקאות אין חשש מדור גויים כמו בסטווים ובתי מרחץ. הראשונים פסקו שהנכנס למדור גויים טמא טומאת שבעה, כדין הנוגע במת, ומתדיינים האם מדור גויים מטמא באוהל<sup class=\"footnote-marker\">88</sup><i class=\"footnote\">אנציקלופדיה תלמודית, כרך יט, עמ' תקא ואילך.</i>. הדברים הגיוניים, אך אין להם עדות במקורות התנאיים והאמוראיים. רמז יחיד לכך מצינו בפירושנו למשפט \"מזרח קסרין... קברות\", שפירשנוהו לעיל כטומאה שהיא כמו טומאת קברות, אך למשפט במשנה גם פירוש אחר.",
                    "הלכה אחרת היא: \"על מדור העמים תולין, רבי יוסי ברבי יהודה אומר אף שורפין\" (תוס', פי\"ח ה\"ז, עמ' 616; ירו', פסחים פ\"א ה\"ח, כח ע\"א). הווה אומר, לא רק שהנזיר אינו מגלח על כניסה למדור גויים, אלא יש גם דעה שאפילו אין שורפים תרומה שהוכנסה לשם, כלומר שזו טומאה קלה ביותר, וחשש הטומאה חמור פחות מהוודאות שבשרפת התרומה שהיא איסור כשלעצמו )אלא אם התרומה ניטמאה בוודאי).",
                    "דומה שטומאת מדור גויים היא חידוש הלכתי שגווע בצורה כלשהי בדור רבי, או מעט מאוחר יותר. טענה זו מסבירה את מיעוט העדויות ואת העיסוק המועט בהלכה זו. ייתכן שהנהגת החידוש של הוצאת ערים ואזורים מתוך תחומי ארץ ישראל (תופעת \"העיירות המובלעות\") הפכה את ההלכה למיותרת. הנימוק המוצהר לדין מדור גויים הוא חשש פיזור הקברות, אך דומה שנימוק זה פורמלי בלבד. במהלך דיוננו ראינו כי נימוקים פורמליים מסתירים לא אחת נימוקים מהותיים בעלי אופי ציבורי. לדעתנו ההלכה מרחיקה, או נועדה להרחיק, את היהודים מהעיר הנכרית. אפשר שלא זו מטרתה אך ודאי שזו תוצאתה, אם אכן בוצעה ההלכה הלכה למעשה. ביטוי לכך יש במימרה אמוראית העוסקת בחובת התפילה בכניסה לכרך הנכרי: \"הדא דאמר (זה שאתה אומר) במדור[ה] גוים, אבל בישראל אין צריך לברך. אם היה מקום שהורגין שם, אפילו במדורת ישראל צריך לברך\" (ירו', ברכות פ\"ט ה\"ד, יד ע\"ב). הכרך הוא מדור גויים, ובמקום כזה יש חשש לחיי אדם.",
                    "הלכה דומה לזאת ראינו במשנת עירובין האוסרת על בני עיר קטנה להלך בעיר גדולה מעבר לאלפיים אמה מביתם [בניגוד לבני עיר גדולה שמותר להם להלך בעיר הקטנה]. האיסור שנוי במסגרת דיני עירובין, אך בדיוננו במשנה (פ\"ה מ\"ח) ראינו כי אחד מרכיבי האיסור, או עיקרו, הוא הניסיון למנוע מבני הכפרים לשוטט בשבת בעיר הגדולה, וליתר דיוק למנוע מבני חמת לשוטט בטבריה. אם כן, שוב הסתייגות כוללת באה לידי ביטוי דרך דיני שבת. חכמים בחרו להביא את דבריהם במסגרת דיני שבת בפרט, ובנימוק פורמלי-משפטי בכלל, משתי סיבות: הם ציפו שלאיסור הנראה כאיסור במסגרת הלכות משפטיות יצייתו ביתר נאמנות והקפדה, ומשום בשבת הסכנה גדולה יותר, משום שבשבת יש פנאי לעסוק בדברים המוזנחים במשך השבוע. מכל מקום, הדבר מלמדנו על הצורך בזהירות; לא תמיד הנימוק הפורמלי הוא הנימוק האמִתי.",
                    "בספרות הראשונים חוזרת הטענה שמי שטוען שגויים אינם מטמאים במותם<sup class=\"footnote-marker\">89</sup><i class=\"footnote\">ראו לעיל פ\"א מ\"ו ודיוננו שם.</i> אינו מכיר בטומאת מדור גויים ובטומאת ארץ העמים. מבחינה משפטית הטענה תקפה והגיונית, אבל מבחינה חברתית הדברים הפוכים. מי שקבע שגוי איננו אדם, \" 'ואתן צאני צאן מרעיתי אדם אתם' – אתם קרויין אדם, ואין אומות העולם קרויין אדם\" (בבלי, יבמות סא ע\"א; בבא מציעא קיד ע\"ב)<sup class=\"footnote-marker\">90</sup><i class=\"footnote\">מימרה מעין זו מופיעה גם במדרש בראשית רבה, אם כי הנוסח שם אינו בטוח. ראו בראשית רבה, עה יב, עמ' 894, וחסר בנוסח אלבק, עח יג, עמ' 963.</i>, התכוון לזלזל בנכרי ולהתרחק ממנו. בפועל קביעה כזאת מאפשרת מגע רצוף עם הגוי, שכן אין הוא מטמא במותו, ולכן ארץ העמים ומדור גויים אינם מטמאים. לא מצאנו עדויות לכך שארץ העמים אינה מטמאת כלל, אם כי להלן נראה שהיו מכך הסתייגויות מה. נראה לנו שההיגיון הפורמלי הוא לא זה שהכתיב את ההלכה במקרה זה. גם מי שסבר שגוי אינו מטמא, החמיר על הרוצה להתגורר אצל הנכרים.",
                    "הנימוק העיקרי להלכות ארץ העמים ומדור גויים אינו ההיבט הפורמלי של קבורת נפלים או מתים. לו כך היה – הרי רוב השטח איננו קברות. אלא שרצו חכמים (או הציבור היהודי) להרחיק את היהודי מבתי גויים ומהתרועעות עמם, ולשם כך נוסדו הלכות רבות, אך לא כאן המקום לפרטן.",
                    "לסיום, עלינו לדון בהיבט ההלכתי של טיהור טבריה. יוספוס מספר שהורדוס אנטיפס בנה את העיר על קברים קדומים, והציבור היהודי ראה בשהות במקום עברה על דיני טהרה<sup class=\"footnote-marker\">91</sup><i class=\"footnote\">קד', יח 38.</i>. מבחינה הלכתית המקום נחשב לעיר גויים שחרבה, וכאמור במשנתנו המחלוקת היא האם הנכנס לשם טמא. אבל במקרה זה התגלו קברים, והרי זהו מקום בית הפרס או אפילו שכונת קברות, ולכן טומאתו ברורה.",
                    "האגדה מספרת על רבי שמעון בר יוחאי שטיהר את טבריה מטומאת המתים בדרך של בדיקה פלאית. מורי אבי ז\"ל כבר הציע כי רבי שמעון בר יוחאי, שהוא בעל המימרה בתלמוד הבבלי שקברי גויים אינם מטמאים, לא הסתמך על הנס אלא על כך שקברי הגויים אינם מטמאים. מכל מקום, גם אם הייתה דעה כזאת היא הייתה דעת מיעוט. על כל פנים, ברור שמי שסבור שקברי גויים אינם מטמאים צריך היה להכשיר את בית הפרס, את מדורי הגויים ואת ארץ העמים. איננו סבורים שכך היה, שכן הנימוק של ספק הקבר המטמא הוא רק נימוק פורמלי להלכה התובעת להתרחק ממושב הנכרים.",
                    "<u>בית הפרס</u>",
                    "בית הפרס הוא שדה שיש חשש מה שטמון בו קבר. ההלכות בדבר בית הפרס פזורות בכל ספרות חז\"ל, אך עיקרן בשני הפרקים שלנו. מקור המילה אינו ברור. בערוך השלם יש דיון ארוך בשאלה, ומסקנתו היא שהמילה באה מיוונית φἀρος (faros) ומשמעה שדה מוגדר, ומכאן המילה \"פרוסה\". אין למילה קשר לשיעור של \"אכילת פרס\", או ל\"פרוס החג\" שמשמעו לפני החג<sup class=\"footnote-marker\">92</sup><i class=\"footnote\">ערוך השלם, ח\"ב, עמ' 81-80.</i>.",
                    "משנה ב מבחינה בשלושה מצבים: שדה שאבד בו קבר רדוד, שדה שנחרש בו קבר (רדוד) ושדה שאבד בו קבר חצוב עמוק (שדה כוכין, לפי פירושנו למשנה ד). משנה קודמת מזכירה את החורש בשטח של מערות קבורה (פי\"ז מ\"ב), ולמעשה אין דין בית הפרס חל על מצב זה, אלא שאם אבד קבר כזה השימוש בשטח מוגבל בגלל כבוד המת. השאלה המרכזית כאן היא מה טעמה של ההלכה. כפי שראינו, החשש לפיזור העצמות ולפגיעה בקבר מופיע כנימוק המשפטי-פורמלי, אבל בדיקת העדויות הראתה שלא זה החשש העיקרי. כך, למשל, רק מי שחרש את שלו גורם לחשש פיזור עצמות, אבל אם השדה נחרש בידי אחר החשש לפיזור העצמות נעלם (פי\"ז מ\"ג). ממשנה זו הסקנו שמטרת ההלכה הייתה ליצור אווירה המעודדת קבורה מסודרת במערות, או לפחות בקברי ארקוסוליה (\"שדה כוכין\", \"בקיע\" או \"נברכת\" בלשון המשנה). מעבר לכך, שדה בית הפרס הפך למעין מונומנט לחובת הטהרה, והפעילות סביבו הייתה עטורת טקסים.",
                    "השאלה ההיסטורית העיקרית היא האם קבורה רדודה בשוחה חפורה הייתה תופעה נפוצה. התוספתא הסבירה שתלוליות חשודות רק בגלל קבורת נפלים (ראו פירושנו לפט\"ז מ\"ב), ובכך התוספתא משדרת שתופעה של קבורה בלתי מסודרת (קבר שאינו עמוק ואינו מסומן) אינה תופעה רגילה, ורק נשים חשודות בקבורה כזאת. קבורת נפלים אכן מתוארת כהשלכת הגופה לכל מחבוא אפשרי, אך לא קבורת בוגרים שהיא אירוע קהילתי מסודר. עד כאן האווירה שמשדרת התוספתא, אבל עדיין נשאלת השאלה האם בכך תיארו חכמים את מציאות זמנם, או את החברה שהיו רוצים לראות בחזונם. חז\"ל ראו בקבורת המת מצווה חשובה, אבל עדיין נשאלת השאלה עד כמה קוימה המצווה והאם קברות פשוטים ורדודים (\"בלתי מסודרים\") היו תופעה כה נדירה. מבחינה ארכאולוגית ברור שהתקופה הרומית בארץ ישראל בכלל, ובאזורי היישוב היהודי בפרט, מאופיינת בריבוי קברות<sup class=\"footnote-marker\">93</sup><i class=\"footnote\">פאוסט וספראי, קבורה.</i>, אבל עדיין איננו יודעים כמה מהתושבים קברו את מתיהם בקבורה בלתי מסודרת, שכן קברים רדודים וחפורים אין סיכוי שישתמרו לדורות ויימצאו בחפירות.",
                    "סדרת הלכות מעידה על הטיפול בקברות, ועל כך שקבר בלתי מסומן היה נדיר. התוספתא קובעת: \"חזקת נפשות שבארץ ישראל טהורות, חוץ מן המצויינות בלבד\" (פי\"ז ה\"ד, עמ' 615). ההלכה מביעה  ביטחון בכך שקברים מסומנים כהלכה, ומצבות שאינן \"מצוינות\" אין מתחתן קבר. כמו כן: \"רבי יוסי אומר חזקת עצמות המכוסין הרי הן של אדם, עד שיודע שהן של בהמה. מגולין הרי הן של בהמה, עד שיודע שהן של אדם\" (תוס', פי\"ז הי\"ג, עמ' 616). אם כן, סתם עצמות אדם מכוסות כנדרש.",
                    "המשנה מוסרת שבסוף עונת הגשמים יוצאים שליחי בית דין לציין את הקברות (שקלים פ\"א מ\"א; מועד קטן פ\"א מ\"ב), ובמקורות מצויות עדויות נוספות על שדה שציינו בו קברות (תוס', פי\"ז הי\"ב, עמ' 616, שם מדובר בציון של בית הפרס; בבלי, מועד קטן ה ע\"ב; מדרש שיר השירים זוטא, א א).",
                    "אבל בברייתא אחרת מסופר על ציון קבר שנשכח, כלומר שהקבר נעלם, ומכאן שלא היה מצוין כהלכה (תוס', בכורות פ\"ג הי\"ב, עמ' 537). מעניין הוא דיון הירושלמי. התלמוד מצטט עדויות לחובה לציין קברות, אבל מיסב את החובה לסימון מקומות קבורה של הרוגי בית דין. עושה רושם שהתלמוד אינו מעלה על דעתו צורך לסמן קברות רגילים, אלו מסומנים בצורה ברורה \"באופן טבעי\"<sup class=\"footnote-marker\">94</sup><i class=\"footnote\">ירו', סוטה פ\"ט ה\"א, כג ע\"ג; שקלים פ\"א ה\"א, מו ע\"ג; מעשר שני פ\"ה ה\"א, נה ע\"ד, וראו בבלי, מועד קטן ה ע\"ב.</i>.",
                    "בתלמוד הבבלי מובאים שני סיפורים על חכמים שהיו \"מצייני מערות\". בשני המקרים המדובר בציון מערות של חכמים או של אבות העולם כאברהם (בבלי, בבא מציעא פה ע\"ב; בבא בתרא נח ע\"א). לכאורה המדובר בציון גבולותיה התת-קרקעיים של מערת הקבורה, כך שההולך על פני השטח ידע עד היכן המערה ולא ייטמא (רש\"י לבבא מציעא שם). ברם למערה יש תמיד פתח, ואפילו אם הוא סתום הטומאה בוקעת לחצר הקבר. אפשר שהבבלי לא הכיר כראוי את תופעת מערות הקבורה, כפי שכבר ראינו (ראו פירושנו לפט\"ו מ\"ח). מכל מקום, אפשר שאין כאן פעולה לצמצום הטומאה אלא חלק מתרבות מקומות קודש, וציון המערות בא להבליט את חשיבות הקבור בהם<sup class=\"footnote-marker\">95</sup><i class=\"footnote\">ראו הנספח למסכת ברכות. </i>.",
                    "דומה שעיון בדיני בית הפרס מבהיר שתופעת הקבורה הפזורה הייתה מצומצמת. את ההלכה על תלוליות המקורות מצמצמים עד למאוד (פט\"ז מ\"ב). אשר לדיני בית הפרס, ראינו כי לשטח זה היה מעמד טקסי. בצרו אותם במעמד מיוחד ושמרו עליהם כעל שדה קודש (ראו פירושנו לפי\"ח מ\"א). כפי שראינו, גם גיוון הדעות הביאנו למסקנה שאין לפנינו מסורת הלכתית רֵאלית אלא מושג שבפועל היה נדיר ביותר (פירושנו לפי\"ז מ\"ב). מכל ההלכות הללו דומה שהייתה זו תופעה חריגה, והיא שימשה בעיקר להפגנת החשש מטומאה ולדרבון לקבורה מסודרת. בספרות חז\"ל מצויה סדרת מעשיות על מקומות שהיו ידועים כטמאים ולבסוף אכן נמצאו שם עצמות<sup class=\"footnote-marker\">96</sup><i class=\"footnote\">תוס', פט\"ו הי\"ג, עמ' 613; נידה פ\"ח ה\"ה-ה\"ז, עמ' 650-649; בבלי, נידה סא ע\"א. </i>. לכאן גם שייכות ההלכות על \"טומאת תהום\" – חשש שמא מת קבור אי שם במעמקי הקרקע<sup class=\"footnote-marker\">97</sup><i class=\"footnote\">משנה, פסחים פ\"ז מ\"ז; נזיר פ\"ט מ\"ב, ומקבילות רבות. </i>. דומה שעיקרן בה להפחיד וליצור יראת טהרה מחד גיסא, וכמובן גם לדרבן לקבורה מסודרת מאידך גיסא. איננו מציעים שהמעשים המוצעים הם פרי דמיון, מן הסתם הם התרחשו, והם משקפים חרדה אמִתית מפני מתים שנקברו וקברם אבד, אבל אזכור הסיפורים והבאתם בא לדרבן לקבורה מסודרת ולזהירות יתר בטהרה. תיאורם של מקרים אלו מעיד לא על התופעה הנפוצה אלא על החריג שאסור לזלזל ולהתעלם ממנו.",
                    "סדרת הלכות אחרות מציגות את בית הפרס כמקום מיוחד ונדיר, כגון \"ואלו נאמנין להעיד בגודלן מה שראו בקוטנן: נאמן אדם לומר זה כתב ידו של אבא, וזה כתב ידו של רבי... והמקום הזה בית הפרס, ועד כאן היינו באין בשבת...\" (משנה, כתובות פ\"ב מ\"י). בכפר כבר לא זוכרים היכן היה בית הפרס, ורק אחד מהם זוכר שבילדותו היה המקום מיוחד במינו.",
                    "הכותים מוצגים כמי שחשודים על בית הפרס, וכמי שאינם מקפידים על קבורת מת כסדרו. כבר ראינו שבית המרחץ של כותים נחשד כטמא, משום שנשים קוברות שם נפלים (פרושנו לפי\"ח מ\"י). כן שנינו: \"נאמנים לומר קברנו שם את הנפלים, או לא קברנו... נאמנים על ציון קברות, ואין נאמנין לא על הסככות, ולא על הפרעות, ולא על הבית הפרס. זה הכלל, דבר שחשודים בו אין נאמנים עליו\" (משנה, נידה פ\"ז מ\"ה; מסכת כותים פ\"א הי\"ג ועוד).",
                    "אדמת בית הפרס טמאה, וכמוה אדמת ארץ העמים. אפילו נקבע שיעור האדמה המקבלת טומאה (חותם המרצופין, או חותם עושי הסקים, או חותם האגרות). כל שימוש בה גורר טומאה, ואפילו לבנים שהוכנו מעפרה טמאים (תוס', כלים בבא קמא פ\"ג ה\"ז, עמ' 572). אמוראי בבל נחלקו האם גזרו על ארץ העמים משום \"גושה\" או משום \"אווירה\"; התלמוד מנסה לתלות את מחלוקת בית שמאי ובית הלל בנושא (בבלי, נזיר יט ע\"א), ולמעשה נסוג מהצעה זו (שם, כ ע\"א). מתוך עיון במסורת נראה שלדעת התלמוד בית שמאי גזרו רק משום גושה, כלומר רק הקרקע מטמאת, ואילו בית הלל גזרו \"משום אווירה ומשום גושה\", כלומר גם החלל מטמא וגם הקרקע (בבלי, גיטין ח ע\"ב). כל הדיון בנושא הוא אמוראי סתמי, ונראה כמאוחר, וגם ההיגיון שבקשר בין דיון זה לדברי האמוראים קשה. מכל מקום, מדברי התנאים ברור שהאדמה עצמה טמאה. כל ההלכה קשה, שהרי בדרך כלל אדמה אינה מקבלת טומאה, שכן היא בבחינת מחוברת לקרקע, וברגע שנותקה האדמה מהקרקע כבר אין היא בשטח טמא. על כן סתם שיש, למשל, טהור, אף על פי שכל השיש שהיה בארץ יובא מחוץ לה (לעיל פט\"ו מ\"א). פרדוקס הלכתי זה מצטרף לתמיהות על המבנה הפורמלי של הלכות בית הפרס וארץ העמים כאחד.",
                    "כאמור, אין הנזיר מגלח על טומאת בית הפרס. מי שנטמא בה בערב פסח משלחים אותו לדרך רחוקה כדי שייפטר ממצוות הבאת הקרבן, ולא יסתבך בשאלה האם עליו להביא קרבן (ירו', פסחים פ\"ח ה\"ח, לו ע\"ב). הבבלי מגדיר זאת בדרכו שטומאה מדרבנן, ואנו מגדירים זאת כטומאה קלה<sup class=\"footnote-marker\">98</sup><i class=\"footnote\">ראו במבוא הכללי לפירוש המשניות. </i>. מבחינה פורמלית הספק שמא במקום הספציפי שעליו מדובר יש קבר הוא קטן, וכפי שראינו גם פיזור העצמות לא נתפס כחשש ממשי. מבחינת דיני ספק היה מקום לטהר את בית הפרס, אבל משנת טהרות (פ\"ד מ\"ה) יודעת לספר שספק בית הפרס שורפים עליו תרומה, ואכן גם חכמים מדברים על הלכות בית הפרס כגזרה, כלומר כדין מיוחד שאינו נובע רק מהספק ההלכתי.",
                    "איננו יודעים מתי נקבעו הלכות בית הפרס, מכל מקום הירושלמי תולה את אחת המחלוקות בנושא בבית שמאי ובית הלל (לעיל פי\"ח מ\"א). מסורת זו איננה בתלמוד הבבלי. ההלכות הן אפוא קדומות, אך איננו יודעים ממתי.",
                    "כאמור, אנו רואים בהלכות בית הפרס תופעה שלא נקבעה במסלול ההלכתי הרגיל של ספק טומאה. מצד אחד מחמירים בה, על ספקה שורפים תרומה (זו מחלוקת תנאים – לעיל פירושנו לפ\"ב מ\"ג; טהרות פ\"ד מ\"ה), ואפרה טמא ומטמא, אבל גם מצאנו הקלות רבות. הסברנו את הלכות בית הפרס מההיבט הסמלי, אלו היו שטחים מוגדרים שסימלו את חשש הטומאה, והכול נהגו בהם כבוד והידור. את הקטיף של שדה כזה ביצעו בצורה טקסית, ויש בשדה כזה מעין מצבה חיה להלכות טומאה וטהרה, ולחשש המתמיד מפני טומאה סמויה מהעין.",
                    "<u>ארץ העמים</u>",
                    "הלכות ארץ העמים פזורות בכל הש\"ס, וריכוז שלהן מצוי בסוף המסכת שלנו. גם כאן הטיעון הפורמלי הוא שהגויים קוברים את מתיהם בכל מקום, וכל השטח טמא. בניגוד לבית הפרס אין לארץ העמים בדיקה ודרכי טיהור (לעיל פי\"ח מ\"ה ומ\"ו).",
                    "חז\"ל מספרים שההחלטה לטמא את ארץ העמים אינה אלא גזרה מאוחרת: \"רבי שמעון אומר עפרן<sup class=\"footnote-marker\">99</sup><i class=\"footnote\">אפר פרה אדומה שבעזרתו טיהרו את שבי הגולה. </i> ירד עמהן לבבל ועלה. אמרו לו והלא נטמא בארץ העמים, אמר להם לא גזרו טומאה בארץ העמים אלא לאחר שעלו מן הגולה\" (תוס', פרה פ\"ג ה\"ה, עמ' 632). בבבלי מציעים תאריך מעט מאוחר יותר: \"כשחלה רבי ישמעאל בר יוסי, שלחו ליה: רבי, אמור לנו שנים ושלשה דברים שאמרת לנו משום אביך. אמר להו: מאה ושמנים שנה קודם שנחרב הבית – פשטה מלכות הרשעה על ישראל, שמנים שנה עד לא חרב הבית – גזרו טומאה על ארץ העמים ועל כלי זכוכית, ארבעים שנה עד לא חרב הבית – גלתה סנהדרין וישבה לה בחנות\" (בבלי, עבודה זרה ח ע\"ב). שמונים שנה לפני החורבן הם ימי שלטונו של הורדוס. בירושלמי שתי מסורות, האחת מייחסת את ההחלטה לגזרת י\"ח דבר, סדרת הגזרות שעליה הוחלט בזמן המרד הגדול, ועל כך שואל הירושלמי: \"ולא כן אמר רבי זעירא בר אבינא בשם רב ירמיה, יוסף בן יועזר איש צרידה ויוסי בן יוחנן איש ירושלם גזרו טומאה על ארץ העמים ועל כלי זכוכית? רבי יונה אמר רבי יהודה בן טבאי, רבי יוסי אמר רבי יהודה בן טבאי ושמעון בן שטח גזרו טומאה על כלי מתכות... רבי יוסי בירבי בון בשם רבי לוי, כך היתה הלכה בידן ושכחוה, ועמדו השנים והסכימו על דעת הראשונים, ללמדך שכל דבר שנותנין בית דין נפשן עליו סופו להתקיים בידן\" (ירו', שבת פ\"א ה\"ד, ג ע\"ד)<sup class=\"footnote-marker\">100</sup><i class=\"footnote\">השוו ירו', פסחים פ\"א ה\"ו, כז ע\"ד; כתובות פ\"ח הי\"א, לב ע\"ג.</i>.",
                    "ספרות חז\"ל מייחסת בדרך כלל הלכות בנות זמנם לדבר תורה. במקרה זה הם מודים שהלכה זו מאוחרת יחסית, זאת אף שניתן היה לתלותה בדבר תורה. בתנ\"ך מציעים בני ארץ ישראל במפורש לתושבי עבר הירדן: \"ואך אם טמאה ארץ אחֻזתכם\" (יהושע כב יט), וכן נדרשים כובשי ארץ מדין לטבול כלי מתכות (במדבר לא כב), ומדוע לייחס גזרה זו לחכמים מאוחרים כאשר ניתן היה לתלותה בדבר תורה? זאת ועוד, אחד הביטויים של טומאת ארץ העמים הוא ההכרעה שכלי חרס מחוץ לארץ טמא<sup class=\"footnote-marker\">101</sup><i class=\"footnote\">תוס', חולין פ\"א הכ\"ב, עמ' 501; כלים בבא קמא פ\"ג ה\"ו, עמ' 571, ועוד.</i>, אבל הסתייגות משימוש בכלי חרס מיובאים בולטת בממצא הארכאולוגי כבר מתקופת המקרא<sup class=\"footnote-marker\">102</sup><i class=\"footnote\">פאוסט, כלי יבוא, עמ' 181.</i> (וגם בממצא הארכאולוגי מכל ימי בית שני)<sup class=\"footnote-marker\">103</sup><i class=\"footnote\">לנתונים בימי בית שני ראו למשל פינקלשטיין, חותמות; ברלין, רומניזציה. את הנתונים אסף בשקדנות אדלר, הארכיאולוגיה של הטהרה, עמ' 282-223, והוא הגיע למסקנה שמבין כל ההסברים האפשריים ההסבר שהייתה זו הלכה במסגרת הלכות טהרה היא הסבירה ביותר. ראו גם ספראי וספראי, חז\"ל כעילית, עמ' 425-423.</i>. גם בספרותם של בני הכת מושמעת התנגדות לדגן גויים, וקרוב להניח שמקורה בטומאה שיוחסה לחוץ לארץ, גם אם זו לא נוסחה בשפה משפטית כהלכת חז\"ל. אם אכן מדובר בנוהג קדום מדוע העדיפו חז\"ל ליחס את חידושו לימים מאוחרים?",
                    "הפתרון נעוץ להערכתנו באופייה של ההלכה הקדומה ושל התורה שבעל פה. כפי שהראינו במבוא, הנוהג הרווח קדם לניסוח המשפטי. הנוהג המסתייג מכלי חרס מיובאים היה נוהג רווח, אבל הניסוח ש\"ארץ העמים טמאה\" הוא ניסוח משפטי ברמה גבוהה יותר. זהו ניסוח המכנס את ההלכה ומגדירה, אבל גם מרחיב אותה בהרבה. ייתכן גם שחכמים בני דור אושא ואילך נזהרו מלייחס את האיסור לדבר תורה דווקא על רקע זמנם שבו השימוש בכלי חרס מיובאים היה נפוץ למדי (ברצון חכמים או שלא ברצונם).",
                    "מכל מקום, משנתנו (פ\"ב מ\"ג) ומקבילותיה קובעות שארץ העמים אינה מטמאת באוהל, אלא רק במגע ובמשא. הלכה זו אינה חד-משמעית, שכן שנינו: \"השרץ, והצפרדע ברשות הרבים, וכן כזית מן המת, וכזית מן הנבלה, ועצם מן המת, ועצם מן הנבלה, וגוש מארץ טהורה, וגוש מבית הפרס, גוש מארץ טהורה, וגוש מארץ העמים, שני שבילין אחד טמא ואחד טהור: הלך באחד מהם ואין ידוע באיזה מהן הלך, האהיל על אחד מהם ואין ידוע על איזה מהן האהיל, הסיט את אחד מהם ואין ידוע איזה מהם הסיט, רבי עקיבא מטמא וחכמים מטהרים\" (משנה, טהרות פ\"ה מ\"א). משנה זו מהלכת בדעה שעצם אחת מטמאת (לעיל פ\"ב מ\"א ובניגוד למשנתנו), ועוסקת במקרה של ספק. למשנה ברור שכל אחד מהנמנים כאן מטמא באוהל כמו בהיסט, והשאלה ההלכתית נובעת מכך שהיה גם ספק הולכת טומאה, אבל עצם הולכת הטומאה באוהל ובהיסט ברורה. נמצאנו למדים שמי שסבר שעצם כשעורה מטמאת (כשיטת בית שמאי) סבר גם שארץ העמים מטמאת באוהל<sup class=\"footnote-marker\">104</sup><i class=\"footnote\">וכן בבלי, עירובין ל ע\"ב.</i>. בתוספתא חוזרת משנה זו תחת הכותרת: \"ששה דברים רבי עקיבא מטמא וחכמים מטהרין: השרץ, והצפרדע ברשות הרבים, וכן כזית מן המת, וכזית מן הנבילה, עצם מן המת, ועצם מן הנבילה, גוש מן הארץ טהרה, גוש מבית הפרס, גוש מארץ טהרה, גוש מארץ העמים, שני שבילין אחד טמא ואחד טהור, רבי עקיבא מטמא וחכמים מטהרין\" (עדיות פ\"א ה\"ז, עמ' 455).",
                    "אחת התוצאות של הגדרת חוץ לארץ כארץ טמאה היא שהכוהן מנוע מלהיכנס לתוכה: \"כהן גדול שפרע או שפירם, או שניטמא לאחד מן הקרובים, הרי זה חייב. זה הכלל, כל טומאה מן המת שהנזיר מגלח עליה, לוקה עליה את הארבעים, וכל טומאה מן המת שאין הנזיר מגלח עליה, אין לוקה עליה את הארבעים. אבל כהן הדיוט שמיטמא לשאר מתים, או שנכנס לבית הקברות, חייב. נכנס לשדה שאבד בה קבר בתוכה, אינו חייב עד שיהלך את כולה. נכנס לבית הפרס, או למדוד את ארץ העמים, או שיצא לחוצה לארץ, מלקין אותו מכות מרדות\" (תוס', מכות פ\"ד הי\"ז, עמ' 443). מהלכה זו משמע שנזיר שנכנס לארץ העמים \"מגלח\" כמי שנטמא, וכוהן שעשה כן לוקה. זו הסיבה לכך שלא הייתה אפשרות לקיים נזירות בחוץ לארץ, ומקורות אחדים מצביעים בבירור על כך שנזירות בחוץ לארץ אינה נחשבת לנזירות ומי שנזר בחוץ לארץ אין הימים ששהה בחו\"ל עולים לו מן המניין (משנה, נזיר פ\"ג מ\"ו, וראו דיוננו בה).",
                    "עם זאת, אין זו הדעה היחידה. המשנה קובעת במפורש: \"אבל הסככות והפרעות ובית הפרס וארץ העמים והגולל והדופק ורביעית דם ואהל ורובע עצמות וכלים הנוגעים במת... על אלו אין הנזיר מגלח ומזה בשלישי ובשביעי, ואינו סותר את הקודמים ומתחיל ומונה מיד, וקרבן אין לו. באמת אמרו, ימי הזב והזבה וימי הסגרו של מצורע הרי אלו עולין לו\" (נזיר פ\"ז מ\"ג). כל הטומאות הנמנות הן טומאות מספק, וארץ העמים נתפסת כספק או כטומאה קלה. בדיוננו לעיל ראינו כי גם בית הפרס נתפס כטומאה קלה.",
                    "במקביל אנו שומעים על נזירות הלכה למעשה בחוץ לארץ, והנזירים עלו לארץ רק להקרבת הקרבן (נזיר פ\"ה מ\"ד). כן עולה ממקורות לא יהודיים<sup class=\"footnote-marker\">105</sup><i class=\"footnote\">כגון מעשי השליחים יח 18; ואולי גם שם כא 28. </i>. אם כן, לא רק שאיננו מגלח על השהייה בחוץ לארץ, אלא שהנזירות תקפה, ומכאן שארץ העמים אינה טמאה לחלוטין. בדיון על נזירות בחוץ לארץ משתתפים בית שמאי ובית הלל, ובית שמאי מכירים בנזירות בחוץ לארץ באופן חלקי<sup class=\"footnote-marker\">106</sup><i class=\"footnote\">ראו פירושנו לנזיר פ\"ג מ\"ו.</i>. כן קובעת ברייתא ממסכת שמחות שלא השתמרה בדפוסים, אבל מצוטטת אצל כמה מהראשונים: \"כהן כשר שאינו חלל מוזהר שלא ליטמא על כל טומאות הפורשות מן המת... אבל הסככות והפרעות ובית הפרס וארץ העמים והגולל והדופק ורביעית דם ואהל רבע עצמות וכלים הנוגעים על המת אין הכהנים מוזהרים עליהם\"<sup class=\"footnote-marker\">107</sup><i class=\"footnote\">מסכת שמחות מהדורת היגר, תוספות פ\"ד ה\"ז, עמ' 244; נוסח זה הוא בניגוד לנוסח מסכת שמחות שבידינו בפ\"ד ה\"ג, עמ' 121, וראו עוד תוס', עבודה זרה פ\"א ה\"ח, עמ' 461.</i>.",
                    "אמנם רוב הדעות מגדירות את ארץ העמים כטמאה, אין בה נזירות, כוהנים מנועים מלהתגורר בה וכן הלאה, אך ראינו כי מצויות גם דעות מיעוט אחרות.",
                    "אם ארץ העמים טמאה היינו מצפים שלא למצוא בה מקוואות. חז\"ל מעידים שהיו בה מקוואות, אלא שלדעתם של חז\"ל אין הם תקינים מבחינה הלכתית (משנה, מקוואות פ\"ח מ\"א; תוס', פ\"ו ה\"א, עמ' 657).",
                    "נמצאנו למדים ששלוש דעות לפנינו: הראשונה מקלה ורואה בארץ העמים טומאה קלה ביותר שאין הנזיר מוזהר עליה; השנייה רואה בה טומאה מוגדרת, אמנם טומאה קלה אך טומאה לכל דבר, והשלישית מאפשרת לקיים נזירות בחוץ לארץ, והיא מזדהה עם הדעות שהראינו שגם בחוץ לארץ (ובעיקר בבבל) ניתן וצריך לשמור על דיני טהרה, לפחות ברמה חלקית<sup class=\"footnote-marker\">108</sup><i class=\"footnote\">ראו הנספח למסכת שביעית.</i>.",
                    "לטומאת ארץ העמים פרטים הלכתיים רבים, מתוכם ברצוננו להדגיש שניים: \"חזקת דרכים של עולי בבל, אף על פי שמובלעות בארץ העמים, טהורות. רבן שמעון בן גמליאל אומר עד מקום שאדם פונה מימינו ומשמאלו\" (תוס', פי\"ח ה\"ג, עמ' 616). הדרכים הראשיות<sup class=\"footnote-marker\">109</sup><i class=\"footnote\">למינוח \"דרכים של עולי בבל\" ראו משנה, נדרים פ\"ה מ\"ד ומ\"ה, ופירושנו להן.</i> טהורות, וכנראה המגמה היא להגן על עולי הרגל מטומאה. הלכה אחרת קובעת: \"הנכנס לארץ העמים בשידה, בתיבה ובמגדל טהור. בקרון, בעגלה, ובספינה, ובאכסרא, טמא\" (תוס', פי\"ח ה\"ה, עמ' 616). לדעתנו הקלו בכלי רכב שאינם רגילים<sup class=\"footnote-marker\">110</sup><i class=\"footnote\">ולא כפירוש התלמוד (בבלי, עירובין ל ע\"ב) שהמחלוקת היא על \"אהל זרוק\", כלומר אוהל נייד.</i>.",
                    "טומאת ארץ העמים היא אחד המרכיבים המבטאים את קדושת הארץ. כפי שראינו בפירושנו לפי\"ח מ\"ז, גם היחס לסוריה הושפע לא מעט מהקִרבה לארץ ישראל ומהרצון לראות בה מעין פרוור של ארץ הקדוש.",
                    "ארץ העמים היא השטח שמחוץ לתחומי הארץ; לא נעסוק כאן בגבולות הארץ, אלו נרמזו במשנת שביעית (פ\"ו מ\"א). באופן כללי ארץ העמים היא מקום שאין בו יישוב יהודי של ממש: \"לפי דרכינו למדנו שהקרקעות נקנין בחזקה לפי דרכינו למדנו שרגלי ארץ ישראל מטהרות ארץ העמים\" (מדרש תנאים לדברים, יט א, עמ' 112).",
                    "אם כן, קדושה וטהרה כרוכות לא בריבונות משפטית אלא בנוכחות יישובית, ונאה משפט זה לסיים בו את המסכת."
                ]
            ]
        ],
        "Bibliography": [
            "<i>אבות דרבי נתן, מהדורת שכטר, ש\"ז, וינה, תרמ\"ז.",
            "אבי יונה, גיאוגרפיה היסטורית – אבי יונה, מ', תשכ\"ג, גיאוגרפיה היסטורית, ירושלים.</i>",
            "<b>אביגד, עיר הקברים - אביגד, נ', תשט\"ז, \"עיר הקברות של ירושלים ימי בית שני\" מ' אבי יונה, עורך, ספר ירושלים, תל אביב.",
            "<i>אביגד, קברים – אביגד, נ', תשט\"ו, עיר הקברות של ירושלים, מ' אבי יונה, עורך, ספר ירושלים, א', עמ' 320-348.</i>",
            "<b>אביעם, יודפת – אביעם, מ', 2005, יודפת: מקרה מבחן להתפתחות היישוב היהודי בגליל בתקופת הבית השני, עבודת דוקטור בשכפול, אוניברסיטת בר-אילן, רמת גן.",
            "אביצור, אדם ועמלו – אביצור, ש', 1976, אדם ועמלו, אטלס לתולדות כלי עבודה ומתקני יצור בארץ-ישראל, ירושלים.",
            "<b>אבני, בתי קברות – אבני, ג', תשנ\"ז, בתי הקברות של ירושלים ובית גוברין במאות הד-ז לסה\"נ, עבודת דוקטור בשכפול, האוניברסיטה העברית, ירושלים.",
            "<i></b>אגדת בראשית, מהדורת ווארשה, תרל\"ו.",
            "אגרת רב שרירא גאון, מהדורת לוין, ב\"מ, חיפה, תרפ\"א.</i>",
            "אדלר, הארכיאולוגיה של הטהרה – אדלר, י', תשע\"ב, הארכיאולוגיה של הטהרה, עבודת דוקטור, אוניברסיטת בר-אילן, רמת גן.",
            "אדמס, מילון המיניות – .אדרת, מחורבן לתקומה – אדרת, א', תשנ\"ח, מחורבן לתקומה, דרך יבנה בשיקום האומה, ירושלים.",
            "<i></b>אהבת ציון וירושלים, ראטנער, ד', וילנא, תרס\"א-תרע\"ג.</i>",
            "<b>אונא, וו שין – אונא, א', תשכ\"ה, \"ו' ו-ש' המתחלפות במשנה\", סיני נו, עמ' ח-יב; תש\"ם, סיני פז, עמ' קה-קיח.",
            "<i>אוצר הגאונים, מהדורת לוין, ב\"מ, חיפה וירושלים, תרפ\"ח-תש\"ג; מהדורת צילום, ירושלים, תשמ\"ד.",
            "אור זרוע, רבי יצחק ברבי משה נ\"ע מווינה, מהדורת זיטאמיר, תרכ\"ב.",
            "אור שמח, רבי מאיר שמחה הכהן, ירושלים, תשמ\"ב.</i>",
            "<b>אורבך, כל המקיים – אורבך, א\"א, \" 'כל המקיים נפש אחת... גלגוליו של נוסח, תהפוכות צנזורה ועסקי מדפיסים\", מעולמם של חכמים, עמ' 577-561.",
            "אורבך, מעולמם של חכמים – אורבך, א\"א, תשמ\"ח, מעולמם של חכמים, ירושלים.",
            "אורבך, סופרים – אורבך, א\"א, תשי\"ח, <i>\"הדרשה כיסוד ההלכה ובעית הסופרים\", ספר היובל לג' שלום</i>, ירושלים, עמ' מ-נו (= מעולמם של חכמים, עמ' 66-50).",
            "<b>איגוס, תשובות – איגוס, א\"י, תשי\"ד, \"תשובת גאון ארצי ישראלי\", סורא 1, עמ' 25-17.",
            "<i></b>איכה רבה, מהדורת באבער, ש', וילנא, תרנ\"ט.</i>",
            "<b>אלבק, מבוא – אלבק, ח', תשי\"ט, מבוא למשנה, ירושלים - תל אביב.",
            "אלבק, עריכת המשנה – Albeck, Ch., 1936, <i>Untersuchungen Ueber Die Redaction der Mischna</i>, Berlin.",
            "אלבק, פירוש – אלבק, ח', תשי\"ב, פירוש לשישה סדרי משנה, ירושלים - תל אביב.",
            "אלון, מחקרים – אלון, ג', תשי\"ז-תשי\"ח, מחקרים בתולדות ישראל בימי בית שני ובתקופת המשנה והתלמוד, א-ב, ירושלים.",
            "אלון, מצודת נחל יתיר – אלון, ד', תשמ\"ז, מערכות המסתור בשפלת יהודה, בתוך: שילר, א' (עורך), ספר זאב וילנאי, א, ירושלים, עמ' 114-107.",
            "אליצור, בלטמיא – אליצור, י', תשמ\"ה, \"כתובות 'בלטמיא' מכאמד א-לוז שבבקעת הלבנון ופתרונה של הלכה קשה במסכת פאה\", תרביץ נד, עמ' 623-535.",
            "אליצור, חדות – אליצור, י', תשמ\"ה, \" 'חדות'-'דות' – מילה שהשתבשה או נוסחאות מקוריות שונות\", לשוננו מח-מט, עמ' 141-132.",
            "אליצור, תגובה – אליצור, י', תשמ\"ו, \"תגובה\", לשוננו נ, עמ' 76-73.",
            "<i>אסתר רבה, קושטא, רע\"ד או ר\"פ.</i>",
            "<b>אפיפניוס, על המידות והמשקלות – Dean, J.E. (tr.), 1937, <i>Epiphanius Treatise on Weights and Measures</i>, Chicago.",
            "אפשטיין, מבוא – אפשטיין, י\"נ, תש\"ח, מבוא לנוסח המשנה, ירושלים.",
            "אפשטיין, מבואות – אפשטיין, י\"נ, תשי\"ז, מבואות לספרות התנאים, ירושלים - תל אביב.",
            "אפשטיין, מחקרים – אפשטיין, י\"נ, תשמ\"ד-תשנ\"א, מחקרים בספרות התלמוד ובלשנות שמית, א-ד, ירושלים.",
            "אפשטיין, פירוש הגאונים – אפשטיין, י\"נ, תשמ\"ג, פירוש הגאונים לסדר טהרות, ירושלים (תרפ\"א-תרפ\"ד, ברלין).",
            "<i>ארבעה טורים, רבי יעקב ברבי אשר, מהדורת וארשה, תרמ\"ב.</i>",
            "<b> באום רסאס.",
            "באומגרטן, משקין – Baumgarten, J.M., 1995, \"Liquids and Susceptibility to Defilement in 4Q Fragments\", <I>JQR</I> 85, pp. 91-101.",
            "בהט, הכתל – בהט, ד', 2003, מנהרות הכותל המערבי, ירושלים.",
            "בוט, טהרה – Booth, R.P., 1986, \"Jesus and the Laws of Purity\", <I>JSNTS</I> 13, Sheffield.",
            "בורקט, דת הלניסטית – Burkert, W., 1985, <i>Greek Religion</i>, Cambridge.",
            "ביכלר, בית הלל – ביכלר, א', 1905, \"הלכות למעשה כבית שמאי בזמן הבית ואחר החורבן\", בתוך:Krausz, S. and Weisz, M. (eds.), <i>Emlékkönyv Bloch Mózes tiszteletére életének kilencvenedik, évfordulója alkalmából kiadják tanitványai, Sefer ha Yovel Mosheh Aryeh Bloch</i>, Budapest, pp. 21-30.",
            "ביכלר, נטילת ידיים – Büchler, A., 1909-1910, \"The Law of Purification in Mark 7.1-23\", <i>ExpTim</i> 21, pp. 34-40.",
            "בלומנר, קדמוניות – Blümner, H., 1911, <i>Die Römischen Privataltetumer</i>, München.",
            "בן שלום, בית שמאי – בן שלום, י', תשנ\"ד, בית שמאי ומאבק הקנאים נגד רומי, ירושלים.",
            "בנקס, ישו – Banks, R., 1975, <i>Jesus and the Law in the Synoptic Tradition</i>, Cambridge.",
            "בעל המאור על הרי\"ף, הודפס בתלמוד ש\"ס וילנא.",
            "בראשית רבה, מהדורת טהעאדאר-אלבק, הוצאת צילום, ירושלים, 1965.",
            "ברודי, רב נטרונאי – ראו תשובות רב נטרונאי.",
            "<b>ברלין, רומניזציה – .</b>",
            "ברנד, כלי חרס – ברנד, י', תשי\"ג, כלי החרס בספרות התלמודית, ירושלים.",
            "ברנרד, פירוש – Bernard, J.H., 1985, <i>A Critical and Exegeticl Commentary on the Gospel According to St. John, New International Critical Commentary</i>, Edinburgh.",
            "ברקאי, מטבעות בית שאן – ברקאי, ר', תשנ\"ה, טביעת העיר בית-שאן (ניסה-סקיתופוליס) בתקופה הרומית, עבודת דוקטור בשכפול, האוניברסיטה העברית, ירושלים.",
            "גבע, הרובע היהודי - Geva, H., 2000 <i>Excavations in the Old City of Jerusalem :conducted by Nahman Avigad, 1969-1982, </i>I-IV, Jerusalem",
            "גודבלאט, מרד – גודבלאט, ד', תשס\"ד, \"התואר 'נשיא' והרקע הדתי-אידיאולוגי של המרד השני\", בתוך: אופנהיימר, א' ורפפורט, א' (עורכים), מרד בר-כוכבא – מחקרים חדשים, ירושלים, עמ' 132-113.",
            "גודמן, המעמד השליט – Goodman, M., 1987, <i>The Ruling Class of Judaea</i>, Cambridge.",
            "ג'והנסון, מחנות רומיים - Johnson, A., 1983, <i>Roman Forts of the 1st and 2nd Centuries AD in Britain and the German Provinces</i>, London.",
            "גולדברג, אהלות – גולדברג, א', תשט\"ו, מסכת אהלות, מהדורה מדעית, ירושלים.",
            "גולדברג, שבת – גולדברג, א', תשל\"ו, פירוש למשנה מסכת שבת, ירושלים.",
            "גולדשמידט, מחזור אשכנז – גולדשמידט, ד', תש\"ל, מחזור לימים הנוראים – ראש השנה, ירושלים.",
            "<i>גיאוניקה – </i>Ginzberg, L., 1968, <i>Geonika</i>, New york (Second edition)<i>.</i>",
            "<b>גיל, אוויר – גיל, מ', תשל\"ז, \"המוכר את החצר לא מכר אלא אוירה שלחצר\", תרביץ מו, עמ' 28-17.",
            "גינצבורג, פירושים – גינצבורג, י\"ל, תשכ\"א, פירושים וחדושים בירושלמי, א-ד, ניוארק.",
            "גינצבורג, שרידי ירושלמי – גינצבורג, י\"ל, תרס\"ט, שרידי הירושלמי, נויארק.",
            "גרין, לוקס – Green, J.B., 1997, <i>The Gospel of Luke, The New International Commentary on New Testament, </i>Grand Rapid<i>.</i>",
            "<b>דה פריס, המעשה – דה פריס, ב', תשכ\"ב, \"ה'עובדא' כגורם לחידוש הלכה\", בתוך: דה פריס, ב', תשכ\"ב, תולדות ההלכה התלמודית, תל אביב, עמ' 178-169.",
            "דוגלס, טהרה וסכנה – Douglas, M., 1966, <i>Purity and Danger: An Analysis of the Concepts of Pollutionand Taboo</i>, London.",
            "דופונט, חיי יום יום – Dupont, F., 1992, <i>Daily Life in Ancient Rome</i>, Oxford.",
            "דקדוקי סופרים – ראו רבינוביץ.",
            "דר ואחרים, אום ריחן – דר, ש' ואחרים, תשמ\"ו, אום ריחן, תל אביב.",
            "דר, שומרון – דר, ש', תשמ\"ב, התפרוסת היישובית של מערב השומרון בימי הבית השני, המשנה והתלמוד והתקופה הביזנטית, תל אביב.",
            "היגר, מסכת שמחות – היגר, מ', תש\"ל, מסכת שמחות, ירושלים.",
            "הירונימוס, חיי הילריון – Hieronimus (Jerome), 1800-1875, \"Vita Hilariones\", <i>Patroloigia Latina</i> 23 (ed. J.P. Migne), Turnholti.",
            "הירשפלד, הבית – הירשפלד, י', 1987, בית המגורים הארץ-ישראלי, ירושלים.",
            "הלכות גדולות, מהדורת הילדסהיימר, ע', ירושלים, תשל\"ב.",
            "הלכות פסוקות, מילר, י', הלכות פסוקות מן הגאונים, קראקא, תרנ\"ג.",
            "הלכות קצובות, מרגליות, מ', ירושלים, תש\"ך.",
            "<i>הרינגטון, טהרת חולין – </i>Harrington, H.K. 1995, \"Did the Pharisees Eat Ordinary Food in a State of Purity?\", <I>JSJ</I> 26, pp. 42-54.",
            "הרינגטון, טומאה – Harrington, H.K., 2000, \"The Nature od Impurity in Qumran\", in: Schiffman, L.H. et al. (eds.), <i>The Dead Sea Scrolls Fifty Years After their Discovery, </i>Jerusalem, pp. 610-616.",
            "ויט, כלי חוה – White, K.D., 1977,<i> Agricultural Implements and Farm Equipment in the Roman World</i>,<i> </i>Oxford",
            "וילפרט, סרקופגים – Wilpert, <i>G., 1929, Sacrofagi Chrictain Antichi</i>,  Roma",
            "וינפלד, אומות העולם – וינפלד, מ', תש\"ס, \"דברים שהשטן / יצר הרע / אומות העולם משיבין עליהן\", בתוך: בויארין, ד' ואחרים (עורכים), עטרה לחיים – מחקרים בספרות התלמודית והרבנית לכבוד פרופסור חיים זלמן דימיטרובסקי, ירושלים, עמ' 111-105.",
            "ויס, פוגמא – Weis, P.R., 1956-1957, \"A Note on PUGMHI\", <I>NTS</I> 3, pp. 233-236.",
            "ויסר, סעודה – Visser, M., 1991, <i>The Rituals of Dinner: The Origins, Evolution, Eccentricities and Meaning of Table Manners</i>, London.",
            "זהר, העריכה – זהר, נ', תשס\"ו, בסוד היצירה של ספרות חז\"ל, העריכה כמפתח למשמעות, ירושלים.",
            "זוסמן, ברייתת התחומים – זוסמן, י', תשל\"ו, \"ברייתא דתחומי ארץ ישראל\", תרביץ מה, עמ' 257-213.",
            "זוסמן, כתובת – זוסמן, י', תשל\"ד, \"כתובת הלכתית מעמק בית שאן – סקירה מוקדמת\", תרביץ מג, עמ' 158-88.",
            "זיסו, קברים – זיסו, ב', 1995, קברים וקבורה בירושלים בימי בית שני – הגילויים החדשים, 1995-1990, עבודה לתואר שני (בשכפול), האוניברסיטה העברית, ירושלים.",
            "<i>חדושי הר\"ן על מסכתות מגילה ומועד קטן, ירושלים תשכ\"ו.",
            "חדושים המיוחסים לר\"ן – ראו חדושי הר\"ן.</i>",
            "<b>חילופי מנהגים – מהדורת לוין, ב\"מ, תשמ\"ז, אוצר חילוף מנהגים בין בני ארץ ישראל ובני בבל, בני ברק; מהדורת מרגליות, מ', תרצ\"ח, החילוקים שבין אנשי ארץ-ישראל ואנשי בבל, ירושלים.",
            "חמדה גנוזה, מהדורת שניאורזאהן, ש\"ז, ירושלים, תרכ\"ג.",
            "חסדי דוד, ר' דוד פארדו, ליוורנו, 1776.",
            "<i>טור שלחן ערוך – ראו ארבעה טורים.</i>",
            "<b>טפר, גידול יונים – טפר, י', תשמ\"ו, \"עלייתו ושקיעתו של ענף גידול היונים בארץ\", בתוך: אופנהיימר, א' ואחרים (עורכים), אדם ואדמה בארץ-ישראל הקדומה, ירושלים, עמ' 196-170.",
            "ידין, מגילת המקדש – ידין, י', 1990, מגילת המקדש, תל אביב.",
            "ידין, מערת האיגרות – ידין, י', תשס\"ג, הממצאים מימי בר כוכבא במערת האיגרות, ירושלים.",
            "יוסף בן אפרים קרו – בתוך ארבעה טורים.",
            "<i>ילקוט המכירי, ישעיהו ומשלי, מהדורת כהנא שפירא, י\"ז, ירושלים, תשכ\"ד.",
            "ילקוט המכירי, תהילים, מהדורת בובר, ש', ירושלים, תשכ\"ד.",
            "ילקוט המכירי, תרי עשר, מהדורת גראינוף, א', לונדון, 1909.",
            "ילקוט שמעוני, מהדורת שילוני, י', ירושלים, תשל\"ג ואילך.",
            "יתרון האור, פערלמן, ר' יי\"ל, הודפס במשניות מהדורת וילנא.</i>",
            "<b>כהן, מעשים – Cohen, S.J., 1992, \"The Place of the Rabbi in Jewish Society of the Second Century\", in: Levine, L.I. (ed.), <i>The Galilee in Late Antiquity</i>, New York - Jerusalem, pp. 157-174.",
            "כהן, קברות - כהן מ', תש\"ז קברי המלכים, תל-אביב.",
            "לוי, מילון – Levy, J., 1924, <i>Woerterbuch ueber die Talmudim und Midrashim</i>, Vienna.",
            "לחם שמים, רבנו יעב\"ץ, ירושלים, תשי\"ח.",
            "ליברמן, יוונים ויוונות – ליברמן, ש', תשכ\"ג (תשמ\"ד), יוונים ויוונות בארץ ישראל, ירושלים.",
            "ליברמן, ירושלמי – ליברמן, ש', תשנ\"ה, ירושלמי כפשוטו, ניו יורק - ירושלים.",
            "ליברמן, מחקרים – ליברמן, ש', תשנ\"א, מחקרים בתורת ארץ ישראל, ירושלים.",
            "ליברמן, תוספת ראשונים – ליברמן, ש', תשנ\"ט, תוספת ראשונים, ירושלים - ניו יורק.",
            "ליברמן, תוספתא כפשוטה – ליברמן, ש', תשט\"ו-תשמ\"ח, תוספתא כפשוטה, ניוארק.",
            "ליכטנשטיין, מגילת תענית – Lichtenstein, H., 1931-2, \"Die Fastanrolle Eine Untersuchung zur judisch- Hellenistechen Gesschichte\", <I>HUCA</I> VIII-IX, pp. 257-351.",
            "לינדר, מזון טהור – Lindars, B., 1988, \"All Foods Clean: Thoughts on Jesus and the Law\", in: Lindars, B. (ed.), <i>Law and Religion</i>, Cambridge, pp. 61-72.",
            "<i>לקוטי הרמב\"ן למסכת תענית לתלמיד מתלמידי הרמב\"ן, שאלוניקי, תק\"ל.</i>",
            "<b>מאירס, מירון – Meyers, E.M. et al., 1981, <i>Excavations at Ancient Meiron, Upper Galilee, Israel</i>, 1971-1972, 1974-75, 1977, Cambridge Mass..",
            "מגיד משנה – מגיד משנה על הרמב\"ם, הודפס על גיליון משנה תורה לרמב\"ם.",
            "מגילות מדבר יהודה – <i>DJD Discoveries in the Judean Desert</i>, 1953-1995, in: Balliet, M. et al. (eds.), Oxford.",
            "מגילת המקדש – ידין, י', תשל\"ז, מגילת המקדש, ירושלים.",
            "מגילת תענית – ראו ליכטנשטיין, מגילת תענית; נעם, מגילת תענית.",
            "מדרש משלי, בתוך: מדרש שוחר טוב, מהדורת כהן, י', ירושלים, תשכ\"ח.",
            "מדרש שמואל, בתוך: מדרש שוחר טוב, מהדורת כהן, י', ירושלים, תשכ\"ח.",
            "מדרש תהילים (שוחר טוב), מהדורת בובר, ש', וילנא, תרנ\"א.",
            "מדרש תנאים לדברים, מהדורת הופמן, ד\"צ, ברלין, 1909-1908.",
            "מדרש תנחומא, קושטא, רפ\"ב ומנטובה, שכ\"ג.",
            "מדרש תנחומא-בובר, מהדורת בובר, ש', וילנא, תרמ\"ה.",
            "מור, בר כוכבא – מור, מ', תשנ\"ב, מרד בר-כוכבא עוצמתו והיקפו, ירושלים.",
            "מורקהרדט, החיים הפרטיים ברומא – Marquardt, J., 1879, <i>Das Privatleben der Römer</i>, Leipzig.",
            "מזר, דבש – מזר, ע', תשס\"ט, \"המכוורת מתקופת הברזל בתל רחוב: התגלית ומשמעותה\", קדמוניות 136, עמ' 90-83.",
            "<i>מחזור ויטרי לרבנו שמחה, הורביץ, ש', נירנברג, תרפ\"ג; ד\"צ, ניו יורק, תש\"ך.</i>",
            "<b>מילגרום, תהילים – Milgrom, J., 1991, <i>Leviticus 1-16, Anchor Bible</i>, Doubleday.",
            "<i>מילון בן יהודה – בן יהודה, א', 1959, מילון הלשון העברית, ירושלים - תל אביב.</i>",
            "<b>מילקובסקי, נטילת ידיים – Milikowsky, Ch., 2000, \"Reflections on Hand-Washing, Hand Purity and Holy Scripture in Rabbinic Literature\", in: Poorthuis, M.J.H and Schwartz, J. (eds.), <i>Purity and Holiness: The Heritage of Leviticus</i>, Leiden, pp. 149-162.",
            "<i>מכילתא דרבי ישמעאל, האראוויטץ, ח\"ש ורבין, י\"א, ד\"צ, ירושלים, תש\"ל.",
            "מכילתא דרבי שמעון בר יוחאי, אפשטיין, י\"נ ומלמד, ע\"צ, ירושלים, תשט\"ו.",
            "מלאכת שלמה, פירוש למשנה לר' שלמה עדני, הודפס בתוך משניות יכין ובועז, ירושלים, תשט\"ז.",
            "מלחמות היהודים, יוספוס פלביוס, מהדורת שליט, א', ירושלים - תל אביב, תשכ\"ז.",
            "מסכת דרך ארץ, מהדורת היגער, מ', ירושלים, תרצ\"ח.",
            "מסכת כלה, מהדורת היגער, מ', ירושלים, תש\"ל.",
            "מסכת סופרים, מהדורת היגער, מ', ניו יורק, תרצ\"ד.",
            "מסכתות זעירות, מהדורת היגער, מ', ירושלים, תש\"ל.</i>",
            "<b>מעייני יהושע – העליר, י', מעייני יהושע, נדפס בנספח בסוף מהדורת וילנא של המשנה.",
            "מקובי, טקס – Maccoby, H., 1999, <i>Ritual and Morality</i>, Cambridge.",
            "מקובי, שטיפת כוס – Maccoby, H., 1982, \"The Washing of Cups\", <I>JSNT</I> 14, pp. 3-15.",
            "מרגליות, החילוקים – מרגליות, מ', תרצ\"ח, החילוקים שבין אנשי ארץ-ישראל ואנשי בבל, ירושלים.",
            "מרגליות, הלכות ארץ-ישראל – מרגליות, מ', תשל\"ד, הלכות ארץ-ישראל מן הגניזה, ירושלים.",
            "משורר, מטבעות – משורר, י', תשנ\"ח, אוצר מטבעות היהודים, ירושלים.",
            "משנה שלמה, מהדורת ורטהימר, ש\"א, ירושלים, תשנ\"ב.",
            "נבו, פגעים – נבו, ד', תשנ\"ב, פגעים בגידולים חקלאיים והדברתם בארץ-ישראל בתקופת המקרא והמשנה, עבודת דוקטור, אוניברסיטת בר-אילן, רמת גן.",
            "נוה ושקד, קמעות – Naveh, J. and Shaked, S., 1985, <i>Amulets and Magic Bowls</i>, Jerusalem.",
            "נויסנר, החברות – Neusner, J., 1960, \"The Fellowship in the Second Jewish Commonwealth\", <I>HTR</I> 53, pp. 125-142.",
            "נויסנר, טהרה – Neusner, J., 1994, <i>Purity in Rabbinic Judaism: A Systematic Account</i>, Atlanta.",
            "נויסנר, טומאת מדף – Neusner, J., 1978-1979, <i>Scripture and Mishna: The Exegetical Origins of MADDAF</i>, <I>PAAJR</I> 46-47.",
            "נויסנר, סדר טהרות – Neusner, J., 1974-1977, <i>History of the Mishnaic Law of Purities,</i> 22 vols., Leiden.",
            "ניומן, מעשים – ניומן, ה', תשמ\"ז, המעשים לבני ארץ – ישראל ורקעם ההיסטורי, עבודה לתואר שני, האוניברסיטה העברית, ירושלים.",
            "נעם, טהרה – נעם, ו', תשס\"ט, \"האמנם לא המת מטמא, לדיוקנה של הטומאה בספרות התנאים\", תרביץ עח, עמ' 188-157.",
            "נעם, מגילת תענית – נעם, ו', תשס\"ד, מגילת תענית – הנוסחים, פשרם ותולדותיהם, ירושלים.",
            "נעם, מהפיכה – נעם, ו', תש\"ע, מקומראן למהפיכה התנאית – היבטים בתפישת הטומאה, ירושלים.",
            "סגרדו, סעודה – Sagredo, C.C.M., 2004, <i>Cibi e Bancthetti nell̀antica Roma, </i>Roma",
            "סדר עולם רבה, מהדורת רטנר, ב', ניו יורק, תשכ\"ו.",
            "סדר רב עמרם גאון, מהדורת גולדשמידט, ד', ירושלים, תשל\"ב.",
            "סוזומנוס, היסטוריה כנסייתית – Sozomenos, 1864, <i>Ecclesiastica Historia</i>, PG (<i>Patrologiae Cursus Completus, Series Graeca)</i> 67, Migne, J.P. (ed.), Paris.",
            "סוקניק, ציון – סוקניק א\"ל, תרצ\"א, \"\"ציון עוזיה ו מלך יהודה\", תרביץ ב', עמ' 288-292.",
            "סורנוס, גינקולוגיה – Temkin, O. (Tr.), 1956, Soranos, <i>Gynecology</i>, Baltimore.",
            "סירליאון (שירליאון, סיריליאו) רבינו שלמה, תלמוד ירושלמי סדר זרעים, מהדורת הלוי, ח\"י, ירושלים, תשי\"ד-תשכ\"ז.",
            "סנדרס, ההלכה עד למשנה – Sanders, E.P., 1990, <i>Jewish Law from Jesus to Mishna</i>, London and Philadelphia.",
            "סנדרס, ישו ויהדותו – Sanders, E.P., 1965, <i>Jesus and Judaism,</i> London and Philadelphia.",
            "ספר האגור – ג'מע, שמואל בן יעקב, תשל\"ח, ספר האגור מאת ר' שמואל ב\"ר יעקב ג'מע, הערות, השלמות ותוספות לספר הערוך עפ\"י התלמודים וספרות הגאונים, ירושלים.",
            "ספר האשכול, מהדורת אלבק, ח', ירושלים, תשד\"ם; מהדורת אויערבך, צ\"ב, האלברשטאט, תרכ\"ו.",
            "ספר הישר, רבנו תם, מהדורת דן, י', ירושלים, תשמ\"ו, מבוססת על הדפוס הראשון, ונציה, שפ\"ה; מהדורת ראזענטהאל, ש\"פ, ד\"צ, ירושלים, תשנ\"ג.",
            "ספר המקצועות, מהדורת אסף, ש', ירושלים, תש\"ז.",
            "ספר ערוגת הבושם, רבי אברהם ב\"ר עזריאל, מהדורת אורבך, א\"א, ירושלים, תרצ\"ח ואילך.",
            "ספר פתרון תורה, (המחבר אינו ידוע), מהדורת אורבך, א\"א, ירושלים, תשל\"ח.",
            "ספר ראבי\"ה, רבי אליעזר ברבי יואל הלוי, מהדורת אפטוביצר, א', ירושלים, תשכ\"ד.",
            "ספר שני לוחות הברית, רבי ישעיה הורוויץ, פיורדא, תקכ\"ד; ירושלים, תשנ\"ג.",
            "ספראי ודר, חורבת בירה – ספראי, ז' ודר, ש', תשנ\"ז, \"חורבת בירה – בית אחוזה בשפלת לוד\", בתוך: ספראי, ז' ואחרים (עורכים), חקרי ארץ-ישראל, עיונים בתולדות ארץ-ישראל מוגשים לכבוד פרופ' יהודה פליקס, רמת גן, עמ' 109-57.",
            "ספראי וספראי, בית ענת – ספראי, ש' וספראי, ז', תשנ\"ד, \"בית ענת\", בתוך: ספראי, בימי הבית, א, עמ' 246-220.",
            "ספראי וספראי, הגדת חז\"ל – ספראי, ש' וספראי, ז', תשנ\"ח, הגדת חז\"ל, ירושלים.",
            "<b>ספראי וספראי, חז\"ל כעילית – ספראי, ז' וספראי, ח', תשס\"ה, \"האם היו חז\"ל שכבת עילית?\", בתוך: גרא, ד' ובן זאב, מ' (עורכים), אוהב שלום, מחקרים לכבודו של ישראל פרידמן בן שלום, באר שבע, עמ' 424-423.</b>",
            "ספראי וספראי, קדושת ירושלים – ספראי, ז' וספראי, ח', תשנ\"ג, \"קדושת ארץ-ישראל וירושלים: קווים להתפתחותו של רעיון\", בתוך: אופנהיימר, א' ואחרים (עורכים), יהודים ויהדות בימי בית שני, המשנה והתלמוד, ירושלים, עמ' 371-344.",
            "ספראי וספראי, תפקידי חכמים – ספראי, ח' וספראי, ז', תשע\"ב, \"תהליך השתלטותם של חכמים על מעמדות ציבוריים\", בתוך: אופנהיימר, א' ומוסטיגמן, ר' (עורכים), בארץ ובתפוצות בימי בית שני ובתקופת המשנה, ספר זיכרון לאריה כשר (תעודה כה), עמ' 274-223.",
            "ספראי ורגב, ארץ ישראל – ספראי, ז' ורגב, א', 2011, ארץ ישראל בתקופת הבית השני המשנה והתלמוד, ירושלים.",
            "ספראי וששון, חציבה – ספראי, ז' וששון, א', תשס\"א, חציבה ומחצבות אבן בארץ-ישראל בתקופת המשנה והתלמוד, אלקנה.",
            "ספראי, בימי הבית – ספראי, ש', תשנ\"ד, בימי הבית ובימי המשנה, א-ב, ירושלים.",
            "ספראי, בני רכב – ספראי, ז', תשל\"ט, \"בני רכב האיסיים ורעיון ההליכה למדבר בדברי חז\"ל\", בר-אילן טז-יז, עמ' 49-37.",
            "ספראי, גבוה מעל גבוה – ספראי, ז', תש\"ס, \" 'גבוה מעל גבוה – וגבוהים מעליהם', חכמים ומערכות המשפט בתקופת התלמוד\", בתוך: שגיא, א' ואחרים (עורכים), יהדות פנים וחוץ – דיאלוג בין שני עולמות, ירושלים, עמ' 234-219.",
            "ספראי, גידול דבורים – ספראי, ז', תשמ\"ח, \"גידול דבורים והפקת דבשן בתקופת המשנה והתלמוד\", ישראל עם וארץ ד, עמ' 224-211.",
            "ספראי, דבש – ספראי, ז', תשמ\"ח, \"גידול דבורים והפקת דבשן בתקופת המשנה והתלמוד\", ישראל עם וארץ ד, עמ' 224-211.",
            "ספראי, הכלכלה – Safrai, Z., 1994, <i>The Economy of Roman Palestine</i>, London.",
            "ספראי, הכרעה – ספראי, ש', תשמ\"ג, \"ההכרעה כבית הלל ביבנה\", דברי הקונגרס העולמי השביעי למדעי היהדות, מחקרים בתלמוד הלכה ומדרש, ירושלים, עמ' 44-21.",
            "ספראי, הכרעה כבית הלל – ספראי, ש', תשנ\"ד, \"הכרעה כבית הלל\", בתוך: ספראי, בימי הבית, א, עמ' 405-382.",
            "ספראי, הלכה למשה מסיני – ספראי, ש', תש\"ן, \"הלכה למשה מסיני, היסטוריה או תיאולוגיה?\", בתוך: זוסמן, י' ורוזנטל, ד' (עורכים), מחקרי תלמוד, ירושלים, עמ' 38-11 (= בימי הבית, ב, עמ' 578-548).",
            "ספראי, הקהילה – ספראי, ז', תש\"ן, הקהילה היהודית ומוסדותיה, ירושלים.",
            "ספראי, כתובת רחוב – ספראי, ז', תשל\"ה, \"בשולי כתובת רחוב\", ציון מב, עמ' 32-1.",
            "ספראי, פרקי גליל – ספראי, ז', תשמ\"ה, פרקי גליל, ירושלים.",
            "ספראי, קיסריה – ספראי, ז', תשמ\"ה, \"היתר תחום קיסריה מהמצוות התלויות בארץ\", סיני צו, עמ' ריז-רכח.",
            "ספראי, שביעית – ספראי, ש', תשכ\"ו-תשכ\"ז, \"מצוות שביעית במציאות שלאחר חורבן בית שני\", א-ב, תרביץ לה, עמ' 328-304; לו, עמ' 21-1 (= בימי הבית, ב, עמ' 466-421).",
            "<i>ספרי במדבר, מהדורת האראוויטץ, ח\"ש, לייפציג, תרע\"ז.",
            "ספרי דברים, מהדורת פינקלשטין, א\"א, ברלין, ת\"ש.",
            "ספרי זוטא לדברים, מהדורת כהנא, מ\"י, ירושלים, תשס\"ג.",
            "ספרי זוטא, מהדורת האראוויטץ, ח\"ש, לייפציג, תרע\"ז.",
            "ספרים חיצוניים, מהדורת כהנא, א', ירושלים, תש\"ל.</i>",
            "<b>עמר וברוך, בית כסא – עמר, ז' וברוך, א', תשס\"ה, \"בית הכסא (Latrina) בארץ-ישראל בתקופה הרומית\", ירושלים וארץ ישראל 2, עמ' 50-27.",
            "ערוך השלם, רבי נתן ברבי יחיאל מרומי, מהדורת קאהוט, ח\"י, תל אביב, תש\"ל.",
            "פאוסט וספראי, קבורה – פאוסט, א' וספראי, ז', 2008, \"שינויים בדפוסי קבורה בארץ-ישראל לאור ממצאי חפירות ההצלה\", בתוך: בר, ש' (עורך), \"בהר ובשפלה ובערבה\" (יהושע יב, ח); עיונים ומחקרים מוגשים לאדם זרטל בשנת השלושים לסקר הר מנשה, ירושלים, עמ' 121-105.",
            "פאוסט, כלי יבוא – Faust, A., 2006, \"Trade, Ideology and Boundary Maintenance in Iron Age Israelite Society\", in: Poorthuis, M.J.H and Schwartz, J. (eds.), <i>Purity and Holiness: the Heritage of Leviticus</i>, Leiden, pp. 17-35.",
            "פויריאר, טהרה – Poirier, J.C., 2003, \"Purity Beyond the Temple in the Second Temple Era\", <I>JBL</I> 2, pp. 247-265.",
            "פויריאר, נטילת ידיים – Poirier, J.C., 1996, \"Why Did the Pharisees Wash Their Hands?\", <I>JJS</I> 46, pp. 217-233.",
            "פוקס, אשקלון – פוקס, ג', 2001, עיר רבת ימים: אשקלון בתקופה ההלניסטית והרומית, ירושלים.",
            "פוקס, סוכה – פוקס, מ\"צ, תשל\"ט, מהדורה ביקורתית של משניות מסכת סוכה עם מבוא, עבודת דוקטור, האוניברסיטה העברית, ירושלים.",
            "פטרוס האיברי – Raabe, R., 1895, <i>Petrus der iberer</i>, Leipzig.",
            "פטריך, אמת המים – פטריך, י', תשמ\"א, \"אמת-המים מעיטם לבית המקדש והלכה צדוקית אחת\", קתדרה 17, עמ' 23-11.",
            "פטריך, קיסריה - פטריך י', תשע\"ה, הליכה לקיסריה : מבט היסטורי וארכאולוגי, ירושלים.",
            "פטריך, שערי קיסריה – פטריך, י', תשס\"ז, \"רחוב החומה, הסטיו המזרחי, מקום הטטרפילון והמעמד ההלכתי של קיסריה (לביאורה של תוספתא, אהלות יח, יג)\", קתדרה 122, עמ' 30-7.",
            "פינצי, כלי עץ – פינצי, י', תשמ\"ה, חרושת העץ בתנ\"ך לאור המימצא בארצות המקרא ובספרות חז\"ל, עבודת דוקטור בשכפול, אוניברסיטת בר אילן, רמת גן.",
            "פינקלשטיין, חותמות – Finkielsztejn, G., 1998, \"More Evidence on John Hyrkanus Is' Conquest: Lead Weight and Rhodian Amphora Stamps\", <i>Bulletin of the Anglo – Israel Archaeological Society </i>16, pp. 7-32.",
            "פינקלשטיין, כלי חרס – Finkielsztejn, G., 1999, \"Hellenistic Jerusalem: the evidence of the Rhodian amphora stamps\", <i>New Studies on Jerusalem </i>5, pp. 21-36.",
            "פיקירילו, ירדן - Piccirilo, M., 1993, <i>The Mosaics of Jordan</i>, Amman.",
            "פיקירילו, ירדן – Piccirilo, M., 1993, <i>The Mosaics of Jordan</i>, Amman.",
            "פיקירילו, פסיפסים – Piccirillo, M., 1993, <i>The Mosaics of Jordan</i>, Amman.",
            "פירוש הגאונים לסדר טהרות – ראו אפשטיין, פירוש הגאונים.",
            "פירוש רבינו עובדיה מברטנורא, נדפס במשניות דפוס וילנא, דפוס צילום, תשל\"ד ומהדורות רבות נוספות.",
            "פיש ושפירא, מחלוקות – פיש, מ' ושפירא, ח', תשנ\"ט, \"פולמוסי הבתים: המחלוקת המטא-הלכתית בין בית שמאי לבית הלל\", עיוני משפט כב, עמ' 497-461.",
            "פלוסר וספראי, הלל – פלוסר, ד' וספראי, ש', תשס\"ה, \"הלל הזקן ובטחונו בה' \", בתוך: זוסמן, י' ורוזנטל, ד' (עורכים), מחקרי תלמוד; קובץ מחקרים בתלמוד ובתחומים גובלים, כרך ג: מוקדש לזכרו של פרופ' אפרים א' אורבך, ירושלים, עמ' 629-626.",
            "פליקס, החקלאות – פליקס, י', תש\"ן, החקלאות בארץ-ישראל בימי המקרא המשנה והתלמוד, ירושלים.",
            "פליקס, כלאים – פליקס, י', תשכ\"ז, כלאי זרעים והרכבה, מסכת כלאים, ירושלים.",
            "פליקס, עולם הצומח – פליקס, י', 1968, עולם הצומח המקראי, רמת גן - גבעתיים.",
            "פליקס, עצי פרי – פליקס, י', תשנ\"ד, עצי פרי למיניהם, ירושלים.",
            "פליקס, שביעית – פליקס, י', תש\"מ-תשמ\"ז, ירושלמי שביעית, א-ב, ירושלים.",
            "<i>פסיקתא דרב כהנא, מהדורת מנדלבוים, ד', ניו יורק, תשכ\"ב.",
            "פסיקתא זוטרתי (לקח טוב), מהדורת בובר, ש', וילנא, תרמ\"ד.",
            "פסיקתא רבתי, מהדורת איש שלום, מ', וינה, תר\"מ.</i>",
            "<b>פרויס, התלמוד וחכמת הרפואה – Preuss, J., 1911, <i>Biblisch-talmudische Medizin</i>, Leipzig (1992, Wiesbaden).",
            "פרידמן, חדות – פרידמן, מ\"ע, תשמ\"ו, \"לעניין חדות-דות\", לשוננו נ, עמ' 72.",
            "פרידמן, מקבילות – פרידמן, ש\"י, תשנ\"ד, \"מקבילות המשנה והתוספתא\", דברי הקונגרס העולמי למדעי היהדות, עמ' 22-15.",
            "פרידמן, משנה ותוספתא – Friedman, S., 1999, \"The Primacy of Tosefta to Mishna in Synoptic Parallels\", in: Fox, H. and Meacham, T. (eds.), <i>Introducing Tosefta, </i>New York, pp. 99-122.",
            "פרידמן, תוספתא – פרידמן, ש\"י, תשנ\"ג, \"תוספתא עתיקתא: ליחס מקבילות המשנה והתוספתא [א] – כל כתבי הקדש (שבת טז א)\", תרביץ סב, עמ' 338-313.",
            "פרידמן, תוספתא עתיקה – פרידמן, ש\"י, תשנ\"ה, \"תוספתא עתיקתא: ליחס מקבילות המשנה והתוספתא [ב] – מעשה רבן גמליאל וזקנים\", בר-אילן כה-כו (ספר גילת), עמ' 288-277.",
            "פרידמן, תוספתא עתיקתא – פרידמן, ש\"י, תשס\"ג, תוספתא עתיקתא, מסכת פסח ראשון, רמת גן.",
            "פרקר, טהרה – Parker, R., 1983, <i>Miasma: Pollution and Purification in Early Greek Religion</i>, Oxford.",
            "צפיריס, מערה.  – Tsaferis, W., 1970, “Jewish Tombs and and near Givwat Ha-Mivtar, Jerusalem” <I>IEJ</I> 20, pp.8-32.",
            "צ'צ'י, כלי ברונזה – Ceci, De C., 1854, <i>Piccoli Bronzi del Real Museo Borbonico distinti per categorie in dieci tavole descritte e disegnate</i>, Museo Nazionale di Napoli, Napoli.",
            "קדמוניות היהודים, יוספוס פלביוס, מהדורת שליט, א', ירושלים - תל אביב, תשכ\"ז.",
            "קדמוניות המקרא, הספרים החיצוניים, מהדורת הרטום, א\"ש, תל אביב, תשכ\"ט.",
            "קוטשר, כתובות – קוטשר, י', תשט\"ו,הכתובות העבריות והארמיות בירושלים מימי הבית השני, מ' אבי יונה, עורך, ספר ירושלים א', ירושלים, עמ' 349-368.",
            "קול הרמ\"ז, פירוש הרמ\"ז על המשניות (ר' משה זכותא), ירושלים, תשנ\"ט.",
            "קולב, הרומאים - P. Kolb, 2006, Die Römer bei uns, München.",
            "קלונר וזיסו, קבורה – Kloner, A. and Zissu, B., 2007, <i>The Necropolis of Jerusalem in the Second Temple Period</i>, Jerusalem.",
            "קלונר וזיסו, קברות – קלונר, ע' וזיסו, ב', תשס\"ג, עיר הקברים של ירושלים בימי הבית השני, ירושלים.",
            "קלונר, מרשה – Kloner, A., 2003, <i>Maresha Excavations Final Report Subterranean Comples 21, 44, 70</i>, Jerusalem.",
            "קלונר, קולומבריום – קלונר, ע', 1974, \"קולומבאריום במרישה\", קדמוניות ו, עמ' 115-113.",
            "קלרק, מנהגים יהודיים<i> – </i>Clarke, W.M., 1992, \"Jewish Table Manners in the Cena Trimalchonis\",<i> Classical Journal</i> 87, pp. 257-263.",
            "קרויס, ארכאולוגיה תלמודית – Krauss, S., 1966, <i>Talmudische Archaeologie</i>, Hildesheim.",
            "קרויס, מילון – Krauss, S., 1899, <i>Griechische und Latiniusche Lehnwörter Talmud, Midrash und Targum</i>, Budapest.",
            "קרויס, קדמוניות התלמוד – קרויס, ש', תרע\"ב-תרע\"ט, קדמוניות התלמוד, א-ב, וינה-ירושלים.",
            "קרום, תלבושת – Croom, A.T., 2002, <i>Roman Clothing and Fashion</i>, Port Stroud.",
            "ר\"ן בפירושו לרי\"ף, הודפס בתלמוד ש\"ס וילנא.",
            "רבינוביץ, דקדוקי סופרים – רבינוביץ, רנ\"נ, תש\"כ, דקדוקי סופרים, ירושלים.",
            "רבינוביץ, שערי תורת ארץ ישראל – רבינוביץ, ז\"ו, ת\"ש, שערי תורת ארץ ישראל, ירושלים.",
            "רבינוביץ, שערי תורת בבל – רבינוביץ, ז\"ו, תשכ\"א, שערי תורת בבל, ירושלים.",
            "רגב, אינדיבידואליזם – Regev, E., 2000, \"Pure Individualism: The Idea of Non-Priestly purity in Ancient Judaism\", <I>JSJ</I> 31, pp. 176-202.",
            "רגב, טהרה – רגב, טהרה לישראלים – Regev, E., 2000, \"Non-Priestly Purity and its Religious Aspects according to Historical Sources and Archaeological Findings\", in: Poorthius, M.J.H. et al. (eds.), <i>Purity and Holiness: The Heritage of Leviticus</i>, Leiden, pp. 321-374.",
            "רובין, קץ החיים – רובין, נ', 1997, קץ החיים: טקסי קבורה ואבל במקורות חז\"ל, תל אביב.",
            "רוזנטל, מסורת – רוזנטל, א\"ש, 1994, \"מסורת-הלכה וחידושי-הלכות במשנת חכמים\", תרביץ סג, עמ' 374-321.",
            "רוט-גרסון, סוריה – רוט-גרסון, ל', תשמ\"ז, הכתובות היווניות מבתי-הכנסת בארץ-ישראל, ירושלים.",
            "רול, כבישים – רול, י', תשל\"ו, \"מערך הדרכים הרומיות בארץ-ישראל\", קדמוניות ט, עמ' 50-35.",
            "<i>רות רבה, מהדורת לרנר, מ\"ב, תשל\"א, עבודת דוקטור, האוניברסיטה העברית, ירושלים.",
            "ריטב\"א, חדושים למסכת שבת, מהדורת גולדשטיין, מ', ירושלים, תש\"ן.</i>",
            "<b>רשב\"א, חדושים למסכת מגילה, מהדורת דימיטרובסקי, ח\"ז, נויארק, תשט\"ז.",
            "שאגת אריה, שו\"ת אריה בן אשר ממץ, ירושלים, תש\"ך.",
            "שאילתות דרב אחאי גאון, מהדורת מירסקי, א', ירושלים, תשכ\"א-תשל\"ז.",
            "שבלי הלקט, מהדורת באבר, ש', וילנא, תרמ\"ו.",
            "שובה, כתובת המוכני – שובה, מ' תש\"ב, \"כתובת יונית על מתקן השקאה מדרום ארץ-ישראל\", ידיעות ב, עמ' 93-89.",
            "שוורץ, משנת תמיד – שוורץ, י', תשנ\"ז, \"משנת תמיד ויריחו\", בתוך: ספראי, ז' ואחרים (עורכים), חקרי ארץ – עיונים בתולדות ארץ-ישראל, מוגשים לכבוד פרופ' יהודה פליקס, רמת גן, עמ' 257-247.",
            "שחר, יוספוס – שחר, י', 1996, התיאורים הגיאוגרפיים של ארץ ישראל בספרי יוסף בן מתתיהו וזיקתם למסורות התלמודיות ולספרות ההלניסטית-רומית, עבודת דוקטור, אוניברסיטת תל אביב, תל אביב.",
            "שיפמן, טבול יום – Schiffman, L.H., 1994, <i>Pharisaic and Sadducean Halakha in Light of the Dead Sea Scrolls – The Case of TEVUL YOM</i>, <I>DSD</I> 1, pp. 285-289.",
            "שכטר, קטעי גניזה – Schechter, S., 1898, \"Genizah Fragments\", <I>JQR</I> X, p. 636.",
            "שנובל, ריאליה Schnobel-Wohlrab, C. E., 1911, <i>Altklassischen Realien im Realgymnasium</i>, Leipzig 1911",
            "שערי צדק, נ' מודעי, שערי צדק, שאלוניקי תקנ\"ב.",
            "שערי תשובה, י\"מ, הירש, שערי תשובה, לייפציג תרפ\"ח.",
            "שפרבר, אגורנומוס – Sperber, D., 1977, \"On the Office of the Agoranomos in Roman Palestine\", <i>Zeitschrift der Deutschen Morgenländischen Gesellschaft </i>127, pp. 227-243.",
            "שפרבר, תרבות חומרית – שפרבר, ד', תשנ\"ד, תרבות חומרית בארץ-ישראל בימי התלמוד, רמת גן.",
            "שרידי ירושלמי – ראו גינצבורג, שרידי ירושלמי.",
            "שרמר, חכמים ושלטון – שרמר, ע', תשס\"ז, \"מדרש והיסטוריה: כוח האל ותקוות גאולה בעולמם של התנאים בצל האימפריה הרומית\", ציון עב, עמ' 36-5.",
            "תוספות יום טוב, נדפס במשניות דפוס וילנא, ד\"צ תשל\"ד, ובמהדורות רבות נוספות.",
            "תוספות רי\"ד, מהדורת נטאנאהן, יש\"ה, ירושלים, תשל\"ד.",
            "<i>תורתן של ראשונים, מהדורת הורוויץ, ח\"מ, פראנקפורט ע\"מ, תרמ\"ב.",
            "תנא דבי אליהו, מהדורת איש שלום, מ', וינה, 1904.",
            "תניא רבתי, מהדורת הורביץ, ש', וארשה, 1879.</i>",
            "<b>תרגום השבעים – Rahlfs, H. (ed.), 1935, <i>Septuaginta</i>, Stuttgart.",
            "<i>תרגום יונתן לנביאים, מהדורת רידר, מ', ירושלים, תשמ\"ד; מהדורת גינזבורגר, מ', ברלין, תרס\"ב.",
            "תרגום יונתן לנביאים, מהדורת שפרבר, א', ליידן, 1959 ואילך; לנביאים וכתובים: כתבי הקדש בארמית, ליידן.</i>",
            "<b>תרגום ניאופיטי – Dies-Macho, A., 1968-1979, <i>Targum Palestinese</i> I-IV, Madrid.",
            "<i>תשובות אנשי ארץ-ישראל – בתוך: לוין, ב\"מ (עורך), תר\"צ, גנזי קדם, מאסף מדעי לתקופת הגאונים וספרותם, ד, חיפה, עמ' 50.",
            "תשובות גאונים מזרח ומערב, מילר, י', ברלין, תרמ\"ח.",
            "תשובות גאונים קדמונים, קאסעל, ד', ברלין, תר\"ח.",
            "תשובות הגאונים אסף – אסף, ש', תרפ\"ט, תשובות הגאונים, ירושלים.",
            "תשובות הגאונים החדשות – עמנואל, ש', תשנ\"ה, תשובות הגאונים החדשות, ירושלים.",
            "תשובות הגאונים הקצרות – רבינוביץ, מ\"א, תש\"כ, שאלות ותשובות הגאונים, ירושלים.",
            "תשובות הגאונים הרכבי – הרכבי, א\"א, תרמ\"ז, זכרון לראשונים וגם לאחרונים, ברלין.",
            "תשובות הגאונים מוסאפיה – מוסאפיה, י', תרכ\"ד, תשובות הגאונים, ליק.",
            "תשובות הגאונים קורונל – קורונל, נ\"נ, תרל\"א, תשובות הגאונים, וויען.",
            "תשובות הגאונים שערי צדק – ראו שערי צדק.",
            "תשובות הרמב\"ם, מהדורת בלאו, י', א-ד, ירושלים, תשי\"ח-תשמ\"ו.",
            "תשובות מהרי\"ץ גיאת, הוצאת באמבערגער, י\"ד, פירטה, תרכ\"א-תרכ\"ה.",
            "תשובות רב נטרונאי בר הילאי גאון, מהדורת ברודי, י', ירושלים, תשנ\"ד.",
            "תשובות רב שר שלום, מהדורת וינברג, ר\"ש, ירושלים, תשל\"ו.</i>"
        ]
    },
    "schema": {
        "heTitle": "משנת ארץ ישראל על משנה אהלות",
        "enTitle": "Mishnat Eretz Yisrael on Mishnah Oholot",
        "key": "Mishnat Eretz Yisrael on Mishnah Oholot",
        "nodes": [
            {
                "heTitle": "פתח דבר",
                "enTitle": "Preface"
            },
            {
                "heTitle": "",
                "enTitle": ""
            },
            {
                "heTitle": "ביבליוגרפיה",
                "enTitle": "Bibliography"
            }
        ]
    }
}