{
    "title": "Mishnat Eretz Yisrael on Mishnah Shevuot",
    "language": "he",
    "versionTitle": "merged",
    "versionSource": "https://www.sefaria.org/Mishnat_Eretz_Yisrael_on_Mishnah_Shevuot",
    "text": {
        "Preface": [
            "<b>מקורות</b>",
            "א. תוכנה של מסכת שבועות",
            "ב. השבועות בספרות הקדם-תנאית",
            "1 השבועה בתנ\"ך",
            "2 השבועה בספרות החיצונית",
            "יוספוס",
            "פילון",
            "בן סירא",
            "ספרות קומראן",
            "ג. השבועה בספרות חז\"ל – סוגי שבועות",
            "-    –  1. על מה נשבעים",
            "2. השבועות המשפטיות",
            "-    –  3. שבועת שווא",
            "4. שבועת ביטוי",
            "5. נדר ושבועה",
            "6. סיכום קווי ההתפתחות של השבועה בספרות התנאית והאמוראית",
            "ד. טקס ההשבועה",
            "-  1. טקס השבועה בתקופת המקרא",
            "-  2. טקס השבועה במקורות התנאיים, אלה ושבועה",
            "ה. היחס לשבועות – מעבירה לאסון",
            "-    –  1. הקדמה",
            "2. היחס לנדרים בספרות חז\"ל",
            "-    –  3. היחס לשבועות בספרות התלמודית",
            "4. היחס לשבועות בתקופה הבתר-תלמודית",
            "ו. קווי התפתחות עיקריים בַיחס לשבועות בתקופה הבתר-תלמודית",
            "-    –  1. בבל – בין צמצום להרחבה",
            "-    –  2. ארץ ישראל – רידוד הפן המשפטי",
            "ז. מסקנות – משמעותו החברתית-דתית של התהליך",
            "ח. משנת שבועות",
            "1. סדר המשנה",
            "2. משנה ותוספתא",
            "פרק ז של המשנה ומקבילתו בתוספתא",
            "3. התלמוד הבבלי",
            "4. עדי הנוסח",
            "<b>בחרנו לפתוח בשני פיוטים לא כל כך מוכרים, המיוחסים לרבי אלעזר הקליר (מאה שביעית). הם מלמדים על נוכחות נושא האלה והשבועה בקהילה הארץ-ישראלית של התקופה.</b> ",
            "<b>פיוט קלירי</b> ",
            "<b>אלה המצוות והחקים</b> (לעשרת הדברות)",
            "מורא שמו לשוא לא תרים",
            "נוגעך בו ירדו בך אברים",
            "סור משבועת שקרים",
            "ערוך בה אלות ואררים",
            "פורעת מעור ומבשרים",
            "צופרת בעוף ובאה חדרים",
            "קירות הופעת עם מקרים",
            "רחק ממנה בכל דברים",
            "שמור שבועת איסר ונדרים",
            "תירא מאל נותן שבת לשומרים",
            "<b>ל</b>שומרים יום שבת נפישו",
            "<b>ע</b>תידים בקדש להקדישו",
            "<b>ז</b>כו<b>ר</b> את יום השבת לקדשו<sup class=\"footnote-marker\">1</sup><i class=\"footnote\">קליר מאגרים מספר 1079, הפיוט לך ארץ ודריה עפרה בהילך.</i>",
            "<b>הפיוט אתה נחלתה</b>",
            "הזהרת שופטים על שחד רשע למותו צויית על הכיר פנים",
            "ושבועת העידות ושבועת הפיקדון ושבועת העלם דבר ושבוע גזל והשב אבידה",
            "זיקוק בי דין בדרישה וחקירה סנהדרין גדולה וסנהדרין קטנה שבועת עדות",
            "<u><b>ויקרא פרק ה</b> </u>",
            "(א) וְנֶפֶשׁ כִּי תֶחֱטָא וְשָׁמְעָה קוֹל אָלָה וְהוּא עֵד אוֹ רָאָה אוֹ יָדָע, אִם לוֹא יַגִּיד וְנָשָׂא עֲו‍ֹנוֹ:",
            "(ב) אוֹ נֶפֶשׁ אֲשֶׁר תִּגַּע בְּכָל דָּבָר טָמֵא אוֹ בְנִבְלַת חַיָּה טְמֵאָה אוֹ בְּנִבְלַת בְּהֵמָה טְמֵאָה אוֹ בְּנִבְלַת שֶׁרֶץ טָמֵא, וְנֶעְלַם מִמֶּנּוּ וְהוּא טָמֵא וְאָשֵׁם:",
            "(ג) אוֹ כִי יִגַּע בְּטֻמְאַת אָדָם לְכֹל טֻמְאָתוֹ אֲשֶׁר יִטְמָא בָּהּ, וְנֶעְלַם מִמֶּנּוּ וְהוּא יָדַע וְאָשֵׁם:",
            "(ד) אוֹ נֶפֶשׁ כִּי תִשָּׁבַע לְבַטֵּא בִשְׂפָתַיִם לְהָרַע אוֹ לְהֵיטִיב, לְכֹל אֲשֶׁר יְבַטֵּא הָאָדָם בִּשְׁבֻעָה, וְנֶעְלַם מִמֶּנּוּ, וְהוּא יָדַע וְאָשֵׁם לְאַחַת מֵאֵלֶּה:",
            "(ה) וְהָיָה כִי יֶאְשַׁם לְאַחַת מֵאֵלֶּה, וְהִתְוַדָּה, אֲשֶׁר חָטָא עָלֶיהָ:",
            "(ו) וְהֵבִיא אֶת אֲשָׁמוֹ לַה' עַל חַטָּאתוֹ אֲשֶׁר חָטָא נְקֵבָה מִן הַצֹּאן כִּשְׂבָּה אוֹ שְׂעִירַת עִזִּים, לְחַטָּאת, וְכִפֶּר עָלָיו הַכֹּהֵן מֵחַטָּאתוֹ:",
            "(ז) וְאִם לֹא תַגִּיע יָדוֹ דֵּי שֶׂה, וְהֵבִיא אֶת אֲשָׁמוֹ אֲשֶׁר חָטָא שְׁתֵּי תֹרִים אוֹ שְׁנֵי בְנֵי יוֹנָה לַה', אֶחָד לְחַטָּאת וְאֶחָד לְעֹלָה:",
            "(ח) וְהֵבִיא אֹתָם אֶל הַכֹּהֵן וְהִקְרִיב אֶת אֲשֶׁר לַחַטָּאת רִאשׁוֹנָה, וּמָלַק אֶת רֹאשׁוֹ מִמּוּל עָרְפּוֹ וְלֹא יַבְדִּיל:",
            "(ט) וְהִזָּה מִדַּם הַחַטָּאת עַל קִיר הַמִּזְבֵּחַ, וְהַנִּשְׁאָר בַּדָּם יִמָּצֵה אֶל יְסוֹד הַמִּזְבֵּחַ, חַטָּאת הוּא:",
            "(י) וְאֶת הַשֵּׁנִי יַעֲשֶׂה עֹלָה כַּמִּשְׁפָּט, וְכִפֶּר עָלָיו הַכֹּהֵן מֵחַטָּאתוֹ אֲשֶׁר חָטָא וְנִסְלַח לוֹ: ס",
            "(יא) וְאִם לֹא תַשִּׂיג יָדוֹ לִשְׁתֵּי תֹרִים אוֹ לִשְׁנֵי בְנֵי יוֹנָה, וְהֵבִיא אֶת קָרְבָּנוֹ אֲשֶׁר חָטָא עֲשִׂירִת הָאֵפָה סֹלֶת לְחַטָּאת, לֹא יָשִׂים עָלֶיהָ שֶׁמֶן וְלֹא יִתֵּן עָלֶיהָ לְבֹנָה, כִּי חַטָּאת הִיא:",
            "(יב) וֶהֱבִיאָהּ אֶל הַכֹּהֵן, וְקָמַץ הַכֹּהֵן מִמֶּנָּה מְלוֹא קֻמְצוֹ אֶת אַזְכָּרָתָה, וְהִקְטִיר הַמִּזְבֵּחָה עַל אִשֵּׁי ה', חַטָּאת הִוא:",
            "(יג) וְכִפֶּר עָלָיו הַכֹּהֵן עַל חַטָּאתוֹ אֲשֶׁר חָטָא מֵאַחַת מֵאֵלֶּה, וְנִסְלַח לוֹ, וְהָיְתָה לַכֹּהֵן כַּמִּנְחָה: ס",
            "<u><b>משלי פרק כט</b> </u>",
            "(כד) חוֹלֵק עִם גַּנָּב שׂוֹנֵא נַפְשׁוֹ אָלָה יִשְׁמַע וְלֹא יַגִּיד:",
            "<b>שבועת פיקדון, אבידה</b>",
            "<u>ויקרא פרק ה</u>",
            "(כ) וַיְדַבֵּר ה' אֶל מֹשֶׁה לֵּאמֹר:",
            "(כא) נֶפֶשׁ כִּי תֶחֱטָא וּמָעֲלָה מַעַל בַּה', וְכִחֵשׁ בַּעֲמִיתוֹ בְּפִקָּדוֹן אוֹ בִתְשׂוּמֶת יָד אוֹ בְגָזֵל אוֹ עָשַׁק אֶת עֲמִיתוֹ:",
            "(כב) אוֹ מָצָא אֲבֵדָה וְכִחֶשׁ בָּהּ וְנִשְׁבַּע עַל שָׁקֶר, עַל אַחַת מִכֹּל אֲשֶׁר יַעֲשֶׂה הָאָדָם, לַחֲטֹא בָהֵנָּה:",
            "(כג) וְהָיָה כִּי יֶחֱטָא וְאָשֵׁם, וְהֵשִׁיב אֶת הַגְּזֵלָה אֲשֶׁר גָּזָל, אוֹ אֶת הָעֹשֶׁק אֲשֶׁר עָשָׁק, אוֹ אֶת הַפִּקָּדוֹן אֲשֶׁר הָפְקַד אִתּוֹ, אוֹ אֶת הָאֲבֵדָה אֲשֶׁר מָצָא:",
            "(כד) אוֹ מִכֹּל אֲשֶׁר יִשָּׁבַע עָלָיו לַשֶּׁקֶר, וְשִׁלַּם אֹתוֹ בְּרֹאשׁוֹ וַחֲמִשִׁתָיו יֹסֵף עָלָיו, לַאֲשֶׁר הוּא לוֹ יִתְּנֶנּוּ בְּיוֹם אַשְׁמָתוֹ:",
            "(כה) וְאֶת אֲשָׁמוֹ יָבִיא לַה', אַיִל תָּמִים מִן הַצֹּאן בְּעֶרְכְּךָ לְאָשָׁם אֶל הַכֹּהֵן:",
            "(כו) וְכִפֶּר עָלָיו הַכֹּהֵן לִפְנֵי ה', וְנִסְלַח לוֹ עַל אַחַת מִכֹּל אֲשֶׁר יַעֲשֶׂה לְאַשְׁמָה בָהּ: ס",
            "<b>דיני שומרים</b>",
            "<u>שמות כב</u>",
            "(ו) כִּי יִתֵּן אִישׁ אֶל רֵעֵהוּ כֶּסֶף אוֹ כֵלִים לִשְׁמֹר וְגֻנַּב מִבֵּית הָאִישׁ אִם יִמָּצֵא הַגַּנָּב יְשַׁלֵּם שְׁנָיִם:",
            "(ז) אִם לֹא יִמָּצֵא הַגַּנָּב וְנִקְרַב בַּעַל הַבַּיִת אֶל הָאֱלֹהִים אִם לֹא שָׁלַח יָדוֹ בִּמְלֶאכֶת רֵעֵהוּ:",
            "(ח) עַל כָּל דְּבַר פֶּשַׁע עַל שׁוֹר עַל חֲמוֹר עַל שֶׂה עַל שַׂלְמָה עַל כָּל אֲבֵדָה אֲשֶׁר יֹאמַר כִּי הוּא זֶה עַד הָאֱלֹהִים יָבֹא דְּבַר שְׁנֵיהֶם אֲשֶׁר יַרְשִׁיעֻן אֱלֹהִים יְשַׁלֵּם שְׁנַיִם לְרֵעֵהוּ:",
            "(ט) כִּי יִתֵּן אִישׁ אֶל רֵעֵהוּ חֲמוֹר אוֹ שׁוֹר אוֹ שֶׂה וְכָל בְּהֵמָה לִשְׁמֹר וּמֵת אוֹ נִשְׁבַּר אוֹ נִשְׁבָּה אֵין רֹאֶה:",
            "(י) שְׁבֻעַת ה' תִּהְיֶה בֵּין שְׁנֵיהֶם אִם לֹא שָׁלַח יָדוֹ בִּמְלֶאכֶת רֵעֵהוּ וְלָקַח בְּעָלָיו וְלֹא יְשַׁלֵּם:",
            "(יא) וְאִם גָּנֹב יִגָּנֵב מֵעִמּוֹ יְשַׁלֵּם לִבְעָלָיו:",
            "<b>תוכנה של מסכת שבועות</b>",
            "מסכת שבועות עוסקת ברובה בענייני שבועה על כל סוגיה.<sup class=\"footnote-marker\">2</sup><i class=\"footnote\">בשנים שחלפו מכתיבת הפירוש לכתיבת המבוא שינתה האקדמיה ללשון העברית את כללי הכתיב המלא, לפיכך רק המבוא כתוב על פי הכללים החדשים.</i> השבועה קרובה מאוד לתופעת הנדר, קִרבה שנברר אותה להלן, וגם בהיבט החברתי קיים דמיון בין שבועה לנדר, אך עריכת המסכתות והמינוחים שונים. השבועה היא תופעה בין-דתית, חוצת תרבויות וחברות ונוהגת כמעט בכל העולם. השבועה שייכת לסוג של \"אמירת המשך\". היא באה, בדרך כלל, לתקף טענה או היגד ראשון. ההיגד הראשון הוא קביעה או הבטחה, והשבועה מחזקת אותה בעזרת נוסחה המזכירה את שם ה', או שם קרוב אחר (כינוי מקובל). מה תפקיד האל בשבועה? קשה להגדיר. השבועות הן ביטוי מקוצר, בעל אופי טקסי למחצה (או טקסי מלא), וממילא תוכן האמירה המלא אינו ידוע. ייתכן שהזכרת ריבון העולמים היא מעין עדות: אני מתחייב בשם ה' כך שאם אמעל בהבטחה, פגעתי בכבוד האל עצמו, והאל יעניש אותי. מרכיב זה של עונש הוא מעין קללה. במקרא מרכיב זה מנוסח בתור ה\"אָלָה\". ייתכן גם לראות את השבועה אחרת: האל הוא עד וערב להבטחה או ערב לאמיתות ההיגד, ומרכיב העונש סמוי יותר.",
            "השבועה היא כאמור בשם האל, או בשם חפץ חשוב: ראשו של הנשבע, נביא, ארון הקודש או חפץ חשוב אחר.",
            "במסכת שבועות מצויים גם נושאים אחרים. הם נגררים מהפתיחה \"ארבע שבועות הן\", אגב פתיחה זו הובאו נושאים נוספים שבהם חלוקה דומה, ואגב פתיחה זו נדונו גם ידיעות הטומאה. ברם עצם ההכללה של מסכת שבועות בסדר נזיקין מצביעה על כך שמטרת העורך לדון בשבועות, ואכן רוב המסכת עוסקת בשבועה לסוגיה.",
            "<b>ב. השבועה בספרות הקדם-תנאית</b> ",
            "<b>1. השבועה בתנ\"ך</b>",
            "לא נעסוק כאן בשבועה בתנ\"ך, היא מופיעה לעיתים קרובות בהקשרים שונים. המקרא עצמו מורכב, וניתן להסיק ממנו מסקנות רבות שאינן בתחום דיוננו. במסגרת זאת חשוב רק מה הבינו חכמים מהתנ\"ך. זאת אנו יודעים בזכות אמירות גלויות של חז\"ל (אמירה מפורשת שכך הבינו) או מה עשויים היו להבין לפי דרכי ההיגיון והדרשה של חז\"ל.",
            "במקרא השבועה מופיעה בהקשרים אלו:",
            "א. הבטחה לעתיד, בעיקר בברית נאמנות \"הדדית\" או בלתי הדדית (בין ריבון לנתיניו<sup class=\"footnote-marker\">3</sup><i class=\"footnote\">במקרא הבריתות המדיניות בין מעצמות למלכויות חסות הוצגו והתבצעו בדרך הדומה לברית בין שווים. הוא הדין לברית בין ריבון העולם לנתיניו. ברית בין הבתרים למשל היא דגם לברית כזאת בין שני צדדים.</i>), כגון אברהם ועבדו; יעקב ועשו; אברהם ואבימלך; יעקב ויוסף וכו'. בסגנון זה גם הבטחות של ה' לעובדיו, הראשונה שבהן (בתנ\"ך) היא השבועה לאברהם:",
            "וַיֹּ֕אמֶר בִּ֥י נִשְׁבַּ֖עְתִּי נְאֻם ה' כִּ֗י יַ֚עַן אֲשֶׁ֤ר עָשִׂ֙יתָ֙ אֶת־הַדָּבָ֣ר הַזֶּ֔ה וְלֹ֥א חָשַׂ֖כְתָּ אֶת־בִּנְךָ֥ אֶת־יְחִידֶֽךָ: כִּֽי־בָרֵ֣ךְ אֲבָרֶכְךָ֗ וְהַרְבָּ֨ה אַרְבֶּ֤ה אֶֽת־זַרְעֲךָ֙... (בראשית כב טז-יז).",
            "בדרך כלל נשבעים שני הצדדים הבאים בברית, או שאחד נשבע לפי בקשת השני (יוסף לפי בקשת יעקב – בראשית מז לא \"ויאמר השבעה לי\"), אך לעיתים גם האחד משביע את האחרים: \"וַיַּשְׁבַּע יוֹסֵף אֶת בְּנֵי יִשְׂרָאֵל לֵאמֹר פָּקֹד יִפְקֹד אֱלֹהִים אֶתְכֶם וְהַעֲלִתֶם אֶת עַצְמֹתַי מִזֶּה\" (בראשית נ כה), וכן: \"וַיַּשְׁבַּע יְהוֹשֻׁעַ בָּעֵת הַהִיא לֵאמֹר אָרוּר הָאִישׁ לִפְנֵי ה' אֲשֶׁר יָקוּם וּבָנָה אֶת הָעִיר הַזֹּאת אֶת...\" (יהושע ו כו). יהושע השביע את בני ישראל בעתיד. מבחינה משפטית בני העתיד לא נשבעו, אך מבחינה פוליטית זו התחייבות של המנהיג בשם העם, כלומר בשם הציבור שהוא מייצג.",
            "בדרך כלל השבועה היא של אדם על עצמו, וחז\"ל פירשו שמי שמוטלת עליו שבועה צריך להישבע לפי הוראת בית דין, ואם נשבע מפי אחר עליו להסכים לשבועה באמירת \"אמן\" (להלן פ\"ג מי\"א; פ\"ד מ\"ג; פ\"ה מ\"ב-מ\"ה ועוד). אנו נציע שבהלכה הקדומה אפשרו לאדם להטיל שבועה או נדר על אחר, אך ההלכה התנאית צמצמה את האפשרות רק למקרה של הטלת שבועה של בעל על אשתו. לכך ראיות מספר, כגון במשנתנו פ\"ד מ\"י, שתיזכר גם להלן בסמוך.",
            "ב. בהקשר ספציפי של שבועות פרטניות, כגון שבועת עדות, התובע משביע את העדים שאם יש להם עדות \"יבוא ויעידוני\", וכן בשבועת הסוטה (התחייבות שבעבר הייתה נאמנה לבעלה<sup class=\"footnote-marker\">4</sup><i class=\"footnote\">חז\"ל דרשו שהיא נשבעת גם על העתיד, ראו סוטה פ\"ב מ\"ב, אך זו כבר דרשה המבוססת על כך שאכן יש \"גלגול שבועה\", ויש שבועה שהיא התחייבות עתידית, ראו להלן פ\"ג מ\"ה.</i>), וכן בשבועה בבית משפט לחיזוק העדות. הפסוק ששבועת העדות מבוססת עליו הוא: \"עַל כָּל דְּבַר פֶּשַׁע עַל שׁוֹר עַל חֲמוֹר עַל שֶׂה עַל שַׂלְמָה עַל כָּל אֲבֵדָה אֲשֶׁר יֹאמַר כִּי הוּא זֶה עַד <u>הָאֱלֹהִים</u> יָבֹא דְּבַר שְׁנֵיהֶם אֲשֶׁר יַרְשִׁיעֻן <u>אֱלֹהִים</u> יְשַׁלֵּם שְׁנַיִם לְרֵעֵהוּ\" (שמות כב ח), גם כאן פירוש הפסוק בעייתי, ונדון בו להלן. מבחינה פרשנית אפשר שזו שבועה מיוחדת על שמירה, או שבועה שהתובע מטיל בכל תביעה אפשרית. הווה אומר שתובע שאין לו עדות בת תוקף רשאי תמיד לדרוש מהנתבע שבועה בבית דין, או גם שלא בבית דין, כפי שנברר להלן.",
            "השבועות, כמו גם הנדרים, מתחלקות בין 1. שבועה סתם – \"אני נשבע (נודר) שאעשה משהו או שעשיתי משהו\", לבין 2. שבועה מותנית – \"אני נשבע (נודר) שאם יקרה (קרה) כך וכך, אעשה זאת וזאת\".",
            "ג. שבועת אָלָה – \"אני נשבע שאם אעשה כך יבוא עליי עונש מסוים\". אינו מכירים נדר כזה. שבועת אלה יש בה \"מכפיל\" פחד, ומצד שני מי שאחראי על ביצוע העונש הוא ריבון העולמים בלבד. כזאת היא שבועת הסוטה. בכל המקרים אדם שנשבע לשקר \"נענש\" (או \"מתכפר\" לו) בהבאת קורבן אשם וחומש; אם גם הזיק חייב בתשלום הנזק.",
            "<b>2. השבועה בספרות החיצונית</b>",
            "השבועה נזכרת בספרים החיצוניים בעיקר אגב דיונים בנושאים מקראיים. לעיתים דבריהם של בני ימי בית שני הינם חזרה טכנית על המקרא, אך בדרך כלל יש בהם שינוי מסוים או תוספת. בקדמוניות ד 287 יוספוס דן במקרה של פיקדון וכפירה: \"יבוא את שבעה השופטים ויישבע באלוקים\". כמו חז\"ל יוספוס מבין את הפסוק כשבועה בבית דין, אבל בשונה מהם הוא מדבר על בית דין של שבעה שופטים. בית דין כזה היה כנראה בית הדין העירוני, שכן בית הדין של חז\"ל כולל שלושה או חמישה דיינים חברים<sup class=\"footnote-marker\">5</sup><i class=\"footnote\">ראו פירושנו לסנהדרין פ\"א מ\"א. לבית הדין העירוני ראו המבוא למסכת נזיקין (בבא קמא) ובהמשך.</i>.",
            "<u><b>השבועה בכתבי יוספוס</b></u>",
            "בקדמוניות ב 275 משה מבקש מה' לדעת את כינויו \"כדי שיקרא לו בשם בשעת הקורבנות...\", אולם אסור להעלותו על שפתיו. מכאן משתמעת הסתייגות מכל הזכרה של השם המופרש. משפט כזה אוסר על שימוש בשם המפורש לצורכי שבועה. אין כאן איסור על שבועה בשם ה', אלא האיסור חל רק על שימוש בשם המפורש ולא על כינויים אחרים. להלן נדון במפורט בשאלה זו של שימוש בשם, והשלכותיה על השבועה כמצויה בגבול שבין הלכה למאגיה.",
            "כמו כן יוספוס מספר (קד' יז 42) שהורדוס הטיל שבועת נאמנות על כל תושבי הארץ. פרושים לא נשבעו נאמנות להורדוס. יוספוס איננו מסביר מדוע הפרושים (שמספרם ששת אלפים<sup class=\"footnote-marker\">6</sup><i class=\"footnote\">אפשר שהכוונה למנהיגי הפרושים, או שרוב הפרושים הסכימו להישבע. קשה להניח שמספרם בימי הורדוס לא היה גבוה יותר. על כל פנים שאלה זו של מספר הפרושים איננה נוגעת לנושא דיוננו.</i>) נמנעו משבועה. הורדוס קנס אותם, ואחת מנשות החצר שילמה את הקנס. מן הסתם גם הורדוס לא ראה בהימנעות משבועה הצהרת מרידה, אחרת לא היה מסתפק בקנס. הורדוס הבין שהפרושים נמנעים משבועה באשר היא, גם כשהיא שבועת אמת. מסורת אחרת מדברת על כך שהאיסיים נמנעו מלהישבע. לפיכך סביר שהייתה זו התנהגות מקובלת מצד יראי שמיים למעט בשבועות (או לא להישבע כלל), ולכן נמנעו מהשבועה שדרש המלך, משום שניתן היה לפרשה כשבועת נאמנות סתמית.",
            "במערכת ההלכתית התנאית אין שבועה לחיזוק הצהרה. קרוב לוודאי שתנאים היו רואים בה שבועה לבטלה (בבחינת שבועת שווא)<sup class=\"footnote-marker\">7</sup><i class=\"footnote\">לפחות לפי הפרשנות המקובלת של המונח, שאותה נברר להלן.</i>, עם זאת אנו נַראה שפרקטיקה זו של שבועה לתיקוף הבטחה הייתה מקובלת, אולי רק מחוץ לבית הדין של חכמים ואולי אף בחסות בית הדין. על כל פנים זו פרקטיקה נהוגה. הפרושים נמנעים משבועה כזאת, ונתון זה מצטרף לעדויות על הסתייגות משבועה שאותן נברר להלן.",
            "כנגד זה יוספוס מספר שהיהודים נשבעים בקורבן (נגד אפיון א 167)<sup class=\"footnote-marker\">8</sup><i class=\"footnote\">המידע נמסר בשם תיאופרסטוס הנוכרי, אבל אם יוספוס לא היה מכיר נוהג זה לא היה נמנע מלהעיר שאין זו עדות נכונה. </i>. שם אין ביטוי להתנגדות לשבועה. השימוש במונח \"קורבן\" הוא מלשונות הנדר, אם כי יש מחלוקת על השימוש במונח זה<sup class=\"footnote-marker\">9</sup><i class=\"footnote\">ראו פירושנו לנדרים פ\"א מ\"א.</i>. ממשפט זה אנו לומדים על ראשיתן של שתי תופעות שתלוונה אותנו בהמשך דיוננו: הראשונה – השבועה מקובלת למרות ההתנגדות וההסתייגות של הפרושים-חכמים. התופעה השנייה היא הקִרבה בין שבועה לנדר, קרבה או אפילו דמיון שקיימים גם בספרות חז\"ל.",
            "יוספוס חוזר על המשתמע מהתנ\"ך שאת השבועה חייבים לקיים, והיא הבטחה שאין להפֵרה (קד' ד 57 – לגבי הגבעונים; קד' ד 15 – השבועה לרחב; קד' ה 267-263 – נדר יפתח). בנדר יפתח עסקנו במבוא לנדרים, וספק אם הוא נדר או שבועה.",
            "<u><b>השבועה אצל פילון</b></u>",
            "פילון דן הרבה בשבועות ובנדרים, בדרך כלל יחדיו. כל השבועות שהוא מזכיר הן מה שחז\"ל יכנו \"שבועת ביטוי\", בניגוד ל\"שבועת ממון\" שהיא השבועה בבית הדין (על החוקים ב 12). בחיבורו \"עשרת הדיברות\"<sup class=\"footnote-marker\">10</sup><i class=\"footnote\">על עשרת הדברות 95-82.</i> פילון מפרש את \"לא תשא\" כשבועת שקר ושבועה בטֵלה, והוא מהלך בכך בדרכם של חז\"ל, או לפחות כאחד הפירושים בספרות חז\"ל. בחיבור זה הוא מקדיש לנושא תשומת לב רבה. גם בחיבורו על המצוות הוא מקדיש פרק לשבועות, ומערב בו שבועות ונדרים<sup class=\"footnote-marker\">11</sup><i class=\"footnote\">על החוקים ב 28-2.</i>.",
            "השבועה היא הבאת האל כעד, ועירובו בדברים ששנויים במחלוקת בין שני צדדים<sup class=\"footnote-marker\">12</sup><i class=\"footnote\">על עשרת הדברות 86; על המצוות ב 10.</i>. שבועת השקר אסורה כמובן<sup class=\"footnote-marker\">13</sup><i class=\"footnote\">על עשרת הדברות 86, 88; על המצוות ב 9.</i>, אבל פילון מרחיב את האיסור. פילון מתנגד באופן כללי לשבועות, גם לשבועות על דבר אמיתי, ורואה בהן דבר פסול מכמה נימוקים: 1. זו דרכו של \"בעל התבונה\", כלומר האדם הראוי באופן כללי<sup class=\"footnote-marker\">14</sup><i class=\"footnote\">על עשרת הדברות 84.</i>; 2. בשבועה יש טענה סמויה שהאל כביכול נותן דעתו על זוטות<sup class=\"footnote-marker\">15</sup><i class=\"footnote\">שם 91.</i>; 3. בכלל עירוב האל הוא זלזול בכבוד ה'<sup class=\"footnote-marker\">16</sup><i class=\"footnote\">שם 94.</i>; גם בכך שהנשבע בוחר להישבע בו (באל) ולא בברייה פחותת כבוד ממנו<sup class=\"footnote-marker\">17</sup><i class=\"footnote\">שם ב 6.</i>; 4. מתוך הרגל להישבע יגיע לשבועת שקר<sup class=\"footnote-marker\">18</sup><i class=\"footnote\">שם 92. טיעון בסגנון זה (חשש שריבוי שבועות בלתי נחוצות יוביל לשבועת שקר) מצוי בספרות חז\"ל בשרשרת המביאה למעשים טובים (עד רוח הקודש, ראו סוטה פ\"ט מט\"ו ופירושנו לה). מעין דברי אבות דרבי נתן: \"אל תבוא לידי שבועה, שלא תבוא לידי נדרים. אל תבוא לידי ספק, שלא תבוא לידי ודאי\" (אדר\"נ, נו\"ב ע\"ג, עמ' 72), ועוד.</i>. כל הנימוקים הללו מתכוונים כמובן לשבועת אמת על שטות (שבועת הבל בלשוננו).",
            "פילון משבח את האנשים הממעטים להישבע<sup class=\"footnote-marker\">19</sup><i class=\"footnote\">על עשרת הדברות ב 4.</i>, עם זאת הוא מכיר בכך שלעיתים יש צורך להישבע בשם אב או אם, אך לא בשם ה'<sup class=\"footnote-marker\">20</sup><i class=\"footnote\">על המצוות ב 2. טיעון זה על שותפות ההורים עם ה' בבריאת האדם מופיע גם במכילתא דרבי שמעון בן יוחאי, כ יב, עמ' 2152; ספרא, קדושים פרשה א ה\"ז, פז ע\"א, וחוזרת בשני התלמודים ובמדרשים. אך בספרות חז\"ל אין לכך קשר דווקא לשבועות.</i>. הוא מציע ששמות ההורים, רווחתם ובריאותם הם תחליף הוגן וניתן להישבע בהם במקום בשם האל, זאת משום שהם שותפים בבריאת האדם. אם כן אין איסור מלא על שבועה, אבל היא בלתי נחוצה ובלתי ראויה, ויש למעט בה ככל האפשר. בניגוד לדברי חז\"ל הוא מתיר להישבע לגרמי שמיים<sup class=\"footnote-marker\">21</sup><i class=\"footnote\">על עשרת הדברות ב 5.</i>; שבועה כזאת חז\"ל אסרו משום עבודה זרה, נושא שאינו בתחום דיוננו במבוא זה. עם זאת פילון מדבר גם על שבועות כשרות ונדרים טובים<sup class=\"footnote-marker\">22</sup><i class=\"footnote\">על המצוות ב 112.</i> וכוונתו מן הסתם לנדרים לקיים מצוות, או להתנהג בהתנהגות טובה (המקבילה בספרות חז\"ל היא נדבה לקורבן). לכאורה לפי שיטתו גם שבועות כאלה מיותרות. אדם רשאי לעשות מעשים טובים כרצונו, ואיננו חייב להישבע על כך. אבל כזה הוא טיבו של פילוסוף. השבועה בלתי רצויה, אבל בסופו של דבר, אם היא מובילה למעשה טוב ההסתייגות ממנה נמוגה. לפי פילון בעת משפט נשבעים ב\"שבועות איומות\";<sup class=\"footnote-marker\">23</sup><i class=\"footnote\">על עשרת הדברות 141. משפט זה נאמר אגב דיני עדות.</i> כוונתו כנראה למה שחז\"ל מכנים שבועת ממון או שבועת עדות (להלן). אגב כך גם פילון משתמש בהבחנות שבספרות חז\"ל, אם כי ללא הבחנות במינוח בין \"שבועת ביטוי\" ל\"שבועת ממון\" ובין \"שבועה\" ל\"נדר\".",
            "במסגרת זו פילון מתנגד לשבועות (ונדרים) בתחום של קשרי שכנים<sup class=\"footnote-marker\">24</sup><i class=\"footnote\">על המצוות ב 16 ועוד.</i>. כפי שראינו, מסכת נדרים מכילה בעיקר נדרים מסוג זה.",
            "פילון מתייחס לשבועה בחומרה רבה. הוא רואה בה חילול ה' (גם בשבועת אמת), ומאיים בנקמה בשם ה\"צדק\", ואף רומז לעונש מלקות על השבועה עצמה, או על שבועה שהופרה<sup class=\"footnote-marker\">25</sup><i class=\"footnote\">על עשרת הדברות 95; על המצוות ב 26.</i>.",
            "בנוסף לכך הוא דן בפרטים מספר, כגון שהנשבע על דבר מצווה חייב להפר את שבועתו (המצווה קודמת לחובת השבועה)<sup class=\"footnote-marker\">26</sup><i class=\"footnote\">על המצוות ב 13. אנו משתמשים במונחים המושפעים מספרות חז\"ל. לפילון שפה משלו, הרבה פחות משפטית מספרות חז\"ל.</i>.",
            "<u>בן סירא</u>",
            "דומה שבן סירא מתנגד לכל שבועה (גם שבועת אמת), וכך הוא אומר: \"איש שבועות ימלא אשמה ולא ימוש מביתו הנגע\" (כג יא).",
            "השבועה המקראית של ה' (במשמעות של הבטחה) מופיעה בבן סירא ללא כל הרחבה או פרשנות, זאת במסגרת תיאור השבועה של ה' לאברהם \"על כן בשבועה הקים לו...\" (מד כא). נתון זה אין לו משמעות רבה. בסופו של דבר יש כאן חזרה על המקרא בלבד.",
            "<u>ספרות קומראן</u>",
            "בעל מגילת דמשק מצווה על הבעל או מאפשר לו להפר את נדרי אשתו מצד אחד (שורה 177),<sup class=\"footnote-marker\">27</sup><i class=\"footnote\">הבדל גדול בין שני הניסוחים, ברם איננו יודעים כיצד לפרש את הדברים. </i> ולקיים את שבועתו מצד שני. השבועה במשמעות של הבטחה לעתיד נזכרת פעמים מספר<sup class=\"footnote-marker\">28</sup><i class=\"footnote\">ראו עוד מגילת ההודיות שורה 17; ברכות הריח שורה 2 ועוד.</i>. הגנב נשבע ב\"שבועת האלה\" (שורה 202); לדעת המחבר הצירוף של אלה ושבועה המופיע לגבי סוטה חל בכל השבועות. כפי שנראה להלן זו גם העמדה הרווחת (לא היחידה) בספרות התנאית.",
            "בקטע אחר (שורה 146) נזכרת השבועה \"באלף דלת\", כלומר לא בשם המפורש ואף לא בשם אחר אלא בכינוי מקוצר (אולי \"א-דני\"). כן נזכרים שם המונחים \"שבוע בנים\" (קטוע), \"אלות הברית\", \"שבועת הברית\". השבועה נראית אפוא כהתחייבות (הבטחה) שאותה יש לשמור, והמפר אותה נענש.",
            "גם במגילת המקדש (עמ' נ ג-ד) מובא הפסוק בתורה לעניין נדר \"איש כי ידור נדר לי<sup class=\"footnote-marker\">29</sup><i class=\"footnote\">אולי קיצור של \"לה' \", כאשר שם ה' מסומן באות י'. </i> או ישבע\", והמחבר מוסיף שבועה \"לאסור אִסָ[ר] על נפשו ולא יחל דבריו בכל היוצא מפיהו. ואשה כי תדור לי או אסרה אִסָר על נפשה...\", והמחבר ממשיך בדיני נדר והפרת נדר אישה. ברור שהמחבר איננו רואה פגם בנדר, וכן עולה שעבורו שבועה ונדר חד הם<sup class=\"footnote-marker\">30</sup><i class=\"footnote\">וכן ברית דמשק ז, להלן; חכמת רז שורה 80. </i>.",
            "ספר היובלים מספר על שבועת יעקב ועשו (לד יח), כמובן ללא הסתייגות. סיפור אחר שאיננו במקרא הוא שכאשר נפגשו יעקב ועשו והתפתחה מלחמה בהר חברון<sup class=\"footnote-marker\">31</sup><i class=\"footnote\">בדרך כלל החוקרים סבורים שהמדרש בספר היובלים מתאר את כיבוש חבל אדום בידי החשמונאים, ראו דורן, מלחמת בני יעקב; לויטרבך, מדרש ויסעו.</i> יעקב מזכיר את השבועה שנשבע עשו להוריו ומאשים אותו בהפרתה (לז יח). כאן שבועה היא לחיזוק הבטחה. עשו משיב על ההאשמה של הפרת השבועה וטוען \"שככה הם החיים\" ושבועת הבטחה כזאת אנשים מפירים למחרת ללא נקיפות מצפון. בקטע שנמצא בקומראן הנוסח קטוע: \"[ולנחש] שבועה [א]לה\" (4Q222). כאן השבועה קשורה לניחוש, ברם הפסוק קטוע מדי.",
            "במגילת הסרכים המתנדבים נשבעים ב\"שבועת אסר, לשוב אל תורת ה' \" (סרכים עמ' 5). מאזכור זה עולה שהמונח איסר, שיופיע גם במשנה כסוג של שבועה או של נדר (להלן פ\"ד מי\"ג; נדרים פ\"א מ\"א) נחשב לסוג של שבועה, וכן \"שבועות וחרמים ונדרים בפיהם\" (עמ' 1). שבועה, נדר וחרם (שאדם מחרים על עצמו) חד הם.",
            "<b>ג. השבועה בספרות חז\"ל</b>",
            "<b>1. על מה נשבעים</b> ",
            "חז\"ל מונים על מה נשבעים, וכמובן מבחינים בין השבועות השונות ומעניקים מונחים לכל אחת מהשבועות.",
            "השבועות בספרות חז\"ל הן:",
            "1 שבועת ביטוי, המכונה גם סתם \"שבועה\" (פ\"ג מ\"א).",
            "2 שבועות עדות (פ\"ד מ\"א).",
            "3 שבועת פיקדון (שבועת שומרים – פ\"ה מ\"א).",
            "4 שבועת הדיינים (פ\"ו מ\"א).",
            "5 מודה במקצת (פ\"ו מ\"ג).",
            "6 גלגול שבועה (להלן פ\"ו מ\"ג).",
            "7 עד אחד – מקרה זה אינו מופיע במשנת שבועות במפורש אך נרמז (פ\"ז מ\"ז). להלן נדון בו.",
            "8 מקרים מיוחדים – כגון שותפים, יתומים, אלמנה הנפרעת רק בשבועה (גיטין פ\"ד מ\"ג), הנפרעת \"שלא בפניו\" (כתובות פ\"ט מ\"ח) ועוד.",
            "נדגיש שמה שאין במשנה הן שבועות להבטחה (כלומר שבועה שבעל דין מתחייב שלא יעשה משהו בעתיד), וזאת כחלק מההכרעה המשפטית. כאמור שבועות כאלה מופיעות במקרא (כל \"ברית\" היא שבועה), וכן אצל פילון. מבחינתם של חז\"ל נראה ששבועה לחיזוק הבטחה נכללת <b>בשבועת ביטוי</b>, וזו פעולה שאין לה מקום בבית הדין אלא רק מחוצה לו, בהקשר בלתי משפטי.",
            "להלן נפגוש שבועות כאלה בספרות ההלכתית למחצה. הן היו כנראה מוכרות, אך בספרות חז\"ל אין להן ביטוי. אולי זו הכוונה בכך ששבועת ביטוי היא גם כזו הנאמרת \"בפני בית דין, ושלא בפני בית דין\" (להלן פ\"ג מ\"י). אך סוג זה של שבועה אין לו מינוח ואין הוא נזכר בגלוי. לפיכך אנו משערים שהוא היה קיים, אך לא זכה להכרה (או לא היה רווח) במערכת ההלכתית, בבתי הדין של חכמים. שבועת התחייבות רווחה ברחוב ובבתי הדין העירוניים היהודיים (אך לא של חכמים), כפי שנטען להלן.",
            "לכל אחת מהשבועות שברשימה יש כמובן מקבילות, ונדון בהן אגב הפירוש. כפי שנראה, הפתיחה של המסכת מונה ארבע שבועות. לפתיחה זו שני המשכים, האחד בפ\"ג מ\"א המונה ארבעה נוסחים של שבועת ביטוי, ואילו מפ\"ד ואילך המשנה מונה ארבע שבועות אחרות. בתוספתא הדברים מנוסחים בשיטת \"חומר בשבועת X משבועה Y\". אפשר שארבע השבועות הן 1. עדות, 2. פיקדון, 3. מודה במקצת, 4. שבועת הדיינים, הכוללת את גלגול השבועה, או שמא ארבע השבועות הן 1. שבועת ביטוי, 2 עדות, 3. פיקדון, 4. דיינים. בתוספתא ברור שהרביעייה היא 1. פיקדון, 2. עדות (עדים – פ\"ב הי\"א), 3. ביטוי (פ\"ד ה\"ב), 4. שבועת שווא (פ\"ד ה\"ה)<sup class=\"footnote-marker\">32</sup><i class=\"footnote\">שבועת הדיינים היא מינוח שונה הכולל את כל שבועות הממון (כולל עדות, שומרים).</i>. ברשימה זו \"שבועת שווא\" היא יוצאת דופן, שכן היא איננה נושא שעליו נשבעים, אלא צורה שונה של שקר. השאלה למה התכוונה הפתיחה של המשנה חשובה רק מבחינה ספרותית.",
            "<b>2. השבועות המשפטיות</b>",
            "<b>שבועת עדות ושבועת פיקדון</b> מופיעות במפורש בתורה. ליתר השבועות דרשות שונות, שלדעתנו אינן מקור להלכה אלא רמז בלבד.",
            "<b>שבועת השומרים</b> נזכרת כאמור במפורש, אך הפסוק מעורר בעיה פרשנית.",
            "הפסוק הוא \"עַל כָּל דְּבַר פֶּשַׁע עַל שׁוֹר עַל חֲמוֹר עַל שֶׂה עַל שַׂלְמָה עַל כָּל אֲבֵדָה אֲשֶׁר יֹאמַר כִּי הוּא זֶה עַד <u>הָאֱלֹהִים</u> יָבֹא דְּבַר שְׁנֵיהֶם אֲשֶׁר יַרְשִׁיעֻן <u>אֱלֹהִים</u> יְשַׁלֵּם שְׁנַיִם לְרֵעֵהוּ\" (שמות כב ח). גם כאן פירוש הפסוק בעייתי. מבחינה פרשנית אפשר שזו שבועה מיוחדת על שמירה, או שבועה שהתובע מטיל בכל תביעה אפשרית. הווה אומר שתובע שאין לו עדות בת תוקף רשאי תמיד לדרוש מהנתבע שבועה, בבית דין או גם שלא בבית דין, כפי שנברר להלן. אנו נרחיב בשאלה להלן פ\"ח מ\"א, ונסתפק כאן בסיכום.",
            "יוספוס מסביר את הפסוק \"ונקרב בעל הבית אל האלהים\" (שמות כב ז) כעמידה לפני שבעה שופטים ושבועה, בדומה לחז\"ל שפירשו את הפסוק כשבועה בבית משפט: \" 'ונקרב בעל הבית אל האלהים'. 1. שומע אני לשאול באורים ותומים? תלמוד לומר 'אשר ירשיעון אלהים'. לא אמרתי אלא אלהים שהם מרשיעין. 2. 'ונקרב בעל הבית אל האלהים', לשבועה. אתה אומר לשבועה, או אינו אלא בשבועה ושלא בשבועה? הרי אתה דן, נאמר כאן שליחות יד ונאמר להלן שליחות יד, מה להלן שבועה אף כאן שבועה\" (מכילתא דרבי ישמעאל, מסכתא דנזיקין, משפטים טז, עמ' 302), וכן: \"'ונקרב בעל הבית אל האלהים', הרי אחד. 'עד האלהים יבא דבר שניהם', הרי שנים, 'אשר ירשיעון אלהים', הרי שלשה, מכאן אמרו דיני ממונות בשלשה, דברי רבי יאשיה...\" (מכילתא דרבי ישמעאל, מסכתא דנזיקין, משפטים טז, עמ' 302<sup class=\"footnote-marker\">33</sup><i class=\"footnote\">הדרשה האחרונה מופיע גם בתוס', שבועות פ\"ג ה\"ח; ירו', סנהדרין פ\"א ה\"ט, יח ע\"א ועוד.</i>). זה הפירוש המקובל.",
            "אם כן בחז\"ל שני פירושים ל\"אלהים\": שבועה לפני ה' או שופטים. את הפסוק ניתן לפרש בשתי הצורות הללו. חז\"ל שוללים את הפירוש הראשון (אורים ותומים), הווה אומר שהם בחרו בפירוש אנטי אורדאלי, אבל הפסוק עצמו עשוי להתפרש בשני האופנים.",
            "אורים ותומים הם דרך בירור אופיינית למעמד של שבועה \"אורדאלית\". \"אורדאל\" משמעו משפט האלוקים (או האלוהים): הבאת אדם לניסוי שבו תתערב ההשגחה העליונה, ותראה לעין כול מי הצודק. בתולדות עמים רבים מצאנו טקסים כאלה. בימי הביניים היה זה דו-קרב בין שני הצדדים; הצודק זכה לניצחון, או נכון יותר המנצח נקבע כצודק. במקומות וזמנים אחרים נבחנו הנאשמים (ו/או התובעים) במים רותחים או באש; אם שרדו – סימן שצדקו, ואם מתו – מיתתם כפרתם. דרך אחרת הייתה להטיל את החשודה כמכשפה<sup class=\"footnote-marker\">34</sup><i class=\"footnote\">בדרך כלל המכשפה היא אישה. חוקרים נחלקו האם נשים נטו יותר לכישוף, או שכגורם החלש בחברה לא זכו להגנה נאותה ואולי הואשמו על לא עוול בכפן. על כל פנים תופעה זו (של מכשפות) מאפיינת חברות קדומות רבות. ראו אילן, מכשפות; בר אילן, מכשפות.</i>",
            "לאש. אין צריך לומר שמשפט אורדאלי נועד לשכנע את הציבור, והוא משקף היעדר פורוצדורה ופרקטיקה משפטית. אורדאל מאפיין חברה ברמה משפטית ותרבותית (תאולוגית) נמוכה. הציפייה היא שהאל יתערב, כאן ועכשיו, ויגלה את הצודק. הגילוי יהיה מייד בתום הצגת הבקשה או השאלה. שבועה אורדאלית שייכת לסוג השבועות המלוות בענישה (לעיל). הציפייה היא שהנשבע לשקר ייחשף על ידי פעולת ענישה אלוקית מוגדרת וממוקדת.",
            "שבועת הסוטה, שאיננה נזכרת ברשימה שמנינו, היא אחד המקורות שמהם חכמים לומדים את כל הפרוצדורה של השבועה, וגם את תוכנה. שבועת הסוטה היא מעמד אורדאלי מובהק. האישה נבחנת, ואם תעמוד במבחן ולא תיפגע באופן גופני סימן שהיא לא חטאה. לכאורה פשוט היה לחכמים לאמץ את מודל שבועת הסוטה ולפרש שכל השבועות הן אורדאליות; להדגיש את מרכיב המבחן והעונש המיידי, ואולי גם לפרש שהשבועה היא לפני האורים והתומים. ואכן חכמים אימצו את מודל שבועת הסוטה, אך רק באופן חלקי. הם הבינו ולמדו ממנו שכל שבועה כוללת מרכיב של אָלָה (קללה), אך לא הפכו את השבועה למעמד אורדאלי מלא או חלקי. בכך הבחינו חז\"ל בין שבועת הסוטה לבין השבועות האחרות.",
            "בירור אורדאלי יכול לבוא לידי ביטוי בהבאת השאלה לפני הכוהן, לפני אורים ותומים או בכל דרך מיסטית-מאגית אחרת. כפי שאמרנו איננו עוסקים בפרשנות המקרא לגופה<sup class=\"footnote-marker\">35</sup><i class=\"footnote\">ההסתייגות ממאגיה במקרא ברורה, ועם זאת קיימת. כך למשל האורים ותומים הם דרך בירור לגיטימית ומוכרת, אך הידעוני והמכשפה מגונים ביותר. לשאלת היחס למאגיה ראו בוהק, מאגיה; הררי, כישוף, והמבוא למסכת חגיגה.</i>, אלא בשאלה כיצד עשויים היו חכמים לפרש את הפסוק. אין ספק שההלכה של חז\"ל הסתייגה מדרכים כאלה, אך היחס למאגיה בספרות היהודית בעייתי. מצד אחד יש בדברי חכמים גינוי ומצד שני אמונה בכוחה, וקבלה של המאגיה ברמה מסוימת. לדעתנו חז\"ל הסתייגו משימוש בדרך המאגית ובוודאי השתדלו למנוע השפעה שלה בתחום ההלכתי, לא בגלל חוסר האמון בה אלא דווקא מפני שייחסו לה יעילות ברמה כלשהי. עם זאת בדרך כלל המאגיה לא נאסרה ברמה ההלכתית (קיימים איסורים ברורים רק על חלק מהפעולות המאגיות). יתר על כן, המאגיה רווחה בציבור ונחשבה בעיניו לבעלת כוח והשפעה רבה. אפשר לומר שבציבור דרו ההלכה והמאגיה בכפיפה אחת, ולא מתוך סתירה פנימית ומאבק בין שתי הדרכים. לפיכך הפירוש שה\"אלוקים\" שבפסוק הוא שם קודש, ושהבירור המשפטי בין המפקיד לשומר נעשה בדרך אורדאלית שבמרכזה עומד מבחן השבועה – הינו פירוש אפשרי.",
            "בפרשנות של חז\"ל \"אלהים\" בפסוק זה הוא שם חול, והכוונה לשופטים. בית הדין רשאי להטיל שבועה על צד אחד, והשבועה היא רק בהנחיית בית דין. הראיה ש\"אלהים\" בפסוק זה הוא חול (דיינים) היא מפסוק אחר, \"אלהים לא תקלל\", שחז\"ל פירשו כמכוון נגד קללה לדיינים. אבל במסכת סופרים פ\"ד ה\"ח: \"אלהים לא תקלל, משמש קדש וחול, ר' ישמעאל אומר קדש\", אם כן אולי גם \"ונקרב בעל הבית אל האלהים\" הוא שם קודש, ואין הכוונה אלא לעמידה לפני ה' (למשפט האל). הפרשנות שהמכילתא שללה היא אפוא דרך פרשנות קיימת בספרות חז\"ל. התפיסה שהמשפט הוא לפני האל חוזרת גם בספרות חז\"ל: \"אלהים נצב בעדת אל בקרב אלהים ישפוט משמש קדש וחול\" (מסכת ספר תורה פ\"ד ה\"ו; סופרים פ\"ד הכ\"א). בשני המקורות השיפוט הוא דו-משמעי, ואפשר שאלהים שופט בעצמו, דהיינו דבריו מתגלים לציבור לא בדרך הבירור של בית דין אלא בדרך גלויה (מאגית) אחרת. חז\"ל הבינו שהשבועה הנדונה מיוחדת לשומרים בלבד, אבל סתם תובע אינו רשאי להשביע את חברו. זו פרשנות אפשרית, אך באותה מידה ניתן היה לראות בשומר דוגמה לכל טענה שהיא. השאלה היא אפוא האם אדם רשאי להשביע את חברו ללא עילה מסייעת. ראינו לעיל שאפשר שאדם יכול להטיל על חברו שבועת ביטוי, אך גם אפשרות זו מופיעה אולי ברובד הקדום אבל לא בהלכה התנאית הפורמלית. אשר לשבועה בבית דין, לפי ההלכה אין התובע יכול לחייב שבועה אלא במקרים מסוימים, כאשר יש בסיס מה לטענה. דין מודה במקצת מאפשר הטלת שבועה, משום שהנתבע פתח פתח בהודאה חלקית. הוא הדין בגלגול שבועה – אם התובע רשאי תמיד לחייב שבועה אין צורך בגלגול שבועה, וגם לא בדין מודה במקצת.",
            "עם זאת מצאנו משניות שלכאורה מניחות שהתובע מטיל תמיד שבועה על הנתבע. כך למשל המשנה בפ\"ו מ\"א-מ\"ג מדגימה את שבועת הדיינים במקרה של מודה במקצת, אבל משנה ג מדברת סתם על שבועה בעקבות טענה. ניתן לפרש שמדובר בגלגול שבועה או במודה במקצת, אך הדבר לא נאמר במשנה. אפשר אפוא שהמשנה סמכה על כך שהכלל שאין נשבעים על סתם טענה ידוע זה מכבר, אבל אפשר שיש כאן רמז לכך שהתובע רשאי לדרוש שבועה גם ללא ראיה מסייעת.",
            "כמו כן בהמשך (פ\"ז מ\"א) מדובר על אלו שנשבעים ואינם משלמים. שם הנתבע נשבע, ולא נאמר שהתובע חייב שבועה מדין מודה במקצת. כך גם משנה ב שם עוסקת בהכחשה רגילה ולא במודה במקצת או בגלגול שבועה. אדרבה, רבי יהודה שם מסביר שהכלל \"כנגדו נשבע\" חל רק במקרה שהמלווה (הממשכן) מודה במקצת. אם כן לדעת חכמים השבועה מוטלת בגין טענה בלבד, וכן משנה ה שם, כפי שנפרשה.",
            "משנת בבא קמא פ\"ט מ\"ה מדברת על גזלן שנשבע, ושוב לשבועה כזאת אין מקום בהלכה. המואשם בגזלה איננו חייב שבועה. אולי מדובר במי שהתנדב שבועה (הסכים מיוזמתו להעיד שדבריו אמת, אף שבית הדין לא חייב אותו בכך). אך פירוש כזה קשה, שכן המשנה שם עוסקת בחובת שבועה ולא בשבועת התנדבות.",
            "כמו כן המשנה שלנו בפרק ה מ\"ד: החשוד כאנס ומפתה מושבע, ונשבע. במקרה זה הפירוש שאבי הנערה השביע אותו מחוץ לבית דין אפשרי, ועדיין נשאלת השאלה למה החשוד מסכים להישבע, והאם נוהל זה של שבועה התנדבותית איננו קיים בבית המשפט עצמו. כך גם להלן פ\"ח מ\"ג, הבעל משביע שומר אף על פי שהלה מכחיש את עצם השמירה.",
            "על כך אומר הירושלמי (סנהדרין פ\"ג ה\"י, כא ע\"ג): \"משביעך אני ואמר אמן פטור. רב אמר פטור משבועת פיקדון, וחייב משבועת ביטוי. אמר רבי יוחנן מאחר שמצוה להפיסו, אין חייב משום שבועת ביטוי. על דעתיה דרב אינו מצוה להפיסו. מפייסו על האמת ואינו מפייסו על השקר\" (ראו להלן פירושנו לפ\"ח מ\"ב; ירו', כאן פ\"ד ה\"א, לה ע\"ג). שני התלמודים חשים שהשומר פטור מהשבועה, ורב טוען שאמירת השומר \"אמן\" היא הסכמה לשבועת ביטוי התנדבותית. רבי יוחנן מסביר שאומנם השבועה התנדבותית, אך יש מצווה המוטלת על החשוד כפוגע לפייס את הנפגע, ולכן השומר נשבע. הסוגיה מבינה אפוא שהשבועה היא התנדבותית, או שהיא חובה בלתי משפטית. מעניין הטיעון שמצווה לפייס הוא עילה לשבועה מיותרת אך לא לשבועת שקר, ואסור לפייס בשבועת שקר<sup class=\"footnote-marker\">36</sup><i class=\"footnote\">התלמוד מתעלם מכך שאם הנתבע לא יישבע הרי בעיני הציבור ייחשב כמודה בעבירה המיוחסת לו. התלמוד עוסק ברמה העקרונית של הנחיית דרכי ציבור ואינו מתמודד עם הטיעון. \"מצווה להפיסו\" היא תפיסה של צדק מאחה, במקרה זה כתוספת מחוץ לבית המשפט ולא על חשבון ההליך המשפטי. לתפיסה זו ראו פורת, צדק, והרחבנו בכך במבוא למסכת נזיקין.</i>.",
            "בסוגיה אחרת בירושלמי (כאן פ\"ו ה\"א, לו ע\"ד): \"הטוען לחבירו טענת גנב, אינו חייב עד שיודה במקצת. וכל חברוי פליגין עלוי. מה מקיימין כל חברוי 'כי הוא זה' בטוענו ממון\". המחלוקת היא האם נתבע שטוענים נגדו שגנב חייב שבועה. התנא (אמורא) הראשון סבור שפטור משבועה. אם היה מודה במקצת חייב כמובן שבועה. \"חברוי\", כלומר הלומדים בבתי המדרש, חולקים וסבורים שהנאשם חייב שבועה. הגמרא מקשה: אם כן אין צורך בדין מודה במקצת, והגמרא עונה שבמלווה ולווה הלווה חייב שבועה רק בטענת מודה במקצת, אך גנב חייב גם ללא הודאה.",
            "מסוגיה זו עולות שלוש מסקנות חשובות:",
            "1 הרחבת השבועה על כל טענה (שינוי או החזרת המצב הקדום) היא נחלתו של בית המדרש ולא רק של הציבור.",
            "2 הנושא היה שנוי במחלוקת.",
            "3 במקרה זה העדות להרחבת השבועה היא על טענת גנבה אך לא על טענת הלוואה.",
            "זה הסבר האמוראים, אך המשנה נשארת בפשוטה ומובנת לאור כל המקבילות. אכן מקובל להישבע על כל טענה. חכמים שאפו והכריעו לצמצם בשבועות אך הדבר לא פשט, לפחות בחלק משכבות הציבור.",
            "הבבלי בתמורה ג ע\"ב מדבר גם הוא על מצב כזה שבו אחד הצדדים נשבע מרצונו כדי לפייס את חברו. לדעת התלמוד אם התברר שזו שבועת שקר איננו לוקה. הדברים נאמרים אגב דיון דיאלקטי בדרשה. במקרה זה מדובר בשבועה בענייני ממון, אך מחוץ לבית דין.",
            "אם כן אפשר לפרש שהשבועה היא מחוץ לבית דין, והיא התנדבותית. כך או כך, היא קיימת בפועל. עוד נוסיף כי ההבחנה בין שבועה מרצון (התנדבותית) לשבועה שהדיין מטיל היא ברורה מבחינה משפטית, אך פחות משמעותית בתחום החברתי. במרחב החברתי הגבול ביניהם דק. אם מקובל שהנתבע נשבע מרצונו הטוב, הרי התובע לוחץ על הנתבע להישבע והנתבע מסרב, וממילא בעיני דעת הקהל הוא נחשב כמי שטענתו איננה אמת.",
            "גם במקורות האמוראיים אנו נתקלים באותה תופעה של שבועה שלא לפי הצורך ההלכתי. דוגמה לכך היא המעשה המפורסם המכונה בבבלי \"קניא דרבא\" (נדרים כה ע\"ב). שם מוטלת על הנתבע שבועה אף על פי שמדובר בהלוואה והנתבע טוען \"פרעתי הכול\". לפי ההלכה רק מודה במקצת חייב שבועה, אך רבא, דיין בית דין מכובד, נוהג אחרת ומטיל שבועה על הנתבע. הנתבע שציפה להכרעה כזאת מנסה להתחכם לשבועה, ונתפס.",
            "כמו כן בבבלי, מח ע\"א, \"יש למלוה שבועה\".<sup class=\"footnote-marker\">37</sup><i class=\"footnote\">ביטוי זה מופיע רק בספרות הגאונים והמפרשים ראו למשל תשובתו הגאונים הרכבי קפו; רלב.</i> נשאלת השאלה כיצד יש עליו שבועה? אפשר לתרץ שהתחייב משום שכנגדו היה חשוד, אך כפשוטו התובע חייב שבועה.",
            "במשנת בבא מציעא (פ\"א מ\"א) נדון המקרה המפורסם: \"שנים אוחזין בטלית, 1. זה אומר אני מצאתיה וזה אומר אני מצאתיה. 2. זה אומר כולה שלי וזה אומר כולה שלי. זה ישבע שאין לו בה פחות מחציה, וזה ישבע שאין לו בה פחות מחציה, ויחלוקו. 3. זה אומר כולה שלי וזה אומר חציה שלי. האומר כולה שלי ישבע שאין לו בה פחות משלשה חלקים, והאומר חציה שלי ישבע שאין לו בה פחות מרביע. זה נוטל שלשה חלקים וזה נוטל רביע\", וכן במשנה ב שם. שלוש שבועות אלו אינן נמנות ברשימה של משנת שבועות. הן נועדו לחיזוק הטענה; הן גם אינן עומדות בתנאי המשנה שהנתבע הוא זה שנשבע ונפטר (אין כאן בעצם תובע ונתבע אלא שני תובעים). אבל העיקרון הוא שאדם נשבע לחיזוק טענתו, ואכן הבבלי שם (ג, א) מגדיר ששבועה זו היא מדרבנן, \"כדרבי יוחנן. דאמר רבי יוחנן: שבועה זו תקנת חכמים היא, שלא יהא כל אחד ואחד הולך ותוקף בטליתו של חבירו ואומר שלי הוא\".",
            "להלן נדון בשבועת השותפים, שבה כל שותף רשאי להשביע את שותפו כנראה ללא טענה מפורטת אלא שבועה כללית, וכן בעל את אשתו שפגמה בכתובתה (להלן פ\"ז מ\"ז-מ\"ח ומקבילות), אפוטרופוס וכן הלאה.",
            "בהלכה הארץ-ישראלית המאוחרת (ספר המעשים) מובאים מקרים מספר של שבועה. באחד מהם אישה נשבעת כדי להתחייב בכך לדרך התנהגות מסוימת<sup class=\"footnote-marker\">38</sup><i class=\"footnote\">היא נשבעת שלא תתייחד עם ארוסה לפני שחלפה תקופת ההמתנה בין הולדת ילד לנישואים שניים. ניומן, מעשים, עמ' 136 מעשה יא. לשבועה להתחייבות על התנהגות נאותה ראו שם, מעשה סו, עמ' 210.</i>, ובמעשה אחר מסופר שהתובע טוען שהאב המת לווה ממנו כסף<sup class=\"footnote-marker\">39</sup><i class=\"footnote\">ניומן, מעשים עמ' 167, מעשה לו. </i>, היתומים אינם יודעים דבר ולכן אינם חייבים שבועה<sup class=\"footnote-marker\">40</sup><i class=\"footnote\">ראו להלן פ\"ז מ\"ו. </i>, ומשמע שרק היורשים פטורים משבועה, אבל האב עצמו היה חייב בכך. כן נאמר בירושלמי שהמלווה חייב שבועה שהחוב טרם נפרע (שבועות פ\"ז ה\"ז[י] מח ע\"א). <b>שבועת העדות</b> – \"משביע אני אתכם שתבואו ותעידוני\". כלומר מי שיודע דבר על אשר התרחש, צריך לבוא ולהעיד. זו היא בוודאי שבועה ללא בדל הוכחה. השבועה חלה גם אם התובע לא נקב בשמות העדים (ראו להלן פירושנו לפ\"ד מ\"ז), אם כן ודאי שאין לנתבע ראיה שהעדים ראו משהו בעל ערך, וודאי שאין הוא יודע שהעדים התרו בו, ובלי התראה עדותם לא תספיק ממילא<sup class=\"footnote-marker\">41</sup><i class=\"footnote\">להרחבת דין התראה על דיני ממונות ראו במבוא למסכת נזיקין. </i>.",
            "במעשה אחר סבוך, שאותו הבאנו במבוא למסכת קידושין, הנערה הנתבעת נשבעת לקיים הסכם קידושין. גם כאן השבועה היא לחיזוק טענה, וזו שבועה שלא לפי הנורמות התנאיות או האמוראיות<sup class=\"footnote-marker\">42</sup><i class=\"footnote\">ניומן, מעשים עמ' 194-193, מעשה נט. </i>. אומנם במקרה שם יש כבר \"רגליים לדבר\" שיש משהו בטענת התובע, אבל עדיין לפי הנורמות ההלכתיות של המשנה אין בטענות התובע להצדיק שבועה.",
            "אם כן אפשר שבשלב כלשהו, מן הסתם קדום, הייתה עמדה שכל טענה מחייבת שבועה. את כל המקרים שהבאנו אפשר לתרץ שהנתבע נשבע מדעתו, \"שבועה על עצמו\", אך תירוץ זה מנסה לאכוף את הנורמה ההלכתית על מקרים שיש בהם חריגה מהנורמה. ספק בעינינו אם דרך זו מתאימה לפשט הכתובים.",
            "<u>עד אחד</u>",
            "עדות של עד אחד מטילה על הנתבע שבועה (בבלי, בבא מציעא יג ע\"א, וכן ירושלמי, שם ז ע\"ד). גם בנושא זה הצענו את האפשרות שהייתה הלכה קדומה שבעיניה עד אחד איננו תקף כלל, ואיננו מחייב שבועה. זאת ללא קשר למחלוקת האם עד אחד, או עדות פגומה אחרת, כשרה שלא בדיני ממונות (ייחוס, חיוב קורבנות, איסורי אכילה וכדומה)<sup class=\"footnote-marker\">43</sup><i class=\"footnote\">ראו פירושנו ליבמות פט\"ז מ\"ז. </i>. קיימת סדרת שבועות דומות לעד אחד. הכוונה למודה במקצת, לאישה בבית בעלה, ולעוד מקרים שיש בהם רגליים לדבר התביעה, אך לא הוכחה משפטית.",
            "<u>שבועת היסת</u>",
            "הבבלי מוסיף עוד שבועה, והיא <b>שבועת היסת</b>. זו שבועה המוטלת לפי החלטת בית דין במקרה של תביעה רגילה ללא הוכחה, כלומר במקרים שבית הדין חש צורך בהטלת שבועה, אף שמבחינת הגדרים ההלכתיים הנתבע (או התובע?) פטור. הבבלי מציג את ההחלטה הזאת כתקנה: \"והשתא דתקון רבנן שבועת היסת\" (קידושין מג ע\"ב). ברם בסוגיה אחרת השבועה מוצגת כהחלטה הלכתית רגילה: \"מנה לי בידך, אין לך בידי – פטור. אמר רב נחמן: ומשביעין אותו שבועת היסת; מאי טעמא? חזקה אין אדם תובע אלא אם כן יש לו עליו\" (בבלי, כאן מ ע\"ב). בסוגיה שלישית הנחת הסוגיה היא שזו הכרעה הלכתית, ולאחר מכן היא מוצגת כתקנה: \"ואמר רב נחמן: משביעין אותו שבועת היסת. דרב נחמן תקנתא היא\" (בבא מציעא ה ע\"א). אם כן זו החלטה רגילה, שלאחר מכן הסוגיה מחליטה להסביר אותה כתקנה מיוחדת. בספרות ההלכה המאוחרת קיימת הבחנה ברורה בין הלכה לבין תקנה. התקנה היא החלטה מסיבות שאינן פנים-הלכתיות. ברם, ספק אם הבחנה זו כבר מקובלת בכל שלבי התלמוד הבבלי. על כל פנים תהא פרשנות הבבלי אשר תהא, הונהגה שבועה נוספת, שהתובע רשאי להטילה על כל נתבע. כאמור לדעתנו הבבלי החזיר שבועה למקומה, לאחר שבתהליך ההלכתי היא נדחקה מדרך בירור רגילה לכל מקרה משפטי הבא לפני הדיינים. להלן נצטרך להסביר את התופעה.",
            "מקור המונח \"היסת\" טרם התברר. הוצעו הצעות מספר שלדעתנו אף אחת מהן איננה מספקת<sup class=\"footnote-marker\">44</sup><i class=\"footnote\">מלשון הנחה, שימה (הטלת שבועה), או מלשון הסתה, שכנוע הנתבע להודות, או מלשון סטייה – כפירה. כל ההצעות מגומגמות ביותר, וראו רקובר, ניבי התלמוד.</i>.",
            "איננו בטוחים מתי נוסדה חובת השבועה המכונה \"היסת\". שלוש הסוגיות שהובאו לעיל סותרות זו את זו בפרטים. נאמנים עלינו דברי הגאונים; לטענתם השבועה נתפסה כאיסור. דיינים ותובעים נמנעו מלהטילה מאימת שבועת שקר, שבועת שווא ושבועת טעות, ובהתאם למדיניות הבבלית העקרונית להימנע מהזכרת שם שמיים שלא בהכרח, מדיניות שנבעה אולי גם ממאבק בחוגי המאגיה שהרבו בהזכרת שמות קודש. דברי הגאונים משקפים את זמנם, אך ייתכן ששבועת ההיסת היא החלטה מטרימה למגמה הגאונית.",
            "לפי הערכתנו, חידוש שבועת ההיסת קשור להתפתחויות בבבל בדבר היחס לשבועה. צריך לציין שבסוגיות אחדות חסר מרכיב זה של שבועת ההיסת<sup class=\"footnote-marker\">45</sup><i class=\"footnote\">כגון השלב הראשון בסוגיית בבא מציעא שבה נזכרת התקנה: \"זה ישבע שאין לו בה פחות מחציה [וכו']. על דאית ליה משתבע או על דלית ליה משתבע? אמר רב הונא, דאמר: שבועה שיש לי בה\" (בבלי, בבא מציעא ה ע\"ב). בשלב זה תקנת ההיסת איננה נזכרת והתרצן משתמש בה, אך דבריו אינם מבטלים את דברי קודמיו. </i>. הרושם הוא שהאמוראים טרם הכירו את התקנה (שמאוחר יותר יוחסה לרב נחמן), וכל אזכוריה הם בתר-תלמודיים והוחדרו לתלמוד לאחר חתימתו, או שהיו דעות שונות בעניין.",
            "בעל פסיקתא זוטרתי קובע: \"משביעים אותו שבועת היסת. והוא החרם אולי יתפחד ויודה לו. וכן ראוי לגולל ספר תורה לקללות וכל מה שרוצה בעל דינו להפחידו בנדות ובאפר ובשופרות הרשות בידו\" (פירושו לויקרא ה כו, יז ע\"ב)<sup class=\"footnote-marker\">46</sup><i class=\"footnote\">פסיקתא זוטרתי לויקרא פרק ה מרחיב את פירושו ומסכם את הלכות התלמוד בנושא שבועות. המימרה המצוטטת מופיעה בפרק השישי (הפירוש לפסוק זה מחולק לפרקים). </i>. ואכן בתקופת הגאונים הונהגה ה\"גזירתא\" (חרם, נידוי) כתחליף לשבועה. אם הדברים נכונים הרי שמה שמכונה במחקר \"תקנת הגאונים\" (להלן) היא כבר אמוראית (אמוראית מאוחרת). ברם בלשונם של גאוני בבל בדרך כלל שבועת היסת איננה שבועה סתם (שבימיהם הפכה למעמד המכונה \"גזירתא\"). לפיכך נראה שאין לערב את שתי השבועות. גזירתא היא תחליף לשבועה הרגילה, ושבועת היסת היא שבועה מדרבנן שמטילים גם ללא טענה מסייעת. בחרם כתחליף לשבועה נעסוק להלן בחלק ו.",
            "מכל מקום בירושלמי שבועת היסת איננה נזכרת, וכן בבבלי יש הכרה במוסד המכונה \"שבועה דרבנן\"<sup class=\"footnote-marker\">47</sup><i class=\"footnote\">בבלי, בבא מציעא ג ע\"א; שבועות מא ע\"א.</i>. אין הבדל מעשי בין שבועה דאורייתא ושבועה דרבנן, ואיסור שבועת שקר חל בשני המקרים באופן זהה, אך יש כאן ביטוי להרחבה של דין שבועה או להשבת דין שבועה למעמדו הראשוני.",
            "<b>3. שבועת שווא</b> ",
            "בתורה נזכרים שני המונחים, שבועת שווא ושבועת שקר. ההסבר המקובל בספרות הרבנית הוא ששבועת שקר היא שבועה שאיננה אמת, ושבועת שווא היא שבועה על דבר שהוא אמת אך השבועה עצמה מיותרת, והיא שבועה לבטלה. \"שבועת שוא שהיא של אמת\" (ירו', נדרים פ\"ג ה\"ב, לח ע\"א). את איסור שבועת הבטלה לומדים מהפסוק בעשרת הדיברות \"לֹא תִשָּׂא אֶת שֵׁם ה' אֱלֹקֶיךָ לַשָּׁוְא כִּי לֹא יְנַקֶּה ה' אֵת אֲשֶׁר יִשָּׂא אֶת שְׁמוֹ לַשָּׁוְא\" (שמות כ ז; דברים ה יז). מיקומו של האיסור במסגרת עשרת הדיברות מעניק לו כמובן משמעות וחשיבות מיוחדת. למשמעות זו מצטרף האיום הנדיר (\"לא ינקה ה' \").",
            "פירוש זה משתמע בפירוש מהבבלי וחוזר פעמים מספר, כגון \"ושאין בו מעשה – אין לוקין עליו, חוץ מנשבע, ומימר ומקלל את חבירו בשם. נשבע מנלן? אמר רבי יוחנן משום רבי שמעון בן יוחאי, אמר קרא: 'לא תשא את שם ה' אלהיך לשוא כי לא ינקה', בית דין של מעלה אין מנקין אותו, אבל בית דין של מטה מלקין אותו ומנקין אותו\" (שבועות כא ע\"א), וכן \"אין ישא אלא לשון שבועה, וכן הוא אומר 'לא תשא את שם ה' ' \" (בבלי, שבת קכ ע\"א; חגיגה יד ע\"א ועוד), וכן משפטים נוספים<sup class=\"footnote-marker\">48</sup><i class=\"footnote\">וכן אולי גם דעת הירושלמי בסנהדרין פ\"ג ה\"ה, כא ע\"ב, משם משמע ש\"לא תשא\" עוסק בשבועה.</i>.",
            "לפי פירוש זה ברור ששבועת שווא היא רק מחוץ לבית דין (שבועת התנדבות, מעין נדר), שהרי כל שבועה שהטיל הדיין בוודאי איננה שבועה לבטלה, כפי שנראה בפירושנו לפ\"ג מ\"ה. לכאורה זו המשמעות הפשוטה של המונח \"שבועת שווא\" במשנה שם (פ\"ג משניות ג-ט). ברם במשנה יא ברור ששבועת שווא אפשרית גם בבית המשפט, ושם פירוש המונח צריך להיות שונה. אנו נעסוק בכך להלן בהמשך המבוא ובפירוש המשניות.",
            "מצד שני, במקורות תלמודיים עולה ששבועת שווא היא רק שבועת ביטוי: \"מאי לאו אחד שבועת שוא ואחד שבועת ממון?\" (בבלי, סנהדרין כז ע\"א). הסבר זה נדחה, אך לא בגלל פירוש המונח. לדעת העורך שבועת שווא היא בניגוד לשבועת ממון, ושלא כמשנה בפ\"ז מ\"ה (דברי בן ננס). בירושלמי ההבחנה מוצגת מעט אחרת: \"אי זהו שוא ואי זהו שקר? רבי יעקב בר אחא בשם רבי יוחנן ידוע לשנים זהו שבועת שקר. לשלשה זהו שבועת שוא. רבי הילא בשם רבי אלעזר אפילו ידוע לשנים ואחד בסוף העולם מכירו, שבועת שוא היא\" (ירו', נדרים פ\"ג ה\"ב, לז ע\"ד; שבועות פ\"ג ה\"ח, לד ע\"ד). שבועת שווא היא על דבר ידוע \"לכול\", והמחלוקת היא מה פירוש \"לכול\" (שני בני אדם או שלושה). הירושלמי שומר כביכול על פרשנות זו, ומשתמע מדבריו שאין מדובר בעדות ממון בבית דין (שהרי אז היודעים היו משמשים כעדים). אך למעשה הם פירשו את המונח \"לכול\" כך שכמעט כל שבועה היא שבועת שקר ולא שבועת שווא, שכן \"לכול\" הם שני בני אדם בלבד.",
            "ברם הנחת היסוד של התלמודים, ששבועת שווא היא קטגוריה הלכתית שונה משבועת שקר, איננו פשט הכרחי של הכתוב כלל ועיקר. כבר הכתוב בשמות כג א קובע \"לֹא תִשָּׂא שֵׁמַע שָׁוְא, אַל תָּשֶׁת יָדְךָ עִם רָשָׁע לִהְיֹת עֵד חָמָס\"; שווא וחמס נשמעים בפסוק זה כמילים נרדפות, בתחום העדות השקרית בבית המשפט. כמו כן במכילתא דרבי שמעון בר יוחאי, כג א, (עמ' 214), הדורש את הפסוק העוסק בשבועת שווא: \"ומנין שלא יטעון אדם טענת שקר? תלמוד לומר 'לא תשא שמע שוא' לא תשיא שמע שוא. שבועת שוא זהה לשבועת שקר\". כן משמע ממקורות אחרים<sup class=\"footnote-marker\">49</sup><i class=\"footnote\">כגון מדרשים השואלים מדוע נשנה האיסור פעמיים (פעם על שבועת שקר ופעם על שבועת שווא), מכאן ששני המונחים זהים. התירוץ מעביר את הפסוק לעניינים אחרים, כגון פסיקתא רבתי (איש שלום) פיסקא כב י, וכן תנחומא מצורע ד, ועוד הרבה. </i>.",
            "הסבר אחר בבבלי שבועות כ ע\"ב<sup class=\"footnote-marker\">50</sup><i class=\"footnote\">וכן בבלי, שבועות ג ע\"א; כט ע\"א; תמורה ג ע\"ב ועוד.</i>: \"כי אתא רב דימי אמר רבי יוחנן: אוכל ולא אוכל – שקר, ואזהרתיה מהכא<sup class=\"footnote-marker\">51</sup><i class=\"footnote\">אזהרתו מכאן – מפסוק זה נלמד האיסור עצמו.</i>: 'לא תשבעו בשמי לשקר'; אכלתי ולא אכלתי – שוא, ואזהרתיה מהכא: 'לא תשא את שם ה' אלהיך לשוא' \". אם כן שבועת שקר היא התחייבות שהופרה, ושבועת שווא תיאור העבר. שבועה על לשעבר היא שבועה לבטלה משום שאיננה ניתנת לשינוי, ואין כאן התחייבות בשם ה'. כן מצטט התלמוד ברייתא: \"אי זו היא שבועת שוא? נשבע לשנות את הידוע לאדם. שבועת שקר נשבע להחליף\" (בבלי, שבועות כא ע\"א). בַהמשך הגמרא מביאה מימרה ששבועת שקר ושבועת שווא אחת הן, \"שוא ושקר אחד הן\", ומפרשת אותה כך שההסבר הקודם נשאר. ברם למרות ההסבר, המשפט \"אחד הן\" כפשוטו משמעו כמו הפסוק בשמות, שלפנינו מילים מקבילות. כפי שראינו בפירוש לפרק ג (משנה ח) הבחנה זו היא המשתמעת מהמשנה.",
            "זו עמדה אחת בתלמוד הבבלי. בתלמוד מוצגת גם עמדה שנייה, \"חד הם\", כלומר שבועת שקר ושבועת שווא הן מושג אחד. הבבלי מקדיש סוגיה ארוכה לבירור השאלה<sup class=\"footnote-marker\">52</sup><i class=\"footnote\">כ ע\"ב – כא ע\"א; בנוביץ, שבועות בתרא, עמ' 94-65, 113-101. </i>, מכל מקום העמדה ששבועת שקר היא קטגוריה משפטית נפרדת היא כנראה עמדה מאוחרת. אותה מחלוקת מופיעה גם בירושלמי (עם מסורת שמות מוסרים שונה ואמינה יותר)<sup class=\"footnote-marker\">53</sup><i class=\"footnote\">ירו', שבועות פ\"ג הי\"ב, לה ע\"א. לדיון רחב במקורות התנאיים ראו בנוביץ, שבועות בתרא, עמ' 98-95; לסוגיה הארץ-ישראלית המקורית ראו שם, עמ' 103-101. </i>.",
            "משמעות אחרת יש למונח \"שווא\" בתוספתא: \"היה טוענו מנה ולא היה חייב לו אלא חמשים זוז. לא יאמר הריני כופר בו בבית דין, וכשאצא לחוץ הריני מודה לו שמא יזקק לי בשבועה<sup class=\"footnote-marker\">54</sup><i class=\"footnote\">התובע יתבע שבועה בעילה של מודה במקצת. ממימרה זו אנו שומעים חשש שהתובע מנפח את התביעה כדי להגיע למצב שהנתבע יצטרך להישבע.</i>. תלמוד לומר לא תשא שמע שוא אל תשמיע לדיין דבר שהוא שוא\" (תוס', כאן פ\"ה ה\"ב, עמ' 451). \"שווא\" הוא אפוא שקר, אם כי שקר בכוונה \"טובה\". בסוגיה אחרת המונח \"שווא\" מתפרש בצורה דומה: \"ואמר רב ששת משום רבי אלעזר בן עזריה: כל המספר לשון הרע, וכל המקבל לשון הרע, וכל המעיד עדות שקר בחבירו ראוי להשליכו לכלבים, שנאמר 'לכלב תשלכון אתו', וכתיב בתריה 'לא תשא שמע שוא' וקרי ביה לא תשיא\" (בבלי, פסחים קיח ע\"א). אם כן משמע ששווא הוא שקר לכל דבר.",
            "כמו כן במשנה להלן פ\"ז מ\"ה: \"והחנוני על פינקסו כיצד? לא שיומר לו כתוב בפינקסי שאתה חייב לי מאתים זוז, אלא אומר לו תן לבניי סאתים חיטין תן לפועליי סלע מעות, הוא אומר 'נתתי' והן אומרים 'לא נטלנו. הוא נשבע ונוטל והן נשבעין ונוטלין. אמר בן ננס כיצד אלו ואילו באין לידי שבועת שוא, אלא הוא נוטל שלא בשבועה והן נוטלין שלא בשבועה\" (כך בכי\"ק). כאן שבועת שווא זהה לשבועת שקר לכל דבר, וכבר ראינו לעיל גם פירוש זה<sup class=\"footnote-marker\">55</sup><i class=\"footnote\">בפירושנו למשנה זו נציע גם אפשרות שזו שבועה שאיננה נחוצה, ונשלול אותה. </i>.",
            "בסדרת מקורות אחרים הפסוק \"לא תשא...\" מתפרש, לכאורה, שלא בהקשר של שבועה כלל אלא בהקשר של ברכות (אמירת שם ה' לבטלה בברכה שאיננה מצווה): \"כל המברך ברכה שאינה צריכה עובר משום 'לא תשא' \" (בבלי, ברכות לג ע\"א; כלה רבתי פ\"א ועוד). אין כאן פירוש פסוק, אלא דרשה המדגישה את איסור ברכה לבטלה<sup class=\"footnote-marker\">56</sup><i class=\"footnote\">המונח \"ברכה לבטלה\" הוא בתר-אמוראי (גאוני); המונח הבבלי הוא \"ברכה שאינה צריכה\", ואיסורה מופיע רק בתלמוד הבבלי. ייתכן שהאימה מפני ברכה כזאת הושפעה מדברי הזוהר המנוסחים בצורה חדה: \"כתיב לא תשא את שם ה' אלהיך לשוא דלא לאדכרא שמא קדישא בריקניא אלא בברכתא או בצלותא ומאן דאדכר שמא קדישא בריקניא דלא בברכתא או בצלותא כד נשמתיה נפקת מיניה זמינין לאתפרעא מניה ולנקמא מיניה נוקמין דכתיב 'כי לא ינקה ה' את אשר ישא את שמו לשוא\" (זוהר לשמות כ ז = שלא להזכיר את השם הקדוש ללא תועלת [לריק = בריקניא] אלא בברכה או בתפילה. ומי שמזכיר שמו הקדוש לריק לא בברכה ולא בתפילה, כאשר נשמתו יוצאת מזומנים להיפרע ממנו ולהתנקם בו נקמות). החריפות היא צירוף של הפסוק בתורה ועמדת הבבלי. בספרא ובירושלמי הביטוי \"שלא להזכיר שם שמים לבטלה\" מתפרש לעניינים אחרים: בספרא שלא להזכיר שם שמיים אלא על קורבן (דבורא דנדבה, פרשה ב ה\"ד, צד ע\"ג), ובירושלמי (שלא להזכיר שם ה' ללא דברי שבח (ברכות פ\"ו ה\"א, י ע\"א). ביטוי זה, \"שם שמים לבטלה\", תדיר אף הוא בתלמוד הבבלי.</i>. לאיסור אמירת ברכה לבטלה הד רב בספרות הבתר-אמוראית, אך הוא אינו מוכר מחוץ לגבולות הבבלי וההולכים בעקבותיו.",
            "לתפיסה זו של הזכרת שם ה' נחזור להלן.",
            "אם כן למונח \"שבועת שווא\" יותר ממשמעות אחת, ועלינו לחזור עתה למשנה גופא. שבועת השווא מופיעה כקטגוריה הלכתית עצמאית, כגון \"ושכנגדו חשוד על השבועה. כיצד? אחת שבועת העדות ואחת שבועת הפקדון ואפילו שבועת שוא....\" (להלן פ\"ז מ\"ד). לכאורה ההבדל פשוט. שבועת שקר היא שבועה על דבר לא נכון, ושבועת שווא היא שבועת אמת, אך כל כולה מיותרת. פירוש זה מתאים למשנה זו שציטטנו. בפרק ג משניות ז-יא נפגוש סדרת משניות העוסקת בשבועת שווא, ובפירושנו נראה שגם במשניות אלו הפירוש היחיד המאפשר הבנה אחידה של המונח בכל המשניות הוא ששבועת שווא היא שבועה מיותרת. אכן שבועה כזאת אפשרית גם בבית המשפט, \"בפני בית דין ושלא בפני בית דין\" (פ\"ג מי\"א), אלא שמדובר בשבועת התנדבות ולא בשבועה שמטיל הדיין, או שמדובר בשבועה שמטיל דיין הדיוט (חבר בית הדין העירוני) שלא לפי ההלכה. כפי שראינו לעיל רווחה תפיסה \"עממית\" (כלומר לא הלכתית) שהנתבע חייב שבועה בכל מקרה, לפי דרישת התובע. שבועה כזאת על דבר ידוע (בין אם היא אמת ובין אם היא שקר) אסורה, אולי אפילו אם השבועה אמת אך איננה לפי ההלכה (המטילה שבועות רק במקרים שנמנו לעיל). שבועה כזו שמטיל דיין הרי היא שבועת שווא.",
            "משמעות נוספת, דומה אך גם שונה, יש למונח \"שבועת שווא\": \"אבא חנין אומר משום רבי אליעזר, להביא שבועת הדיין שתהא באמן, שאם אין עונה אמן אחריו, עושה אותו שבועת שוא\" (מכילתא דרבי ישמעאל משפטים, מסכתא דכספא כ, עמ' 332)<sup class=\"footnote-marker\">57</sup><i class=\"footnote\">ההלכה על אמירת \"אמן\" נלמדה מפרשת סוטה. ראו ספרי במדבר, נשא טו, עמ' 20; מדרש תנאים לדברים, ה א, עמ' 21 ועוד. הכוונה בפרשת סוטה היא שהכוהן משביע והאישה אומרת \"אמן\", ובבתי דין הדיין משביע והנשבע אומר \"אמן\".</i>. מדובר בשבועה בבית דין, ומה שהופך אותה לשבועת שווא הוא שהפרוצדורה של השבועה לא נעשתה כהלכה, בלי אמירת \"אמן\". סביר שהביקורת איננה כלפי הנשבע אלא כלפי הדיין, ומן הסתם הדיין אינו החכם אלא הדיין בבית הדין העירוני. מן הראוי לשים לב שהחכם אינו מנחה את הדיין כיצד לנהוג, אלא מכריז על השבועה. השבועה היא, מן הסתם, שבועת אמת, אך היא נחשבת כשבועת שווא משום שאיננה נעשית בצורה תקנית. סביר שזו השלמה למגמה להפוך כל שבועה בבית דין שאינו של חכמים לשבועת פסולה האסורה באיסור חמור, כלומר שמקורו של האיסור הוא במסגרת הפולמוס נגד בתי הדין העירוניים.",
            "במבוא למסכת נזיקין ולעיל עסקנו בבתי הדין העירוניים, ובסדרי הדין שלהם, שמן הסתם לא היו לפי כל כללי ההלכה. אנו מסיקים ששבועה לפי דרישת התובע בלבד, ובמקרים שלא נמנו לעיל (שומרים, פיקדון, מודה במקצת, גלגול וכו') הייתה פרקטיקה נהוגה בבתי הדין הללו. בדיוננו בבתי הדין העירוניים כתבנו שחכמים מדברים בשבח בתי הדין שלהם, אך אינם תוקפים את בית הדין העירוני ומאפשרים את פעילותו. האמירה נגד שבועת שווא אסורה שאותה מטיל \"בית הדין\", והאיסור החמור עליה, הם אפוא גם הסבר ושכנוע מדוע יש להימנע מלפנות לבתי הדין העירוניים. דברי מתקפה אלו מוצנעים ומוטמעים בציבור ב\"עדינות\".",
            "שבועת שווא נוהגת כמובן גם בשבועת ביטוי. שם היא מכונה \"שווא\" משום שאיננה משמעותית.",
            "אנו משערים אפוא שבהלכה הקדומה שבועת שקר ושבועת שווא אחת הן. אט אט התחדד המונח \"שבועת שווא\": בתחילה לשבועת ביטוי על לשעבר (משניות פ\"ג מ\"ז-מ\"ט) ואחר כך לכל שבועה שאיננה צריכה, כולל השבועה בבתי הדין העירוניים, וכך הצטרף עניין שבועת השווא והחשש ממנו לדרכי המאבק הסמוי בבית הדין העירוני<sup class=\"footnote-marker\">58</sup><i class=\"footnote\">לא אמרנו שבגלל המאבק בבית הדין העירוני חודדה ההאשמה והפחד משבועת שווא; דיינו בהצבעה על כך שחשש אחד הזין ופרנס את האחר. </i>.",
            "מהמקורות שבידינו אי אפשר לתארך את מובנו של כל ביטוי. ייתכן שסדר ההתפתחות הפוך, או שבו בזמן נהגו המשמעויות השונות לאותו מונח. נוח יותר להסביר את המבנים השונים על רקע התפתחות כרונולוגית, ותהליכי עיצוב של המינוח המשפטי (מהפשוט למדוקדק, מהכללי למדויק).",
            "במקורות מצויות אמירות רבות בגנות שבועת השווא, וספק מה צריך ללמוד מהן. האם חכמים הפריזו בגנות השבועה הבטלה, הן \"שבועת ביטוי\" של הבל והן שבועה שאיננה הלכתית שהטיל בית הדין העירוני, או שמא המאבק הוא נגד שבועת שקר בכלל, כגון \"חיה רעה באה לעולם על שבועת שוא ועל חלול השם...\" (אבות פ\"ה מ\"ט ועוד הרבה<sup class=\"footnote-marker\">59</sup><i class=\"footnote\">וכן תנא דבי אליהו כד, עמ' 132. מימרות דומות צוטטו במהלך המבוא. </i>)? לפחות בתקופה המאוחרת, כאשר התחדדו המונחים \"שבועת שקר\" מול \"שבועת שווא\", הפכו מקורות אלו למקור האימה מפני שבועה בטלה (שבועת ביטוי).",
            "בתלמודים איסור שבועת שווא מורחב. הוא חל כבר גם על סתם ביטויים שיש בהם רמיזה לא חוקית לשם ה', כגון \"רבי מנחם בשם ריש לקיש אהן דחמי מיטרא נחית ואמר קורי פלי בריכסון לוקה משום שבועת שוא רבי חוניא רבי יעקב ברבי בון בשם רבי שמואל בר נחמן כ\"ד בולייות היו בדרום וכולם חרבו על שבועת שוא שהיא אמת דכתיב לשוא הכיתי את בניכם וגו' \" (ירו', שבועות פ\"ג ה\"ט, לד ע\"ד). \"קורי פלי בריכסון\" הוא שיבוש של קוריס אברכסס – <sup class=\"footnote-marker\">60</sup><i class=\"footnote\">במקבילה בפסיקתא רבתי כב י: \"זה שהוא עובר בשוק וראה את הגשמים יורדים ואמר (כלי) [פלי] קרי אברוכסים\".</i>Abraxes, קוריס הוא ביוונית \"אדון\" (כינוי לשם ה'), ו\"אברכסס\" הוא מינוח מאגי שבכוחו לחולל נפלאות. אם כן זו אמירה מאגית, תהילה לאל האמיתי, אך בדרך מאגית, ונאסרה משום שבועת שווא. איזו שבועת שווא נשבעו הבולאות? איננו יודעים. בולי היא מועצה, אולי מועצה של כפר ואולי של טופרכיה, והמימרה מתייחסת כנראה למרד בר כוזיבא, אך מהי שבועת השווא? אולי האמירה שבן כוזיבא הוא בר כוכבא (כינוי למשיח)? או אולי הבולאות הם המועצות שתחת חסותן, ובמסגרת פעילותם פעלו בתי הדין העירוניים? אם כן תהא זו עוד אמירה פולמוסית נגד המערכת העירונית שבה הוטלו שבועות שווא.",
            "בהמשך למגמת ההפחדה והאימה על שבועת שקר חכמים מחמירים גם על הנשבע לשווא: \"1. בוא וראה דברים שאין האש שורפן שבועת שוא מכלתן. 2. רבי יונה אמר על שקר 3. רבי יוסי אומר אף על האמת\" (ירו', שבועות פ\"ו ה\"ו, לז ע\"א). רבי יונה מצמצם את האיום לשבועת שקר בלבד, ורבי יוסה מרחיבו על שבועת שווא. מן הסתם במשמעות של שבועת הבל, כפירוש המקובל למונח שבועת \"שווא\".",
            "כמו כן: \"אמרו רבותינו אפילו על האמת אינו יפה לאדם להשבע למה שנו רבותינו לא יהא אדם מישראל פרוץ בנדרים, ולא בשחוק ולא להטעות את חבירו בשבועה, לומר שאינו שבועה. מעשה בהר המלך שהיו שם אלפיים עיירות וכלם נחרבו על שבועת אמת והיא של שוא, כיצד היה אדם אומר לחברו שבועה שאני הולך למקום פלוני ואוכל ואשתה. והולכין ועושין, ומקיימין שבועתם. וכולם נחרבו ומה שהנשבע באמת כך, הנשבע לשקר על אחת כמה וכמה. לכך נאמר 'נפש כי תחטא ושמעה קול אלה', וכשיבא הקב\"ה לדון\" (תנחומא בובר, ויקרא ז, וכעינו תנחומא בובר, מצורע ד; בבלי, כ ע\"ב<sup class=\"footnote-marker\">61</sup><i class=\"footnote\">\"שוא ושקר אחד הן\" (בבלי, כ ע\"ב).</i> ועוד)<sup class=\"footnote-marker\">62</sup><i class=\"footnote\">גם מסורת זו מקשרת את כישלון מרד בר כוכבא לחטא שבועת שווא. </i>.",
            "בשולי דיוננו נזכרו ביטויים לשוניים ליראת השבועה, ועוד נדון בכך בהמשך. עם זאת כדאי לזכור שהעדויות ליראת השבועה, ולסכנה שבה, אינן מעידות בהכרח על יראת הציבור משבועה. המימרות הללו עשויות להתפרש גם בדרך שונה. אם נניח שאכן נפרצה השבועה ורבו שבועות השקר, הרי שהמימרות בדבר סכנת השבועה אמורות להרתיע את העבריינים משבועת שקר ובטלה כאחת.",
            "<b>4. שבועת ביטוי</b> ",
            "שבועת הביטוי היא שבועה \"התנדבותית\" שהנתבע או התובע מתנדבים מרצונם להישבע אף על פי שאינם חייבים בכך מבחינה משפטית. ייתכן שחלק מהמקרים שהבאנו לעיל יתפרשו בשבועה כעין זו. יש להבין שלמשפט בכפר הקטן יש לא רק היבט משפטי אלא גם היבט חברתי. הנתבע והתובע צריכים לשכנע גם את הציבור. אם נוצרת נורמה שבה כל אחד מהצדדים נשבע לחיזוק טענתו, הרי שהיעדר שבועה הופך לחצי הודאה, לפחות במרחב של התקשורת החברתית במקום. כך שההתנדבות הופכת למעשה למעין חובה.",
            "שבועת ביטוי נדונה בפרק ג, וכפי שנעיר התנא מעניק את הרושם ששבועת הביטוי היא השבועה העיקרית, והיא השבועה שעליה נאמר בפתיחה \"שבועות שתים שהן ארבע\". שבועת ביטוי היא שבועה פרטית שאיננה נאמרת בבית דין אלא ברחוב ובבית. היא התנדבותית, כלומר אדם נשבע מבלי שהתבקש, או על כל פנים מבלי שהוא חייב. הדוגמאות שבמשנה מדגימות את השבועה בשבועות שהיום היינו מכנים אותן שבועות הבל. מילים שאדם מוציא מפיו לחזק את דבריו.",
            "הביטוי \"שבועת ביטוי\" מצוי במשנה פעם אחת (פ\"ג מ\"ז), אך ביתר המשניות היא מכונה סתם \"שבועה\". יש ללמוד מכאן ששבועה זו הייתה נפוצה ביותר. התוספתא (פרק ד) סודרת את הדברים בסגנון המיוחד של \"חומר ב...\":",
            "חומר בשבועות",
            "בגופן נטוי – הלכות שהשלמנו מדעתנו.",
            "המבנה הוא של השוואת שבועת ביטוי מול כל אחת מהשבועות האחרות. מבנה כזה הוא פרי הכרעה של העורך. הוא יכול היה להציג את שבועת השווא מול כל האחרות, או את שבועת העדות. בצורת העריכה הנוכחית הוא מדגיש את מקומה של שבועת הביטוי ב\"עולם השבועות\".",
            "<b>5. נדר ושבועה</b> ",
            "לכאורה נדר ושבועה (שבועת ביטוי) הם תופעות דומות אך מבדיל ביניהם הניסוח, ברם נראה שבעיני חז\"ל נדר ושבועת ביטוי חד הם. עמדנו על כך במבוא למסכת נדרים. כך גם בתנ\"ך (תהלים קלב ב), \"אֲשֶׁר נִשְׁבַּע לַה' נָדַר לַאֲבִיר יַעֲקֹב\", נדר ושבועה מתחלפים ביניהם.",
            "כמו כן: \"אתה החלות, אתה התרת לי <u>נדרי</u>. בשעה שאמרת לי 'לך והוצא את עמי בני ישראל ממצרים', אמרתי לפניך איני יכול, שכבר <u>נשבעתי</u> ליתרו שאיני זז מאצלו. שנאמר 'ויואל משה לשבת את האיש', ואין הואלה אלא <u>שבועה</u>, שנאמר 'ויואל שאול את העם' \" (ספרי דברים, פיסקא כז, עמ' 41). נדר ושבועה חד הם, ומתחלפים. אגב, השבועה כאן היא לחיזוק אמירה. כפי שנראה להלן אחת הדוגמאות לשבועה בלתי הלכתית היא לחיזוק הבטחה, שבועה שאף נהגה בבית הדין, לפחות בתקופה הבתר-אמוראית בארץ ישראל.",
            "דוגמה אחרת לדמיון בין הנדר לשבועת הביטוי יש במדרש המאוחר: \" 'וילך משה', אצל חמיו להתיר נדרו, ששנו <u>המודר</u> הנייה מחבירו בפניו, לא יתירנו שלא בפניו. למה, שלא יחשדנו על <u>שבועת</u> שוא\" (מדרש חדש, מאן, לשמות ד יח). אי קיום נדר הוא בבחינת שבועת שווא.",
            "יש אומנם הבדלי ניסוח, ולפיכך \"נדר בנזיר ובקרבן ובשבועה כנדרי כשרים לא אמר כלום\" (נדרים פ\"א מ\"א). כלומר בנדר אי אפשר להשתמש בלשון שבועה, ואפילו על קביעה זו יש מסורות חולקות (תוס', נדרים פ\"ה ה\"ג). אבל במשנה ב שם: \"<u>נדר</u> במותא הרי אלו כנויין <u>לשבועה</u>\". \"מותא\" היא מילה ארמית הרגילה בארמית הארץ-ישראלית של המאה הראשונה לנדר או לשבועה, ונדר בלשון זה, שהוא כינוי לשבועה<sup class=\"footnote-marker\">63</sup><i class=\"footnote\">ראו פירושנו לנדרים פ\"ג מ\"א.</i>, תקף. כפי שראינו אצל פילון נדר ושבועה הם אותה תופעה דתית, והוא דן בהם במעורב. כמובן שבועת העדות נזכרת אצלו בנפרד (ללא המונח)<sup class=\"footnote-marker\">64</sup><i class=\"footnote\">פילון, על עשרת הדברות 141.</i>.",
            "בעצם נדר ושבועה הם אותה תופעה. חז\"ל התנגדו לנדרים עד מאוד, וממילא גם לשבועה. השבועה הקרובה לנדרים היא שבועת הביטוי בלבד. בפועל מצאו חכמים, בעיקר אמוראים, הבדלים טכניים בין שתי התופעות, זאת מתוך מאמץ מודע להדגיש את המפריד בין נדר לשבועה, כגון המשניות בנדרים פ\"ב מ\"ב ומ\"ג המוצאות הבדלים משניים בין השניים. אך באופן כללי \"נדר\" ו\"שבועה\" הם אותה תופעה, והשבועות המשפטיות הן תופעה אחרת.",
            "במקורות מציגים בדרך כלל את הנדר כקל יותר משבועה. ביטוי לכך יש במשנת גיטין: \"אין אלמנה נפרעת מנכסי יתומים אלא בשבועה. נמנעו מלהשביעה, התקין רבן גמליאל הזקן שתהא נודרת ליתומים כל מה שירצו וגובה כתובתה\" (פ\"ד מ\"ג). אם כן הנדר הפך לתחליף גם של שבועת העדות, שכן היתומים נמנעו מלהשביע את אימם, אך גם לא באמת האמינו לה. כמו כן: \"בית שמאי אומרים בכל נודרין חוץ מבשבועה, ובית הלל אומרים אף בשבועה\" (נדרים פ\"ג מ\"ד). מדובר בשבועה שהיא למעשה שבועת שקר, או על כל פנים איננה שבועת אמת, כדי לחמוק מתשלום מיסים (תשלום שבעיני חכמים נחשב לגזל ממש). חששו אפוא מנדרים פחות מהפרת שבועות.",
            "כאמור ראינו כי הנדר נחשב לתחליף מסוכן פחות גם משבועת עדות. רמז הלכתי לכך יש במעשה הבא: \"ומעשה באחד שנתחייב לחבירו שבועה בבית דין, ונדר לו בחיי הקייץ וקיבל עליו\" (תוס', סנהדרין פ\"ה ה\"א, עמ' 423).",
            "כמו כן: \"מה הפרש בין נדרים לשבועות בנדרים, כנודר בחיי המלך, בשבועתו כנשבע במלך עצמו\" (ספרי במדבר, קנג, עמ' 199). בספרות המפרשים יש הבחנות דקדקניות נוספות, ברם בסופו של דבר ההבדלים ההלכתיים בין נדר לשבועה מעטים, אלא שהשבועה נתפסה, בדרך כלל, כחמורה יותר ובעלת עוצמה רבה יותר<sup class=\"footnote-marker\">65</sup><i class=\"footnote\">אבל ראו פירושנו לנדרים פ\"ב מ\"ב; פ\"ג מ\"ד.</i>.",
            "ממילא נשאלת השאלה האם דיני הפרת נדרים (האמורים בתורה) ודיני התרת נדרים שייסדו חז\"ל<sup class=\"footnote-marker\">66</sup><i class=\"footnote\">ראו המבוא למסכת נדרים.</i> חלים גם על שבועות. בני עדת קומראן<sup class=\"footnote-marker\">67</sup><i class=\"footnote\">מגילת דמשק, דף 16. </i> הניחו כך. במגילת דמשק נאמר: \"על שבועת האשה אשר אמר לאישה להניא את שבועתה, אל יניא איש שבועה אשר לא ידענה, ואל יקימנה. וכן המשפט לאביה על משפט הנדבות...\". ברור שנדר ושבועה לדעתם חד הם, ודיני הפרת נדרים חלים על שבועה.",
            "להלן נצטט את דברי הגאונים. גם הם מדברים על פתח לשבועה (להלן תשובת רב יהודאי). \"פתח\" הוא המונח להתרת נדרים על ידי חכם, והגאון מדבר על פתח לשבועה. בדבריו הוא מסביר מדוע אין לומדים בבבל מסכת נדרים, וברור שלדידו ההסתייגות מנדרים היא גם הסתייגות משבועת הביטוי. כפי שראינו, גם פילון וגם בספרות קומראן (ברית דמשק) מבינים שדיני הפרת נדרים חלים על שבועה.",
            "בספרות הגאונים (גאוני בבל) מחמירים בשבועות, שאין מתירין אותן משום חומרתן, זאת במסגרת התהליך של עקירת השבועה מההתנהגות הרווחת ברחוב היהודי. בראשיתו של תהליך זה נעסוק להלן<sup class=\"footnote-marker\">68</sup><i class=\"footnote\">תשובות מהר\"ם מרוטנבורג (קרימונה) סימן יח; \"אין רשות לשום אדם בין חכם בין סופר בין גדול להתיר שבועתו של אדם כל עיקר... עד כאן לשון רב האיי גאון\" (תשובות רשב\"א א סימן תתנד ועוד).</i>. עם זאת בתפילת \"כל נדרי\", למשל, כוללים יחד עם התרת הנדרים את התרת השבועות. תפילת \"כל נדרי\" איננה מעמד הלכתי של התרת נדרים אלא תפילה והצהרה, ובכל זאת עולה ממנה שניתן להתיר שבועות. ממתי תפילה זו? כידוע, בספרות הגאונים מתנהל ויכוח ער האם מותר לומר את התפילה. דווקא מי שראה בהתרת הנדרים הלכה התנגד לתפילה, ומי שהתיר, ואף רצה את התפילה, סבר שאין בה התרת נדרים פורמלית-הלכתית.",
            "מצדיקי תפילת \"כל נדרי\" נאחזו במשנת נדרים פ\"ג מ\"א: \"רבי אליעזר בן יעקב אומר אף הרוצה להדיר את חבירו שיאכל אצלו, אומר כל נדר שאני עתיד לידור הוא בטל, ובלבד שיהא זכור בשעת הנדר\". בפירושנו למשנה הראינו כי הראיה מהמשנה, והקשר שבינה למדרש, הם טיעון ספרותי ולא ראיה הלכתית. על כל פנים אין הם מאפשרים להעריך מתי נוסדה התפילה. מכל מקום כבר הקליר בפיוטו \"אות אחת משמך יעשה\" מזכיר את המנהג להתיר נדרים ושבועות ערב יום כיפור: \"ניתן התיר נדרים ושבועת ערב כיפור, לכפר. והסכמתה ייי<b>?</b>...\"<sup class=\"footnote-marker\">69</sup><i class=\"footnote\">שייבר, גנזי קויפמן א, עמ' 35-14. הרהיט ייכלל במהדורת פיוטי הקליר ליום כיפור, לפי כ\"י בודפשט (ספריית האקדמיה ההונגרית למדעים, אוסף קויפמן 54(. הנוסח שבו השתמשנו הוא לפי מהדורת המילון ההיסטורי של האקדמיה ללשון העברית. </i>. הקליר מאפשר אפוא את התפילה, ומדבריו ניתן להבין אולי שזה היתר בדיעבד, כמו שהדבר מוצג בספרות הגאונים. להערכתנו עד עתה זו העדות הקדומה להתרת נדרים טקסית. הפיוט הוא מארץ ישראל, לפני שנת 640 לערך. עמדה זו של הקליר היא בניגוד להלכה הארץ-ישראלית: \"אין מתירין נדרים בלילי [שבת] ראש השנה, בשבת ומוצאי שבת מותר\"<sup class=\"footnote-marker\">70</sup><i class=\"footnote\">מרגליות, הלכות ארץ ישראל, עמ' מה. </i>. אם כן במקורות ארץ ישראל יש מחלוקת כמו במקורות בבל מתקופת הגאונים.",
            "בספר הלכות ארץ-ישראלי<sup class=\"footnote-marker\">71</sup><i class=\"footnote\">מרגליות, הלכות ארץ ישראל, עמ' סח. ראו עוד שם, עמ' פא: \"והנודר בפני רבים אין לו הפרה עולמית. והנודר מאשתו יתיר נדרו אצל חכמים ומותרת\".</i> נפסק: \"והשבועה שנשבעים לדיין קיימת היא ואין לה היתר עולמית לא לנשבעין ולא למשביעין לא ליחיד ולא לקהל\". אם כן אין התרה לנדרים, לפחות לא לנדרים בבית דין. ברוח זו עונה גם רב נחשון: \"והשיבם והחמיר הרבה דברים בנדרים ובשבועות. והכין אמר, בסוף (תשובות) [תשובתו]. שאין אנו מפירין נדרים, ולא מתירין שבועות, מפני שמסכתא דנדרים אין מתפרשת בישיבות יתר ממאה שנים. וכך אמר מר רב יהודאי גאון מאיר עינינו ז\"ל. שאין אנו מפרשין מסכתא דנדרים, ואין אנו יודעין לעמוד על עומק הדברים. ואין בנו כח להפר נדרים, <u>וכל שכן להתיר שבוע[ו]ת</u>, ואין נהוגין בשתי ישיבות ולא בבבל כולה להפר נדרים, שאנו חפצים להחמיר בנדרים <u>וכל שכן בשבועות</u>. ומיום שנמנעו חכמים להפר נדרים, ולהתיר שבועות התקינו לומר בתחנונים בישיבות ביום הכיפורים ובתענית שלצבור. 'רחמנא גליא קמך דלית דמופרי נדרי ולית דשרי איסרי'<sup class=\"footnote-marker\">72</sup><i class=\"footnote\">זו תפילה הפוכה מתפילת \"כל נדרי\". הגאון טוען למעשה שאין האונים ההלכתי גרם ליצירת תפילות תחליף בבית הכנסת, והטיעון הגיוני. </i>, וכענין הזה הרבה כמה (טעמים) [פעמים] אומר בתחנונים. כלומר אין בדור חכם שיודע להפר נדרים ולא להתיר אסרים. גם אתם החמירו בנדרים כמותינו, <u>וכל שכן בשבועות</u> ואל תשנו מנהג הישיבות – עד כאן דברי רב האי בר נחשון\" (תשובות הגאונים החדשות [אופק] סימן נח). התרת נדרים בצורה משפטית-פורמלית אינה נוהגת אפוא בבבל, אך הנהיגו תפילות או תפילה שיש בה בקשה להתרת נדרים. כלומר, במקום מעמד משפטי הונהג מעמד ליטורגי סמלי. בתפילה זו צריך (מותר) לבקש שיותרו נדרינו (וזה כנראה מקור הלכתי לתפילת \"כל נדרי\" הנוהגת).",
            "באופן פרדוקסלי מעט, מי שמאפשר לבעל להפר שבועת אישה, או להתיר שבועה, נתפס כמזלזל בחומרת השבועה. אבל למעשה הוא מאפשר לה להתקיים במרחב החברתי. חלק מתרבות הנדרים וריבוי השבועות נובע מכך שכל אדם מבין שזה תהליך הפיך. השבועה מכוונת ורצינית, ואדם מתכוון לקיימה, אבל הוא יודע שהיא ניתנת להשבה במחיר כלשהו (מחיר לא כלכלי כמובן אלא חברתי, פגיעה בכבוד וכו'). הפיכת נדר או שבועה ל\"אל חזור\" הופכת את השימוש ב\"נשק\" זה למסוכן, וממילא דרך התנהגות כזאת נדחקת לשוליים. נמצא שהכבוד לשבועה כתהליך אימות ובירור נדחק דווקא בגלל הכבוד אליה. לכך כבר חתר פילון במפורש בדבריו על הצורך להישבע ברצינות, בצלילות הדעת, בכוונה ובסביבה נאותה<sup class=\"footnote-marker\">73</sup><i class=\"footnote\">ראו לעיל הדיון בפילון.</i>.",
            "חז\"ל מבחינים בעיקר בין שבועה משפטית לשבועה התנדבותית אישית. לדעתנו ההבחנה החשובה יותר היא בין שבועה משפטית, שהיא התחייבות אישית (במסגרת משפט או במסגרת אחרת), לבין שבועה אורדאלית. שבועה אורדאלית היא למשל שבועת הסוטה. נעשה טקס שבמהלכו אנו מצפים מריבון העולמים להופיע כאן ועכשיו להעניש את הפושע(ת). הופעתו אמורה לשכנע את הכול. הנשבע בוודאי נשבע אמת, שהרי ריבון העולמים הכל יכול מעיד על כך. השבועה צריכה גם לגמור את הסכסוך. זה ההסבר לכך שחכמים נמנעים מלהשביע את שני הצדדים, שהרי יתברר בכך ששתי העמדות החלוקות זכו, כביכול, לאישור מבורא עולם. על כן עלול מישהו לחשוב שהאורדאל איננו \"תקף\". הסבר כזה איננו בספרות חז\"ל. הם מסבירים את ההימנעות מלהטיל שבועות מנוגדות בצורך להימנע מלגרום לשבועת שקר (ראו פירושנו להלן פ\"ז מ\"ה). אם כן, חז\"ל מכירים בכך שלשבועה בשם ה' אין אופי אורדאלי, השקרן לא יוכה משמיים, ועולם כמנהגו נוהג. כפי שראינו גם במבוא לסוטה, חכמים חשו בכך שהתערבות האל איננה מובטחת, ואם העונש מתעכב (או מבוטל) יש לכך סיבה כלשהי. על כל פנים התהליך איננו מבטיח בירור האמת, ואכן התהליך של שבועת הסוטה בוטל בסוף ימי בית שני.",
            "עם זאת, בציבור רווחו מן הסתם גם פרשנויות מאגיות אורדאליות לשבועות רגילות. ואכן יש סיפורים על מי שנענשו בשל שבועת שקר, או בשל שבועת שקר בטעות, ואולי נענשו כבר על שבועת שווא, שהיא של אמת אבל איננה לצורך. נדון בסיפורים אלו בחלק החמישי של המבוא אגב בירור יחסם של חכמים לשבועות.",
            "6. סיכום ביניים: קווי ההתפתחות של השבועה בספרות התנאית והאמוראית",
            "כפי שהראינו עד עתה חז\"ל עסקו בחידוד ההבחנות המשפטיות בין נדרים לשבועות ובין השבועות עצמן. הם הבחינו בעיקר בין שבועה משפטית לשבועה בעלת אופי של נדר. ההבדל איננו במקום השבועה; כפי שראינו יש גם שבועת ביטוי בבית הדין עצמו. אך זו שבועה שונה. הם גם הבחינו בין שבועת שווא ושבועת שקר. אין צורך לחפש הסברים עמוקים לצורך תהליך ניסוח הקונספציות. אנו מכנים תהליך זה \"יורידיפיקציה\" של ההלכה, והוא מתחולל בכל התחומים. התהליך עצמו הוא המטרה, שכן חז\"ל מנסים ומעניקים לכל נושא הגדרות משפטיות, אחידות ככל האפשר. עם זאת אין ספק שבדרכם לעבר עיצוב הקונספציה המשפטית עמדו לפניהם שתי מטרות נוספות, מעבר לתהליך עצמו: ",
            "א. לפתור את הסתירה בין הרצון להימנע משבועה לבין העובדה שדרכו של עולם להישבע. אף גדולי האומה עשו כן (אברהם לאבימלך), ואף ה' עצמו נשבע לאברהם, וכן הלאה. ",
            "ב. דרך העיצוב הקונספטואלי לבטא את דעתם על עצם תופעת השבועה, האם היא רצויה. ",
            "לשם כך הבחינו חז\"ל בין מה שכינו \"שבועת ביטוי\" לשבועות משפטיות (שבועת ממון), וכן הגדירו את עמדתם לגבי שבועת שווא, שבועה \"שאין בה ממש\" (ראו פירושנו למשנה פ\"ג מ\"ה), והיא בטלה בתוכנה ובאופייה, כפי שנסביר את המונחים בהמשך פירוש המשניות.",
            "כפי שהצענו, ההלכה הקדומה בעצם חייבה את הנתבע להישבע תמיד. עצם התביעה מחייבת שבועה. חז\"ל, מתוך התנגדות לשבועה, צמצמו את השבועה למקרים שבהם היא נזכרת בתורה ולמקרים שבהם יש לנתבע מלכתחילה רגליים לדבר (מודה במקצת, גלגול שבועה, שותפים, אישה לבעלה וכן הלאה). למעשה גם המקרים ה\"מפורשים\" בתורה הם מקרים שבהם יש רגליים לדבר, כגון בשבועת הפיקדון שהשומר נשבע, שכן הוא מודה בעצם ההפקדה. נכון יותר היה לנסח \"מקרים שחז\"ל הציגום כפרשנות לתורה\" ולא \"המקרים המפורשים בתורה\". בתורה (שמות כב ח-י) נאמר: ",
            "ח. עַל כָּל דְּבַר פֶּשַׁע עַל שׁוֹר עַל חֲמוֹר עַל שֶׂה עַל שַׂלְמָה עַל כָּל אֲבֵדָה אֲשֶׁר יֹאמַר כִּי הוּא זֶה עַד הָאֱלֹהִים יָבֹא דְּבַר שְׁנֵיהֶם אֲשֶׁר יַרְשִׁיעֻן אֱלֹהִים יְשַׁלֵּם שְׁנַיִם לְרֵעֵהוּ.",
            "ט. כִּי יִתֵּן אִישׁ אֶל רֵעֵהוּ חֲמוֹר אוֹ שׁוֹר אוֹ שֶׂה וְכָל בְּהֵמָה לִשְׁמֹר וּמֵת אוֹ נִשְׁבַּר אוֹ נִשְׁבָּה אֵין רֹאֶה:",
            "י. שְׁבֻעַת ה' תִּהְיֶה בֵּין שְׁנֵיהֶם אִם לֹא שָׁלַח יָדוֹ בִּמְלֶאכֶת רֵעֵהוּ וְלָקַח בְּעָלָיו וְלֹא יְשַׁלֵּם.",
            "חז\"ל פירשו ש\"האלהים\" הם שופטים, והשבועה היא רק בין שומר למפקיד. ברם ניתן היה לראות במקרה זה דוגמה לכל תביעה, או להסביר ש\"אלהים\" הוא שם ה', והכוונה למשפט אורדאלי (לעיל). הבחירה של חז\"ל היא מגמתית: לצמצם את השבועות למקרים מעטים, אולי לאלה שקשה יותר להסביר, כפשט הכתוב, שאין בהם שבועה. ",
            "במקרה זה התהליך שהובילו חז\"ל לא הצליח באותה מידה כמו יתר המקרים. ראינו שהרעיון שהנתבע יישבע בכל מקרה נשאר לו מקום. בבבלי הוא הפך לשבועה מדרבנן (שבועת היסת), ובה נעסוק להלן. במקורות התנאיים הוא מבצבץ, אולי במסגרת השיפוט במוסדות שיפוט קהילתיים (לא של חכמים). ייתכן שהמגמה הקדומה בצבצה שנית בתקופה הבתר-תנאית, אך אנו הצענו שהיא הייתה קיימת כל הזמן אך מתחת לרצפת השיפוט ההצהרתי ההלכתי. ",
            "כך גם ההבחנה בין שבועת שווא לשבועת שקר. ההבחנה עצמה מוצגת בספרות חז\"ל, אך נשארו הדים לפרשנות הקדומה ששבועת שקר ושבועת שווא – אחת הן. ",
            "ד. טקס השבועה",
            "<b>1. טקס השבועה במקרא</b> ",
            "במקרא ברור שהשבועה היא בשם ה': \"וְלֹא תִשָּׁבְעוּ בִשְׁמִי לַשָּׁקֶר וְחִלַּלְתָּ אֶת שֵׁם אֱלֹהֶיךָ אֲנִי ה' \" (ויקרא יט יב), וכן: \"וְאַל תָּבֹאוּ הַגִּלְגָּל וְאַל תַּעֲלוּ בֵּית אָוֶן וְאַל תִּשָּׁבְעוּ חַי ה' \" (הושע ד טו). גלגל הוא מקום קדוש, כלומר היה שם מקדש יהודי או לפחות מזבח (במה), וכן בית און (כינוי גנאי למקדש בית אל). כלומר השבועה נערכת במקדש, והיא בשם ה'. ה' לצורך העניין הוא השם הנכתב בארבע אותיות שאנו נמנעים מלכותבו. מהפסוק גם ברור שנוסח השבועה הוא חי י-ה-ו-ה. נוסחה זו חוזרת כמה פעמים בתנ\"ך.",
            "כך גם נשבעו זקני ישראל בברית הפוליטית עם בני גבעון: \"וַיֹּאמְרוּ כָל הַנְּשִׂיאִים אֶל כָּל הָעֵדָה אֲנַחְנוּ נִשְׁבַּעְנוּ לָהֶם בַּה' אֱלֹהֵי יִשְׂרָאֵל וְעַתָּה לֹא נוּכַל לִנְגֹּעַ בָּהֶם\" (יהושע ט יט). בפסוק זה באה לידי ביטוי גם עוצמת השבועה, שאין להפֵרה. השבועה היא בשם ה' באופן כללי (שופטים כא ז; שמואל ב יט ח), וכן: \"וַיֹּאמֶר יְהוֹנָתָן לְדָוִד לֵךְ לְשָׁלוֹם אֲשֶׁר נִשְׁבַּעְנוּ שְׁנֵינוּ אֲנַחְנוּ בְּשֵׁם ה' לֵאמֹר ה' יִהְיֶה בֵּינִי וּבֵינֶךָ וּבֵין זַרְעִי וּבֵין זַרְעֲךָ עַד עוֹלָם\" (שמואל א כ מב). כאן הנוסחה היא \"ה' יהיה ביני ובינך\".",
            "נוסחה מורכבת קצת יותר מיוחסת לריבון עולמים, שכביכול נשבע כאחד האדם: \"נִשְׁבַּע ה' בִּימִינוֹ וּבִזְרוֹעַ עֻזּוֹ...\" (ישעיהו סב ח). ייתכן שיש כאן רמז לשבועה של אדם בימינו ובשמו, או שהקדוש ברוך הוא נשבע בשם י-ה-ו-ה. שבועה \"בשמי הגדול\" נזכרת גם ביהושע מד כו. שבועת עבד אברהם לאברהם היא עם מגע פיזי: \"שִׂים נָא יָדְךָ תַּחַת יְרֵכִי\" (בראשית כד ב). חז\"ל התחבטו מה משמעות המחווה. היו שסברו שהדבר מתאים לנוהג המאוחר שנציג להלן לאחוז בדבר מצווה (מילה, ואילו בימי חז\"ל אחזו בספר תורה), או לנגוע בעצמיותו של אדם, במקום החשוב לו. כך או כך, במעשה זה יש מחווה סמלית מיוחדת. אין ספק שנגיעה באיבר המין מבטאת קשר מיוחד, יותר מנגיעה בפנים או ביד (מדרש אגדה בובר לפסוק, פרקי דרבי אליעזר, חורב, פל\"ח)<sup class=\"footnote-marker\">74</sup><i class=\"footnote\">שבועות דומות היו כמובן גם בשם אלים אחרים (כגון צפניה א ה), ולכך התנגדו הנביאים. </i>.",
            "כפי שנראה להלן, טקס השבועה כלל לעיתים \"אלה\", כלומר קללה למי שיפר בעתיד את הנדר.",
            "<b>2. טקס השבועה במקורות התנאיים: אלה ושבועה</b>",
            "במקורות התנאיים השבועה נעשית בכל מקום ואין אזכור של מקום ספציפי. בפ\"ד מ\"י נדון במקרה שהשבועה הוטלה בבית הכנסת: \"עמד בבית הכנסת ואמר משביע אני עליכם אם יודעין אתם לי עדות שתבואו ותעידוני הרי אלו פטורין\"<sup class=\"footnote-marker\">75</sup><i class=\"footnote\">בדפוס נוסף \"עד שיהיה מתכוין להם\".</i>. ברם השבועה נעשית בבית הכנסת משום ששם נמצא ציבור גדול, ולא משום שהמקום מיועד לשבועה. אגב, ממשנה זו אנו מבינים שהעדים אינם צריכים לומר \"אמן\"; אם הם אמרו \"אמן\" ודאי שהם חייבים לקיים את אשר התחייבו.",
            "חז\"ל מבדילים בין שני חלקים בשבועה: אלה ושבועה.",
            "בתורה נזכרת האלה בשבועת הסוטה: \"וְהִשְׁבִּיעַ הַכֹּהֵן אֶת הָאִשָּׁה בִּשְׁבֻעַת הָאָלָה וְאָמַר הַכֹּהֵן לָאִשָּׁה יִתֵּן ה' אוֹתָךְ לְאָלָה וְלִשְׁבֻעָה בְּתוֹךְ עַמֵּךְ. בְּתֵת ה' אֶת יְרֵכֵךְ נֹפֶלֶת וְאֶת בִּטְנֵךְ צָבָה\" (במדבר ה כא). העונש הוא שמימי והשבועה כולה מכונה בפי חז\"ל \"שבועת האלה\". ניסוח זה חוזר בספר דניאל (ט יא) ובספר נחמיה (י ל): \"מַחֲזִיקִים עַל אֲחֵיהֶם אַדִּירֵיהֶם, וּבָאִים בְּאָלָה וּבִשְׁבוּעָה, לָלֶכֶת בְּתוֹרַת הָאֱלֹהִים אֲשֶׁר נִתְּנָה בְּיַד מֹשֶׁה עֶבֶד הָאֱלֹהִים. וְלִשְׁמוֹר וְלַעֲשׂוֹת אֶת כָּל מִצְוֹת ה' אֲדֹנֵינוּ וּמִשְׁפָּטָיו וְחֻקָּיו\". בהמשך מובאת סדרת דרכי התנהגות ופרקטיקה ששבי הגולה מקבלים עליהם.",
            "חז\"ל הצמידו את האלה לשבועה ויצרו מעמד אחד שבו שני מרכיבים. הצמדה זו היא להערכתנו פשוטו של מקרא, שכן כבר בתנ\"ך הברית והאלה או השבועה (הכורתת את הברית) והאלה צמודים יחדיו. נסתפק בציטוט מעט מהפסוקים המצמידים את שלושת המונחים לשלושה צמדים:",
            "<b>ברית ואלה –</b> לְעָבְרְךָ <u>בִּבְרִית</u> ה' אֱלֹהֶיךָ <u>וּבְאָלָתוֹ</u> אֲשֶׁר ה' אֱלֹהֶיךָ כֹּרֵת עִמְּךָ הַיּוֹם\" (דברים כט יא), וכן \"וְלֹא אִתְּכֶם לְבַדְּכֶם אָנֹכִי כֹּרֵת אֶת <u>הַבְּרִית</u> הַזֹּאת וְאֶת <u>הָאָלָה</u> הַזֹּאת\" (שם שם יג);",
            "<b>ברית ושבועה –</b> \"כִּי אֵל רַחוּם ה' אֱלֹהֶיךָ לֹא יַרְפְּךָ וְלֹא יַשְׁחִיתֶךָ וְלֹא יִשְׁכַּח אֶת <u>בְּרִית</u> אֲבֹתֶיךָ אֲשֶׁר <u>נִשְׁבַּע</u> לָהֶם\" (דברים ד לא);",
            "<b>אלה ושבועה –</b> במעמד הברית שנחמיה כורת עם הציבור: \"מַחֲזִיקִים עַל אֲחֵיהֶם אַדִּירֵיהֶם וּבָאִים <u>בְּאָלָה</u> <u>וּבִשְׁבוּעָה</u> לָלֶכֶת בְּתוֹרַת הָאֱלֹהִים אֲשֶׁר נִתְּנָה בְּיַד מֹשֶׁה עֶבֶד הָאֱלֹהִים...\" (נחמיה י ל).",
            "לומד בן זמננו עשוי לחשוב שההבדל בין אלה לברית הוא טכני, מילים בלבד. לא כן לגבי מי שמתייחס למילים כמות שהן. הברית היא התוכן המשתנה של השבועה, העדות, ההתחייבות וכיוצא באלו, והאלה היא האיום בעונש. כאמור, בניסוח שלנו הברית היא החלק המשפטי-טכני והאלה היא מרכיב אורדאלי, ואכן במעמד הסוטה נכללים שני מרכיבים אלו: השבועה שתוכנה \"לא עשיתי כל רע\", והאלה שהיא הקללה שאם עשתה כך וכך תיענש (כאן ומייד). אמירת ה\"אמן\" הנדרשת היא אישור האלה. את תוכן הברית אומר הנשבע, \"אני נשבע ש...\", ואת האלה אומר המשביע או הצד השני, והנתבע (נשבע) אומר \"אמן\". אין צריך לומר שמרכיב האָלָה מעביר את השבועה מפעולה משפטית למעמד טקסי בעל אופי אורדאלי.",
            "השאלה המרכזית היא האם חז\"ל ראו בהשבעת הסוטה מודל לכל השבועות, או שמא בשבועות רגילות הפרידו בין מרכיב האלה למרכיב השבועה. בספרות התנאים שתי גישות, האחת שכל שבועה כוללת קללה (אלה) כמו שבועת הסוטה, והאחרת ששבועה לחוד ואלה לחוד, ורק הסוטה ראויה לשילוב של שבועה ואורדאל.",
            "הגישה הראשונה בספרות חז\"ל היא בהתאם לרוח הכתוב, שכל שבועה תכלול אלה ואמירת \"אמן\": \"משביעך אני ואמר אמן חייב\" (להלן פ\"ג מי\"א), וכן \"היכן פקדוני אמר לו אבד, משביעך אני ואמר אמן\" (בבא קמא פ\"ט מ\"ז; מ\"ח ועוד). כמו כן: \"הריני נזיר ואת, ואמרה אמן, מיפר את שלה ושלו קיים. הריני נזירה ואתה, ואמר אמן, אינו יכול להפר\" (נזיר פ\"ד מ\"ב). מעמד הסוטה שונה רק בכך שהאישה אומרת \"אמן ואמן\" פעמיים או שלוש. חז\"ל הציעו לכך סיבות שונות: \"על מה היא אומרת אמן אמן? אמן על האלה אמן על השבועה\" (סוטה פ\"ב מ\"ה), אך בפירושנו הצענו שהכפילות (או אמירה משולשת) היא אכן ייחודית לשבועת הסוטה, ונועדה להדגיש את המרכיב הטקסי והפומבי, וכך בכל מעמדות המקדש נשנות אמירות כפולות ומשולשות.",
            "אם כן האלה והשבועה הן שני חלקים של מעמד אחד. כך גם בבן סירא: \"אלה וברית ממטה אציל אל לחם מהפר אלה וברית וממטה אציל אל לחם\" (בן סירא מא יט) – כך בנוסח העברי; בנוסח היווני (בתרגום): \"ומשכח אלה וברית ממטה אציל אל-לחם ממנוע מתת שאלה מהשב אפי רעך\". הפסוק איננו ברור עד תום, אך הוא מדבר נגד המתעלמים מבקשות חבריהם. ה' עוזר למלא את הבקשות, מציל ממטהו של האציל (העשיר) את הלחם לטובת העני ומונע הפרת אלה ושבועה. לענייננו השבועה היא דבר חיובי שה' שומר שיתקיים, ומונע הפרתו, ומה שחשוב לנו הוא שאלה וברית הם יחדיו.",
            "מסדרת מדרשים עולה ש\"אלה\" ושבועה הן מעשה אחד, כגון \"ויואל משה. אין אלה אלא לשון שבועה. שנאמר 'ויואל שאול את העם לאמר'...\" (מכילתא דרבי ישמעאל, יתרו – מסכתא דעמלק, פרשה א, עמ' 191; ספרא, דבורא דחובה, פרשה ח ה\"ב; בבלי, נדרים סה ע\"א)<sup class=\"footnote-marker\">76</sup><i class=\"footnote\">בספרי דברים פרשנות זו (ל\"ויואל משה\") שנויה במחלוקת. רבי יהודה חולק ואומר \"אין הואלה אלא התחלה, שנאמר 'הואל נא ולין וייטב לבך', ואומר 'ועתה הואלת לברך את בית עבדך להיות לעולם לפניך' \". לא ברור האם רבי יהודה חולק על כך שאלה זו שבועה או שהוא חולק רק על פרשנות המילה \"ויואל\"; על כל פנים חכמים אומרים \"אין הואלה אלא שבועה, שנאמר...\" (ספרי דברים, ד, עמ' 12).</i>. במדרש זה הנושא אינו רק הסוטה אלא כל שבועה שהיא.",
            "כמו כן בספרי: \"1. הואיל ונאמרו שבועות בתורה סתם, ופרט באחת מהם שאינה אלא באלה ובשבועה, כך פורטני בכל שבועות שבתורה. שלא יהיו אלא באלה ובשבועה. 2. הואיל ופרט באחת מהם שאינה אלא ביו\"ד ה\"א (שם קצר), אף פורטני בכל שבועות שבתורה שאינן אלא ביו\"ד ה\"א? 3. והואיל ונאמרו שבועות בתורה סתם ופרט באחת מהם שאינה אלא באמן, אף פורטני בכל שבועות שבתורה שאינן אלא באמן\" (ספרי במדבר, נשא טו, עמ' 20). אם כן כל שבועה היא באלה בשם הקצר (המכונה י-ה), ואלה ושבועה הן שני מרכיבים של כל שבועה.",
            "מאוחר יותר, לאחר התקופה התנאית, משתקף בספרות טקס של השבעה שנערך במרכז הדתי-קהילתי (בית הכנסת) עם ארון הקודש. לפיכך לא מן הנמנע, ואולי אף סביר, שגם בתקופת התנאים הייתה ההשבעה מלווה סממני טקס דתי, אך אין לכך ראיות. על כל פנים מרכיב האלה קיים כבר בתקופה התנאית, כפי שראינו (אמירת \"אמן\" היא ראיה לו). השאלה כיצד הטקס מתבצע חשובה, שכן לטקס יש מובן ומשמעות. ברם בפועל, מבחינה מעשית, לנשבע עצמו המשמעות המדויקת של הטקס לעיתים איננה ברורה. מה שחשוב לו הוא עצם ההשבעה.",
            "הגישה השנייה מפרידה בין אלה ושבועה. השבועה היא משפטית וא-אורדאלית, ויש גם \"אלה\" שהיא מעמד אורדאלי. בספרא: \"1. תלמוד לומר ושמעה קול אלה ואין אלה אלא שבועה. וכן הוא אומר והשביע הכהן את האשה בשבועת האלה. 2. אין לי אלא שבועה שיש עמה אלה. 3. מנין לעשות שבועה שאין עמה אלה כשבועה שיש עמה אלה? תלמוד לומר 'ושמעה אלה' 'ושמעה קול' לעשות שבועה שאין עמה אלה כשבועה שיש עמה אלה\" (ספרא, דבורא דחובה, פרשה ח ה\"ב, כב ע\"ג). אם כן כל שבועה היא גם אלה, בין אם האלה נאמרת בקול רם (מה שאנו מכנים מעמד אורדאלי) ובין אם איננה נאמרת במפורש. עם זאת, הספרא מפריד בין שני המרכיבים. יש שבועה שהיא ללא אלה; היא נחשבת כשבועת האלה, אך היא נעשית בלעדיה. את הספרא עדיין ניתן לקרוא בשתי דרכים:",
            "א. אין צורך לומר את האלה, היא מובנת מעצמה, ולכן אין משמעות לאמירתה.",
            "ב. כל שבועה כוללת באופן אוטומטי את האלה.",
            "מבחינה \"משפטית\" שתי האפשרויות זהות. כל שבועה כוללת קללה ועונש למפר אותה. אך מבחינה חברתית יש כמובן הבדל ניכר בין טקס של קללה ששותפים לו בני היישוב לבין שבועה טכנית שבה אדם מצהיר מה שמצהיר וכל השומעים מבינים \"לבד\" שעצם השבועה כוללת גם אָלָה סמויה.",
            "אם כן בספרא נרמז על אפשרות של הפרדה בין אלה לשבועה, אך המחבר דוחה אותה. אבל בספרי זוטא: \"יכול אף שבועת הדיינין באלה? אמרת 'והשביע הכהן' וגו'. שבועת האשה באלה, <u>אין שבועת הדיינין באלה</u>. מה תלמוד לומר והשביע הכהן את האשה בשבועת האלה? אם השביעה בשבועה יצא, אם השביעה באלה לא יצא\" (פרק ה כא, עמ' 235). אם כן רק בשבועת הסוטה יש שילוב של שני המרכיבים, אבל בשבועת הדיינים זו שבועה בלבד, ללא \"אלה\". מה דינן של יתר השבועות? כנראה גם הן ללא \"אלה\", ואפילו בשבועת הסוטה אם נאמרה רק אלה ללא השבעה לא יצא ידי חובה, אך שבועה ללא המרכיב האורדאלי תקֵפה. אם כן חכמים אינם יכולים להתכחש למרכיב האורדאלי של הסוטה, אך מצליחים לצמצמו (לדעת חיבור זה).",
            "בתוספתא מצויות שתי הדעות כמחלוקת. לגבי שבועת סוטה השבועה והאלה נאמרות כאחת: \"ואומר לה 1. משביע אני עליך, 2. ויבא עליך, שיבואו עליך, זו אלה, משביע עליך, זו שבועה\" (סוטה פ\"ב ה\"א). אבל לגבי שבועות רגילות: \" 'קול אלה' רבי יהודה אומר אלה זו קללה, קול זו שבועה. רבי שמעון אומר אלה זו שבועה, קול אילו כינויין שבתורה. 'אוסרכם אני', 'קבלכם אני', בתמים, בצדיק, ובישראל – הרי זה חייב\" (תוס', כאן פ\"ג ה\"ז, עמ' 450). בדעת רבי שמעון נעסוק להלן, אך ברור שהוא איננו כולל קללה בתוך השבועה. המרכיב של קללה איננו בטקס כלל. רבי שמעון רואה ב\"אוסרכם אני\" שבועה בכינוי. לדעתו שבועה בכינוי תקֵפה כמו שבועה בשם ה', ושוב מבחינה דתית החכם יכול להכריז ששבועת כינוי היא שבועה מלאה. במישור החברתי שבועה בכינוי היא כמובן מפחידה פחות ומאיימת פחות. שתי האמירות של רבי שמעון מכוונות אפוא לאותה מטרה, לעקר מנוסח השבועה את הקללה, ובו בזמן להפחית מעוצמתה האורדאלית של השבועה.",
            "בבואנו להסביר את הנוסח \"אוסרכם אני\" להלן (פ\"ד מי\"ג) נעמוד על כך שנוסח זה מצוי בקמעות. כפשוטו הוא אפוא מתחבר למרכיב האורדאלי, אבל רבי שמעון מנסה לעמעם גם מרכיב זה, כמו את מרכיב האָלָה. רבי שמעון איננו אוסר על שימוש בשבועה ישירה, \"אני נשבע\", אך מאפשר להישבע בכינוי פחות ישיר, וכן מפרש אותו כמינוח לא מאגי וללא קללה.",
            "אגב אורחא אנו שומעים שהחכם איננו מורה באיזה נוסח להשתמש בשעת השבועה. הוא פורש כמה חלופות (שבועה ישירה או בכינוי) ואינו מנסה להכתיב כיצד יישבעו. רבי שמעון נוטש אפוא לרגע את כס השופט ומציג לפני הציבור חלופות לבחירתו, כמעין \"יועץ הלכתי\" ולא כמכריע. במבוא למסכת נזיקין עמדנו על תפקיד זה של חכמים כמורים, מייעצים ומחנכים ולא כפוסקים.",
            "אנו רואים בכך עדות שהאלה הייתה ידועה ורווחת. רבי שמעון אינו אוסר עליה, אלא מפרש אותה כמרכיב לא אורדאלי ולא מאגי.",
            "אם כן בספרות התנאים קיימות כמה דעות לגבי ה\"אלה\" וה\"שבועה\":",
            "1 אלו שני מרכיבים נפרדים שנאמרים שניהם רק לסוטה (תוספתא);",
            "2 אלו שני מרכיבים שלובים של כל שבועה, ושניהם חשובים באותה מידה;",
            "3 לכל שבועה מצטרפת קללה מופרשת, אך מרכיב הקללה שולי ומצומצם, חסר חשיבות;",
            "4 כל שבועה כוללת אלה, אך אין צורך לומר את האלה במפורש והיא נכללת מאליה.",
            "<b>3. נוהלי השבועה בתקופת האמוראים</b>",
            "חילוקי הדעות בדבר היחס למרכיב ה\"אלה\" מופיעים גם בירושלמי [השלמות פרשניות בסוגריים]: \"1. אית תניי תני, מה זו [שבועת הסוטה] באלה ובשבועה, אף כל הנשבעין באלה ובשבועה. 2. ואית תניי תני, זו באלה ובשבועה, ואין כל הנשבעין באלה ובשבועה\" (סוטה פ\"ב ה\"ה, יח ע\"ב; קידושין פ\"א ה\"ה, ס ע\"ד). עם זאת בסוגיה אחרת (ירו', שבועות פ\"ד הי\"ד, לה ע\"ד): \"1. ...אלה שיש עמה שבועה. מניין שאין עמה שבועה, כשיש עמה שבועה? תלמוד לומר 'ושמעה אלה' 'ושמעה קול', לעשות שאין עמה אלה כשיש עמה אלה. 2. הא אלה בלא שבועה לא. 3. רבי יסי בשם רבי יוחנן לא שנייא היא אלה בלא שבועה היא כשבועה בלא אלה\". בסוגיה זו הסדר מתהפך: כל אלה היא גם שבועה, והמחלוקת היא האם תמיד השתיים נעשות יחדיו (3) או שיש קללה ללא שבועה. למעשה זו השלטה של העמדה הראשונה (1) על המחשבה האמוראית. המשפט הראשון הוא דברי הספרא שציטטנו לעיל, אך המשפט השני שולל אפשרות חדשה, שטרם הוזכרה – אָלָה בלבד ללא שבועה. המשפט השלישי חולק על הראשון (ועל הספרא) ואומר שתמיד כל שבועה כוללת אלה וכל אלה כוללת שבועה, וצריך לומר את שתיהן בכל השבועות.",
            "שתי העמדות בדבר הצירוף של אלה ושבועה חוזרות בבבלי (סוטה יח ע\"א): \"היכי דמי שבועה שיש עמה אלה? אמר רב עמרם אמר רב: משביעני עליך שלא נטמאת, שאם נטמאת יבואו ביך. אמר רבא: אלה לחודה קיימא, ושבועה לחודה קיימא!\". רב עמרם סבור שהצירוף של אלה ושבועה קבוע, ורבא סבור שאלו שני מרכיבים (וכעינו שבועות לה ע\"ב). כמו כן: \"1. אמר רבי אבהו: מנין לאלה שהיא שבועה? שנאמר: 'ויבא אתו באלה' וגו'... 2. תנא: ארור – בו נידוי, בו קללה, בו שבועה, בו נידוי, דכתיב...\" (שבועות לו ע\"א). אם כן המילה \"ארור\" היא גם נדר, גם שבועה וגם אלה, וכולם חד הם. אגב, הנדר הוא לשון שבועה כמו שנדגיש להלן. כדעת הבבלי גם דעת מדרש ויקרא רבה הארץ-ישראלי (ו, ה עמ' קלט) ומקורות נוספים.",
            "בשלבים מאוחרים, כנראה כבר בימי האמוראים, משתררת העמדה ה\"אורדאלית\" ששבועה כוללת בתוכה קללה. המרכיבים האורדאליים מתחזקים בעליל. המדרשים שציטטנו לעיל מדברים על שבועה בשם מקוצר (י-ה – מכילתא דרבי ישמעאל מסכתא דנזיקין, טו, עמ' 300), וכן: \"הואיל ופרט באחת מהם שאינה אלא ביו\"ד ה\"א אף פורטני בכל שבועות שבתורה שאינן אלא ביו\"ד ה\"א\" (ספרי במדבר, נשא טו, עמ' 20). בספרות האמוראית השבועה היא בשם מלא, ואולי אף בשם המפורש (י-ה-ו-ה – בבלי, סנהדרין סו ע\"א; כאן לח ע\"ב). כן שנינו בשבועות שם:",
            "היכי משבעינן ליה? 1. אמר רב יהודה אמר רב: משביעין אותו בשבועה האמורה בתורה, דכתיב: 'ואשביעך בה' אלהי השמים'. 2. אמר ליה רבינא לרב אשי: כמאן? כרבי חנינא בר אידי, דאמר: בעינן שם המיוחד! 2א. אמר ליה: אפילו תימא רבנן, דאמרי: בכינוי. 3. ונפקא מינה<sup class=\"footnote-marker\">77</sup><i class='footnote\"'>לדעתנו הנושא במה הנשבע מחזיק איננו קשור למחלוקת הקודמת. זו איננה \"נפקא מינה\" (מה באמת הקשר בין שני הנושאים?). המונח \"נפקא מינה\" הובא רק כדי לשרשר את המחלוקות. </i> – צריך לאתפושי חפצא בידיה, 4. וכדרבא, דאמר רבא: האי דיינא דאשבע בה' אלהי השמים<sup class=\"footnote-marker\">78</sup><i class=\"footnote\">תרגום: דיין זה שהשביע בה' אלוקי השמים נעשה כטועה בדבר משנה. ואמר רב פפא דיין זה שהשביע בתפילין נעשה כמי שטועה בדבר משנה. והלכה כמו רבא, ואין הלכה כרב פפא. הלכה כרבא שכן לא אחז חפץ בידיו (ספר תורה), ואין הלכה כרב פפא משום ש[הנשבע] לא אחז ספר תורה בידו [אלא תפילין].</i>, נעשה כמי שטעה בדבר משנה וחוזר. 5. ואמר רב פפא: האי דיינא דאשבע בתפלין, נעשה כמי שטעה בדבר משנה וחוזר. 6. והלכתא כוותיה דרבא, ולית הלכתא כוותיה דרב פפא. הלכתא כוותיה דרבא, דהא לא נקיט חפצא בידיה; ולית הלכתא כוותיה דרב פפא, דהא נקיט חפצא בידיה. 7. שבועה מעומד, תלמיד חכם – מיושב. שבועה בספר תורה, תלמיד חכם – לכתחלה בתפלין\".",
            "הבבלי מדבר אפוא על סדרת מחלוקות:",
            "א. במי נשבעים, ומציע שתיים או שלוש אפשרויות. 1. \"בה' אלהי השמים\"; 2. בשם המיוחד (המפורש); 3. אולי אפשרות שבועה נוספת היא בשם ה' סתם, ללא התוספת \"אלהי השמים\".",
            "ב. במה נשבעים, בשם ה' (י-ה) או בספר תורה. אנו שומעים על אפשרות של שבועה תוך כדי אחזקת תפילין. הסוגיה דוחה זאת. בשלב שני מסתבר שזו אפשרות לשבועה פחות \"מעליבה\" או פחות \"משפילה\", והיא זכותו של תלמיד החכם.",
            "ג. מסתבר שהעמדות בנושא זה קבועות, וכל חכם סבור שדעתו היא האפשרות היחידה. מכל מקום האפשרות של שימוש בשם המיוחד נפסלת במהלך הסוגיה. כזכור, גם פילון התנגד לשבועה בשם ה'. לא רק שאין הוא מתיר להזכיר את השם בצורה זו או אחרת, אלא גם לא בכינוי. לדעת פילון השבועה נעשית בחיי אבא או בחפץ אחר. מסתבר שדרכו נדחתה. באופן כללי השבועה היא לאל הגדול, אבל בסוגיה הבבלית יש לדרכו של פילון הד מסוים. מעניין שלא חז\"ל וגם לא פילון אינם מציעים להישבע בשם מלאך כזה או אחר. לעומת זאת בפרקטיקה המאגית השבעה בשם מלאכים או בשם שדים רגילה.",
            "בתשובות הגאונים מפתחים את תהליך השבועה, ונדון בו בחלק השישי של המבוא.",
            "הטקס מתואר בבבלי, ורמזים לו במקורות אמוראיים ארץ-ישראליים. הטקס כולל הוצאת ספר תורה, ממילא הטקס נערך בבית כנסת והופך למעמד פומבי. בבבלי מוזכרת נקיטת חפץ (\"נקיט חפצא\"), כלומר הנשבע מחזיק את ספר התורה בידו. לכך אין מקבילות ארץ-ישראליות.",
            "בקמע שפרסמו שקד ושפר<sup class=\"footnote-marker\">79</sup><i class=\"footnote\">שקד ושפר, קמיעות, עמ' 93.</i> נכתב: \"סדר השבועה. השבע אותו על ספר תורה ופותחים את עשרת הדברות וישבע במילת אנוכי... שם את הספר על ראשו\", כל זה בלילה לאור הנר. במדרש האמוראי: \"אמר ר' סימון, מפני מה משביעין את האדם בספר תורה, ומביאין לפניו נודות נפוחין? לומר אתמול היה הנד הזה מלא גידים ועצמות, ועכשיו ריקן מכולן. כך המשביע לחבירו לשקר סוף שיצא ריקן מממונו. רבי אסי אמר על שקר\" (יקרא רבה, ו ג, עמ' קלא-קלב; פסיקתא רבתי, כב י). אם כן, תוספת הטקס היא להדגשת מרכיב הקללה. בעל פסיקתא רבתי, המאוחר יותר מויקרא רבה, מוסיף: \"מפני מה משביעים את האדם, ונותנים לפניו נודות מנופחות, <u>ותוקעים בשופרות</u>\".",
            "כמו כן: \"הוא היה אומר... (ונוס) [ונוח] למלוך על כל האדם מלדבר על פי שנים עדים ועל פי שלשה עדים עטופי סדינים\" (אבות דרבי נתן, נו\"ב פל\"ג, עמ' לז). המחבר מסתייג ממסירת עדות, כנראה בשל ההשבעה, ומתיר את טקס ההשבעה שבו העדים נשבעים (שבועה שאיננו יודעים או שבועה אחרת שנשבעים בבית משפט, לפני עדים או דיינים).",
            "כן בתיאור חרם השומרונים: \"מה עשה עזרא וזרובבל ויהושע? קבצו את כל הקהל אל היכל ה'. והביאו שלש מאות כהנים, ושלש מאות שופרות, ושלש מאות ספרי תורה. ושלש מאות תינוקות. והיו תוקעין, והלוים היו משוררים ומזמרין. ומחרימין ומשמתין ומנדין את הכותיים, בסוד שם המפורש. ובכתב הנכתב על הלוחות, ובחרם בית דין העליון, ובחרם בית דין התחתון...\" (תנחומא, וישב ב; פרקי דרבי אליעזר לח, מהדורת חורב פל\"ז). הסיפור דמיוני והוא משקף נוהגים בתר-אמוראיים מבבל, ואולי גם מארץ ישראל. ההשבעה מתקיימת במקדש (מן הסתם בימי חז\"ל היא בבית הכנסת), היא בשם המפורש, המעמד טקסי עם הרבה ספרי תורה, הרבה כוהנים, חרם בית דין וכן הלאה. כמו כן: \"הכריז ר' אלעזר בן עזריה בארבע מאות שופרות, שכל המקבל כוס מיד כלה אין לו מחילה לעולם\" (כלה רבתי, פ\"א ה\"ה). מעניין שכאן הפן המאגי-אורדאלי חודר להכרעה הלכתית \"רגילה למדי\". גאוני בבל התנגדו מאוד למנהגי מאגיה, ואף על פי כן רב נטרונאי מספר על דרך ההשבעה:",
            "רב נטרונאי זצוקל. וששאלתם אלמנה שנתחייבה שבועה ליורשים, משביעין אותה בשני וחמישי בזמן שספר תורה ביד חזן, וצבור יושבין כדי לביישה. או בפני בית דין, ובמעמד עשרה זקנים סגי לה? כך ראינו: שמשביעין אותה בשני ובחמישי כשציבור כולו יושב, כדי שתתבייש ותפייס יורשין בדבר, ונושאה היא ספר תורה, ולא החזן. (אלא) ומנדין בפניה בשופרות – לפיכך עושין כן, כדי שתתבייש ותפדה עצמה מן היורשין בממון\" (תשובות רב נטרונאי גאון – ברודי [אופק], אבן העזר סימן שו).",
            "סדר השבעה זה עם שופרות מופיע אפוא במקורות בתר-אמוראיים. הוא לא נתפס כמאגי, והא ראיה שרב נטרונאי מציע אותו. אבל מרכיב הנודות הנפוחים שהופיע בפסיקתא רבתי אינו מופיע בדברי הגאון.",
            "איננו יודעים מה מהטקס הנזכר כבר היה קיים בתקופת האמוראים. ספר התורה והמרכיב הפומבי (בית הכנסת) הם כבר אמוראיים, יתר המרכיבים עוצבו בתקופה האמוראית או רק אחריה. עם זאת ההתפתחות זהה בשתי הקהילות, הבבלית והארץ-ישראלית.",
            "אפשר אפוא לסכם את תהליך עיצוב הטקס בפשטות: מרכיב הקללה מתעצם ומרכיב הטקס גדל, ובמקביל הטקס הופך להיות ציבורי ופומבי יותר. הוא איננו בבית הדין אלא בבית הכנסת, כלומר לפני הציבור. הוא נעשה בפתיחת ספר תורה, עם תקיעת שופר וכו'. הטקס מתנהל לא כמעמד משפטי של בירור, אלא כמעמד הנושק למאגיה. איננו יודעים לקבוע אם בעבר הקדום השביעו בשם המפורש ואחר כך חדלו מכך, או שתמיד נמנעו מאזכרת השם המפורש. כזכור, כבר פילון מתנגד לשבועה בכלל בשם ה'. מכל מקום בקמעות ההשבעות והמשימות מוטלות על מלאכים בשם ה' המפורש, והשימוש בו הוא דרכם הייחודית של אנשי המאגיה. יש מקום לבדוק את השימוש בשם המיוחד בספרות חז\"ל כולה. הדבר איננו פשוט, משום שבכתיבה נמנעו המעתיקים מלכתוב אותו. האם \"השם\" או \"בשם\" המופיעים במשניות ובטקסטים אחרים הם צורת הכתיבה של מה שבעל פה התכוונו לשם המפורש, או שמלכתחילה זה כינוי קצר בלבד (משנה, ברכות פ\"ט מ\"ה; יומא פ\"ו מ\"ב; סנהדרין פ\"ז מ\"ח, וראו פירושנו להם). לא נוכל לקדם את הוויכוח מעבר למה שכבר הצענו, ולכן לא נרחיב בו. השערתנו היא שהופעת השם המיוחד בהקשר של שבועות היא מאוחרת, פרי ההתפתחות המאגית למחצה, אך אין בידינו ראיות לכך.",
            "<b>ה. היחס לשבועות – מעבירה לאסון</b> ",
            "מאחר שהבנו לעיל שנדרים ושבועות הם אותה תופעה עקרונית, ולכל היותר מבחינים ביניהם פרטים טכניים, עלינו לדון בכלל תופעה זו של נדרים ושבועות לאימות הבטחות, תוכניות או איסורים שאדם מטיל על עצמו.",
            "<b>1. הקדמה</b>",
            "על יחסם של חכמים לנדרים עמדנו במבוא למסכת נדרים. ראינו כי בעוד שבמקרא ובמקורות הקדומים שוררת באופן כללי הערצה לנודר, ואווירה של עידוד לאדם ליטול על עצמו מחויבות דתית נוספת, הרי שבספרות חז\"ל רווחה, בדרך כלל, הסתייגות מנדרים – גישה הרואה בעצם הנדר חטא, או לפחות מפגע דתי. דומה שהמקרא, ספרות בית שני ואף ספרות חז\"ל הקדומה מניחים שהנדר הוא התנדבות מחייבת להבאת קורבן. לעומת זאת חז\"ל רואים נגד עיניהם את נדרי השכנים, שהם חלק מאווירה של מתח בחצר המשותפת, ולפחות מנקודת מבטה של המנהיגות הדתית והאינטלקטואלית אלו נדרי הבל ושטות. בספרות התנאים ובתלמוד הארץ-ישראלי יש ביטויים רבים להסתייגות מהצהרה על נדרים, ובד בבד הכרה בעוצמתם ובמחויבות הבלתי מעורערת שבעל הנדר נוטל על עצמו. חכמי ארץ ישראל הרבו לעסוק בנדרים כאלה. לעומת זאת אצל חכמי בבל הייתה ההסתייגות מנדרים מוצקת יותר והלכתית יותר. חכמי בבל לא למדו את מסכת נדרים, ומיעטו לעסוק בשאלות של התרת נדרים. באופן טבעי יש להניח שגם יחסם לשבועה, הדומה לנדר, היה זהה.",
            "כפי שראינו במבוא לנדרים היחס השלילי היה נפוץ ביותר, ולמעשה פעלו חכמים נגד \"תרבות הנדרים\", אבל היו גם דעות אחרות. במכלול שבידינו אלו דעות מיעוט הרואות בנדרים תופעה חיובית שראוי לעודדה. הנתונים הכמותיים עשויים להיות מטעים (כמות המימרות המסייגות מנדרים גדולה מכמות המימרות המצדדות בדרך דתית זו). יש להניח שעורכי התלמודים אספו את הדעות שעימן הסכימו, וייתכן שמה שמצטייר כדעת מיעוט רווח יותר ברחוב, ואפילו בבית המדרש. על כל פנים ברחוב היהודי תרבות הנדרים פרחה. חכמים לא הטיפו בגלוי נגדה, ואין בדבריהם רמז לכך שהנדר אינו חל, אך הם מסתייגים ממנה ומנסים לרסנה.",
            "חז\"ל קובעים: \"ארבעה נדרים התירו חכמים. 1. נדרי זירוזין 2. ונדרי הבאי 3. ונדרי שגגות 4. ונדרי אונסים\" (משנה, נדרים פ\"ג מ\"א). על בסיס משפטים אלו ניתן היה להרחיב את ההיתר וכך להפוך את רוב נדרי ההבל לבלתי תקפים, אך הפרשנות למונחים אלו מצומצמת<sup class=\"footnote-marker\">80</sup><i class=\"footnote\">ראו פירושנו לנדרים פ\"ג מ\"א.</i>: ניתן להתיר נדרים, אך רק על ידי החכם. חכמים אינם יוצאים אפוא נגד תרבות הנדרים. הם מסתייגים ממנה, אך משתפים עימה פעולה. התרת הנדר על ידי חכם היא השתתפות וברכה לתרבות הנדרים. כפי שאמרנו לעיל, הפיכת הנדר לדבר שניתן לחזור ממנו, במיוחד נדרי שכנים, הופכת את הנדר לנפוץ יותר ולפחות מסוכן (לנודר ולחברה השואפת לליכוד פנימי).",
            "בימי האמוראים ההסתייגות גדלה והלכה. בבבל האמוראית נמנעו כמעט כליל מעיסוק בנדרים. בארץ ישראל ההסתייגות הייתה חלקית יותר, אך קיימת.",
            "<b>2. היחס לשבועות בספרות התלמודית</b>",
            "כפי שראינו לעיל פילון מדבר על הסתייגות מפורשת משבועות שכנים ושבועות לאימות ולתמרוץ הבטחה. אם כבר, אזי יש להישבע בשם אב או אם ולא בשם ה'.",
            "בספרות חז\"ל היחס לשבועות ברור פחות מאשר יחסם לנדרים. הביטויים הם עקיפים. כך אנו שומעים על אנשים שאינם רוצים להישבע אפילו שבועת אמת ומוכנים לשלם אפילו על תביעה מופרכת נגדם: \"המפקיד אצל חבירו בהמה או כלים ונגנבו או שאבדו שילם ולא רצה לישבע, שהרי אמרו שומר חנם נשבע ויוצא\" (משנה, בבא מציעא פ\"ג מ\"א). המשנה איננה מספרת סיפור אלא דנה בהיבט המשפטי: האם השומר קונה בתשלום את החפץ שנעלם, על כן אפשר שהמקרה תאורטי ובא לברר שאלה עקרונית. ברם לאור העדויות האחרות עולה שאכן היו רבים שהיו מוכנים לשלם ולא להישבע. במקרה זה שבועת השומר היא מסופקת. הוא יודע שהחפץ נעלם. הוא איננו יודע בוודאות שאיננו אשם, הוא איננו יודע בוודאות שהחפץ נגנב; אולי הוא רק הניח אותו במקום כלשהו ושכח ממנו. אך הוא חושש להישבע.",
            "הביטויים המפורשים להסתייגות מנדרים אינם מופנים כלפי מקבילתו של הנדר, היא השבועה. בבבלי נאמר במפורש שנדרי הבאי בטלים אך לא שבועות הבאי (בבלי, נדרים כד ע\"ב – כה ע\"א), אבל בירושלמי לאותה משנה: \"תני כשם שנדרי הבאי מותרין כך שבועות הבאי מותרות. והתני שבועות הבאי אסורות?...\" (נדרים פ\"ג ה\"ב, לח ע\"א; כאן פ\"ג ה\"ח, לח ע\"ד). בהמשך הסוגיה מנסה לתרץ את המחלוקת, ולא ברור האם לדעתה שבועות הבאי מותרות (בטלות) או אסורות (חייבים לקיימן). מכל מקום, כפשוטה זו מחלוקת. אם כן בנושא החשוב לנו, שבועות חזקות מנדרים. כאמור ההבדל המעשי מצומצם, לאור הדרך שבה הובנה ופורשה (שונתה) המשנה שנדרי הבאי \"מותרים\". אם כן בתחום העיקרי שבו אנו דנים כרגע, חכמים מגבים את תרבות השבועות יותר מאשר את תרבות הנדרים.",
            "כמו כן: \"אין אלמנה נפרעת מנכסי יתומים אלא בשבועה. נמנעו מלהשביעה, התקין רבן גמליאל הזקן שתהא נודרת ליתומים כל מה שירצו וגובה כתובתה\" (משנה, גיטין פ\"ד מ\"ג). היתומים נמנעו מלהשביע את אימם לא משום שהאמינו בה, אלא משום שלא רצו להעליבה. מתברר שהיתומים חסים על כבוד אימם. הגמרא שם מניחה שהשבועה בבית דין יש בה ביזוי. בעצם כל הופעה של אישה בבית דין יש בה מרכיב של ביזוי. היתומים אינם מאמינים לאימם (הרי הם דורשים ממנה נדר, שהוא בעצם זהה לשבועה), אלא שביזוי אימם הוא גם ביזוי עצמי שלהם. הם מעדיפים בירור פרטי של נדר (פחות בטוח) מאשר תהליך פומבי חשוף לביקורת. על כל פנים אנו רואים שהשבועה מעוררת הסתייגות.",
            "במקרה זה חכמים מתארים מן הסתם מציאות. איננו יודעים עדיין מה דעתם על כך, סביר שהם סבורים שיש סיבה להסתייגות משבועה, ומגבים הסתייגות כזאת.",
            "ברייתא אחת בסוטה תשמש עבורנו נקודת מוצא למסקנות רבות. כזכור גם הסוטה מתבקשת לוותר על שבועתה ועל זכותה להתנקות מהאשמה, כמובן במחיר גירושין, איבוד כתובה ואיבוד כבודה. סביב משנה זו (פ\"א מ\"ד) מדובר בתוספתא (סוטה פ\"ז ה\"א-ה\"ג; בבלי, שבועות לט ע\"א) על מקרים נוספים:",
            "שבועת העדים והדיינים – נאמרת 'בכל לשון' [השביע עליהן חמשה פעמים בכל לשון] ששומעים ואמרו לו 'אמן' הרי אלו חייבין. שבועת הדיינין באי (כאי) זה צד? הרי מי שנתחייב שבועה לחברו, אומרין לו הוי יודע שכל העולם כולו מזדעזע ביום שנאמר 'לא תשא שם ה' אלהיך' וגו'. 1. כל עברות שבתורה כתוב בהן 'ונקה', וזו כתוב בה 'לא ינקה'. 2. כל עברות שבתורה נפרעין ממנו, וזו ממנו ומכל העולם. ויהא עון העולם כולו תלוי בו. שנאמר 'אלה וכחש' וגו', 'על כן תאבל הארץ'. 3. כל עברות שבתורה נפרעין ממנו וזו ממנו ומקרוביו, שנאמר 'אל תתן את פיך לחטיא את בשרך', ואין בשרו אלא קרובו, שנאמר 'ומבשרך אל תתעלם'. 4. כל עברות שבתורה תולין לו לשנים ולשלשה דורות, וזו לאלתר, שנאמר 'הוצאתיה נאום ה' צבאות'. 'הוצאתיה' – מיד. 'ובאה אל בית הגנב' זה משביע לשקר, ויודע שאין לו בידו, וגונב דעת הבריות. 'ואל בית הנשבע בשמי לשקר' כשמועו. 5. כל עבירות שבתורה בממונו, וזה בממונו ובגופו, שנאמר 'ולנה...'. בא וראה שדברים שאין האש אוכלתן שבועת שקר מכלה אותן. עוד לפני בירור תוכן התוספתא יש לשים לב להקשר. אדם התחייב שבועה והברייתא מציגה אותו כזהה לסוטה, כלומר הוא כבר בבחינת חשוד ואשם במקצת. החייב שבועה (אדם תמים שאין נגדו שום חשד וכל אשמתו היא שהוא נתבע ממון) נחשב כמו החשודה כסוטה. לחשודה כסוטה יש אומנם סיכוי להתנקות ולהזדכות, אך הכתובים מניחים שהיא אשמה, והיא נענשת בעצם התהליך. גם שבועה רגילה נתפסת כעונש, והנתבע הנשבע כבר אשם במשהו כמו הסוטה<sup class=\"footnote-marker\">81</sup><i class=\"footnote\">במסכת סוטה שתי מגמות פרשניות. האחת מניחה שהסוטה אשמה מלכתחילה, אם לא בניאוף אז בהתנהגות בלתי ראויה. המגמה השנייה רואה במעמד הזדמנות לאישה להוכיח את חפותה. עסקנו בכך במבוא למסכת סוטה. המשנה המאיימת על הסוטה ומציעה לה להודות כדי שלא יימחק שמו הקדוש מניחה כמובן שהיא אשמה. כך גם יש להבין את האיומים בברייתא המצוטטת כאן. </i>, וגם הוא עשוי, באופן תאורטי, להזדכות. אלא שהסוטה שיצאה שלמה מהמבחן הזדכתה בפומבי, ולפי חז\"ל זוכה לגמול על סבלה, ואילו הנתבע שנשבע – נשבע, ואין כל סימן חיצוני שיעיד על חפותו.",
            "בברייתא כלולים חמישה איומים על הנשבע, איומים המדגישים את העונש האיום על שבועת שקר. האיומים מצטרפים לאווירה שכינינו \"אווירת הפחדה\" ב\"נקמה\", \"חילול שם שמיים\", \"בשם הצדק\" וכן הלאה. כך אצל פילון, וכך משתמע כבר מעשרת הדיברות ומספרות חז\"ל.",
            "דרך אגב אנו שומעים מהברייתא ציפייה לעונש מיידי. זו אותה נימה אורדאלית שציינו לעיל. חז\"ל בדרך כלל אינם מצפים לעונש מיידי על חטא (הם גם יודעים שהדבר לעיתים איננו מתרחש מסיבות שמימיות), אך הם מצפים לעונש מיידי על שבועת שקר.",
            "בין השאר הביקורת מופנית גם כלפי המשביע על חלקו בגרימת שבועת השקר: \" 'ובאה אל בית הגנב' זה משביע לשקר, ויודע שאין לו בידו, וגונב דעת הבריות. 'ואל בית הנשבע בשמי לשקר' כשמועו\". לא רק הנתבע חוטא ונענש, אלא גם המשביע. מה משמעותה של תביעה זו? היא מופנית אל התובע שלא יעמיד את הנתבע במצב קשה אלא יוותר על התביעה, ואולי גם כלפי הדיין. הברייתא בעצם אומרת לדיין להימנע מלהטיל שבועה. במקבילה בבבלי שלפנינו (שבועות לט ע\"א): \" 'ובאה אל בית הגנב' – זה הגונב דעת הבריות, שאין לו ממון אצל חבירו וטוענו ומשביעו, 'ואל בית הנשבע בשמי לשקר' – כמשמעו\". אם כן הביקורת היא רק על התובע. אבל רב נטרונאי גאון הכיר כנראה נוסח המתאים לתוספתא. הוא מסביר את מדיניות הגאונים להימנע מההשבעה (מדיניות שנציג ונסביר להלן בחלק ו): \"ועוד, מפני שאמרו חכמים (שם לט רע\"א) כל עבירות שבתורה נפרעין ממנו וכאן נפרעין ממנו ומכל העולם כולו, וראו בתי דינין שנשבעין בשקר וגורמין פורענות בעולם, נמנעו מלהשביע שבועה בתורה וסלקוה כל עיקר – משרבו הרצחנין בטלה עגלה ערופה (סוטה פ\"ט מ\"ט), אף כאן בטלו להשביע בתורה\" (תשובות רב נטרונאי גאון – ברודי [אופק], חושן משפט סימן שמט). אם כן, עוון שבועת השקר הוא בראש הדיין.",
            "מימרה תמוהה נוספת היא: \"מנין שכשם שהשבועה חלה על הנשבע, כך שבועה חלה על המשביע? תלמוד לומר שבועת ה' תהיה בין שניהם\" (מכילתא דרבי שמעון בר יוחאי, כב י, עמ' 205). גם כאן לא ברור האם הדרשן רוצה לחלק את נטל האשמה בשבועת השקר על התובע או להסביר שאם הנתבע אינו יכול להישבע התובע נשבע (\"כנגדו נשבע ונוטל\"). אבל במקור אחר הדברים מובהרים במפורש: \"בין שניהם, להוציא את הדיין שלא ישביענו בעל כרחו\" (מכילתא דרבי ישמעאל, מסכתא דנזיקין, משפטים טז, עמ' 303). זו מימרה מפתיעה: הנתבע חייב שבועה, אבל הדיין איננו מכריח את החייב שבועה להישבע, לכן השבועה היא רק בין שניהם. אם כן בעצם כל דין שבועה מתרופף ואיננו מתבצע. ודאי שיש כאן ביטוי להסתייגות מהשבועה, ולמעשה חיסול כל דין שבועה. זאת עוד הרבה לפני התהליכים שנתאר בפרק העוסק בתקופת הגאונים. לדרשה זו משמעות נוספת: בית הדין הופך למוסד וולונטרי. איזה תובע יפנה לבית דין שמלכתחילה מחליט לעקר את שיניו שלו עצמו? עונש מאסר אין בידי בית הדין, מלקות לא נהגו בפועל, לשם מה קיים אפוא בית הדין? אם המימרה איננה סתם וירטואוזיה משפטית, הרי שהדרשן מודה שחכמים אינם מפעילים את מערכת בית המשפט הנורמטיבי. מכיוון שבית משפט חייב להיות, הרי שיש להסיק שהשיפוט מצוי בידי בתי הדין העירוניים, שאת דבר קיומם הסקנו.",
            "כן אומר המדרש הארץ-ישראלי: \"כל המשביע את חבירו לשקר סוף שיצא ריקן בממונו. רבי אמי אמר על שקר. רבי יונא אמר אפילו על אמת\" (ויקרא רבה, ו ג, עמ' קלב). אם כן, המשביע חייב כמו הנשבע משום ששבועת שקר היא אחריות של שני הצדדים. רבי יונה מפרש שמדובר במקרה שהתובע טוען טענת אמת ומאלץ את חברו להישבע. אין מדובר בדיין, אלא בתובע (כמו הבבלי). רבי אסי מצמצם את המימרה לתובע בטענת שקר. הוא אשם בשבועה של חברו. השבועה היא שבועת אמת (אינני חייב), אך התובע חייב בשל שבועת השווא שנגרמה לנתבע. גם כאן הדיין אינו נזכר, אך אם יש חטא בהחלטה לא מוצדקת להטיל שבועה – גם לדיין חלק בכך.",
            "כמו כן: \"שבועת ה' תהיה בין שניהם... אינה זזה מבין שניהן לעולם<sup class=\"footnote-marker\">82</sup><i class=\"footnote\">אפשר שמשפט זה עד לנקודה הוא סוף הדרשה הקודמת.</i>. אם המשביע משביע לשקר סוף לצאת עליו, אם הנשבע נשבע לשקר סוף לצאת עליו. מאי טעמא, 'הוצאתיה נאם ה' צבאות ובאה אל בית הגנב ואל בית הנשבע בשמי לשקר\" (ירו', כאן פ\"ו ה\"ו, לז ע\"א). אם כן, המשביע גורם לשני להישבע שבועת שווא או שבועת שקר. מחלוקת האמוראים היא גם על ניסוח זה של הדרשה<sup class=\"footnote-marker\">83</sup><i class=\"footnote\">בבלי, לט ע\"ב: \"רבי שמעון בן טרפון אומר: 'שבועת ה' תהיה בין שניהם', מלמד שחלה שבועה על שניהם\". לא ברור האם הוא דורש דרשה להגנת ההלכה ש\"כנגדו נשבע ונוטל\", או שהוא דורש את דרשת הירושלמי. ראו עוד בבלי, שם מז ע\"ב.</i>.",
            "דרך אחרת להסתייגות משבועות שווא היא המחלוקת האם השבועה חלה על העבר (פ\"ג מ\"א). לפי חלק מהתנאים שבועה על העבר בטֵלה מראש. זו דרך אלגנטית ו\"שקטה\" לבטל חלק מתרבות השבועות הקיימת. בפירוש למשנה זו נעלה שעמדה זו, המיוחסת לרבי יוחנן הארץ-ישראלי, אינה מצויה אלא בתלמוד הבבלי. התלמוד הירושלמי מניח בפשטות שאין לרבי יוחנן עמדה מיוחדת בנושא שבועה על עבר, ומביאים את דבריו על שבועה בעתיד<sup class=\"footnote-marker\">84</sup><i class=\"footnote\">בירושלמי להלן (פ\"ג רה\"ד, לד ע\"ד) רבי יוחנן דן בשבועה \"שלא אשתה\", וציטוטים נוספים משמו. </i>. יש מקום לטענה שעמדתו של רבי יוחנן איננה ארץ-ישראלית אלא גובשה ביהדות בבל. עמדה זו, כמו עמדתו של רבי ישמעאל התנא, ממעטת מאוד את משמעותה של השבועה ומצמצמת אותה למקרים מיוחדים.",
            "מכל מקום הרעיון המיוחס לתלמוד הבבלי, של \"האשמת\" הדיין, איננו בבלי אלא הוא כבר בתוספתא.",
            "עוד נאמר בהמשך התוספתא (סוטה פ\"ז ה\"ד): \"אם אמר 'איני נשבע' פוטרין אותו מיד. אם אמר 'נשבע אני' אומרים זה לזה, 'סורו נא מעל אהלי האנשים הרשעים האלה'. משביעים אותו בשבועה האמורה בתורה, שנאמר 'ואשביעך בה' אלהי השמים ואלהי הארץ'. אומרים לו 'הוי יודע שלא על תנאי שבלבך אנו משביעים אותך אלא על תנאי שבלבבנו'...\". הנשבע נתפס כאשם, עוד לפני השבועה.",
            "איומים דומים יש גם על סתם עדי נפשות (סנהדרין פ\"ד מ\"ה), אך האיום חמור פחות ומפותח פחות מאשר האיום על הנשבע לשקר בדיני ממונות. אם כן, אפילו שבועת העדות שהדיין דורש נתפסת כפעולה מפחידה ומאיימת.",
            "סיפורים מספר בשני התלמודים באים להדגיש שהנשבע לשקר, אפילו בטעות תמימה, נענש מיידית (ענישה שכינינו \"אורדאלית\"). מעשה באדם שניסה להטעות את בית הדין, לשלוח יד בממון חברו, אך ניסח את השבועה כך שלא יימצא שקרן באופן פורמלי (בבלי, נדרים כה ע\"ב). המעשה מוצג כאילו היה ידוע ומופרסם כ\"מעשה קניא דרבא\". אגב, במעשה זה הנתבע נשבע אף על פי שהוא טען \"פרעתיך\". לפי ההלכה הוא חייב שבועה רק אם אמר \"פרעתי חלק\" (מדין מודה במקצת). גם במקרה זה, הנדון בבית דין של חכם מובהק, הנתבע מתחייב על שבועה בשל תביעה ללא ראיה. כפי שטענו לעיל זו הייתה ההלכה הקדומה, ולמרות דברי חז\"ל נגדה היא לא נעקרה.",
            "בירושלמי (פ\"ו ה\"ה, לז ע\"א) מובא סיפור אחר על אישה שנשבעה לשקר בטעות, ונוסח השבועה היה שאם לקחה את הכסף תקבור הלוקחת את בנה. במקרה זה אכן העונש בא, וזה מקרה נוסף של שבועה אורדאלית שבה העונש הנורא נראה באופן \"מיידי\". אנו מציעים לקרוא מעשים אלו, ואחרים דומים, כפעולת שכנוע של חכמים נגד שבועה. במקרה של שבועת האישה מדובר בשבועת ממון, אך אין זו השבעה בבית דין (גם זו השבעה על בסיס טענה בלבד). האישה המסכנה נשבעה מרצונה שבועה \"ספונטנית\" וטפשית. הסיפור נועד להפיץ את הדעה שאסור להישבע שבועה כזאת במסגרת דיון שכנים. אותו מוטיב מוסב בבבלי נגד שבועה בבית דין. כפי שכתבנו לעיל, ניתן לקרוא מעשים אלו גם כדברי הטפה נגד המזלזלים בשבועה, כולל שבועת שקר.",
            "יחסו של התלמוד הבבלי לשבועות ניכר גם מתוך המסכת הבבלית לשבועות, מסכת שבאופן כללי דלה בחומר הלכתי, במיוחד הפרק החמישי שבה<sup class=\"footnote-marker\">85</sup><i class=\"footnote\">רוזנטל, תלמוד שבועות.</i> (להלן). בסעיף ו נראה שהסתייגות משבועות הגיעה לביטוי מלא עוד יותר בתקופת הגאונים, ושם נציע שהיחס של הסתייגות, או אף התנגדות, החל כבר בתלמוד.",
            "בפירושנו להלן בכמה משניות נַראה שהאינטרס העליון של חכמים, לפי המשנה, איננו בירור האמת, אלא מניעת שבועת שקר. לכן אסור ששני הצדדים יישבעו, וכן אין להטיל שבועה על מי שאיננו בטוח בדבריו. כך בפירושנו לפ\"ו מ\"ז (אבד המשכון), שם חכמים קובעים שמי שנשבע הוא מי שהפיקדון אצלו. הסקנו שחכמים בעצם מתנגדים לשבועה מחשש כפול: חשש לשבועת שווא אם יישבע על אמת, וחשש לשבועת שקר. חכמים מעדיפים להמעיט בפוטנציאל של שבועת שקר על פני ההרתעה ומציאת האמת. אם מטרת השבועה הייתה בירור האמת הרי שכוח ההרתעה של השבועה גדל כאשר הפיקדון איננו בידי הנשבע. עליו מוטל מוראה של האפשרות שהפיקדון יימצא, או שהוסתר בכוונה. אבל מגמתם המוצהרת של חכמים בשבועה הפוכה. הם מעדיפים שלא לחשוף בציבור שבועת שקר, אפילו על חשבון בירור האמת. אין כאן סתם חשש משבועת שקר, הרי ריבון העולמים יודע מי הוא זה שנשבע לשקר (בכוונה או בטעות), אלא שהם מגינים על כבוד השבועה ועל יכולת ההרתעה שלה בציבור. מרכיב זה זהה לדברי השכנוע לאישה הסוטה (הודי בחטא, ותרי על כתובתך ועל כבודך, ובלבד ששמו הגדול לא יימחה).",
            "במשנה בפ\"ז מ\"ה (חנווני על פנקסו) בן ננס טוען את הטיעון שאין להטיל שבועה על שני הצדדים. חכמים שם חולקים וסבורים שאכן מטילים שבועה על שני הצדדים. במשנה זו הבאנו גם את מימרתו של רבי שהפועלים נשבעים לחנווני, וכן את סיפור הירושלמי<sup class=\"footnote-marker\">86</sup><i class=\"footnote\">בירושלמי (כאן פ\"ז ה\"ה, לח ע\"א) מובא סיפור על כַּתפים שסמכו את משכורתם אצל בעלי החנות ורבי שמי הכריע לשלם להם ללא שבועה, כדי \"לחסוך\" את השבועה. מצד אחד זו ראיה לכך ששיקול כזה אפשרי, ומצד שני לא נאמר שכך סובר בן ננס, וניתן להבין שאת טענת בן ננס יש לפרש בדרך שונה. בבבלי מובאים דברי רבי \"טורח שבועה זו למה\" (מז ע\"ב), וכפי שאמר רש\"י לא התברר מה סבר: האם הוא טוען כבן ננס, או שמא הוא סבור שהחנווני מפסיד?</i>. מימרתו של רבי ודברי הירושלמי (ואולי גם דברי בן ננס עצמם) מעידים על חשש ממשי משבועת שקר, ושחיקה בכושר ההרתעה שלה. יראת השבועה מובילה לצמצום המקרים. שחיקה ביראה מובילה גם היא את הפוסקים לצמצם את דרישות השבועה בשם היראה, אך למעשה צמצום השבועה נובע ממיעוט היראה (של הציבור), והירידה ביוקרתה של השבועה. נמצאנו למדים שכוחה של השבועה הוא כאשר היא משמשת להרתעה בלבד, ובפועל חכמים מעלים את החשש שמא הנשבע לשקר לא ייענש (משמיים).",
            "כל גוני הדעות שהזכרנו (חוץ מהמשנה) בעצם מוותרים על השבועה. לא ברור האם עמדה זו ייחודית למצב המיוחד של משנה זו (פ\"ז מ\"ה – חנווני על פנקסו), ואולי יש להבינה כביטוי רחב יותר המסתייג משבועות באופן כללי, ברוח המכילתא דרשב\"י שציטטנו וברוח גאוני בבל המאוחרים יותר.",
            "במשנת בבא מציעא פ\"א מ\"א (שניים אוחזים במציאה) השבועה מוטלת על שני הצדדים החולקים (שבועה שאני מצאתיה), אבל השבועה מנוסחת כך שלא תהיה סתירה מלאה בין שני הצדדים. אגב, במקרה זה השבועה באמת איננה מספקת (הרי אם אדם מצא מציאה ייתכן שגם חברו מצא אותה מציאה באותו זמן, ושניהם משוכנעים שהם דוברי אמת), וחכמים בבירור מעדיפים להימנע מלגרום לשבועת שקר מאשר להגיע לשורש האמת.",
            "בפ\"ז מ\"א הסברנו את המדיניות של \"שכנגדו נשבע ונוטל\" כמדיניות מתקנת העשויה לגרום לעיוות דין, אך מונעת הטלת שבועה על החשוד. במקרה זה אין כאן רק רצון להימנע משבועת שקר, אלא גם סעד של בית הדין למי שראוי לעזרה, וצעדים נגד הראוי לעונש. <u></u>",
            "המדרש אף מרחיב את האיסור להטיל שבועה על החשוד: \"אמר רבי סימון אין מוסרין את השבועה למי שהוא חשוד על השבועה ואין נותנין את השבועה למי שהוא רץ אחר השבועה\" (ויקרא רבה, ו ג, עמ' קלב; פסיקתא רבתי, כב י). קל להבין מדוע נוטלים מהחשוד על שבועה את הזכות לנקות את עצמו. זה גם עונש על התנהגותו. אבל המדרש מרחיב את האיסור גם למי ש\"רץ אחרי שבועה\"; כאן אין זה עונש, שכן הוא לא עשה מעשה הראוי לענישה (לא ראוי \"לרדוף\" אחר שבועה, אך אין בכך איסור), אלא שינוי מכללי הצדק (כפי שההלכה הבינה אותם) בגלל חשש לא מוכח משבועת שקר.",
            "אם כן, בשני התלמודים מצויות מימרות רבות נגד שבועת שקר. בירושלמי הן מוסבות רק על שבועת ביטוי, ובבבלי גם נגד שבועת עדות.",
            "לכאורה בבבלי מצוי גם מהלך הפוך, והוא שבועת ההיסת. שבועת ההיסת, שבה דנו לעיל (ואיננו יודעים מתי בדיוק תוקנה), מרחיבה את חובת השבועה על כל נתבע באשר הוא. אומנם השבועה היא \"רק מדרבנן\", ואולי לא בשם ה', אבל זו שבועה בניגוד למגמת ההסתייגות שהצגנו לעיל.",
            "אם כן בבבל נמנעו משבועות וכתחליף ייסדו מוסד חדש, \"יעיל\" פחות ומאיים פחות. התהליך החברתי מרתק. השבועה חשובה מאוד ומסוכנת מאוד, לכן מעצימים את הטקס ואת ההפחדה. השבועה כה קדושה וכה מסוכמת עד שאין להשתמש בה, ואז נוסד תחליף שהוא פחות מפחיד אך יכול להיות נפוץ יותר. נעסוק בכך בהרחבה בסעיף הבא.",
            "<b>ו. קווי התפתחות עיקריים בַיחס לשבועות בתקופה הבתר-תלמודית</b> ",
            "<b>1. בבל בין צמצום השבועה להרחבתה</b>",
            "כפי שהעלינו במהלך הדיון, גאוני בבל מעידים שלא למדו מסכת נדרים, לא עסקו בנושאים אלו ובמיוחד מיעטו לטפל בהתרת נדרים<sup class=\"footnote-marker\">87</sup><i class=\"footnote\">ראו הקדמתו של ב' לוין לאוצר הגאונים לנדרים, עמ' 6-5.</i>. \"כך אמר רב יהודאי גאון זצ\"ל. דאנו אין בנו כח, ואין אנו יודעין לפתוח פתח לשבועה להתירא, ודקאמרינן (עירובין סד סע\"ב; נדרים כב רע\"א) 'אמר רבה בר בר חנה מאי פתח {ליה} רבן שמעון בן גמליאל בההיא שעתא<sup class=\"footnote-marker\">88</sup><i class=\"footnote\">בשעה ההיא. </i>, 'יש בוטה כמדקרות חרב ולשון חכמים מרפא' (משלי יב יח) – עכשיו אין בנו חכמים לרפאות, וכל שכן שאין שונים משנה דנדרים ואין אנו יודעים לעמוד על הלכות שבועה\" (תשובות רב נטרונאי, ברודי, יורה דעה סימן רנג)<sup class=\"footnote-marker\">89</sup><i class=\"footnote\">רב נטרונאי מקצין את עמדתו; אומנם גאוני בבל מיעטו לעסוק בנושא, אך לא לחלוטין. כך, למשל, בתשובות הגאונים ליק, סימן כב, מובאת תשובה על מעשה שהיה בנדר שננדר בשעת הקנטה, ועל טיפול הלכתי בו, בלי התרה.</i>. כאמור, לשונה של מסכת נדרים שונה מזו של התלמוד; לא כל השוני נובע מהעדר הטיפול של גאוני בבל במסכת, ונראה שכבר בתקופת האמוראים היה הדיון במסכת, ובתופעת הנדרים בכלל, מצומצם ומסויג עוד יותר מבתקופת התנאים<sup class=\"footnote-marker\">90</sup><i class=\"footnote\">לוין קושר את ההסתייגות מנדרים ומהתרת נדרים במאבק הקראי נגד התרת נדרים. ברם, דומה שהתופעה קודמת בהרבה להופעת הקראות. </i>.",
            "בבבל חל שינוי מהפכני. במקום מערכת השבועה פותחה בימי הגאונים מערכת החרם, שכונתה \"גזירתא\" או \"חרם\", והיא נועדה להחליף את השבועה.",
            "מתוך הראיות הרבות נצטט את פתיחת רב האי לספרו \"משפטי שבועות\": \"וחובת דין השבועה אינה אלא בשבועת האלה והיא השמתא לפי שהיא מן השבועות החזקות... והזכירה בתורה זו השבועה שנאמר (שם) 'ויהונתן לא שמע בהשביע אביו את העם'. ועוד אמרה תורה 'והשביע הכהן את האשה בשבועת האלה'. וכבר פירש הפסוק ששבועת התביעות באָלָה כדכתיב 'ונשא בו אלה להאלותו'. ועתה נהגו רבותינו שלא להשביע בשם המיוחד, שהעולם לוקה והעונש רב(ה) על זה ואין צריך הזכרתו במקום הזה ומונעין הדיין המשביע בשם המיוחד שלא בתפישת חפץ, כדבריהם (שבועות לח ע\"ב)\".",
            "<b>2. ארץ ישראל – רידוד המרכיב המשפטי</b>",
            "לעומת זאת, במסורות המעטות בארץ ישראל בתקופה הבתר-תלמודית נדון נושא הנדרים. במבוא למסכת נדרים אספנו דוגמאות לכך. ההחלטה לצמצם את העיסוק במסכת נדרים היא, אפוא, החלטה בבלית בלבד, ואף בבבל לא הייתה שלמה ומלאה.",
            "מה באשר לשבועות, ולמסכת שבועות?",
            "בניגוד למסכת נדרים, שהתלמוד הבבלי לה הוא בעל אופי לשוני והלכתי חריג, למסכת שבועות תלמוד בבלי וירושלמי רציף. התלמוד הבבלי לשבועות דל יחסית למסכתות אחרות, אך במידה קיצונית פחות מכפי שהוא במסכת נדרים. ב\"ספר המעשים\" (לקט של הלכות ארץ ישראל משלהי התקופה הביזנטית וראשית תקופת האסלאם) מוצגת סדרה של סיפורי שבועה. השבועה מוטלת לא כפי ההלכה, אלא כדי לחזק את טענת הנתבע. כפי שכבר כתבנו, בכך \"ספר המעשים\" חוזר לנוהג שנדחה על ידי הלכת חז\"ל לצמצם את השבועות למקרים הרשומים במסכת. כך למשל אלמנה מניקה חייבת להמתין שנתיים עד שתינשא, אך אם נישאה קודם (שלא ברשות) תישבע שלא תפגע בילד<sup class=\"footnote-marker\">91</sup><i class=\"footnote\">ניומן, מעשים, עמ' 138.</i>. ייתכן שמותר להתנסח ולומר שההלכה לא עמדה בפני הלחץ הציבורי להרחיב את השבועות, או שבספרות חז\"ל עצמה לא נעלמה המגמה הקדומה שבה השתמשו בשבועה במידה רחבה וחוץ-הלכתית. כפי שטענו לעיל, בתי הדין העירוניים הם אלו שהשביעו גם מחוץ למסגרת ההלכתית, אך ייתכן שהנוהגים השונים היו ויכוח פנימי בבית המדרש בין שתי מגמות: האחת מרחיבה את מספר השבועות והאחרת מצמצמת הזדמנויות כאלה.",
            "בסיפור אחר האישה נשבעת שלא תתחתן שנית, וגם זו שבועת שווא לפי תפיסת ההלכה<sup class=\"footnote-marker\">92</sup><i class=\"footnote\">ניומן, שם, עמ' 197, ושם מקבילות למעשה דומה באנטיוכיה. </i>. במעשה אחר נדונה השאלה האם האישה רשאית להתיר את שבועתה בפני החכם<sup class=\"footnote-marker\">93</sup><i class=\"footnote\">ניומן, שם, שם.</i>, וכן הלכה אחרת שבה גבר צריך להישבע שלא יתייחד עם חמותו<sup class=\"footnote-marker\">94</sup><i class=\"footnote\">ניומן, שם, עמ' 210 מעשה סז. </i>. כן נזכרת שבועת פיקדון רגילה וגלגול שבועה<sup class=\"footnote-marker\">95</sup><i class=\"footnote\">ניומן, שם, עמ' 177.</i>, וכן שבועת אישה לקבל את כתובתה<sup class=\"footnote-marker\">96</sup><i class=\"footnote\">מרגליות, הלכות ארץ ישראל, עמ' נא. היא נשבעת גם אם אינה \"פוגמת כתובתה\", אך רק על נכסים מרובים. ההגבלה האחרונה איננה לפי ההלכה התנאית והאמוראית. </i>. אם כן בארץ ישראל המשיכו בשבועות משפטיות.",
            "<b>ז. מסקנות – משמעותו החברתית-דתית של התהליך</b>",
            "לפי מה שהיסקנו היו בתקופת התנאים מי שרצו לעמעם את המרכיב האורדאלי. שבועת הסוטה שבה המרכיב האורדאלי בולט – בוטלה, לפי חלק ממסורות התנאים, כבר בימי בית שני (בידי רבן יוחנן בן זכאי). לפי מסורות אחרות היא בוטלה, ולא נאמר מי גרם לכך. כך או כך, תנאים מקבלים את הביטול<sup class=\"footnote-marker\">97</sup><i class=\"footnote\">ראו הדיון במבוא למסכת סוטה. </i>. בתקופת התנאים איננו שומעים על ניסיון להחיות את הטקס, רק בתקופות מאוחרות יותר אנו שומעים על ניסיונות כאלה. שחזור הטקס והעברתו לבית הכנסת משקפים, כמובן, את תחושתו של ציבור המתגעגע למרכיב החסר של שבועה אורדאלית.",
            "התפתחות הטקס לכיוון פומבי ומאגי מלמדת כי המגמה של העמקת המרכיב האורדאלי שלטה בעולם היהודי במקביל להתחזקות המאגיה בציבור. בין התנאים עצמם הייתה כאמור מחלוקת על מקומה של הקללה (המרכיב האורדאלי). אין מחלוקת על כך שהיא קיימת, אך יש תנאים המנסים \"לעקר\" את המרכיב האורדאלי או לצמצמו. אבל לפי רוב המקורות האָלָה והשבועה הן שני פנים, או שני מרכיבים, של מעמד אחד. ראינו גם תנאים שחשבו ששבועה אומנם קשורה לאָלָה; ניתן לקיים שבועה בלי אָלָה, אבל אין אלה בלי שבועה.",
            "ראינו גם שנדר הוא כשבועה, אבל בולט שמתייחסים בהדרת קודש לשבועה יותר מאשר לנדר. התייחסות כזאת מופיעה במקורות ההלכתיים, אבל גם מיוחסת להמוני העם. הם אלו שנמנעים מלהשביע אלמנה (או אם), ומעדיפים נדר (פרטי) במקום שבועה (שהיא מעמד ציבורי). גם בתלמודים נמשכות המגמות התנאיות. הטקס זוכה לעיצוב נוסף, המרכיב הטקסי מודגש יותר ונוספים מרכיבים של איום והפחדה.",
            "עד כאן הדברים ברורים. במקביל ראינו שחכמים עצמם מסתייגים מהשבועה, או לפחות שיש חכמים המסתייגים ממנה. אין הקלות או זלזול בשבועה. גם בנדרים אין הקלות גלויות, אך פותח המרכיב של התרת שבועה, וכן נקבע שנדרי שטות אינם חלים. בתקופה האמוראית מצמצמים את ההקלות הללו. לגבי שבועה חלים אותם דינים, אבל \"היתר שבועה\" ו\"הפרת שבועה\" כמעט אינם נזכרים במפורש. מבחינה הלכתית \"התרה\" ו\"הפרה\" חלות על שבועות כעל נדרים, אבל בפועל תנאים ואמוראים אינם מדברים על כך.",
            "לאור נתונים אלו ברצוננו להעלות השערה שיחסם של חכמים לשבועה שונה היה מזה של הציבור. חכמים הסתייגו מהשבועה מתוך נימוקים שונים: חשש לשבועת שקר, חשש לשבועת שווא, חשש להזכרת שם ה' ללא צורך (לשווא – בעיקר בתלמוד הבבלי). לעומת זאת בציבור שררה תרבות נדרים ושבועות. חז\"ל התנגדו בעיקר לשבועת הביטוי (ההתנדבותית) ופחות לשבועה המשפטית בבית הדין, אך גם משבועת הדיינים הם הסתייגו ורצו לצמצמה. ביטוי קיצוני לכך הוא הדעה שאין לחייב שבועה ללא רצון הנשבע.",
            "התפתחות נוספת מתחוללת בתלמוד הבבלי – הרחבתה של חובת השבועה על כל תביעה. שבועה זו זוכה להגדרה של \"שבועת היסת\", שהיא מדרבנן, תוקפה פחוּת אך היקפה רחב יותר. כפי שכתבנו כבר לעיל אנו משערים שבעבר הקדם-תנאי אכן נשבעו על כל טענה שבועה שהייתה התנדבותית, אך הציבור ציפה לה ולחץ עליה. חכמים הכירו בלחץ זה, ואף ראו בשבועה דרך טובה להשיג מה שאנו קוראים היום \"צדק מאחה\": מצב שבו הציבור שמח שהתובע התפייס, זאת משום שאין זה סביר שהצד הנשבע שיקר. אומנם התובע יודע את האמת, ומן הסתם נותרה בו טינה ברורה, אך מעגל התומכים בו הצטמצם. יתר על כן, מכיוון שהצד השני נשבע הרי שאם נשבע לשקר ייענש משמיים. מסירת הענישה לריבון עולם מפיגה את הלחץ של בני הקהילה.",
            "בשלב שני צומצמה חובת השבועה לתביעה שיש עימה טענה מוכחת ולשבועות מוגדרות (מודה במקצת, שומרים, גלגול שבועה ועוד חריגים). אין לתמוה על החריגים; להפך, יש לשאול כיצד צומצמה חובת השבועה המתבקשת. מסתבר שחכמים רצו להעביר את כובד הבירור מהשבועה (כולל המרכיב האורדאלי שיש בה) לעבר בירור משפטי תקני במסגרת דיני ראיות. זה תהליך פשוט של ממסוד. כל מערכת משפטית עוברת תהליך זה שבו בתחילה הבירור האורדאלי הוא דרך הבירור העיקרית, ולאחר שמוסדות המשפט מתפתחים ונוצרת שיטת המשפט התהליך האורדאלי מצטמצם ונמוג, ואת מקומו תופס המשפט והשופט המקצועי.",
            "אפשר לנסח תהליך כזה גם כחלק מיצירת כוח. בירור אורדאלי איננו מחייב יוקרה או מומחיות, כל אחד יכול לנהל אותו. לעומת זאת בירור משפטי מחייב ידע מוקדם, ומעמד אליטיסטי. רק מומחים יכולים לנהלו. כך דחה השופט את הכוהן ואת הקוסם בכל העמים. מובן אפוא שבית דין של חכמים רצה להעביר את מוקד הבירור מהטקס לעבר הבירור המשפטי. הוא הדין לבתי הדין הרומיים, ומן הסתם הדבר נכון גם לגבי מערכת המשפט החשמונאית (שאיננו יודעים עליה דבר). זו דרכו של עולם.",
            "לאחר שצומצמה חובת השבועה למקרים מיוחדים היו מאמצים לחדשה. ראינו שכך נוהגים בתי דין, כנראה שלא במסגרת ההלכה (בתי הדין העירוניים), ובעצם גם התלמוד הבבלי מקבל דרך זו, בדרכו המשפטית (הגדרת שבועת ההיסת כשבועה דרבנן).",
            "באופן פרדוקסלי, בתלמוד הבבלי מתחוללים שני תהליכים הנראים כמנוגדים. המרכיב האורדאלי בשבועה מתעצם, ובמקביל החשש מהשבועה גדל ונמצא הליך פחות מפחיד, שבועה מדרבנן. איננו יודעים לקבוע מי פחד יותר מהשבועה: בית הדין, המשביע או הנשבע. אך כך או כך חכמים, שהם קובעי התהליך, חששו מהשבועה. בבבל נמצא לכך פתרון בדמות שבועת היסת.",
            "מדוע כך היה בבבל, ובארץ ישראל לא התפתחה שבועת היסת? איננו יודעים. אולי זה ביטוי לתחושת הנחיתות של חכמי בבל בעיני עצמם; לתחושה של חכמי בבל שאין להם סמכות אמיתית. תחושה זו מחייבת בירור, אך לא כאן מקומו. ואולי בבבל נשמרו הכללים ההלכתיים הפורמליים ובתי הדין חיפשו תחליף לשבועה המוטלת רק במקרים מיוחדים, והפתרון היה יצירת שבועה מחייבת פחות בדמות שבועת היסת. בארץ ישראל היה הצורך החברתי בשבועה גדול כמו בבבל, אך חכמים לא נזקקו להסדר משפטי מחודש אלא פשוט הטילו שבועה גם בהיעדר טענה מסייעת. בבבל, השומרת על הנורמות, צריך היה ליצור נורמה מתקנת, ובארץ ישראל חרגו בצורה רחבה יותר מהנורמות שנקבעו.",
            "המשך ההתפתחות בבבל מחייב היזקקות למקורות הבתר-אמוראיים.",
            "כאמור, לא ברור מה היחס בין הגזירתא לשבועת ההיסת האמוראית. בעל \"פסיקתא זוטרתי\" שציטטנו לעיל אומר ששבועת היסת היא החרם ואם כן התקנתה מיוחסת לרב נחמן, והיא נוספת לשבועה/אלה הרגילה. לדעת ליפשיץ היא משלימה את הגזירתא של הגאונים. מתשובות הגאונים עצמם ברור ששבועת היסת קלה מהגזירתא. הגזירתא מוטלת בכל מקום שמן הדין היה צריך להטיל שבועה, ואילו שבועת ההיסת היא בהיעדר הנמקה הלכתית לשבועה.",
            "כך, למשל, \"...כגון אדם שטען לחבירו בשתי תביעות, ונתחייב לו גזירה באחת, ובאחת שבועת היסת. הדין בזה להשביעו בשתי התביעות שבועה אחת ובחמורה\" (משפטי שבועות לרב האי גאון, חלק א שער ה). על דרכי השבועה אנו שומעים בתשובה אחרת שנשתמרה בתשובות הגאונים בספריית פטרבורג (לנינגרד לשעבר): \"ומאן דאיחייב שבועת היסת: הכין חזינא דלית ליה להאי תובע לשנויי ממנהגא דשבועת היסת. לא באיתויי מטה, ולא בכלים שחורים, ולא בשום מילתא. ולית ליה אילא לאנוחיה לספר תורה על כורסיא או על כתפיה דשליחא\" (הרכבי, סימן שמא. תרגום: \"אין לתובע לשנות מהמנהג של שבועת היסת. לא בהבאת מיטה, ולא בבגדים שחורים, ולא בשום דבר. ואין לו אלא להניח ספר תורה על כיסא או על כתפו של השליח)\". אם כן שבועה רגילה (גזירתא) היא בהבאת מיטה (כדי להזכיר את עונש המוות), בגדים שחורים, שם ה' (לא השם המפורש, אך מספיק מאיים) וספר התורה ביד הנשבע, ואילו שבועת היסת היא עם ספר תורה מונח על כיסא (תיבה) או בידי השליח<sup class=\"footnote-marker\">98</sup><i class=\"footnote\">מבחינת ריהוט בית הכנסת, דברי רב האי משקפים מצב שבחלק מבתי הכנסת היה שולחן קריאה שעליו הונח הספר, ובחלק מהם עדיין לא היה שולחן כזה. הספר הוא רק גליל קלף גלול על עמוד, ומניחים אותו על הכתף. הספר איננו משולב בקופסה כספר התורה הספרדי הנהוג היום, שכן את הספר הספרדי מחזיקים בידיים ולא על הכתף.</i>. כן עולה בבירור מעשרות תשובות המזכירות את שבועת ההיסת ומגבילות אותה למקרים שאין משביעים בהם את מה שהגאונים מכנים \"שבועת התורה\"<sup class=\"footnote-marker\">99</sup><i class=\"footnote\">כן פוסקים הרי\"ף לשבועות לב ע\"א ורמב\"ם. מאוחר יותר בספרות ההלכה השימוש בשבועת היסת דועך, אולי משום שהשתנו התנאים. חכמים הצליחו להשריש את אימת השבועה, תרבות השבועות נחלשה ולא היה צורך לספק לציבור \"ריגושים\" והוכחות חוץ-משפטיות כמו שבועה, אלא במקום שההלכה דרשה זאת. השבועה עצמה הפכה להליך טכני יותר ופחות אורדאלי.</i>.",
            "עם זאת הגאון גם מגדיר בהמשך מעט אחרת: \"ושבועת הנתבע תחלק לשני דרכים, וגם שלישית נמשכת ביניהם. <u>האחד</u> חיוב שבועה חמורה והיא הגזירה. <u>והשני</u> חיוב שבועת היסת שהיא קלה ממנה. וזה שאמרנו קלה וחמורה הוא בשם בלבד, כי טעמם וחיובם כאחד אלא הפרשם בתפיסת חפץ בלבד. <u>והשלישי</u> חיוב פתקא דלווטיא והוא (כסתם) [כחרם]. וכלל משיכתם בשבועת האלה\" (שם שם). אם כן שבועת ההיסת היא הליך שונה משבועה סתם, שהיא הגזירתא. אבל בפועל השינוי הוא בשם בלבד, וההליך עצמו דומה. ההבדל הוא רק שבגזירתא הנשבע מחזיק בעצמו בספר, ובשבועת היסת מישהו אחר מחזיק את הספר. נראה שהמיטה, הבגדים השחורים, השופרות וכן הלאה לא נתפסו כחלק מהגזירתא, ובכל מקום נהגו מעט אחרת בנושא צורני-טקסי זה.",
            "לתהליך שמצד אחד מכבירים בסימני טקס אורדאלי ומצד שני מצמצמים את השבועה החמורה ומוצאים לה תחליף יש שני מרכיבים הפוכים. לכאורה פשוט היה לא להכביד במרכיבים אורדאליים, לא להרבות בשבועות (לא לתקן שבועת היסת) ולא לתקן את הגזירתא במקום שבועה, תיקון שהוא חיצוני בלבד (\"בשם בלבד\").",
            "על כן אנו נוטים לשער שלא כל התהליכים התחוללו באותה קבוצה, אך לבסוף הם אוחדו למסלול רבני אחיד.",
            "<b>ח. משנת שבועות</b> ",
            "<b>1. סדר המשנה</b>",
            "משנת שבועות מגובשת היטב. המשנה נפתחת ברשימת הנושאים המתחלקים לשניים שהם ארבעה. שבועות הן חלק מהרשימה. אגב כך מוסבר המונח \"ידיעות הטומאה\" (פרקים א-ב). חוץ מסטייה מתוכננת זו המשנה מלוכדת ומסודרת. המשנה פותחת בחטיבה של שבועת ביטוי, המכונה גם \"סתם שבועה\" (פ\"ג מ\"א) וגם \"שבועת ביטוי\" (פ\"ג מ\"י). לאחר מכן חטיבה של שבועת עדות (פרק ד), חטיבה של שבועת הפיקדון (פרק ה) וחטיבה של שבועת הדיינים (פרקים ו-ז). שבועת הדיינים כוללת את כל השבועות הממוניות (עדות, פיקדון, מודה במקצת, שומרים ושבועות מיוחדות – אישה, יתום וכו'). במשנה הראשונה נזכר דין הודאה, והמשנה מרחיבה בחטיבה של דין מודה במקצת (פ\"ו מ\"א-מ\"ג), וממשיכה בחטיבה של דיני שבועת הדיינים עד סוף פרק ז. הפרק השמיני מוקדש לשבועת השומרים. דין מודה במקצת מהווה חטיבה נפרדת (פ\"ו מ\"ב); החטיבה הובאה אגב הפתיחה, כפי שהצענו במהלך הפירוש. ייתכן שלפנינו פירוט אחר למספר \"ארבע שבועות\", ואפשר להציע כמה פירוטים כאלה:",
            "ארבע שבועות: שבועת עדות, פיקדון, הודאה במקצת, שבועת השומרים,",
            "או ארבע שבועות: שבועת ביטוי, שבועת שווא, שבועת דיינים, שבועת שומרים.",
            "עם זאת, כל החלוקות החילופיות הללו הן אומנם ארבע, אך לא שתיים שהן ארבע.",
            "בתוך המשנה מוטמעות חטיבות או תת-חטיבות עצמאיות. כך למשל הייתה חטיבה שנפתחה בכותרת \"שבועת X\"; לעיתים מופיע גם המינוח \"שבועת X כיצד?\". מינוח זה מופיע לגבי שבועת עדות (פ\"ד מ\"א; תוס', פ\"ד ה\"א); שבועת פיקדון (פ\"ה מ\"ב), ולמעשה גם בפתיחת החטיבה העוסקת בדין מודה במקצת (פ\"ו מ\"א). היא אינה מופיע ביתר החטיבות. הסגנון הרטורי \"X כיצד?\" רגיל במשניות, אבל במשניות שבועות ותוספתא שבועות הוא נפוץ יחסית. בבית המדרש שבו נערכו מקורות תנאיים אלו הרבו בסגנון זה, כפתיחה או שלא כפתיחה.",
            "מתחת לשכבה של משנתנו מסתתרת עריכה אחרת, קדומה יותר. בעריכה האחרת נפתחה, מן הסתם, כל חטיבה במשפט \"שבועת X נוהגת באנשים ובנשים, ברחוקים ובקרובים, בדיינים ושלא בפני דיינים\". כמובן בכל שבועה דינים שונים המותאמים לאותה שבועה. פתיחה זו נשארה בחטיבות אלו:",
            "פ\"ג מ\"י – שבועת ביטוי, במהלך הדיון.",
            "פ\"ג מי\"א – שבועת שווא נוהגת ב...",
            "פ\"ד מ\"א – שבועת עדות, בתחילת החטיבה.",
            "פ\"ה מ\"א – שבועת הפיקדון.",
            "פ\"ו מ\"א – שבועת הדיינים.",
            "בתוספתא צורת העריכה אחרת, גם היא רגילה במשניות במסכתות אחרות: \"חומר ב... מב...\" (פ\"ד ה\"א, ה\"ה). גם בפתיחה זו החלוקה לנושאים היא כמו במשנה פחות או יותר. המילה \"נוהגת\" חוזרת גם בפתיחה זו, לפיכך סביר שגם המשנה הכירה עריכה זו, וכך הייתה מסודרת משנת שבועות הקדומה או אחת ממשניות שבועות הקדומות. במהלך דיוננו הראינו שעל כל פנים, ללא קשר לתוספתא, משנתנו משתמשת במשנה קדומה כלשהי (ראו פירושנו לפ\"ב מ\"ד; פ\"ג מ\"ח; פ\"ו מ\"א ופ\"ו מ\"ז).",
            "בנוסף, הראינו שמשנתנו מאוחרת למסכת כתובות.",
            "הטקסט של מסכת שבועות עבר אפוא עריכות שונות עד שנקבע הטקסט שלפנינו<sup class=\"footnote-marker\">100</sup><i class=\"footnote\">ראו שנקס, שבועות, עמ' 33-5.</i>.",
            "<b>2. משנה ותוספתא</b>",
            "תוספתא שבועות לא זכתה להתפרש במהדורת ליברמן, אף על פי שקיים כתב יד למסכת זו. השתמשנו במהדורת כתב יד וינה המצולמת דיגיטלית במאגר \"מרחב\". תודתנו הרבה לכל מי שאפשר את העלאת כתב היד החשוב הזה לרשת..",
            "תוספתא שבועות היא נושא הדוקטורט והספר של שנקס<sup class=\"footnote-marker\">101</sup><i class=\"footnote\">שנקס, מסירה.</i>. שנקס מראה כיצד כל אחד מפרקי התוספתא משקף שיטה אחרת של זיקה בין שני החיבורים. למרות הדיון היפה, קשה לנו לקבל מסקנה זו. סביר שלכל מסכת עורך אחרון אחד, ועל כן לא סביר שבכל פרק שיטת עריכה נפרדת.",
            "אנו מקבלים את הנתון שהיחס בין המשנה לתוספתא איננו אחיד, אך מציעים דרך אחרת, לכידה, להבינו. באופן כללי בתוספתא מובאים אותם נושאים כמו משנתנו; אין בה הפתיחה \"ארבע שבועות הן\", ולא הפירוט על \"ידיעות הטומאה\", אבל בתחילת התוספתא מופיע משפט תלוש מהקשרו שאינו מחובר להמשך: \"אין בה ידיעה בתחילה – בין שיש בה ידיעה בתחילה, בין שיש בה ידיעה בסוף. שעירי ראשי חדשים ושעירי הרגלים מכפרין...\" (פ\"א ה\"א, עמ' 445). ברור שלפני עורך התוספתא עמד המשפט שבמשנה, אחרת אין להבין את הקשרו של המשפט הזה שבתוספתא. בהמשך התוספתא מובא מידע שאיננו במשנה: \"דברי רבי מאיר. רבי יהודה ורבי שמעון [אומרים]<sup class=\"footnote-marker\">102</sup><i class=\"footnote\">איננו בכתב יד וינה.</i> חולקין בשעירים\".",
            "אם כן גם בתוספתא הכירו את פתיחת המשנה, אבל לעורך התוספתא היה חומר נוסף, או מקור אחר שבו חומר נוסף. במהלך דיוננו ראינו שיש בתוספתא סדרת הלכות שהן זהות למשנה. כאלו הן המשניות בפ\"א מ\"א-מ\"ד למשל, ועוד. בתוספתא מובאות גם תוספות של חולקים, ולעיתים גם סגנון עריכה שונה, כך למשל:",
            "במשנה: \"ועל מה שעירי ראשי חדשים מכפרים? על הטהור שאכל טמא... רבי מאיר אומר...\". הקטע הראשון הוא דברי רבי יהודה.",
            "בתוספתא: \"וטהור שאכל את הטמא – שעירי הרגלים ושעירי ראשי חדשים מכפרין, דברי רבי יהודה, רבי שמעון...\". דברי רבי מאיר אינם בתוספתא, אבל בהמשך יש ביטוי לעמדתו בפרט אחר באותו נושא. בחלקים אלו התוספתא היא \"רגילה\": מתייחסת למשנה, מוסיפה ומגיבה לה.",
            "בקטעים רבים אחרים בתוספתא מצויים חומרים אחרים שאינם במשנה ובמשנה מצויים פרטים שאינם בתוספתא. במהלך פירושנו התחבטנו ביחס שבין שתי היצירות. ראינו שכמו במסכת נזיקין כך גם כאן לפני התוספתא ולפני המשנה עמד מקור משותף. שני העורכים לקחו לעיתים כל אחד מה שליבו חפץ והקפידו לא לחזור על אותם פרטים<sup class=\"footnote-marker\">103</sup><i class=\"footnote\">דוגמאות לכך: להלן פ\"ג מ\"א והתוספתא בפ\"ב ה\"א ואילך; המשנה בפ\"ד מ\"ג היא דוגמה של פטור (בשבועת עדות) ובתוספתא פ\"ב ה\"ו דוגמה של חיוב, ושתיהן משלימות זו את זו, ובאותה שיטה הלכתית. פ\"ו מ\"א ואילך היא דוגמה לחלוקת נושאים עם התוספתא בפ\"ג ה\"א, ועוד דוגמאות. </i>, ולעיתים רחוקות חזרו ממש מילה במילה<sup class=\"footnote-marker\">104</sup><i class=\"footnote\">להלן פ\"ה מ\"ד עם תוס', פ\"ב הט\"ז. </i>. בדרך כלל החזרות הן כאשר יש לתוספתא מידע נוסף שאין במשנה. מבחינה זאת נראה שאומנם בעל התוספתא השתמש במשנה קדומה אחרת שאיננה משנתנו, אך הכיר את האיסוף של משנתנו, ונמנע, בדרך כלל, מלחזור על מה שכבר כתוב במשנה. דוגמה לכך היא המשנה בפ\"ה מ\"א, המתבארת רק על בסיס הטענה שעורך המשנה השתמש בתוספתא.",
            "פרק ז שבמסכת שונה. התוספתא לפרק ז תלויה במשנה ומוסיפה עליה. סידרנו את הפרק כמקבילות, ובחרנו להרחיב בו משום ששם החומר בין שתי היצירות הוא הדומה ביותר (בהשוואה ליתר הפרקים). הערות שלנו מופיעות בצד שמאל.",
            "<u>פרק ז במשנה ומקבילתו בתוספתא</u>",
            "<i>באותיות מוטות חומרים שונים במקצת</i>",
            "לאור ההשוואה נראה לנו ברור שלתוספתא ולמשנה מקור קדום. כל אחד מהחיבורים ציטט מעט ממנו; מה שמצוי בשתי המקבילות לקוח מאותו מקור משותף, ומה שמצוי רק במקבילה אחת הוא פיתוח של אחד המקורות, או השמטה עריכתית של המקור השני. בהוספות ו/או השמטות אלו באה לידי ביטוי מדיניות העריכה.",
            "<b>3. התלמוד הבבלי למסכת שבועות</b> ",
            "מסכת נדרים מתמקדת בנדרים. מסכת שבועות עוסקת גם בשבועות שהן כנדרים, אך גם בשבועות המשפטיות. היחס אל השבועה ה\"משפטית\" חייב התייחסות אחרת מאשר אל השבועה ההתנדבותית, שהרי התנאים ירשו מהמקרא את השבועה כמוסד משפטי מחייב. הבבלי למסכת נדרים הוא כידוע בעל אופי סגנוני ולשוני מיוחד, המעיד שלא נערך יחד עם יתר המסכתות<sup class=\"footnote-marker\">105</sup><i class=\"footnote\">אפשטיין, מבואות, עמ' 56; בנוביץ, שבועות בתרא, עמ' 7-4.</i>. עיון בתלמוד הבבלי למסכת שבועות מותיר את הלומד תחת הרושם שאמוראי בבל מיעטו לעסוק בה. הדיונים סביב המשניות מעטים, ולא אחת הפרשנויות העיקריות למשניות מסוימות מצויות דווקא בסוגיות אחרות. כך למשל בדף לח (בעמ' א, אך בעיקר בעמ' ב) מצויה סדרת סוגיות המסבירות את המשניות בהמשך פרק ה, אך כל הסוגיות מוסבות על משנה א באותו פרק, והעורך שרשר את כל המשניות סביב בעיה ספציפית המתעוררת אצלו בעקבות משנה א. כך גם בדף מו ע\"ב מצוי דיון במשנה של פרק ו משנה א. רק במקומות מועטים מובאים סיפורים על קיום של שבועות הלכה למעשה. בסדרת סיפורים מסופר על לימוד המסכת, אבל כולם קשורים לבית מדרשו של רבא: \"עיפא תני שבועות בי רבה\" (בבלי, כח ע\"ב; ומעשה שונה בדף לו ע\"ב). ניכר שמדובר בלימוד מיוחד, ואחד השונים בוחן את אחיו על המשנה ושואלו שאלה ראשונית למדי על תוכן משנה. סיפור זה מצוי גם בירושלמי: \"אבימי אחוי דחיפה אמר שמשית בנדרין, שמשית בשבועות. בעי חיפא מיבדקיניה\" (פ\"ג ה\"ח, לד ע\"ד). לא נרחיב בכך, אך ברור שלפנינו סיפור שהועבר מתלמוד אחד למשנהו והפרטים שונו, לפחות במקצת. אבימי, שעליו מסופר בבבלי שלמד את מסכת שבועות בביתו של רבא, מתפאר שלמד את המסכתות ה\"נידחות\" נדרים ושבועות, ואחיו בוחן אותו. זו עדות ללימוד המסכת, אך גם לחריגותה. באופן ממשי יש במסכת מעט סיפורים הלכה למעשה, ודומה שמיעטו לעסוק בשבועות הפרטיות. השבועות המשפטיות נידונות מעט יותר, ומופיעים מעט סיפורים הקשורים, בחלקם, לבית מדרשו של רבא, אך אלו אינם בתלמוד למסכת שלנו אלא במסכת אחרת (כתובות פה ע\"א).",
            "עם כל זאת, מסכת שבועות בתלמוד הבבלי פחות חריגה מאשר מסכת נדרים. יש בה גם סוגיות מפותחות \"רגילות\"<sup class=\"footnote-marker\">106</sup><i class=\"footnote\">בנוביץ, שבועות בתרא, עמ' 6-7.</i>.",
            "בתלמוד הבבלי חידשו שניים או שלושה חידושים גדולים ביחסם אל השבועות:",
            "א. חכמי בבל מעצבים טקס של שבועה שיש בו הפחדה ואיום על העדים. הטקס דומה להפחדת העדים המתוארת במשנת סנהדרין פ\"ד מ\"ה. הטקס שם איננו טקס ריאלי. בפועל לא הייתה לחכמים הסמכות המשפטית לדון דיני נפשות<sup class=\"footnote-marker\">107</sup><i class=\"footnote\">באופן כללי סמכות הדיון בדיני נפשות הייתה בידי השלטון הרומי. מעט מקורות מעידים על כוחה של האוטונומיה היהודית גם בתחום זה, אבל ודאי שלא כל בית דין מקומי עסק בכגון אלו, ואם הייתה סמכות כזאת היא הייתה בידי בתי דין מרכזיים וברשות הנשיא והנהגתו. במבוא למסכת סנהדרין הרחבנו בכך.</i>, וגם אם פה ושם התאפשר הדבר ודאי לא היה זה הליך יום יומי.",
            "ב. חכמי בבל מחדשים את שבועת ההיסת, ובכך מרחיבים את השבועה לכל טענה משפטית שהיא.",
            "ג. חכמי בבל מתחילים לפתח את ההבחנה בין שבועה מהתורה, שממנה מפחדים ומסתייגים, לבין שבועה מדרבנן, שהיא \"טעונה\" פחות.",
            "אם כן הייתה יצירה אמוראית בתחום השבועות, אך מסכת שבועות כיחידה ספרותית נדחקה לשולי בית המדרש.",
            "<b>4. עדי הנוסח</b> ",
            "<b>השתמשנו ברשימת עדי הנוסח של מכון הש\"ס השלם<sup class=\"footnote-marker\">108</sup><i class=\"footnote\">לנוסאות הבבלי ראו בנוביץ, שבועות שתים; רוזנטל, שבועות.</i>, ראו המבוא למסכת נזיקין.פרק ראשון</b>",
            "למסכת שבועות אין בידינו מהדורת התוספתא של ליברמן. ללא ליברמן וללא סיועו של אבינו ז\"ל אנו חשים עצמנו כיתומים כפל כפליים, ומתפללים לחונן לאדם דעת שיאיר לנו נתיבו."
        ],
        "": [
            [
                [
                    "<small>עפ”י כתב יד קופמן</small>",
                    "המשנה פותחת בפתיחה מספרית ומרכזת ארבעה נושאים שהפתיחות שלהם מספריות: \"שתים שהן ארבע\", נוסחה שנסביר להלן. נראה שהיו אלו ארבע משניות קדומות נפרדות, והעורך ריכז את כל המשניות שנפתחו בדרך זו. לשניים מהנמנים ברשימה, \"יציאות השבת\" ו\"מראות נגעים\", הוקדשו משניות מפורטות הפותחות את המסכתות בנושאים הללו (שבת פ\"א מ\"א ונגעים פ\"א מ\"א), ושניים שאין להם מקבילות אחרות, \"ידיעות הטומאה\" והשבועות, שהן עיקרה של מסכת זו, יפורטו בהמשך הפרק. על כן אין במשנת שבועות הסבר למושגים \"יציאות השבת\" ו\"מראות נגעים\", וכל שהיא מסבירה הוא המושגים הרלוונטיים למסכת שבועות, או אלו שאין להם הסבר במקום אחר. מכאן נראה שעורך מסכת שבועות כבר הכיר את הפתיחות למסכתות נגעים ושבת, ומהן ריכז את החומר למשנתו. איננו מכירים עוד פתיחות של \"שתים שהן ארבע\" שאינן במשנתנו.",
                    "הפתיחה המספרית הייתה חשובה לקדמונינו משום שהם זכרו את המשניות בעל פה והמספרים היו כלי עזר חשוב ביותר לזיכרון. ייתכן גם שהייתה פעם משנה קדומה שרבות ממשניותיה היו סדורות בצורה מספרית, או לחילופין שהייתה זו שיטת עריכה, אולי של בית מדרש מסוים, אך לאו דווקא שיטת עריכה קדומה. ואכן למשניות המספריות אופי מסכם של כלל, ועל כן סביר יותר שזו שיטה מאוחרת. בירושלמי הגישה המספרית מיוחסת לתקופת הסופרים \"שעשו את התורה ספורות ספורות\" (שקלים פ\"ה ה\"א, מח ע\"ג). זו עדות לשיטת העריכה ולכך שאמוראים הכירו אותה והכירו בייחודה. עם זאת אין ללמוד מכאן על הכרונולוגיה של השיטה<sup class=\"footnote-marker\">1</sup><i class=\"footnote\">אורבך, סופרים, פיתח שיטה שלמה על תקופת הסופרים כתקופת היסוד של תורה שבעל פה. לא כאן המקום לפתח את הנושא, אך להערכתנו המינוח \"סופרים\" בספרות חז\"ל כמתייחס לחכמי העבר רווי תפיסות סטראוטיפיות ואינו משקף זיכרון היסטורי רֵאלי. עסקנו בכך בהרחבה במבוא לפירוש המשניות, וראו גם פירושנו לערלה פ\"ג מ\"ט. פרק ג בנדרים פותח אף הוא בפתיחה מספרית, ושתיים מהמשניות המפרשות את הפתיחה הן מחלוקות בית שמאי ובית הלל (מ\"ב ומ\"ד). אין אלו פירושים המאוחרים לפתיחה המספרית, אלא הפתיחה היא סיכום מאוחר של המחלוקות במשניות הקדומות. בזכות החונן לאדם דעת הרחבנו בכך בפירושנו לנדרים. לעומת זאת הפתיחה למסכת נגעים היא כנראה קדומה (לכל המאוחר מדור יבנה), כפי שהראינו בפירושנה לה. </i>. כפי שראינו בפתיחה של מסכת תרומות בהמשך המשנה יש כפילויות וגרעין המשנה כלל כנראה רק את ההלכה עצמה, ללא הפתיחה המספרית. בשלב עריכה מאוחר יותר נוספה פתיחה מספרית, וכך נוספו בה כמה מילים מיותרות. גם משנת נדרים (פי\"א מ\"י) היא כזאת. המשנה פותחת \"תשע נערות נדריהן קיימין\", ומכילה מקרים ברורים שכבר התלמוד חש בייתורם ואומר שלמעשה שניים או שלושה כללים כאן: \"אמר רבי יוחנן שתים הן ולמה תנינן תשע בשביל לחדד את התלמידים, וכרבי יודה שלש\" (ירו', נדרים פי\"א ה\"י, מב ע\"ד). אין ספק שמשנת נדרים מנוסחת בכבדות, שהרי ניסוח הכללים שהתלמוד מציע פשוט וברור יותר. אין זאת אלא שהרשימה לא נוצרה כיחידה אחת אלא להפך, כל מקרה נדון לגופו ובהקשר מקרי כלשהו (כאשר התרחש). רק בשלב מאוחר יותר נערכה המשנה. הכלל ההלכתי שהתלמוד רומז אליו נוסח ונקבע מאוחר עוד יותר, לאחר עריכת המשנה, שכן ברגע שכוללים במשנה את הכלל מתקבל ניסוח כבד הכולל ייתורים.",
                    "במשנתנו מנסח הפתיחה כבר הכיר משניות קדומות, ואף ידע אילו מהן שובצו במשנה שערך רבי. ודאי אפוא שניסוח המשנה הוא מאוחר, בשלבי הסיום של תהליך עריכת המשנה שלנו.",
                    "<b>שבועות שתים שהן ארבע</b> – יוסבר להלן פ\"ג מ\"א. <b>ידיעות הטומאה שתים שהן ארבע</b> – יוסבר להלן מ\"ב-מ\"ד ופ\"ב מ\"א.",
                    "<b>יציאות השבת</b> – בלשון המדוברת כיום היינו אומרים \"הוצאות בשבת\", והמשנה מלמדת שדיני הוצאת חפצים בשבת מתחלקים לשתי אפשרויות שבכל אחת ארבע אפשרויות משנֶה. צורה זו לכאורה מוזרה, שכן כידוע יש הוצאה מרשות לרשות והכנסה מרשות לרשות, אבל בלשון חכמים רווחת הצורה \"יציאות\" גם להכנסה, כגון \"יציאת הטומאה\" (תוס', אהלות פט\"ו ה\"ה, עמ' 612), וכדברי הבבלי: \"כל עקירת חפץ ממקומו – תנא הוצאה קרי לה\" (שבת ב ע\"ב), וכפי שפירש אל נכון אלבק<sup class=\"footnote-marker\">2</sup><i class=\"footnote\">אלבק, פירוש, עמ' 405.</i>. אם כן, יציאות השבת משמען \"דיני העברה של חפץ\".",
                    "<u><b>שתים שהן ארבע בפנים</b></u><b> <u></u></b><b>– </b>ישנם שני סוגים, האחד הוצאת החפץ לחוץ, והאחר הכנסת החפץ פנימה. כל אחת מהאפשרויות מתחלקת <u><b>לארבע בפנים</b></u> – ארבע אפשרויות של הכנסה, <u><b>ושתים שהן ארבע בחוץ</b></u> – ארבע אפשרויות של הוצאה. מכאן מתחיל הפירוט. גולדברג סבור כי ההמשך של משנת שבת הוא שִכבה ספרותית מאוחרת יותר, ברם אין לפתיחה משמעות ללא ההמשך, שכן בלי הפירוט המשנה היא ממש חידה. נראה אפוא שכל המשנה בשבת היא גוש ספרותי אחיד. משניות רבות פותחות בכלל שאחריו פירוט. בדרך כלל הפירוט הוא לפי הסדר בכותרת ולעתים בסדר כיאסטי<sup class=\"footnote-marker\">3</sup><i class=\"footnote\">ראו למשל משנה, יומא פ\"ח מ\"א; פ\"ב מ\"ה-מ\"ז; סוכה פ\"ד מ\"א-פ\"ה מ\"א ועוד. </i>, הווה אומר שהמשנה מפרטת קודם את המקרה האחרון שבמשנה הראשונה, ומסיימת במקרה שנזכר ראשון. כזה הוא הסדר במשנה מגילה פרק א, וכזה הוא הסדר בפרקנו.",
                    "סוגיית הבבלי בנדרים (ב ע\"א) ובנזיר (ב ע\"א) מעוררת שאלה זו של סדר כיאסטי<sup class=\"footnote-marker\">4</sup><i class=\"footnote\">הסוגיה כמות שהיא לפנינו מאוחרת. היא כוללת בתוכה פירוש של המשנה בסגנון \"חסורי מחסרא\", וסוגיות מעין אלו הן, בדרך כלל, סבוראיות. ברם הקביעה שהמשך משנת נדרים נוקט סדר כיאסטי אינה רק תוצאה של פרשנות החסורי מחסרא. גם לפי פשט המשנה אפשר לקבוע שהמשך המשנה ערוך בסדר כיאסטי. תחילת המשנה מדברת על כינויי נדרים, חרמים ושבועות. ההמשך במשנה א פותח בשבועות, וממשיך בכינויי נדרים וחרמים (מ\"ב). לפיכך ייתכן שבמקורה לא הייתה שאלת הסדר תלויה בפירוש ה\"חסורי מחסרא\", ורק העורך הציב את הסוגיה אחרי פירוש זה. יתר על כן, המשך המשניות אינו בסדר כיאסטי מושלם, וייתכן שגם בכך עסקה הסוגיה המקורית שם. ראו בזק, סוד עריכה.</i>. היא מפרשת את המשנה הראשונה במסכת נדרים כפתיחה הנדונה בהמשך הפרק באופן כיאסטי, ומנסה להבין מדוע נבחר סדר זה. במהלך הסוגיה מובאות דוגמאות לשני הסדרים, הרגיל והכיאסטי, ונעשה ניסיון לקבוע מעין כלל שלפיו הסדר משקף את הדוגמאות הרווחות יותר. בהמשך נדחה ההסבר והגמרא מסכימה שאין כללים בדבר, מכל מקום הבבלי פירש שהסדר כאן הוא כיאסטי. לפי פירושנו שבמשנה א בנדרים הסדר הוא הסדר הרגיל.",
                    "<b>מראות נגעים שנים שהם ארבעה</b> – כאמור, זו המשנה הפותחת במסכת נגעים: \"מראות נגעים שנים שהן ארבעה. 1א. בהרת עזה כשלג. 1ב. שניה לה כסיד ההיכל. 2א. והשאת כקרום ביצה. 2ב. שניה לה כצמר לבן, דברי רבי מאיר, וחכמים אומרים השאת כצמר לבן, שניה לה כקרום ביצה\" (פ\"א מ\"א)<sup class=\"footnote-marker\">5</sup><i class=\"footnote\">הספרא לומד זאת מהפסוק \"אחרי הראותו\", תזריע פרשת נגעים, פרק ב הי\"ג, סב ע\"ב.</i>. הנגע הוא מחלת עור הפוקדת את האדם ומטמאת אותו (ויקרא יג א-יח). התורה מחלקת את הנגעים לשניים: ל\"בהרת\", שהיא כתם בהיר בוהק, ול\"שאת\", שהיא כתם כהה יותר. לפי המשנה יש שתי רמות של נגעים לכל אחת מהחלוקות הללו. ההבדל הוא בעצמת הכתם, כשלג צחור או כסיד היכל, והשאת כקרום הביצה הלבן או כצמר לבן שהוא מעט כהה יותר. גם חכמים מקבלים את עצם החלוקה, אם כי לדידם שני הסוגים בהירים יותר מכפי שהם לשיטת רבי מאיר. למעשה יש כאן ארבעה סוגים המתחלקים לשניים.",
                    "<b>מספר מראות נגעים</b>",
                    "החלוקה שבמשנת נגעים אינה מקובלת על הכול: \"רבי חנינה סגן הכהנים אומר מראות נגעים ששה עשר, רבי דוסא בן הרכינס אומר מראות נגעים שלשים וששה, עקביא בן מהללאל אומר שבעים ושנים\" (נגעים פ\"א מ\"ד). המשפט הראשון איננו בכתב יד קופמן ובעדי נוסח טובים נוספים, אבל הוא מצוי בתוספתא בלוויית דעה נוספת: \"רבי ישמעאל אומר מראות נגעים שנים עשר, רבי חנניא סגן הכהנים אומר מראות נגעים ששה עשר, רבי דוסא בן הרכינס אומר מראות נגעים שלשים וששה, עקביא בן מהללאל אומר מראות נגעים שבעים ושנים\" (נגעים פ\"א ה\"ו, עמ' 618). החכמים הנחלקים מקבלים את החלוקה לבהרת ולשאת, אבל מגיעים להבחנות משנה נוספות בצבעי הכתמים. החולקים שבתוספתא נגעים הם קבוצה חריגה בספרות חז\"ל, כולם בני החלק הראשון של דור יבנה, המאוחר שבהם הוא רבי ישמעאל. רובם חכמים המופיעים רק לעתים נדירות.",
                    "עקביא בן מהללאל ודוסא בן הרכינס הם מראשוני דור יבנה שעוד פעלו בימי הבית. בדור יבנה היה רבי דוסא כבר אחד מזקני הדור ולא השתתף באופן פעיל בישיבות בית המדרש<sup class=\"footnote-marker\">6</sup><i class=\"footnote\">ראו פירושנו ליבמות פ\"א מ\"ד. </i>. דומה אפוא שהקביעה בדבר החלוקה לשתיים היא קדומה, מראשית דור יבנה לכל המאוחר. על זמנה וטיבה אפשר ללמוד ממסורת אחרת המופיעה בתוספתא ובתלמודים למשנתנו. מעטות המסורות המלמדות על דרכי הניסוח, הטיעון והוויכוח המקוריים של קדמונינו, וזו אחת החשובות שבהן:",
                    "אמר רבי יוסי, שאל יהשע בנו של רבי עקיבא את רבי עקיבא. אמר לו, מפני מה אמרו מראות נגעים שנים שהן ארבע? אמר לו, אם לאו מה יאמרו? אמר לו, יאמרו 'מקרום ביצה ולמעלה טמא'. אמר לו, ללמד שמצטרפין זה עם זה. אמר לו, יאמרו 'מקרום ביצה ולמעלה טמא ומצטרפין זה עם זה'. אמר לו, ללמדך שאם אינו בקי בהן ובשמותיהן לא יראה את הנגעים (תוס', נגעים פ\"א ה\"א, עמ' 617; ירו', כאן לב ע\"ד; בבלי, ו ע\"א). בנו של רבי עקיבא שאל את אביו למה המשנה מנוסחת בצורה מספרית, ואכן למעשה אין כאן חלוקה של שניים כפול שניים, אלא ארבע רמות. ניכר שרבי עקיבא מתקשה בהבנת השאלה, ולבסוף מתרץ שהניסוח בא ללמד מסר צדדי נוסף, שכל הכתמים בצבעים השונים מצטרפים זה לזה, כפי שהמשנה שם אכן קובעת (פ\"א מ\"ג). אלא שהסבר זה אינו מספק; עדיין ניתן היה לנסח את הדברים אחרת, ללא התחכום המספרי, ובמפורש. על כן רבי עקיבא מסיק מהניסוח מסר נוסף בעל חשיבות תאולוגית חברתית: האדם המורה את ההלכה צריך לדעת את כל פרטיה, ואי אפשר לסמוך על מי ש\"מתמחה\" רק בחלק מההיבטים. השאלה של בנו של רבי עקיבא היא \"הלכתית\", מה המשמעות של החלוקה. ביתר המשניות שבהן מופיעה פתיחה מספרית או חלוקה דומה בדרך כלל אין לחלוקה משמעות הלכתית, אלא זו רק דרך לסידור החומר המורכב.",
                    "<b>הרקע החברתי לתשובתו של רבי עקיבא</b>",
                    "את הנגעים רואה הכוהן, ובין חכמים וכוהנים התנהל פולמוס סמוי על ההנהגה. בימי בית שני הנהיגו הכוהנים את העם, וחכמים תבעו את עמדות ההנהגה בזכות ידע ההלכה והתורה<sup class=\"footnote-marker\">7</sup><i class=\"footnote\">על כך ראו ספראי וספראי, חכמים, והנספח למסכת שקלים. </i>. בתקופת המשנה והתלמוד, מדור יבנה ואילך, תפסו חכמים את עמדות ההנהגה, והכוהנים נדחקו, אך עדיין נותרו להם עמדות כוח. אחת מעמדות הכוח שנותרו לכוהנים הייתה ראיית הנגעים, שהרי התורה הטילה את התפקיד ישירות על הכוהנים.",
                    "למשנה ברור שאכן הסמכות היא בידי הכוהן ולא בידי החכם: \"כיצד ראיית הבית? 'ובא אשר לו הבית והגיד לכהן לאמר כנגע נראה לי בבית', אפילו תלמיד חכם ויודע שהוא נגע ודאי, לא יגזור ויאמר נגע נראה לי בבית, אלא כנגע נראה לי בבית, וצוה הכהן\" (משנה, נגעים פי\"ב מ\"ה). אבל במדרש: \"והובא אל אהרן, אין לי אלא אהרן עצמו, מנין לרבות כהן אחר תלמוד לומר 'הכהן'... ומנין לרבות כל ישראל ת\"ל 'או אל אחד'. אם סופינו לרבות כל ישראל מה תלמוד לומר או אל אחד מבניו הכהנים? אלא ללמד שאין טומאה וטהרה אלא מפי כהן. הא כיצד חכם שבישראל רואה את הנגעים ואומר לכהן. אף על פי שוטה, אמור טמא! והוא אומר טמא. אמור טהור! והוא אומר טהור\" (ספרא, תזריע פרשה א ה\"ח-ה\"ט, ס ע\"ב). אם כן הכוהן מכריז, אבל לדעת הדרשן ההחלטה היא החלטת החכם. הכוהן איננו אלא כרוז טכני, והוא עצמו אפילו שוטה. אין הוכחה שהכוהנים קיבלו הסבר זה, וגם אין סיבה לכך שיעשו כן. במבוא למסכת נגעים הרחבנו בכך, וראינו שוויכוח דומה היה לגבי השאלה מי מזה את מי החטאת (כהנים או \"כולם\"), וכן בשאלות דומות.",
                    "בתשובתו רבי עקיבא מסביר שאמנם הכוהנים מבצעים את מעמד הטהרה או הטומאה, אך לשם כך עליהם להיות מומחים ולהכיר את ההלכות \"שלנו\", כפי שחכמים קבעון.",
                    "הדיון בין רבי עקיבא ובנו הוא \"דו שיח של חרשים\". רבי יהושע שואל שאלה ספרותית על סגנון, ורבי עקיבא מחפש תשובה של תוכן. ברור שאין לרבי עקיבא תשובה מוכנה, שכן שתי התשובות הראשונות שלו נדחות. רבי עקיבא אינו עונה את התשובה הסגנונית הפשוטה, זו המוצעת בראשית פירושנו למסכת, שהעורך בחר בפתיחה סגנונית מטעמי זיכרון ומטעמי מבנה. הרי המשנה אומרת ארבע, וחכמים אחרים מציעים מספרים אחרים (12, 16, 36, 72). על כן פתיחה מספרית מתבקשת במקרה זה. רבי עקיבא אינו מסתפק בהסבר פשוט זה, הוא גם אינו מוכן לשקול שינוי הסגנון, ומחפש הסבר \"עמוק\" יותר. הוא מוצא אותו במעין דרשה למשנה המגלה רובד נוסף שאיננו פשט הכתוב.",
                    "דרשות למשנה אינן תופעה תדירה, אך בהחלט ניתן למצוא בתלמודים הסברים דרשניים למשניות.",
                    "התוכן ההלכתי של המשנה (ומקבילותיה) נקבע כאמור בראשית דור יבנה, והיא סוגננה בצורתה הנוכחית עוד בדור יבנה. מצד שני שותפים למשנה רבי מאיר מדור אושא וחכמים, שהם כנראה בני דורו. על כן יש לומר שהניסוח הקדום כלל רק את המשפט \"מראות נגעים שתים שהן ארבע\" (ואת הדעות המונות מספרים גבוהים יותר), ובדור אושא נוספה רשימת המקרים. אין בידינו רשימה דומה של החכמים החולקים (12 מראות נגעים, 16, 36 או 72 מראות נגעים). אם כן חכמי דור אושא מוסרים את הניסוח הקדום, ומוסיפים את רשימת המקרים שבהם היא שנויה במחלוקת. לעיל קבענו שהפתיחות המספריות מאוחרות, הדבר נכון לפתיחה של מסכת שבועות ולפתיחות אחרות (תרומות ונדרים), אך אינה נכונה לגבי מסכת נגעים.",
                    "לענייננו, ברור שרבי עקיבא כבר הכיר את הפתיחה המספרית \"מראות נגעים שתים שהן ארבע\".",
                    "התלמודים דנים האם שתיים שהן ארבע הן לחיוב, כלומר האם בכל המקרים חייב או לא (ירו', לג ע\"ב; בבלי, ג ע\"א). הירושלמי גם מוצא ברייתא נוספת על דלתות ההיכל שהן שתיים שהן ארבע (לב ע\"ג), אבל כל המאמץ הוא לחינם; זו סתם פתיחה מספרית שאפילו מבחינה מספרית אין בה אחידות.",
                    "כל המשנה איננה בתוספתא."
                ],
                [
                    "<small>עפ”י כתב יד קופמן</small>",
                    "המשנה מסבירה מה הן ידיעות הטומאה שאינן מוסברות בשום מקום אחר במשנה. ידיעת הטומאה קשורה בפסוקי התורה קשר ישיר לשבועות. פסוקים ב-ג בפרק ה בויקרא מדבר על מצב של אי ידיעת הטומאה: \"או נפש אשר תגע בכל דבר טמא או בנבלת חיה טמאה או בנבלת בהמה טמאה או בנבלת שרץ טמא ונעלם ממנו והוא טמא ואשם. או כי יגע בטמאת אדם לכל טמאתו אשר יטמא בה ונעלם ממנו והוא ידע ואשם\". הפסוק הבא הוא הפסוק המרכזי העוסק בשבועת שקר בטעות: \"או נפש כי תשבע לבטא בשפתים להרע או להיטיב לכל אשר יבטא האדם בשבעה ונעלם ממנו והוא ידע ואשם לאחת מאלה\" (שם ד). עם זאת, אין זו הסיבה להרחבה בשאלה זו של קרבן על טומאת טעות. כפי שנראה להלן ייתכן שמשנתנו מסבירה מה הן ידיעות הטומאה שתיים שהן ארבע, אם כי גם משנה א בפרק הבא הובאה לאותה מטרה, ונדון בכך להלן.",
                    "עוד בטרם בירור המשנה מן הראוי להעיר שהפסוק המקראי יוצר את הרושם שאדם חייב לשמור על טהרה, ואם נטמא עליו להיטהר, ואולי גם להביא קרבן לטהרתו. קביעה כזאת עומדת בניגוד לפסוקים המטילים את חובת הטהרה על הכוהנים: \"אמר אל הכהנים בני אהרן ואמרת אלהם לנפש לא יטמא בעמיו...\" (ויקרא כא א). לא נעסוק כאן בשאלה כיצד יש להבין את פסוקי התורה, ונסתפק בכך שחכמים סברו שאכן חובת טהרה מוטלת על הכוהנים, וישראלים אמנם צריכים להטיל על עצמם מצווה זאת אך לא כחובה משפטית. מכל מקום, פסוק זה עורר קושי. יוספוס פירשו כפשוטו כאילו מוטלת חובת טהרה על כל אדם מישראל, וייתכן שבכך הוא מבטא תפיסה כיתתית שחובת הטהרה מוטלת על הכול<sup class=\"footnote-marker\">8</sup><i class=\"footnote\">ראו נחמן, יוספוס, עמ' 199-183.</i>. חכמים פירשו את הכתוב במקרה שאדם טמא נכנס אל המקדש (\"טומאת המקדש וקדשיו\"), או נגע בקודש (אכל תרומה למשל). אם עשה כן בבלי דעת הוא חייב בקרבן, אבל סתם טמא אינו חייב להיטהר.",
                    "המשנה מונה ארבעה מקרים, מעין שתיים שהן ארבע. למשנה מבנה ריבועי; משניות ריבועיות מתעתדות להקיף נושא מכל ארבעת הצדדים שלו ונועדו ליצור מסר ספרותי של נושא סגור ושלם. כמובן לעתים מסר זה הוא תדמיתי בלבד, ובין ארבעת המקרים גם מקרים מלאכותיים. לעתים המשנה הריבועית עומדת בפני עצמה; כזאת היא סדרת המשניות הריבועיות באבות פ\"ה מ\"י-מט\"ו ומשניות נוספות, ולעתים היא כותרת שאחריה בא פירוט של כל אחד מהמקרים<sup class=\"footnote-marker\">9</sup><i class=\"footnote\">לעתים משנה ריבועית מתחילה בפתיחה \"ארבע...\", אך לא תמיד. במקרה כזה למשנה שני סממני עזר שנועדו לזיכרון, גם פתיחה מספרית וגם מבנה ריבועי.</i>. כזאת היא גם משנתנו, וכן משנת אהלות פ\"ח מ\"ב; להלן פ\"ב מ\"א ואולי גם פ\"ג מ\"א, ועוד<b>.</b>",
                    "1.<b>כל שיש בה ידיעה בתחילה וידיעה בסוף והעלם בנתיים</b> – \"בנתיים\" הוא כמו בין-שניים בחילוף ת-ש. <b>הרי זה בעולה ויורד</b> – \"עולה ויורד\" הוא סוג של קרבן, כדברי הפסוק בויקרא ה ד: \"ונעלם ממנו והוא ידע ואשם...\", ואחר כך: \"והביא את אשמו לה' על חטאתו אשר חטא נקבה מן הצאן כשבה או שעירת עזים לחטאת וכפר עליו הכהן מחטאתו. ואם לא תגיע ידו די שה והביא את אשמו אשר חטא שתי תרים או שני בני יונה לה' אחד לחטאת ואחד לעלה\" (ויקרא ה ו-ז). אם לאדם די ממון עליו להביא כבשה או שעיר עזים, ואם אין בידו כסף הוא רשאי להסתפק בקרבן בעל ערך נמוך הרבה יותר. אם אין הוא יכול להביא אפילו קרבן כזה, בגלל עלותו, הוא רשאי להסתפק ב\"עשירִת האֵפה סֹלת לחטאת\" (שם יא). התוספתא אף מדגישה: \"רבי אלעזר אומר היה חייב קרבן עולה ויורד אין אומרים לו 'לך לוה לך' 'עשה מלאכה' – והבא קרבן עשיר, אלא מוטב שיביא קרבן עני עכשיו ואל יבוא קרבן עשיר לאחר זמן\" (ערכין פ\"ב הי\"ח, עמ' 545). אם כן קרבן העני אינו פחות רצוי ומכובד, אלא מקובל כקרבן של העני. אין במקורותינו עדות לכך שהיה מי שביקר את החלטותיו של היחיד שבחר בקרבן כזה או אחר.",
                    "קרבן עולה ויורד שייך לקבוצה \"אשם תלוי\". המקרא מבחין בין כמה סוגי קרבנות התלויים באופן המודעות למעשה החטא:",
                    "מזיד – חייב כרת, והקרבן אינו מכפר.",
                    "שוגג – מביא קרבן איל תמים. לפי תפיסת ההלכה \"שוגג\" הוא לא מי שלא ידע את הדין (חטא כזה נחשב לזדון, שכן היה עליו לדעת את הדין), אלא מי שלא ידע שפלונית היא אשת איש ובעלה, או שלא ידע שעתה פסח ואכל חמץ.",
                    "חטא ושכחה – מביא \"אשם תלוי\". המדובר במי שחטא ולא ידע על כך. מקרה כזה אפשרי בתנאים נדירים למדי, כגון שידע שנטמא, שכח שהוא טמא ונכנס אל הקודש. בדרך כלל מביאים במקרה כזה אשם תלוי, שגם הוא איל. ברוב העבירות מביאים \"על זדונם כרת ועל שגגתם חטאת ועל לא הודע שלהן אשם תלוי\" (משנה, כריתות פ\"א מ\"ב), רק על טומאת המקדש מביאים קרבן עולה ויורד: \"על אלו חייבים על זדונם כרת ועל שגגתם חטאת, ועל לא הודע שלהן אשם תלוי, חוץ מן המטמא מקדש וקדשיו מפני שהוא בעולה ויורד, דברי רבי מאיר, וחכמים אומרים אף המגדף, שנאמר (במדבר טו כט) 'תורה אחת יהיה לכם לעושה בשגגה', יצא מגדף שאינו עושה מעשה\" (שם; תוס', שם פ\"א ה\"ב, עמ' 561-560).",
                    "קרבן עולה ויורד הוא אפוא על מקרה חריג, סוג של שגגה, שילוב של ידע ושכחה. חז\"ל הסבירו שהתורה אפשרה בחירה בין קרבן יקר לקרבן זול כדי לחוס על ממונם של ישראל. חכמים עיצבו עיקרון זה והרחיבו אותו על שטחים נוספים. בדרך כלל העיקרון מובא כדי להסביר מצוות או נוהגים, ולא אחת קיימת התחושה שלא העיקרון יצר את ההחלטה אלא הוא מהווה הסבר מאוחר בלבד, הסבר שבא לתרץ שאלה ספרותית או שבא להדגיש ערך של חז\"ל המאוחר בהרבה להחלטה. בספרות התנאים מובא עיקרון זה בשני הקשרים, האחד שכוהן הבא לטמא בית בגלל נגע צרעת צריך קודם לפנות את הבית מהכלים כדי שאלו לא ייטמאו עם הבית<sup class=\"footnote-marker\">10</sup><i class=\"footnote\">משנה, נגעים פי\"ב מ\"ה; ספרא, מצורע, פרשה ה הי\"ב, עג ע\"א.</i>, והאחר הוא שאין צורך להביא קרבן כפרה בכל יום ויום (על ספק חטא), שכן \"חס<sup class=\"footnote-marker\">11</sup><i class=\"footnote\">בספרא: \"חיסך\".</i> הכתוב על ממונם של ישראל\" (תוס', פ\"א ה\"ב, עמ' 445; ולעניין אחר ספרא, אמור פרק יג ה\"ז, קא ע\"ג). כמו כן נמנע הקב\"ה מלדרוש שבעה ימי חג בעצרת כדי לחוס על ממונם של ישראל (ספרי דברים, קמ, עמ' 194).",
                    "בספרות האמוראית מגמה זו מתרחבת, וכך מסבירים חכמים בבבלי מדוע כלי שרת מסוימים אינם מזהב<sup class=\"footnote-marker\">12</sup><i class=\"footnote\">בבלי, ראש השנה כז ע\"ב; יומא לט ע\"א; מד ע\"ב; מנחות פט ע\"ב.</i>. קשה לקבל הסבר זה כפשוטו. המקדש היה מפואר ביותר, והיו בו כלי זהב רבים. אדרבה, דומה שהחברה היהודית וחכמים התגאו בפאר שבמקדש, ולא חסו על ממונם של ישראל<sup class=\"footnote-marker\">13</sup><i class=\"footnote\">ראו על כך בהרחבה בפירושנו ליומא פ\"ד מ\"ד.</i>. הסבר זה מלמד אפוא רק על עולם הערכים של חז\"ל, ולא על התנהלותו של המקדש. בירושלמי נימוק זה מופיע להלכות אחרות העוסקות בהוצאות למצוות (תרומות פ\"ח ה\"ד, מו ע\"א). במדרש אחד עיקרון זה מובא כנימוק לכך שאדם רשאי להביא גם קרבן זול: \"רבי יהושע דסיכנין בשם רבי לוי. אמר בוא וראה כמה חס המקום על ממונם של ישראל. זה שנתחייב להביא קרבן יביא מן הבקר, 'אם עלה קרבנו מן הבקר', לא מצא מן הבקר יביא כבש, 'אם כבש הוא מקריב', לא מצא מן הכבשים יביא מן העזים, 'ואם עז קרבנו', לא מצא יביא מן העוף, 'ואם מן העוף', לא מצא מן העוף יביא סלת...\" (ויקרא רבה, ח ד, עמ' קעב). ברם המדובר שם בקרבן נדבה. לעומת זאת אם נדר סתם להביא \"קרבן\" הוא נחשב, בדרך כלל, כמי שהתכוון לקרבן יקר. ההסבר \"חס הכתוב על ממונם של ישראל\" נשמע אפוא גם כאן כהסבר מאוחר של חז\"ל ולא כפרשנות למקרא.",
                    "זאת ועוד. כפי שאמרנו קרבן עולה ויורד במקרא מוסב על מי שלא ידע שנטמא, וכפשוטו אין המקרא מדבר כלל על כניסה למקדש. עלינו לראות אפוא בקרבן \"עולה ויורד\" חריג במערכת הקרבנות, ואולי כל התביעה לאחידות משפטית אין לה בסיס במקרא ובנוהגי המקדש. מכל מקום עיקרון זה מודגש בספרות חז\"ל, אך כנראה אינו סיבה של ממש להכרעה לבחור בקרבן \"עולה ויורד\".",
                    "מכל מקום, מכיוון שמדובר בסוג של אשם תלוי, צריך היה להסביר שמדובר במי שידע שהוא טמא ושכח ונכנס למקדש, כפי שיוברר בטבלה להלן.",
                    "2. <b>יש בה ידיעה בתחילה ואין בה ידיעה בסוף</b> – ידע שנטמא, אבל שכח ונכנס אל הקודש. במקרה כזה אין הוא מביא קרבן, שכן הוא איננו מודע כלל לחטאו. <b>שעיר הנעשה בפנים ויום הכיפורים תולה עד שתי</b>[<b>תו</b>]<b>ודע לו ויביא בעולה ויורד</b> – כשייוודע לו שחטא, יחול עליו הדין שבמקרה הראשון. עד שייוודע לו, קרבן השעיר המובא ביום כיפורים מכפר. למעשה אין זו כפרה אלא שיום הכיפורים מעכב את העונש, \"תולה\" בלשון הירושלמי (לג ע\"א), ואם מת לפני יום הכיפורים עלה למרומים ללא כפרה של עוון זה.",
                    "כידוע מקריבים ביום הכיפורים שני שעירים, הראשון דמו נזרק בפנים (בקודש הקודשים – ויקרא טז טו-טז) והשני של מוסף ודמו נזרק על המזבח בחוץ (שם יח). בנוסף לכך היה שעיר המשתלח שנשלח לעזאזל, ו\"מוקרב\" שם בדרך מיוחדת, שלא על המזבח (משנה, יומא פ\"ו מ\"א ומ\"ו). ההכרעה שהשעירים מכפרים משחררת את האדם מתחושת חטא מתמיד. אם אינו יודע על החטא, אין הוא חייב לחשוש שמא חטא. רק בעתיד, לפי המשנה, אם ייוודע לו שנטמא – יצטרך להביא קרבן עולה ויורד. הצירוף שעיר הנעשה בפנים ויום הכיפורים הוא קשה; הרי השעיר מוקרב ביום הכיפורים! דומה שהצירוף בא להכין את הקרקע למצב שבו השעיר כבר אינו מוקרב, ועצם היום הקדוש מכפר, או שהכתוב בא להדגיש את הניגוד בין שעיר זה לשעירים רגילים (להלן). לשאלה זו נשוב בסופה של רשימת המקרים (אמצע משנה ד), ובה נשוב אף לבחון גם מקרים אלו."
                ],
                [
                    "<small>עפ”י כתב יד קופמן</small>",
                    "<b>3. אין בה ידיעה בתחילה אבל יש בה ידיעה בסוף</b> – לא ידע שנטמא, ונכנס למקדש בידיעה (מתוך תודעה של כניסה לקודש והבנת ההלכות הכרוכות בכך). בשעת הכניסה לא היה מודע לכך שנכנס בחטא, אבל עכשיו הוא מודע לכך. <b>שעיר הנעשה בחוץ ויום הכיפורים מכפר</b> – בניגוד למקרה 2 שהשעיר הפנימי מכפר, כאן השעיר של מוסף מכפר.",
                    "<b>שנאמר</b> – במדבר כט יא, <b>מלבד חטאת הכיפורים על מה שזה מכפר </b>[<b>זה מכפר</b>] – נוסף בשוליים בידי המעתיק הראשון, <b>מה הפנימי אינו מכפר אלא על דבר שיש בו ידיעה אף החיצון לא יכפר אלא על דבר שיש בה ידיעה</b> – השעיר הפנימי, כמו השעיר החיצוני, מכפרים על דבר שיש בו ידיעה. ההבדל הוא שהשעיר הראשון מכפר על ידיעה בהתחלה (שנעלמה מאוחר יותר) והשני על ידיעה בסוף. במקרה זה לא נאמר שכשייוודע לו יביא קרבן עולה ויורד. הדרשה קשה, שהרי יש הבדל גדול בין הידיעה שבמקרה 2 (שהיא בתחילה) והידיעה של מקרה 3 שהיא בסוף. כפי שנראה להלן, היה מי שסבר שגם במקרה 1 השעיר מכפר. הדרשה מובנת לשיטה זו. כמו שבמקרה 1 של ידיעה בסוף (לאחר יום הכיפורים) השעיר מכפר, כך גם במקרה 3 שבו הידיעה בסוף השעיר מכפר. לשיטה זו הדרשה מובנת, ואנו משערים שהייתה זו דרשה ידועה לשיטה החולקת על המשנה, והיא הועברה למשנה אף על פי שאינה מתאימה במלואה.",
                    "במקרה 3 השעיר של יום הכיפורים מכפר לחלוטין. הפסוק פסוק, אלא שעדיין לא ברור למה באמת יש הבדל בין המקרים. הרי ברגע שהוא יודע על הטומאה והחטא הוא יכול להביא קרבן עולה ויורד, ומדוע הוא פטור ממנו? הבבלי חש בשאלה ותירץ שנודע לו בערב<sup class=\"footnote-marker\">14</sup><i class=\"footnote\">כך ברש\"י ובמפרשים אחרים. ראו משנה, כריתות פ\"ו מ\"ד, ששימשה השראה לתירוץ אף שאינה נזכרת במפורש. פשוט עוד יותר שנודע לו לאחר יום הכיפורים, ואז כבר יום הכיפורים כיפר על החטא הבלתי ידוע.</i> יום הכיפורים כאשר לא יכול היה להספיק ולהביא קרבן אישי (ח ע\"א). התשובה חריפה, אך ספק אם פשט המשנה מאפשר להעמידה במקרה כה נדיר ויחיד. גם על שאלה זו נשוב ונענה בסופה של רשימת המקרים.",
                    "משנת כריתות מקבילה למשנתנו, אם כי מפורטת הרבה פחות: \"רבי אליעזר אומר מתנדב אדם אשם תלוי בכל יום, ובכל שעה שירצה, והיא נקראת אשם חסידים. אמרו עליו על בבא בן בוטי שהיה מתנדב אשם תלוי בכל יום, חוץ מאחר יום הכפורים יום אחד. אמר המעון הזה, אלו היו מניחים לי הייתי מביא, אלא אומרים לי המתן עד שתכנס לספק<sup class=\"footnote-marker\">15</sup><i class=\"footnote\">במקבילה בתוספתא: ל\"בית הספק\".</i>. וחכמים אומרים, אין מביאין אשם תלוי אלא על דבר שזדונו כרת ושגגתו חטאת\" (פ\"ו מ\"ג; תוס', שם פ\"ד ה\"ד, עמ' 586). המשנה סבורה שיום הכיפורים מכפר על ספק עברה, ולכן אין טעם להבאת קרבן על ספק לאחר יום הכיפורים. רבי אליעזר נוקט לשון כללית, ואפשר שהוא מסכים ש\"בכל יום\" אינו כולל את יום הכיפורים, אבל גם אפשר שהוא מצדד בהבאת קרבן גם ללא עברה ואפילו ללא ספק עברה, מתוך רצון להרבות קרבנות במקדש. עמדתו זו באה לידי ביטוי גם במעשה אחר<sup class=\"footnote-marker\">16</sup><i class=\"footnote\">בבא בן בוטי נזכר במעשה אחר: \"מעשה בהלל הזקן שסמך על העולה בעזרה וחברו עליו תלמידי שמיי. אמר להם בואו וראו שהיא נקבה וצריך אני לעשותה זבחי שלמים. הפליגן בדברים והלכו להן. מיד גברה ידן של בית שמיי ובקשו לקבוע הלכה כמותן והיה שם בבא בן בוטא, שהוא מתלמידי בית שמיי ויודע שהלכה כדברי בית הלל בכל מקום, הלך והביא את כל צאן קידר והעמידן בעזרה, ואמר כל מי שצריך להביא עולות ושלמים יבוא ויטול ויסמוך. באו ונטלו את הבהמה והעלו עולות וסמכו עליהן. בו ביום נקבעה הלכה כדברי בית הלל ולא ערער אדם בדבר\" (תוס', חגיגה פ\"ב הי\"א). בירושלמי הנוסח: \"פעם אחת נכנס לעזרה ומצאה שוממת, אמר ישמו בתיהן של אילו שהישמו את בית אלהינו, מה עשה שלח והביא שלשת אלפים טלים מצאן קדר וביקרן ממומין והעמידן בהר הבית\" (חגיגה פ\"ב ה\"ג, עח ע\"א). למעט הידוע לנו על חכם זה ראו פירושנו לחגיגה פ\"ב מ\"ג. בבבלי הנוסח \"בעזרה\" (ביצה כ ע\"ב), וודאי שיש להעדיף את נוסח הירושלמי, שהרי אין מביאים חולין לעזרה. ראשונים ואחרונים הרבו דברים כדי לתרץ את נוסח הבבלי. ראו חידושי הרשב\"א לביצה כ ע\"ב (עמ' קסז) ועוד.</i>.",
                    "המשנה הבאה במסכת כריתות קובעת עמדה הלכתית זו (שיום הכיפורים מכפר על עברות של ספק בלבד): \"חייבי חטאות ואשמות ודאין שעבר עליהן יום הכפורים, חייבין להביא לאחר יום הכפורים. חייבי אשמות תלויין, פטורים. מי שבא על ידו ספק עברה ביום הכפורים, אפילו עם חשכה, פטור, שכל היום מכפר\" (פ\"ו מ\"ד; תוס', שם פ\"ו ה\"ג, עמ' 566; בבלי, יומא פ\"ה ע\"ב)."
                ],
                [
                    "<small>עפ”י כתב יד קופמן</small>",
                    "<b>4. ועל שאין בה ידיעה לא בתחילה ולא בסוף</b> – הוא נטמא ולא ידע שנטמא, ונכנס למקדש בתוך אי ידיעה שנכנס למקדש, ועדיין אינו יודע על טומאתו. במקרה כזה ברור שאינו מביא קרבן, הרי הוא סבור שלא חטא כלל. <b>שעירי רגלים ושעירי ראשי חדשים מכפרים דברי רבי יודה<sup class=\"footnote-marker\">17</sup><i class=\"footnote\">ב-מגק \"מאיר\", ותוקן ל\"יהודה\". </i> רבי שמעון אומר שעירי רגלים מכפרים אבל לא שעירי ראשי חדשים</b> – השעירים מכפרים, והמחלוקת היא אילו מהם מכפרים. החטא הוא בר כפרה בטווח קצר ביותר והאדם הנכנס למקדש אינו צריך לחשוש שמא נטמא; אם אינו יודע על טומאתו – חטאו יכופר. משנתנו מעלה סדרה של שאלות על דרכי כפרה ועל תפקיד הקרבנות, ואנו נדון בסדרת השאלות שלב אחר שלב.",
                    "נטמא ושכח",
                    "כפי שנראה בראשית הפרק הבא, גם במקרים 3, 4 יש הטוענים שלכשידע יהיה חייב בקרבן עולה ויורד. בראשית הפרק הבא נציג אפוא טבלה דומה ובה דעה נוספת.",
                    "<b>האם אכן שתיים שהן ארבע?</b>",
                    "למעשה יש כאן שניים שהם ארבעה מקרים. שתי קבוצות (ידע בהתחלה, או שכח בהתחלה, ושני מקרים של ידיעה או שכחה בהמשך). משנתנו עשויה אפוא להיות פירוש של המשפט שברישא, \"שתים שהן ארבע\"<sup class=\"footnote-marker\">18</sup><i class=\"footnote\">הבבלי (ג ע\"א) דן בשאלת סדר הפרק ומתייחס שם לדיון במשניות ב-ד כפירוט מהן ידיעות הטומאה.</i>. אמנם גם המשנה הראשונה בפרק השני פותחת בכך שהיא מסבירה מהן \"ידיעות הטומאה שתים שהן ארבע\", ואפשר שהיא מציעה הסבר אלטרנטיבי המתאים לשיטות של החולקים על משנתנו. המקרה החמישי שבטבלה אינו חלק מהרביעייה, שכן אין הוא מקרה של \"נעלם ממנו\". המקרה השני הוא למעשה מיותר. הוא דומה לרביעי בכך שנעלמה ממנו גם הידיעה בתחילה וגם בסוף, וההבדל הוא אם ידע ושכח או לא ידע כלל, ואכן בפרק הבא המונה שוב את המקרים מקרה 2 נעדר. ניכר שמי שערך את המשנה רצה ליצור, בצורה מלאכותית, מקרה של שתיים שהן ארבע, אף שבכך יצר מקרה מיותר.",
                    "בדיוננו במשנה א הבאנו את משנת נדרים שגם בה המבנה המספרי מיותר ומכביד. בשני המקרים העדיף העורך את הכותרת המספרית על פני ניסוח פשוט של המקרים.",
                    "סדר הפרק הפוך מזה של המשנה:",
                    "כותרת הפרק (משנה א), והפרט בפרקים הבאים",
                    "יציאות השבת ומראות נגעים אינם נידונים בהמשך הפרק, משום שהם נידונים במסכתות אחרות. אמנם לעתים נידונים אותם נושאים ביותר ממסכת אחת, אך גם ניכר מאמץ לרכז נושאים במסכת ספציפית ולא לפזרם בין המסכתות. ידיעות הטומאה נידונות לפני שבועות מאחת משתי סיבות: הבבלי מסביר שזהו הנושא הקצר והעורך רצה לסיימו במהירות ואז לדון בנושא העיקרי (ג ע\"א); אפשר גם שהעורך בחר בסדר כיאסטי. פירוט סדר רגיל ופירוט סדר כיאסטי הן שתי צורות עריכה רגילות במשנה.",
                    "נראה אפוא שעורך המסכת שלנו הכיר את יתר המסכתות ומנה פרטים שמתאימים מבחינה סגנונית לפתיחה \"שתים שהן ארבע\", אך לא פירט את הנושאים הנידונים במפורש במשניות אחרות. מכאן שהעורך היה מודע לתכנית הכוללת של עריכת הש\"ס. במדיניות דומה נהג העורך בטהרות פ\"ד מ\"ז, זבים פ\"א מ\"א ועוד.",
                    "ההלכות שבמשנה מופיעות גם במדרשי התנאים, אם כי בסגנון אחר:",
                    "ומנין שאינו חייב עד שיהא בה ידיעה בתחלה וידיעה בסוף, והעלם בינתים? (מקרה 1) תלמוד לומר 'ונעלם, ונעלם ממנו, ונעלם ממנו', שני פעמים דברי רבי עקיבא. רבי אומר 'ונעלם ממנו' מכלל ידיעה, 'והוא ידע' הרי שתי ידיעות (ספרא, ויקרא דבורא דחובה, פרק יב הי\"א, כג ע\"ג)<sup class=\"footnote-marker\">19</sup><i class=\"footnote\">אותה תפיסה שרק על מקרה כזה חייב קרבן עולה ויורד מופיעה גם בספרא, ויקרא דבורא דחובה פרק יד ה\"ה וה\"ו, כג ע\"ג.</i>. ההלכה היא כמו במשנתנו שרק על מקרה 1 מביאים קרבן עולה ויורד. ברם גם משתמע מהמדרש שעל יתר המקרים (4-2) אין מביאים קרבן עולה ויורד, זאת בניגוד למשנתנו שגם במקרה 2 מביא קרבן עולה ויורד, לכשייוודע לו החטא.",
                    "המדרש דן בכוחו של השעיר ה\"חיצוני\" של יום הכיפורים, וקובע שהוא מכפר על כל העוונות והפשעים חוץ ממי שחייבים חטאות ודאי ואשם ודאי שעבר עליהם יום הכיפורים, ואף על פי כן אין מתכפר להם אלא בהבאת קרבן לאחר יום הכיפורים (ספרא, אחרי מות פרשתא ד ה\"ח, פב ע\"א). גם כאן נרמז שמי שחייב קרבן עולה ויורד, ועבר עליו יום הכיפורים, אינו חייב בהבאת קרבן, בניגוד למקרים 2-1 במשנתנו.",
                    "לאחר קטע קצר נוסף (שיידון להלן בסוף משנה ה) המדרש ממשיך<sup class=\"footnote-marker\">20</sup><i class=\"footnote\">במדרש ספרא זהו פרק חדש. ברם כידוע במדרש הספרא חלוקת הפרשיות לחוד וחלוקת הפרקים לחוד. אלו שתי חלוקות מקבילות שאחת בלתי מודעת לשנייה וההפסקה בין סוף פרשתא לתחילת פרק היא מקרית ואינה תלויה בתוכן. ראו נאה, תורת כהנים. </i>: \"מיכן אמרו כל שיש בה ידיעה בתחילה ובסוף והעלם בינתיים הרי זו בעולה ויורד (מקרה 1 במשנה), יש בה ידיעה בתחילה ואין בה ידיעה בסוף, שעיר הנעשה בפנים ויום הכפורים תולה עד שתודע לו יביא בעולה ויורד (מקרה 2 במשנה). אין בה ידיעה בתחלה אבל יש בה ידיעה בסוף (מקרה 3), שעיר הנעשה בחוץ ויום הכפורים מכפר. שנאמר 'מלבד חטאת הכיפורים', על מה שזה מכפר זה מכפר, מה הפנימי אינו מכפר אלא על דבר שיש בה ידיעה, אף החיצון לא יכפר אלא על דבר שיש בה ידיעה. ועל שאין בה ידיעה לא בתחילה ולא בסוף (מקרה 4 במשנה)...\" (ספרא, אחרי מות פרק ה ה\"א-ה\"ח, פב ע\"א-ע\"ב), והמדרש מביא את כל פרקנו מילה במילה.",
                    "אם כן גוף המדרש התנאי הוא כמשנתנו, אבל נרמזות בו גם שתי דעות אחרות, הראשונה שגם במקרה 1 יום הכיפורים מכפר ואין צורך בקרבן עולה ויורד, גם לכשייוודע, והשנייה ההפוכה, שבמקרים 2-1 לכשייוודע לו שחטא חייב בקרבן.",
                    "ההלכה מצויה גם בתוספתא, ובה נקבע בפשטות: \"אין בה ידיעה בתחילה (מקרים 3, 4), בין שיש בה ידיעה בתחילה (מקרים 1, 2) בין שיש בה ידיעה בסוף (1, 3) שעירי ראשי חדשים ושעירי הרגלים מכפרין, דברי רבי מאיר. רבי יהודה<sup class=\"footnote-marker\">21</sup><i class=\"footnote\">לא ברור האם רבי יהודה מצטרף לרבי שמעון או לרבי מאיר. בבא בן בוטא היה תלמיד בית שמאי, אך נהג בניגוד לעמדת בית שמאי כדי שהמקדש לא יהא שמם ללא קרבנות (תוס', חגיגה פ\"ב הי\"א). </i> ורבי שמעון אומרים חולקין בשעירים. על שאין בה ידיעה לא בתחילה ולא בסוף (מקרה 4) וטהור שאכל את הטמא שעירי הרגלים ושעירי ראשי חדשים מכפרין, דברי רבי יהודה, רבי שמעון אומר שעירי הרגלים מכפרין אבל לא שעירי ראשי חדשים. ומודה רבי יהודה בשעיר שלא קירב ברגל, שיקרב בראש חודש. לא קרב בראש חודש, יקרב ביום הכיפורים. לא קרב ביום הכיפורים יקרב ברגל הבא, שמתחילתו לא הוקדשו קרבנות ציבור אלא על מנת לקרב על מזבח החיצון\" (פ\"א ה\"א, עמ' 445). אם כן לכל הדעות בכל המקרים השעירים מכפרים, המחלוקת היא רק אילו שעירים מכפרים, ואת העמדות השונות נציג בטבלה להלן בסוף משנה ה.",
                    "כפי שראינו קודם, המשנה מכילה שתי סתירות פנימיות: האחת נבעה מהדרשה של מקרה 3, ואותה הסברנו לפי הדעה שהשעיר מכפר תמיד, והאחרת נגעה לתוכן, מה ההבדל בין מקרה 2 למקרה 3. מסתבר אפוא שאכן היו שתי עמדות עקרוניות. עמדה אחת השאירה את כל הכפרה לקרבנות הציבור. קרבן עולה ויורד צומצם למקרה של גילוי לפני יום הכיפורים, וגם אז הוא אופציה בלבד: אם החייב רוצה הוא יכול להמתין לשעיר הקרוב, ויתכפר לו. לעומת זאת היה מי שתבע קרבן עולה ויורד בכל מקרה שבו יש ידיעה בסוף (גם לאחר יום הכיפורים – מקרים 1, 3). המשנה נקטה עמדת פשרה, שהיא מטבעה בלתי לכידה.",
                    "גר שנתגייר בין הגוים ועשה מלאכה בשבת. ר' עקיבא מחייב, ומונבז פוטר<sup class=\"footnote-marker\">22</sup><i class=\"footnote\">במקרה זה ברור ש\"פטור\" מקרבן אבל אסור. כך פירש הבבלי את כל המקרים בהלכות שנכתב בהן \"פטור\". אבל בירושלמי בדרך כלל פטור הוא מותר, להוציא מקרים בודדים שהם מציינים. במקרה זה ברור שלגר אסור לעשות עבירה; אם הוא אינו יודע נמחל לו ואין הוא מביא קרבן, אבל כמובן הפעולה אסורה.   </i>. והדין נותן שיהא פטור. הואיל ושוגג חייב חטאת, ומזיד חייב כרת. מה מזיד אינו חייב עד שיבא לכלל ידיעה, אף שוגג לא יהא חייב עד שיבא לכלל ידיעה. אמר לו ר' עקיבא מוסיף אני על דבריך. מה מזיד אינו חייב עד שיבא לכלל ידיעה בשעת מעשה, אף שוגג לא יהא חייב עד שיבא לכלל ידיעה בשעת מעשה. אמר לו כל שכן שהוספת אם בא לכלל ידיעה בשעת מעשה אף הוא אינו שוגג אלא מזיד\" (תוס', שבת פ\"ח ה\"ה). המימרה התנאית מתחוורת כאשר אנו זוכרים שמונבז הוא גר שהתגייר, מצאצאי שושלת חדייב. הוא מגן על \"זכותם\" של גרים שלא למדו מעולם מצוות.",
                    "ההנחה הסמויה היא שיהודי הדר בקהילה \"בא לכלל ידיעה\", ואם לא ידע או שכח יש בכך אשמה מסוימת. אבל הגר לא נחשף עדיין לידע זה.",
                    "גם בתוספתא זו השגגה היא אי-ידיעה זמנית עם אשמה מסוימת.",
                    "מעתה עלינו לברר על מה ניטשה המחלוקת. להערכתנו השאלה היא עקרונית, אילו קרבנות מכפרים. היה מי שסבר שרק קרבן היחיד מכפר, אלא אם כן היחיד אינו יודע את חטאו, ואזי קרבן הציבור הכללי מכפר. אבל היה גם מי שסבר שאין צורך בקרבנות יחיד כלל, או נכון יותר שיש למעט בהם. הכפרה היא מטלה של הציבור, ולפחות במקרה זה של טומאת מקדש החטא והעונש אינם רובצים על כתפי היחיד. היחיד רשאי לחוש משוחרר; אם נגרמה טעות וטומאה בשגגה – ה' יכפר, והוא אינו צריך לחוש בחטא.",
                    "אנו שומעים על מנהגם של חסידים להביא קרבן אשם מספק יום יום<sup class=\"footnote-marker\">23</sup><i class=\"footnote\">משנה, כריתות פ\"ו מ\"ג; תוס', שם פ\"ד ה\"ד, עמ' 566; בבלי, שם כה ע\"א.</i>. אין קשר פורמלי בין השאלה של משנתנו לבין נוהג זה. המשנה עוסקת בטומאת המקדש בלבד והנוהג החסידי היה בכל מקרה של ספק, אבל העיקרון הדתי זהה. השאלה היא האם אדם חייב לחיות בפחד מתמיד שמא חטא, דווקא בעת שניסה לשמור מצוות, או שמא הוא רשאי לחוש בהנאת המצוות ללא פחד. אם תיגרם טעות היא בת כפרה, ואם לא ידע עליה יכופר לו בהזדמנות החגיגית הראשונה של הקרבת שעיר.",
                    "אין ספק שהעמדה המוצגת בתוספתא יש בה הורדה של מתח מהחיים הדתיים של עובדי המקדש.",
                    "<b>ועל מה שעירי ראשי חדשים מכפרים על הטהור שאכל טמא</b> – טהור שאכל בשוגג בשר קודש טמא, כגון תרומה טמאה. אם היה טמא הרי שחטא, שכן אכל את מה שחשב שהוא קודש בהיותו טמא, אבל אם נהג מבחינתו כהלכה, וטעות נפלה בידו – על כך השעירים מכפרים. הירושלמי מעיר שהוא הדין בטמא שאכל בשוגג מהקודש (לג ע\"א)<sup class=\"footnote-marker\">24</sup><i class=\"footnote\"> דוגמה זו ננקטה משום שהיא לכל הדעות, ולהלן (פ\"ב מ\"ה) נראה שיש המוסיפים גם טומאת מקדש. </i><b>.</b>",
                    "<b>רבי מאיר אומר כל השעירים כפרתן שווה על טומאת מקדש וקדשיו</b> – עמדה זו כאמור הופיעה בתוספתא, והיא מציגה את שעירי יום הכיפורים כמו השעירים האחרים, כולם מכפרים. מאחר שראינו שיש מחלוקת על ההלכה במקרים 1, 2 ושרבי מאיר סבור שהשעירים מכפרים (תוספתא) תמיד, עלינו להסיק שלדעתו בכל המקרים כל השעירים מכפרים.",
                    "<b>היה רבי שמעון אומר שעירי ראשי חדשים מכפרים על הטהור שאכל טמא ושלרגלים מכפרים על שאין בה ידיעה לא בתחילה ולא בסוף</b> – שעירי רגלים מכפרים על מקרה 4, <b>ושל יום הכיפורים מכפרין על שאין בה ידיעה בסוף</b> – כלומר על מקרה 2, ואין התייחסות למקרה 3. אבל בכל יתר עדי הנוסח נוספו מילים והמשפט הוא: \"על שאין בה ידיעה בתחלה אבל יש בה ידיעה בסוף\" , כלומר מדובר רק על מקרה 3 ואין התייחסות למקרה 2. אם אכן התייחס רבי שמעון לכל המקרים הרי שסביר שעסק רק במקרים 3, 4, ובמקרים 1, 2 הוא מסכים להבחנה בין שעיר פנימי וחיצוני. אנו נוטים אפוא להכריע לפי רוב הנוסחאות, בניגוד לכתב יד קופמן.",
                    "<b>אמרו לו מהו שיקרבו זה בזה</b> – השאלה היא האם מותר להחליף ביניהם. אם שעיר שנועד לרגלים אבד, והוקרב אחר במקומו, ונמצא, האם מותר להשתמש בו לראש חודש. <b>אמר להם יקרבו</b> – אפשר לערבב בין השעירים השונים. <b>אמרו לו הואיל ואין כפרתן שווה היאך הן קריבין</b> – הרי כל שעיר מכפר על חטא אחר, אפילו לשיטת רבי שמעון (כפי שנראה בטבלה להלן), <b>אמר להן כולן באין לכפר על טומאת מקדש וקדשיו</b> – אמנם לכל שעיר יעד מדויק שונה, אבל יש להם גם מכנה משותף. גם כאן המחלוקת העקרונית היא בדגש הניתן לחלוקה הקפדנית של יעדי הקרבנות. לכל קרבן ייעוד משלו, והשאלה היא מה חזק יותר, היעד הספציפי או המכנה המשותף.",
                    "דברי רבי שמעון הם מסירה אחרת של דבריו ברישא של המשנה. הם נערכו באופן שונה, וברור ששובצו ממשנה אחרת, ואכן ההמשך מתייחס לרבי יהודה (להלן משנה ה).",
                    "למרות דברי התנא אולי אפשר לנסח את תשובתו אחרת. כל השעירים הם בעצם אותו דבר. אנו מבחינים ביעדים שונים שלהם, אבל זו הבחנה שלנו, והיא בעלת ערך משני בלבד. כמובן גם אין לה הוכחה, הרי אין איש יודע מה חשבונו של מקום."
                ],
                [
                    "<small>עפ”י כתב יד קופמן</small>",
                    "<b>רבי שמעון בן יהודה אומר משמו</b> – לפי רצף המשניות \"משמו\" הוא משמו של רבי שמעון, ואכן רבי שמעון בן יהודה מוסר בדרך כלל משמו של רבי שמעון (משנה, מכות פ\"ג מ\"ו; נגעים פ\"י מ\"ח ועוד). עיון בטבלה להלן מראה ששיטת רבי שמעון בן יהודה היא פירוט של דבריו הכלליים של רבי שמעון. <b>שעירי ראשי חדשים מכפרין על הטהור שאכל טמא מוסף עליהן של רגלין שהן מכפרין על טהור שאכל טמא ועל שאין בה ידיעה לא בתחילה ולא בסוף</b> – מקרים 2, 4, <b>מוסף עליהן שליום הכיפורים שהן מכפרים על הטהור שאכל טמא ועל שאין בה ידיעה לא בתחילה ולא בסוף </b>– מקרים 2, 4, <b>ועל שאין בה ידיעה בתחילה אבל יש בה ידיעה בסוף</b> – מקרה 3, אבל על מקרה 1 אין השעירים מכפרים, כמו המשנה לעיל (מ\"ג).<b>",
                    "<b>אמרו לו אומר היה שיקרבו זה בזה</b> – האם רבי שמעון מאפשר שאם התערבו יקרבו מעורבים?<b> ואכן ב-<b>פ </b>הנוסח: \"אמרו לו אומר היה רבי שמעון\". אמר להן הין</b> – כך אומר רבי שמעון.<b> אמרו לו אם כן יהיו של יום הכיפורים קריבים לראשי חדשים אבל היאך של ראשי חדשים קריבים ליום הכפורים<sup class=\"footnote-marker\">25</sup><i class=\"footnote\">בחלק מעדי הנוסח: \"ביום הכיפורים\" (חילוף ל-ב רגיל בין עדי הנוסח).</i> לכפר כפרה שאינה שלהן אמר להן </b>כלום – בדפוס \"כולן\", <b>באין לכפר על טומאת מקדש וקדשיו</b> – זו אותה מסורת של שאלה ותשובה שנשנתה לעיל.",
                    "כפרת השעירים (רבי שמעון ברבי יהודה)",
                    "דברי רבי שמעון בן יהודה הם למעשה עריכה שונה מזו של המשניות הקודמות. אותו תוכן בעריכה שונה.",
                    "למעשה לפנינו שלוש מסירות מדורות שונים:",
                    "1. סתם משנה ובה מחלוקת רבי יהודה ורבי שמעון;",
                    "2. משנת רבי מאיר השונה את דבריו בסתם ואת דברי רבי שמעון;",
                    "3. עריכה שנייה של רבי שמעון בן יהודה. העריכה השלישית מציגה את אותן הדעות בצורה שונה (הדרגתית). העריכה הראשונה והשנייה הן באותו סגנון עריכה, והמשנה השלישית בסגנון עריכה שונה (הדרגתי). שתי צורות העריכה רגילות במשנה.",
                    "תופעה דומה של עריכות שונות לאותן הלכות נפגוש, בצורה קיצונית הרבה יותר, במסכת נגעים. במסכת נגעים בדרך כלל העריכות השונות אינן שונות מבחינה הלכתית זו מזו. במקרה שלנו בכל עריכה מעט שינויים הלכתיים.",
                    "כפרת שעירים (לפי משניות ב-ד)",
                    "ניתן לראות שדבריו העמומים של רבי שמעון במשנה מתפרשים ומתפרטים על ידי רבי שמעון בן יהודה שאמר משמו, וזו אותה מסורת בתוספתא משמו. רבי יהודה בתוספתא הוא רבי מאיר בברייתא שבבבלי.",
                    "בתוספתא מובא ניסוח שונה של דברי רבי שמעון: \"היה רבי שמעון אומר שלשים ושני שעירים קריבין לציבור בכל שנה ושנה. שלשים ואחד בחוץ נאכלין, ואחד בפנים ואינו נאכל, והשעיר המשתלח. שנים עשר בשנים עשר חדשי השנה, שבעה בפסח, ושמונה בחג, ושנים ביום הכיפורים, אחד בראש השנה, שנים בעצרת אחד בגלל הלחם ואחד בגלל היום. כיפור הראשון, על מה השיני מכפר? על טומאה שאירע בין זה לזה. ואמור כל ישראל צריכין להביא שני שעירים בכל יום אלא שחס הכתוב על ממונם של ישראל\" (פ\"א ה\"ב, עמ' 445; ירו', לג ע\"ב). התנא מונה את רשימת השעירים, מזכיר שעירי יום טוב שאינם שעירי רגלים וקובע שכל השעירים מכפרים, וביום שיש בו שני שעירים (יום הכיפורים ועצרת) השעיר השני כאילו מיותר, אלא שהוא בא לכפר על חטאים שאירעו מאז הקרבת השעיר הראשון.",
                    "במקורות פזורות עוד דעות שונות, כגון דעת \"חכמים\" (בניגוד לרבי אלעזר בן עזריה, רבי ישמעאל ורבי עקיבא) שדווקא שעיר המשתלח מכפר (לג ע\"ב-ע\"ג)."
                ],
                [
                    "<small>עפ”י כתב יד קופמן</small>",
                    "המשנה חוזרת לסגנון העריכה של משניות ב-ד. משנה ה היא מעריכה שונה ושובצה בין המשניות ה-ז.",
                    "<b>ועל זדון טומאת מקדש וקדשיו</b> – עד עתה עסקנו בשגגה והעלם דבר והנחנו בפשטות שעל זדון האדם חייב כרת, כפי שמשנת כריתות קובעת במפורש (פ\"א מ\"ב). עתה המשנה מציגה גישה חולקת. <b>שעיר הנעשה בפנים ויום הכיפורים מכפר</b> – שעירי יום הכיפורים (השעיר הפנימי) מכפרים גם על זדון. משניות ב-ד עסקו במקרה חמור פחות, כאשר הטומאה נעשתה בשוגג ומתוך אי ידיעה. אם על עברה בזדון שעיר מכפר, קל וחומר שהוא מכפר על עברה בשוגג. משנה ב סבורה אפוא כדעת אלו הסבורים שגם במקרים 1, 2 שבמשנה הקודמת השעירים מכפרים. הירושלמי, בניסיון לתרץ את הסתירה, מוסיף: \"מכפר על הזדונות ותולה על השגגות\" (לג ע\"ב). בכך הושגה הרמוניזציה בין המשניות, אך אין זה הגיוני שמה שמכפר על הזדון אינו מכפר על השגגה. מאחר שראינו שממילא יש מחלוקת על משנה ב ואף על הקביעה שזדון מתכפר, סביר יותר להציג את משנתנו כחולקת על משניות ב-ד. <b>ועל שאר עבירות שבתורה הקלות והחמורות הזדונות והשגגות הודע ולא הודע עשה ולא תעשה כריתות ומיתות בית דין שעיר המשתלח מכפר</b> – על כל אלה מכפר השעיר ה\"חיצוני\".",
                    "בעל תורת כוהנים מציג כנראה עמדה דומה. לדעתו השעיר החיצוני מכפר על כלל החטאים, ורק השעיר הפנימי מכפר על טומאת המקדש: \"ועל מה שאר שעירים מכפרים? על טומאת מקדש וקדשיו. ואיזוהי טומאת המקדש וקודשיו ששאר השעירים מכפרים עליה? מזידים בטומאת המקדש וקדשיו הם בשעיר הפנימי\" (ספרא, אחרי מות פרשתא ד ה\"ט, פב ע\"א). נראה שיש לתקן \"ועל מה שאר השעירים מכפרים, על [הכל חוץ מ]טומאת המקדש וקדשיו\", ומזידים בטומאת מקדש, מכפרים בשעיר חיצוני (בניגוד לכתוב בגוף המדרש שציטטנו)<sup class=\"footnote-marker\">26</sup><i class=\"footnote\">מעין רעיון זה גם בירושלמי, לג ע\"א, ובבבלי, ד ע\"ב.</i>.",
                    "סגנון המשנה הוא טוטלי. כל אחד מהצמדים מכיל את כל המצוות. \"קלות וחמורות\" הן כל המצוות. \"זדונות ושגגות\" הוא שוב מינוח לכל העברות. \"הודע ולא הודע\" הן כל העברות שאדם יודע עליהן (זדון או שוגג) ואלו שאינו יודע עליהן (שהוא חייב אשם תלוי). \"כריתות ומיתות בית דין\" אינם סוג נוסף, אלא מינוח אחר. כוונת המשנה היא שקרבנות יום הכיפורים מכפרים על כל העברות.",
                    "התלמודים, כדרכם לדקדק בכל מילה, ניסו להעניק תוכן שונה לכל אחד מהצמדים (ירו', לג ע\"ב; בבלי, יב ע\"ב). לפי שיטתנו אין צורך בדקדקנות מוקשה זאת, ובפשטות כל העברות מתכפרות על ידי השעיר הציבורי המוקרב ביום הכיפורים, והמשנה נוקטת לשון ספרותית-פיוטית ולא מינוח משפטי מדוקדק.",
                    "באופן כללי לדעתנו כך יש לקרוא את כל המשנה. הרי איש איננו יודע כיצד ועל מה כל קרבן מכפר. החלוקה איננה אידאולוגית אלא ספרותית כללית. מטרתה להציג את הכפרה, שהיא רעיון מופשט וכללי, בתור קודקס משפטי. ליתן את התחושה ש\"מלאה כל הארץ משפט\". ואכן תחושה זו הוענקה לציבור היהודי. אך עם זאת אין לקבלה כפשוטה. בסופו של דבר הכפרה נשארה רעיון דתי, ולא מכניקה הלכתית. עם זאת בתוך החשיבה הדתית משנתנו מציגה מידה מקדשית שדרך המלך לכפרה היא הקרבה ושמירת פרטי הפרטים של ההקרבה.",
                    "בתוספתא שנינו: \"היה רבי שמעון אומר קשה טומאת מקדש וקדשיו מכל עבירות שבתורה. שכל עבירות שבתורה מתכפרת בשעיר אחד<sup class=\"footnote-marker\">27</sup><i class=\"footnote\">הכוונה לשעיר המשתלח לעזאזל.</i>, וטומאת מקדש וקדשיו מתכפרין בשלשים ושנים שעירים. כל עבירות שבתורה מתכפרות פעם אחת בשנה, וטומאת מקדש וקדשיו מתכפרות בכל חודש וחודש. שנאמר 'לכן חי אני נאום ה' אלקים אם לא את מקדשי טימאת בכל שיקוציך ובכל תועבותיך וגם אני אגדע<sup class=\"footnote-marker\">28</sup><i class=\"footnote\">בנוסח שלפנינו \"אגרע\", ומן הסתם זו טעות מעתיק בתוספתא. בספרות חז\"ל מצוטטים מאות פסוקים שלא בדייקנות. גם המילה \"נאום\" כתובה בתנ\"ך בכתיב חסר, \"נאם\". </i> ולא תחוס עיני וגם אני לא אחמול' (יחזקאל ה יא). קשים היו שיקוציים שעשיתה והתועבות, וטומאת מקדש קשה מכולן\" (פ\"א ה\"ג, עמ' 446-445)<sup class=\"footnote-marker\">29</sup><i class=\"footnote\">כפי שנראה להלן, פ\"ב מ\"ה, המסקנה שטומאת המקדש חמורה שנויה במחלוקת.</i>. טומאת המקדש חמורה ולכן יש לכפרה כל חודש לכל המאוחר, יתר העברות ממתינות ליום הכיפורים ואז מתכפרות.",
                    "משנתנו מציגה עמדה מקדשית קיצונית שקרבן הציבור מכפר על כל חטא שהוא. גישה כזאת מופיעה כמובן במקורות, ואפילו בצורה מוקצנת יותר: \"א\"ר יודן בשם רבי סימון מימיו לא לן אדם בירושלם ובידו עון. הא כיצד, תמיד של שחר היה מכפר על עבירות שנעשו בלילה. ותמיד של בין הערבים היה מכפר על עבירות שנעשו ביום. מכל מקום לא היה אדם לן בירושלם ובידו עון. ומה טעמא, צדק ילין בה (ישעיה א כא)\"<sup class=\"footnote-marker\">30</sup><i class=\"footnote\">פסיקתא דרב כהנא, החדש הזה יז, עמ' 106; תנחומא, פנחס יג; שיר השירים רבה, א ו; במדבר רבה, כא כא, ועוד. האפשרות שאדם יחטא בעת לילה לא נדונה במדרש; הלילה נחשב לזמן שינה, והתופעה של חיי לילה ושל חטאי לילה הייתה נדירה יחסית. עם זאת כמובן יש במדרש הגזמה. חיבת ירושלים גרמה לדרשן \"לקלקל את השורה\". </i>. אם כן לא רק שעירי יום הכיפורים מכפרים, אלא גם כל קרבן תמיד. מכל מקום הקרבן הציבורי מהווה כפרה מלאה, אין צורך לא בקרבן יחיד, ועל אחת כמה וכמה לא בתשובה, וידוי או פעולות אחרות.",
                    "לכאורה קשה: אם קרבנות הציבור, אלו או אחרים, מכפרים, לשם מה התורה מרחיבה ומפרטת את קרבנות החטאת והאשם? ייתכן שהמהלכים בדרך זו סברו שכל קרבנות היחיד הם אפשרות לכפרה מידית למי שאינו רוצה להמתין לקרבן הציבורי. התשובה חלשה למדי, והשאלה עומדת במקומה. אבל צריך לזכור שחכמי המשנה סברו שזכות הפרשנות היוצרת היא בידיהם. יתר על כן, התפיסות הללו הממעטות בחשיבות הקרבנות של היחידים נוסחו לאחר החורבן; אפשר שיש לראות בהן חלק מהפולמוס הנסתר נגד המקדש, או ליתר דיוק להעדפת נתיבים חילופיים לעבודת ה'. חז\"ל דגלו בלימוד תורה וקיום מצוות כנתיב עיקרי לעבודת ה', ואפשר שכך הם ממעטים בחשיבותם של הקרבנות, אלו שמוצגים במקרא כדרך המלך והנתיב היחיד לעבודת ה'. אם הייתה מגמה כזאת, משנתנו איננה שותפה לה.",
                    "<b>דרכי הכפרה</b>",
                    "נושא זה של דרכי הכפרה נדון בהרחבה במשנת יומא פרק ח ובמקבילותיה.",
                    "באופן כללי המקורות מציגים עוד שתי גישות שלכל אחת מהן גווני משנה. הראשונה מדגישה את הכפרה על ידי הקרבנות, והשנייה את הכפרה ללא קרבנות, בסיוע היום הקדוש, התשובה והעונש. כן שנינו: \"חטאת ואשם ודאי מכפרין. מיתה ויום הכפורים מכפרין עם התשובה. תשובה מכפרת על עבירות קלות, על עשה ועל לא תעשה, ועל החמורות הוא תולה עד שיבא יום הכפורים ויכפר\" (משנה, יומא פ\"ח מ\"ח). הניגוד למשנתנו בולט בסגנון המשנה ובשימוש השונה במונחים \"עבירות קלות\", \"עשה ולא תעשה\" ו\"עבירות חמורות\"; אצלנו השעירים מכפרים על כולן.",
                    "חטאת ואשם ודאי (\"ודיי\" בכתבי היד שבהם הכתיב הוא בנוסח ארץ ישראל) הם הקרבנות הבאים לכפר על חטאי היחיד, כפי שנאמר במקרא. הבאת הקרבנות אינה כרוכה במעשה אחר כמו בקשת כפרה, תפילה או \"חזרה בתשובה\", אלא היא מעשה הכפרה העומד בפני עצמו. זו הייתה התפיסה המקובלת בעולם הקדום כולו. יש להניח כי תפיסה זו רווחה בתקופת המקרא ואז הייתה זו הגישה הרווחת, ודרך המלך לכפרת עוונות. כאשר רבי יהושע בן חנניה מתאר את הרס המקדש הוא אומר שאבד המקום שבו מתכפרים עוונותיהם של ישראל (אבות דרבי נתן, נו\"א פ\"ד, עמ' יא), ובכך מדגיש את תפקידו העיקרי של המקדש בעיני העם, ובעיני חכמים. לאחר חורבן המקדש הודגשו דרכים אחרות של כפרת עוונות, חלקן יודגש להלן במשנה. עם זאת, התפיסה הקדומה לא בטלה ועדיין היו רבים שעבורם קרבנות היו דרך כפרה עיקרית<sup class=\"footnote-marker\">31</sup><i class=\"footnote\">אדרת, מחורבן לתקומה, עמ' 64-37.</i>. אבל בהמשך המשנה מופיעה גישה אחרת: \"מיתה ויום הכפורים מכפרין\" (יומא שם). מיתתו של אדם היא עונש והיא גם כפרתו, והדברים ברורים<sup class=\"footnote-marker\">32</sup><i class=\"footnote\">רמז נוסף  לסולם העדיפויות היהודי הנכון לפי חז\"ל יש במשנה להלן פ\"ב מ\"ב. </i>.",
                    "מעמדו של יום הכיפורים כיום כפרה בעייתי יותר. במקרא כבר נאמר: \"כי ביום הזה יכפר עליכם לטהר אתכם\" (ויקרא טז ל), והכוהן הגדול מכפר על ביתו ועל קהל ישראל, כפי שמדגישה מסכת יומא (פ\"ג מ\"ח ועוד), ועסקנו בכך בפירוש מסכת יומא. בספרות התנאים הקדומה מופיע יום ראש השנה כיום הדין, ברם בפירושנו שם ראינו כי תנאים מאוחרים יותר, מדור אושא, העמידו את יום הכיפורים כיום הדין העיקרי שכל ראשי השנים הם נספחים לו<sup class=\"footnote-marker\">33</sup><i class=\"footnote\">ראו פירושנו לראש השנה פ\"ב מ\"ב.</i>. במשנה לא נקבע מהו המרכיב המכפר ביום הכיפורים. מן הסתם מלכתחילה הכוונה הייתה שעבודת הכוהן הגדול במקדש היא מעשה הכפרה, אך ייתכן שלאחר החורבן נתפס היום עצמו, והתפילה בו, כולל הווידוי, כמרכיבי הכפרה.",
                    "הקביעה שיום הכיפורים הוא כשלעצמו מרכיב בתהליך הכפרה אינה מקובלת על הכול. משנת ראש השנה מונה את ימי הדין, ואינה מונה את יום הכיפורים כלל ועיקר. רק התוספתא משלבת את יום הכיפורים למערכת ימי הדין שבהם נקבע גורלו של אדם. הדוברים שם הם חכמי דור אושא<sup class=\"footnote-marker\">34</sup><i class=\"footnote\">ראו פירושנו לראש השנה פ\"א מ\"ב.</i>. ברם במשנתנו ובמשנת יומא יום הכיפורים מוצג במלוא הדרו, ללא רמז לפקפוק בחשיבותו כמרכיב כפרה בפני עצמו.",
                    "המשנה במסכת יומא מדגישה שכפרת יום הכיפורים היא \"עם התשובה\". עד עתה היו דרכי הכפרה הדרכים הרגילות בעולם הקדום. התשובה היא התוספת המיוחדת של חכמים לרעיון הכפרה. כיום רעיון התשובה הוא מרכיב מרכזי בחוויה היהודית, אידֵאה בסיסית בעולם המחשבה והחיים הדתיים. תשובה אינה החלטה חד פעמית אלא תהליך, היא אינה רק תגובה לחטא אלא מצב קבוע של רצון לשוב אל השם. ברם כל זה הוא חידוש של חכמים. אמנם רמזים לו במקרא, אך חכמים הם שהציבוהו במקום כה גבוה בסולם הערכים הדתי. לפי המשנה התשובה מצטרפת למיתה וליום הכיפורים, אבל הקרבן הנזכר בראשית המשנה אינו נכרך עם התשובה, ואינו תלוי בה.",
                    "המשפט במשנה ביומא הוא הצהרה כללית שאחריה בא הפירוט דלהלן:",
                    "<b>\"התשובה\"</b> בלבד, ללא מעשים נוספים,<b> \"מכפרת על עבירות קלות\",</b> כגון<sup class=\"footnote-marker\">35</sup><i class=\"footnote\">כך המשנה מתבארת בפשטות, וראו אפשטיין, מבוא, עמ' 337. בניגוד לכך במשנתנו (שבועות) מניין הסוגים בא לכלול את כל המצוות. אפשר שמשנת יומא הושפעה מסגנון משנת שבועות, אך גם אפשר שכיוון ההשפעה הפוך. </i> \"<b>על עשה ועל לא תעשה</b>\" (יומא שם). בהלכה זו התשובה הופכת להיות ערך דתי עצמאי. היא כשלעצמה יכולה להוות כלי כפרה לרוב העברות היום-יומיות ה\"קלות\". הבבלי מפרש \"לא תעשה הניתק לעשה\", כלומר מצווה המנוסחת בתורה כלא תעשה אך צמודה למצוות עשה. הסבר זה נובע מכך שהגמרא התקשתה להבין לשם מה יש להדגיש את העשה, הרי ניתן ללמוד אותו מקל וחומר<sup class=\"footnote-marker\">36</sup><i class=\"footnote\">ראו גם מלאכת שלמה למשנתנו.</i>. בעקיפין הסוגיה תלויה גם בתפיסה שמצוות לא תעשה היא בין המצוות החמורות. מבחינה פרשנית טהורה אין צורך בדיוק זה, וייתכן שהמשנה נוקטת לשון כללית ומונה את כל מרכיבי המצוות.",
                    "<b>ועל החמורות הוא תולה עד שיבא יום הכפורים ויכפר</b> (יומא שם)<b>. </b>כוחה של התשובה מספיק כדי למנוע עונש וליצור מצב של המתנה, ויחד עם יום הכיפורים היא מהווה כפרה שלמה. מן המשפט משתמע שגם יום הכיפורים אינו מכפר בפני עצמו, אלא הצירוף של יום הכיפורים עם התשובה הוא דרך המלך של הכפרה. מימרה אחרת קרובה למשנה מבחינה רעיונית, אך מציגה חלוקה שונה במקצת: \"רבי אומר, כל שהוא מלא תשא ולמעלן, התשובה מכפרת. מלא תשא ולמטה ולא תשא עמהם, התשובה תולה ויום הכפורים מכפר. ואי זה הוא מלא תשא ולמעלה, עשה ולא תעשה, חוץ מלא תשא; מלא תשא ולמטה, דברים שחייבין עליהם מיתת בית דין, מיתה בידי שמים כרת, ומלקות ארבעים. חטאות ואשמות, ולא תשא – עמהם\" (מכילתא דרבי ישמעאל, מסכתא דבחדש יתרו ז, עמ' 229).",
                    "פרשנים מסורתיים ניסו ליצור הרמוניזציה של המקורות. ההאחדה עשויה להיות מבוססת על טיעונים כרונולוגיים, או שניתן לאחד את כל המקורות לגישה אחת ולראות בכל אחד מהם הרחבה ופירוש של המקורות האחרים. הגישה הכרונולוגית אומרת שאם אפשר להביא קרבן הוא מכפר, וכשאין מקדש תשובה ויום הכיפורים הם הכפרה. אפשר גם לומר שתמיד יש להביא קרבן (אם אפשר), והקרבן אינו מכפר ללא תשובה. זו הופכת להיות אמצעי משלים לכל דבר, וכל המימרות מתכוונות להציג תפיסה לכידה של כפרה דרך התשובה<sup class=\"footnote-marker\">37</sup><i class=\"footnote\">התשובה ודרכי הכפרה העסיקו רבות את חכמי ישראל. ראו אורבך, חז\"ל, עמ' 415-370; אדרת, מחורבן לתקומה, עמ' 170-37, ועוד.</i>.",
                    "גם סוגיות התלמוד למשנתנו (משנת שבועות) מוסיפות את התשובה לתהליך הכפרה. בבבלי מבואר בפשטות שכל הקרבנות מכפרים לשבים בלבד (יג ע\"א)<sup class=\"footnote-marker\">38</sup><i class=\"footnote\">ובהמשך גם דרשה שמכפר מכל מקום, ללא תשובה.</i>, ובירושלמי מוצגת מחלוקת אמוראית האם יום הכיפורים מכפר רק עם התשובה או בלעדיה (לג ע\"ב), אך ברור שכל ההתייחסות ל\"תשובה\" היא תוספת מאוחרת (לגוף המשנה) בניסיון לכפות על המשנה הקדומה דיון בערכים שאין בה, אולי משום שהם הדגשים מאוחרים. מכל מקום הירושלמי אינו מטשטש את הניגודים ומציג את הצורך בתשובה כתלוי במחלוקת אמוראים.",
                    "עוד בטרם נתבונן במקבילות מן הראוי לומר שאין לטשטש את אשר נאמר במקורות. המשנה ביומא מציגה בפשטות שתי גישות עקרוניות. גישה אחת דורשת שעל החטא יכפר מעשה הקרבן. לקרבן כוח דתי בפני עצמו שאינו תלוי ברגשות הלב. גישה שנייה היא שהכפרה היא תגובה של ריבונו של עולם למעשה התשובה. התשובה היא העיקר, ומי שחזר בו מחטאו כפרתו מובטחת. לכל היותר יש לצרף לתשובה גם את היום – יום הכיפורים, כמועד המתאים לתשובה, או כמועד שבו התשובה חלה ויוצרת.",
                    "לפנינו שתיים או שלוש גישות עקרוניות, המשקפות מחלוקת אידֵאולוגית מהותית ויסודית בין שתי גישות דתיות. גישה אחת מציגה את הקרבן כדרך הכפרה היחידה, ללא תשובה וללא תלות בלוח השנה. גישה זו מתפצלת, כאמור, למי שמסתפק בקרבנות ציבור ולמי שתובע קרבנות יחיד דווקא. הגישה השנייה מציגה את התשובה כדרך המלך של הכפרה, ויום הכיפורים הוא המועד שבו התשובה מתקבלת. יש להניח שבזמן הבית מקובלת הייתה הגישה הראשונה, ולאחר ימי הבית התחזקה, באופן טבעי, הגישה השנייה שהייתה בה משום תשובה למצב הדתי שהתהווה עם החורבן. תפיסת הכפרה על ידי תשובה היא חלק מהעולם הדתי שעוצב בדור יבנה<sup class=\"footnote-marker\">39</sup><i class=\"footnote\">על כך כתבנו בהרחבת-מה בנספח למסכת ראש השנה, וראו בהרחבה אדרת, מחורבן לתקומה.</i>. היא מעלה למרכז העולם הדתי את כוונת הלב והרצון, ודוחקת מהמרכז את המעשה הפורמלי. הבאת קרבן היא משנית לכוונת הלב. חכמים אינם מתבטאים נגד דרך זו של הבאת קרבנות, ואף לא נגד כפרה באמצעות הבאת קרבנות, כפי שכמעט אין בדבריהם הסתייגות מהנתיב הדתי שמסמלים המקדש ועבודתו.",
                    "חז\"ל מדגישים את דרכם בקיום מצוות, ואינם עוסקים בשלילת האלטרנטיבה. הקמת המקדש, הבאת קרבנות וכפרה באמצעותם נותרות כתפיסה עקרונית \"לימות המשיח\". כאן ועכשיו יש נתיב אפשרי אחר לעבודת ה', נתיב שאינו זקוק למקדש ועומד בפני עצמו. ביטוי ברור לגישות השונות יש במדרש:",
                    "כתיב טוב וישר ה' על כן יורה חטאים (תהילים כח ה) למה הוא טוב שהוא ישר. <br>1. שאלו <u>לתורה</u> החוטא במה הוא עונשו – אמרה להן יביא קרבן ויתכפר לו. <br>2. שאלו <u>לנבואה</u> החוטא מהו עונשו – אמרה הנפש החטאת היא תמות (יחזקאל יח ד). <br>2א. שאלו <u>לדוד</u> החוטא במה עונשו – אמר להן יתמו חטאים מן הארץ וגו' (תהילים קד לה). <br>3. שאלו <u>לחכמה</u> החוטא במה עונשו – אמרה להן חטאים תרדף רעה (משלי יג כא). <br>4. שאלו <u>לקבה</u> החוטא במה עונשו – אמר להן יעשה תשובה ואני מקבל דכתיב טוב וישר ה' \"<sup class=\"footnote-marker\">40</sup><i class=\"footnote\">ירו', מכות פ\"ב ה\"ז, לא ע\"ד. הנוסח מתוקן לפי כתב היד שפרסם וידר, ראו ליברמן, הלכות ירושלמי, עמ' סז הע' 7. ראו עוד פסיקתא דרב כהנא, כד ז, עמ' 355.</i>. <br>",
                    "הדרשן מעמת ארבע דרכים<sup class=\"footnote-marker\">41</sup><i class=\"footnote\">לא מן הנמנע שבשלב הראשון כלל המדרש רק ארבע דרכי כפרה (עונש), שכן מבנה של ארבע דרכים או שיטות מקובל בספרותנו. יתרה מזו, הדמיון בין דברי הנבואה לדברי החכמה (כתובים) ולתהילים רב, ולא ברור במה התשובות נבדלות. לפי השערה זו המבנה המקורי כלל שלושה פסוקים מתורה, נביאים וכתובים, ואת דברי הקב\"ה.</i> של תגובה לחטא: 1. הבאת קרבן, 2. מיתה, 3. עונש, 4. תשובה. התורה רואה בקרבן כפרה, אבל הקב\"ה מעדיף את התשובה. הדרשן אינו מציג את הדרכים השונות כסתירה או כמחלוקת, אבל גם אינו מטשטש את הניגוד ביניהן. כל אחת מהדרכים אפשרית, אך ברור שדרך התשובה היא הנתיב המועדף, ואותה הקב\"ה מציג כדרך עיקרית.",
                    "אם כן ה\"תשובה\" אינה \"המצאה\" של אנשי דור יבנה. מובן ששורשים קדומים לה, אך בדור יבנה היא הופכת להיות הדרך העיקרית והכמעט בלעדית לכפרת עוונות, ולעצם הקיום הדתי.",
                    "לא כאן המקום להרחיב בדיון עקרוני על דרכי כפרת עוונות ועבודת ה'. נסתפק ונאמר שבכל הדורות, ובכל החברות הדתיות, ניכר המתח שבין הדרישה למעשה פיזי, פורמלי ואולי גם טקסי, לבין התביעה המדגישה את כוונת הלב. הבאת קרבן היא מעשה, ותשובה היא כוונת הלב. בדורות אחרים תבעו שהתשובה תלווה במעשים אחרים, סיגופים מוגדרים או נתינת צדקה מוגדרת. באופן עקרוני זו המשכה של אותה תפיסה הקובעת שאין די בכוונה מלאה ויש צורך במעשה, או גם במעשה. שתי הדרכים לקיום מצוות אינן סותרות זו את זו. ייתכן שיהיו רבים שידרשו את השילוב שבין השתיים, אך תמיד ניכרת המתיחות הפנימית בדבר חשיבותם היחסית של שני המרכיבים. מי חשוב יותר, ומי מפעיל יותר את העולמות העליונים.",
                    "עד עתה דובר על תשובה לעומת קרבן, ברם במקבילות למשנה הבאה נזכר מרכיב נוסף, והוא הווידוי. הווידוי הוא בבחינת מעמד ביניים בין הקרבן והמחשבה. הוא מעשה, שכן הוא כולל אמירת משפטים מוגדרים ההופכים להיות מעמד של טקס, ברם הוא נועד לבטא את כוונת הלב שעליה דיברנו. בתפיסה ההלכתית הווידוי הוא מעשה התשובה, המרכיב הטכני-פורמלי של אותה מצווה התלויה בלב<sup class=\"footnote-marker\">42</sup><i class=\"footnote\">על הווידוי ראו תבורי, מועדים, עמ' 290-285.</i>. סדרי הווידוי אינם מתחום דיוננו, שכן אין הם נזכרים במשנה. נסתפק בטענה הכללית כי סדרי הווידוי משקפים את ההתחבטות שבין קביעת נוסח ליטורגי אחיד ומחייב לבין מתן מקום לביטוי האישי. מצד אחד נקבעה ברכה לסיום הווידוי ונקבע מקומה בתפילה, ונוצקו נוסחאות קבועות ואחידות<sup class=\"footnote-marker\">43</sup><i class=\"footnote\">כגון ירו', יומא פ\"ח ה\"ט, מה ע\"ג; תוס', שם פ\"ד [ה] הי\"ד; בבלי, שם פז ע\"ב. לדיון מפורט יותר ראו תבורי, מועדים, עמ' 289-286. </i>. מצד שני הווידוי מופיע כתחינה אישית מובהקת. הווידוי נזכר כתפילה אישית אופיינית. כך נאמר שמותר לאדם להוסיף תפילות \"אפילו כסדר וידוי של יום הכפורים\" (תוס', ברכות פ\"ג ה\"ו; פ\"א ה\"ו ועוד). מימרה זו מצביעה גם על כך שהווידוי היה ארוך וכל אדם יצק לתוכו את אשר חש.",
                    "כפי שכבר רמזנו, הגישה במשנה אינה הגישה היחידה במקורות חז\"ל. לא רק שיש מי שתבע כפרה בקרבן בלבד, אלא שאפילו מבין העמדות המאוחרות אין זו הגישה היחידה. בסדרת מקורות מוצגת גישה שונה במקצת:",
                    "רבי ישמעאל אומר ארבעה חלוקי כפרה הן: <br>•        עבר על מצות עשה ועשה <b>תשובה</b>, אין זז ממקומו עד שמוחלין לו, שנאמר 'שובו בנים שובבים ארפה משובתם' (ירמיהו ג כב). <br>•        עבר על מצות לא תעשה ועשה תשובה, <b>תשובה</b> תולה ויום הכפורים מכפר, שנאמר 'כי ביום הזה יכפר עליכם' וגו' (ויקרא טז ל). <br>•        עבר על כריתות ומיתות בית דין<sup class=\"footnote-marker\">44</sup><i class=\"footnote\">עברות שעונשן מיתה או כרת.</i> ועשה תשובה, <b>תשובה</b> ויום הכפורים תולין ויסורין שבשאר ימות השנה ממרקין, שנאמר 'ופקדתי בשבט פשעם' וגו' (תהלים פט לג). <br>•        אבל מי שנתחלל בו שם שמים מזיד ועשה תשובה, אין בה לא בתשובה לתלות ולא ביום הכפורים לכפר, אלא <b>תשובה</b> ויום הכפורים מכפרין שליש וייסורין מכפרין שליש ומיתה ממרקת<sup class=\"footnote-marker\">45</sup><i class=\"footnote\">\"למרק\" בלשון חכמים משמעו לסיים-לגמור.</i> עם הייסורין, ועל זה נאמר 'אם יכופר העון הזה' וגו' (ישעיהו כב יד)\" (תוס', יומא פ\"ד [ה] ה\"ו-ה\"ח; ירו', למשנתנו, לב ע\"ד). <br>",
                    "לפי גישה זו, המיוחסת לרבי ישמעאל, קיימות <u>ארבע דרכי כפרה</u>, כולן תקפות ומועילות, אלא שכל אחת כוחה לשאת עברות מסוימות. ככל שהעברה חמורה יותר כך נדרשת כפרה חמורה יותר. התשובה היא תנאי לכל הכפרות, אך לא תנאי מספיק, ובמקרים חמורים יש לצרף אליה את יום הכיפורים או אפילו עונש ממשי. לפי הבבלי (יומא פו ע\"א) רק שלושה חילוקי כפרה הם, והכוונה לאותם ארבעה חילוקי כפרה שהתוספתא מונה, אלא שהרביעי אינו נכלל במניין חילוקי הכפרה שכן הוא מצב שאין בו כפרה אלא ריצוי עונש.",
                    "מימרה זו, או תורה מוסדרת זו, זכתה להד רב בספרות חז\"ל. היא מופיעה בסדרת מקבילות. רבי מתיה בן החרש שגר ברומי ניצל את ביקורו של רבי אלעזר בן עזריה ברומא ושאל אותו: \"שאל רבי מתיה בן חרש את רבי אלעזר בן עזריה ברומי, שמעת ארבעה חלוקי כפרה שהיה רבי ישמעאל דורש?\"<sup class=\"footnote-marker\">46</sup><i class=\"footnote\">בבלי, יומא פו ע\"א, וראה המקבילות להלן. הנוסח הנכון השתמר כנראה בבבלי. במכילתא מסופר שרבי מתיה בן החרש הלך לרבי אלעזר ללודקיה, וזה שיבוש, שכן הוא מתאר מציאות מוזרה. לעומת זאת התיאור של הבבלי סביר, שכן רבי מתיה אכן היה שליח חכמים ברומא ורבי אלעזר בן עזריה אכן ביקר ברומא יחד עם ראשי החכמים של דור יבנה, כמסופר במסכת עירובין פ\"ד מ\"א; ספרי דברים, עקב מג, עמ' 94; שמות רבה, ל, וראו ספראי, בימי הבית, עמ' 381-365, ופירושנו ליומא פ\"ה מ\"ד.</i>. חילוקי הכפרה הם כבר מוסד ידוע, אלא שהחכם שגר ברומי אינו מכיר אותם על בוריים, וכאמור לבבלי ניסוח שונה מעט של מניין החילוקים. רבי מתיה ירד מהארץ בשליחות חז\"ל לרומא בשלהי דור יבנה, ולפיכך לא היה מעודכן בפרטי הרעיון המובנה של רבי ישמעאל. אפשר גם שקודם נוצרה המסגרת הספרותית של חלוקה לארבעה, שהיא מקובלת בספרות חז\"ל ובספרות ההלניסטית, ורבי ישמעאל יצק בה תוכן מחודש. למעשה גם במשנה ביומא יש ארבעה חילוקי כפרה: קרבנות, מיתה, יום הכיפורים ותשובה, ואולי קדמה המסגרת הספרותית לתוכן שיצקו לתוכה התנא שבמשנה ורבי ישמעאל.",
                    "המסורת של \"ארבעה חילוקי כפרה\" חוזרת בסדרה ארוכה יחסית של מקורות, והדבר מעיד על פרסומה הרב<sup class=\"footnote-marker\">47</sup><i class=\"footnote\">מכילתא, יתרו פ\"ז, עמ' 228; אבות דרבי נתן, נו\"א פכ\"ט, מד ע\"ב; בבלי, יג ע\"א; ירו', לג ע\"ב; יומא פ\"ח ה\"ו, מה ע\"ב; סנהדרין פ\"י ה\"א, כז ע\"ג. \"מגלה פנים\" הוא מונח שבראשיתו נועד להגדיר את הצדוקים, ראו תוס', סנהדרין, פי\"ב ה\"ט; אבות פ\"ג מי\"א ופירושנו לה (שמש וורמן, נסתרות). ברם בהמשך תקופת התנאים והאמוראים כבר הפך לכינוי כללי יותר המבטא את האיום מבפנים של מי שבא מבית המדרש ומסיק מסקנות החורגות מהקונצנזוס. השאלה היא האם היו חוגים שהיוו איום קונקרטי על שיטת הלימוד של חכמים גם אחרי ימי הבית השני. </i>. במהלך מסירת המסורת חלו בה ידיים והיא שובשה מעט. בחלק מהמקורות שלושה הם דרכי כפרה ו\"תשובה עם כולם\". בנוסחאות אלו שלושת המשפטים הראשונים זהים, אבל ההמשך \"אבל מי שנתחלל בו שם שמים...\" אינו אחד מדרכי הכפרה אלא נוסף כמקרה שאינו נכלל בדרכי הכפרה. חילול שם שמים מופיע כמקרה החריג שאין לו כפרה מלאה אלא במיתה, וגם זו רק אם היא מלווה ביתר דרכי הכפרה. בספרות מצויה רשימה קטנה של חטאים קרובים, כמו המגלה פנים בתורה או המפר ברית (ירו', יומא פ\"ח ה\"ז, מה ע\"ב).",
                    "יהא הנוסח אשר יהא, ברור שמשנת נומא ומשנת שבועות אינן מקבלות את ארבעת חילוקי הכפרה. גם בהמשך התוספתא מובעות דעות שונות במקצת, ואפילו \"חטאת ואשם ומיתה ויום הכפורים כולן אין מכפרין אלא עם התשובה\" (יומא פ\"ד [ה] ה\"ט)<sup class=\"footnote-marker\">48</sup><i class=\"footnote\">בתוספתא, שם הט\"ז-הי\"ז, ובירושלמי, שם פ\"ח ה\"ז, מה ע\"ג, מופיעות דעות נוספות ששעיר יום הכיפורים הוא המכפר, ללא כל זיקה לדרכי הכפרה האחרות. השעיר הוא כמובן ביטוי למצוות יום החג.</i>. בדעה זו כבר אוחדו כל דרכי הכפרה, והתשובה הפכה לנתיב שבלעדיו אין סיכוי לכפרה. הירושלמי אומר שזו דעתם של רבי ישמעאל ורבי עקיבא, ואילו רבי אלעזר בן עזריה ו\"חכמים\" חולקים על כך (שם, מה ע\"ג). משנתנו היא כדעת חכמים אלו.",
                    "אם כן, בדור יבנה מתגבשת תפיסת התשובה כדרך התשובה העיקרית. חכמים עדיין נחלקים בפרטים בדבר היקף כוחה, אך הרעיון הכללי התפשט והפך לאבן יסוד בעולם הדתי של היהדות ההיסטורית.",
                    "התשובה היא בעיקרה הכרעה נפשית והחלטה לשנות את דרך ההתנהגות. עם זאת, היו חכמים שסברו שאף התשובה חייבת לכלול מעשה. המעשה היה אמירת הווידוי. כפי שראינו ביומא פ\"ג מ\"ח, בימי הבית רק הכוהן הגדול אמר את הווידוי<sup class=\"footnote-marker\">49</sup><i class=\"footnote\">הווידוי נזכר פעם אחת במקרא, אך חז\"ל דרשו שיהיו שלושה וידויים.</i>. הם דרשו את המונח \"לכפר\" המופיע בתיאור עבודת הכוהן כאמירת וידוי<sup class=\"footnote-marker\">50</sup><i class=\"footnote\">ולעתים פירשו שהכפרה היא זריקת הדם.</i>. בתקופת התנאים הפך הווידוי למרכיב בתפילת יום הכיפורים וכדרך המעשית-ציבורית שבה מתבטאת התשובה. המשנה אינה מזכירה את הווידוי, אך הוא מופיע בתוספתא: \"מצות וידוי ערב יום הכפורים עם חשיכה, אבל אמרו חכמים מתודה אדן (אדם) קודם שיאכל וישתה (בערב החג)... ואף על פי שהתודה לאחר אכילה ושתיה צריך שיתודה ערבית, ואף על פי שהתודה ערבית צריך שיתודה שחרית, ואף על פי שהתודה שחרית צריך שיתודה במוסף\" (יומא פ\"ד [ה] הי\"ד), וכן במנחה ובנעילה. בסך הכול היו אפוא שישה וידויים שהראשון שבהם בערב החג. בכך הורחבה מצוות היום על ערב החג, שכן הווידוי וסעודת ערב החג הם ממרכיבי החג.",
                    "החולקים על פרטי מצוות הווידוי הם בעיקר חכמי דור אושא<sup class=\"footnote-marker\">51</sup><i class=\"footnote\">תוס', יומא פ\"ד (ה) הי\"ד-הט\"ו; בבלי, שם פו ע\"ב; פז ע\"ב; ירו', שם פ\"ח ה\"ז, מה ע\"ג, ועוד. </i>, אך גם רבי עקיבא מזכיר את הווידוי (תוס', יומא פ\"ד [ה] הי\"ד), הווה אומר שמצוות הווידוי הועברה מהמקדש אל בית הכנסת ואל ביתו של כל אדם מישראל לאחר החורבן, באותה תקופה שבה עוצבה תפיסת התשובה כדרך התשובה העיקרית. התשובה נותרה כרעיון אידֵאי מופשט, ללא כללי טקס ומעמד, לעומת זאת הווידוי הפך למצווה ככל מצווה ציבורית אחרת. נקבעו לו נוסח ומקום מוגדר בתפילה, ובספרות מתנהלים דיונים על פרטי ההלכה כעל כל הלכה אחרת.",
                    "פיתוח אחר מציג את הצדקה כדרך כפרה. הצדקה מכפרת כמובן כמו כל מצווה אחרת, אך הצדקה היא מצווה רבה ומיוחדת. במיוחד חוזר השילוש תשובה, תפילה וצדקה. שילוב משולש מופיע בפיוט הארץ-ישראלי הקדום \"ונתנה תוקף\"<sup class=\"footnote-marker\">52</sup><i class=\"footnote\">לפי האגדה הידועה חובר הפיוט על ידי רבי אמנון ממגנצה, במאה העשירית לערך. ברם הפיוט הוא ארץ-ישראלי, וכבר אליעזר הקליר (פייטן ארץ-ישראלי מהמאה השביעית לערך) מתייחס אליו ומשתמש בו. על כך עמדו חוקרי פיוט, ראו אליצור, אליעזר הקליר, עמ' 160-155; גולדמידט, ראש השנה, עמ' 172-169; יהלום, פיוט ומציאות, עמ' 237. לא מן הנמנע שהפיוט הוא נוסח, אולי מפותח יותר, של ה\"תקיעתא\" המיוחסת לרב (ירו', עבודה זרה פ\"א ה\"ב, לט ע\"ג ומקבילות).  </i>. ברם ראשיתה איננה בפיוט והיא נזכרת כבר באחד האוונגליונים, ולא נרחיב בכך. כן מופיע הרעיון בחיבורי האמוראים (ירו', תענית פ\"ב ה\"א, סה ע\"ב ומקבילות). במקורות מוזכרים גם מצוות וצירופי מצוות אחרים המהווים אמצעי לכפרה, ולא נרחיב בכך.",
                    "בספרות הדורות התקיימו דיונים רבים על הכפרה ודרכיה. היא הפכה לרעיון בסיסי חשוב שהשתלשלותו הייתה קשורה גם למערכת הקשרים עם הנצרות; גם בה פותח רעיון זה, ולא כאן המקום להרחיב<sup class=\"footnote-marker\">53</sup><i class=\"footnote\">תבורי, מועדים, עמ' 296-293.</i>.",
                    "הגיוון הרב בדרכי הכפרה מעיד על ניסיון למסגר את מערכת הכפרה ולתעל אותה לתוך מערכת משפטית. הכפרה היא אידֵאה רעיונית הקושרת את מעשי בני האדם עם החסד האלוהי. ברור שלא הייתה לחכמים מסורת מסודרת על דרכי הכפרה, והוצעו הצעות שונות, זאת כדי להראות שגם בורא עולם ארגן את עולמו, לטובת בני עמו, לפי כללים הלכתיים.",
                    "כאמור, משנתנו מדגישה שהשעיר מכפר עם יום הכיפורים. הסברנו זאת כהתייחסות לכך שבימי חכמים כבר לא היו שעירים. על רקע כל המקורות שהובאו ברור שהיום עצמו נחשב לבעל סגולות של כפרה, ובעיני חלק מהחכמים גם ללא קרבנות. הירושלמי מסביר: \"ואם אין שעיר יום הכיפורים מכפר\" (לג רע\"ג), ומוסיף שהעוונות מתכפרים אט אט במהלך היום.",
                    "במשנתנו ובמקבילותיה טומאת המקדש מוצגת כעוון חמור ביותר. ואכן, עמדה זו מובלטת במקורות. בתוספתא מובא סיפור מעשה: \"מעשה בשני אחים כהנים שהיו שוין ורצין ועולין בכבש, וקדם אחד מהן את חבירו לתוך ארבע אמות, נטל את הסכין ותקע בלבו. בא רבי צדוק ועמד על מעלות האולם בהר הבית ואמר: שמעוני אחינו בית ישראל. הרי הוא אומר 'כי ימצא חלל וגו' ויצאו זקניך ושופטיך ומדדו'<sup class=\"footnote-marker\">54</sup><i class=\"footnote\">המדובר בפרשת עגלה ערופה. אם נמצא חלל שאין יודעים מי הרגו, מודדים אל העיר הסמוכה וזקניה מביאים מעין קרבן על ההרוג.</i>... אנו להיכן נמדוד, להיכל או לעזרה, געו כל ישראל אחריו בבכיה. ואחר כך בא אביו של תינוק ואמר להן אחינו אני כפרתכם מפרפר היה בני וסכין לא נטמאת, מלמד שטומאת סכין חמורה עליהם יותר משפיכות דמים. וכן הוא אומר: 'וגם דם נקי שפך מנשה הרבה מאוד', מיכן אמרו בעוון שפיכות דמים שכינה נעלית ובית המקדש מיטמא\" (פ\"א ה\"ד, עמ' 446). הסיפור בנוסחתו זו, פחות או יותר, חוזר בתלמודים, בתוספתא יומא ובספרי<sup class=\"footnote-marker\">55</sup><i class=\"footnote\">תוס', פ\"א ה\"ד; יומא פ\"א הי\"ב; ספרי, מסעי קסא, עמ' 222; ירו', יומא פ\"ב ה\"א, לט ע\"ד; בבלי, שם כג ע\"ב – כד ע\"א.</i>. ההבדל היחיד הוא שבנוסחאות האמוראים חסר הסיום \"בעון שפיכות דמים...\" והדרשה ממנשה. כפי שנראה להלן, זהו לב הסיפור.",
                    "הסיפור נועד לדרג שלושה ערכים: שפיכות דמים, טהרת המקדש וקדושת המקדש. זהו סדר העדיפות שחכמים מעמידים, בעוד שבציבור הרחב (או בין הכוהנים) רווח סדר הפוך: קדושת המקדש, טהרת המקדש, ושפיכות דמים היה ערך נחות מהם. מבחינה סיפורית, הקטע העוסק באביו של התינוק ובטהרת המקדש נראה כתת-יחידה ששולבה מאוחר יותר בסיפור. המשפט \"וכן הוא אומר...\" מתייחס ישירות לדרשתו של רבי צדוק. ייתכן אפוא שהסיפור המקורי לא כלל את המרכיב של שקלול טהרת המקדש, ברם הכללתו של מרכיב זה בסיפור קדומה ביותר, שכן בתוספתא למשנתנו הסיפור מובא אגב דיון בשאלות של טהרת המקדש, וברור שבשלב זה כבר נכלל מרכיב זה בסיפור, והתוספתא ראתה בו את לב הסיפור<sup class=\"footnote-marker\">56</sup><i class=\"footnote\">במשנת יומא פ\"ב מ\"ב מופיע סיפור על \"תחרות ריצה\" דומה שהסתיימה בשבירת רגלו של אחד המתחרים. הבבלי מניח בפשטות ששני המעשים, סיפור ההריגה וסיפור שבירת הרגל, התרחשו במציאות, על כן הוא דן בשאלה מה אירע לפני מה, וממילא הוא שואל גם איזה מעשה גרם ישירות לשינוי הנוהג ולעריכת פיס גם על תרומת המקדש. ברם דומה שזהו דיון דיאלקטי בלבד. כפי שאמרנו בפירושנו למשנת יומא, על בסיס מסקנת התלמוד הבבלי, הפיס לא נועד למנוע מריבות ולא להסדיר את העבודה במקדש. זאת ניתן היה לעשות מאחורי הקלעים. הפיס נועד \"להרגיש את העזרה\" וליצור טקס מכובד, \"פומפי\" [פומבי בלשון המקורות]. ממילא גם הפיס הראשון נועד להתחיל את הטקס מוקדם עוד יותר, ואין צורך לקשור את ההחלטה לערוך פיס גם על תרומת המזבח עם אירוע זה או אחר.</i>.",
                    "ברור גם שבסיפור, כפי שהוא לפנינו, משולבים מוטיבים אגדיים. קשה להניח שהכוהנים שהשכימו לעבודה היו מזוינים בסכינים. קשה גם להניח שהעם היה נוכח במקדש בהמוניו כבר בשעה כה מוקדמת. אין צריך לומר שדיונו הכאילו הלכתי של רבי צדוק נועד רק \"להרבות בבכיה\", כפי שנאמר בבבלי. אי אפשר לדעת האם אכן התרחש הסיפור וכוהן הרג את חברו מתוך להט דתי, ברם יש בסיפור אמת חברתית והיסטורית רחבה הרבה יותר. הסיפור לא נועד רק לספר אפיזודה, אלא למתוח ביקורת על תופעה נרחבת בהרבה. מטרתו של הסיפור אינה להסביר את השינוי בנוהלי המקדש, אלא למתוח ביקורת על ההתנהגות החברתית בסוף ימי בית שני.",
                    "יוספוס מרבה לתאר את חטאי הקנאים ומציג תזה תאולוגית פשוטה: הקנאים חטאו בשפיכות דמים, מתוך להט דתי, חיללו את המקדש וטימאוהו, וריבונו של עולם שלח את הרומאים להעניש את הפושעים. המקדש נהרס לא בגלל הרשע הרומי אלא בזכות הצדק האלוהי, והרומאים הם שליחי הצדק משמים. זרוע הנקמה של רבון העולמים. בלבוש זה נועדה תפיסה זו להצדיק את הרומאים, והיא משתלבת בתעמולה הרומית ובתדמית העצמית הצדקנית של כובשי העולם האכזריים. בצורתה זו תפיסה מעין זו עשויה לייצג רק את צורכי התעמולה הרומית, אך בבסיסה עומדת תפיסה יהודית המופיעה בסיפור שלנו ובמקבילות. התפיסה היא שהקנאים חטאו בשפיכות דמים ובחילול המקדש (או בסדר הפוך: בחילול המקדש ובשפיכות דמים), ועל כך נענש עם ישראל. הרומאים רשעים בזכות עצמם, אך הכישלון של המרד וחורבן המקדש נגרמו עקב חטאים אלו, ובעקבות כעסו הצודק של ה' על עמו החוטא. לא כאן המקום לברר את תפיסתו ה\"תאולוגית\" של יוספוס, זו שנועדה בעיקר להצדיק את מעשיו ועמדותיו הפוליטיות. ברם המשותף לו ולרבי צדוק הוא ההאשמה שהלהט הדתי בכלל (ותפיסת קדושת המקדש בפרט) התבטאו בדרכים לא נאותות, מתוך סדר עולם דתי משובש, וגררו עונש משמים.",
                    "במהלך המרד נגרמה שפיכות דמים פנימית רבה, וחיסול חשבונות המוני. מעבר לכך, המקדש עצמו שימש זירה למלחמות האחים. אנשי יוחנן מגוש חלב כבשו את הר הבית מידיו של אלעזר, תוך שהם מתחזים לעולי רגל; כיבוש זה גרם להרג בהר הבית ובמקדש. כל שפיכות דמים משמעה גם טומאה, וכפי שנרמז בסיפורנו היו שראו בטומאה עוון חמור יותר משפיכות הדמים. יוספוס פורט על נימות אלו מסיבותיו הוא, ברם מן הסתם גם בציבור היהודי היו רבים שהיו שותפים לו בביקורת העצמית, גם אם חלקו עליו ביחסם לרומא. יהודי רגיל, בעל חוש דתי, לא יכול היה לקבל את הגדרתה של רומא כידו הארוכה של האל, אך מן הסתם היה שותף לסלידה מההרג וחילול המקדש.",
                    "בתוספתא נאמר, כמצוטט לעיל, \"בעוון שפיכות דמים שכינה נעלית ובית המקדש מיטמא\" (שם). הביטוי \"שכינה נעלית\" רומז למדרש האומר שבגלל חטאי האומה השכינה עלתה מהר הבית למרומים ונטשה את עם ישראל. עזיבת השכינה קדמה לחורבן ובישרה אותו. המדרש נועד, אפוא, להסביר את חורבן הבית, או לאיים על הציבור שאם ימשיך במעשי שפיכות הדמים ייחרב המקדש. ההבדל בין שני הניסוחים המוצעים תלוי בתפיסה מתי נאמרה הדרשה. אם אכן נאמרה לפני החורבן הרי שיש בה אזהרה לעתיד, איום בעונש שאכן מומש. ייתכן גם שהדברים נאמרו רק בדיעבד, לאחר שחרב המקדש, מתוך תפיסה רטרוספקטיבית. חשיבות המעשה היא גם בקביעה ששפיכות הדמים היא החטא והאסון, וחילול המקדש הוא רק תוצאת לוואי. אצל יוספוס הטיעונים מעורבים, ולא ברור מה נחשב בעיניו כחמור יותר.",
                    "אי אפשר לדעת האם המעשה ברבי צדוק אירע וחכמים השתמשו בו כדי להציג באור בהיר את תפיסתם, או שמא עוצב המעשה, בעקבות המשנה, כך שיציג את השקפת העולם של חכמים. מכל מקום, הופעתו של רבי צדוק באירוע סבירה. רבי צדוק היה כוהן, ואחד מראשי החכמים. הוא אינו משתלב בבית המדרש של רבן יוחנן בן זכאי בדור יבנה, אך משמש כמעין משנה לרבן גמליאל. אלון שיער בשעתו שרבי צדוק פרש מבית המדרש ביבנה מתוך שלא רצה בקשרי עבודה עם רבן יוחנן בן זכאי כיוון שהוא נתפס אצלו כמשתף פעולה עם הרומאים. רבי צדוק היה אפוא מקורב לקנאים, ושרד לאחר החורבן. מבחינה כרונולוגית סביר שיכול היה לדבר בגנות שפיכות הדמים לאחר החורבן, או כבר לפניו.",
                    "לפי הסברנו המדובר ברבי צדוק שחי בסוף ימי בית שני. המעשה אירע מעט לפני סוף ימי בית שני, שכן הוא מסביר את המנהג הקדום ששונה. ליברמן, בעקבות חכמים שקדמו לו, קישר את צדוק זה לצדוק הקנאי שפעל בימי הכיבוש הרומי<sup class=\"footnote-marker\">57</sup><i class=\"footnote\">קד', יח 4; ליברמן בפירושו, עמ' 736.</i>. ברם אין צורך להידחק, ולא חייבים לפרש שהמעשה אירע שנים רבות לפני החורבן. מכל מקום התפיסה המתוארת מתאימה לסוף ימי בית שני לכל המוקדם, והולמת עוד יותר את תפיסות העולם של אחרי החורבן ואת דברי התוכחה (והביקורת העצמית) הראויים להישמע מפי חכם בעמו.",
                    "מכל מקום, התפיסה המחמירה ביחס לחילול המקדש מופיעה במקורות נוספים. יוספוס מספר על הסורג הידוע שאיים בעונש מוות על כל נכרי שייכנס למקדש. סורג זה מתואר גם במשנה, ועליו נחרט איום זה בעונש מוות לנכרי הנכנס למקדש<sup class=\"footnote-marker\">58</sup><i class=\"footnote\">ראו פירושנו למידות פ\"ב מ\"ג. </i>. הסורג מהווה אפוא עדות מקבילה לתפיסה הקדומה שחילול המקדש גרר עונש מוות. כך גם היה החוק במקדשים אחרים, ובעולם הקדום כולו חילול מקדש נתפס כמעשה חמור ביותר החורג מהמסגרת המשפטית הרגילה וגורר עונש מוות, מידי האל או מידי שליחיו עלי אדמות."
                ],
                [
                    "</b>עפ\"י כתב-יד קופמן",
                    "<b>אחד ישראלים ואחד כהנים ואחד כהן משיח</b> – כוהן משיח הוא זה שנמשח בשמן, הוא הכוהן הגדול. כולם כפרתם שווה במקרה של טומאת המקדש, וכמו ששנינו לעיל. הכוהן המשיח נזכר בכל עדי הנוסח, אבל הירושלמי מעיר \"לא תנינן משיח\" (לג ע\"ג); מסתבר שהוא נוסף בגלל החלוקה לשלושה שבמסכת יומא (להלן). <b>מה בין ישראלים לכהנים לכהן משוח</b> – ובכל זאת קיים הבדל בין הכוהן הגדול והכוהנים מחד גיסא לבין יתר העם מאידך גיסא. <b>אלא שדם הפר מכפר על הכהנים על טומאת מקדש וקדשיו</b> – בפסוקי התורה המתארים את עבודת הכוהן הגדול ביום הכיפורים מצוינים שלושה קרבנות. בראשון נאמר \"וכפר בעדו ובעד ביתו\" (ויקרא טז ו); בשני חוזרת אותה נוסחה (שם יא), ובשלישי: \"וכִפר על הקֹדש מטֻמאֹת בני ישראל\" (שם טז).",
                    "המשנה הציגה את שלושת הקרבנות הללו למערכת מדורגת. בראשון הוא מתוודה על הפר על עוונות \"...ושחטאתי לפניך אני <u>וביתי</u>\" (משנה, יומא פ\"ג מ\"ח), בשני מתוודה בשנית על אותו פר: \"...ושחטאתי לפניך אני וביתי <u>ובני אהרן עם קדושך</u>\" (שם פ\"ד מ\"ב), ובשלישי הוא מתוודה על השעיר המשתלח ואומר: \"...ושחטאו לפניך <u>עמך בית ישראל</u>\" (שם פ\"ו מ\"ב). אם כן הפר מכפר על כל הקרבנות של הכוהנים, כולל טומאת המקדש, ואילו על עוונות ישראל (כולל טומאת המקדש) מכפר השעיר. מסורת זו מהלכת בשיטה ששנינו לעיל ששעיר יום הכיפורים הוא המכפר, וכנראה סבורה שלא השעיר החיצוני או הפנימי מטהרים אלא דווקא השעיר המשתלח, או אולי על ישראל מכפר השעיר הפנימי, אבל על עוונות הכוהנים והכוהן הגדול, גם בתחום זה של טומאת המקדש, אין צורך בכפרה נוספת מעבר לזו של הפר.",
                    "כהן \"משיח\" או סתם אדם שחטא בחטא כלשהו מתחום \"טומאת המקדש וקודשיו\" איננו חייב קרבן (הוריות פ\"ב מ\"ד. יננו יודעים כיצד נימקו חכמים תפיסה זו. לדעתנו נועדה הכרעה זו לשחרר את באי המקדש מתחושת חטא אפשרי. הכניסה למקדש היא שמחה וזכות על קיום מצווה אך בד בבד גם עול אדיר של התחייבויות של מצוות, וחששות שמא ישגה המבקר (או הכוהן) במעשיו. ההחלטה שעוון כזה נמחק באופן אוטומטי, היא חריגה.",
                    "כוהן משיח הוא הכוהן האוטופי שהיה בימי בית ראשון, בניגוד לכוהן הגדול של ימיהם שלא נמשח בשמן, לא זכה בכהונת עולם (הוחלף ברוטציה) ונחשב כפגום. נרחיב בכך בפירושנו להוריות פ\"ב מ\"א.",
                    "<b>רבי שמעון אומר כשם שדם השעיר הנעשה בפנים מכפר על ישראל כך דם הפר מכפר על הכהנים</b> – אין הבדל בין כוהנים לבין כלל ישראל. הרישא \"אחד ישראלים...\" היא בעצם לשיטת רבי שמעון, ולפנינו משנה שבה קביעה כללית ואחריה מחלוקת על אותה קביעה. מבנה מעין זה אינו ייחודי למשנתנו. משניות נוספות פותחות בהכרזה הלכתית ואחריה מחלוקת, תנא אחד חולק על הקביעה הסתמית ותנא אחר (חכמים) מקבל אותה, וההכרזה היא כדעה השנייה באותה מחלוקת<sup class=\"footnote-marker\">59</sup><i class=\"footnote\">ראו פירושנו להלן פ\"ג מ\"ד; דמאי פ\"ג מ\"א; כלאים פ\"ב מ\"א; מ\"ו; מ\"ז; שביעית פ\"ז מ\"ד, ואולי גם פ\"ב מ\"ג (ראו פירושנו שם); מעשר שני פ\"ב מ\"ב (לפי פירוש הר\"ש והרא\"ש); פ\"ג מ\"ו; פ\"ה מ\"ב; מי\"ד; שבת פ\"ב מ\"ב; פ\"ו מ\"ד; עירובין פ\"א מ\"ה; מ\"ט; שקלים פ\"ד מ\"ד; סוכה פ\"ב מ\"א; ראש השנה פ\"ד מ\"א; יבמות פ\"ז מ\"ג; כתובות פ\"ז מ\"י (לפי חלק מהפירושים); נדרים פ\"ב מ\"ח; פ\"ט מ\"א; גיטין פ\"א מ\"א; פ\"ט מ\"ד; ערכין פ\"ח מ\"ו; אהלות פ\"י מ\"ג; פרה פ\"י מ\"א; תוס', קידושין פ\"ה ה\"א ועוד. כאמור בחלק מהם מנסים הבבלי, הירושלמי או מפרשי התלמוד למצוא צריכותא, והבדל הלכתי (נפקא מינה) בין הדעה הראשונה לשלישית.</i>. במקרים אלו הבבלי שואל \"היינו תנא קמא\", או שמפרשיו שואלים זאת<sup class=\"footnote-marker\">60</sup><i class=\"footnote\">בבבלי למשנתנו, יג ע\"ב, נעשה ניסיון תירוץ אחר בשיטת \"חסורי מחסרא\" בלא להזכיר מונח זה. </i>. אך נראה שלפנינו עדות לתפר שבין שתי יחידות קדומות: הראשונה הסתיימה בהלכה \"ולא בחלב\", והשנייה הביאה מחלוקת על אותו נושא. <b>כשם שווידויו של שעיר המשתלח מכפר על על ישראל כך ווידויו של פר מכפר </b>[<b>על</b>]<b> הכהנים</b> – הווידוי חשוב ומכפר, אך לא על טומאת המקדש אלא על שאר עוונות.",
                    "בתלמוד הבבלי מובאת מסורת אחרת למחלוקת: \"דתניא: ...עם הקהל – אלו ישראל, יכפר – אלו הלוים, הושוו כולן לכפרה אחת שמתכפרין בשעיר המשתלח בשאר עבירות, דברי רבי יהודה. רבי שמעון אומר: כשם שדם שעיר הנעשה בפנים מכפר על ישראל, על טומאת מקדש וקדשיו, כך דם הפר מכפר על הכהנים, על טומאת מקדש וקדשיו. וכשם שוידויו של שעיר המשתלח מכפר על ישראל בשאר עבירות, כך וידויו של פר מכפר על הכהנים בשאר עבירות\" (יג ע\"ב). אם כן החלוקה משוכללת וברורה, כמבואר בטבלה:",
                    "כפרה לשיטת רבי שמעון",
                    "בדברי הברייתא (רבי יהודה ורבי שמעון) יש שיטה מסודרת. לעומת זאת במשנתנו ניכר ערבוב, או טשטוש, בין כפרה על טומאת המקדש לשאר עבֵרות. המשנה פותחת בשאר עבֵרות וממשיכה בטומאת המקדש, וחוזרת שוב לכלל העבֵרות המתכפרות על ידי השעיר המשתלח. בברייתא הדברים מוסדרים וברורים.",
                    "התפיסה שכל קרבן מכפר על חטאים אחרים ראשיתה כאמור במקרא, בעבודת יום הכיפורים, אך בדברי חכמים היא הפכה לשיטה מחושבת ומשפטית, כך גם כל אחד מבגדי הכוהנים מכפר על עוון אחר<sup class=\"footnote-marker\">61</sup><i class=\"footnote\">בבלי, ערכין טז ע\"א; זבחים פח ע\"ב. בויקרא רבה, פ\"י ו, עמ' רי; ירו', יומא פ\"ז, מד ע\"ד; שיר השירים רבה, ד ז; מדרש חדש לשמות (מאן, עמ' רנט), האבנט מכפר על עבֵרות אחרות, \"על העקמנים\", וזאת על שם צורתו העקומה (הכוונה לליפופים סביב הגוף). ראו פירושנו ליומא פ\"ז מ\"ה. </i>. מסורות אלו הן אמוראיות, אך הבסיס התנאי הוא במשנתנו.",
                    "בתלמודים מובאת לכל הפרק סדרה ארוכה של דרשות לאישוש ההלכות. אנו לא הבאנו דרשות אלו, כפי שאנו נוהגים בכל פירוש המשניות, משום שלדעתנו לא הן אלו שיצרו את ההלכה. עם זאת, יש לציין את ריבוי הדרשות. ראשיתן במדרש תורת כהנים, אך בתלמודים הן רבות הרבה יותר."
                ]
            ],
            [
                [
                    "<small>עפ”י כתב יד קופמן</small>",
                    "<b>ידיעות הטומאה שתים שהן ארבע</b> – זו הכותרת של המשנה, והיא פרשנות נוספת למונח שנזכר במשנה א בפרק הראשון, או ליתר דיוק זו עריכה שונה ונוספת של אותן הלכות, עריכה שיש לה קרבה ספרותית ותוכנית לעריכה הקודמת. כפי שראינו גם משניות ב-ד הציגו שתי עריכות נוספות (בנוסף למשנה א), אם כי במשניות אלו העריכה הופיעה ללא כותרת מעין זו. להלן נחזור לעניין זה. 1. <b>נטמא וידע ונעלמה ממנו טומאה </b>[<b>ו</b>]<b>זכור לקודש</b> – ידע שנטמא, שכח את טומאתו ואכל קודש (תרומה, או קודשים קלים), וידע שאכל קודש. זהו המקרה הראשון שמנינו בטבלה לעיל בפרק א משנה ד. 2. <b>נעלם ממנו קודש </b>[<b>ו</b>]<b>זכור לטומאה</b> – הוא יודע שהוא טמא, אך לא ידע שאכל קודש. זה המקרה השלישי בטבלה לעיל.<b> 3. <b>נעלמו ממנו זה וזה אכל את הקודש ולא ידע</b> – זה המקרה הרביעי בטבלה לעיל. ברוב עדי הנוסח ובדפוס נוסף: \"ומשאכל ידע\". <b>הרי זה בעולה ויורד</b> – תוספת זו הכרחית, שהרי אם אינו יודע גם בסוף ודאי שאינו יכול להביא קרבן עולה ויורד, הרי הוא אינו יודע שנטמא. כפי שנראה להלן המשפט מופיע גם בחצייה השני של המשנה. המשפט חל גם על שני המקרים הקודמים, בכולם אם אין ידיעה בסוף על הטומאה ודאי שאינו יכול לכפר על החטא בקרבן.",
                    "סדרה שנייה של מקרים היא: 1. <b>נטמא וידע נעלמה ממנו טומאה זכור למקדש</b> – כמו מקרה 1 לעיל. ההבדל הוא שהעבֵרה לא הייתה אכילת קודש אלא כניסה אל המקדש. כשנכנס לא ידע שהוא בעצם טמא. 2. <b>נעלם ממנו מקדש </b>[<b>ו</b>]<b>זכור לטומאה</b> – כמו מקרה 2 לעיל והשלישי בפרק הקודם. לכאורה יש מקום לשאול האם ייתכן שאדם נכנס אל המקדש ולא הבחין בכך. נעסוק בכך במשנה הבאה. בשלב זה נסתפק בטענה שאפשר שהמקרה תאורטי והוא בא רק במסגרת השלמת הסדרה. בסדרה זו מדובר על כך שבסוף נכנס אל המקדש בטעות בעוד שבסדרה הקודמת אכל קודש בטעות, והמקרה הובא רק לשם השלמות הספרותית. 3. <b>נעלמו ממנו זה וזה נכנס למקדש לא ידע ומשיצא ידע הרי זה בעולה ויורד</b> – כמו מקרה 3 בסדרה הקודמת ברישא, והרביעי בפרק הקודם.",
                    "זכור הוא כמו זוכר. זו צורה מעט פיוטית, אך תקינה. במקרה זה אין היא צורה פסיבית אלא זהה ל\"זָכָר\"<sup class=\"footnote-marker\">1</sup><i class=\"footnote\">משנה, כתובות פ\"ב מ\"י; נדרים פ\"ג מ\"א.</i>.",
                    "למרות הכותרת אין במשנה שניים שהם ארבעה, אלא שניים שהם שישה. הבבלי שואל את השאלה (יד ע\"ב), ועונה שרק ארבעה מקרים חייבים בקרבן. התירוץ דחוק והוא מחייב כמובן גם תיקון הטבלה דלהלן, בניגוד למשתמע מפשט המשנה. נראה אפוא שהפירוט אינו מתאים לכותרת. הכותרת באה ממשנה אחת, והפירוט ממשנה אחרת שיש בה מחלוקת.",
                    "בבסיס המשנה עומדת הטענה שקרבן עולה ויורד בא גם על טומאת קודש (כשבטעות אכל קודש כשהוא טמא) וגם על טומאת מקדש (כשבטעות נכנס למקדש כשהוא טמא). אמנם כל מקרה מתחלק לשתי אפשרויות בסיסיות, או שאינו יודע שהוא אוכל קודש (או נכנס למקדש) או שאינו יודע שהוא טמא, ואלו שתיים שהן ארבע, אבל התנא הוסיף גם את המקרה המשלים שגם הטומאה נעלמה וגם הקודש/מקדש. הרצון לכלול את כל המקרים פגע בשלמות הספרותית והוא מעיד על עריכה אחרת שניתקה עצמה מהמבנה של \"שתים שהן ארבע\". במשניות הפרק הקודם היה גם מקרה שני של ידע, שכח בינתיים ולא ידע בסוף, ואכן מקרה זה דומה למקרה הראשון והרביעי והוא שילוב שלהם, ועמדנו על כך בפירושנו לפרק הקודם.",
                    "מעתה עלינו לברר מה בין משנתנו למשניות ב-ד שבפרק הקודם. מבחינה ספרותית משניות הפרק הקודם לא הבחינו בין טומאת קודש לטומאת מקדש. ניכר שהעורך רצה לחמוק מהבחנה זו ולכן ניסח את דבריו בלשון \"ידיעה בתחילה\" (במקביל ל\"נטמא\" שבמשנתנו) ו\"ידיעה בסוף\", ומשנתנו מבחינה בין שני מקרים של \"סוף\": סופו שאכל קודש, או סופו שנכנס למקדש. כפי שנראה להלן משנתנו היא כאחת הדעות במשנה ה, ויש מי שאומר שטומאת מקדש אינה גוררת קרבן עולה ויורד. בעל הפרק הקודם רצה לחמוק ממחלוקת זו, או אולי עדיף לנסח שעורך המסכת התאים את נוסח המשניות בפרק הקודם כך שלא תהיה בהן נקיטת עמדה בשאלה שבה דן פרקנו.",
                    "ההבדל בין משנתנו למשניות הפרק הקודם אינו רק ספרותי אלא גם הלכתי.",
                    "עבר על טומאת קודש/מקדש",
                    "במשנתנו בכל המקרים יביא קרבן לכשייוודע לו. המשנה אפילו אינה מבחינה בין מקרה שנודע לו לפני יום הכיפורים לבין מקרה שנודע לו לאחר שהובאו קרבנות הציבור (שעירים אלו או אחרים). הרקע התאולוגי לעמדה זו נדון בפרק הקודם. ברור שהתנא במשנתנו מצפה מעולה הרגל להיות דרוך, ועליו לדעת שעל כל טעות ייענש ואין לו כפרה בקרבנות ציבור.",
                    "הירושלמי מקדיש חלק גדול מהסוגיה שעל משנתנו לבירור השאלה האם אדם שספק נטמא חייב להביא קרבן<sup class=\"footnote-marker\">2</sup><i class=\"footnote\">במהלך הסוגיה מצוטטת התוספתא בטהרות פ\"ו ה\"ז, עמ' 666, בנוסח שונה מזה שמופיע בתוספתא עצמה, וכן תוס', עדיות פ\"א ה\"ז, עמ' 455. </i>, אבל משנתנו אינה עוסקת בספק טומאה אלא במצב של ודאות ושכחה."
                ],
                [
                    "<small>עפ”י כתב יד קופמן</small>",
                    "משנתנו משסעת את רצף הדיון בשאלה של \"העלם דבר\" (שכחת הטומאה) כדי להגדיר שאלות שברצף של המשנה הן שוליות, מהי כניסה למקדש מבחינה טופוגרפית וכרונולוגית כאחת.",
                    "<b>אחד נכנס לעזרה ואחד הנכנס לתוספת העזרה</b> – המשנה מניחה שקיימת הייתה עזרה קדומה, ואי פעם בעבר הגדילו אותה. אין לנו מקורות ברורים על הוספת העזרה, ומתי נעשה הדבר, אבל ידוע שהורדוס שיפץ את המקדש, וסביר מאוד שאז הורחב גם מתחם הר הבית. ההרחבה ניכרת עד היום (איור 1), ותיארוכה לימי הורדוס סביר, אך רחוק מוודאי. כנראה הייתה מסורת שהורדוס או מישהו קודם הגדיל את המקדש עצמו. בבית המקדש של בית ראשון לא הייתה עזרת נשים, וגם במקדש יחזקאל אין רמז לעזרה כזאת. לעומת זאת נזכרת החצר החיצונה<sup class=\"footnote-marker\">3</sup><i class=\"footnote\">יחזקאל מב יד; מד יט; מו כ.</i> שבה נמצא העם ושם הוא אוכל מקרבנותיו (מה שמכונה בספרות חז\"ל \"קודשים קלים\").",
                    "בכמה דפוסים קדומים שהם עדי נוסח מטיב משני<sup class=\"footnote-marker\">4</sup><i class=\"footnote\">גדפ, ו, דו, דל, דפ.</i>. האות ש' בתחילת המשפט משמשת כחיבור, ואפשר שיש בה גם הנמקה: מכיוון שתוספת העזרה קודשה במעמד המתואר במשנה, הרי שהנכנס אליה טמא חייב בקרבן כאמור במשנה. אלא שהקשר בין המשפטים בעייתי. גם הכניסה להר הבית חייבה טהרה, ולפיכך אין קשר ישיר בין הגדלת העזרה לשאלת הטומאה. יתר על כן, המשנה מדברת גם על הגדלת העיר. נראה אפוא שהאות התחילית ש' באה רק לחבר בצורה חיצונית את שני חלקי המשפט: מכיוון שדובר על \"תוספת\" העזרה באה המשנה להסביר כיצד תוספת זו מתקדשת. התיאור במשנה אינו תיאור של טקס רֵאלי אלא עיבוד של חכמים למעמד המתואר בספר נחמיה של חנוכת חומות ירושלים, או אולי קידוש תחומה הבנוי של עיר. כך לשון הכתוב:",
                    "ויטהרו הכהנים והלוים ויטהרו את העם ואת השערים ואת החומה. ואעלה את שרי יהודה מעל לחומה ואעמידה שתי תודֹת גדולֹת ותהלֻכֹת לימין מעל לחומה לשער האשפֹת. וילך אחריהם הושעיה וחצי שרי יהודה... ועל שער העין ונגדם עלו על מעלות עיר דויד במעלה לחומה מעל לבית דויד ועד שער המים מזרח. והתודה השנית ההולכת למואל ואני אחריה וחצי העם מעל להחומה מעל למגדל התנורים ועד החומה הרחבה. ומעל לשער אפרים ועל שער הישנה ועל שער הדגים ומגדל חננאל ומגדל המאה ועד שער הצאן ועמדו בשער המטרה. ותעמֹדנה שתי התודֹת בבית האלהים ואני וחצי הסגנים עמי. והכהנים אליקים מעשיה מנימין מיכיה אליועיני זכריה חנניה בחצֹצרות. ומעשיה ושמעיה ואלעזר ועֻזי ויהוחנן ומלכיה ועילם ועזר וישמיעו המשֹררים ויזרחיה הפקיד. ויזבחו ביום ההוא זבחים גדולים וישמָחו כי האלהים שמחם שמחה גדולה וגם הנשים והילדים שמֵחו ותשמע שמחת ירושלם מרחוק (יב ל-מג).",
                    "התהלוכה נערכה בסיום בניית החומה (איור 2). העם התפצל לשניים, כל פלג הקיף את חצי העיר ובראש התהלוכה קרבן תודה. המפגש נערך בכניסה למקדש, ושם נערך מעמד ציבורי שכלל את הקרבת הקרבנות.",
                    "השוואת שני הטקסים מלמדת כיצד עיצבו חכמים את הזיכרון הלאומי, ואגב תיאור מקראי החדירו את ערכיהם, כמבואר בטבלה:",
                    "תהלוכת חנוכת ירושלים",
                    "הערכים שרצו חכמים להטמיע בולטים בפרטים בטקס שבמשנה, השונים מאלו שבתורה. כדרכם של חכמים, תפקידם של הכוהנים והלוויים מטושטש. אין אזכור של טקס הטהרה שניהלו, והם אינם נזכרים בסדר התהלוכה. לעומת זאת את מקומם תופסת הסנהדרין. אפילו הקרבנות, שבספר נחמיה מובילים את התהלוכה, נדחקו על ידי חז\"ל לסוף השיירה, אחרי החכמים. את מקומו של נחמיה תופסים המלך והנביא. המשנה מוסיפה את האורים והתומים. ההבדל העיקרי הוא שהסנהדרין מחליפה את הכוהנים והלוויים, והם (הסנהדרין) הופכים למובילי הטקס ולמרכזו<sup class=\"footnote-marker\">5</sup><i class=\"footnote\">הבבלי, טו ע\"א, מתקן את סדר המשתתפים בתהלוכה שבמשנה לפי ספר נחמיה, ובכך נוטל מעוקצה של פרשנות התנאים.</i>, קודמים אף לקרבן התודה. החילוף אינו מקרי. חכמים \"מתקנים\" בכך את הזיכרון ההיסטורי ומעצבים את תולדות העיר מחדש, כך שהם נמצאים במרכז הזירה. עיצוב זה הוא חלק מתהליך נרחב של פולמוס גלוי וסמוי של חכמים לערעור מעמדם של הכוהנים, וכן להצגת לימוד התורה כתחליף לעבודת המקדש, ואת עצמם כממלאי המקום של הכוהנים. לא נעסוק כאן בתהליך כולו, ונסתפק בדוגמה הידועה שמשנת אבות (פ\"א מ\"א) מונה את שושלת המסירה של תורה שבעל פה ומשמיטה את הכוהנים, שהיו מורי התורה במקרא ובימי בית שני, ובמקומם מציבה את החכמים<sup class=\"footnote-marker\">6</sup><i class=\"footnote\">התהליך כולו נדון בנספח למסכת שקלים, וראו הר, מסירה; קימלמן, כוהנים; בר-אילן, כוהנים; דינור, כוהנים.</i>.",
                    "המשנה גם ממעיטה בתפקידן של שתי התודות. כפשוטו ספר נחמיה מדבר על קרבן תודה בדמות בהמה. חז\"ל הקטינו את הקרבן, והסבירו שהיו אלו חלות תודה. במקרא נאמר שהמביא קרבן תודה מביא עמו שתי חלות (ויקרא ז יג), אבל כבר התוספתא מבארת: \"שתי תודות שאמרו בלחמן אבל לא בבשרן\"<sup class=\"footnote-marker\">7</sup><i class=\"footnote\">תוס', סנהדרין פ\"ג ה\"ד, עמ' 418, ומקבילותיה שתובאנה להלן. </i>. כמו כן נדחקו התודות במורד הרשימה: הן אינן בראש התהלוכה, כמו בספר נחמיה, אלא בסופה, אחרי חכמים ולפני הציבור. מימרה זו היא אחד המקורות הבודדים שבהם חז\"ל מבטאים את הסתייגותם מקרבנות. כפי שראינו לעיל (פ\"א מ\"ד) גם המסורת שלפיה קרבנות הציבור מכפרים על חטאי היחיד יש בה צמצום תפקידם של הקרבנות, והמסורות המדגישות מרכיבי כפרה אחרים (תשובה, יום הכיפורים וכו') ממעטות עוד יותר בתפקידם של הקרבנות.",
                    "התיאור של המשנה הוא ספרותי ואינו היסטורי. נביאים פעלו רק בראשית בית שני, ואז לא היה מלך יהודי. אשר לאורים ולתומים, המשנה בסוטה קובעת: \"משמתו נביאים הראשונים בטלו אורים ותומים\" (פ\"ט מי\"ב).",
                    "<b>זמנם של נביאים ראשונים</b>",
                    "הנביאים הראשונים תופסים מקום של כבוד בהלכה, ומייחסים להם כמה מההחלטות הראשונות הניצבות בתווך בין תורה שבכתב לתורה שבעל פה. מייחסים להם את ייסוד התפילה (ספרי דברים, שמג, עמ' 395 ומקבילות), את מנהג ערבה, את ניסוך המים ובחלק מהעדויות גם את דין עשר נטיעות המהוות \"מטע\" לצורך הלכות שביעית (ירו', שביעית פ\"א ה\"ה, לג ע\"ב). תקנות אלו מיוחסות במקורות אחרים להלכה למשה מסיני. הייחוס אינו משקף מסורת היסטורית אלא תחושה שאלו מצוות קדומות, ו\"נביאים הראשונים\" הם בעלי סמכות ללא עוררין. עם זאת, במסורת חז\"ל מובעות דעות שונות בדבר זהותם של נביאים אלו.",
                    "1. נפתח בסוגיית הבבלי לסוטה המציגה את הפרשנות: \"משמתו נביאים הראשונים. מאן נביאים הראשונים? אמר רב הונא: זה דוד ושמואל ושלמה. רב נחמן אמר: בימי דוד זימנין סליק<sup class=\"footnote-marker\">8</sup><i class=\"footnote\">עלה (האורים והתומים ענו).</i> וזימנין לא סליק, שהרי שאל צדוק ועלתה לו, שאל אביתר ולא עלתה לו, שנאמר (שמואל ב טו כד) 'ויעל אביתר' \" (מח ע\"ב). פירוש הבבלי מבוסס על ניתוח העדויות המקראיות על השימוש באורים ותומים, ואכן הפעם האחרונה שהם נזכרים בה כמקור תשובה קונקרטי היא בימי דוד. מסקנה זו עולה גם ממשנה אחרת הקובעת שעשרים וארבעה משמרות כהונה תוקנו בימי \"נביאים ראשונים\". פסוקי המקרא מייחסים תקנה זו לדוד ושלמה ולשמואל הרואה (משנה, תענית פ\"ד מ\"ב ומקבילות רבות).",
                    "2. מלאחר ימי השופטים ועד לנביאים בראשית ימי הבית השני (אבות דרבי נתן, הוספה לנו\"א פ\"א, עמ' 150).",
                    "3. הנביאים ישעיהו וירמיהו (תוס', ברכות פ\"ה ה\"א, כפי שהתפרשה בירו', ברכות פ\"ה ה\"א, ח ע\"ד), ואולי גם עמוס (ספרי דברים, כז, עמ' 43; שנז, עמ' 428). מסורת קרובה אומרת שקבר דוד וקבר חולדה נמצאים בירושלים מימי נביאים הראשונים, ונראה שכך מכנים את התקופה של ימי הבית הראשון (תוס', נגעים פ\"ו ה\"ב, עמ' 625; אבות דרבי נתן, נו\"א פל\"ה, עמ' 104).",
                    "4. ראשית ימי בית שני. המסורת מייחסת לנביאים הראשונים את בניית שערי הבית השני (ירו', עירובין פ\"ה ה\"א, כב ע\"ג). זו כנראה גם כוונת המימרה שמימיהם פעלה גינת ורדים בירושלים (תוס', שם; אבות דרבי נתן, שם)<sup class=\"footnote-marker\">9</sup><i class=\"footnote\">במקבילה בירו', מעשרות פ\"ב ה\"ג, מט ע\"ג, לא נזכר שהגינה עמדה מימי נביאים ראשונים. </i>. כפי שנראה להלן, גם ביטול אורים ותומים מיוחס לתקופה זו.",
                    "5. מששת ימי בראשית, ואבן השתייה ניצבת במקומה \"מימי נביאים הראשונים\" (משנה, יומא פ\"ה מ\"ב).",
                    "אם כן לפנינו פרשנויות שונות למונח זה, ולא נתפלא על בעל שכל טוב, הנאבק למתן עצמאות לחכמי בבל לתקן את עיבור השנה, באמרו: \"ואין אדם יכול לומר 'במה דברים אמורים בנביאים הראשונים כגון משה ואהרן יהושע והזקנים והנביאים. אבל בדורות האחרונים...' \" (שכל טוב לבראשית יז). אם כן, אצלו \"נביאים ראשונים\" הם כל ימי בית ראשון, מימות משה ואילך.",
                    "לפי מסורת חז\"ל אורים ותומים נגנזו בימי נביאים ראשונים<sup class=\"footnote-marker\">10</sup><i class=\"footnote\">משנה, סוטה פ\"ט מי\"ב; ירו', שם כד ע\"ב; בבלי, שם מח ע\"ב; ירו', תענית פ\"ב ה\"א, סה ע\"א, ומקבילות נוספות, ראה ליברמן לסוטה, עמ' 735.</i>. חכמים נחלקו בהבנתו של המונח \"נביאים ראשונים\", האם אלו ימי דוד או ימי שיבת ציון (בבלי, סוטה מח ע\"ב), שבעיני חז\"ל נתפסו כ\"ימים ראשונים\". במקורות אחרים אנו שומעים: \"משחרב בית המקדש הראשון בטלה מלוכה מבית דוד ובטלו אורים ותמים\" (תוס', סוטה פי\"ג ה\"ב; בבלי, שם מח ע\"ב). ניתן להבין שעדיין נותרו החשן והאפוד, אלא שלא פעלו כמגידי עתידות. ברם כפשוטם של דברים לא היו להם חפצים אלו, ולא ניסו לייצרם. כך או כך, ברור שבימי בית שני כבר לא היו להם אורים ותומים. שתי המסורות שונות זו מזו, ברם הן אומרות אותו דבר. בימי בית שני כבר לא היו אורים ותומים, אך עדיין סופרו סיפורים עליהם, והיו מסורות שונות בדבר הזמן שבו אבדו.",
                    "יוספוס מספר שמאתיים שנה לפני חיבור ספרו \"פסקו החשן ואבן שהם להאיר משום שכעס אלוהים על עבירת החוקים\"<sup class=\"footnote-marker\">11</sup><i class=\"footnote\">קד', ג 218.</i>. התאריך מביא אותנו בערך לשנת 110 לפני הספירה, ימי יוחנן הורקנוס והתגבשות הכתות. יוספוס אינו מספר מה העוון, ודומה שלפנינו מסורת פרושית שהתגבשות הצדוקים והגדרתו העצמית של יוחנן הורקנוס כצדוקי הם העוון הנזכר. ודאי שהצדוקים הגדירו את האירוע אחרת.",
                    "לפי אופיו הסיפור שייך לסדרה של מסורות על העבר שבו התנהל המקדש כסדרו. חוט הזהורית הלבין, השעיר התרסק באמצע המדרון שגולגל אליו, אש המערכה בערה כתקנה, הנרות לא כבו, והברכה הייתה שרויה בלחם הפנים והוא הספיק לכל אוכליו<sup class=\"footnote-marker\">12</sup><i class=\"footnote\">ראו למשל ירו', יומא פ\"ו ה\"ג, מג ע\"ג, ומקבילות רבות.</i>. עם זאת יש בכך עדות שבסוף ימי בית שני לא פעלו האורים והתומים, אם כי לא נאמר שהכוהן הגדול לא לבשם אלא שלא האירו.",
                    "מדברי בעל איגרת אריסטיאס<sup class=\"footnote-marker\">13</sup><i class=\"footnote\">ברור שאין באיגרת תיאור רֵאלי של שליח מצרי שביקר במקדש, אבל בחיבור כלול תיאור של המקדש שנכתב במאה השנייה לפני הספירה, ואין זה משנה עד כמה המסגרת הסיפורית רֵאלית.</i> משמע שהכוהן הגדול עבד בכל בגדיו, כולל החושן והאפוד. גם מדברי פילון משמע כן<sup class=\"footnote-marker\">14</sup><i class=\"footnote\">על המצוות, א 94-85; חיי משה, ב 135-109.</i>. יתר על כן, גם מי שמעיין במשנת יומא (פ\"ז מ\"ה) מתרשם כי הכוהן עבד עטור בכל בגדיו<sup class=\"footnote-marker\">15</sup><i class=\"footnote\">בתיאור שיפוץ המקדש בימי המכבים החושן והאפוד אינם נזכרים, אך גם לא יתר בגדי הכוהנים.</i>.",
                    "אין אלו מסורות שונות. תיאורי המקדש אצל כל סופרי התקופה (פילון, איגרת אריסטיאס, חז\"ל, יוספוס) מורכבים משני רבדים: הראשון רֵאלי ומשקף את שראו עיני המחבר, וברובד השני המחברים נותנים לעצמם את החופש לחזור לפסוקי המקרא. בעיני בני התקופה היה המקדש שבימיהם הד חיוור של המקדש האמִתי. בשמים גנוז מקדש אחר, מקדש אוטופי ומושלם. שם יחזור הכול ויעמוד על כנו. מצד שני, פסוקי המקרא אינם תיאור היסטורי אלא מציאות חיה.",
                    "משנת יומא (פ\"ה מ\"א) מזכירה את הארון כאילו הוא מצוי במקדש השני, ורק המשנה שלאחריה מתייחסת לאפשרות (המעשית) שהארון אינו בקודש הקודשים. כך גם בהמשך משנת יומא (פ\"ז מ\"ה). המשנה מתארת את בגדי הכוהן הגדול האופטימליים, אף שלא כל מרכיביהם קיימים.",
                    "מעתה מן הראוי לשאול מדוע לא חודשו אבני החושן. ודאי שלא הייתה לכך סיבה כספית, שהרי בית שני היה עשיר וגדול מהבית הראשון. לפחות בהמשך ימי בית שני לא היווה השיקול הכספי סיבה להימנע מקניית חפצי מותרות. נראה שכאן באה לידי ביטוי האידאולוגיה של חכמים שרצו לצמצם את ההיבט הנסי במקדש. על מטרה זו עמדנו כבר בכמה משניות, והיא עולה מסדרת הלכות ומסורות: אי הדגשת נסים, מיעוט סיפורי רפואה, הרחקת השעיר וחוט הזהורית, ביטול המים המאררים ומרכיבים נוספים<sup class=\"footnote-marker\">16</sup><i class=\"footnote\">ראו המבוא למסכת סוטה.</i>. ההחלטה שלא לחדש את החושן ואת האפוד קודמת לעלייתם של חכמים. היא התחוללה לכל המאוחר בראשית ממלכת החשמונאים, ונראה שכבר אז הייתה לאידאולוגיה זו תמיכה ציבורית.",
                    "הבבלי למשנת סוטה מנסה לברר את העדויות המקראיות לאורים ותומים: \"מתיב רבה בר שמואל: 'ויהי לדרוש אלהים כל ימי זכריה המבין בראות אלהים', מאי לאו באורים ותומים! לא, בנביאים. תא שמע: משחרב בית המקדש ראשון בטלו ערי מגרש, ופסקו אורים ותומים, ופסק מלך מבית דוד, ואם לחשך אדם לומר: 'ויאמר התרשתא להם אשר לא יאכלו מקדש הקדשים עד עמוד כהן לאורים ותומים' [אמור לו:] כאדם שאומר לחבירו עד שיחיו מתים ויבא משיח בן דוד. אלא אמר רב נחמן בר יצחק: מאן נביאים הראשונים? לאפוקי מחגי זכריה ומלאכי דאחרונים נינהו; דתנו רבנן: משמתו חגי זכריה ומלאכי נסתלקה רוח הקודש מישראל, ואף על פי כן היו משתמשים בבת קול, שפעם אחת היו מסובין בעליית בית גוריא ביריחו, נתנה עליהן בת קול מן השמים ואמרה: יש בכם אדם אחד שראוי שתשרה שכינה עליו, אלא שאין דורו ראוי לכך. נתנו עיניהם בהלל הזקן, וכשמת, הספידוהו: הי חסיד, הי עניו, תלמידו של עזרא. ושוב פעם אחרת היו מסובין בעלייה ביבנה, נתנה להן בת קול מן השמים ואמרה להן: יש בכם אדם אחד שראוי שתשרה שכינה עליו, אלא שאין דורו זכאין לכך. נתנו עיניהם בשמואל הקטן, וכשמת, הספידוהו: הי עניו, הי חסיד, תלמידו של הלל; ואף הוא אמר בשעת מיתתו: 'שמעון וישמעאל לחרבא, וחברוהי לקטלא, ושאר עמא לביזא, ועקן סגיאין עתידין למיתי על עמא'. (שמעון וישמעאל לחרב וחבריו לקטילה ושאר העם לביזה וצרות רבות עתידות לבוא על העם); ואף על רבי יהודה בן בבא בקשו לומר הי חסיד, הי עניו, אלא שנטרפה שעה, שאין מספידין על הרוגי מלכות\" (בבלי, סוטה מח ע\"ב).",
                    "מסורת הבבלי היא מקור לדעה שאורים ותומים לא התחדשו בבית שני. עוד אנו שומעים מהבבלי את הדעה שיחד עם האורים והתומים בטלה הנבואה, אך נותרה בת הקול.",
                    "נשוב למשנתנו. אם כן, לפי כל מקורות חז\"ל בסוף ימי בית שני לא פעלו כבר אורים ותומים, ממילא לא יכולים היו להשתתף בטקס הוספת העזרה, שנערכה אי שם בחצי השני של התקופה. המלך עשוי להיות אגריפס הראשון או השני, ואולי אף הורדוס בשעתו. ייתכן שגם היה אי מי שייצג את הנביאים בתהלוכה, אך קידוש תוספת העזרה לא יכול היה להיעשות עם אורים ותומים. משנתנו מתארת אפוא אירוע שמשתתפים בו גם אורים ותומים וגם נביאים, וברור שאין זה תיאור של זיכרון היסטורי אלא עיבוד של פסוקי המקרא.",
                    "מעתה עלינו לשאול האם המעמד המתואר במשנה יש לו גרעין היסטורי. כאמור, האפשרות שלעזרה נבנתה תוספת הגיונית כשלעצמה. ידיעות ברורות יותר יש על הגדלת שטח העיר ירושלים. המקור העיקרי הוא הברייתא בתוספתא סנהדרין, הנשנית גם במקבילות בשינויים קלים: \"אין שורפין את הפרה, ואין עורפין את העגלה, ואין עושין זקן ממרא על פי בית דין<sup class=\"footnote-marker\">17</sup><i class=\"footnote\">צריך להיות \"אלא על פי בית דין\". </i>, ואין עושין פר העלם דבר של ציבור, ואין מעמידין לא מלך, ולא כהן גדול, אלא בבית דין של שבעים ואחד. כיזה צד הן עושין? בית דין מהלכין, ושתי תודות אחריהם, הפנימית נאכלת והחיצונית נשרפת. וכל שלא נעשית בכל אילו, הנכנס לשם אין חייבין עליה. שתי תודות שאמרו בלחמן אבל לא בבשרן. אבא שאול אומר שתי בצעין היה בירושלם, התחתונה והעליונה. התחתונה נתקדשה בכל אילו, והעליונה לא קידשוה, אלא כשעלו בני הגולה שלא במלך, שלא באורים, שלא בתומים. התחתונה שהיתה קדושתה גמורה, עמי הארץ אוכלין בה קדשים קלים, וחברים קדשים קלים, אבל לא מעשר שיני. והעליונה לא היתה קדושתה גמורה, עמי הארץ אוכלין בה קדשים קלים אבל לא מעשר שיני. וחבירים לא קדשים קלים ולא מעשר שיני. ומפני מה לא קידשוה, מפני שתורפה של ירושלם משם ונוחה ליכבש משם\"<sup class=\"footnote-marker\">18</sup><i class=\"footnote\">תוס', סנהדרין פ\"ג ה\"ד, עמ' 418; ירו', שם פ\"א ה\"ה, יט ע\"ב; בבלי, שבועות טז ע\"א; הסכוליון למגילת תענית, כתב יד אוקספורד לד' אלול, ראו נעם, מגילת תענית, עמ' 228-226; ספראי, עליה לרגל, עמ' 154-153.</i>.",
                    "חלקה הראשון של המסורת בתוספתא הוא פירוש והרחבה של רשימת התפקידים של הסנהדרין. חוקרים רבים הטילו ספק עד כמה פעלה סנהדרין כזאת בימי הבית השני<sup class=\"footnote-marker\">19</sup><i class=\"footnote\">ראו דיוננו במבוא למסכת סנהדרין.</i>, אבל רשימת התפקידים היא בוודאי אוטופית, לפחות בחלקה. לא הסנהדרין מינו את המלך, וודאי שלא את הכוהן הגדול. שמעון החשמונאי מונה על ידי אספת עם, וכל צאצאיו מינו את עצמם, או ששלטו בחסדי הרומאים. הכוהן הגדול החשמונאי היה המלך עצמו, וכאשר התפצל התפקיד מינה המלך את הכוהן הגדול, ואחר כך עשו זאת השלטונות האזרחיים (הורדוס, ואחריו הרומאים).",
                    "החלק השני של התוספתא (\"כיזה צד\" ואילך) הוא ציטוט של משנתנו, והיא ממשיכה לעסוק בנושאים המתאימים למשנתנו ואין מקומם בתיאור תפקידי הסנהדרין. כך המשפט: \"וכל שלא נעשית בכל אילו, הנכנס לשם אין חייבין עליה\", מובן רק על רקע משנתנו. המסורת השלישית של אבא שאול מדברת על שתי שכונות בירושלים. בדרך כלל החוקרים נוטים לראות במסורת זו אמת היסטורית. המדובר בשכונת בי זיתא שנבנתה בשלהי הבית השני והוקפה בחומה רק בימי אגריפס הראשון (החומה השלישית). חלקה נחשב כחלק מתחומה המקודש של ירושלים, וחלקה נחשב כאזור שקדושתו מפוקפקת וחלקית<sup class=\"footnote-marker\">20</sup><i class=\"footnote\">לספרות ראו נעם, שם; ספראי, שם. </i>.",
                    "במגילת תענית לד' אלול נזכר מועד \"חנוכת שור ירושלים\". כתב יד פרמא מסביר: \"מפני שסתרו אותו גויים...\", וכתב יד אוקספורד מצטט את משנתנו. אין להוכיח מכאן דבר על השאלה האם המסורת רֵאלית. הסכוליון למגילה משתמש במשנתנו כמות שהיא, כהעברה ספרותית, ואין בכך כדי להעיד כי היה זה זיכרון היסטורי. מצד שני המסורת של אבא שאול נראית היסטורית לחלוטין, אם כי מעוצבת בצורה אגדתית. הרחבת העיר לא נעשתה בימי שבי הגולה אלא בשלהי ימי הבית השני, אבל אין סיבה של ממש לפקפק בגוף המסורת. עם זאת החיבור בין המסורת על שכונות ירושלים ומשנתנו, וההסבר שהשכונה לא קודשה משום שלא נערך הטקס הנכון, נראים ספרותיים (איור 3).",
                    "כללו של דבר, נראה שמשנתנו רומזת לתהליך היסטורי של הרחבת שטח העיר, ולוויכוח סביב השאלה האם כל הפרברים שנוספו הם קדושים כעיר עצמה. מן הסתם הפרבר הקדום קוּדש, והשני לא קוּדש. עמי הארץ נהגו בו קדושה חלקית, וחברים הקפידו שלא להשתמש בו למטרות קודש. הרחבת העזרה היא מסורת עמומה של אירוע שהתחולל, אבל תיאור הטקס הוא ספרותי-אידֵאולוגי בלבד.",
                    "יש להניח שבנוסף להרחבת העזרה הרחיב הורדוס גם את שטח מתחם הר הבית. ייתכן גם שבפועל הייתה מחלוקת על קדושתו של התחום שנוסף להר הבית, אבל בפועל לא שמענו על כך שבהר הבית היה תחום מקודש ותחום שנחשב לחולין<sup class=\"footnote-marker\">21</sup><i class=\"footnote\">ראו בן ארי, הר הבית, ומבואנו למסכת תמיד-מידות.</i>. עם זאת, משנתנו אינה מזכירה את תוספת הר הבית.",
                    "כאמור, משנה א ומשנה ה מציגות אפשרות שאדם נכנס להר הבית, או למקדש, ולא ידע על כך. הר הבית היה מוקף חומה, והמקדש היה מוקף בסורג ובקירות המבנה, ואי אפשר להיכנס לשם בלי לחוש בכך. האפשרות הרֵאלית היחידה למצב כזה היא שבהר הבית עצמו היה שטח מקודש ותחום שנחשב לבלתי קדוש. אפשרות זו עומדת בסתירה לעשרות מקורות אחרים הרואים בכל הר הבית שטח מקודש<sup class=\"footnote-marker\">22</sup><i class=\"footnote\">בן ארי, שם.</i>. על כן נראה לנו שהתיאור של \"נכנס אל הקודש ונעלם ממנו\" הוא תאורטי בלבד ובא לצורכי השלמות הספרותית, ואולי דעתו של רבי עקיבא שאין חייבים על טומאת המקדש הושפעה מכך שאפשרות כזאת הייתה למעשה דמיונית.",
                    "<b>הפנימית נאכלת והחיצונה נשרפת</b> – למרכיב הלכתי זה אין בסיס בפסוקי ספר נחמיה. כאמור חז\"ל פירשו שהתודה היא חלה, ואם נזכרות שתי חלות הרי שאחת מכונה \"פנימית\" והאחרת \"חיצונה\" או \"חיצונית\". עם זאת, הביטוי \"פנימית\" ו\"חיצונה\" אינו מתאים. כבר התלמודים התקשו בכך, והסבירו שפנימי לחומה או לבית הדין<sup class=\"footnote-marker\">23</sup><i class=\"footnote\">ירו', לג ע\"ב; בבלי, טו ע\"א; ירו', סנהדרין פ\"א ה\"ג, יט ע\"ב. </i>. אלא שעדיין קשה להבין למה השתמשה המשנה במונח \"פנימית\" ו\"חיצונה\", ומהיכן ההבדל ההלכתי. לדעתנו גם מרכיב זה הוא העברה ספרותית. המונח מקורו בדיני חטאת שבהם ההלכה מבחינה בין חטאת פנימית שדמה נזרק \"בפנים\", בקודש הקודשים (ביום הכיפורים) או על מזבח הזהב בפנים, ובין חטאת חיצונית שדמה נזרק \"בחוץ\", על מזבח העולה שמחוץ להיכל. כן קובעת ההלכה: \"כל חטאות שדמן נכנס לפנים אין לכהנים בהם כלום, אלא הדם ואימורין למזבח, ועור ובשר יצאו לבית השרפה\" (תוס', זבחים פי\"א ה\"ד, עמ' 495)<sup class=\"footnote-marker\">24</sup><i class=\"footnote\">להלכה זו מקבילות במשתמע, ראו למשל בבלי, זבחים מו ע\"ב; מנחות כא ע\"א ועוד. </i>. אם כן דין התודה הפוך מזה של חטאת, אבל חטאת חיצונית נאכלת.",
                    "אם כן, מרכיב הלכתי זה מצטרף לאשר העלינו לעיל. הטקס כולו הוא תיאור ספרותי שהועתק מהמקרא ומהלכות חטאת והותאם לעולם הערכים של חז\"ל. לחז\"ל חשוב היה להדגיש שגם למעמד פומבי וציבורי יש כללי הלכה, כמקובל בתפיסתם של חכמים.",
                    "<b>וכל שלא נעשת בכל אלו</b> – לפי כל כללי הטקס המתוארים,<b> הנכנס לשם אין חייבין עליה</b> – אם נכנס טמא אינו חייב בקרבן הרגיל, אשם, אשם תלוי או קרבן עולה ויורד (תלוי בנסיבות). הבבלי מפרש \"באחת מכל אלו\", ואין צורך בכל מרכיבי הטקס (טז ע\"א), ואולי גם הבבלי חש שכל המרכיבים לא היו זמינים בימי בית שני."
                ],
                [
                    "<small>עפ”י כתב יד קופמן</small>",
                    "<b>נטמא בעזרה נעלמה ממנו טומאה זכור למקדש נעלם ממנו מקדש זכור לטומאה נעלמו ממנו זה וזה</b> – אלו שלושת המקרים בסדרה השנייה שבמשנה הראשונה בפרק. הדין הובא בשנית בשביל ההמשך. <b>השתחוה</b> – או: <b>ששהה כדי השתחויה</b> – חייב. המשנה באה להגדיר מהי שהיית המקדש, שאם נכנס בטומאה מתחייב עליה בקרבן. עד עתה נוסח הדין באופן כללי: אם נכנס למקדש טמא (ושכח או לא ידע שהוא טמא) ושהה שם – חייב בקרבן עולה ויורד. עכשיו המשנה מטפלת בהגבלות הזמן, מהי הגדרתה של שהייה. הגדרת זמן היא אחד המאפיינים של תורה שבעל פה. בכל מצווה או עבֵרה קיימת הגדרת זמן: כמה זמן אמורה אישה להיסתר עם גבר זר כדי שתיחשב כסוטה (משנה, סוטה פ\"א מ\"ב), תוך כמה זמן בצק עלול להחמיץ (ירו', פסחים פ\"ג ה\"א, ל ע\"א; בבלי, פסחים מו ע\"א) ושיעורים כיוצא באלו. כפי שנראה להלן (פ\"ג מ\"א) יש גם מצוות שיש המחייבים עליהן ב\"כל שהוא\", אבל בהקשר של טומאת מקדש לא מצינו עמדה כזאת.",
                    "להר הבית היו שערים מספר; רק השער המערבי (קיפונוס) והשערים הדרומיים (שערי חולדה) שימשו לכניסה (משנה, מידות פ\"א מ\"ג), ורק שערי חולדה (מדרום) שימשו ליציאה שגרתית של עולי רגל וכוהנים. הנכנסים טבלו לפני הכניסה ופתחו בהקפת הבית: \"כל הנכנסין להר הבית נכנסין דרך ימין, ומקיפין ויוצאין דרך שמאל, חוץ ממי שאירעו דבר שהוא מקיף לשמאל\" (שם פ\"ב מ\"ב – איור 4)<sup class=\"footnote-marker\">25</sup><i class=\"footnote\">ספראי, עליה לרגל, עמ' 145-143. השערים הסתומים הנראים היום מתוארכים מאוחר יותר; הם נבנו בעת שיפוץ המתחם בימי השלטון האומאי, אך בגל שיפוצים זה לא שונו פני המתחם, ונראה שהשער המאוחר נבנה במקום השער הקדום.</i>.",
                    "עולה הרגל הגיע עד הסורג שהקיף את המקדש. \"לפנים ממנו סורג, גבוה עשרה טפחים, ושלש עשרה פרצות היו שם שפרצום מלכי יון. חזרו וגדרום וגזרו כנגדם שלש עשרה השתחויות\" (שם מ\"ג). לאחר מכן נכנס המבקר לתחום המקדש וטבל בשנית. בנוסף לביקור השתחוו במקדש פעמים נוספות, כגון בשעת תפילת הכוהן הגדול ביום הכיפורים, בהבאת ביכורים, בעת שירת הלוויים והתרועה בחצוצרות (משנה, תמיד פ\"ז מ\"ג) ובכל הזדמנות אחרת. מעבר לכך נראה שההשתחוויה הייתה המרכיב המרכזי של עבודת ה', חוץ מהבאת הקרבן (איור 5).",
                    "עולה הרגל נכנס בשער המזרחי-ימני, הקיף את המקדש משמאל לימין ויצא באותו שער, אך בחלקו המערבי. המעמד כולו נושא אופי של טקס דתי מעוצב ומוסדר, וההשתחוויות הן מרכיב מרכזי במעמד זה, כפי שנראה בהמשך. אבלים ומנודים הקיפו את המקדש בכיוון הפוך. המסורת על ההקפה משמאל לימין חוזרת בשלוש עדויות, ובאלו נזכרים רק האבל והמנודה, ואין רמז לבקשת הרפואה לחולים<sup class=\"footnote-marker\">26</sup><i class=\"footnote\">משנה, מדות פ\"ב מ\"ב; שמחות, פ\"ו יא-יב, עמ' 136-135 (תצוטט להלן); פרקי דרבי אליעזר, סוף פרק יז.</i>.",
                    "<b>איור 4.</b> הר הבית לפי הצעת אבי יונה. מתוך אבי יונה, מקדש.",
                    "בקשת הרפואה מופיעה רק במסורת שבמסכת שמחות: \"ואלו הן שמקיפין דרך שמאל, אבל ומנודה ומי שיש לו חולה ומי שאבדה לו אבדה... מי שיש לו חולה, אומרים לו השוכן בבית הזה ירחם עליו. ואם היה בן קיימא ירחם עליו מיד. ומעשה באשה אחת שחלתה בתה ועלתה והקיפה, ולא זזה משם עד שבאו ואמרו לה נתרפאתה. ומי שאבדה לו אבדה אומרים לו השוכן בבית הזה יתן בלב מי שמצאה ויחזירה לך מיד. ומעשה באלעזר בן חנניה בן גרון שאבד לו ספר תורה לקוח במאה מנה ועלה והקיף ולא זז משם עד שבאו ואמרו לו נמצא רבי ספר תורה. שמתחילה לא בנה שלמה הבית אלא על תנאי שכל מישיש לו צרה יבא ויתפלל עליה. רעב כי יהיה בארץ, דבר כי יהיה, שדפון, ירקון, ארבה, חסיל כי יהיה, כי יצר לו אויבו בארץ שעריו, כל נגע כל מחלה, כל תפלה כל תחנה אשר תהיה לכל אדם. אין לי אלא יחיד, לצבור מניין? תלמוד לומר לכל עמך ישראל. אין לי אלא לישראל, לנכרי מניין? תלמוד לומר וגם אל הנכרי אשר לו מעמך ישראל הוא. מבקש בנים, או אפילו נכסים מניין? תלמוד לומר כל תפלה כל תחנה. יכול אפילו מבקש בנים ולא טוב לו? נכסים ולא טוב לו? תלמוד לומר אשר תדע את לבבו... מה שטוב לו תתן לו\" (שמחות, פ\"ו יא-יב, עמ' 136-135).",
                    "מבחינה ספרותית הקטע מיוחד במינו. בראשיתו מעין ציטוט בפרפרזה של תפילת שלמה. התפילה עוסקת בצרת ציבור בלבד, והציטוט החלקי הופך את הקערה על פיה ומדגיש את צרת היחיד, ועל כן צריך פסוקים נוספים שיאשרו את כוחו של המקדש לעזור גם לציבור.",
                    "אם כן אדם רגיל מקיף את המקדש מימין לשמאל, ומי שיש לו צורך מיוחד מקיף בכיוון הפוך. עבורו ועבור כל הציבור זה ביטוי לתפילה מיוחדת ולמעמד ציבורי מיוחד. יתרה מזו, הקפת הבית היא הזמן המתאים לתפילה האישית, ומעשי הנס מתרחשים במעמד פומבי זה. במקדש עצמו אדם מקריב את חובותיו, אך תפילת היחיד מתבצעת דווקא בחצר ההומה של הר הבית.",
                    "התיאור במסכת שמחות הוא של מקום קדוש \"קלסי\". מי שיש לו צרה בא ומתפלל ונענה; גוון זה חסר במשנה במדות ואף אינו מופיע במשנתנו. עם זאת אין ספק שיש במסכת שמחות מסורת רֵאלית המשקפת את רחשי לב הציבור. עד כמה המסורת אמִתית ניתן ללמוד ממקור אחר המתאר כבדרך אגב את מעמד ההקפה. בבראשית רבה מתואר אירוע אשר התרחש כביכול בימי שיבת ציון: \"אמר רבי חנן בשעה שעלה נחמיה מן הגולה התפחמו פני הנשים מן השמש והניחו אותן והלכו ונשאו נשים נכריות. והיו מקיפות המזבח ובוכות...\" (בראשית רבה, ח ה, עמ' 167). לפנינו עדות לפי תומה של חכם מאוחר אשר עדיין מכיר את נוהג ההקפה כדי לבקש עזרה ממרומים על צרות פרטיות. נראה שמסכת שמחות מייצגת כאן נוהג עממי שהספרות הממוסדת יותר דחקה אותה והתעלמה ממנו. ואכן חכמים, וגם יוספוס ופילון בשעתם, הצניעו את תפקידו ומקומו של המקדש כמחולל נסים. ה\"נסים\" המיוחסים למקדש בספרות חז\"ל הם צנועים ביותר, וכל קדוש יהודי או בן דת אחרת מחולל נסים רבים יותר ועצמתיים יותר.",
                    "הקפת המזבח היא כנראה כינוי כללי להקפת המקדש, שהרי לפי ההלכה התנאית רק לכוהנים הכשרים לעבודה הותר להיכנס בין האולם למזבח. איננו יודעים מה היו הלכות הכניסה למקדש בימי שיבת ציון המתוארת במדרש, אבל ודאי שבעל המדרש אינו משמר מסורת מימי שיבת ציון, ואולי אף לא מסורת רֵאלית מימי הבית, אלא יש בדבריו ביטוי לתפיסה הרווחת בימי חכמים. כאן ההקפה היא מעמד של תפילה ותחנונים, זו הדרך שבה אדם שוטח תפילה לפני קונו, וזה המקום לשאת דברי תפילה, תחנון והודאה.",
                    "הנהלת המקדש מצִדה עשתה מאמץ להפוך את הקפת המקדש לחוויה דתית ולאומית. כלי המקדש הוצגו לראווה, ובהר הבית הוצבו מזכרות לאומיות ושלל אויבים<sup class=\"footnote-marker\">27</sup><i class=\"footnote\">קד', טו 402.</i>.",
                    "כל ההשתחוויות במקדש הן בפישוט ידיים ורגליים<sup class=\"footnote-marker\">28</sup><i class=\"footnote\">בבלי, טז ע\"א; הוריות ד ע\"א; ברכות לד ע\"ב; מגילה כב ע\"ב. כל המסורות הללו הן בבליות. לדיון כללי על מחוות גוף ראו ארליך, כל עצמותי.</i>. המשנה מתכוונת ששהייה היא עבודה מינימלית שהיא השתחוויה, וכאמור זו גם הפעולה הראשונה שעולה הרגל מבצע. אבל חז\"ל רצו להפוך הגדרת פעולה זו להגדרת זמן ופירשו \"כדי השתחוויה\", ובתלמוד פירשו ש\"כדי השתחוויה\" הוא זמן הליכה של עשר אמות, וכן: \"עד כמה היא השתחויה? רבי סימון בשם רבי יהושע בן לוי, עד כדי שאילת שלום בין אדם לחבירו. אבא בר הונא בשם רבי יוחנן, עד כדי שאילת שלום מתלמיד לרב, שלום עליך רבי\" (ירו', לד ע\"א)<sup class=\"footnote-marker\">29</sup><i class=\"footnote\">אופייני לחכמים לפרש את עבודת המקדש כמעשה הנעשה בבית המדרש, ובכך נשלח מסר סמוי שהלימוד הוא כהשתחוויה. </i>, או כדי אמירת פסוק (בבלי, טז ע\"ב; ירו', יומא פ\"ג ה\"ג, מ ע\"ב).",
                    "התוספתא (פ\"א ה\"ח) חוזרת על ההלכה ורק מוסיפה שחייב אפילו אם דיבר עם חברו כדי השתחוויה.",
                    "<b>בא לא בארוכה חייב בקצרה פטור</b> – הוא גילה (או נזכר) שהוא טמא בעת שהייתו במקדש, וניצבות לפניו שתי דרכים, ארוכה וקצרה. נראה שהרקע הרֵאלי הוא הקפת המקדש. עולה הרגל רוצה לסיים את ההקפה, אבל ההלכה דורשת שילך בדרך הקצרה ביותר, גם אם לשם כך יצטרך לחזור על עקבותיו (וממילא ללכת \"נגד הזרם\"). אם האריך שלא לצורך חייב. פירשנו שמצוות היציאה מהמקדש גוברת על החובה להקיף את הר הבית מימין לשמאל; עם זאת הבבלי מדגיש (טז ע\"ב) שאין הוא חייב להזדרז, ויכול ללכת אפילו עקב בצד אגודל.",
                    "<b>זו היא מצות עשה שבמקדש שאין חייבין עליה</b> – לו הייתה משנתנו מבודדת היה צריך לפרשה שהמצווה היא לצאת מהמקדש במהירות, וזו מצוות עשה שאין חייבים עליה קרבן. פירוש זה לכאורה קשה, שהרי המשנה באה לפרש מהי \"כדי השתחוויה\" שעליה חייב בקרבן עולה ויורד. אלא שהיה מקום לפרש שמשנתנו כרבי עקיבא (להלן משנה ה) ופטור על טומאת מקדש, אבל חייב לצאת מידית מהמקדש. שני התלמודים פירשו שהכוונה שזו מצוות עשה הנדונה במסכת הוריות שאם סנהדרין הורו בטעות, אין הם חייבים בקרבן העלם דבר של ציבור (ירו', לד ע\"א; בבלי, יז ע\"ב). להלן נסביר את ההלכה ומדוע הוכרחו אמוראים להציע פירוש זה הנראה כרחוק."
                ],
                [
                    "<small>עפ”י כתב יד קופמן</small>",
                    "<b>איזו היא מצות עשה שבנידה שחייבין עליה</b> – השאלה נראית קשה: וכי מי הזכיר את מצוות עשה שבנידה? ולמה הובאה מצוות נידה כאן? נראה שהיא הובאה בשל דימוי הלשון \"קצרה ארוכה\". מסתבר שמשנתנו מתייחסת למשנה קדומה כלשהי שדיברה על מצוות עשה שבמקדש ובנידה. משנה כזאת יכולה להיות קשורה למשנת הוריות שנביא להלן.",
                    "<b>היה משמש</b> – \"משמש\" היא מילה נקייה ליחסי אישות, <b>עם הטהורה אמרה לו נטמאתי </b>[<b>אם</b>]<b> פרש מיד חייב מפני שיציאתו הנייה לו כביאתו</b> – בביאת המקדש עליו לצאת במהירות ולא להשתהות, ואילו בביאת אישה עליו להשתהות, אך לא לסיים את מעשה האישות אלא להרגיע את גופו כדי שתמעט הנאתו. כדברי הבבלי: \"נועץ עשר צפרניו בקרקע עד שימות\" (יח ע\"א), כלומר עד שהתרגשותו המינית תדעך, מבלי לסיים את מעשה האישות.",
                    "הדמיון בין ביאת המקדש לביאת הנידה כפול, הן בעצם השאלה של שהייה והן במינוח \"ביאה\" המשמש לשני פנים.",
                    "כפי שרמזנו משנתנו קשורה למשנה במסכת הוריות, וזו לשונה: \"1. אין חייבין על עשה ועל לא תעשה שבמקדש ואין מביאין אשם תלוי על עשה ועל לא תעשה שבמקדש. 2. אבל חייבין על עשה ועל לא תעשה שבנדה. 3. ומביאין אשם תלוי על עשה ועל לא תעשה שבנדה. 4. איזו היא מצות עשה שבנדה פרוש מן הנדה ומצות לא תעשה לא תבא אל הנדה\" (הוריות פ\"ב מ\"ד). מדובר במקרה שבית הדין הורה הוראה בטעות ועשו ישראל על פיו, לפיכך הציבור (בית הדין) חייב בקרבן העלם דבר. המינוח המקראי הוא \"ונעלם דבר מעיני הקהל\" (ויקרא ד יג), ופרשה זו של העלם דבר נשנית לאחר פרשת קרבן עולה ויורד שציטטנו במבוא למסכת הוריות, שבה מדובר על \"ונעלם ממנו\" (שם ה ב-ד).",
                    "גם במשנת הוריות מדובר על עשה שבמקדש ועל עשה שבנידה, שם הבאת הנידה הגיונית ומובנת לא רק על רקע המינוח הדומה (ביאת מקדש וביאת הנידה) אלא גם על רקע ענייני. בשניהם יש עשה ולא תעשה, אבל יש הבדל בהלכה. רבי שמעון מסביר את חיוב הנידה: \"אמר רבי שמעון מפני מה חייבין על מצות עשה שבנידה מפני שיש בה לא תעשה\" (תוס', הוריות פ\"א ה\"י, עמ' 475; ירו', שם פ\"ב ה\"ה, מו ע\"ב). בירושלמי פירוש זה מוצע כאפשרות, והדיון הוא האם \"חייבין\" הם ה\"נכנסים\" או ה\"מורין\", כלומר האדם שנכנס או הסנהדרין שהורתה בשוגג.",
                    "הבבלי מנסח זאת בעזרת המינוח \"תנא היכא קאי\", כלומר על מה התנא מדבר: \"זו היא מצות עשה שבמקדש שאין חייבין עליה וכו'. היכא קאי דקאמר זו היא? התם קאי\" (יז ע\"ב), ומצטט את משנת הוריות. \"תנא היכא קאי\" הוא מונח המופיע בעוד סדרת מקורות, בכולם התלמוד מגלה את דעתו שהתנא מיסב את דבריו על משנה אחרת, ורק עריכה מאוחרת מציבה אותם כאילו במנותק<sup class=\"footnote-marker\">30</sup><i class=\"footnote\">ליברמן, תנא היכא קאי. ליברמן הביא סדרת מקרים שבהם דברי תנאים הועברו ממקום למקום, אך לא הרחיב על משמעות התגלית בכל הקשור לעריכת המשנה. ראו עוד פירושנו לכתובות פ\"ה מ\"ד.</i>. מינוח זה הוא אחד הגילויים הקדומים לתשומת הלב של אמוראים לשאלת עריכת המשנה, והעברת קטעי משניות ממקום אחד למשנהו. עם זאת דומה שהתלמוד לא הדגיש את האפשרות של משניות קדומות שהן בבסיס משנתנו, אלא סבר שהתנא כאן הוא המשך ישיר למשנה הערוכה שם. במקרה שלנו אין משנתנו המשך ישיר למשנת הוריות, שכן יש גם סדרת הבדלים בין משנת שבועות למשנת הוריות.",
                    "לפני משנתנו לא היה מונח המשפט האחרון (4), או אולי היה מונח ומחבר משנתנו רצה לפרט בו מעט יותר. בשבועות חייבים על ביאת מקדש, אם כי כאמור במשנה הבאה תובא דעתו של מי שפוטר מקרבן על חטא כזה. יתר על כן, מצוות נידה בהוריות היא עצם הפרישה, ומשפט זה אינו מוסבר. במשנת שבועות הוא מוסבר שאין הכוונה לעצם ההרחקה, שזו מצוות לא תעשה, אלא להנחיה אופרטיבית להשהות את הבעילה כפי שהסברנו בשם הבבלי (נועץ צפרניו וכו'). אבל הירושלמי להוריות פירש שמצוות העשה היא \"והזרתם את בני ישראל מטומאתם\" (פ\"ב ה\"ה, מו ע\"ד), כלומר לא השהייה היא מצוות העשה אלא עצם ההרחקה. דומה שזו פשטה של משנת הוריות.",
                    "נמצאנו למדים שאם נדקדק, בעצם משנת הוריות מפרשת אחרת את מצוות עשה שבנידה. בהוריות מודגש עצם הפרישה ואילו במשנתנו מצוות העשה איננה הפרישה אלא השהייה. התפיסה שהפרישה עצמה איננה מצוות עשה אלא לא תעשה ושהשהייה היא מצוות עשה איננה לכידה; או ששתיהן מוגדרות כאי-עשייה או ששתיהן צריכות להיות מוגדרות כעשייה של הרחקה.",
                    "מבחינה רעיונית יש בפירוש זה חידוש גדול. פרישות מנידה עשויה להתבצע כהימנעות מפעולה, לא להתקרב לאישה נידה, אך לפי הירושלמי זו התנהגות אקטיבית של חיי קדושה ופרישות; מצווה שיש בה עשייה פנימית וחינוכית הבאה לידי ביטוי באורחות חיים יום-יומיים, ולא רק בהימנעות מנשים נידות.",
                    "לפנינו פרק מאלף בעריכת המשנה. משנת הוריות ומשנת שבועות שתיהן שאובות כנראה ממשנה קדומה קצרה יותר שחיברה את העשה שבמקדש לעשה שבנידה. הקשרה המקורי היה כנראה חובת בית הדין על הוראת טעות, אם כי אפשר שההקשר המקורי היה שונה, ואולי עסק בכלל המצוות שיש בהן עשה ולא תעשה כאחד<sup class=\"footnote-marker\">31</sup><i class=\"footnote\">קיימות עוד מצוות כאלה שיש בהן עשה ולא תעשה, כגון שבת. נציין עוד שיש שתי הגדרות אפשריות ל\"לא תעשה\" ו\"עשה\". האחת היא מהותית: \"לא תעשה\" היא הימנעות, ו\"עשה\" היא פעולה חיובית. אפשרות שנייה היא ש\"לא תעשה\" מוגדרת כמצווה שנאמרת בתורה בצורה שלילית – \"לא תעשה מלאכה\", ו\"עשה\" היא מצווה המוגדרת בתורה כעשה – \"שמור את יום השבת\". שתי ההגדרות דומות בפועל, אך יש בין שתי ההגדרות גם נפקא מינה להלכה. ספק אם יש בחומר התנאי שבידינו בכדי להסביר למה התכוונו תנאים בעניין.  </i>. משנת הוריות פירשה את המונחים שבמשנה הקדומה בדרך אחת ופסקה שעל ביאת המקדש אין חייבים קרבן (כשיטת רבי עקיבא להלן), ומשנת הוריות פסקה שעל ביאת מקדש חייבים קרבן (כשיטת משנה א ורבי ישמעאל להלן)<sup class=\"footnote-marker\">32</sup><i class=\"footnote\">מקורות תנאיים נוספים סוברים כרבי ישמעאל, כגון תוס', כריתות פ\"א ה\"ב, עמ' 560.</i>, ופירשה את מצוות עשה שבנידה בדומה לעשה שבמקדש, כהוראה לבצע את הפרישה בדרך הנכונה (קצרה במקדש, ארוכה באישה).",
                    "משנתנו ערוכה רבדים רבדים:",
                    "רובד ראשון – נקבעה הכותרת המספרית (\"שתים שהן ארבע\"). ייתכן שרובד זה נוצר רק בסוף התהליך.",
                    "רובד שני – ממשנה קדומה אחרת הובא פירוט המקרים שאינם שניים שהם ארבעה, אלא מניין אחר.",
                    "רובד שלישי – הוסבר מהו המקדש ומהי שהיית מקדש.",
                    "רובד רביעי – הובאה משנה קדומה אחרת המדברת על מצוות עשה שבמקדש, ואגבה מצוות עשה שבנידה.",
                    "רובד חמישי – הוסברו מצוות עשה שבמקדש, ומצוות עשה שבנידה, בניגוד להסבר שבמשנת הוריות (שם הוא ברובד השני של מצוות הוריות).",
                    "המשך המשנה (משנה ה) חוזר לרובד הראשון וחולק עליו בשאלות עקרוניות."
                ],
                [
                    "<b>רבי אליעזר אומר השרץ נעלם ממנו</b> – ויקרא ה ב, <b>על העלם שרץ הוא חייב ואינו חייב על העלם המקדש רבי עקיבא אומר ונעלם ממנו והוא טמא</b> – שם שם<b>, על העלם הטומאה הוא חייב אינו חייב על העלם מקדש</b> – הפסוק השלם הוא: \"או נפש אשר תגע בכל דבר טמא או בנבלת חיה טמאה או בנבלת בהמה טמאה או בנבלת שרץ טמא ונעלם ממנו והוא טמא ואשם\" (ויקרא ה ב), והפסוק שאחריו: \"או כי יגע בטמאת אדם לכל טמאתו אשר יטמא בה ונעלם ממנו...\" (שם ג). רבי אליעזר דורש את המילים \"שרץ טמא ונעלם ממנו\" שרק טומאת שרץ שנעלמה מחייבת קרבן עולה ויורד, ורבי עקיבא דורש את המילים \"ונעלם ממנו\" שכל טומאה מטמאת ולא רק טומאת שרץ. <b>רבי ישמעאל אומר ונעלם ממנו ונעלם ממנו שתי פעמים לחייב על העלם טומאה ועל העלם מקדש</b> – המילים \"נעלם ממנו\" מופיעות פעמיים, פעם בפסוק ב שצוטט ופעם בפסוק ג שגם הוא צוטט. לפנינו שלוש עמדות, ואפשר לפרשן בשלוש דרכים:",
                    "1. כל המחלוקות הן רק במשמעות דורשין, וכולם מסכימים שעל כל הטומאות חייב קרבן. שני התנאים הראשונים יודעים שחייב על טומאת מקדש, ומוסיפים פסוק לטומאה רגילה, ורבי ישמעאל מוצא פסוק לשתי הטומאות.",
                    "2. רבי אליעזר ורבי עקיבא מסכימים ביניהם שחייב על כל טומאה, אבל פטור מטומאת מקדש (אם נטמא ושכח או לא ידע ונכנס למקדש), וחולקים בכך על רבי ישמעאל.",
                    "3. שלוש דעות לפנינו. רבי אליעזר סבור שחייבים רק במקרה שנגע בשרץ ואחר כך נגע בקודש; רבי עקיבא סבור שחייב על כל מקרה שנטמא ונגע בקודש, אבל שניהם מסכימים שאם נטמא ונכנס למקדש אינו חייב, ורבי ישמעאל אומר שחייב אם נטמא ונכנס למקדש<b>.</b>",
                    "המחלוקת שבמשנה מופיעה גם בתוספתא, ובה מוצגים דברי רבי ישמעאל: \"...לחייב על העלם טומאה ועל העלם מקדש, רבי אליעזר ורבי עקיבא אומרים אינו חייב אלא על העלם טומאה בלבד\" (פ\"א ה\"ח, עמ' 447). התוספתא מנוסחת כאילו יש רק מחלוקת הלכתית אחת (אפשרות 2).",
                    "המחלוקת חוזרת גם במדרש תורת כהנים: \"ז. 'ונעלם ממנו' ונעלמה ממנו טומאה. או יכול ונעלם ממנו מקדש? תלמוד לומר 'ונעלם ממנו והוא טמא' על העלם טומאה הוא חייב אינו חייב על העלם מקדש דברי רבי עקיבא. רבי אליעזר אומר 'השרץ ונעלם ממנו' על העלם שרץ הוא חייב, אינו חייב על העלם מקדש. רבי ישמעאל אומר 'ונעלם ממנו' 'ונעלם ממנו' שני פעמים לחייב על העלם טומאה ועל העלם מקדש. 'או כי יגע בטומאת אדם', אדם זה המת, בטומאת אדם זה טמא מת, 'טומאתו' לרבות זבים וזבות נדות ויולדות, אין לי אלא ימי חומרן, ימי קולן מנין? תלמוד לומר 'לכל טומאתו אשר יטמא' לרבות בועל נדה, 'בה' לרבות הבולע נבלת העוף הטהור. אם נאמרו הקלות למה נאמרו החמורות? שאלו נאמרו הקלות, ולא נאמרו החמורות הייתי אומר על הקלות בעולה ויורד, על החמורות בקבועה. צריך לומר החמורות או אלו נאמרו החמורות ולא נאמרו הקלות הייתי אומר על החמורות יהא חייב ועל הקלות יהא פטור, צריך לומר הקלות וצריך לומר החמורות. ומנין שאינו מדבר אלא בטומאת מקדש וקדשיו? הזהיר וענש על ידי טומאת וחייב קרבן על הטומאה, מה עונש ואזהרה אמורין להלן על ידי טומאה, בטומאת מקדש וקדשיו אף קרבן שחייב כאן על ידי טומאה בטומאת מקדש וקדשיו\" (ספרא, ויקרא דיבורא דחובה, פרק יב ה\"ז-הי\"א, כג ע\"ב-ע\"ג)<b>. </b>גם המדרש מנוסח לפי האפשרות השנייה, והמחלוקת היא האם אדם חייב קרבן עולה ויורד על כניסה למקדש. בפרק הקודם נדונה טומאת המקדש, וההנחה הכללית היא שטומאת המקדש חמורה והעובר עליה בזדון או בהעלם חייב קרבן (פ\"א מ\"ד ומ\"ה; תוס', פ\"א ה\"ג, עמ' 446-445). כל אלו לשיטת רבי ישמעאל בלבד.",
                    "הירושלמי אף הוא מתחבט בשאלה האם לפנינו מחלוקת. נראה שהירושלמי דן ביחס שבין רבי אליעזר לרבי עקיבא, וגם מסקנתנו היא שרק \"משמעות דורשין ביניהון\" (לד ע\"א). אבל הבבלי מציג בנושא מחלוקת. לדעה הראשונה רבי אליעזר ורבי עקיבא חולקים (יח ע\"ב), ולדעת רבי יוחנן משמעות דורשין ביניהם (יט ע\"א). כאמור, לדעתנו העדויות התנאיות מצביעות על כך שרבי אליעזר ורבי עקיבא אינם חולקים בהלכה.",
                    "מעתה עלינו לשאול מה הניע את רבי עקיבא ורבי אליעזר לצמצם את העלם דבר לטומאת קודש בלבד. כפי שאמרנו, האפשרות הרֵאלית שאדם נכנס למקדש מבלי משים אינה מעשית. ברם נימוק זה אינו מספק, שכן עדיין קיים המקרה שבו שכח שנטמא וידע שנכנס למקדש (\"זכור למקדש\"). לפי רבי אליעזר ורבי עקיבא פטור גם במקרה כזה. כמו כן עדיין ייתכן שהמשנה תדון בשאלה תאורטית בגלל חשיבותה העקרונית.",
                    "דומה שלפנינו עמדה הבאה להקל על עולה הרגל. ואכן, היחס למצוות שנוי במחלוקת עקרונית. אדם הדוגל בעבודת ה' מיראה ומחשש לעונש חי בחשש מתמיד שמא יחטא. אדם כזה עלול להימנע מכניסה למקדש, שכן אי עלייה למקדש אינה גוררת עוון, אפילו לא בפסח<sup class=\"footnote-marker\">33</sup><i class=\"footnote\">ראו פירושנו לפסחים פ\"ט מ\"ב, שם רבי עקיבא מחייב למעשה את כל אנשי יהודה לעלות, ורבי אליעזר רואה בכך מצוות רשות בלבד.</i>. לעומת זאת קיימת האפשרות שהכניסה תלווה בחטא על אחד מפרטי הטומאה. קרבן העלם דבר הוא בעצם איום מתמיד, חרב מתהפכת, על כל עולי הרגל. כל זה חריף ותקף עוד יותר לדעת מי שסבור שרק קרבן אישי מכפר על חטא כניסה למקדש בטומאה מתוך שכחה (מ\"א בפרקנו), ומותיר את האדם בחשש מתמיד שמא חטא בטעות. הלכות טומאה חמורות כל כך שהחשש הופך לחלק בלתי נפרד מחוויית העלייה לרגל. לעומת זאת ההלכה שאין חייבים על טומאת מקדש מתוך העלם משחררת את האדם מחשש. יש בכך מעין סיוע הלכתי לעלייה לרגל, ומשיכת עולי הרגל בהבטחה שלא יינזקו.",
                    "במבוא למסכת חגיגה עמדנו על כך שחכמים (הנהגת המקדש) העניקו מעין \"סובסידיה הלכתית\" לעולי הרגל, ובעיקר לעמי הארץ שבהם. אלו נחשבו לטהורים אף על פי שלפי הלכת חז\"ל היו אמורים להיחשב כטמאים, שכן חכמים (הנהגת המקדש) רצו לעודד את העלייה לרגל. מדיניות זו של עידוד היא המנחה את רבי עקיבא ורבי אליעזר במשנתנו.",
                    "דברי רבי אליעזר במשנה מנותקים. בעצם אם נקרא אותם בלי התוספתא הם בלתי מובנים. עם זאת, המשנה איננה מתבססת על התוספתא. למעשה הדרך הנכונה היא לקרוא את שני הטקסטים במדורג.",
                    "קריאה מדורגת של המשנה והתוספתא",
                    "ניכר ששני המכלולים (משנה ותוספתא) הם פיתוח של מכלול אחד. הם מתחלקים בחומר הכתוב. שני העורכים משתדלים לא לחזור זה על דברי זה, אך יש גם חזרות במקומות שבהם יש למכלול אחד לחדש משהו שאין במכלול האחר."
                ]
            ],
            [
                [
                    "למעשה בפרק זה מתחילה מסכת שבועות. לימיננו בפרק זה עומד חיבורו של בנוביץ<sup class=\"footnote-marker\">1</sup><i class=\"footnote\">בנוביץ, שבועות בתרא.</i> העוסק בפרשנות \"בדרך המחקר\" לפרק ד בשבועות. כמובן עצם השימוש שלנו בתלמוד הבבלי מוגבל למדי, לסוגיות שהן פרשנות למשנה.",
                    "<small>עפ”י כתב יד קופמן</small>",
                    "<b>שבועות שתים שהן ארבע שבועה</b> – זו הכותרת המספרית שנשנתה במשנה הראשונה בפרק, ועתה התנא בא להסבירה. (1א) <b>שאוכל (1ב) ושלא אוכל (2א) שאכלתי (2ב) ושלא אכלתי</b> – אלו שתי שבועות שכל אחת מהן מתחלקת לשתיים: אחת על לשעבר, הוא נשבע שבעבר עשה כך וכך או לא עשה כך וכך, ואחת שבעתיד יעשה או לא יעשה. המשנה מניחה ששבועת שקר היא גם לשעבר וגם לעתיד, אבל תפיסה זו שנויה במחלוקת תנאים.",
                    "שבועה לעתיד היא למעשה התחייבות, והיא זהה לנדר, ואכן במסכת נדרים ראינו שלעתים הנדר העתידי מנוסח בצורת שבועה. כך אנו שומעים על כינויי שבועה שהם כנדרים (משנה, נדרים פ\"א מ\"ב), ובמשנה אחרת: \"שבועה שאוכל לך, לא שבועה לא אוכל לך, אסור. זה חומר בשבועות מבנדרים...\" (שם פ\"ב מ\"ב). להלן נדון בהבדל בין נדרים לשבועות לפי משנה זו. מכל מקום ברור שההבחנה בין נדר עתידי לשבועה עתידית אינו מובהק, ואכן הבבלי מביא בשם רבי יוחנן עמדה החולקת על המשנה שכל שבועה עתידית אין דנים בה משום שבועה אלא משום \"לא יחל דברו\", כלומר שהיא נדר (כא ע\"א). בירושלמי מובאים דברי רבי יוחנן פעמים רבות ולעתים הוא חולק על המשנה, והתלמוד אינו רואה בכך תופעה התובעת הסבר. לעומת זאת בבבלי מצב זה נדיר. אמוראים אינם חולקים על משנה, ורק לעתים רחוקות הגמרא מסבירה שרב נחשב לתנא ומותר לו לחלוק על תנאים, ואף הסבר זה מובא רק כתירוץ לשעת הדחק. אבל בסוגייתנו דברי רבי יוחנן מובאים כפשוטם, אף על פי שהם חולקים על המשנה; אין זאת אלא שהתלמוד חש שכך משמע ממשנת נדרים שציטטנו וממשניות אחרות. כנגד זה מצינו גם דעה שלישית המובאת להלן, שלדעת רבי ישמעאל אינו חייב אלא על העתיד לבוא<sup class=\"footnote-marker\">2</sup><i class=\"footnote\">ראו עוד בבלי, ג ע\"ב; כה ע\"א; תמורה ג ע\"ב. שבועה על עתיד נזכרת גם במשנת סוטה פ\"ב מ\"ה, וראו דיוננו שם. אלא שבמשנה שם יש עירוב של הלכה ומדרש וההסבר ששבועת הסוטה היא גם על העתיד שייכת לחלק האגדי, ואין מקשים על האגדה מהלכה. </i>.",
                    "הגדרת השבועה",
                    "העמדה המיוחסת לרבי יוחנן אינה מצויה אלא בתלמוד הבבלי. התלמוד הירושלמי מניח בפשטות שאין לרבי יוחנן עמדה מיוחדת בנושא, ומביאים את דבריו על שבועה בעתיד<sup class=\"footnote-marker\">3</sup><i class=\"footnote\">בירושלמי להלן (פ\"ג רה\"ד, לד ע\"ד) רבי יוחנן דן בשבועה שלא אשתה וציטוטים נוספים משמו. </i>. יש מקום לטענה שעמדתו של רבי יוחנן גובשה ביהדות בבל. עמדה זו, כמו עמדתו של רבי ישמעאל, ממעטת מאוד את משמעותה של השבועה ומצמצמת אותה למקרים מיוחדים. במבוא עמדנו על הסתייגותם של חכמים לדורותיהם, או לפחות של זרם אחד בעולמו של בית המדרש, מהשבועה, כמו גם מהנדר והנזירות<sup class=\"footnote-marker\">4</sup><i class=\"footnote\">ראו המבוא למסכתות נדרים ונזיר. </i>. עיצוב הגדרת השבועה סביב משנתנו הוא דוגמה לכך<sup class=\"footnote-marker\">5</sup><i class=\"footnote\">ראו עוד נדרים פ\"ג מ\"א ופירושנו לה. </i>.",
                    "<b>שבועה שלא אכל ואכל כל שהוא</b> – המדובר בשבועה עתידית<sup class=\"footnote-marker\">6</sup><i class=\"footnote\">שבועה שאוכל, בעתיד. אבל אפשר גם לקרוא ולפרש: שבועה שאָכל, בעבר. הקריאה תלויה בעמדה של התנא לגבי שבועות עבר ועתיד. נושא זה של פרשנות מילולית מעסיק את הסוגיה הבבלית (יט ע\"ב – כ ע\"א; בנוביץ, שבועות בתרא, עמ' 40-21). בסופו של דיון גם  שבועת עבר וגם שבועת עתיד נאסרה באותה מידה, והשאלה היא רק איזו נוסחה עוסקת בכל מקרה.</i>,<b> חייב דברי רבי עקיבא</b> – כבר מי שאכל \"כלשהו\" חייב בשבועת שקר. אחד החידושים הגדולים של תורה שבעל פה הוא קביעת השיעורים והמידות. כך, למשל, בפרק הקודם (מ\"ג) הוגדר מהו משך הזמן שרק אם שהה כמוהו במקדש התחייב בקרבן. כן קבעו חכמים שיעור לאכילת טרפות, לאכילה בצום, לאכילת חמץ ולשאר מצוות ועבֵרות. לכאורה רבי עקיבא נוקט כאן את הדרך ההלכתית ה\"נאיבית\" שאין צורך בקביעת שיעורים. כך גם מבין התלמוד הבבלי שרבי עקיבא מבטא כאן את דעתו שחייב גם ב\"כלשהו\", וממילא אין צורך בשיעור מסוים של אכילה כדי להתחייב. השאלה אכן מעסיקה את עולמם של חכמים, אך לדעתנו את המשנה יש לפרש ללא אזכור של השאלה. במשנה שלנו דברי רבי עקיבא הם שאדם איננו חייב על שבועת שקר אם לא עשה מעשה (נגד השבועה). אמנם רבי עקיבא אמר במפורש שדי ב\"כלשהו\", אך הוא לא התייחס לעניין הכמותי אלא למהות (החיוב על מעשה בלבד). הנוסח \"כלשהו\" בא בניגוד להמשך, ששם חכמים טוענים שאין צריך מעשה כלל. נציע את הדברים בהמשך. <b>אמרו לו לרבי עקיבא באיכן מצינו באוכל כל שהוא שהוא חייב שזה חייב</b> – גם כאן ניתן לפרש את דברי חכמים באחת משתי פנים:",
                    "א. טענתם של חכמים היא שלא מצינו דוגמאות נוספות לכך שכבר \"כלשהו\" מחייב בעונש (קרבן). הקביעה הנרמזת בדברי חכמים היא בעייתית ביותר. אמנם לעתים קרובות מצינו שיעורים, אבל בהלכות רבות גם חייב ב\"כלשהו\". ניסוח דברי חכמים מרמז כאילו עמדתו של רבי עקיבא היא חריגה, בכל יתר ההלכות אין די ב\"כלשהו\" ורק כאן נקבעת הלכה מחמירה. ברם עיון במקבילות מגלה תמונה מורכבת הרבה יותר. הבבלי טוען שרבי שמעון סבור שתמיד חייב ב\"כלשהו\" במכות, ואם אכל כזית חייב בקרבן, ומתלבט האם רבי עקיבא סובר כרבי שמעון (להלן) תמיד או שהוא סבור שדין שבועה חריג ומיוחד.",
                    "ב. \"היכן מצינו שמדבר מביא קרבן\", כלומר חייב להיות מעשה כלשהו. על דיבור בלבד אין מביאים קרבן. רבי עקיבא אמר שהנשבע חייב עקב שבועתו, אבל שבועה היא בסך הכול דיבור. כך מתפרשים דברי רבי עקיבא באופן מילולי לחלוטין. לדעת רבי עקיבא הנשבע לשקר מביא קרבן (כגון אם נשבע על מה שהיה, והשבועה שקרית), אך איננו נשבע לשקר אם אין מעשה, כגון הנשבע שלא יָרדו גשמים אינו מביא קרבן כי לא עשה מעשה. ייתכן שגם רבי עקיבא מכיר את הכלל, אך לדעתו השבועה חריגה, כמו שגם דיבור לעתים חריג (ונחשב למעשה, כגון המגדף). לדעת רבי עקיבא התורה החריגה את הנושא הזה כשאמרה שעל שבועת שקר נענשים.",
                    "הבבלי פירש (כמובן) כפירוש הראשון (כא ע\"ב) ש\"לרבי עקיבא מתחייב במשהו\", שכן הוא מניח שהכלל שאין נענשים אלא על מעשה כבר קיים וידוע. יתר על כן, נושא השיעורים הוא נושא הלכתי מובהק שמתחילים לדון בו בתקופת התנאים, אך האמוראים ממשיכים לעסוק בו באינטנסיביות.",
                    "הבבלי אף יודע לציין שרבי שמעון חולק על רבי עקיבא. הניסוח \"עמום\":",
                    "ונשאר לנו לנחש האם גם רבי שמעון עוסק בצורך במעשה (לדעתו אם אין מעשה נשבע לשקר פטור), או שהוא מדבר על נושא השיעורים. הבבלי מתחבט גם האם המחלוקת בין רבי שמעון לתנאים היא רק בנושא זה או בכל הנושאים.",
                    "<b>אמר להן</b> – בדפוסים נוסף \"רבי עקיבא\"<sup class=\"footnote-marker\">7</sup><i class=\"footnote\">דפוס וילנא, דו, דל, דפ, ו, רו.</i>, אבל מתוך ההקשר ברור שאכן אלו דברי רבי עקיבא. <b>באיכן מצינו במדבר ומביא קרבן שזה מדבר ומביא קרבן</b> – רבי עקיבא מקשה על חכמים, אבל הקשר בין קושייתו לבין המחלוקת בעייתי. מכל מקום, ודאי שאין הטיעון החדש קשור לטיעון הקודם. השאלה היא כיצד ניתן לחייב אדם בקרבן בשל דבר שאמר, ללא שום עשייה, הרי הנשבע לא עשה כלום. המעשה שעשה (אכל) הוא מעשה מותר, ומדוע אמירתו מחייבת אותו? השאלה אמורה להישאל גם לגבי מי שאומר שבשבועה חייב רק אם אכל \"כלשהו\", \"כזית\" או מידה אחרת. ייתכן שהשאלה מבטאת עמדה שלפיה נדר על לשעבר (\"שאכלתי\" או \"שלא אכלתי\") אינו נדר. את הגישה הזאת ניתן לחזק בטיעון שהשבועה אין בה כל מעשה או מחדל, יש בה הגדרה שונה, בדיעבד, של העבר, אבל אי אפשר לחייבו על אמירתו הנוכחית אם אין מעשה בצדה. אבל מי שנשבע שלא יאכל בעתיד, הרי אכילתו מהווה מעשה ושבועתו מגדירה אותו כמעשה אסור. שני התלמודים מתחבטים בשאלה וטוענים: הרי יש מקרים נוספים שאדם לוקה או מתחייב בהם קרבן על עברה שאין בה עשייה אלא דיבור. הירושלמי מביא כדוגמה את המגדף שמביא קרבן (לד ע\"ב), ועונה שהשאלה היא לשיטת חכמים שהגידוף אינו נחשב לעשייה, אבל רבי עקיבא בדרכו שהגידוף נחשב למעשה.",
                    "בדיקה במקבילות מגלה תמונה מגוונת בהרבה. אמנם רבי שמעון מחייב ב\"כלשהו\" בכמה תחומים, כגון באכילת תרומה (משנה, מכות פ\"ג מ\"ב) ובדיני מנחות (תוס', מנחות פ\"א הי\"ז, עמ' 513), אבל בנושאים אחרים דווקא רבי שמעון הוא הקובע שיעור, וחכמים אחרים אומרים ב\"כלשהו\". כך רבי מאיר אומר ב\"כלשהו\" לעניין נגעים (משנה, נגעים פ\"ד מ\"ד) וכן בדיני שבת: הקודח \"כלשהו\" חייב לתנא קמא, ולפי רבי שמעון חייב רק אם קדח את כולו (תוס', שבת פי\"א ה\"ג), וכן בדיני טהרות (תוס', טהרות פ\"ה ה\"ד, עמ' 664), וניתן להביא עוד דוגמאות שבהן רבי שמעון אומר ב\"כלשהו\" או שהוא קובע שיעור.",
                    "נראה שאין כאן עמדה עקרונית אלא הדברים תלויים בכל מקרה ומקרה לגופו. כדוגמה תשמש לנו משנת שבת: \"המצניע לזרע ולדוגמא ולרפואה והוציאו בשבת חייב בכל שהוא, וכל אדם אין חייב אלא כשיעורו\" (פ\"י מ\"א). יש כאן שיעור קבוע, והוא השיעור הנדון במשנת שבת פרק ח ובה דוגמאות רבות לשיעורים. אבל אם מדובר במי שהצניע זרע, הרי שעבורו כל כמות קטנה היא משמעותית, ולכן חייב ב\"כלשהו\". ברור שמשנה זו אינה כרבי שמעון הקובע בראש פרק ח של מסכת שבת כי השיעורים הקבועים הם המחייבים, כשם שהמשנה בפ\"ז מ\"ד שם אינה כרבי שמעון<sup class=\"footnote-marker\">8</sup><i class=\"footnote\">לגבי משנתנו ראו המיוחס לר\"ן על אתר; לגבי פ\"ז ראו אפשטיין, מבוא, עמ' 106-104.</i>. אם כן, דווקא לרבי שמעון מיוחסת העמדה הקובעת שיעור קשיח.",
                    "דוגמה נוספת תשמש לנו ההלכה לגבי שיעור טומאה. קיימת הסכמה כללית שבשר מטמא רק ב\"כזית\", אבל נחלקו חכמים בשיעור עצמות המטמאות. המחמירים אומרים עצם כשעורה, שפירושו למעשה ב\"כלשהו\", אך יש גם התובעים רובע עצמות. שמאי הזקן החמיר וטימא בעצם כשעורה (משנה, עדיות פ\"א מ\"ז ומקבילות), ובדעתו מהלך רבי עקיבא (תוס', עדיות פ\"א ה\"ז, עמ' 455). רבי עקיבא מחמיר אפוא יותר מבית שמאי, וסובר כשמאי<sup class=\"footnote-marker\">9</sup><i class=\"footnote\">אם יזכנו החונן לאדם דעת נרחיב בכך בפירושנו לעדיות פ\"א מ\"ז ואהלות פ\"ב מ\"א.</i>. הוא הדין לרביעית דם, שרבי עקיבא מטמא ב\"כלשהו\" (משנה, אהלות פ\"ב מ\"ב; תוס', שם פ\"ג ה\"ב, עמ' 599 ומקבילותיהן).",
                    "בתוך העמדות המגוונות הללו בולטת שיטתו של רבי עקיבא שאמנם אינה עקבית ואחידה, אך בנושאים מספר הוא מתנגד לשיעורים ומחייב ב\"כלשהו\". במשנת פאה (פ\"ג מ\"ו) ובבא בתרא (פ\"ט מ\"ו) הוא אומר שקרקע \"כלשהו\" חייבת בפאה ואפשר לקנות בה קניין אגב, היא חייבת בפרוזבול וביכורים וכו', כל זאת בניגוד לרבותיו שקבעו שיעור מינימום. גם המשנה שאחריה מהלכת כנראה בדרך זו, וכן אומר רבי עקיבא שעל ירקון ושדפון \"כלשהו\" מכריזים תענית (בבלי, תענית כב ע\"א; להלכה זו אין מקור תנאי). כפי שראינו הוא גם האומר שעצמות ודם מטמאים ב\"כלשהו\". אי אפשר לומר שהוא מחייב תמיד ב\"כלשהו\", אך מספר העדויות לעמדה זו חורג מגדר המקריות.",
                    "מכל מקום הטענה של חכמים אינה טענה, מצינו חייב ב\"כלשהו\" בספרות ההלכה, והשאלה היא בעיקר לשיטתם שיש שיעור לכל דבר.",
                    "<b>אמר להן</b> – בדפוסים נוסף \"רבי עקיבא\"<sup class=\"footnote-marker\">10</sup><i class=\"footnote\">דפוס וילנא, דו, דל, דפ, ו, רו.</i>, אבל מתוך ההקשר ברור שאכן אלו דברי רבי עקיבא. <b>באיכן מצינו במדבר ומביא קרבן שזה מדבר ומביא קרבן</b> – רבי עקיבא מתגונן נגד חכמים. מבחינה מילולית דבריו מתאימים רק לפירוש הראשון. אין מדובר כלל ב\"כשיעור\" אלא בהיעדר כל מעשה. גם המדבר נחשב למעשה, וכך גם הנשבע לשקר. האם עמדתו של רבי עקיבא שהכלל הידוע \"לאו שאין בו מעשה אין לוקים עליו\" כולו בטל או שמא לפנינו כמה חריגים? על זאת איננו יודעים לענות מהמשנה שלנו. ברם להסבר הראשון דברי המשנה קשים ובלתי מתאימים. מה עניין מדבר לכאן? הקשר בין קושייתו של רבי עקיבא לטענת חכמים בעייתי. מכל מקום, ודאי שאין הטיעון החדש קשור לטיעון הקודם. השאלה היא כיצד ניתן לחייב אדם בקרבן בשל דבר שאמר, ללא שום עשייה, הרי הנשבע לא עשה כלום. המעשה שעשה (אכל) הוא מעשה מותר, ומדוע אמירתו מחייבת אותו?",
                    "לפיכך לדעתנו את המשנה צריך להעמיד כמחלוקת סביב השאלה האם נדרש מעשה כדי להפוך את שבועת השקר ללאו שנענשים עליו. חכמים תמהים עליו ואולי חולקים עליו, ורבי שמעון אולי משתתף במחלוקת זו או אולי במחלוקת אחרת (האם נדרש שיעור של מעשה כלשהו). רבי שמעון עצמו אמר את דבריו לעניין שיעור (מכות פ\"ג מ\"ב), אך אולי הכיר הבבלי אמירה אחרת שלו. על כל פנים, במכות מדובר על השיעור.",
                    "גם הירושלמי (לד ע\"ב) מפרש כמובן את המשנה, וגם הוא אינו מציג בבירור את שתי האפשרויות. אבל ממהלך הדיון משמע שהירושלמי מציע שתי הצעות; ההצעה הראשונה היא בבחינת פרשנות שלישית.",
                    "1. מה נן קיימין? אם באומר שבועה שאוכל אכילת תורה, אף רבי עקיבה מודה<sup class=\"footnote-marker\">11</sup><i class=\"footnote\">שפטור.</i>. ואם באומר שבועה שלא אטעום, אף רבנן מודו<sup class=\"footnote-marker\">12</sup><i class=\"footnote\">כיוון שהשבועה כללה כל אכילה. בשלב זה התלמוד עוסק בעניין כמות האכילה, אך לא בכימות שיעור האכילה. אכילה מהתורה היא בכמות מוגדרת (יותר ממשהו, כנראה כזית או כביצה), ואילו לטעום הוא ב\"משהו\". </i>. 2. אלא כי נן קיימין<sup class=\"footnote-marker\">13</sup><i class=\"footnote\">בנוביץ, שבועות בתרא, עמ' 117, ומוסיף \"בסתם אכל\". רבינוביץ, שערי תורת ארץ ישראל, פירש \"אלא כן נן קיימין רבי עקיבא אמר כל שהוא אכילה. לפי דרכנו משפט אחד הוכפל. וכך יש לתקן (המחוק נמצא בסוגרים)  , אלא כי נן קיימין, [כל שהוא], כל שהוא אכילה. פתר לה כרבי עקיבה דאמר כל שהוא אכילה\". לכך כנראה רומז גם בעל פני משה.</i>, כל שהוא, כל שהוא אכילה. פתר לה כרבי עקיבה דאמר כל שהוא אכילה מה מפקה מביניהון? 2א. 'שבועה שאוכל ככר זו ואכלה חסר כל שהוא', על דעתיה דרבי עקיבה חייב, על דעתין דרבנין פטור. 2ב. 'שלא אוכל ככר זה ואכלה חסר כל שהוא' על דעתיה דרבי עקיבה פטור\". עד כאן התלמוד מציע הסבר שלישי. המחלוקת איננה סביב השאלה האם חייב ב\"משהו\" או ב\"כלשהו\" אלא במקרה של נוסחת ביניים: שבועה (שלא) אוכל את זה, ואכל את זה פחות קצת, כך שיש כאן אכילה אך אין כאן הפרת כל השבועה. אפשר שהסברו של רבא מתאים לדרך הסבר זו של הירושלמי<sup class=\"footnote-marker\">14</sup><i class=\"footnote\">בבלי, כב ע\"א-ע\"ב; בנוביץ, שבועות בתרא, עמ' 168-137.</i>.",
                    "בַהמשך התלמוד מביא עוד דוגמאות למקרי ביניים דומים. התלמוד ממשיך (בסוגריים הסברינו):",
                    "3. והרי המגדף מביא קרבן? [ומכאן שאין צורך במעשה?] 4. חברייא אמרי בשם ריש לקיש כשיטתו השיבוהו כשיטתך שאתה אומר אין המגדף מעשה, איכן מצינו במדבר ומביא קרבן, שזה מדבר ומביא קרבן. 5. ר' בא קרתיגנאה בעי מחלפה שיטת ריש לקיש תמן מר לרבי עקיבה אין המגדף מעשה והכא מר מגדף מעשה כרבי עקיבה... 6. רבי לא בשם ריש לקיש תרין תניין אינון על דעתיה דרבי עקיבה חד אמר אין המגדף מעשה וחד אמר המגדף מעשה\". השאלה [מס' 3] היא ציטוט מהמשנה, ומתאימה לפירוש השני שהצענו (הרי במגדף אין מעשה). האמוראים מתחבטים האם ניתן להסביר בכך את חריגות השבועה, ומה אכן עמדת ריש לקיש בנושא (5-4). מכל מקום התירוץ מובן רק לפי הסברנו (שמחלוקת איננה על שאלת השיעור).",
                    "על כל פנים, הירושלמי אינו מביא את דעת רבי שמעון כלל. הוא מובא אגב אורחא בהלכה ד (לה ע\"ג) בלבד, וגם שם הוא מובא רק אגב אזכור רבי שמעון בעניין קרוב, אך שונה.",
                    "בהמשך, בהלכה ז, התלמוד מוסיף מקרה שאיננו במשנה (פ\"ג ה\"ז, לד ע\"ד): \" 'שבועה שלא אוכל ככר זו' כו'. שבועה שאוכל ככר זה היום ועבר היום ואכלה, רבי יוחנן וריש לקיש תריהון אמרין פטור, לא טעמא דאהן [טעמא דאהן]<sup class=\"footnote-marker\">15</sup><i class=\"footnote\">לא טעמו של זה טעמו של זה. המילים בסוגריים נוספו על ידינו. </i>. טעמא דרבי יוחנן משם שאינו ראוי לקבל התרייה. טעמא דריש לקיש משום שהוא בלא תעשה שאין בו מעשה. מה מפקה מביניהון שרפה והשליכה לים. אין תימר משם שאינו ראוי לקבל התרייה פטור ואין תימר משום שהוא בלא תעשה הרי יש בה מעשה\". נראה שיש לתקן את הגרסה, שהרי לפי גרסה זו שלפנינו השבועה בוצעה, והיה בכך מעשה. אין זאת אלא שיש לגרוס \"שבועה שאוכל ככר זה היום, ועבר היום <u>ולא</u> ואכלה\". אין כאן מעשה, ואין הזדמנות להתראה, שהרי לא היה מעשה. נמצאנו למדים שהאמוראים חולקים בעיקרון האם לצורך עברה חובה שיהא מרכיב של מעשה אסור (ולא די במחדל). לפי ריש לקיש עברה ללא מעשה \"פטור\" מקרבן, ולפי רבי יוחנן חייב אבל במקרה זה פטור. נמצאנו למדים שהאמוראים עוסקים במה שעסק רבי עקיבא (לפי הצעתנו) ואינם מזכירים שבכך עסק התנא. כנראה הם פירשו אותו כמי שמדבר בנושא אחר. כמובן שיטת רבי יוחנן עומדת רק אם מניחים שכל לאו חייב בהתראה. גם נושא זה שנוי במחלוקת, ובה עסקנו במבוא למסכת כריתות.",
                    "ראוי לציון שבשתי הסוגיות מצויים משפטים דומים (כגון הבאת דברי רבי שמעון), אך לצרכים אחרים, כאילו עבר חומר גולמי בין שני בתי המדרש אך בשינויי עריכה מפליגים.",
                    "הבבלי מסביר, כאמור, שהמחלוקת היא האם נדרש שיעור. ייתכן שביסוד דברי הבבלי הייתה סוגיה אחרת לפי פרשנותנו, אבל בנוסח שלפנינו העריכה מציגה את ההסבר הזה<sup class=\"footnote-marker\">16</sup><i class=\"footnote\">לדעתנו אין טעם לתקן את הסוגיה כך שתתאים לשאלה ולמחלוקת שהעלינו. אפילו אם הסבר כזה אפשרי הרי שהוא מחייב הקמה מחדש של הסוגיה, ואין לדעתנו טעם לכתוב את הסוגיה מחדש. לפירוש הסוגיה עצמה וקשייה ראו בנוביץ, שבועות בתרא, עמ' 122-116. בנוביץ העמיד על כך שזו סוגיה מלאכותית השאובה ובנויה על בבלי, מכות יז ע\"ב.</i>.",
                    "כפי שטענו לשיטת הבבלי, הדיון על מגדף איננו קשור לראשית הסוגיה. ייתכן שבשלב זה הבבלי מציע פרשנות שונה למשנה (את הפרשנות שאנו כינינו אפשרות ב), וכאמור כך גם בירושלמי. אבל כמובן פרשני התלמוד ניסו להעמיד את הבבלי כהמשך לפרשנות שהמחלוקת היא סביב עניין כשיעור. נושא זה מצוי מחוץ לדיוננו<sup class=\"footnote-marker\">17</sup><i class=\"footnote\">ראו  בנוביץ, שבועות בתרא, עמ' 135-130. </i>.",
                    "<b>ה\"שיעורים\"</b>",
                    "מעתה עלינו להרחיב מעט בשאלה העקרונית של המשנה. נפתח בשאלה כפי שהבבלי מסביר אותה (מחלוקת האם חייב \"במשהו\", ב\"כלשהו\" או רק בשיעור מסוים).",
                    "נושא השיעורים תופס כמובן מקום חשוב במחשבת התנאים, ועוד יותר במחשבה האמוראית. שאלה זו נשאלת בתחומים רבים: כמה חייב האוכל לאכול כדי להתחייב באכילת תרומה, כמה היא אכילת יום הכיפורים, בכמה אדם נטמא, כמה משקל או נפח חייב בהוצאה בשבת וכן הלאה. באופן בסיסי מצויות שתי דעות:",
                    "א. ב\"כלשהו\" או ב\"משהו\";",
                    "ב. בשיעור מינימלי. בשאלה מהו השיעור המינימלי קיימת מחלוקת נוספת. בעיקר מצאנו שתי דעות – כזית או כביצה, ולגבי נושאים אחדים הגדרות אחרות.",
                    "היה מקום לצפות לכך שהעמדות תהיינה עקביות, שמי שאומר ב\"משהו\" אומר זאת על כל הנושאים, וכן ההלכה לדורותיה תקבע שיעור אחיד. בפועל לא כך היה, כפי שנראה להלן. במסגרת שלנו לא נעסוק בכל המערכת ההלכתית, ונסתפק בהסברה כללית שלה.",
                    "העמדה שחייב ב\"כלשהו\" מופיעה בספרות ההלכה. היא מיוחסת בבסיסה לשמאי הזקן. נפתח במשנת עדיות (פ\"א מ\"ז): \"בית שמאי אומרים רובע עצמות מן העצמים בין משנים בין משלשה, ובית הלל אומרים רובע עצמות מן הגויה מרוב הבנין או מרוב המנין. שמאי אומר אפילו מעצם אחד\". אם כן, בית הלל במשנת עדיות הם סתם המשנה באהלות פ\"ב מ\"ב. בית הלל תובעים תנאי כפול: כמות עצמות ורוב בניין/מניין, אבל בית שמאי מחמירים ומסתפקים בכמות עצמות בלבד. שמאי מחמיר עוד יותר ומסתפק בעצם אחת.",
                    "לפי מסורת זו גם בית שמאי מסכימים שעצם אחת אינה מטמאת, ותובעים רובע עצמות. במשנה ובתוספתא אנו מוצאים גישה מחמירה עוד יותר: \"ששה <u>דברים<sup class=\"footnote-marker\">18</sup><i class=\"footnote\">המניין מופיע רק בתוספתא והוא במפורש משלב שני של העריכה, כפי שקבענו גם לעיל פ\"א מ\"א.</i></u> רבי עקיבא מטמא וחכמים מטהרין: השרץ והצפרדע ברשות הרבים, וכן כזית מן המת, וכזית מן הנבילה, עצם מן המת ועצם מן הנבילה<sup class=\"footnote-marker\">19</sup><i class=\"footnote\">לעצם מן הנבלה ראו פירושנו לידים פ\"ד מ\"ו.</i>... רבי עקיבא מטמא וחכמים מטהרין\" (תוס', עדיות פ\"א ה\"ז, עמ' 455; משנה, טהרות פ\"ה מ\"א). אם כן, רבי עקיבא מטמא כל עצם ואינו תובע דווקא רובע עצמות; הוא מחמיר אפוא יותר מבית שמאי, וסובר כשמאי. אבל בהמשך התוספתא מובאת מסורת אחרת משם רבי עקיבא: \"ששה <u>ספיקות</u> רבי עקיבא מטמא וחכמים מטהרין: השדרה והגולגולת משני מתים, רביעית דם משני מתים, רובע עצמות משני מתים, אבר מן החי משני מתים, רבי עקיבא מטמא וחכמים מטהרין\" (תוס', שם<sup class=\"footnote-marker\">20</sup><i class=\"footnote\">ובלשון מעט אחרת במשנה להלן פ\"ה מ\"א.</i>). לפי ברייתא זו הדין כולו מסופק, ורבי עקיבא מטהר מן הספק, ומכל מקום גם רבי עקיבא תובע \"רובע עצמות\" ואינו מסתפק בעצם סתם. המינוח בברייתא הוא \"מטמאין\" ו\"מטהרין\", אך כנראה הכוונה למטמאין טומאת אוהל, וגם המטהרין מודים בטומאת מגע ומשא, ו\"מטהרין\" רק מטומאת אוהל. הערה זו נדרשת כדי למנוע מחלוקת נוספת בין המקורות, אך איננה מצויה במפורש בלשון הכתוב.",
                    "בברייתא אחרת מצינו מסורת הפוכה: \"1. רובע עצמות מרוב הגויה בגודל ועצמות אף על פי שאין בהן רובע טמאין. 2. רבי יהודה אומר לשון אחר בית שמאי רובע עצמות מן הגוייה מרוב הבנין או מרוב המנין. רוב בניינו ורוב מנינו של מת, אף על פי שאין בהן רובע, טמאין. 3. ואיזהו בניינו השוקים והירכים והצלעות והשדרה, ואיזהו מניינו אפילו ראשי אצבעות ידיים ורגליים בלבד שיהא בו עשרים וחמשה\" (תוס', פ\"ג ה\"ד, עמ' 600-599)<sup class=\"footnote-marker\">21</sup><i class=\"footnote\">לעתים רחוקות נמסרת דעת בית שמאי ואין ביטוי לעמדת בית הלל החולקים, ראו להלן פי\"ח מ\"ח ופירושנו לה (לפי רוב עדי הנוסח דברי בית הלל שם הם המשך דברי בית שמאי).</i>. ההלכה הראשונה היא שיטת בית הלל המוכרת לנו, אבל רבי יהודה מוסר אותה בשם בית שמאי (2). עוד למדנו מהתוספתא ש\"רוב בניין\" הן העצמות הבונות את השלד, ורוב מניין הכוונה ל-125 עצמות קטנות לפחות. אם כן, אבר מן המת אינו מטמא אלא אם כן הוא מייצג את המת עצמו. אין צורך בגופה שלמה, אבל צריך ייצוג של גופה שלמה.",
                    "בברייתא אחרת מובאת מסורת דומה על רבי עקיבא שלא תבע שרובע עצמות יהא ממת אחד, אבל הוא חזר בו: \"אמר רבי יהודה ששה דברים היה רבי עקיבא מטמא, וחזר בו. מעשה שהביאו קופות של עצמות מכפר טביא והניחום באויר בית הכנסת בלוד, ונכנס תיאודורוס הרופא וכל הרופאין עמו, אמרו אין כאן שדרה ממת אחד ולא גלגלת ממת אחד. אמרו הואיל ויש כן מטמאין ויש כן מטהרין, נעמוד למנין. התחילו מרבי עקיבא וטיהר, אמרו לו הואיל ואתה שהיית מטמא טיהרת יהו טהורין. אמר רבי שמעון ועד יום מיתתו של רבי עקיבא היה מטמא ואם משמת חזר בו אינו יודע\" (תוס', פ\"ד ה\"ב, עמ' 600). כאן לא נזכרת דעתו של שמאי שגם עצם אחת מטמאת, וכל הוויכוח הוא סביב עצמות רבות ממתים אחדים (מחלוקת בית שמאי ובית הלל דלעיל). חכמי אושא נחלקים האם רבי עקיבא חזר בו ונהג כבית הלל, או שהמשיך להחזיק בדעת בית שמאי.",
                    "אם כן, מצינו הסכמה כללית שכזית מהמת מטמא וסדרת עמדות באשר לטומאת עצמות:",
                    "• בית שמאי, ומסורת אחת בשם רבי עקיבא – רובע עצמות מטמא.",
                    "• בית הלל – רובע עצמות מרוב בניין/מניין, ואולי רבי עקיבא הצטרף לדעה זו.",
                    "• שמאי ומסורת אחת בשם רבי עקיבא – עצם אחת מטמאת. מהתוספתא משמע ש\"עצם אחת\" היא עצם כשעורה: \"השיבו את רבי עקיבא שלש תשובות. לא!... דבר אחר: לא! אם אמרת בעצמות שמיעט עצמות טמא, ועצם כשעורה הפורש מהן טמא, תאמר בדם...\" (פ\"ג ה\"ג, עמ' 599)<sup class=\"footnote-marker\">22</sup><i class=\"footnote\">בשיטה זו מהלך גם המדרש בספרי במדבר, קכט, עמ' 166.</i>. אם כן, מעט עצמות הן עצם כשעורה. כן משמע מברייתא אחרת שבה רבי יהודה תובע עצם כשעורה (תוס', פי\"ד ה\"ה, עמ' 611). רבי יהודה מהלך, אפוא, בשיטת בית שמאי בעקבות רבו, רבי אליעזר.",
                    "במקומות רבים מצאנו ששיטת בית שמאי לא נעלמה מההלכה הפסוקה (ההלכה התנאית המאוחרת). אמנם בדרך כלל ההלכה נקבעה כבית הלל, אבל מצאנו תנאים רבים ומשניות סתמיות כבית שמאי<sup class=\"footnote-marker\">23</sup><i class=\"footnote\">על תנאים מאוחרים המהלכים בשיטת בית שמאי ראו ספראי, הכרעה כבית הלל.</i>. עם זאת מפתיע למצוא את רבי עקיבא מהלך בשיטת בית שמאי, שכן הוא המנהיג הגדול של תורת בית הלל ולעתים קרובות הוא המכריע כשיטתם. אמנם ציטטנו גם מסורת מוחלפת, שבית הלל הם המחמירים, אך הקרבה שבין רבי עקיבא לעמדת שמאי (פעם כשמאי ופעם כבית שמאי) אינה ניתנת לטשטוש, ונראית עדיפה. הליכתו של רבי עקיבא בעקבות בית שמאי חריגה, לעומת זאת רגיל שרבי אליעזר מהלך בשיטתם, ואף רבי יהודה תלמידו. ייתכן שייחוד זה הוא שגרר את שתי המסורות החילופיות לעמדת רבי עקיבא. אם כן לסיכום, בידינו שלוש מסורות על עמדת רבי עקיבא:",
                    "1. רבי עקיבא כשמאי הזקן.",
                    "2. רבי עקביא כשמאי, אבל רק בספקות.",
                    "3. רבי עקיבא סבר כשמאי וחזר בו.",
                    "ייתכן שיש למחלוקת זו ביטוי נוסף: \"העושה מקום לקנה ולאספתי<sup class=\"footnote-marker\">24</sup><i class=\"footnote\">אספתי היא מלטינית, safta, ומשמעה חרב.</i> ולנר שעורו כל שהוא כדברי בית שמאי בית הלל אומרים בפותח טפח. לזון את עיניו ולדבר עם חברו ולתשמיש בפותח טפח\" (אהלות פי\"ג מ\"ד). כאן מדובר בחור שנעשה בקיר. לרוב הדעות צריך להיות שלחור יהא שימוש. ייתכן שחור בשביל נעיצת קנה נאסר כבר בכלשהו, לא משום שכלשהו מטמא (מכניס טומאה) אלא משום שכבר בכך יש בחור שימוש, והא ראיה שחור לתשמיש צריך להיות לו גודל מסוים. השאלה היא האם בית שמאי חולקים גם על המשך המשנה \"לזון את עיניו...\", או שההמשך הוא לדעת כולם. ברם לא נתפלא אם בית שמאי כאן מקבלים את דעת מורם במקרה ביניים כזה, וכבר ב\"כלשהו\" נחשב לשימוש תקין ומחייב. בנושאים אחרים קרובים אכן בית שמאי דורשים כמות ברורה (כגון משנת אהלות פי\"א מ\"א). לאחר שראינו שאכן היה בנושא מחלוקת בתוך בית שמאי, ניתן לטעון שלפנינו מחלוקת עקרונית גם בתוך בית שמאי. אך גם אפשר שאין אחידות ובכל נושא הכריעו בהתאם למקום לזמן ולאישיות המקרית שעסקה בנושא.",
                    "בנוסף יש סדרת תחומים הלכתיים שבהם העברה היא ב'כלשהו'. כך למשל יין נסך נאסר בכלשהו, כגון \"אגרונימון שטעם מן הכוס והחזירו לחבית, קדח במיניקת ונפלה ממנו טפה כל שהוא, אסורה, מפני שטיפה של יין נסך אסורה ואוסרת כל שהוא\" (תוס', עבודה זרה פ\"ז [ח] ה\"ו, עמ' 471)<sup class=\"footnote-marker\">25</sup><i class=\"footnote\">ברנד, כלי חרס, עמ' שטו-שטז. האגרונימון הנזכר הוא האגורנומוס הנכרי, המפקח על השוק, והוא טועם מן היין במסגרת תפקידו כמפקח, ובמסגרת טובות ההנאה שהוא זכאי להן באופן פחות פורמלי. ראו עוד כלים פי\"ד מ\"ב. </i>. במשנה מנוסח הכלל \"יין נסך אסור ואוסר בכל שהוא יין ביין ומים במים בכל שהוא יין במים ומים ביין בנותן טעם זה הכלל מין במינו במשהו ושלא במינו בנותן טעם\" (עבודה זרה פ\"ב מ\"ח). מסתבר שדין זה שדי ב'כשלהו' כדי לאסור, הוא חריג. בנושאים אחרים נקבע ש\"מין במינו בנותן טעם\", כך בחלה ושביעית, תרומות, ערלה (חלה פ\"ג מ\"י; שביעית פ\"ז מ\"ז), תרומות פ\"י מ\"א; ערלה פ\"ב מ\"ז ועוד תחומים (נדרים פ\"ו מ\"ו). רק פרי 'אחר' נאסר ב'כלשהו'. בבגדרה נותן טעם מחייבת כמות משמעוית של עירוב. ברם בהלכה שהובאה לעיל מין בשאינו מינו נאסר בכלשהו משום שהוא בוודאי אחר. מין במינו נאסר רק בכמות \"משמעותית\"",
                    "כמו כן קרקע כלשהי כבר חייבת במצוות התלויות בארץ (בהקשר זה נזכרת במופרש הפאה – פאה פ\"ג מ\"ו). \"כלשהו\" מופיע גם כגודל (היעדר מינימום של שיעור – כלים פי\"ט מ\"ג): \"מיזרן היוצא מן המטה כל שהוא דברי רבי מאיר, רבי יוסי אומר עד עשרה טפחים\". גם כאן אפשר שלפנינו מקרה מיוחד שבו ניתן להשתמש כבר בכלשהו\".",
                    "תחום נוסף המופיע בספרות הפסיקה הוא חמץ: \"כל שהוא ממין דגן הרי זה עובר בפסח הרי אלו באזהרה ואין בהן משום כרת\" (פ\"ג מ\"א). הסברנו את המשנה במקומה והצענו שכאילו כתוב בה: כל מזון שנוצר ממיני דגן (שיש בו תערובת דגן) נאסר בפסח. אבל אפשר גם לקרוא את המשנה שבפסח דגן נאסר בכל שהוא. הסברנו כפי הסברנו משום שזה נושא הפרק, ולא שיעור אכילת דגנים. כך הסביר גם הבבלי, ובעצם גם רמב\"ם, רע\"ב ואחרים לא הוסיפו את עניין הכמות אלא כהערת אגב (אליבא דהלכתא), ולא כפירוש למשנה. \"כלשהו\" מופיע גם בתחומים נוספים, אך בדרך כלל נדרש שיעור ממשי יותר<sup class=\"footnote-marker\">26</sup><i class=\"footnote\">משנה, שבת פ\"י מ\"א; פי\"ב מ\"א ועוד. בכל המקרים הללו ייתכן שמדובר בחריגים מסיבות שמציעים המקורות השונים.</i>.",
                    "אם אנו מפרשים שמשנתנו עוסקת בשאלה זו של שיעור וכימות הרי שהיא מתנסחת בלשון רגילה למדי, אך איננה מזכירה עוד משניות שבהן משתמעת דעה כזאת. הבבלי אומר שרבי שמעון פוטר אם אין \"כלשהו\", ובעצם לא מצאנו לדעה זו מקור (המשפט \"רבי שמעון פוטר\" מצוי כמובן גם להלן (משנה ד), אך בהקשרים אחרים.",
                    "המחלוקת מהו השיעור כבר איננה נוגעת לענייננו, ולא נעסוק בה.",
                    "כל השאלה של שיעורים היא בעיקרה בתחום הדקדקני-משפטי. ודאי שאין לאכול בפסח חמץ פחות מכשיעור, או תרומה פחות מכשיעור; המחלוקת היא רק על מידת האיסור, והאם חייב קרבן. בימי חכמים כל עניין הקרבן הוא אוטופי, ובכלל המונח \"חובת קרבן\" הוא בעייתי. בסופו של דבר בפועל ברוב המקרים אדם צריך להחליט אם יהיא קרבן ואם לאו, והשאלות ההלכתיות הן בתחום העקרוני ולא במישור המעשי. במינוח המשפטי המחלוקת מכונה \"חצי שיעור, רבי יוחנן אמר: אסור מן התורה, ריש לקיש אמר: מותר מן התורה\" (בבלי, יומא עג ע\"ב ומקבילות רבות). סביר שגם ריש לקיש לא התכוון שהדבר מותר אלא שעקרונית אין הוא גורר ענישה (ענישה שבפועל כמעט אין מפעילים אותה). על כל פנים הבבלי הבין באופן שיטתי שכל \"פטור\" במשנת שבת הוא פטור אבל אסור<sup class=\"footnote-marker\">27</sup><i class=\"footnote\">זאת בניגוד לארץ ישראל שבה סברו שבדרך כלל פטור הוא מותר, להוציא כמה מקרים. ראו מבואנו למסכת שבת. </i>.",
                    "הניסוח \"חצי איסור\" הוא בבלי בלבד ולכן ברור שבתלמוד הבבלי גם ריש לקיש איננו ממליץ על חצי איסור. למעשה גם האוכל בלבד (ללא עשיית מלאכה) ביום הכיפורים איננו חייב כרת (בבלי, יומא עד ע\"א), כך שה\"פריווילגיה\" של האוכל חצי שיעור מבחינה מעשית איננה ניכרת. אמנם נכון שיש דיונים (גם תנאיים) שמהם משמע שהעושה פחות מכשיעור איננו אסור כלל, אך אלו מקרים חריגים (כגון תוס', מקוואות פ\"ז ה\"ה ואילך, עמ' 660)<sup class=\"footnote-marker\">28</sup><i class=\"footnote\">\"...ואין מחייבין אותו להיות אוכל פחות מכשיעור, לירד וטובל. אלא אוכל כשעור, ויורד וטובל. אכל פחות מכשיעור ויורד וטובל באמצע טמא\".</i>. בסופו של דבר יש להניח שלדעת חכמים אין לעשות איסור, והדקדוק בכמות ובשיעור הוא להלכה בלבד<sup class=\"footnote-marker\">29</sup><i class=\"footnote\">ראו למשל משנה, שבת פ\"י מ\"ב.</i>. הנושא מצוי בעיקרו אי שם בין דקדקנות משפטית לבין מערכת בית מדרשית.",
                    "<b>לאו שאין בו מעשה</b>",
                    "אשר לנושא השני שהצענו כדרך פרשנות למשנה. רבי עקיבא מעלה את שאלה האם לאו שאין בו מעשה לוקים עליו. רבי עקיבא איננו מנסח כלל אבל מדבריו משמע שנשבע לשקר פטור אלא אם הצטרף לשבועה מעשה ממשי.",
                    "ביטוי ברמה משפטית וניסוחית גבוהה יותר מצוי במקורות אחרים: \"הנוטל אם על הבנים רבי יהודה אומר לוקה ואינו משלח, וחכמים אומרים משלח ואינו לוקה. זה הכלל כל מצות לא תעשה שיש בה קום עשה אין לוקין עליה\" (משנה, חולין פי\"ב מ\"ד; מכות פ\"ג מ\"ד<sup class=\"footnote-marker\">30</sup><i class=\"footnote\">תוס', מכות פ\"ה הט\"ז ומקבילות נוספות.</i>). יש כאן לאו ברור, \"לא תקח האם על הבנים\", ומצווה מעשית, \"שלח תשלח\". בדרך כלל מצווה מנוסחת או כחיוב, \"מצוות עשה\", או כאיסור, \"לא תעשה\". לפי פרשנותם של חכמים לוקים רק על איסור, אם כי ברמה העקרונית כופים גם על מצוות עשה כהנחת תפילין. אם יש במצווה שני המרכיבים הרי זו מחלוקת רבי יהודה וחכמים, והכלל הוא כחכמים שאינו לוקה<sup class=\"footnote-marker\">31</sup><i class=\"footnote\">כמחלוקת זו המחלוקת גם בתוספתא בבא מציעא: \"ר' נחמיה ור' אליעזר בן יעקב פוטרין בלבלר, ופטרו את המלוה מללקות מפני שהוא בקום עשה\" (פ\"ו הט\"ז). המדובר במלווה. ההסבר שמלווה אינו עובר רק על לא תעשה אלא גם על מצוות עשה נראה בעינינו כהתחמקות, אך בהנמקה משפטית של דברי חכמים.</i>. במצוות שילוח הקן קיים שילוב נדיר זה: \"אין חייבין עליה\" משמעו שאין חייבים במלקות. בדפוסים מאוחרים (כגון דפוס וילנא): \"לוקין עליה\". זה הנימוק לשיטת חכמים, ורבי יהודה חולק על הכלל. הכלל חוזר כאמור גם במשנת מכות (פ\"ג מ\"ד). בתוספתא שם נוסף: \"הנוטל אם מעל הבנים רבי יוסי אומר משום רבי יוסי הגלילי כל עוברי לא תעשה שעברו על מצות לא תעשה שיש בה קום ועשה<sup class=\"footnote-marker\">32</sup><i class=\"footnote\">כגון מצוות שילוח הקן.</i>, אם קיימין את מצות לא תעשה פטורין ואם לאו חייבין\" (תוס', מכות פ\"ה הי\"א, עמ' 444). כלומר אם שילח את האם לאחר זמן קיים את מצוות הלא תעשה (לא עבר על האיסור) ופטור, ואם אכל את האם על בניה – חייב.",
                    "הכלל של משניות חולין ומכות כמובן איננו אותו נושא של \"לאו שאין בו מעשה\", אלא נושא אחר במקצת, אך במשנת חולין ומכות משמע שהמעשה הוא עילת הענישה ומתבררת מרכזיותו של המעשה.",
                    "עמדה זו שבמשנה שנויה במחלוקת תנאים: \"איני יודע אלו הם הלוקים? תלמוד לומר 'לא תחסום שור בדישו'. מה חסימת שור מיוחדת מצות לא תעשה, והרי הוא לוקה כך. כל מצות לא תעשה הרי הוא לוקה. או כל מצות לא תעשה שיש בה קום עשה יהא לוקה? תלמוד לומר לא תחסום שור, מה חסימת שור מיוחדת שאין בה קום עשה והרי הוא לוקה כך כל מצות לא תעשה שאין בה קום עשה הרי הוא לוקה. רבי שמעון אומר והצדיקו את הצדיק צדקהו כדי שלא יהא לוקה. והיה אם בן הכות הרשע, פעמים לוקה פעמים אינו לוקה\" (ספרי דברים, רפו, עמ' 303). מה שאמור בקטע הוא שעל עבירת \"לא תחסום שור בדישו\" אדם לוקה, אף על פי שאין כאן מעשה אלא רק מחדל. רבי שמעון אומר מימרא אחרת. מימרתו של רבי שמעון איננה ברורה: האם זה עניין חדש או מחלוקת על תנא קמא.",
                    "המימרה איננה במקומה במדרש<sup class=\"footnote-marker\">33</sup><i class=\"footnote\">אך מצויה כלשונה, פחות או יותר, בכתב יד קיימברידג'; כהנא, מדרשי הלכה, עמ' 298.</i> ועומדת בניגוד למקורות אחרים, אך סגנונה תנאי טוב והיא משקפת עמדה שלא מצאנו במפורש במקור תנאי אחר. כאמור הסברנו שרבי יוחנן סבור כך גם הוא, אבל לשיטתו לעתים לאו שאין בו מעשה אין לוקים עליו, לא משום שלוקים רק על מעשה עבירה (הנעשה בידים ממש), אלא משום שאם אין מעשה עבירה, אין גם אפשרות להתראה. כמובן ששיטה זו סותרת את ההנחות שהצענו לעיל.",
                    "הסברנו את הכלל כקשור למחלוקת אם לוקים או לא. \"חייב\" משמעו חייב במלקות ו\"פטור\" הוא פטור ממלקות. ברם מבחינה פרשנית גרידא, המילה \"מלקות\" אינה מופיעה בַכלל. \"זה הכלל\" עשוי להיות גם עניין חדש, ואזי \"פטור\" הוא פטור לגמרי (מעונש משמים, ואולי אף מותר), ו\"חייב\" הוא אסור. בהלכות שבת התחבטנו בשאלה דומה. שם נעשה שימוש רב במונחים \"פטור\" ו\"אסור\". הבבלי מפרש תמיד ש\"פטור אבל אסור\", כלומר פטור ממלקות, אך הירושלמי קיבל פירוש זה רק במקרים בודדים<sup class=\"footnote-marker\">34</sup><i class=\"footnote\">ראו המבוא למסכת שבת ולמסכת ביצה.</i> ובדרך כלל סבר ש\"פטור\" הוא פטור לחלוטין. במקרה שלנו אי אפשר לפרש שמי שעובר על לאו שאין בו מעשה פטור ממש, הרי הלאו קיים, אבל אפשר לפרש שאינו נענש בידי שמים, ו\"חייב\" הוא חייב בידי שמים. יתר על כן, ניתן לפרש ש\"לאו שאין בו מעשה\" אינו קשור לצורת הניסוח של הפסוק (שיש בו \"עשה\" צמוד ל\"לא תעשה\" – מצוות שילוח ואיסור לקיחה) אלא כל איסור שאינו כרוך בעשייה בפועל. בשילוח הקן איסור הלקיחה מחייב שילוח, אבל \"לא תחמוד\" אין בו מעשה, וכן הימנעות משבועה למען אחר.",
                    "למעשה קיימים שני מושגים:",
                    "1. \"לאו שיש בו קום עשה\" וכנגדו \"לאו שאין בו קום עשה\", כלומר לאו סתם.",
                    "2. \"לאו שיש בו מעשה\"<sup class=\"footnote-marker\">35</sup><i class=\"footnote\">בתלמוד הבבלי קיים מונח נוסף: \"לאו הניתק לעשה\". הוא איננו במקורות התנאיים ולכן לא הרחבנו בכך. </i>.וכנגדו לאו שאין בו מעשה.",
                    "ההבדל בין השניים הוא שהראשון הוא פורמלי, הלאו שבפסוק מנוסח גם כחיוב עשה וגם כאיסור לא תעשה, ואילו המונח השני הוא שעשיית האיסור מתבצעת לא על ידי מעשה אלא בצורה \"רכה\" יותר, כמחדל (אי עשייה) או כפעולה פחות מוחשית כגון דיבור, נישוק וכיוצא באלו. במקרים רבים שתי ההגדרות חופפות. כך למשל במצוות שילוח הקן האיסור מתבצע על ידי אי עשייה (אי שילוח) וגם על ידי עשייה (לקיחה).",
                    "מימרה שלישית מופיעה בתוספתא כריתות, ושם היא מפורשת לעניין מלקות ונעשה שימוש במונח \"לאו שאין בו מעשה\": \"מזיד במעילה – רבי אומר במיתה, וחכמים אומרים בלא תעשה. זה הכלל כל מצות לא תעשה שיש בה מעשה, לוקין עליה את הארבעים, ושאין בהן מעשה אין לוקין עליה את הארבעים, ושאר כל לא תעשה שבתורה הרי אלו באזהרה העובר על גזרת המלך\" (פ\"א ה\"ו, עמ' 561).",
                    "ציטטנו את התוספתא משום שהיא מופרשת, ברם העמדה מצויה בבירור כבר במשנת כריתות: \"על אלו חייבים על זדונם כרת ועל שגגתם חטאת, ועל לא הודע שלהן אשם תלוי, חוץ מן המטמא מקדש וקדשיו מפני שהוא בעולה ויורד, דברי רבי מאיר, וחכמים אומרים אף המגדף, שנאמר (במדבר טו כט) 'תורה אחת יהיה לכם לעושה בשגגה', יצא מגדף שאינו עושה מעשה\" (פ\"א מ\"ב). לפי נוסח זה המגדף מצטרף למטמא המקדש, ושניהם מיוחדים שמביאים קרבן עולה ויורד ולא אשם תלוי. אבל אם כך מה הקשר בין היעדר מעשה לטיב הקרבן? אין זאת אלא שלדעת חכמים מגדף פטור מקרבן, והמילית \"אף\" לא באה לרבות אלא להדגשה בלבד. כך גם יוצא מהתוספתא שבה נאמר שרבי יהודה מחייב את המגדף קרבן מכוח דרשה מיוחדת (כריתות פ\"א ה\"א, עמ' 560), ובהמשך נקבע שפסח ומילה הם בקום ועשה, אבל המקלל את אביו ואמו והמסית לעבודה זרה ועדים זוממים אינם מביאים קרבן משום שאין בהם מעשה. אם כן, היעדר מעשה הוא סיבה לכך שהעבריין פטור מקרבן.",
                    "לפני שנמשיך יש להדגיש את הפן העקרוני. במשנתנו מדובר בהלכה נקודתית, שהנשבע חייב בקרבן אף על פי שאין כאן מעשה. הניסוח איננו עקרוני, אדרבה, נראה שמדובר רק בקרבן ובעוד חריגים, אך הכלל הוא שלאו שאין בו מעשה אין לוקים עליו. אבל הכלל לא נאמר, וספק אם היה קיים. במשניות האחרות, כולל משנת כריתות, הכלל מנוסח ככלל והוא ברמה משפטית גבוהה יותר מהמשנה. כאמור, הסקנו גם שהכלל שנוי במחלוקת (בספרי דברים רפו מוצגת עמדה אחרת).",
                    "המחלוקת במשנת כריתות היא בין רבי מאיר וחכמים, אבל התלמודים יודעים שרבי עקיבא הוא זה שאומר שאם אין מעשה העבריין פטור מקרבן. כך סוגיית הירושלמי שצוטטה לעיל, וסוגיות בבליות נוספות<sup class=\"footnote-marker\">36</sup><i class=\"footnote\">בבלי, כב ע\"א; כריתות ז ע\"א; סנהדרין סג ע\"א; סה ע\"א; ירו', שם פ\"ז ה\"ט, כה ע\"ב, ועוד. </i>. מן הסתם הייתה זו מסורת בעל פה שאינה מסקנה או פרשנות למשנתנו.",
                    "<b>\"לאו שיש בו קום עשה\"</b>",
                    "לאו שיש בו קום עשה או \"קיום עשה\" (מכילתא דרבי שמעון בר יוחאי, כ ז, עמ' 148; במקבילות: \"קום עשה\"<sup class=\"footnote-marker\">37</sup><i class=\"footnote\">מכות פ\"ג מי\"ד; חולין פי\"ב מ\"ד ועוד. </i>) הוא נושא המחלוקת במשנה (רבי יהודה וחכמים). בספרי דברים הכלל מוצג כ\"סתם\" ללא מחלוקת (רפו, עמ' 302), ובתוספתא הוא מחלוקת בין תנא קמא לבין רבי נחמיה ורבי אליעזר בן יעקב (שהם כחכמים במשנתנו). מדובר שם במלווה בריבית: \"רבי נחמיה ורבי אליעזר בן יעקב פוטרין בלבלר, ופטרו את המלוה [ואת הערב]<sup class=\"footnote-marker\">38</sup><i class=\"footnote\">כך גרס הריטב\"א. ליברמן פירש שפטור משום שיש מצווה להשיב את הריבית, ובכך ידמה מקרה זה למצוות שילוח הקן. ברם הלבלר והערב ודאי אינם צריכים להשיב את הריבית, וברור אפוא שלא זו הסיבה לפטור אותם. ייתכן שהמשנה בבבא מציעא פ\"ה מי\"א חולקת על רבי נחמיה ורבי אליעזר בן יעקב שבברייתא שבתוספתא. יש להעיר שהברייתא במכילתא שלה רמזנו מציגה מסורת חולקת לגבי עמדתו של רבי יהודה.</i> מללקות, מפני שהוא בקום עשה\" (תוס', בבא מציעא פ\"ו הט\"ז). במקרה זה ודאי אין פסוק העוסק בחובת הלבלר לבצע הלוואה בלי ריבית, לפיכך עולה ששני המונחים זהים. בהלוואה בריבית המלווה אינו עושה מעשה, שכן הלווה הוא שמביא לו את הריבית, המלווה \"רק\" דיבר על כך (התנה זאת בתנאי) והלבלר \"רק\" כתב, ולכן אין זה \"קום עשה\". במכילתא דרבי ישמעאל (מסכתא דנזיקין, יט, עמ' 316) ההלכה שהלבלר פטור מיוחסת לרבי יהודה בלבד, ולא ברור האם תנא קמא חולק עליו. עם זאת, במכילתא לא נזכר הכלל של קום עשה. מכאן מותר להסיק שהנוסח המקורי של ההלכה לא היה תלוי בכלל של \"קום עשה\", וכנראה הכלל הוא תוספת הסבר להלכה. זאת ועוד. הנוסח במכילתא הוא \"רבי יהודה מתיר בלבלר\", אם כן \"פטור\" הוא \"מותר\" ממש. נראה אפוא שאכן הייתה עמדה שללבלר מותר לכתוב חוזה שיש בו ריבית, ואיסור הלוואה בריבית אינו חל עליו שכן הוא אינו נותן הכספים אלא רק מסייע (בכריתת ההסכם), לפי \"בקשת\" שני הצדדים וההסכמה ביניהם. בתוספתא קישרו זאת לכלל של \"קום עשה\" אף על פי שבכך הפך המותר לפטור, כלומר \"פטור\" הוא אסור אבל אינו נענש, או אינו חייב להחזיר. מכאן אנו למדים שההנמקה של ההלכות בכלל של \"קום עשה\" היא מאוחרת לקביעת ההלכה, ובשלב התנאי המאוחר עדיין לא הייתה למונח משמעות אחת ברורה, וקיים היה טשטוש בינו לבין כלל דומה של מצוות \"לא תעשה שיש בו עשה\". אפילו הבבלי המצטט את התוספתא חוזר על המונח (בבא מציעא סב ע\"א), אף על פי שבדרך כלל הייתה כבר לבבלי מסורת פרשנות ברורה ומדויקת של המונחים.",
                    "קום עשה במשמעות זהה ל\"לאו שיש בו מעשה\" מופיע גם במדרש ההלכה: \"מה חסימת שור מיוחדת מצות לא תעשה, והרי הוא לוקה, כך כל מצות לא תעשה הרי הוא לוקה. או כל מצות לא תעשה שיש בה קום עשה יהא לוקה? תלמוד לומר 'לא תחסום שור', מה חסימת שור מיוחדת שאין בה קום עשה והרי הוא לוקה, כך כל מצות לא תעשה שאין בה קום עשה הרי הוא לוקה\" (ספרי דברים, רפ, עמ' 303). סביר יותר לפרש שבמדרש \"קום עשה\" הוא כל איסור שהעברה עליו אינה כרוכה במצוות עשה, ואין סיבה לפרש את המדרש בצורה מצומצמת.",
                    "הביטוי \"קום עשה\" מופיע גם בהקשרים שבהם קשה לקבוע מה משמעותו המדויקת (כגון תוס', מנחות פ\"י הי\"ב, עמ' 528 ועוד).",
                    "אם כן הכלל הוא תנאי מאוחר, ומשמעותו לא התגבשה עד תקופת האמוראים. במשנה שלנו ובמקבילה במכות הוא מופיע ללא משמעות פסוקה, והוא עדיין ניתן להסבר על פי שני המובנים המוצעים של הכלל (1. ההסבר הפורמלי = נוסח התורה, או 2. שיש בו עשייה והעברה אינה נגרמת על ידי מחדל).",
                    "<u>לאו שיש בו מעשה</u> הוא לאו רגיל הקובע שהעושה כך וכך חייב (עובר על איסור), אבל יש כמה איסורים שהם בעצם מצוות עשה והעובר עליהם אינו עושה דבר, או אינו עושה מעשה של ממש. כך למשל המצווה המוטלת על מי שיודע עדות להישבע ולספר לבית הדין מה ראה. למעשה זו הוראת עשה לקום ולהעיד, אך היא מנוסח כלאו. כמו כן המצווה \"לא תותירו ממנו עד בֹקר\" (שמות יב י; ויקרא כב ל) – לשם קיומה צריך לעשות מעשה (לאכול), והנמנע מהמעשה עובר על האיסור. הכלל אינו נזכר בנוסח זה במקורות התנאיים עצמם, לא במשנה ובתוספתא ואף לא במדרשי התנאים. עם זאת, בתוספתא מופיע ניסוח דומה: \"העושה עבודה זרה, המחתיך, והמעמיד, הסח, והמקניח, והמגרר, עובר בלא תעשה, אבל אין חייבין אלא על דבר שיש בו מעשה, כגון המזבח, והמקטיר, והמנסך, והמשתחווה. אבל המגפף, והמנשק, המכביד, והמרביץ, והמלביש, והמנעיל, והמעטף, הרי אילו באזהרה\" (סנהדרין פ\"י ה\"ג, עמ' 430), וכן שנינו בתוספתא כריתות: \"זה הכלל כל מצות לא תעשה שיש בה מעשה, לוקין עליה את הארבעים. ושאין בהן מעשה, אין לוקין עליה את הארבעים. ושאר כל לא תעשה שבתורה הרי אלו באזהרה, העובר על גזרת המלך\" (פ\"א ה\"ו, עמ' 561), וכן במקורות נוספים.",
                    "בבבלי, המחלוקת הבסיסית על מצוות לא תעשה שיש בהן עשה מיוחסת לתנאים. התנאים עוסקים במצווה שלא להותיר מקרבן הפסח: \"בא הכתוב ליתן עשה אחר לא תעשה, לומר שאין לוקה, דברי רבי יהודה. רבי יעקב אומר: לא מן השם הוא זה, אלא משום דהוה ליה לאו שאין בו מעשה ואין לוקין עליו\" (בבלי, פסחים פד ע\"א)<sup class=\"footnote-marker\">39</sup><i class=\"footnote\">ומקבילות לעניינים אחרים, כגון בבלי, פג ע\"א; צא ע\"א ועוד.</i>. יש הסכמה על כך שאין לוקים על הותרת הפסח, והמחלוקת היא מה הסיבה המשפטית לכך, כלומר לאיזה כלל יש לספח את ההלכה הזאת. גלוי לעין שבמקרה זה ההחלטה קדמה למעשה<sup class=\"footnote-marker\">40</sup><i class=\"footnote\">זו ראיה נוספת לדרך שבה הצגנו את התפתחותן של הלכות רבות. ראו במבוא לפירוש המשניות.</i>. לפי דרכנו ניתן אף להציע להלכה טעמים לא הלכתיים, כגון הרצון שלא לפגוע בשמחת החג ולא ליצור מערכת של אכילה מתוך אונס, שהרי כל מטרת המצווה היא לעודד את האכילה של הפסח בלילה ולמנוע צבירה למחרת, אך לא לכפות אכילה שאין זקוקים לה. מכל מקום, ייחוס ההסבר הפורמלי של מחלוקת זו כבר לתנאים (אין לוקים על לאו שאין בו מעשה) מופיע רק בספרות האמוראית.",
                    "לעומת זאת יש איסורים שאינם כרוכים בעשייה של ממש, כגון העובר על איסור בדיבור או במחשבה<sup class=\"footnote-marker\">41</sup><i class=\"footnote\">ההבחנה בין \"מעשה\" ל\"לא מעשה\" אינה משפטית. הראשונים שואלים בצדק: הרי גם דיבור הוא מעשה (הזזת שפתיים – ראו רשב\"א וריטב\"א לבבלי, שבועות כא ע\"א; תמורה ג ע\"א), ואנו נוסיף על כך שכיום ברור שגם מחשבה יש בה מעשה, בלתי נראה, של פעולות פיזיות וזרמי חשמל במוחו של האדם. מבחינה משפטית הבחנה זו בעייתית, וכיום אנשי הלכה מתחבטים בה (מה דינו של העומד ללא מעשה אבל קרן אור עצמאית הסובבת באופן אקראי פוגעת בו ומחוללת מעשה). כל השאלות הללו תלויות בהגדרה משפטית של המונח \"מעשה\", אבל עבור האמוראים ההבחנה הייתה ברורה, וההגדרה של מעשה היא מעשה הנראה לעין ונעשה מתוך מגמה וכוונה. במעשים אחרים לא הכירו, ואין כל צורך לחפש הגדרה קדומה שתכלול גם בעיות חדשות שלא שְׂערום אבותינו. את הבעיות ההלכתיות החדשות יש לפתור, אך אין לדרוש מקדמונינו התייחסות אליהן. </i>: לא תחמוד, הנשבע שבועת שקר וכיוצא באלו. הבבלי מגדיר גם אותם כלאו שאין בו מעשה, כגון המעיד עדות שקר: \"ותיפוק ליה מלא תענה! משום דהוה ליה לאו שאין בו מעשה, וכל לאו שאין בו מעשה אין לוקין עליו\" (בבלי, סנהדרין י ע\"א). מכאן גם הבעיה של העונש החמור המוטל על עדים זוממים שעברו על איסור שאין בו מעשה ועונשם עלול להגיע עד דין מוות (בבלי, מכות ב ע\"ב), וכן המוציא שם רע (תוס', כתובות פ\"א ה\"ה; בבלי, מכות ד ע\"ב ועוד), וכן הנודר בשם עבודה זרה (בבלי, סנהדרין סג ע\"א). הסוגיה בבבלי מכות מתחבטת כיצד להסביר חריגים אלו, אבל הפתרון שהבבלי מציע, שלכל חריג יש סיבה (דרשנית), רק מוכיח שהכלל אינו שלם ויש בו חריגים רבים. כמו כן: \"רבי יהודה אומר משום רבי יוסי הגלילי: כל לא תעשה שבתורה, לאו שיש בו מעשה – לוקין עליו, ושאין בו מעשה – אין לוקין עליו, חוץ מנשבע ומימר<sup class=\"footnote-marker\">42</sup><i class=\"footnote\">ממיר, עושה תמורה. ראו במבוא למסכת תמורה.</i> ומקלל את חבירו בשם\" (בבלי, שבועות כא ע\"א; תמורה ג ע\"א). כפי שראינו רשימת היוצאים מן הכלל ארוכה יותר, ויש גם פרשנות אחרת למונח \"לאו שאין בו מעשה\". עוד חריג הוא כל מצוות פיגול ונותר, שהאיסור הוא גם על מי שתכנן לעבור עברה, ועצם התכנון (שאין בו מעשה) פוסל את הקרבן. בפירושנו לזבחים (פ\"א מ\"א) עסקנו בשאלה זו בהרחבה וראינו כי ההלכה הקדומה (התנאית) פירשה שאיסור פיגול ונותר, כמו גם אכילה בחוץ, הם מעשים, מי שעשה מעשה פסל את הקרבן. רק בשלב מאוחר יותר (אמוראי) פירשו חכמים שמדובר במחשבת עוון. אין לאמוראים ספק שלוקים על כך. הכלל ש\"לאו שאין בו מעשה אין לוקים עליו\" לא הפריע לפרשנות זו. במקום אחד הבבלי מייחס את ההלכה לרבי יהודה (זבחים כט ע\"א), אך קשה להעמיד את כל חלקה הראשון של מסכת זבחים, על שלל החכמים הנזכרים שם, בשיטת רבי יהודה. אין זאת אלא שהכלל אינו חל על המקרים הנדונים במשנת זבחים. דוגמה נוספת היא: \"שבועה שאוכל ככר זו היום ועבר היום ולא אכלה, רבי יוחנן ורבי שמעון בן לקיש דאמרי תרוייהו: אינו לוקה. רבי יוחנן אמר: אינו לוקה – משום דהוה ליה לאו שאין בו מעשה, וכל לאו שאין בו מעשה אין לוקין עליו\" (בבלי, פסחים סג ע\"ב)<sup class=\"footnote-marker\">43</sup><i class=\"footnote\">סוגיית הבבלי ומקבילותיה (תמורה ג ע\"א; ג ע\"ב; ד ע\"א ועוד) מתעלמת ממשנתנו וממשנת מכות. ניתן להבין את ההתעלמות ממשנת חולין משום שראינו שלעתים קרובות הבבלי אינו מכיר את משניות קודשים וטהרות או אינו מכיר בהן, אך קשה להבין את ההתעלמות ממשנת מכות. אולי הבבלי בפסחים הבין את משנתנו במובן המצומצם שהצענו, ורק האמוראים המאוחרים יותר הרחיבו את הכלל לפירוש הראשון שהצענו. </i>. לריש לקיש הסבר אחר לכך שאינו לוקה, ושוב ההלכה קדמה לנימוק ולכלל הנדון.",
                    "בירושלמי הכלל מצוי לעתים נדירות יותר, אך \"שאינו מעשה\" מוגדר בצורה רחבה יותר: גם המחבק ומנשק עבודה זרה (ירו', סנהדרין פ\"ז ה\"ט, כה ע\"ב<sup class=\"footnote-marker\">44</sup><i class=\"footnote\">כאמור לעיל ההלכה מצויה בתוספתא סנהדרין בניסוח אחר. </i>), וכמובן הממיר והנשבע לשקר (ירו', שבועות פ\"ד ה\"י, לה ע\"ד).",
                    "כפשוטו אין זה כלל היוצר את ההלכה אלא כלל המכנס תחת כנפיו סדרת הלכות, אך לא את כולן. הוא דומה בכך לכללים אחרים, כגון ש\"נשים פטורות ממצוות עשה שהזמן גרמא\" (תוס', סוטה פ\"ב ה\"ח ועוד הרבה), כלל שבו דנו במבוא הכללי לפירוש המשניות והגענו למסקנה שבשלב הראשון לא נועד לעצב הלכה אלא להעניק כלל שימושי לרוב ההלכות. בשלב שני (אמוראי מאוחר) הוא הפך לכלל שבכוחו לעצב את ההלכה.",
                    "הכלל בדבר לאו שיש בו קום עשה גם הוא אינו פשוט, וספק גדול אם כלל כזה יכול לעצב את תפיסת העונשין בפועל. בשבת, למשל, קיים איסור \"לא תעשה כל מלאכה\" (דברים ה יד), אך קיימת גם מצוות עשה, \"שמור את יום השבת לקדשו\" (שם יב); לפי תפיסתם של חכמים יש במצווה גם מרכיב של \"קום עשה\" (עריכת קידוש). אם כן נדרש הסבר נוסף שה\"עשה\" וה\"לא תעשה\" מצויים בפסוק אחד או במעשה אחד, ועדיין הכלל דורש השלמות והסברות. עם זאת, במקרה זה אי אפשר להוכיח שהכלל \"לא תעשה שיש בו עשה\" הוא בהכרח מאוחר. ניתן לפרש כך, אך במקרה זה אין לנו הוכחה לפרשנות. בניגוד לכך, הכלל בדבר \"קום עשה\" הוכח ככלל מאוחר וככלל מאסף ולא יוצר.",
                    "התפיסה שרק מעשה גורר עונשין נמצאת גם בבסיס תיאור זקן ממרא (סנהדרין פי\"א מ\"ח) והוריות (הוריות פ\"א מ\"א). שתי המשניות חלוקות ביניהן לעניין סמכות בית הדין העליון, ונעסוק בכך במקומן. ברם בשתי המשניות הקרבן והעונש (עונש תאורטי של מוות לזקן ממרא, וקרבן מכפר על חטא) תלויים בעשייה.",
                    "בהלכות אלו ההיבט המשפטי (חובת קרבן על עשייה בלבד) מתפתח להיבט אידאי עקרוני. מותר לכל אדם ללמוד וללמד לפי דעתו, אך העשייה ממושמעת יותר. לדעת משנת זקן ממרא המשמעות גוברת על העמדה האישית, ולדעת משנת הוריות האמת הפנימית גוברת. אך חובת המשמעת איננה על עמדות או על מחשבות, אלא רק על מעשה. נדגיש זאת בפירושנו למשניות אלו.",
                    "גם מגדף הוא לאו שאין בו מעשה. עם זאת, בתלמודים מצויה סדרת פרשנויות לדעה שמגדף חייב או פטור. יש המדגישים שיש כאן מעשה זוטא (עקימת שפתיים – בבלי, סנהדרין סה ע\"א), או שעל המגדף נכתב פסוק מיוחד (במדבר טו ל – בבלי שם), או שהמגדף פטור משום שעיקר העוון תלוי בכוונה שבלב (בבלי, כב ע\"א).",
                    "נראה שהדעה שעשיית מעשה חמורה יותר ממחדל או מדיבור מקובלת בכל ספרות חז\"ל, כגון \"ראה כמה החמירה תורה בין חומסי חמס לאומרי לשון הרע, שאונס, ומפתה, וחומס חמס, נותן חמש סלעים ואינו לוקה, המוציא שם רע לוקה ונותן מאה סלע. החמירה תורה דברים מן המעשה. נאמר 'ומכה אביו ואמו מות יומת' ונאמר 'ומקלל אביו ואמו מות יומת', זה בסקילה וזה בחניקה, החמירה תורה דברים מן המעשה\" (תוס', ערכין פ\"ב ה\"י, עמ' 545-544)<sup class=\"footnote-marker\">45</sup><i class=\"footnote\">השוו מדרש תנאים לדברים, כב יט, עמ' 140, ומקבילות נוספות. </i>. עם זאת, אין אחידות דעים בדבר עונשו של מי שעבר עברה ללא מעשה. בתוספתא שציטטנו שתי עמדות, אחת שלאו ללא מעשה אין לוקין עליו, ואחרת שנענש בעונש מוות הנתפס כפחות חמור.",
                    "הדעה המקובלת בספרות חז\"ל היא שלאו שאין בו מעשה אין לוקים עליו וודאי שאין מביאים עליו קרבן, כגון \"העושה עבודה זרה, המחתיך, והמעמיד, הסח, והמקניח, והמגרר, עובר בלא תעשה, אבל אין חייבין אלא על דבר שיש בו מעשה, כגון המזבח, והמקטיר, והמנסך, והמשתחווה. אבל המגפף, והמנשק, המכביד, והמרביץ, והמלביש, והמנעיל, והמעטף, הרי אילו באזהרה. רבי יהודה אומר הרי הוא אומר: 'והשארתי בישראל שבעת אלפים כל הברכים אשר לא כרעו לבעל וכל הפה אשר לא נשקו לו', מקיש נשיקה לכריעה, מה כריעה חייבין עליה אף נשיקה חייבין עליה, ובמה היא מיתתן בידי שמים\" (תוס', סנהדרין פ\"י ה\"ג, עמ' 430). אם כן, העיקרון ההלכתי הוא שאם אין מעשה אין עונש. מסקנה נוספת מברייתא זו היא ש\"מעשה\" הוא מעשה פולחן של ממש; נישוק, למשל, אינו בבחינת מעשה. עמדה כזאת ראינו גם בדיוני האמוראים על המגדף.",
                    "כמו כן: \"המאחר במוקדשין, והמופר במוקדשין, והמשייר חמץ בפסח, והמקיים כלאים בכרם, עובר בלא תעשה אבל אינו לוקה את הארבעים, לפי שאין בהן מעשה. זה הכלל, כל שיש בו מעשה לוקה, וכל שאין בו מעשה אינו לוקה, חוץ מן המימר (המומר) והמקלל את חבירו בשם\" (תוס', מכות פ\"ה ה\"י, עמ' 444), ומקורות נוספים<sup class=\"footnote-marker\">46</sup><i class=\"footnote\">עמדה הלכתית זו באה לידי ביטוי גם בתוס', כריתות פ\"א ה\"ג, עמ' 560; בירו', נזיר פ\"ו ה\"א, נד ע\"ג; סנהדרין פז ה\"ט, כה ע\"ב; בבבלי, בבא קמא ה ע\"א; סנהדרין סג ע\"א; מכות ט ע\"ב; כריתות ג ע\"ב ועוד.</i>. בנוסח דומה ההלכה מובאת בבבלי תמורה: \"אמר רב אידי בר אבין אמר רב עמרם אמר רב יצחק אמר רבי יוחנן משום רבי יוסי הגלילי: כל לא תעשה שבתורה, עשה בו מעשה – לוקה, לא עשה בו מעשה – פטור; חוץ מנשבע ומימר ומקלל חבירו בשם, אף על פי שלא עשה מעשה – חייב. משום רבי יוסי ברבי חנינא אמרו: אף המקדים תרומה לביכורים. נשבע מנלן?\" (ג ע\"א), ועל כך הבבלי מוסיף בשמו של רבי יוחנן הארץ-ישראלי: \"אמר ליה רבי יוחנן לתנא: לא תתני 'ומימר', משום דבדיבורו עשה מעשה. המקלל את חבירו בשם. מנלן? אמר רבי אלעזר אמר רב אושעיא: אמר קרא...\" (שם ג ע\"ב). אם כן, כאן דיבור נחשב למעשה. במקביל פגשנו גם בדעה שדיבור ללא מעשה מחייב קרבן. זאת ועוד, מבחינה מעשית – ההגדרה שהדיבור נחשב למעשה הופכת את ההלכה ש\"לאו שאין בו מעשה אין לוקין עליו\": אם דיבור נחשב מעשה – שהרי שלמעשה לוקין על לאו שאין בו מעשה.",
                    "דומה שלפנינו התמונה הרגילה. הכלל ההלכתי נוסח בשלב מאוחר של עיצוב ההלכה. תחילה נקבעו ההלכות השונות בכל מקרה ומקרה; בשלב שני נוסח כלל, והחל מאמץ פרשני לתרץ מדוע אין הוא חל בכל המקרים. לעתים התשובה הייתה גזרת כתוב מיוחדת, ולעתים הגדרה שונה של המונח \"מעשה\". במבוא הכללי לפירוש המשניות עמדנו על כך שלעתים זו הייתה דרך המלך של התפתחות ההלכה ועיצובה.",
                    "מכל מקום, הטיעון שלאו שאין בו מעשה אין חייבים עליו קרבן אינו פשוט. אמנם דעה זו מופיעה בתלמודים ובתוספתא, אך מצינו גם את הדעה החולקת. למעשה בידינו סדרת עברות שאין בהן מעשה והעושה אותן חייב, אם כי לא תמיד חייב בקרבן, כגון עדות שקר, עד זומם, המקריב במחשבת פיגול, מקלל אביו ואמו וכיוצא באלו.",
                    "כאמור אין קשר בין שאלת המעשה לדין שחייב ב\"כלשהו\", אלה שני נושאים נפרדים, ואולי גם כאן הדיון בעניין ה\"מעשה\" מועבר ממשנת כריתות שהבאנו, ובמקורו לא נאמר על משנתנו. <b>שבועה </b>שלא אוכל ואכל ושתה אינו חייב אלא אחת</b> – שתי אפשרויות להבין את המשפט:",
                    "א. שתייה בכלל אכילה; כשנשבע שלא לאכול כלל בכך גם שתייה, וכשאכל ושתה זו פעולה אחת, כשם שמי שאכל אותו מאכל בשתי נגיסות עבר עברה אחת.",
                    "ב. שתייה אינה בכלל אכילה, ולכן לא נשבע שלא ישתה.",
                    "משנה ג ערוכה באותו סגנון, ושם ברור שהשבועה חלה על כל סוגי המאכלים. אם המשניות נוסחו באותו מבנה הרי שזו ראיה מובהקת לפירוש הראשון. גם הירושלמי מפרש כך, ששתייה בכלל אכילה היא (לד ע\"ג; מעשר שני פ\"ב ה\"א, נג ע\"ב), ואף הבבלי לסוגייתנו ובעניינים אחרים<sup class=\"footnote-marker\">47</sup><i class=\"footnote\">בבלי, כב ע\"א; נידה לב ע\"א; יומא עד ע\"א. </i>. בדרך כלל אכילה ושתייה נחשבות לאותו מעשה ומצטרפות יחדיו לכל עניין. כך, למשל, במשנת יומא (פ\"ח מ\"א) נמנים חמשת העינויים ואכילה ושתייה נמנות עמם; התלמוד הבבלי מדבר על חמשת העינויים ורואה את האכילה והשתייה כאותו עינוי. הירושלמי מדבר על ששת העינויים כנגד שש הפעמים שהשורש ענ\"ה מופיע בפסקה העוסקת ביום הכיפורים<sup class=\"footnote-marker\">48</sup><i class=\"footnote\">ירו', יומא פ\"ח ה\"א, מד ע\"ד; תבורי, מועדים, עמ' 275. </i>. אין הבדל בין התלמודים. גם הירושלמי מזכיר אכילה ושתייה בהעלם אחד, וכל ההבדל הוא בטיב הדרשה. אכילה מופרדת משתייה רק לעניינים מעטים, כגון הפסקה באכילה ערב פסח (בבלי, פסחים קה ע\"א), או שאין אכילה מצטרפת לשתייה לצורך חישוב אכילת מינימום ביום צום (משנה, יומא פ\"ח מ\"ב), ופעם אחת במסגרת דרשה (בבלי, יומא עט ע\"ב). נתון אחרון זה אינו מלמד על תפיסה רֵאלית, אלא על דרשת הכתובים בלבד. בפן הרֵאלי, ההבחנה בין אכילה לבין שתייה לא תמיד אפשרית. דייסות, או לחם טבול בדייסה, הם ספק אכילה ספק שתייה. עם זאת הפירוש הראשון אינו דחוי, ואכן מצינו בספרות הלא-יהודית שצום מוגדר כאי אכילה בלבד והשתייה היא מונח בפני עצמו.",
                    "<b>שבועה שלוא אוכל ושלא אשתה ואכל ושתה חייב שתים</b> – כאן יש שתי שבועות נפרדות והוא עבר על שתיהן, ולכן חייב על כך אחת לחוד."
                ],
                [
                    "<small>עפ”י כתב יד קופמן</small>",
                    "<b>שבועה שלא אוכל ואכל פת חיטין ופת שעורים ופת כוסמים אינו חייב אלא אחת</b> – האוכל מאכלים רבים באכילה אחת נחשב כעובר על איסור אחד. פת חיטים והלחמים האחרים הם הדוגמאות הרגילות לפת בספרות חז\"ל. החיטה והשעורה היו המרכיב הדומיננטי בלוח המזון הקדום, אבל גם פת הכוסמין הייתה תדירה למדי. המשנה בראש מסכת חלה קובעת את סוגי הדגנים שמהם מכינים לחמים, ורק מהם מפרישים חלה, והם: \"<b>החטים והשעורים והכוסמין ושבולת שועל ושיפון\" </b>(פ\"א מ\"א). רשימה זו חוזרת במקורות רבים, וזו רשימת הדגנים העיקריים שהכירו קדמונינו<sup class=\"footnote-marker\">49</sup><i class=\"footnote\">משנה, פסחים פ\"א מ\"ה; כלאים פ\"א מ\"א-מ\"ב.</i>. שמונה סוגי דגנים נזכרים במקורות התלמודיים; חמישה אלו מתוארים כחמישה סוגי הדגנים העיקריים, ברם ברור שחיטים היו גידול הדגנים החשוב ביותר בארץ ישראל. המשנה בכתובות המציגה את לוח המזון המקובל ברחוב היהודי מזכירה חיטים בצד שעורים, אך מוסיפה: \"אמר רבי יוסי (180-140 למניינם) לא פסק לה שעורים אלא רבי ישמעאל (132-100 למניינם) שהיה סמוך לאדום\" (פ\"ה מ\"ח). אם כן, רק רבי ישמעאל צירף את השעורים ללוח המזון. הדרום הוא שחון, וכמויות הגשם בו אינן יציבות. עד היום השעורים מהוות גידול מרכזי באזור, משום שאין בו תנאים נאותים ובטוחים לגידול חיטה. רק חכם הגר באזור זה עשוי היה לכלול שעורים בלוח המזון המקובל, ועל כל פנים כך רבי יוסי מעריך את הדברים, וכן יוצא מראיות נוספות<sup class=\"footnote-marker\">50</sup><i class=\"footnote\">ספראי, הכלכלה, עמ' 109; ראו גם פירושנו לכלאים שם.</i>.",
                    "שעורים נחשבו למאכל הראוי לאסירים או לבהמות, ואף זו עדות לערכן הפחות בלוח המזון המשפחתי הרגיל, שכן אדם רגיל אכל בדרך כלל חיטים. החיטים נזכרות לעתים קרובות כדוגמה לאוכל סתמי או לפֵרות, ואף זו ראיה לכך שהן נחשבו למאכל הרגיל<sup class=\"footnote-marker\">51</sup><i class=\"footnote\">כגון משנה, דמאי פ\"ג מ\"ד; מעשרות פ\"ד מ\"ה; בבא מציעא פ\"ה מ\"א; שם פ\"ה מ\"ח, ומקורות רבים נוספים.</i>.",
                    "רוב המקורות התלמודיים חוברו בגליל, על כן החיטה מוצגת במקורות אלה כגידול העיקרי. יש להניח כי לו היו בידינו מקורות שנערכו במחוז יהודה וב\"דרום\" הייתה מוצגת תמונה שונה. ואכן במצבור דגנים שנחשף באזור מהימים של שלהי מרד בר כוכבא המרכיב העיקרי הוא השעורים<sup class=\"footnote-marker\">52</sup><i class=\"footnote\">כסלו, מצודת יתיר.</i>.",
                    "שוויין של השעורים היה כחצי שוויין של חיטים<sup class=\"footnote-marker\">53</sup><i class=\"footnote\">שפרבר, מחירים, 113-112.</i>. אף ערכן התזונתי היה פחות מזה של חיטים (משנה, פאה פ\"ח מ\"ה; כתובות פ\"ה מ\"ח ועוד). הן אמנם נחשבו לגידול המתיש פחות את הקרקע (משנה, בבא מציעא פ\"ט מ\"ח), אך ברור שערכו הכלכלי של גידול השעורים נפל בהרבה מזה של חיטים.",
                    "בחפירות ארכאולוגיות מתגלים בעיקר זרעי חיטים ושעורים, ונראה שאלו היו הגידולים העיקריים במשק הארץ בתקופה הרומית. יתר המינים נדירים יותר, אך תדירים למדי. הכוסמת היא Triticum dicoccum, וזיהוים של המינים האחרים נדון בפירושנו למשנת חלה שם. בבבלי נאמר: \"כוסמין – מין חיטין, שיבולת שועל ושיפון – מין שעורין, כוסמין – גולבא, שיפון – דישרא, שיבולת שועל – שבילי תעלא\" (פסחים לה ע\"א; מנחות ע ע\"א). שיבולת השועל והשיפון הם אפוא מינים קרובים, ומכאן הטשטוש שבין השניים.",
                    "מכל מקום, בחפירות ב\"מצודת נחל יתיר\" בדרום הר חברון, הוא אזור אדום של ימי תקופת המשנה, התגלה מחסן שעורים שרופות. רובן שעורה דו-טורית, ומיעוטן שעורה רגילה (שש-טורית)<sup class=\"footnote-marker\">54</sup><i class=\"footnote\">כסלו, שם.</i>. ברור אפוא ששעורה דו-טורית הייתה גידול רווח, לפחות באזור הדרום שבו גידלו שעורים. ייתכן שגידול זה הוא המכונה בפי חז\"ל \"שיבולת שועל\"<sup class=\"footnote-marker\">55</sup><i class=\"footnote\">כך פליקס, כלאים, לפ\"א מ\"א; כסלו, שבולת שועל. ראו גם פירושנו לכלאים שם שם.</i>, או שמא שני הסוגים כונו באופן כללי \"שעורה\", ושיבולת השועל היא זן חיטה אחר המוכר באירופה ומכונה אוינה, וטרם נמצאה בחפירות<sup class=\"footnote-marker\">56</sup><i class=\"footnote\">הוויכוח על זיהוי שיבולת השועל עורר מתח במחקר בן זמננו בשל השלכותיו ההלכתיות, ברם למעשה אין לדיון ולזיהוי השלכות הלכתיות; כל הדגנים המחמיצים אסורים כחמץ ומותרים כחלה, כולל אלו שלא נזכרו במפורש במשנה. לימוד המשנה מעניק לאנשי ההלכה כלי להבנה מה הם דגנים, מעתה ברור שכל דגן המחמיץ הוא חמץ. על כן לזיהוי המדויק של הסוג אין השלכות הלכתיות. </i>. בתוספתא ובתלמודים נזכרים עוד שלושה מינים, ולא נרחיב בכך.",
                    "מכל מקום הכוסמין הם ממיני השעורה (משנה, כלאים פ\"א מ\"א), וממשנתנו אפשר להסיק שפת כזאת רווחה יותר מפת של שיבולת שועל או שיפון. ואכן פת הכוסמין, או הכוסמת, נזכרת תדיר, ושני המינים האחרים נדירים יותר.",
                    "<b>שבועה שלא אכל</b> – בדפוס \"אוכל\",<b> פת חיטין ופת שעורים ופת כוסמים ואכל חייב על כל אחת ואחת</b> – הוא נשבע לחוד על כל מאכל, לכן אכילתו של כל מאכל היא עבֵרה <b>בפני עצמה. </b>"
                ],
                [
                    "<small>עפ”י כתב יד קופמן</small>",
                    "<b>שבועה שלא אשתה ושתה משקין הרבה אינו חייב אלא אחת</b> – דין משקין כדין אוכלין שנזכר במשנה הקודמת.<b> שבועה שלא אשתה יין ושמן ודבש</b> – נשבע שלוש שבועות נפרדות, על כל משקה לחוד,<b> ושתה חייב על כל אחת ואחת</b> – כמו במשנה הקודמת. המשנה חוזרת על אותו דין ומכבירה בדוגמאות, תופעה זו ראינו לעיל בפרקים הקודמים.",
                    "המשנה במסכת מכשירין מונה את שבעת המשקין: \"שבעה משקין הן: 1. הטל 2. והמים 3. היין 4. והשמן 5. והדם 6. והחלב 7. ודבש דבורים...\" (פ\"ו מ\"ד). רשימה זו נרמזת גם במשניות ובמקורות אחרים (כגון תרומות פי\"א מ\"ב; אהלות פ\"ה מ\"ד). למרות תפוצתה של הרשימה היו שחלקו גם על פרטים שבה. רבי אליעזר, למשל, צירף לרשימה גם דבש תמרים (או אולי סבר שדבש תמרים נכלל בדבש רגיל (תרומות פי\"א מ\"ב). ברייתא אחרת מבחינה בארבעה סוגי מוצרים נוזליים, לפי רמת סמיכותם: \"1. דבש הזב מכוורת דבורים, מטמא טומאת משקין. חישב עליו לאוכלין, מטמא טומאת אוכלין. 2. שמן לא אוכל ולא משקה, חשב עליו לאוכלין ולא למשקין, בטלה דעתו. 3. הדם שקרש לא אוכל ולא משקה. חישב עליו לאוכלין, מטמא טומאת אוכלין, ולמשקין בטלה דעתו. 3א. דבש תמרים לא אוכל ולא משקה, חישב עליו לאוכלין מטמא טומאת אוכלין, ולמשקין בטלה דעתו. 4. ושאר כל מי פירות לא אוכל ולא משקה. חישב עליו בין למשקין בין לאוכלין, בטלה דעתו\" (תוס', טהרות פ\"ב ה\"ה, עמ' 662). הגורם הקובע בהגדרת מזון כאוכל או כמשקה הוא מידת סמיכותו. אוכל מוצק הוא תמיד מזון, גם אם אדם פלוני משתמש בו כמשקה (מכין ממנו עיסה נוזלית).",
                    "מכל מקום, הדבש שימש כמשקה רגיל. הכוונה גם לדבש טהור שהיה נוזלי למדי, אבל גם למשקה מתוק המכיל מים ומעט דבש לטעם. יין, שמן ודבש הם בוודאי המשקים הרגילים ביותר על שולחנו של אדם מישראל."
                ],
                [
                    "<small>עפ”י כתב יד קופמן</small>",
                    "<b>שבועה שלא אוכל ואכל אכלין שאינן ראוין לאכילה</b> – כפשוטם של דברים הוא אכל עפר, קש או חומרים דומים שאינם בבחינת מזון (ירו', לד ע\"ג; בבלי, כב ע\"א), <b>ושתה משקין שאינן ראוין לשתיה</b> – שתה מים מגואלים, או שמן מקולקל,<b> פטור</b> – אין זו נחשבת אכילה או שתייה, ולא הפר את השבועה. בהמשך נציע פירוש נוסף למשנה. <b>שבועה שלוא אוכל ואכל נבילות וטריפות ושקצים ורמסים</b> – מאכלים אלו הם קבוצה מלוכדת הנזכרת לעתים יחדיו בהקשרים שונים<sup class=\"footnote-marker\">57</sup><i class=\"footnote\">כגון משנה, סנהדרין פ\"ח מ\"ב; מכות פ\"ג מ\"ב; מעילה פ\"ד מ\"ג ועוד. </i>. הרשימה מבטאת מזון שאמנם הוא אפשרי מבחינה פיזית, אך אלו מאכלים אסורים ואינם נחשבים הנאה או אכילה. כך, למשל, בן סורר ומורה שאכל בשר מתחייב, אך אם אכל מכל אלו פטור (משנה, סנהדרין פ\"ח מ\"ב), וכן בהקשרים אחרים. התוספתא מוסיפה גם \"פיגול ונותר וטמא\" (פ\"ב ה\"א, עמ' 447); פיגול ונותר הם מאכלות אסורים, ו\"טמא\" הכוונה לאוכל לא כשר, והרי הם נבלות וטרפות<sup class=\"footnote-marker\">58</sup><i class=\"footnote\">סתם אוכל לא טהור אינו אסור באכילה, אלא רק יש עדיפות או אפילו מצווה לאכול אוכל בטהרה, ומי שאכלו לעתים נטמא, תלוי ברמת הטומאה של האוכל. </i>. <b>חייב רבי שמעון פוטר</b> – להלן נסביר את השיקולים השונים של החולקים. <b>כפשוטה הרישא עוסקת במזון שאיננו מזון על כן אין הפרת שבועה. הנשבע אמר שלא יאכל ולא אכל, הפעולה של בליעת החומר איננה נחשבת לאכילה כלל. במקרה השני יש אכילה, ואמנם האוכל אסור מבחינה הלכתית, אך קיים ומזין מבחינה פיזית. כך מתפרשת המשנה בקלות ופשטות. יהיה עלינו לברר מה האפשרויות החילופיות, ומדוע היו בתלמוד מי שבחרו באחת מאפשרויות אלו.</b>",
                    "בתוספתא מובאות דוגמאות אחרות לכלל השני: \"</b>שבועה שלא אוכל ואכל אוכלין אסורין, פיגול ונותר וטמא. שבועה שלא אשתה ושתה משקין אסורין יין של ערלה ושל כלאי כרם חייב, רבי שמעון פוטר\" (פ\"ב ה\"ב, עמ' 447). פיגול ונותר הם שווי מעמד לנבלות וטרפות. בהמשך התוספתא מצוי גם הניסוח ההפוך: \"שבועה שאוכל, ואכל אוכלין אסורין פיגול ונותר וטמא. שבועה שאשתה, ושתה משקין אסורין יין של ערלה ושל כלאי הכרם, פטור, ורבי שמעון מחייב\" (שם ה\"ב). אם כן הדין אם נשבע לאכול או נשבע להימנע מאוכל זהה, אלא שמי שאומר שחייב על אכילת טרפות פוטר על הימנעות מאכילתן, ולהפך. התוספתא והמשנה משלימות זו את זו, ויחד יש בהן ההלכה המלאה.",
                    "<b>אמר קונם אשתי נהנת לי אם אכלתי היום והוא שאכל נבילות וטריפות שקצים ורמסים הרי אשתו אסורה – </b>הוא נדר שאם אכל (בעבר) אשתו לא תהנה ממנו, ואכל, ועליו לקיים את נדרו. כבר בקריאה ראשונה מתעוררות השאלות האם יש חשיבות להבדל בין שבועה לבין נדר, או בין הווה לעבר, והאם המסקנה שאשתו אסורה היא לדעת הכול או לדעת חכמים בלבד. כל השאלות תתבררנה בהמשך. בשלב זה נספק בכך שלפי המשנה כשלעצמה משמע ששבועה ברישא היא כנדר בסיפא.",
                    "עוד בטרם הסבר יש להציע את התוספתא:",
                    "1. שבועה שלא אוכל ואכל אוכלין אסורין, פיגול ונותר וטמא. שבועה שלא אשתה, ושתה משקין אסורין, יין של ערלה ושל כלאי כרם, חייב, רבי שמעון פוטר. 2. שבועה שאוכל ואכל אוכלין אסורין, פיגול ונותר וטמא. שבועה שאשתה, ושתה משקין אסורין, יין של ערלה ושל כלאי הכרם פטור, ורבי שמעון מחייב. 3. ומודה רבי שמעון באומר קונם אשתי נהנית לי אם אוכל ואם אשתה, ואכל אוכלין אסורין, שאשתו מותרת לו. 4. אם לא אוכל אם לא אשתה, ואכל אוכלין אסורין, ושתה משקין אסורין, שאשתו אסורה לו (שם ה\"א-ה\"ב). בתוספתא נזכרים ארבעה מקרים: הראשון זהה למשנתנו והשבועה שלילית (לא אוכל), בשני שבועה הפוכה (שלא אוכל ואכל), בשניים האחרונים מקרה מסובך יותר: הוא נדר שאם יעשה או לא יעשה אשתו תהיה אסורה לו, אם הוא \"חייב\" אז אשתו אסורה לו ולהפך. מקרה 3 מקביל לסיפא של משנתנו, אבל הדין הפוך ומדובר בעבר ולא בעתיד כמו בתוספתא וביתר חלקי המשנה. מהניסוח \"מודה\" משמע שהוא מקבל את עמדת חכמים, אך עדיין לא ברור האם הוא מקבל את עמדתם במקרים 4-3 או רק באחד מהם.",
                    "הסבר התוספתא פשוט. בסוגריים הסברנו את ההלכות.",
                    "1. \"שבועה שלא אוכל ואכל אוכלין אסורין, פיגול ונותר וטמא. שבועה שלא אשתה, ושתה משקין אסורין, יין של ערלה ושל כלאי כרם, חייב, רבי שמעון פוטר\". חכמים סבורים שהשבועה הייתה כללית, שלא אוכל ואכל [אף על פי שהאוכל אסור בהנאה] – חייב כי זה מזון. רבי שמעון פוטר משום שאין זה מזון הלכתי, ומה שאיננו כהלכה כאילו איננו קיים. אין זו \"אכילה\" רגילה אלא פעולה אחרת.",
                    "2. \"שבועה שאוכל ואכל אוכלין אסורין, פיגול ונותר וטמא. שבועה שאשתה, ושתה משקין אסורין, יין של ערלה ושל כלאי הכרם פטור, ורבי שמעון מחייב\". חכמים סבורים שהאכילה היא אכילה, ולכן קיים את השבועה ופטור מעונש על שבועת שקר [חייב באחריות על שאכל מאכלות אסורים]. רבי שמעון לשיטתו: האוכל הבלתי כשר איננו מזון ואין זו אכילה. הוא נשבע שיאכל, ואם לא יאכל משהו אחר [כשר] יהיה חייב על שבועת שקר [נשבע ולא קיים].",
                    "3. \"ומודה רבי שמעון באומר קונם אשתי נהנית לי אם אוכל ואם אשתה, ואכל אוכלין אסורין, שאשתו מותרת לו\". הוא נדר לא לאכול, ואכן לא אכל [זה שאכל מזון לא כשר אין זו אכילה] ולכן אשתו מותרת לו. אין כאן הודאה של רבי שמעון אלא המשך שיטתו.",
                    "4. \"אם לא אוכל אם לא אשתה, ואכל אוכלין אסורין, ושתה משקין אסורין, שאשתו אסורה לו\". אפשר שזו דעת חכמים. הבעל נשבע (נדר) שלא יאכל, ואם יאכל יגרש את אשתו. הוא אכל [אמנם מאכלות אסורים, אך הדבר עדיין נחשב לאכילה], ולכן צריך למלא את נדרו ולגרשה. אם הדובר רבי שמעון אזי הנדר היה שאם לא יאכל יגרש את אשתו<sup class=\"footnote-marker\">59</sup><i class=\"footnote\">הנדר נועד לדרבן את הסביבה להביא לו מזון.</i>, והוא אכן לא אכל, ולכן צריך לגרשה.",
                    "פירוש אחרון זה חשוד מעט בהתחכמות, שכן אנו מנסחים את השבועה כך שתתאים למה שאנו מצפים שתהיה התוצאה.",
                    "שבועה שאוכל / לא אוכל ואכל מאכלים אסורים",
                    "שאלה טבעית במשנתנו היא האם יש משמעות להבחנה בין שבועה לקונם. אפשר להבין ששניהם אותו דבר אלא שהרישא בשבועה והסיפא בנדר (קונם) ודינם זהה, ואפשר להבין שהסיפא (קונם אשתי) היא דווקא בנדר. על כל פנים \"לא אוכל\" הוא בלשון שבועה, וההרחקה של האישה היא בנדר (קונם). כזכור, אחד ההבדלים המעטים בין נדר לקונם הוא שנדר להפר מצווה בטל מעיקרו (זכות עדיפות לקיום המצווה), ובשבועה להפר מצווה השבועה תקפה (ועל האיש להעדיף לשמור על שבועתו מאשר לקיים את דבר ה'), או נכון יותר העונש על אי שמירת דבר ה' בהפרת שבועה חמור מהעונש על אי קיום המצווה.",
                    "<b>הסברים למחלוקת רבי שמעון וחכמים </b>",
                    "ניתן להציע הסברים שונים למחלוקת רבי שמעון וחכמים: ההסבר הפשוט הוא כאמור שהמחלוקת היא האם נבלות הן בבחינת אוכל \"ראוי\". לפי חכמים כל אלו הם אוכל, והוא נחשב למי שאכל מאכלים ראויים. לדעת רבי שמעון הם אינם בבחינת אוכל. אמנם מבחינה פיזית הם מזון, אבל האיסור ההלכתי \"מקרין\" על הגדרת המונח \"ראויים\". לפי הסבר זה חלק זה של המשנה מסביר את החלק הראשון שלה. בחלקה הראשון נאמר שאם אכל מאכלים שאינם ראויים אין זו הפרת השבועה, והרישא היא לדעתו של רבי שמעון שפוטר, אבל לדעת חכמים חייב על הפרת שבועה. זה ההסבר הראשון והפשוט למשנה.",
                    "הסבר זה מסביר גם את ההבדל בין הרישא לסיפא. ברישא האוכל ממש איננו ראוי (איננו אכילה, ואיננו אוכל) ובשני האוכל עצמו מתאים, רק מבחינה משפטית הוא אסור. רבי שמעון איננו מקבל כאמור את ההבחנה שמה שאיננו כשר (מבחינה הלכתית – איננו מזון).",
                    "הסבר שני – אפשר גם להציע הסבר טכני שונה בין הרישא לסיפא. הרישא היא ההלכה, ואחר כך מופיעה מחלוקת באותו נושא בין רבי שמעון לחכמים. לפי הצעה זו משנתנו שנויה בסגנון רגיל שבו מוצע פסק הלכה ואחריו מחלוקת בסדר א, ב, א. משניות רבות מסוגננות בצורה זו<sup class=\"footnote-marker\">60</sup><i class=\"footnote\">ראו לעיל פ\"א מ\"ז ובה רשימת דוגמאות לסגנון זה. </i>, ואנו מסבירים זאת בשילוב של שני מקורות, האחד גרס דעה אחת כמשנה סתמית, והמקור האחר שנה מחלוקת בנושא. במקרה זה לא רק הבדל זה מבחין בין שני המקורות, אלא גם הבדל סגנוני. ברישא המינוח הוא \"שאינן ראוין\", ובסיפא רשימת דוגמאות: נבלות, טרפות וכו'. לפי הסבר זה כל הטבלה מובנת. ברישא השבועה לא הופרה (לדעת רבי שמעון) ולכן פטור מקרבן על שבועת שקר; במציעתא (שבועה שאוכל) השבועה לא קוימה (כי מה שאכל אינו \"נחשב\"), ולכן השבועה לא קוימה וחייב. את מקרים 4-3 יש להבין כך. הנדר הוא \"קונם: אשתי נהנית לי אם אוכל (או אם אכלתי)\". הכוונה היא שהוא נודר בלשון קונם<sup class=\"footnote-marker\">61</sup><i class=\"footnote\">ללשון זו של נדרים ראו משנה, נדרים פ\"א מ\"ב. כפי שראינו פעמים רבות במסכת נדרים מלשון הנדר קשה להסיק האם הנדר הוא חיובי (אם יעשה כך וכך אעשה כך) או שלילי (אם לא יעשה כך אעשה כך, או: אם לא יעשה כך לא אעשה כך). ראו פירושנו לנדרים פ\"א מ\"א.</i> שאם יאכל אזי אשתו תיהנה ממנו, ואם לא יאכל לא תיהנה ממנו. הוא אכל נבלות, הדבר אינו נחשב לאכילה והנדר לא קוים, ואף על פי כן אשתו מותרת, וזו ההודאה של רבי שמעון. מקרה 4 הוא המקרה ההפוך. הוא נדר שאם לא יאכל אשתו נהנית, והוא אכן לא אכל אוכל ראוי ואשתו צריכה הייתה להיות מותרת, אבל רבי שמעון מודה כאן לחכמים. הקושי היחיד הוא שלא ברור למה רבי שמעון מודה לחכמים. קושי זה יתורץ בהסבר הבא.",
                    "הסבר זה מתאים לדין בן סורר ומורה. בן כזה שאכל נבלות וטרפות אין אכילתו נחשבת לאכילה מחייבת (משנה, סנהדרין פ\"ח מ\"ב; מדרש תנאים לדברים, כא כ, עמ' 131), וזו עמדת רבי שמעון.",
                    "עד כאן הסבר פשט המשנה.",
                    "אבל הבבלי לא בחר בפירוש זה, או לפחות לא בחר בו בבחירה ראשונה. הבבלי מציע כמה הצעות, וזאת בסוגיה ארוכה וסבוכה שרבים בה הקשיים הפנימיים<sup class=\"footnote-marker\">62</sup><i class=\"footnote\">בנוביץ, שבועות בתרא, עמ' 253-212. בנוביץ מדגיש שזו הסוגיה שמשכה אליה את תשומת לבם העיקרית של הראשונים בפרק זה. </i>. איננו יכולים במסגרת זו לחרוג ולעסוק בסוגיה הבבלית גופא, ונסתפק בכיוונים הפרשניים שבה.",
                    "א. שבועה אינה חלה על איסור. ברישא השבועה סתמית, \"לא אוכל\", ולכן היא תקפה. בסיפא השבועה מפורשת, \"לא אוכל נבלות\", ושבועה כזאת איננה חלה. לשם כך הבבלי צריך להוסיף למשנה הבחנה מהותית שאיננה במשנה (כאן בסתום כאן במפורש<sup class=\"footnote-marker\">63</sup><i class=\"footnote\">בירו', כאן לד ע\"ג, הניסוח הוא: \"בכולל, אבל בפורט...\".</i>), ולהוסיף רמיזה לעניין חלות שבועה על מצוות. מבחינתו שני מרכיבים אלו אינם מפורשים במשנה. הבבלי מתחבט בפתרון זה ומנסה לעדן אותו, ולסוף מסכם במשפט סיכום סתום.",
                    "רש\"י גורס בו \"<sup class=\"footnote-marker\">64</sup><i class=\"footnote\">רש\"י מחק את המילים הקודמות \"היכי משכחת לה\". </i>אלא כדרבא, דאמר רבא שבועה שלא אוכל עפר ואכל עפר פטור\" (כד ע\"ב)<sup class=\"footnote-marker\">65</sup><i class=\"footnote\">ראו עוד בבלי, כב ע\"א; בנוביץ, שבועות בתרא, עמ' 238-212.</i>. לדעת רש\"י ופרשנים אחרים התירוץ הוא שברישא אלו דברים שאינם אפשריים מבחינה פיזית ובסיפא אפשריים מבחינה פיזית, אך לא מבחינה הלכתית. זה ההסבר הראשון שהצענו למשנה. הווה אומר, הגמרא חזרה בה מהפירוש הקודם  והילכה בדרך אחרת, ותימא מדוע התשובה איננה מפורשת. ה\"עפר\" הוא דוגמה, ואנו נאלצים לברר מדעתנו למה דוגמה זו באה. כמובן ניתן גם להטעין מילים אלו בכל פרשנות אחרת.",
                    "חילופי הנוסחאות לשורה בבבלי",
                    "הרימיג\"ש גרס כנראה \"...משכחת לה כדרבא, דאמר רבא שבועה שאכל עפר ואכל עפר\". כלומר הסבר זה איננו הסבר חדש, אלא מציע מקרה שבו ייתכן הפירוש הקודם (כאן בסתום וכאן במפרש). אכילת עפר אין בה איסור, אך גם היא ספק אכילה. שבועה כזאת באמת חלה אך בלתי ניתנת לביצוע, שכן אפשר להכניס עפר לפה אך אין זו אכילה.",
                    "בנוביץ מעלה סדרת שאלות על שני הפירושים. לפירוש רש\"י קשה בעיקר, בצדק, למה התחבטה הגמרא לפני שהביאה את ההסבר, הרי זה ההסבר הפשוט, וכן מדוע אין הסבר זה מוצע גם לסתירת הרישא והסיפא. לשיטת הרימיג\"ש קשיים אחרים; לשיטתו הגמרא נשארה עם ההסבר שאין נדר חל על איסור. הסוגיה כאמור סבוכה, ולא נרחיב בה.",
                    "ההסבר של הגמרא פותר אולי בעיה אחת מרכזית והיא ההבחנה המשתמעת במשנה בין נדר (קונם אשתי נהנית לי) לבין שבועה, ואכן אנו יודעים ששבועה חלה על מצוות והנשבע לאכול מאכל אסור שבועתו קיימת, ואילו הנודר להפר מצווה נדרו בטל.",
                    "זו משנה מפורשת במסכת נדרים: \"זה חומר בשבועות מבנדרים וחומר בנדרים מבשבועות. כיצד אמר קונם סוכה שאני עושה, לולב שאני נוטל, תפילין שאני מניח, בנדרים אסור. בשבועות מותר שאין נשבעין לעבור על המצות\" (פ\"ב מ\"ב). בתוספתא הכלל מפותח יותר: \"חומר בנדרים מבשבועות ובשבועות מבנדרין, שהנדרים נוהגין ברשות ובמצוה, מה שאין כן בשבועות. חומר בשבועות, שהשבועות נוהגות בדבר שיש בו ממש ובדבר שאין בו ממש, מה שאין כן בנדרים. בנדרים כיצד? אמר קונם סוכה שאיני עושה, לולב שאיני נוטל, תפלין שאיני נותן, אסור בנדרים ומותר בשבועות. כיצד? אמר קונם שאני ישן, שאני מדבר, שאני מהלך, אסור בשבועות ומותר בנדרים. קונם פי מדבר עמך, ידי עושה עמך, רגלי מהלכת עמך, אסור בנדרים ואסור בשבועות\" (נדרים פ\"א ה\"ה). הבאנו את נוסח התוספתא משום שהיא משתמשת במונחים הנזכרים להלן. בנושא זה של שבועה לעבור על המצווה יש מחלוקת מפורשת במשנה להלן (מ\"ו). שם ברור ששבועה לעבור על איסור אינה תקפה, והמחלוקת היא האם שבועה לקיים מצווה תקפה; רבי שמעון כתנא קמא, ורבי יהודה בן בתירא נוקט עמדת ביניים בין חכמים של משנתנו לרבי שמעון, ולהלן נרחיב בכך. הסבר זה מסביר כדבעי את מקרים 2-1 כפשוטם, ואילו במקרים 4-3 דעת רבי שמעון בטלה, שהרי זה נדר, ונדר חל גם על איסור, והנדר הוא כפי שהסברנו בהסבר הקודם.",
                    "במשנתנו הרישא בשבועה והסיפא בנדר (קונם אשתי). עד כאן הדברים ברורים, ברם רק לפי הסבר הגמרא הנושא חשוב, שכן אם השבועה היא \"סתמית\" אין בסופו של דבר שבועה לעקור מצווה. הנושא של מצווה עולה רק אם \"קונם אשתי\" הוא פרוש לשבועה (\"במפרש\"). מכל מקום רב מרי אומר \"אן אנן נמי תנינן קונם אשתי נהנית לי\"; רב מרי רואה אפוא בקונם דוגמה נוספת למקרה של שבועה; התנאים שם אחרים, אך הנדר (קונם) כשבועה.",
                    "את נושא השבועה לעשות עברה ניתן להבין גם בדרך אחרת. במדרש מצינו גם דעה שונה: \"יכול אפילו נשבע לאכול נבלות וטרפות ושקצים ורמשים קורא אני עליו ככל היוצא מפיו יעשה? ת\"ל לאסור אסר על נפשו לאסור את המותר ולא להתיר את האסור\" (ספרי במדבר, קנג, עמ' 200). המדרש אמנם מדבר על שבועה, אבל הפסוק הוא הפסוק העוסק בנדרים. לדעת המדרש אין הבדל הלכתי בין שבועה לנדר אלא \"מה הפרש בין נדרים לשבועות? בנדרים כנודר בחיי המלך ובשבועות כנשבע במלך עצמו\" (שם, עמ' 199). לפי הסבר זה רבי שמעון נשאר בעמדתו גם בנדרים, לכן במשנה הוא דבק בעמדתו, ואילו התוספתא כמשנת נדרים שדין \"ראוי\" (\"מושבע ועומד\") אינו חל בנדרים.",
                    "הסברנו את המשנה לפי התוספתא כיחידה אחת שיש בה מחלוקת מפורשת אחת במקרה 3. כאמור, גם \"מחלוקת\" זו ייתכן שאינה מחלוקת בהלכה אלא מחלוקת בניסוח.",
                    "ב. הסבר שני של הגמרא הוא \"שכולל דברים אסורים עם מותרים\".",
                    "ג. הסבר שלישי הוא בשבועה לאכול עפר. הסברנו לעיל את הטיעון וראינו שהוא ספק הסבר של הטיעון הראשון, ספק הסבר אחר.",
                    "הסבר הירושלמי",
                    "גם בירושלמי מופיעה השאלה האם הנדר כללי או מפורט, ברם אין זה הסבר למשנה אלא נושא בפני עצמו<sup class=\"footnote-marker\">66</sup><i class=\"footnote\">כך גם מציע בנוביץ, שבועות בתרא, עמ' 238-235. עם זאת השיבוש שבהגהת המחלוקת כמוסבת על המשנה בא לביטוי כבר בבבלי, יומא עג ע\"ב – ע\"ד ע\"א. </i>. כן מופיע משפט לגבי העפר: \"לא סוף דבר נבילו' וטריפות אלא אפילו עפר\" (לד ע\"ג). משפט זה איננו משובץ במהלך הדיון אלא הוא משפט בפני עצמו. עפר איננו איסור, אך הוא כמובן בלתי ראוי לאכילה. מי שאמר משפט זה סובר כרבי שמעון שאוכלים ש\"אינם ראויים\" (כמו עפר) הם כמו נבילות.",
                    "גם משפט זה איננו פירוש למשנה אלא לרבי שמעון.",
                    "בבבלי מופיע כמובן הסבר דומה, בהקשר בלתי ברור. מצדנו נעיר שלעתים קרובות אנו מוצאים בתלמוד הבבלי חומרים דומים לאלו שבירושלמי, ולעתים בירושלמי מצוי רצף של דעות, עמדות וסיפורים שאינם במשנה. אלו הן תוספות הקשורות למשנה, אך לא בקשר לוגי אלא בקשר אסוציאטיבי. בבבלי מופיעים חומרים אלו כפירוש למשנה. דוגמה מובהקת לכך מצאנו בברכות פ\"ד מ\"א. במשנה נאמר שתפילת ערבית אין לה קבע; משמעות המשפט ללא ספק היא שאין לה זמן קבוע. בירושלמי (ז ע\"ב) בא בעקבות המשנה הוויכוח האם תפילת ערבית רשות או חובה, וסיפור מעשה הוויכוח והטראומה שפקדה את בית המדרש בהזדמנות זו. כמובן לא נאמר שמחלוקת זו קשורה להלכה ש\"אין לה קבע\", אבל בבבלי כז ע\"א נשאלת השאלה \"מאי אין לה קבע\", ומופיע סיפור המחלוקת על השאלה האם ערבית רשות או חובה<sup class=\"footnote-marker\">67</sup><i class=\"footnote\">ראו פירושנו לברכות פ\"ד מ\"א. רוב הראשונים פירשו את המשנה לפי תוכנה, בניגוד לבבלי, וחלקם ניסו לקשר בין שתי השאלות כדי להצדיק את הבבלי.</i>. מתברר אפוא שבמקורם היו אלו שני סיפורים שונים הקשורים אסוציאטיבית, והעורך ניסה לשרשר אותם בקשר של שאלה ותשובה. דומה שפתרון זה מסביר גם את היווצרות הסוגיה בבבלי למשנתנו, או לפחות את העריכה הקדומה שנקטה דרך דומה: הבאת המשפט על העפר, ייחוסו לרבא הבבלי, ואחר כך שרשורו לתוך הדיון על המשנה במהלך דיון הנראה מבחינה חיצונית כדיון לוגי.",
                    "<b>שני איסורים במעשה אחד</b>",
                    "נושא נוסף המתקשר אולי למשנה הוא מצב שבו האדם עבר על שני איסורים, האחד הוא שבועה והאחר איסור אכילת נבלות (סוגיית כולל). כאמור לפי דעתנו ההסוגיה איננה עוסקת   בפירוש המשנה. אפילו לפי נוסח הבבלי לא ברור האם היא נסובה על המשנה או רק על מחלוקת האמוראים<sup class=\"footnote-marker\">68</sup><i class=\"footnote\">בנוביץ, שם עמ' 241.</i>. רבא מדבר באופן כללי על \"מאן דאית ליה איסור כולל\" (כד ע\"ב). הניסוח הסתמי מלמד שכבר העורך לא ידע האם רבא מדבר על משנתנו או על הנושא של \"כולל\". על כל פנים, אין הוא במשנה שלנו.",
                    "אם כן התלמודים הסבירו את המשנה בנושאים שונים מאלו שהצענו. בירושלמי זו אולי רק גלישה בניסוח, אבל הבבלי בוודאי סירב לשקול את הפירוש הפשוט שהצענו. לפי הסברו של רש\"י אכן בסופו של תהליך קיבלה הגמרא את ההסבר שהצענו, והקושיה רק גדלה: מדוע בכלל הילכה למחוזות אחרים רחוקים.",
                    "בנוביץ מתקן את הסוגיה, מפרקה למרכיביה ומציע לערוך אותה מחדש, אך גם בדרך זו אין השאלות שאנו מעלים נפתרות. הסוגיה אולי מובנת יותר, אך עדיין בוחרת בנתיב שאיננו פשט המשנה.",
                    "ייתכן שהתלמוד אכן הכיר את פשט המשנה אך רצה לכלול בה נושאים נוספים. נראה לנו מובן יותר ופשוט יותר שהבבלי חולק על ההבחנה המרכזית של רבי שמעון. לדעת רבי שמעון היעדר אפשרות פיזית שונה מהיעדר אפשרות הלכתית. בלשונו של רבא עפר איננו מזון כלל, ואין כאן אכילה. רבא עצמו הסביר כנראה את המשנה שלנו: \"מזון שאינו ראוי\" איננו מזון שאיננו כשר אלא מזון שאיננו אפשרי מבחינה פיזית קיומית. בכך הוא מתנגד להסבר השני שהצענו לעיל. בעריכה שובצו דבריו במקומות נוספים, ונוצרה אי ההבנה. אמוראי בבל לא קיבלו הסבר זה. לדעתם רבי שמעון צודק: מה שאיננו כשר איננו קיים במציאות. ההלכה יוצרת מצב משפטי פיקטיבי: מה שאיננו כשר איננו קיים כאפשרות. הוא לא פסול או אסור, אלא ממש איננו קיים. מכיוון שכך רצו האמוראים להסב את דברי חכמים לעניין אחר.",
                    "נוסיף עוד שמערכות משפט נוהגות כבדרך קבע ליצור מציאות פיקטיבית. בלשון ההלכה מצב זה מכונה \"עשו אותו\"<sup class=\"footnote-marker\">69</sup><i class=\"footnote\">מוסקוביץ, עשו אותו; מוסקוביץ, פיקציות.</i>. מעבר לכך, המגמה ההלכתית של הסוגיה היא דווקא בניסוח הפשטני (נאיבי) שלה. מה שאיננו כהלכה איננו קיים. ההלכה היא הליבה של הכול. כך במשנה הבאה ידובר על נתינה, והבבלי ישאל האם מדובר על נתינת צדקה, הרי חייב אדם לתת צדקה ונמצא שאם נשבע שלא לתת עבר על דברי תורה (כה ע\"א). זו שאלה אבסורדית מבחינה משפטית (הרי ברור שסתם נתינה איננה קשורה כלל לצדקה). מעבר לכך, גם אם יש מצוות צדקה, אין מצווה לתת לעני זה בדווקא, ולא כל פעם שאדם מתבקש עליו לתת צדקה. זו סוגה ספרותית שבאה להדגיש שהמצווה היא טוטלית ואין בלתה. מטרת הסוגיה רעיונית, ולפנינו שתי דרכי ביטוי של אותו רעיון<sup class=\"footnote-marker\">70</sup><i class=\"footnote\">ממילא כל השאלות המשפטיות החריפות שמועלות בסוגיה מיותרות. ראו בנוביץ, שבועות בתרא, עמ' 265-263. </i>."
                ],
                [
                    "<small>עפ”י כתב יד קופמן</small>",
                    "<b>אחד דברים של עצמו</b> – אם נדר שהוא עצמו יעשה דבר, או יימנע מדבר, <b>ואחד דברין של אחרים</b> – שנשבע שפלוני עשה משהו, או שיעשה דבר כלשהו. פירוש המילים במשנה מאפשר להבין גם שאדם רשאי להטיל שבועה על חברו. נושא זה נדון בפירושנו למסכת נדרים<sup class=\"footnote-marker\">71</sup><i class=\"footnote\">ראו למשל פירושנו לנדרים פ\"ד מ\"א; פ\"ה מ\"א ומ\"ד; כתובות פ\"ז מ\"ב.</i>, וראינו כי התלמודים מניחים שאדם אינו יכול להדיר את חברו אלא רק את עצמו, ברם בספרות התנאים מקבלים כמובן מאליו שאדם רשאי להדיר נדר על זולתו. ודאי שהוא יכול להדיר את אשתו ובנו, אך גם סתם אדם אחר. במהלך פירושנו למסכת נדרים עמדנו על מרכיב זה בפרשנות המשנה. לעומת זאת לא שמענו שפלוני מטיל על חברו שבועה, כלומר נשבע שפלוני יעשה דבר כלשהו, ואם אותו פלוני עשה זאת הוא (הפלוני) חייב על שבועת שקר, ואכן הבבלי לומד מהפסוק המובא בהמשך משנתנו שהאדון אינו כופה את עבדו לשבועה. מכיוון שחלק מההלכות שבמשנתנו נלמדות מצמד המילים \"להרע או להיטיב\" (ויקרא ה ד), אפשר שהמשנה באה לחלוק ולקבוע שאדון יכול להטיל שבועה על עבדו, בניגוד לברייתא שבתלמוד הבבלי: \" 'להרע או להיטיב', מה הטבה רשות אף הרעה רשות, יצא להרע לאחרים שאין הרשות בידו\" (נזיר סב ע\"ב).",
                    "אם אין אדם יכול להטיל שבועה על אחר, אפשר עדיין שהשבועה תוטל בעקיפין: \"אם לא תעשה כך וכך אני לא אהנה ממך\" – זה דבר של עצמו, ואם נדר \"אתה לא תיהנה ממני\" – זה דבר של אחרים.",
                    "<b>אחד דברין שיש בהן ממש ואחד דברין שאין בהן ממש</b> – כפשוטו, במשנה זו, דבר שאין בו ממש הוא דבר בלתי חשוב שאין בו בכדי להיטיב או להרע, ונסביר זאת בהמשך. <b>כיצד </b>– בדרך כלל אחרי \"כיצד\" יבוא הסבר למונחים הקודמים, ברם במשנתנו לא ברור מה בא ה\"כיצד\" להסביר. הרישא מנתה שלושה מקרים, וה\"כיצד\" מסביר רק חלק מהם.",
                    "עד עכשיו מנתה המשנה שני נושאים היוצרים ארבעה מצבים:",
                    "2-1 שבועה של עצמו לעומת שבועה של אחרים;",
                    "4-3 דברים של ממש ושאין בהם ממש.",
                    "בכל אחד מארבעת המצבים הללו ניתן שתהיה אחת מארבע השבועות: 6-5 שאעשה ושלא אעשה (בעתיד); 8-7 שעשיתי ולא עשיתי (בעבר). סך הכול אלו שישה עשר מצבים. כזכור משנתנו פתחה בכך שהשבועות ארבע שהן שתיים, ופירטה את החלוקה. מעתה ייתכן שגם משנתנו היא פירוט דומה בסגנונו: שתי שבועות אחרות שגם הן ארבע.",
                    "<b>אמר שבועה שאתן לאיש פלוני ושלא אתן</b> – אלו \"דברים של עצמו\", שהם תלויים בו ובהחלטותיו. יש מפרשים ש\"אלו דברים של אחרים\", שכן הנתינה היא לאחר (רש\"י רע\"ב ועוד). <b>שנתתי ושלא נתתי</b> – זו אותה שבועה של עצמו, אלא שהיא על העבר. זו דוגמה א. <b>שאישן ושלא אישן שישנתי ושלא ישנתי</b> – כנראה זו דוגמה ב לדברים שאין בהם ממש: וכי מה זה חשוב אם הוא ישן או לא ישן. במשנת נדרים שנינו: \"קונם שאיני ישן... הרי זה בלא יחל דברו. שבועה שאיני ישן שאיני מדבר שאיני מהלך, אסור\" (פ\"ב מ\"א). \"קונם\" הוא כינוי המשמש בלשון נדר, ו\"שבועה\" היא בוודאי לשון נדר, ואם כן לכאורה אין הבדל בין האומר \"קונם שאיני ישן\" לבין האומר \"שבועה שאיני ישן\". בשניהם הנדר חל. עם זאת, המשנה מציגה את הנוסחאות כאילו היו קטגוריות נפרדות. הלשונות הראשונות דינן \"לא יחל דברו\", והאחרונות סתם ב\"אסור\". מעבר לכך, יש לשאול מה בין \"לא יחל דברו\" לאסור. אפשרות ראשונה היא ששתי ההגדרות אחת הן, אלא שכל תנא ועורך משתמש בנוסחה הנראית לו. הנוסח \"לא יחל דברו\" בא בניגוד ל\"לא יקל ראשו\", ולמעשה הכוונה שהנדר תקף בכל המקרים. אפשרות שנייה היא ש\"לא יחל דברו\" הוא איסור ברמה נמוכה יותר.",
                    "בירושלמי שנינו: \"תני דבית רב פליג. מניין לנדרים שהן מותרין לך מן השמים ובני אדם נוהגין בהן איסור שלא תהא נודר ומבטל? תלמוד לומר 'לא יחל דברו', שלא יעשה דבריו חולין\" (נדרים פ\"ב ה\"א, לז ע\"ב). המשפט מופיע בירושלמי בכמה הקשרים, ונראה שהכוונה ללשונות נדר שבעצם אינן תקפות אך בציבור מקובל להשתמש בהן. עליהן, אומר רב, חל הדין של \"לא יחל דברו\", כלומר לא יעשה את דבריו חולין, הווה אומר שישמור על הנדר אף על פי שמן הדין אינו חייב בו. דברי רב מוצגים בלשון \"פליג\", כלומר הוא חולק על המשנה<sup class=\"footnote-marker\">72</sup><i class=\"footnote\">להלן נצטט את הירושלמי במלואו. הגדרה זו של דברי רב נאמרה על \"קונם שאני (איני) משמשך\", אבל כנראה חלה על כל ההלכות במשנה.</i>. לדעתו הנדר אינו תקף אבל בכל זאת יש לשמרו, ומכאן שהמשנה סוברת או שהנדר תקף או שאינו תקף כלל. לפי ההקשר של הפסוק ברור שאת הנדר יש לקיים, ומכאן שלדעת המשנה הנדר תקף לכל דבר.",
                    "אפשרות שלישית היא שהנדר מותר, אבל אסור לנדור כן והאיסור הוא \"לא יחל דברו\", שלא לנדור נדר שאינו תקף.",
                    "השיקול שרב מעלה הוא מסוג השיקולים של \"לא יקל ראש\". חכמים מחליטים שנדר מסוים תקף אף על פי שמן הדין היה צריך להיות בלתי תקף, וזאת כדי למנוע מצב של זלזול בנדרים. מעין שיקול זה הוא הטיעון \"לא רצו לומר להם מותרין אתם\"<sup class=\"footnote-marker\">73</sup><i class=\"footnote\">תוס', מועד קטן פ\"ב הט\"ו-הט\"ז ומקבילות; שבת פ\"ז הט\"ז ומקבילות.</i>. אם הציבור נוהג איסור בהלכה מתוך טעות אין להתיר את הדבר, שמא יבואו לזלזל בהלכה כולה. הבבלי מצטט את הברייתא הקובעת בלשון כללית יותר: \"דברים המותרין ואחרים נהגו בהן איסור אי אתה רשאי להתירן בפניהם\" (נדרים טו ע\"א; פסחים נ ע\"ב; ספרי דברים, קד, עמ' 163).",
                    "מהירושלמי הסקנו ש\"לא יחל דברו\" משמעו שהנדר תקף לכל דבר, אבל הבבלי הסביר שהגדרה זו \"רכה\" יותר והנדר תקף רק מדרבנן (\"ומאי בל יחל? מדרבנן\" [נדרים טו ע\"א]). הסבר הבבלי מבהיר את ההבדל ההלכתי בין \"קונם שאני ישן\" לבין \"שבועה שאני ישן\". הראשון אסור רק מדרבנן, והשני אסור ממש. פחות ברור הנימוק להבדל זה. אגב דיונו הבבלי מעלה את הטיעון שנדרים אינם חלים על דבר שאין בו ממש. שינה, ואולי גם דיבור, אינם \"ממש\", ולכן הנדר (לשון קונם) אינו חל, ושבועה חלה לכל דבר.",
                    "הירושלמי אינו מסביר מדוע הנדר בעצם לא צריך היה לחול, והבבלי מסביר שאלו מן הדברים שאין בהם ממש, מושג שנסביר להלן. בתוספתא המקבילה ניסוח שונה המבהיר את עמדתה: \"חומר בנדרים מבשבועות ובשבועות מבנדרין<sup class=\"footnote-marker\">74</sup><i class=\"footnote\">\"חומר ב-...\" הוא סגנון עריכה מוכר, ראו חגיגה פ\"ג מ\"א ומ\"ד; נדרים פ\"ב מ\"ב ועוד.</i>, שהנדרים נוהגין ברשות ובמצוה, מה שאין כן בשבועות. חומר בשבועות, שהשבועות נוהגות בדבר שיש בו ממש ובדבר שאין בו ממש, מה שאין כן בנדרים. בנדרים כיצד? אמר קונם סוכה שאיני עושה, לולב שאיני נוטל, תפלין שאיני נותן, אסור בנדרים ומותר בשבועות. כיצד? אמר קונם שאני ישן, שאני מדבר, שאני מהלך, אסור בשבועות ומותר בנדרים. קונם פי מדבר עמך, ידי עושה עמך, רגלי מהלכת עמך, אסור בנדרים ואסור בשבועות\" (נדרים פ\"א ה\"ה<sup class=\"footnote-marker\">75</sup><i class=\"footnote\">ובבבלי למשנתנו, כה ע\"א, בקיצור.</i>). אם כן קונם שאיני (איני) ישן הוא נדר שאין בו ממש, ואינו תקף, ואילו שבועה כזאת תקפה. מהתוספתא משתמע גם ההסבר למה קונם שאני (איני) ישן, או שאני (איני) מהלך, אין בו ממש. עצם ההליכה יש בה ממש, שהרי אם אמר \"קונם שאיני מהלך עמך\" הנדר תקף. אין זאת אלא שהכוונה לנדר שאי אפשר לקיימו. הסבר זה בא בניגוד לדברי פרשנים שהסבירו ש\"אין בו ממש\" הוא נדר על דבר בטל. הסבר כזה מעורר שתי קושיות. האחת היא הסתירה לתוספתא, והאחרת היא השאלה למה אין בו ממש, הרי זה סיגוף ממשי ביותר. אלא ש\"איני מהלך\" הוא התחייבות נצחית שאי אפשר לקיימה, ואילו \"איני מהלך עמך\" הוא הימנעות סבירה ואפשרית. להלן נציע פירוש אחר שיפשט את כל המשנה.",
                    "אם כן הדוגמה השניה באה להדגים משהו שאין בו ממש. כך כנראה פירש גם רש\"י כשניסח ש\"בשינה אין הנאה\", אם כי במשפט זה כוונתו לא שאין הנאה כלל אלא שאין הנאת ממון. שבועה צריכה לחול על חפץ בעל ערך כלכלי (פרוטה או יותר – להלן פ\"ו מ\"א). שינה איננה בכלל זה.",
                    "אם כן שתי אפשרויות ל\"ממש\": האחת דבר בעל ערך כספי, וממילא רק על העתיד ולא על העבר, והאחרת דבר מוחשי ולא שינה.",
                    "<b>שאזרוק צרור לים ושלא אזרוק שזרקתי ושלא זרקתי</b> – זו דוגמה שלישית. המאירי, הר\"ן על הרי\"ף וכן רע\"ב מפרשים שגם אלו דברים שאין בהם ממש, או \"כעין אין בהם ממש\". ברם הסבר זה קשה: וכי הפסד ממון אינו בבחינת \"ממש\"? ר\"ן על הרי\"ף מעלה את האפשרות שזריקת צרור היא עברה ולכן נדר כזה בטל בהיותו נדר על מצווה, ואילו שבועה חלה גם על מצווה. שבועה על מצווה איננה במשנה שלנו, ברם היא מופיע בתוספתא.",
                    "בתוספתא (שצוטטה לעיל): \"חומר בנדרים מבשבועות ובשבועות מבנדרין, שהנדרים נוהגין ברשות ובמצוה, מה שאין כן בשבועות. חומר בשבועות, שהשבועות נוהגות בדבר שיש בו ממש ובדבר שאין בו ממש, מה שאין כן בנדרים. בנדרים כיצד? אמר קונם סוכה שאיני עושה, לולב שאיני נוטל, תפלין שאיני נותן, אסור בנדרים ומותר בשבועות. כיצד? אמר קונם שאני ישן, שאני מדבר, שאני מהלך – אסור בשבועות ומותר בנדרים. קונם פי מדבר עמך, ידי עושה עמך, רגלי מהלכת עמך – אסור בנדרים ואסור בשבועות\" (נדרים פ\"א ה\"ה).",
                    "סוכה, לולב ותפילין הם דבר מצווה, הוא נדר לעשות עברה והנדר תקף. אבל אם נשבע השבועה אינה תקפה, שכן אין להישבע שלא לעשות מצווה, והשבועה בטלה. לעומת זאת \"איני ישן\" או \"שאיני מדבר\" הוא דבר שאין בו ממש, משום שדיבור ושינה אינם חפץ. בדבר כזה הנדר בטל ואילו שבועה תקפה, וכאשר יעבור עליה יהיה חייב קרבן. כך גם אצלנו \"שישנתי\" הוא שבועה שאין בה ממש ובטלה, אבל אילו נדר שלא ישן בעבר היה הנדר תקף. \"שאזרוק צרור לים\" הוא כנראה שבועה רגילה, ב\"דבר של עצמו\", <b>ואם הצרור של אחרים</b> – זהו דבר של אחרים ולכן נחשב לשבועה בדבר שאינו של ממש, ובטלה. זריקת הצרור לים איננה מופיעה בתוספתא.",
                    "כפי שהראינו במבוא המשנה והתוספתא שאובות ומבוססות על מקור קדום שכל עורך הוסיף לו וערך. במקרה זה במקור המשותף הייתה עוד הבחנה בין דבר מצווה לדבר חול, והצרור הוא דוגמה לדבר חול<sup class=\"footnote-marker\">76</sup><i class=\"footnote\">אנו מתבססים על פירוש הר\"ן על הרי\"ף המביא את הרשב\"א, שמשנתנו עוסקת בדבר מצווה. אלא שאנו מנסחים זאת במונחים מודרניים, ובהתבססות על התוספתא.</i>.",
                    "לדעתו של בנוביץ רשימת הכללים יצאה מידי עורך שונה מאשר רשימת הדוגמאות<sup class=\"footnote-marker\">77</sup><i class=\"footnote\">שבועות בתרא, עמ' 258-255.</i>, או שהמילה \"כיצד\" נוספה מתוך שיבוש. כאמור ההסבר שלנו, המשלב את המשנה עם התוספתא<sup class=\"footnote-marker\">78</sup><i class=\"footnote\">ליחס בין המשנה לתוספתא ראו בנוביץ, שבועות בתרא, עמ' 263-260. אנו חלוקים עליו, אף על פי שמרכיבים רבים בדיון מבוססים על מסקנותיו. הלומד נקרא להשוות בעצמו בין שתי השיטות. </i>, עם הבסיס הרעיוני של הרשב\"א (שזריקת צרור היא איסור), נראה בעינינו מספק. לפי מסקנתנו ברשימת הכללים שלוש הבחנות שהן שש, בכל אחת מהן ארבע אפשרויות (אעשה ולא אעשה, עשיתי ולא עשיתי), סך הכול עשרים וארבעה מקרים.",
                    "<b>רבי ישמעאל אומר אינו חייב אלא לעתיד לבא שנאמר</b> – ויקרא ה ד,<b> להרע או להיטיב</b> – רבי ישמעאל חולק וסבור ששבועה על העבר איננה חלה. רק שבועה שיש בה לשנות את העתיד היא שבועה תקפה. בדרך כלל אין במשנה דרשות, אבל לעתים המשנה מכילה דרשות, ובמובן זה משנתנו אינה חריגה. אגב כך ברור מהי שבועה על דבר שאין בו ממש, זו שבועה על העבר (אין בו להרע או להיטיב). <b>אמר לו רבי עקיבא אם כן אין לי אלא דברין [שיש בהן הרעה והטבה</b>] – נוסף בידי המעתיק הראשון בשוליים, ונשמט בטעות על ידי הדומות. לפי הדרשה הזאת השבועה חלה רק על דברים של ממש, ולא על דברים שאין בהם ממש (שאין בהם הרעה והטבה).<b> דברים שאין בהן הרעה והטבה מנין – השאלה היא שאלה רטורית, כלומר שבועה אינה רק \"הרעה והטבה\" אלא כל שבועה שהיא, כמו שנאמר ברישא. אלו – </b>בדפוס <b>\"אמר לו\", מרבוי הכתוב</b> – לאחר שהוגבלה שבועה להרעה והטבה הוסיף הכתוב \"לכל אשר יבטא האדם\" (ויקרא ה ד),<b> אמר לו אם ריבוי הכתוב לכך ריבוי הכתוב לכך</b> – לפי המשנה רבי עקיבא מקבל את דרשתו של רבי ישמעאל, אלא שטוען שכשם שריבה הכתוב דברים שאין בהם \"הטבה\" כך ריבה גם שבועות לשעבר, שאף בהן אין הרעה והטבה.",
                    "פירוש זה לדבר שאין בו ממש הולם את משנת נדרים פ\"ב מ\"א, שם כל הנדרים הם לעתיד, ואין כל דיון בדברים שאין בהם ממש. אבל בתוספתא שם ובתלמודים מוזכר גם הנושא של נדר על דבר שאין בו ממש. בפירושנו לנדרים ראינו שאכן המשנה שם חלוקה על התוספתא, וכתוצאה מהתוספתא נאלצו התלמודים, ובעקבותיהם כל הפרשנים, להסביר אחרת את הביטוי \"דבר שאין בו ממש\". לפי הסברנו המוצע כאן הכול אתי שפיר. על כל פנים ברור שמשנתנו (בשבועות כאן) מסבירה את המונח \"דבר של ממש\" אחרת מהתוספתא בנדרים.",
                    "<b>משניות שבהן \"פרוטוקול\" הדיון במשנה</b>",
                    "משנתנו נמנית עם משניות השיח שבהן מובא הוויכוח שבין החכמים<sup class=\"footnote-marker\">79</sup><i class=\"footnote\">ראו שפירא ופיש, שקלא וטריא.</i>. במקרה זה הוויכוח הוא מדרש הלכה קלסי. מניסוח המשנה ברור שאין זו רק מחלוקת מדרשית, אלא מחלוקת להלכה. מהמקבילות אפשר היה אולי להבין שהמחלוקת היא רק על טיב הדרשה. עורך המשנה מעמיד את המחלוקת רק סביב השאלה האם שבועה על העבר תופסת, או רק שבועה על העתיד. משנה א קבעה כאמור ששבועה חלה על העבר, \"שלא אכלתי\", וזו דעת רבי עקיבא בלבד. עם זאת, כבר משנתנו מציעה מחלוקת סביב השאלה האם שבועה חלה על דבר שאיננו בר שינוי. כפשוטם של דברים היינו מצפים שרבי ישמעאל, האומר שאין שבועה על העבר, סבור גם שכל שבועה שאיננה משפיעה על המציאות איננה חלה (כגון \"אני נשבע שמחר ירדו גשמים\"). אך מהמשנה משמע שהמחלוקת היא רק על העבר וכן שיש על כך הסכמה, בין התנאים, על שבועת הבל (שאיננה חלה). כן משמע מהברייתא המקבילה בבבלי כי מקרה של שבועה שבו אין השפעה על המציאות או על ההתנהגות זו מחלוקת לכל דבר: \"תנו רבנן: 'להרע או להיטיב', אין לי אלא דברים שיש בהן הרעה והטבה, שאין בהן הרעה והטבה מנין? תלמוד לומר: 'או נפש כי תשבע לבטא בשפתים', אין לי אלא להבא, לשעבר מנין? תלמוד לומר: 'לכל אשר יבטא האדם בשבועה', דברי רבי עקיבא; רבי ישמעאל אומר: להרע או להיטיב – להבא. אמר לו רבי עקיבא: אם כן, אין לי אלא דברים שיש בהן הטבה והרעה, דברים שאין בהן הרעה והטבה מנין? אמר לו: מרבוי הכתוב. אמר לו: אם ריבה הכתוב לכך, ריבה הכתוב לכך\" (בבלי, כו ע\"א; ספרא חובה, פרשה ט ה\"ה, עמ' 179-178)<sup class=\"footnote-marker\">80</sup><i class=\"footnote\">וכן ספרא, ויקרא דבורא דחובה, פרשה ט ה\"ח, כג ע\"ג. </i>.",
                    "<b>מקומה של הדרשה במחלוקת</b>",
                    "מהמשנה והברייתא ניתן להבין שמבחינה היסטורית ההלכה תלויה בדרשת הכתוב. אנו הבענו דעתנו כי זו רק הצגה חיצונית של הדברים, ובעצם ההלכה נובעת ממסורת או משיקול הגיוני, אך לחכמים חשוב להעמיד את הפסוקים לימין ההלכה וכמקור לה. בנוביץ, לעומת זאת, מתחבט האם המקור הוא המדרש או המשנה<sup class=\"footnote-marker\">81</sup><i class=\"footnote\">בנוביץ, שבועות בתרא, עמ' 300. לעמדתנו ראו במבוא הכללי לפירוש המשניות, במבוא למסכת נזיקין ולהלן. שאלה אחרת היא האם הדרשה נוסחה לראשונה במדרש ספרא או במשנתנו. לדעתנו אין להכריע בה אלא לאור בדיקה כללית של היחס בין המשנה למדרש, ראו רייכמן, מדרש; מלמד, היחס; בנוביץ, שם.</i>.",
                    "בירושלמי, לעומת זאת, מובאת דרשה אחרת מאותם פסוקים (פ\"ג ה\"ה, לד ע\"ג): \"1. יכול הנשבע להרע לאחרים יהא חייב? תלמוד לומר 'להרע או להיטיב'. מה הטבה רשות, אף הרעה רשות. אוציא נשבע להרע לאחרים שיהא פטור, בהוא דמישתבע דלא מיתן לחבריה מיכול. חמתיה מפרפר ויהב ליה. 2. היך רבי ישמעאל דריש 'או נפש כי תשבע לבטא בשפתים כלל להרע או להטיב', פרט כלל ופרט אין בכלל אלא מה שבפרט. והלא אין בפרט אלא דברים שיש בהן הרעה והטבה? 3. אלא כיני 'להרע או להיטיב' פרט. 'לכל אשר יבטא' כלל. פרט וכלל והכל בכלל, וריבה דברים שהן לשעבר? 4. אלא כיני 'או נפש כי תשבע לבטא כלל'. 'להרע או להיטיב' פרט. 'לכל אשר יבטא' חזר וכלל. כלל ופרט וכלל אי אתה דן אלא כעין הפרט. מה הפרט מפורש דברים שיש בהן הרעה והטבה, ודברים שאין בהן הרעה והטבה מנין? אמר לו מריבוי הכתוב. 5. אמר לו אם ריבה הכתוב לכך ריבה הכתוב לכך\". לא נעסוק בפירוש הירושלמי ודרשותיו, אך ברור שהירושלמי מציע שלוש שיטות דרש (מתודולוגיות שונות): כלל ופרט, כלל ופרט וכלל, ודיוק מהפסוק. שתי השיטות הראשונות נפסלות לא משום שיש בהן פגם אלא משום שהן מובילות למסקנות בלתי \"נכונות\". לכן מוצעת שיטה שלישית שהיא משנתנו. הדרשה נבדקת לא לפי טיבה הטכני-לשוני אלא לפי טיב מסקנותיה. המסקנות נקבעו כבר לפני הדרשה, והדרשה צריכה להתאים להן, ואם לא היא נפסלת, בעצם ללא סיבה.",
                    "גם הבבלי מתעתק את דרשת רבי ישמעאל למתודה של \"כלל ופרט וכלל\" במקום דיוק מהפסוקים. השימוש ב\"מידות שהתורה נדרשת בהן\" במסגרת זו איננה במשנה והיא במדרש התנאים (בהקדמה למדרש ספרא) ובספרות האמוראית. לעומת זאת המונח \"ריבוי הכתוב\" מופיע רבות במדרשי התנאים, כולל אלו שמוצאם מבית מדרשו של רבי ישמעאל<sup class=\"footnote-marker\">82</sup><i class=\"footnote\">תוס', שבועות פ\"ג ה\"ח (לעניין אחר ממשנתנו), והרבה במכילתות וביתר המדרשים.</i>.",
                    "<u>ריבוי ומיעוט</u>",
                    "משנתנו משתמשת בניסוח של \"ריבוי ומיעוט\". כידוע שתי טכניקות מדרש נהגו, האחת כונתה \"כלל ופרט וכלל\" והאחרת \"ריבוי ומיעוט\"<sup class=\"footnote-marker\">83</sup><i class=\"footnote\">תוס', שבועות פ\"א ה\"ז. הדיון המתודולוגי מופיע בהקשר אחר, והברייתא נוצלה והועברה לענייננו בבבלי, כאן כו ע\"א. ראו אפשטין, מבואות, עמ' 529-528; צ'רניק, לחקר המידות, עמ' 80 ועוד. </i>. התמונה העולה מכלל המקורות היא ש\"כלל ופרט וכלל, אין אתה דן אלא כעין הפרט\"<sup class=\"footnote-marker\">84</sup><i class=\"footnote\">ספרא, ברייתא דרבי ישמעאל המצויה בפתיחת הספרא, ה\"א (מהד' פינקלשטיין, עמ' 6).</i>, כלומר הציווי המקורי חל רק על הפרטים המפורשים, ועל הדומה להם (כעין הפרט). השיטה השנייה היא \"ריבוי ומיעוט\", והציווי חל על הריבוי. השיטה הראשונה (כלל ופרט) נקשרה לרבי ישמעאל, ו\"ריבוי ומיעוט\" לרבי עקיבא. \"כלל ופרט\" מופיעה כאחת מדרכי הדרשה המיוחסות כבר להלל<sup class=\"footnote-marker\">85</sup><i class=\"footnote\">תוס', סנהדרין פ\"ז הי\"א, עמ' 427; אבות דרבי נתן, נו\"א פל\"ז, עמ' 110.</i>. יש להניח שייחוס זה הוא מאוחר ומשקף את דרכי החשיבה של תנאים מאוחרים. היא נכללת בברייתת י\"ג מידות המיוחסת לרבי ישמעאל, וקשורה לשמו במסורות רבות אחרות. לעומת זאת \"ריבוי ומיעוט\" היא שיטתו המובהקת של רבי עקיבא, כדברי התוספתא שלנו לעניין אחר: \" 'בכל טמא', מה תלמוד לומר 'דבר'? רבי עקיבא אומר להביא את הנגעים, שאין טומאה יורדת בהן אלא בדבר. שרבי עקיבא לא היה דורש כלל ופרט וכלל, היה דורש רבויין ומיעוטין, שכך למד מנחם איש גם זו. רבי נתן אומר להביא את הכלים, שאין טומאה יורדת להן אלא במחשבה. אמרו לו מה ראו כלים למחשבה? שרבי ישמעאל היה דורש ריבויין ומיעוטין והיה דורש כלל ופרט וכלל\" (פ\"א ה\"ז, עמ' 446). לפי עדות זו רבי עקיבא התנגד לשיטה של כלל ופרט וכלל ודרש ריבוי ומיעוט, ורבי ישמעאל השתמש בשתי השיטות. לפי נוסח הדפוס יש לגרוס \"רבי שמעון <u>לא</u> היה דורש ריבוי ומיעוט...\", כלומר כלל ופרט היא שיטת הדרשה של החולק על רבי עקיבא. לנוסח \"לא היה דורש\" עדיפות, שכן כך הטקסט מובן, אלא שהחולק על רבי עקיבא הוא רבי ישמעאל, כמו במשנתנו ובכתב יד ערפורט של התוספתא.",
                    "חלוקה שיטתית זו חוזרת בתלמודים כהסבר למחלוקות רבות. רבי עקיבא וההולכים בשיטתו מרבים, ורבי ישמעאל וההולכים בשיטתו ממעטים<sup class=\"footnote-marker\">86</sup><i class=\"footnote\">ירו', ברכות פ\"ט ה\"ה, יד ע\"ב; תרומות פי\"א ה\"ב, מז ע\"ד; נזיר פ\"ו ה\"ב, נה ע\"א; סוטה פ\"ה ה\"ה, כ ע\"ג; בבלי, ד ע\"ב; סוכה נ ע\"ב; קידושין כא ע\"ב; נזיר לד ע\"ב; סוטה טז ע\"ב; בבא קמא נד ע\"ב; קיז ע\"ב; סנהדרין מה ע\"א, וסוגיות בבליות נוספות.</i>. מהתלמודים משמע שהמחלוקת תלויה ברבותיהם של רבי עקיבא ורבי ישמעאל. רבי עקיבא למד ממנחם איש גם זו (גמזו), כמו שנאמר בתוספתא שציטטנו, ורבי ישמעאל למד את דרכו מנחוניא בן הקנה, כדברי הסוגיה למשנתנו: \"אמר רבי יוחנן: רבי ישמעאל ששימש את רבי נחוניא בן הקנה שהיה דורש את כל התורה כולה בכלל ופרט, איהו נמי דורש בכלל ופרט; רבי עקיבא ששימש את נחום איש גם זו שהיה דורש את כל התורה כולה בריבה ומיעט, איהו נמי דורש ריבה ומיעט\" (בבלי, כו ע\"א). לפי תיאור זה הוויכוח במשנה מתנהל לפי שיטת רבי עקיבא, וקשה, שהרי רבי ישמעאל משתמש בשיטת הדרשה של רבי עקיבא. הבבלי מסביר כאמור את הלכת רבי ישמעאל בהתאם לשיטתו \"כלל ופרט וכלל, אין אתה דן אלא כעין הפרט\" (רק הרעה והטבה), אבל הסבר זה מנוגד לדרשה שבגוף המשנה הנוקטת במפורש בשיטת ריבוי ומיעוט.",
                    "<u>האם ההלכה נלמדה מהדרשות</u>",
                    "המחקר המדעי קיבל בדרך כלל את התיאור התלמודי<sup class=\"footnote-marker\">87</sup><i class=\"footnote\">אפשטיין, מבואות, עמ' 550 ואילך.</i> והציג שתי אסכולות של מדרש תנאים שדרכי הדרשה יוצרות בהן את המחלוקות השונות. דומה שהחוקרים נגררו אחר התיאור הלכיד שבתלמודים, ויש מקום לבדוק מחדש את כל המבנה המשוכלל המוצג. כפי שכבר כתבנו במבוא הכללי לפירושנו אנו מניחים שבדרך כלל הלכות לא נלמדו מדרשות כתובים אלא היה להן בסיס עצמאי מסברה, או מתקדים שנהגו. הדרשה באה רק לאשש הלכה קיימת. על כן מלכתחילה אנו חשים ספק באיזו מידה החלוקה השיטתית, הבנויה לתלפיות, יש לה על מה שתסמוך.",
                    "נפתח בכך שאכן בתלמוד הבבלי בסוגיות רבות מחלוקת הלכתית מוסברת כמבוססת על שיטות הדרש השונות. בירושלמי הסברים כאלה נדירים יותר, אך גם שם ננקטת דרך הסברה זו<sup class=\"footnote-marker\">88</sup><i class=\"footnote\">ירו', תרומות פי\"א ה\"ב, מז ע\"ד; נזיר פ\"ו ה\"ב, נה ע\"א. בנוסף לכך בירושלמי הלכות מנומקות בדרשות של ריבוי, או של כלל ופרט, או שנאמר שרבי עקיבא דורש ריבוי ומיעוט, אך הצגת מחלוקת הלכתית כמחלוקת הנובעת מדרשת הכתוב בשיטות השונות היא תופעה נדירה יותר בירושלמי. </i>. לעומת זאת היא אינה מופיעה בספרות התנאית ובמדרשי ההלכה, להוציא את התוספתא שבועות שציטטנו לעיל. כדוגמה תשמש לנו סוגיית הירושלמי למשנת מעשר שני ולמשנת עירובין: \"מתניתין דרבי עקיבה [ו]דלא (כך בכי\"ר ורש\"ס) כרבי ישמעאל. רבי ישמעאל דרש: 'ונתת הכסף בכל אשר תאוה נפשך' – כלל, 'בבקר ובצאן ביין ובשכר' – פרט, 'ובכל אשר תאוה נפשך' – הרי כלל אחר. כלל ופרט וכלל אי אתה דן אלא כעין הפרט. לומר לך, מה הפרט מפורש דבר שהוא וולד וולדות הארץ, אף אין לי אלא דבר שהוא וולד וולדות הארץ\" (מעשר שני פ\"א ה\"א, נב ע\"ד – נג ע\"א; עירובין פ\"ג ה\"א, כ ע\"ג). לדעת רבי ישמעאל כשהתורה קובעת כלל ואחר כך פרט ושוב מונה כלל – אין לך אלא דבר שהוא כעין הפרט. תחילה התורה אומרת \"בכל אשר תאוה נפשך\", ואחר כך מפרטת: בקר, צאן, יין ושכר, ואחר כך חוזר ובא הכלל \"ובכל אשר תאוה נפשך\", אין לקנות מכספי מעשר שני אלא כעין הפרט: \"בקר\" – ולד, \"וביין\" – ולדות הארץ. לעומתו רבי עקיבא דורש: \"רבי עקיבה מפרש, מה הפרט מפורש דבר שהוא פרי וולד פירי ומכשירי פירי, אף אין לי אלא דבר שהוא פרי וולד פרי ומכשירי פרי\" (שם, נג ע\"א). רבי עקיבא דורש ריבוי ומיעוט. הפרט אינו בא אלא להגביל את שהוא מגביל, רק את מה שהוא מפרט<sup class=\"footnote-marker\">89</sup><i class=\"footnote\">ראו אפשטיין, מבואות, עמ' 528-527.</i>, והירושלמי מסביר מה הוא ההבדל ביניהם, שלדעת רבי עקיבא מותר אף בדגים, חגבים, כמהין ופטריות. משנת מעשר שני (פ\"א מ\"א) שאוסרת רק מים ומלח היא כדעת רבי עקיבא, והספרי, שהוא מבית מדרשו של רבי עקיבא, שנה כרבי עקיבא: \"יכול אף מים ומלח תלמוד לומר בבקר ובצאן וביין ובשכר... מה אלו מיוחדים שהם פרי מפרי וגידולו מן הארץ וגו' \" (ראה פיסקא קז, עמ' 168). הספרי ממעט רק מים ומלח, כמשנתנו.",
                    "ברם בסוגיות אחרות נלמדת הלכה מכלל ופרט ואין חולק עליה<sup class=\"footnote-marker\">90</sup><i class=\"footnote\">כגון פסחים פ\"ט מ\"ג; ירו', שם לו ע\"ד. </i>, או שאותה הלכה נלמדת מכלל ופרט לשיטת רבי ישמעאל, ומריבוי ומיעוט כשיטת רבי עקיבא<sup class=\"footnote-marker\">91</sup><i class=\"footnote\">ירו', נדרים פ\"א ה\"א, לו ע\"א, וראו פירושנו למשנה שם. </i>. זאת ועוד; לעתים רבי עקיבא דורש ריבוי ומיעוט, ואילו רבי ישמעאל מתנגד לכל הדרשה ואומר \"לשונות כפולים הם\", כלומר אין סיבה לדרשה כלל ועיקר<sup class=\"footnote-marker\">92</sup><i class=\"footnote\">ירו', שבת פי\"ט ה\"ב, יז ע\"א; יבמות פ\"ח ה\"א, ח ע\"ד; סנהדרין פ\"ז ה\"ט, כב ע\"ב, והשוו עוד ירו', סוטה פ\"ח ה\"א, כב ע\"ב, וכן פ\"ז ה\"ה, כא ע\"ד בשם רבי שמעון. חילוף רבי שמעון – רבי ישמעאל היה גם בתוספתא שבועות שציטטנו. שיטה זו קרובה לטיעון \"דיברה תורה כלשון בני אדם\", אלא שרק בבבלי כריתות יא ע\"א נקשרה פרשנות זו לרבי ישמעאל. השוו בבלי, סנהדרין צ ע\"ב.</i>.",
                    "אין ספק שהתלמודים בנו שיטה משפטית לכידה המשלבת מדרש הלכה ופסק הלכה, ברם במקורות התנאיים שיטה זו מעורערת ופרוצה<sup class=\"footnote-marker\">93</sup><i class=\"footnote\">במדרש ספרא שהבאנו יש כבר ביטוי מסוים לדרשה ומתודולוגיה מגובשת. איננו יודעים אם ההבדל בין המשנה (והתוספתא) לבין מדרשי התנאים הוא הבדל כרונולוגי או הבדל בשיטה.  </i>. אכן רבי עקיבא ובית מדרשו השתמשו במינוח \"ריבוי, מיעוט וריבוי\" ורבי ישמעאל במינוח \"כלל ופרט וכלל\", אבל אין לראות בכך שיטות הלכתיות, אלא טכניקות דרשה. במשנה שלנו דווקא רבי ישמעאל משתמש במינוח \"ריבוי ומיעוט\", ומכל מקום לא המינוח השונה יצר את ההלכה השונה אלא התפיסה ההלכתית נאחזה בדיעבד בדרשה אפשרית.",
                    "עלינו להעיר שמשנתו איננה משתמשת כלל במידת ריבוי ומיעוט אלא רק ב\"ריבה הכתוב\". \"ריבה הכתוב\" איננו מידה מתודולוגית אלא מינוח כללי לכל דיוק בפסוק. רבי ישמעאל משתמש בטיעון \"להרע או להיטיב\" ומדייק ממנו, ורבי עקיבא מעלה את הטיעון של \"ריבה הכתוב\" לא בצורתו המשוכללת (שאותה פיתח רבי עקיבא) אלא בצורה היולית. יש כאן ריבוי מסוים, ותו לא<sup class=\"footnote-marker\">94</sup><i class=\"footnote\">בכך דברינו שונים במעט ממסקנתו המלומדת של בנוביץ, שבועות בתרא, עמ' 307-300.</i>.",
                    "<b>רבי ישמעאל מקבל את ההגדרה שמה שאין בו ממש איננו בר שבועה או בר נדר. לדעתו דין שבועה בעניין זה כנדר. \"ממש\" לשיטת רבי ישמעאל הוא כל מה שהינו בר שינוי – \"בר הטבה\"."
                ],
                [
                    "<small>עפ”י כתב יד קופמן</small>",
                    "משנתנו הובאה משום שהיא דרשה אחרת לפסוק שנדרש במשנה הקודמת. לדעת המשנה אין כל בעיה בדרישת דרשות שונות מאותו פסוק (לימוד של נושאים אחרים מאותן מילים). כך על כל פנים מפרש הבבלי את מקור ההלכה למשנה. העיקרון ששבועת ביטוי \"איננה נוהגת במצווה\" מופיע בתוספתא פ\"ד ה\"ג-ה\"ה. בתוספתא הוא מופיע בהקשר אחר, של השוואת השבועות השונות בינן לבין עצמן. העיקרון עצמו הופיעה כבר במשנת נדרים פ\"ב מ\"ב.",
                    "<b>נשבע לבטל את המצוה ולא ביטל</b> – נשבע שלא לבנות סוכה או שלא לאכול מצה בראשון של פסח, ובפועל קיים את המצווה. לכאורה הפר את שבועתו, ובכל זאת:<b> פטור</b> – כפי שאמרנו אין השבועה חלה על דבר שעליו הוא מצווה ועומד (לעיל מ\"ד; נדרים פ\"ב מ\"ב). <b>לקיים את המצווה<sup class=\"footnote-marker\">95</sup><i class=\"footnote\">כך גם ב-מגק, מיל, מל, מנ, מפ, מרב, מרג, מרל, מרפ, פל, ר2. ביתר עדי הנוסח: רק \"לקיים\".</i> ולא קיים</b> – הוא נשבע להקים סוכה, או להתעטף בציצית, ולא קיים את המצווה, <b>פטור</b> – השבועה לא חלה עליו כיוון שהוא מצווה ועומד על כך \"מהר סיני\", ואין השבועה חלה לא לבטל מצווה ולא לקיימה. <b>שהיה בדין</b> – \"דין\" בלשון חכמים הוא קל וחומר,<b> שיהא חייב דברי רבי יהודה בן בתירה</b> – כלומר היה צריך להיות קל וחומר שממנו יש להסיק לכאורה שחייב. לפי נוסח כתב היד רבי יהודה בן בתירה הוא זה הדוחה את הקל וחומר, וזו כנראה דעתו ההלכתית. סגנון זה בלתי רגיל. בדרך כלל כשהמשנה מביאה שתי דעות היא מביאה את שתיהן בשם אומרן, או שהראשונה אנונימית (בסתם) והשנייה בשם אומרה, ואם מובאת רק דעה אחת הרי שהיא שנויה בסתם. רק לעתים רחוקות מובא שם התנא במשנה כזו, ואזי, בדרך כלל, זו מחלוקת והדעה השנייה מופיעה במקבילות במשנה. עם זאת לעתים רחוקות מובאים דברי תנא בשמו ואין מי שחולק עליו, ולפי נוסח המשנה שלנו כך המקרה שלפנינו. להלן תוצענה נוסחאות אחרות למשנה. הקל וחומר לכאורה הוא: <b>מה אם הרשות </b>שאינו מושבע עליה מהר סיני הרי הוא חייב עליה – אם נשבע לדבר רשות (לאכול אוכל מותר),<b> מצוה שהוא מושבע עליה מהר סיני אינו דין שיהא חייב עליה</b> – אם כן שבועה על מצווה הייתה צריכה לחול, אבל קל וחומר זה נדחה והמשנה אינה מסבירה למה. בתלמודים מובאות דרשות שונות, והנמקות משפטיות, כגון שאין שבועה חלה על מה שהוא כבר מושבע מהר סיני, כי אין שבועה חלה על שבועה, או באופן סתמי יותר שאין שבועה חלה על דבר תורה, כמו שראינו במשנה א.",
                    "מכל מקום, לפי הנוסח שלפנינו לא חלק אדם מעולם על כך שאין שבועה חלה על דבר מצווה.",
                    "אבל בנוסחאות אחרות מצויים שני שינויים: \"<u>כ</u>דברי רבי יהודה בן בתירה\", ונוסף: \"אמר רבי יהודה בן בתירה<sup class=\"footnote-marker\">96</sup><i class=\"footnote\">לא צוין השינוי בתירה, בתירא.</i>...\", כלומר רבי יהודה חולק ומביא את הקל וחומר כטיעון הלכתי שאכן שבועה לקיים את המצווה חלה, אך לא שבועה לקיים איסור. בעדי הנוסח קיימות וריאציות אחדות:",
                    "1. שיהא חייב דברי רבי יהודה בן בתירה – כתב יד קופמן;",
                    "2. שיהא חייב דברי רבי יהודה בן בתירה. אמר רבי יהודה בן בתירה –<b> מיל, מל, מנ, מפ ועוד.</b>",
                    "3. שיהא חייב כדברי רבי יהודה בן בתירא. אמר רבי יהודה בן בתירא – דפוס וילנא.",
                    "בירושלמי נאמר: \"כיני מתניתא חייב דברי רבי יהודה בן בתירה\" (לד סע\"ג). בעל מהדורת ירושלים הכניס את המילה \"חייב\" לסוגריים, ונראה שלא הייתה לפניו בכתב יד ליידן. מכל מקום זו עדות לכך שהירושלמי גרס ככתב יד קופמן, וכל יתר עדי הנוסח הטובים תיקנו לפי פרשנות הירושלמי. \"כיני מתניתא\" הוא ספק פרשנות וספק נוסח, וכאמור רק לפי פרשנות זו יש במשנה מחלוקת.",
                    "סגנון המשנה לפי כל הנוסחאות המוצעות הוא בלתי רגיל. אין זה ויכוח רגיל בין חכמים, אלא כאילו דיווח על ויכוח שהוכרע כבר מזמן. לא מצאנו לו מקבילות.",
                    "המינוח \"בדין\" או \"שהיה בדין\" מופיע במשנה ובמדרשי ההלכה, ובדרך כלל הוא רעיון של \"הוה אמינא\", השוואה שנדחית בגלל פסוק או דרשה<sup class=\"footnote-marker\">97</sup><i class=\"footnote\">אבל \"והלא דין הוא\" הוא לעתים מונח ללימוד שתקף.</i>. בדרך כלל הנימוק \"שהיה בדין\" מביא טיעון לוגי או משפטי שנדחה בגלל דרשה, כגון \"שהיה בדין, מה אם המוקדשין שהמום פוסל בהם אין אתנן ומחיר חל עליהם, עופות שאין המום פוסל בהן, אינו בדין שלא יהא אתנן ומחיר חל עליהן? תלמוד לומר 'לכל נדר', להביא את העוף\" (משנה, תמורה פ\"ו מ\"ד).",
                    "כמו כן: \"מעשר בהמה נוהג בארץ ובחוצה לארץ, בפני הבית ושלא בפני הבית, בחולין אבל לא במוקדשין, ונוהג בבקר ובצאן, ואינן מתעשרים מזה על זה. בכבשים ובעזים ומתעשרין מזה על זה, בחדש ובישן ואינן מתעשרין מזה על זה. שהיה בדין, מה אם החדש והישן שאינן כלאים זה בזה אין מתעשרין מזה על זה, הכבשים והעזים שהם כלאים זה בזה אינו דין שלא יתעשרו מזה על זה? תלמוד לומר 'וצאן', משמע כל צאן אחד\" (משנה, בכורות פ\"ט מ\"א).",
                    "דומה לכך הוא לימוד אחר שגם הוא דרשה לפסוק, אם כי הדרשה אינה מנוסחת בסגנון הרגיל: \"רבי שמעון בן אלעזר אומר בדין הוא שיקדים עבד משוחרר לגר מפני שזה גדל בקדושה וזה לא גדל בקדושה, אלא מפני שזה היה בכלל ארור וזה לא היה בכלל ארור\" (תוס', הוריות פ\"ב ה\"י, עמ' 477). במשמעות זו המינוח מופיע בעשרות מדרשי הלכה<sup class=\"footnote-marker\">98</sup><i class=\"footnote\">בכר, ערכי מדרש, עמ' 16-17.</i>.",
                    "הנוסח \"שהיה בדין\" מתאים אפוא לפירוש שריב\"ב חולק על תנא קמא. כפי שנראה להלן גם הצעה כזאת קיימת במקבילות, ואולי מסתתרת גם בנוסח המשנה.",
                    "לדעתנו הנוסח \"שיהא חייב דברי רבי יהודה בן בתירה. אמר רבי יהודה בן בתירה...\" (<b>מיל, מל, מנ, מפ) מצרף שני מקורות. האחד: </b>\"שיהא חייב דברי רבי יהודה בן בתירה\", והאחר: \"אמר רבי יהודה בן בתירה\". בנוסחה הראשונה מניחים שרבי יהודה בן בתירה לא הסתמך על הקל וחומר. הנוסחה השנייה מדווחת שרבי יהודה בן בתירה למד מקל וחומר, וחכמים התנגדו ללימוד זה. כפי שנראה להלן אכן היו דעות שרבי יהודה בן בתירה חולק על חכמים, אבל עורך המשנה \"העלים\" את המחלוקת.",
                    "<b>אמרו לו לא אם אמרת בשבועת הרשות שכן עשה בה לאו כהין תאמר בשבועת מצוה שלא עשה בה [ל]או כהין – </b>בדפוסים (<b>וילנא</b>, <b>דו</b>, <b>דל</b>, <b>דפ</b>) נוסף: \"שאם נשבע לבטל ולא ביטל פטור\". הקל וחומר אינו מספק משום שבנושאי רשות הנשבע יכול להישבע שלא יעשה את הדבר והשבועה חלה, אבל בנושאי מצווה שבועה לעבור על איסור אינה תקפה.",
                    "נמצאנו למדים שרבי יהודה בן בתירה נוקט עמדת ביניים. חכמים של משנה ד סבורים ששבועה לעשות איסור חלה, והנשבע חייב להפר את שבועתו ולהקריב קרבן; רבי שמעון ותנא קמא של משנתנו סבורים שאין להישבע על דבר מצווה, אפילו לקיימה, ורבי יהודה בן בתירה סבור שמותר להישבע לקיים מצווה, ואם הפר את השבועה חטא פעמיים, פעם בכך שלא עשה מצוות עשה ופעם בכך שהפר שבועה.",
                    "הבבלי אף מצטט דרשה נוספת לשיטת רבי יהודה בן בתירה: \"מנין שנשבעין לקיים את המצוה? שנאמר: 'נשבעתי ואקיימה לשמור משפטי צדקך' \" (נדרים ח ע\"א)<sup class=\"footnote-marker\">99</sup><i class=\"footnote\">בבבלי, מכות כב ע\"א, מובאת הטענה שאין להישבע לקיים מצווה כאילו הייתה דעת הכול.</i>. במשנה ח נראה ששבועה לקיים מצווה היא שבועת שווא, והרי זו דעה שלישית בנושא זה של שבועה לקיים מצווה.",
                    "בתלמוד (כז ע\"ב) המשך תאורטי של הוויכוח הדרשני בין ריב\"ב לחכמים.",
                    "מבחינה משפטית, אם שבועה לקיום מצווה חלה אין סיבה ששבועה לקיום איסור לא תחול, שהרי בשני המקרים \"מושבע ועומד\". דומה שהסיבה העיקרית לכך ששבועה לעשות איסור אינה תקפה היא הרצון שלא להעמיד אדם בפני התחבטות על מה לעבור – על איסור תורה או על שבועה. הנמקה כזאת אינה משפטית, אך היא מובנת.",
                    "כאמור, בבבלי מובאת סדרת דרשות להוכחת כל חלקי ההלכות, ואותה דרשה מופיעה גם בספרא (ויקרא דיבורא דחובה, פרשה ט ה\"ה-ה\"ט, עמ' כג ע\"ג).",
                    "נוסח הבבלי הוא, \"תנו רבנן:",
                    "1. יכול נשבע לבטל את המצוה ולא ביטל יהא חייב? תלמוד לומר: 'להרע או להיטיב', מה הטבה רשות, אף הרעה רשות.",
                    "2. אוציא נשבע לבטל את המצוה ולא ביטל שהוא פטור;",
                    "3. יכול נשבע לקיים את המצוה ולא קיים שיהא חייב? ת\"ל: להרע או להיטיב, מה הרעה רשות, אף הטבה רשות.",
                    "3. אוציא נשבע לקיים את המצוה ולא קיים שהוא פטור; יכול נשבע להרע לעצמו ולא הרע, יכול יהא פטור? ת\"ל: להרע או להיטיב, מה הטבה רשות, אף הרעה רשות.",
                    "4. אביא נשבע להרע לעצמו ולא הרע שהרשות בידו; יכול נשבע להרע לאחרים ולא הרע שיהא חייב? ת\"ל: להרע או להיטיב, מה הטבה רשות, אף הרעה רשות.",
                    "5. אוציא נשבע להרע לאחרים ולא הרע שאין הרשות בידו; מנין לרבות הטבת אחרים? ת\"ל: או להיטיב. ואיזו היא הרעת אחרים? אכה את פלוני ואפצע את מוחו\".",
                    "דרשת הבבלי אופיינית. היא כוללת בתוכה סתירה פנימית: בדרשה הראשונה לומדים הרעה מהטבה ובשנייה הטבה מהרעה, והרי זו דרשה מעגלית. שאלה זו ששאל בנוביץ<sup class=\"footnote-marker\">100</sup><i class=\"footnote\">בנוביץ, שבועות בתרא, עמ' 357. לדיונו בכל הסוגיה ראו שם, עמ' 371-354.</i> לדעתנו איננה קשה. הדרשה איננה המקור להלכה אלא מתלה להתלות את ההלכה בדברי כתובים, וזו דרכה של דרשה. הנושא של הרעה לאחרים יידון להלן; הוא איננו במשנה, אך נרמז במשנה הקודמת: \"אחד דברים של אחרים\". במשנה שם מובן שחייב, אבל שם לא דובר על הרעה לאחרים אלא אל מעשה כלשהו לאחרים, ולא נאמר דבר על הרעה לעצמו או לאחרים.",
                    "נוסח הבבלי מדגיש שני נושאים. הראשון שאין מחלוקת במשנה, ורבי יהודה בן בתירא הועלם לחלוטין. הנושא השני הוא הרעת אחרים, שאיננו במשנה. דרשת הבבלי מופיעה כאמור בספרא בסדר שונה, ובשינוי נוסח חשוב. הסדר בספרא הוא קודם הרעת עצמו, ואחר כך נושא השבועה לקיים מצווה או לבטלה<sup class=\"footnote-marker\">101</sup><i class=\"footnote\">דיון ארוך בנושא אצל בנוביץ, שם שם. הסתמכנו הרבה על דבריו, אך גם סטינו מהם במסקנתנו.</i>. שוני נוסף הוא בדרשה 3 (בבבלי): לפי הבבלי הלימוד הוא מההיקש של הרעה להטבה, ולפי הספרא מופיע נימוק אחר: \"הרשות בידו\". נימוק זה עומד בפני עצמו, ובעצם מייתר את הדרשות האחרות. גם הנשבע לבטל מצווה או לקיימנה אין הרשות בידו.",
                    "בספרא מצויות שתי נוסחאות, האחת ממש כמו הבבלי רק בסדר שונה:",
                    "במשנה יש מחלוקת רבי יהודה בן בתירה חכמים על הנשבע לקיים את המצווה. בבבלי אין מחלוקת. בספרא בכתב יד פינקלשטיין אין מחלוקת, ובכתב יד וטיקן יש מחלוקת. באופן גס, כתב יד וטיקן כמשנה וכתב יד פינקלשטיין כבבלי. אפשטיין טוען שגרסת כתב יד וטיקן עדיפה, ומלמד חולק עליו<sup class=\"footnote-marker\">102</sup><i class=\"footnote\">בנוביץ, שבועות בתרא, עמ' 364.</i>. בנוביץ מסכים עם מלמד. השאלה העיקרית כמובן איננה נוסח הספרא המקורי, אלא נוסח הדרשה המקורי, האם הוא כמשנה (מחלוקת ריב\"ב חכמים) או כבבלי, ועמדתו של המדרש התנאי היא כאחת משתי האפשרויות.",
                    "עד כאן דיוני החוקרים בנושא (אפשטיין, מלמד ובעיקר בנוביץ) עם מעט הערות שלנו. לדעתנו השאלה העיקרית שונה.",
                    "בהערת אגב נעיר שמעניין שהבבלי מעלים את רבי יהודה בן בתירה, אף על פי שהוא אחד התנאים יוצאי הדופן שפעלו בבבל כבר בתקופת התנאים. בדרך כלל הבבלי מרבה להביא את דעתו, וקשה שכאן היא הושתקה.",
                    "עוד נוסיף את התוספתא בפ\"ג ה\"ה: \"רבי יהודה בן בתירה אומר אינו צריך. קל וחומר הוא ומה נדרים שאין חייבין עליהן מפי אחרים חייב עליהם מפי עצמו, שבועת שוא שהוא חייב עליהם מפי אחרים אינו דין שיהא חייב עליהם מפי אחרים. ואינו דין שיהא חייב עליהם מפי עצמו? אמ' ר' <b>ירמיה</b> נמתי לפני ר' <b>יהודה</b> בן בתירה וכי יש עונשין מן הדין? <u>אלא כל מקום שתפש הכתוב מוסיף את עונש מן הדין</u>\". המשפט המודגש איננו בכתב יד וינה. אם כן השימוש במידת קל וחומר בנושא זה בעייתי. לפי רבי ירמיה אין להשתמש בו כלל. לפי נוסח כתב יד וינה זו מסקנת התוספתא, וההצעה שנשתמש בקל וחומר, במסגרת דיני עונשין, נדחתה, ואילו לפי כתב יד ערפורט \"מן הדין\" אפשר ללמוד על צורת העונש של כל סעיף שהאיסור עצמו נזכר בתורה. כלומר הקל וחומר נשאר קיים, ורבי ירמיה הקשה ונדחה. המונח \"תפש הכתוב\" מופיע עוד פעם רק בירושלמי (בבא קמא פ\"א ה\"ג, ב ע\"ג), והשאלה האם הוא תנאי או תוספת בסגנון הירושלמי. טרם מצאנו שמשפטים ומונחים מהירושלמי חדרו לכתבי יד תנאיים, שכן מעתיקים לא הכירו בדרך כלל חיבור זה. לפיכך לנוסח כתב יד ערפורט, המשתמש במונח זה, עדיפות.",
                    "לגופו של עניין, בבבלי מובאת מחלוקת אם עונשין מן הדין (סנהדרין נג ע\"א; עד ע\"א-ע\"ב), לעומת זאת בכל יתר המקורות התנאיים ברור שאין עונשין מן הדין (מכילתא דרבי ישמעאל, מסכתא דנזיקין, משפטים ז, עמ' 273; שם יא, עמ' 288 ומקבילות רבות). מרשימת הדוגמאות במדרשים מתברר ש\"אין עונשין\" איננו רק לגבי מידת העונש (כפי שמשתמע מכתב יד ערפורט) אלא כל איסור שהוא, כולל טהרה. הכלל ש\"אין עונשין מן הדין\" משמעו שמידת קל וחומר איננה עשויה לשמש מקור להלכות הרבות שיש בהן היבט של ענישה. מידת קל וחומר היא הגיונית הרבה יותר ממידות אחרות (כלל ופרט או גזרה שווה), אך גם ניתנת להפרכה בקלות. המשפט שאין עונשין מן הדין בעצם מוציא אותה מכלל המידות שהתורה נלמדת בהן (וההלכה נלמדת מהן).",
                    "בברייתות (בבבלי ובמדרשים) הסבר ברור לסדר המשנה. במשנה ה הלכה המבוססת על הפסוק \"להרע או להיטיב\" ואחריה משנתנו. בברייתות שתי ההלכות שבמשניות ה-ו שזורות יחדיו משום שהן מתבססות על אותו פסוק. ברם עדיין יש לשאול האם זה עיבוד מדרשי של סדר המשנה, או שמא אכן התכוון עורך המשנה לסדר הדרשני, התבסס עליו וסבר שההלכה מבוססת על דרשת הפסוק. האם העובדה שעורך המשנה לא הזכיר את הדרשה אומרת שלא ראה בה עיקר (ספק סיבה להלכה, וודאי שלא סיבה לסדר המשנה), או שמא עורך המשנה כבר התכוון לדרשה ושרשר את הפרק לפי הדרשה. זו שאלה של עריכת המשנה, של הנימוק המקורי להלכה (דרשה או היגיון), וכן עדות לתלות של המשנה במדרש או של המדרש במשנה. הווה אומר, האם כל הדרשות הן באמת באות מלימוד המקרא, או שמא הכיר הדרשן את סדר המשניות ושרשר את הדרשות בהתאם. שאלות אלו הן כלליות והן ברמה אחרת מעל השאלה האם רבי יהודה בין בתירה חולק על המשנה והועלם (הואלם).",
                    "עניין השבועה לעבור על איסור נזכר כבר במשנה ד במשנתנו. זה היה הבסיס לדיון שם בשבועה שאוכל שקצים ורמשים. רבי שמעון שם סבר שהשבועה בטלה, ותנא קמא סבר שחייב. משנה ה עוסקת בכלל אחר, ואחריה משנה ו חוזרת ובה דעה אחידה שכאשר נשבע לקיים מצווה אין השבועה חלה. נוצר אפוא סדר הגיוני וברור:",
                    "1 מ\"ד – נשבע לעבור על איסור (מחלוקת אם חייב על שבועה);",
                    "2 מ\"ו – נשבע לבטל מצווה או לקיים מצווה;",
                    "3 מ\"ח – מהי שבועת שווא. אחת משבועות השווא היא הנשבע על דבר ידוע, ושבועה לקיים מצווה היא דוגמה לכך.",
                    "בין המשניות הללו מצויות שתי משניות (ה, ז) שבהן כללים עקרוניים הקשורים לנושאים הללו. נראה בעינינו שלפנינו שילוב של שני מקורות: משניות ד, ו, ח העוסקות בעניין שבועה על מצווה ושבועת שווא, ומשניות ה, ז העוסקות באותם נושאים אך ברמה כללית ועקרונית. העורך צירף את שני המקורות תוך שהוא מערב ביניהם.",
                    "במבוא הכללי לפירוש המשניות העלינו השערה נועזת ובלתי מבוססת שלפיה היו המשניות סדורות בדף שבו היו שני טורים של משניות, בסדר זה:",
                    "ד    ה",
                    "ו     ז",
                    "ח    ט",
                    "י     יא",
                    "הסדר המקורי היה מלמעלה למטה: ד, ו, ח, י, ה, ז, ט, יא. סדר זה הגיוני ביותר. משנה ז למשל עוסקת ב\"שבועה שלא אוכל ככר זו, שבועה שאוכלנה\" (שבועות כפולות על אותו נושא), ומשנה ט: \"שבועה שלא אוכל ככר זו, שבועה שלא אוכלנה\" – שבועות סותרות.",
                    "עורך מאוחר ערך את המשנה בצורה אנכית (ד, ה, וכו'). עריכת המשנה הייתה אפוא עריכה של חומר כתוב, וכבר במדרש ובבבלי הכירו את העריכה כמות שהיא לפנינו (על השיבוש שבה) ופיתחו דרשות בהתאם. לפי פרשנות זו, חייבים להסיק שהמשנה הקודמה כבר הייתה ערוכה בכתב, בשני טורים, ונערכה בכתב בסדר אחר.",
                    "אם כן, המשנה עצמה איננה קשורה כלל לדרשה של הרעה והטבה. דרשה זו מבוססת על סדר משובש של המשניות. אין בכך כדי להשפיע על השאלה האם ריב\"ב חולק על ההלכה של חכמים (נוסח המשנה וספרא כתב יד וטיקן) או אינו חולק (בבלי וספרא פינקלשטיין).",
                    "עם זאת דין הנשבע להרע לעצמו, או נודר לעשות כן, עולה במקורות התנאיים (ספרי זוטא ל ג, עמ' 326; ספרא דבורא דחובה, פרשה ט ה\"ד, כג ע\"ג), וכמובן נדון בבבלי<sup class=\"footnote-marker\">103</sup><i class=\"footnote\">בבלי, כאן כז ע\"ב (נזיר סב ע\"ב; בבא קמא צא ע\"ב; ירו', כאן פ\"ג ה\"ה, לד ע\"ג). במקורות גם הכלל שרשאי אדם לחבול בעצמו (בבא קמא צא ע\"ב), ברם אין קשר הכרחי בין הנושאים. נושא הרעה לעצמו עולה לא רק משום שיש כאן עברה על ציווי התורה, אלא משום שהכתוב הדגיש \"להרע או להיטיב\". </i>. כאמור, בבבלי ובספרא הנושא נקשר למשנתנו. אך להערכתנו הוא נדון בפני עצמו, ורק עריכת הבבלי המאוחרת הפכה את הנושא לפירוש הבלעדי של משנתנו, אף שמשנתנו עוסקת גם בנשבע להרע סתם."
                ],
                [
                    "<small>עפ”י כתב יד קופמן</small>",
                    "<b>שבועה שלא אוכל ככר זו שבועה שלא אוכלינה [שבועה שלא אוכלנה</b>]<sup class=\"footnote-marker\">104</sup><i class=\"footnote\">משפט חוזר זה חסר. ראו בנוביץ, שבועות בתרא, עמ' 382-381. </i> <b>ואכלה</b> – נמחק בקו וקיים ברוב עדי הנוסח. המשנה מדברת על שבועה כפולה, ומבחינה זאת דין שבועה כפולה כדין שבועה משולשת, והשילוש אינו מעלה ואינו מוריד. מאידך גיסא, במקבילה בתוספתא (פ\"ב ה\"ד) הכפלה משולשת, דבר המרמז כי גם המשנה נקטה בדוגמה זו. השאלה היא האם אלו שתי שבועות נפרדות, ואם אכל יהא חייב על שתיהן, או שזו שבועה אחת. שני התלמודים מדגישים שאמר \"כיכר זו\" והתייחס לכיכר מוגדרת, לפיכך שתי השבועות הן על אותו דבר (ירו', לד ע\"ד; בבלי, כז ע\"ב). הירושלמי מדגיש פן אחר שהשבועה השנייה היא בבחינת \"אין שבועות חלות על האיסורין\", כלומר הוא כבר מושבע על הכיכר הראשונה והיא בשבילו איסור, ואין שבועה חלה עליה. כפי שנראה להלן, במקרים אחרים השבועה חלה, במידה מלאה או חלקית, והלכות כאלו מעידות על פרצות ב\"חומה\" ההלכתית שאין שבועה חלה על איסור<sup class=\"footnote-marker\">105</sup><i class=\"footnote\">ראו לעיל פירושנו למשנה ד, למשנה ו ובעיקר למשנה ט.</i>. <b>אינו<b> חייב אלא אחת</b> – גם כאן חל אותו עיקרון שאין שבועה חלה על מה שהוא כבר מושבע ועומד. השבועה הראשונה הפכה את הכיכר לאסורה, ואיסור נוסף אינו מוסיף דבר.</b>",
                    "בבבלי נמצאת סדרת סוגיות העוסקות בשאלה האם קיים הבדל הלכתי בין הנוסחה \"שבועה שלא אוכל\" לבין \"שבועה שלא אוכלנה\". כפשוטם של דברים במשנה בהקשר הקיים אלו נוסחאות זהות. ייתכן שבהקשר אחר הן תהיינה במשמעות שונה, אך לא בכך עוסקת המשנה.",
                    "בתוספתא מופיעות שתי הלכות, האחת עוסקת במקרה מורכב יותר של שבועות סותרות: \"1. שבועה שלא אוכל, וחזר ואמר שבועה שאוכל. אכל על האחרונות לוקה מיד, ועל הראשונות אם אכל חייב, ואם לא אכל פטור\" (פ\"ב ה\"ג, עמ' 447), ובהמשך: \"2. שבועה שאוכל, וחזר ואמר שבועה שלא אוכל, ושלא אוכל, ושלא אוכל. על האחרונות לוקה מיד, ועל הראשונות אם אכל פטור אם לא אכל חייב שבועה. 3. שלא אוכל, ושלא אוכל, ושלא אוכל, ואכל, אינו חייב אלא אחת, שלא אמר אחת האחרונות אלא לידון את הראשונות. 4. שבועה שלא אכלתי, ושלא אכלתי, ושלא אכלתי, חייב על כל אחת ואחת. זה חומר לשעבר מלעתיד לבוא\" (שם ה\"ד)<sup class=\"footnote-marker\">106</sup><i class=\"footnote\">כמו כן: \"זה חומר לשעבר מלבא, שאם אמר לא אכלתי לא אכלתי חב על כל אחד ואחד, לא אוכל לא אוכל אינו חב אלא אחת\" (ירו', נדרים פ\"א ה\"א, לו ע\"ד).</i>. המקרה השלישי הוא המקרה שבמשנה, והתנא מסביר שהשבועה השנייה והשלישית באו רק לחזק ולהחמיר (\"לידון\")<sup class=\"footnote-marker\">107</sup><i class=\"footnote\">\"לידון\" פירושו לעשות \"דין\", כלומר קל חומר, להפוך אותה לחמורה יותר.</i> את הראשונה, ואין בהן שבועה נוספת. המקרה הרביעי דומה למשנה, אבל הוא מדבר על העבר. כאן אין השבועות האחרונות חלות על השבועה הקודמת, אלא כל אחת עומדת בפני עצמה. זאת ועוד. השבועה לעתיד (מקרה 3) מדברת על אכילה מוגדרת של מזון מסוים. הירושלמי אף תובע שיאמר במפורש \"שלא אוכל את זו\" (לד ע\"ד). השבועה על העבר היא כללית יותר וכל שבועה עומדת בפני עצמה. השבועות אינן חלות זו על זו, אלא הן מקבילות. המקרה הראשון מדבר על שבועות סותרות, וכנראה יש לתקן את לשון התוספתא ובמקום \"אכל על האחרונות\" לגרוס \"על האחרונות\", כמו הניסוח במקרה השני. במקרה הראשון מדובר בשבועות סותרות. השבועה הראשונה חלה והשנייה היא שבועת שווא, שכן היא סותרת את הראשונה. הוא חייב על אמירת שבועת השווא, בלי קשר לשאלה אם אכל או לא. על השבועה הראשונה הוא לוקה רק אם הפר את השבועה (אכל). המקרה השני כולל גם שבועות סותרות, וגם שבועה הבטלה כולה. כל השבועות האחרונות הן שבועה אחת (כמו במקרים 4-3), וחייב קרבן על שבועת השווא (כמו מקרה 1), ועל השבועה הראשונה חייב רק אם הפר אותה, כמו במקרה הראשון.",
                    "העיקרון של שבועה בתוך שבועה נדון במפורש במסכת נדרים: \"יש נדר בתוך נדר, ואין שבועה בתוך שבועה. כיצד אמר הריני נזיר אם אוכל, הריני נזיר אם אוכל, ואכל. חייב על כל אחת ואחת. שבועה שלא אוכל שבועה שלא אוכל ואכל אינו חייב אלא אחת\" (נדרים פ\"ב מ\"ג). משנת נדרים מוכיחה כי אכן המשנה מונעת על ידי הנימוק שאין שבועה חלה על שבועה קודמת.",
                    "מקרה זה של שבועה סותרת נדון להלן במשנה ט, שם ייקבע כי לשבועה הסותרת דין של שבועת שווא, והברייתא שבתוספתא חולקת על כך. שבועה סותרת היא מקרה זהה, מבחינה משפטית, לשבועה על איסור, או לשבועה בתוך שבועה, והברייתא מציגה עמדה ברורה ששבועה כזאת תקפה. נחזור לכך להלן במשנה ט.",
                    "<b>זו היא שבועת בטוי שחייבין על זדונה מכות ועל שגגתה קרבן עולה ויורד</b> – שבועת ביטוי היא כל שבועה על מעשה שעשה או יעשה האדם. למעשה כל השבועות שנידונו, מראשית הפרק, הן בגדר שבועת ביטוי. המינוח \"זו היא שבועת בטוי\" אינו מדבר על ההלכה הקודמת בדווקא אלא על כל הפרק, והוא חוזר למשנה הראשונה בפרק. מינוח זה בא להבחין בין שבועה זו לשבועות אחרות שתידונּה בהמשך. למעשה משפט זה הוא משפט חיבור בין עריכות שונות. עד עתה נסובה המשנה סביב העיקרון של \"שתים שהן ארבע\" והובאו דעות שונות המערערות את המספר הזה (אין שבועה לעתיד), ודינים כלליים של סתם שבועה. מעתה המשנה מונה סוגי שבועה ודנה בהם, ועל כן היא מדגישה שסתם השבועה שנידונה עד עתה היא שבועת ביטוי. <b>שבועת שוא חייבין על זדונה מכות ועל שגגתה פטור</b> – המונחים \"זדון\" ו\"שוגג\" יידונו להלן (פ\"ד מ\"ב), וכן יוסבר להלן המונח \"שבועת שווא\".",
                    "עונשי הנשבע",
                    "ברוח זו המדרש דורש: \" 'לא תשא את שם ה' אלהיך לשוא'. אף שבועת שוא היתה בכלל 'או נפש כי תשבע לבטא בשפתים', והרי הכתוב מוציאה מכללה, ומחמיר עליה, ופוטרה מן הקרבן. וכשם שהיא פטורה מן הקרבן, כך תהא פטורה מן המכות? תלמוד לומר 'לא תשא את שם ה' אלהיך לשוא כי לא ינקה', מכלל קרבן יצאת, מכלל מכות לא יצאת\" (מכילתא דרבי ישמעאל, יתרו מסכתא דבחדש, ז, עמ' 227)."
                ],
                [
                    "<small>עפ”י כתב יד קופמן</small>",
                    "עד עתה הסבירה המשנה את המשפט בראש פרק א בדבר ארבע שבועות, וזו חטיבה אחת מלוכדת ובה פרשנות או פירוט של המשפט הכללי. החטיבה מתחילה מראש פרק ג ומשם עד למשנתנו מפרטת את סוגי השבועות: שבועת שווא, שבועת עדות (פ\"ד מ\"א), שבועת פיקדון (פ\"ה מ\"א) ושבועת הדיינים (פ\"ו מ\"א). כל המשניות עד פ\"ו מ\"ג עוסקות בפירוט זה. לפנינו אפוא חטיבה אחרת, מלוכדת, המהווה הסבר חילופי לחלוקה לארבע שבועות. עם זאת, הניסוח במשנתנו \"שבועות שתים שהן ארבע\" (פ\"א מ\"א; פ\"ג מ\"א) מתייחס לחלוקה הראשונה, שכן רק לפי חלוקה זאת יש שתי שבועות שכל אחת מתחלקת לשתיים (שתיים שהן ארבע), ואילו החלוקה המתחילה במשנתנו היא של ארבע שבועות. נראה שניתן אפוא לשחזר את התפתחות הסידור (העריכה) המספרי של המשנה.",
                    "שלב א – התגבשות סוגי השבועות.",
                    "שלב ב – הסיכום בדבר ארבע שבועות, ואחריו פירוט.",
                    "שלב ג – סיכום בדבר ארבע שבועות ואחריו פירוט אחר של ארבעת סוגי השבועות.",
                    "שלב ד – שלב ההכללה והאיחוד, סיכום מספרי (ארבע שבועות) וחלוקתו לשתיים שהן ארבע שבועות, הצגת הפירוט הראשון (בהתאמה לכותרת שתיים שהן ארבע), ואחריו פירוט אחר המתאים רק לכותרת הקדומה.",
                    "תיאור זה מציג בבירור את הסיכום המספרי כשלב ביניים בתהליך עריכת המסכת.",
                    "<b>איזו היא שבועת שוא</b> – המשניות להלן עד פ\"ו מ\"ג ערוכות במבנה כללי אחיד. הן מונות את ארבעת סוגי שבועה, הסבר בלשון \"איזו היא?\" או \"כיצד?\" של פרטים מספר, רשימת ההיקף (באותו סגנון) ופרטים נוספים, לא בסדר קבוע. <b>נשבע לשנות את הידוע לאדן</b> – כגון, <b>אמר על העמוד שלאבן שהוא שלזהב ועל האיש שהוא אשה ועל אשה שהיא איש</b> – שבועה זו היא שבועה להגדרה, אבל ההגדרה אבסורדית. אם הוא נשבע על דבר שאיננו – ברור שזו שבועת שקר, אבל שבועת שווא שונה משבועה רגילה בשני מרכיבים. ראשית, היא חלה על אינפורמציה שאיש אינו יכול לשנותה ואינה בידי הנשבע, ושאי נכונותה מבוררת לכול. ההגדרה נשמעת פשוטה אבל בפועל כוללת מקרים מסופקים, כגון שרק אחד משני התנאים קיים, או שנשבע על מידע אינפורמטיבי אבל שאינו ידוע לציבור. חכמים מדגישים שהמונח \"ידוע לאדם\" (אדן בכתיב הארמי) משמעו שהוא ידוע לשלושה אנשים. כלומר אין זה בהכרח מידע מפורסם וברור כמו הדוגמאות שבמשנה, אלא כל מידע שאינו חשאי.",
                    "<b>נשבע</b> [<b>על</b>] – נוסף בשוליים, <b>דבר ש</b>[<b>אי</b>] – נכתב מעל השורה, <b>אפשר לו</b> – כגון, <b>אמר אם לא ראיתי גמל פוריח באוור ואם לא ראיתי נחש כקורת בית הב</b>ד – שני אלה הם דוגמאות לדברי הבאי וגוזמאות<sup class=\"footnote-marker\">108</sup><i class=\"footnote\">\"גוזמא\" הוא מונח בבלי; המונח התנאי הוא \"דברי הבאי\" (הבאיי, הווי).</i>. שתי הדוגמאות לקוחות מהווי הולכי המדבר המספרים מהנפלאות שראו בדרך. בספרות היהודית מצויים סיפורי גוזמאות כאלו על חיות מופלאות וענקיות, כגון על נחש ענק כקורת בית הבד, והמשנה שלנו מתייחסת אל סיפורי בדיון אלו בעליונות עיליתנית אינטלקטואלית: אלו גוזמאות ודברי הבאי שאין להם שחר. לפי משנתנו כל אדם מבין שאין במציאות חיה כזאת. לעומת זאת הסוגיה הבבלית ביבמות קטז ע\"א מוכנה לשקול אפשרות של גמל פורח כגורם הלכתי רֵאלי. יתר על כן, בתלמודים מובא סיפור כאילו רֵאלי על נחש ענק שאתו נאבקו צבאותיו של המלך שבור<sup class=\"footnote-marker\">109</sup><i class=\"footnote\">בבלי, כט ע\"ב; ירו', לד ע\"ב; נדרים פ\"ג ה\"ב, לז ע\"ד. </i>. מה שהיה עבור המשנה בדותא גלויה הופך לסיפור תיירות רֵאלי. התלמוד מסביר שהכוונה לא רק לנחש גדול, אלא שהוא מרובע, דבר בלתי אפשרי בטבע. סיפורי גוזמה הם תופעה \"טבעית\", ובספרות חז\"ל כמו גם בספרות הרומית (ובספרות עד ימינו) מסופרים סיפורי גוזמאות רבים. חוקרים חשובים ובעלי סמכא הביאו סיפורי גוזמה מבלי לאותת ולו ברמז שאלו בדותות של הגזמה. יוספוס, למשל, מספר על נהר שבת המשליך אבנים ובלתי אפשרי לחצותו בימי חול; צליינים מספרים על מעשי נסים במקומות רבים; פליניוס, שספריו מצטיינים בדיוק ובמידע רב, כולל גם סיפורי בדותא רבים שליקט מהספרות שקדמה לו. הכרת העולם הייתה מועטת, וסיפורי פלא נחשבו לחלק מהטבע עצמו. גישתה של המשנה משקפת רובד תרבותי אינטלקטואלי וספקני שרק מעטים בעולם הקדום חלקו אותו. הצצה זו לרובדי הסיפור מאפשרת להבין שמן הסתם גם בין אומות העולם היו שפקפקו בסיפורים מופלאים כאלה, וידעו שיש להציב גבול שיבחין בין הדמיון האנושי לבין מה שמעבר לו. מכל מקום, ההלכה כאן משקפת פן אינטלקטואלי שכבר התלמודים שסביב משנתנו מצטרפים אליו בהיסוס רב, אבל בסוגיות אחרות התלמוד הבבלי נוטה לקבלת גוזמאות כאלו כעובדות.",
                    "משנתנו מבחינה אפוא בבירור בין שבועת שקר לשבועת שווא. שבועת שווא קרובה לנדרי הבאי הנזכרים במשנת נדרים. נדרי הבאי נמנים עם אלו שחכמים התירו: \"ארבעה נדרים התירו חכמים... נדרי הבאי\" (פ\"ג מ\"א). הדוגמאות לנדרי הבאי הן: \"אם לא ראיתי בדרך הזה כיוצאי מצרים, אם לא ראיתי נחש כקורת בית הבד\" (שם מ\"ב). אלו גם הדוגמאות לשבועת הבאי, אלא שנדר הבאי \"הותר\", ולפחות מספרות התנאים ברור שאינו תקף, ואילו שבועת הבאי תקפה לכל דבר. ברם בתוספתא מובאת דעה שונה: \"כשם שנדרי הבאיי מותרין, כך שבועת הבאיי מותרת\"<sup class=\"footnote-marker\">110</sup><i class=\"footnote\">תוס', נדרים פ\"ב ה\"א; ירו', לד ע\"ד; בבלי, כח ע\"ב. הירושלמי למשנתנו מנסה לתרץ בין המשניות, וכן הבבלי.</i>. בעל התוספתא חולק אפוא על הדין היסודי של שבועת שווא, או שמא הוא מגדיר את שבועת השווא בצורה אחרת (ראו פירושנו להלן למשנה ח ולמשנה יא).",
                    "מן הראוי להדגיש ששתי שיטות לפנינו, האחת הקלה בשבועות כמו בנדרים הקלים (נדרי זירוזין, נדרי הבאי<sup class=\"footnote-marker\">111</sup><i class=\"footnote\">משנה, נדרים פ\"ג מ\"א, וראו פירושנו לה.</i>, נדרים שאין בהם ממש וכיוצא באלו המותרים), והאחרת החמירה בשבועות יותר מנדרים (ירו', לד ע\"ד ועוד). כך גם ראינו כי יש בשבועות הקלות שאין בנדרים (שבועה על איסור, שבועה בתוך שבועה), אך גם כאן יש המחמירים ומדמים שבועות לנדרים ושניהם חלים בכל המקרים.",
                    "<b>אמר לעדים בואו והעידוני שבועה שלא נעידיך</b> – משפט זה משובץ שלא במקומו, כשריד של עריכה קדומה. הוא שייך לשבועת עדות המתוארת בפרק ד. נראה שבמשנה הקדומה הייתה סדרת משניות קצרות שהגדירה מהן השבועות השונות, ובין ההגדרות שובצו פרטים הנוגעים לכל שבועה בפני עצמה. במקרה שלנו נותר שריד מהעריכה הקדומה במקומו הקדום. תוכנם של הדברים יידון להלן (פ\"ד מ\"א).<b>",
                    "<b>נשבע לבטל את המצוה</b> – כגון, <b>שלא לעשות סוכה ושלא ליטול לולב ושלא להניח תפילים זו היא שבועה שוא</b> – לפנינו מרכיב נוסף של ההגדרה. שבועת שווא היא גם שבועה לבטל מצווה. במשנה ו שנינו את דינו של מי שנשבע לבטל מצווה. ראינו כי במשנה ו לדעת הכול השבועה אינה חלה כלל, והמחלוקת היא לגבי מי שנשבע לקיים מצווה ולא קיימה. לעומת זאת את משנה ד פירשנו כמחלוקת בנושא (האם שבועה לבצע איסור חלה), וכזכור התלמודים פירשו שגם שם חכמים הקובעים שהשבועה חלה סבורים כך רק משום שמדובר במקרה מיוחד של שבועה כללית. לכאורה היה מקום לשקול האם שבועה לעבור על איסור זהה לשבוע לבטל מצווה, אבל משנת נדרים הקובעת שאין שבועה חלה על מצוות שאדם מחויב בהן מדגימה את דבריה: \"קונם סוכה שאיני<sup class=\"footnote-marker\">112</sup><i class=\"footnote\">בנוסחאות שלפנינו \"שאני\", והכוונה למי שמתכוון שלא לבצע את הדבר, ראו גם פירושנו לנדרים פ\"א מ\"א ועוד. </i> עושה, לולב שאיני נוטל, תפילין שאיני מניח\" (פ\"ב מ\"ב). אם כן, ביטול מצווה הוא כעשיית איסור.",
                    "משנתנו מציגה כיוון פסיקה שונה. שבועה לביטול מצווה תקפה, אלא שאין היא שבועת שקר (שבועת ביטוי) אלא שבועה ברמה נמוכה יותר של שבועת שווא. בתוספתא אחרת שנינו: \"אבא יוסי בן דוסאי אומר משם רבי יוסה הגלילי, נשבע שיתענה בערב שבת הרי זו שבועת שקר\" (תענית פ\"ב ה\"ו). מימרה זו היא לפי שיטתם של חכמים ששבועה לביטול מצווה חלה לכל דבר.",
                    "נמצאנו למדים ששבועה לביטול מצווה חלה, אך כשבועת שווא בלבד, או אפילו כשבועת שקר, ודנו בכך לעיל במשניות ד, ו ולהלן במשנה ט.",
                    "הסדרה סוכה, לולב ותפילין היא סדרה קבועה וספרותית. היא חוזרת במקורות מספר כדוגמה הרגילה למצוות עשה, כאלו שהזמן גרמן (תוס', קידושין פ\"א ה\"י) או כאלו שאדם מחויב בהן<sup class=\"footnote-marker\">113</sup><i class=\"footnote\">ירו', פאה פ\"א ה\"א, טו ע\"ד; קידושין פ\"א ה\"ז, סא ע\"ב; מכילתא דרבי שמעון בר יוחאי, טו ב, עמ' 79-78; ויקרא רבה, לב א, עמ' תשלה; תנחומא, תולדות יד; מדרש תהילים, כא א, עמ' פט, ועוד. לכל אחת ממסורות אלו מקבילות רבות.</i>. תופעה זו של רשימות ספרותיות חוזרת בנושאים שונים. כך גם לעיל במשנה ב (<b>פת חיטין, פת שעורים ופת כוסמים</b>), יין, שמן ודבש, נבלות וטרפות, שקצים ורמשים (משנה ד) ורשימות רבות אחרות. עצם התופעה מעיד על רמה ספרותית ועריכה משוכללת, וכן על תרבות של דיון ועריכה ספרותית. עם זאת, הרשימה אינה פשוטה. הרשימה שבמשנה כוללת שלוש מצוות מפורסמות: בניית סוכה (לא רק הישיבה בה אלא עשייתה), נטילת לולב והתעטרות בתפילין. רשימה דומה מופיעה כאמור במשנת נדרים. המשנה מונה את עשיית הסוכה כמצווה כשלעצמה, ללא קשר למצווה אחרת, והיא מצוות ישיבה בסוכה. בכתב יד <b>ף10</b> של מסכת נדרים המשפט חסר משום שהמעתיק התקשה, שהרי לדעתו בניית סוכה אינה מצווה, ברם בספרות התנאים מופיעה הדעה שבניית הסוכה היא מצווה כשלעצמה. על בסיס הנחה זו נקבעה ברכה לשם בניית סוכה. בתוספתא נוסח הברכה הוא \"ברוך שהגיענו לזמן הזה\"<sup class=\"footnote-marker\">114</sup><i class=\"footnote\">תוס', ברכות פ\"ו (ז) ה\"ט, וראו ליברמן, זרעים, עמ' 112; בבלי, פסחים ז ע\"ב; מו ע\"א. </i>, ובירושלמי נוסח הברכה שונה: \"העושה סוכה לעצמו מהו אומר 'ברוך... אשר קדשנו במצוותיו וצוונו לעשות סוכה', לאחר '...לעשות סוכה לשמו' \" (סוכה פ\"א ה\"א, נב ע\"ב). לעומת זאת בבבלי מנחות נאמר שאין מברכים על בניית סוכה<sup class=\"footnote-marker\">115</sup><i class=\"footnote\">בבלי, מנחות מב ע\"א, וכן נקבע להלכה, בניגוד לבבלי סוכה ופסחים לעיל.</i>. המחלוקת האם לברך על התקנת חפצי המצווה הופכת להיות מחלוקת עקרונית החוזרת במצוות רבות, כגון השאלה האם יש לברך על התקנת הנר בערב שבת, ומחלוקות נוספות<sup class=\"footnote-marker\">116</sup><i class=\"footnote\">ראו ליברמן, תשלום תוספתא, עמ' 34-33.</i>.",
                    "נראה שבשלב זה המחלוקת היא האם בניית הסוכה היא מצווה בפני עצמה לכל דבר, וראויה לברכה, או שמא היא רק בבחינת תשמיש מצווה. בארץ ישראל ניכרת מגמה של ריבוי ברכות, ואילו בבבל מתפתחת הגישה החוששת מברכות לבטלה. מתפתחת גישה מיסטית במקצת הרואה סכנה גדולה בברכה לשווא, ובהוצאת שם שמים שלא לצורך. המונח \"ברכה לבטלה\" תדיר בתלמוד הבבלי ונעדר מהירושלמי, ואין זה מקרה. הגישה המיסטית הובילה אפוא לשתי גישות סותרות, האחת הרבתה בעשיית קמעות שבהם משובצים שמות הקודש של ה', והאחרת הובילה לאיסור אמירת שמות קדושים ולמיעוט ברכות שלא במקום חובה מובהקת. אשר לנוסח הברכה, התוספתא מציעה נוסח כללי המתאים לכל המצוות, ובירושלמי נוסח שונה לכל מצווה ומצווה. במשנה יש מחלוקת האם סוכה ישנה פסולה (בית שמאי) או כשרה (בית הלל – סוכה פ\"א מ\"א). נראה שלדעת בית הלל אין מצווה בעשיית הסוכה, ולדעת בית שמאי המצווה היא עצם הבנייה. בפועל התקבלה דעת בית שמאי, ומרכיבים ממנה חדרו לדעת בית הלל ולהלכה התנאית והאמוראית<sup class=\"footnote-marker\">117</sup><i class=\"footnote\">ראו פירושנו לסוכה פ\"א מ\"א.</i>.",
                    "דיון דומה הוא ההיתר או האיסור לאכול מצה ישנה<sup class=\"footnote-marker\">118</sup><i class=\"footnote\">בתוס', פסחים פ\"ב הכ\"א, נקבע שמצה ישנה כשרה אם אפה אותה לשם פסח, כלומר יש לאפות את המצה לשמה, ולא נאמר מה הסיבה לכך. בירושלמי, שם פ\"ב ה\"ג, כט ע\"ב; סוכה פ\"א ה\"א, נב ע\"א, זו מחלוקת בית שמאי ובית הלל, ורבי יוסי סבור שהכול מודים שהיא פסולה שמא לא אפה את המצה כהלכה. הווה אומר שהייתה מחלוקת כללית על מצווה שנעשתה שלא לשמה, אך לפי רבי יוסי גם המתיר אוסר במצה ישנה מסיבה מיוחדת זו. ההלכה האוסרת אכילת מצה ישנה זכתה לפיתוח מורחב בספרות ראשוני אשכנז שהחמירו על עצמם ותבעו לאפות את המצה לאחר ביעור חמץ. אך בערב פסח שחל בשבת אפו את המצה במוצאי שבת בצורה טקסית וראו באפייה בערב פסח לא אילוץ טכני אלא מצווה בפני עצמה. לגישה זו אין הד בספרות חז\"ל, וראו פירושנו לפסחים פ\"ג מ\"ו, והמבוא למסכת פסחים.</i>. שם השאלה היא האם מצה שלא נאפתה לשם מצווה נחשבת לכשרה, אלא ששם מודגש החשש שמצה ישנה לא נאפתה בזהירות מרבית משום שלא נאפתה לשם מצת הפסח, הווה אומר שהחשש אינו אפייה שלא לשמה אלא אפייה חפוזה. בסוכה חשש מעין זה אינו קיים, שכן אין קל מלבדוק אם הסוכה בנויה כהלכה אם לאו, מה שאין כן במצה העשויה להחמיץ בתוכה, ואין הדבר נראה בחוץ. מכל מקום משנתנו מצטרפת לעדויות שבניית הסוכה נתפסה כמצווה בפני עצמה.",
                    "אשר למצוות תפילין: נראה שהמצווה לא זכתה להימנות עם המצוות שהמוני בית ישראל קיימו בחיי היום יום. התלמוד הבבלי אומר: \"תניא, רבי שמעון בן אלעזר אומר, כל מצוה שמסרו ישראל עצמן עליהם למיתה בשעת השמד, כגון עבודה זרה – עדיין היא מוחזקת בידם, וכל מצוה שלא מסרו ישראל עצמן עליה למיתה בשעת השמד, כגון תפילין – עדיין היא מרופה בידם. דאמר רבי ינאי, תפילין צריכין גוף נקי כאלישע בעל כנפים. מאי היא? אמר אביי: שלא יפיח בהם, רבא אמר: שלא יישן בהם\" (שבת קל ע\"א). הברייתא מעידה שמצוות תפילין רופפת, ואף מספרת שבשעת השמד לא הקפידו על הנחת תפילין, מפאת הסכנה, וכך המצב גם היום<sup class=\"footnote-marker\">119</sup><i class=\"footnote\">שעת השמד היא לעולם תקופת גזרות השמד בעקבות מרד בר כוכבא. </i>. במשנת מגילה אנו שומעים על דרך מאבק אחרת בגזרות הדת, הנחת תפילין עגולות, כדי שהשלטון לא יבחין בתפילין (ראו פירושנו שם פ\"ד מ\"ח). חז\"ל קובעים כי תפילין עגולות מהוות סכנה ואינן מצווה. השלטונות מזהים אותן כתפילין, אך חז\"ל אינם רואים בהן תפילין כשרות.",
                    "בברייתא נשמעת נעימה של נחת רוח מסוימת מכך שהמצווה אינה נפוצה. רבי ינאי מנמק זאת בכך שתפילין צריכות גוף נקי, ואמוראי בבל מנמקים זאת בחשש שמא יפיח או יישן בזמן שהוא עטור בתפילין. ייתכן שגם הזעה נחשבת לבלתי ראויה לתפילין. הברייתא אף רומזת למעשה המופיע במלואו בהמשך, מעשה נס באלישע \"בעל כנפיים\" שהתהלך בתפילין בשעת השמד, וכאשר תפסו אותו הרומאים טען שהתפילין הן כנפיים, ואכן התפילין הפכו בדרך נס לכנפיים. זהו כמובן הסבר אגדי למקור תנאי. במקור \"כנפיים\" הן כינוי לידיים, ובעיקר למי שמקבל עליו טהרת \"כנפיים\", כלומר טהרה של נטילת ידיים. אלישע זה הוא אדם או חכם ידוע שקיבל עליו רמת טהרה גבוהה זו, שהיא גבוהה מסתם טהרה<sup class=\"footnote-marker\">120</sup><i class=\"footnote\">זו משמעות הביטוי \"מקבלים לכנפיים\": \"ומקבלין לכנפים ואחר כך מקבלין לטהרות. אם אמר איני מקבל עלי אלא לכנפים בלבד מקבלין אותו. קבל עליו לטהרות ולא קבל עליו לכנפים, אף על הטהרות אין נאמן\" (תוס', דמאי פ\"ב הי\"א; ליברמן, תוספתא כפשוטה, דמאי, עמ' 215-214).</i>, עם זאת המקבל על עצמו להיות \"חבר\" מתחייב לשמור גם על טהרת ידיים. אלישע היה \"חבר\" והיה ידוע כצדיק, אך לא צדיק יוצא דופן. הבבלי כבר הכיר את המונח ונתן לו פירוש אגדי.",
                    "המקור שצוטט הוא מהבבלי, אך הטיעון שלא כל ישראל מקפידים על מצוות תפילין מופיע גם במקורות ארץ-ישראליים: \"אמר רבי ינאי תפילין צריכין גוף נקי. מפני מה לא החזיקו בהם בני ישראל, מפני הרמאים. עובדא הוה בחדא גברא דהוה טעין ממוניה בערבות באפי רומשא, על בי כנשתו, אשכח גברא מצלי ותפילים על רישיא, אמר ליה לית לי מפקיד הדין ממונא אלא גבי הדין דהוא עטר מצוות דברייה. נשא ואפקדיה לגביה, בא לאפוקי שבתא כפר ביה, אמר ליה לא לך הימנית אלא להדא שמא קדישא דהוא על רישך\" (פסיקתא רבתי, פכ\"ב, קיא ע\"ב; מדרש תהילים, נב א, עמ' 282 – מעשה באדם אחד שהיה נושא ממונו בערב שבת סמוך לחשכה. נכנס לבית הכנסת ומצא אדם מתפלל ותפילין על ראשו. אמר לו אין אני מפקיד ממון זה אלא אצלו, שהוא עטור מצוות מבחוץ, והפקידו אצלו. בא למוצאי שבת, כפר בו. אמר לו לא לך האמנתי אלא לשם הזה הקדוש שהיה על ראשך). אם כן גם המקורות הארץ-ישראליים חוזרים על הדעה שתפילין צריכות גוף נקי, ועל ההערכה שבני ישראל אינם מחזיקים במצווה. ברם לעובדה זו שהמצווה \"רופפת בידם\" (כהגדרת הבבלי) הם נותנים הסבר נוסף: \"מפני הרמאים\", ומביאים מעשה מלבב זה. ההלך האמין למי שעטור בתפילין, וחז\"ל מסבירים שלא טוב שכל אדם יהיה עטור בתפילין, משום שלא כל אדם ראוי לתעודת אמינות זו. הסיפור צמח, כמובן, על רקע של מציאות שרק צדיקים מיוחדים עטורים בתפילין כל היום. אילו היו כולם עטורי תפילין לא הייתה זו תעודת אמינות מיוחדת.",
                    "מכל מקום, שני התלמודים מעידים שרק בודדים הילכו בתפילין כל היום. לכאורה ייתכן שהניחו תפילין בבוקר בתפילה (כפי שנהוג כיום) ואחר כך הסירו אותן, אבל דברי רבי ינאי מעידים כי רבים מהציבור לא הניחו תפילין כלל, ונוכיח זאת שנית בהמשך. זאת ועוד. לא ברור אם המגמה של צמצום הנחת תפילין היא הכרעה ותביעה של חכמים (משום שהן צריכות גוף נקי, או משום החשש שמא יפיח או יישן בהן), או שמא היה זה נוהג עממי. על כל פנים, חכמים אינם יוצאים בשצף קצף נגדה. רק ראשיתה של המימרה בתלמוד הבבלי (הציטוט מהברייתא בשם רבי שמעון בר יוחאי) מאשימה מעט את ישראל שמצווה זו רופפת בידם. נראה שהציבור זלזל מעט במצוות תפילין, וחכמים מוצאים לכך הצדקה בדיעבד, ואינם נאבקים נגד התופעה המתפשטת.",
                    "מעניין שכך התמונה במקורות האמוראיים, ברם במקורות התנאיים נמסר הכלל ללא הדוגמה של הנחת תפילין: \"רבן שמעון בן גמליאל אומר כל מצוה שמסרו ישראל נפשם עליה בשעת השמד נוהגים אותה בפרהסיא וכל מצוה שלא מסרו ישראל נפשם עליה בשעת השמד עדין היא רופפת בידם\"<sup class=\"footnote-marker\">121</sup><i class=\"footnote\">ספרי דברים, עו, עמ' 141; מדרש תנאים, דברים יב כג, עמ' 54-53.</i>. הכלל הוא אפוא תנאי ונוסח כנראה בדור אושא אחר גזרות הדת, אך הדוגמה של התפילין מופיעה רק בתלמודים, אם כי בשם תנאים<sup class=\"footnote-marker\">122</sup><i class=\"footnote\">כבר הערנו במבוא לפירושנו שברייתא שאין לה מקבילה תנאית נשפטת כמייצגת את החיבור שבו היא מופיעה. אין ספק שלעתים קרובות התלמודים מצטטים מקורות תנאיים, ברם לעתים הם מוסיפים למקור התנאי תוספת המשקפת את זמנם ומקומם, בבחינת עדכון של המקור התנאי. המקור הוא תנאי ברמה העקרונית, והדוגמה היא אמוראית. ההערה הבאה היא דוגמה לשינויי עריכה קלים היוצרים תוכן חדש למשפטים שנוסחו בעבר. </i>. מכל מקום על התנא רבן יוחנן בן זכאי מסופר שהלך כל היום בתפילין, ואילו האמוראים צמצמו את מצוות תפילין. רבי ינאי היה מניח תפילין רק שלושה ימים אחרי מחלתו, כיוון \"שהחולי ממרק, [מה טעם] 'הסולח לכל עוניכי הרופא לכל תחלואיכי' (תהלים קג ג)\" (פסיקתא רבתי, שם). כלומר, הבעיה אינה רק גוף נקי פיזית, אלא גוף נקי מחטא. על רבי יוחנן מסופר שבחורף היה מתעטר בתפילין של ראש ושל יד ובקיץ הניח רק תפילין של יד, כנראה בגלל ההזעה או בגלל חולשתו<sup class=\"footnote-marker\">123</sup><i class=\"footnote\">ירו', ברכות פ\"ב ה\"ב, ד ע\"ג. בפסיקתא רבתי שם ישנן מסורות דומות לאלו שבמדרש תהילים, אלא שבמדרש תהילים יש חילופים בשמות בעלי המימרה. יושם לב ששינויי העריכה הקלים יוצרים מגמות דרשניות שונות, ולא כאן המקום להרחיב. על הנחת תפילין ראו בהערה הבאה. </i>. מובן שבספרות יש גם עדויות על חכמים שהקפידו על מצוות תפילין בקפדנות רבה.",
                    "בציורי פסיפס מבתי כנסת מופיעות דמויות אנושיות, רובן לבושות, אך ללא תפילין, כולל התמונה מדורה אירופוס המתארת מנהיג קורא בתורה (משה, יחזקאל, עזרא?). אולי התכוון האמן לצייר קורא בתורה בשבת, שבה אין מתעטרים בתפילין, אך דומה שקל יותר להסביר את הציור במציאות חברתית שבה הנחת תפילין בפומבי הייתה נדירה (איור 6).",
                    "עם כל זאת, משניות אחרות מציגות כאילו אכן כל אדם מישראל מניח תפילין דבר יום ביומו. דוגמה לכך היא משנת נדרים (פ\"ב מ\"ב) המניחה כאילו כל אדם מניח תפילין, ומי שאינו נוהג כן עובר על המצווה.",
                    "העדות הספרותית הקדומה ביותר להנחת תפילין היא איגרת אריסטיאס (סעיף קנט), אבל שם מדובר על תפילין של יד בלבד. גם יוספוס מזכיר את התפילין, ושוב מודגשת הנחת תפילין של יד<sup class=\"footnote-marker\">124</sup><i class=\"footnote\">קד', ד 213; ספראי, בשלהי, עמ' 108.</i>. העדות הקדומה בספרות חז\"ל לתפילין היא ששמאי הזקן השתמש בתפילין של אבי אמו<sup class=\"footnote-marker\">125</sup><i class=\"footnote\">מכילתא דרבי ישמעאל, בא, פסחא יז, עמ' 69; בירושלמי עירובין פ\"י ה\"א, כו ע\"א המסורת מיוחסת להלל הזקן.</i>. מן הסתם קדמה המצווה דורות רבים, אך אין לנו עדויות על כך.",
                    "במערה ליד קומראן (מערת האיגרות, מס' 4) נמצאו זוגות תפילין אחדים (איור 7), ומתאים הוא שבני הכת ששמרו על מצוות טהרה בקנאות הקפידו על שמירת מצוות תפילין. ברם ביתר המערות שבהן התחבאו לוחמי בר כוכבא (נחל צאלים, נחל משמר ומורבעת) נמצאו רק תפילין בודדות, בדיוק כפי שהעידו חכמים שמצווה זו הייתה רופפת בידם בימים רגילים ובימי השמד<sup class=\"footnote-marker\">126</sup><i class=\"footnote\">התעטרות בתפילין אינה נמנית ברשימה (הספרותית) של המצוות שעליהן מסרו ישראל את נפשם: \"רבי נתן אומר, לאוהבי ולשומרי מצותי, אלו בני ארץ ישראל שהם יושבין בארץ ישראל ונותנין נפשם על המצות. מה לך יוצא ליהרג, על שמלתי את בני, מה לך יוצא לישרף, על שקראתי בתורה, מה לך יוצא ליצלב, על שאכלתי המצה, מה לך לוקה מאפרגל, על שנטלתי את הלולב\" וכו' (מכילתא דרבי ישמעאל, יתרו מסכתא דבחדש, פרשה ו, עמ' 227, אבל נוספה במקבילה בויקרא רבה, לב א, עמ' תשלה).</i>.",
                    "<b>שחייבין על זדונה מכות ועל שגגתה פטור</b> – על שבועת ביטוי חייבים רק כאשר מפרים אותה. על שבועת שווא חייבים על עצם אמירתה, מאידך גיסא עוונה חמור פחות, כאמור בטבלה לעיל. על שגגתה פטור מקרבן, שכן אין כאן מעשה חטא."
                ],
                [
                    "<small>עפ”י כתב יד קופמן</small>",
                    "<b>שבועה שאוכל ככר זו שבועה שלא אוכלינה</b> – שתי שבועות סותרות והשנייה אינה יכולה להתקיים, והרי היא בבחינת דבר שאי אפשר שיהיה<sup class=\"footnote-marker\">127</sup><i class=\"footnote\">בירושלמי, לה ע\"א, מתנהל דיון \"כיצד עושין לו\", כלומר כיצד ינהג מי שעבר ונשבע שבועות סותרות. המינוח עצמו (\"כיצד עושין לו\") תנאי, אך להלכה אין מקבילה תנאית.</i>. <b>הראשונה שבועת ביטוי</b> – שאם מפר אותה חייב קרבן עולה ויורד, <b>והשנייה שבועת שוא</b> – וחייבים עליה עם הפרתה. לפי התפיסה שבמשנה גם על שבועה על איסור, כגון שנשבע לאכול שקצים ורמשים, חייבים רק שבועת שווא. <b>אכלה עבר על שבועת שוא לא אכלה עבר על שבועת ביטוי</b> – החידוש הגדול שבמשנתנו הוא שיש שבועה על איסור, במקרה זה על איסור הנובע משבועה, ושבועה חלה על שבועה קודמת, אבל לא שבועת ביטוי אלא שבועת שווא. אפשר להידחק ולנסות לתרץ שכל המשניות הקודמות שאמרו שפטור כי הוא כבר מושבע ועומד מדברות רק על שבועת ביטוי, אך זה תירוץ דחוק. כפשוטה לפנינו עמדת ביניים בין רבי שמעון וחכמים שבמשנה ד, ולפנינו ארבע דעות במקרה של שבועה לעבור על איסור או על שבועה קודמת. בפירושנו למשנה ז ציטטנו תוספתא הסבורה ששבועה סותרת תקפה לכל דבר, ברייתא זו היא אפוא כדעת חכמים של משנה ה שיש שבועה על איסור או על ביטול מצווה.",
                    "לפי המשנה משמע ששבועה לבטל מצווה איננה אלא שבוע שווא, כשם שאי אפשר לקיים את השבועה שלא לאכול את הכיכר, כיוון שהוא מושבע ועומד מהר סיני. גם משנה זו מצטרפת אפוא למשניות ד, ו העוסקות בשבועה על מצוות.",
                    "הבחנה אחרת שנויה בתוספתא: \"חומר בשבועת שוא שאין בשבועת ביטוי, בשבועת ביטוי שאין בשבועת שוא. ששבועת שוא נוהגת ברשות ובמצוה, וחייבין על כל אחת ואחת, מה שאין כן בשבועת ביטוי\" (פ\"ד ה\"ה, עמ' 451). אם כן שבועת ביטוי אינה חלה על מצווה, ואינה חלה על שבועה אחרת (כרבי שמעון במשנה ה), אבל שבועת שווא תקפה בשני המקרים (רשות ומצווה).",
                    "רשות בהקשר זה היא כנראה לא דבר שאין בו איסור אלא מצווה קלה. המילה \"רשות\" מופיעה במשמעות זו בסדרת מקורות במשנה שעמדנו עליהם כל אחד במקומו<sup class=\"footnote-marker\">128</sup><i class=\"footnote\">ראו פירושנו לפסחים פ\"ג מ\"ז; פ\"ו מ\"ב; מועד קטן פ\"ג מ\"ג ועוד. </i>. לעתים השתמשנו במונח הכללי \"מצווה קלה\". דומה שמשנתנו מאפשרת לדקדק במונח. ההבדל בין פעולות ה\"מצווה\" ופעולות ה\"רשות\" המנויות במשנתנו הוא שמצווה היא קטגוריה משפטית ברורה. הדוגמאות לכך תובאנה בהמשך המשנה. דוגמה מובהקת למשמעות זו של המונח \"רשות\" היא \"מלחמת רשות\" שאמנם אינה \"מלחמת מצווה\"<sup class=\"footnote-marker\">129</sup><i class=\"footnote\">עמדו על כך אלון, מחקרים ב, עמ' 127-120; ליברמן, מחקרים, עמ' 202-200.</i>, אך היא נתפסת כדבר ראוי. כן קובעים חכמים שמים ראשונים הם רשות, אף שזו חובה ומברכים עליה<sup class=\"footnote-marker\">130</sup><i class=\"footnote\">תוס', ברכות פ\"ה הי\"ג; ירו', פ\"ח ה\"ב, יב ע\"א; בבלי, חולין קה ע\"א ועוד.</i>.",
                    "לסיכום, ארבע דעות לפנינו:",
                    "1. רבי שמעון (מ\"ה) – שבועה לעבור על איסור אינה תקפה.",
                    "2. חכמים (מ\"ה), ותנא אנונימי בתוס', פ\"ב ה\"ג וה\"ד; תוס', תענית (פ\"ב ה\"ו?) – שבועה כזאת תקפה<sup class=\"footnote-marker\">131</sup><i class=\"footnote\">נחשבת ל\"שבועת שקר\".</i>.",
                    "3. רבי יהודה בן בתירה – שבועה על איסור אינה תקפה, אבל שבועה לקיים מצווה תקפה.",
                    "4. שבועה כזאת תקפה, אך כשבועת שווא.",
                    "בבבלי ניכרת אי נחת מהמשנה.",
                    "הבבלי (כט ע\"ב)<sup class=\"footnote-marker\">132</sup><i class=\"footnote\">בנוביץ, שבועות בתרא, עמ' 470-466.</i> תמה למה אינו חייב על השבועה הראשונה משום שבועת שווא, הרי כל שבועת ביטוי שפסולה מלכתחילה היא גם שבועת שווא. רבי ירמיה מתקן את הנוסח שחייב גם על שבועת ביטוי (כי שבועתו סותרת שבועה קודמת) ואף על שבועת שווא. ייתכן שהמשנה עצמה הניחה שמי שחייב על שבועת ביטוי אין דנים בחיובו בשבועת שווא, הרי כל שבועת שקר היא גם שבועת שווא. אלא שעניין שבועת השווא נזכר רק במקרים שאין שבועת שקר (שבועת ביטוי או כל שבועה אחרת), ונשארה רק שאלת השבועה שאין לה משמעות."
                ],
                [
                    "<small>עפ”י כתב יד קופמן</small>",
                    "<b>שבועת ביטוי נוהג באנשין בנשים ברחוקים בקרובים בכשירין בפסולים בפני בית דין </b>[<b>ושלא בפני בית דין</b>] – נוסף מעל השורות. בעדי הנוסח משפט זה כלול, ולהלן נסביר את מקומו של המשפט. <b>מפי עצמו</b> – השבועה חלה רק אם אדם נשבע על עצמו מיזמתו, \"שבועה שאוכל\", ולא אם אחר אמר לו \"שבועה שתאכל\" גם אם הוא הסכים לה, כל זאת בניגוד לשבועת עדות (להלן). לעומת זאת במשנה הבאה נקבע ששבועת ביטוי חלה גם אם אחרים משביעים אותו. כפשוטן המשניות חולקות, או שלפחות בשלב הראשון לא דובר כלל על שבועה מפי אחרים, והיא נוספה מאוחר יותר.",
                    "כל הרשימה חוזרת בכל אחת מהשבועות (להלן מי\"א; פ\"ד מ\"א; פ\"ה מ\"א), ובכל מקרה הותאמו הדינים. כך, למשל, המשפט \"קרובים ורחוקים\" הוא חסר משמעות בשבועת ביטוי, או בשבועת שווא, אך הוא ברור כאשר מדובר בשבועת עדות שכן ה\"קרובים\" פסולים מלהעיד. על שבועת ביטוי כולם חייבים. ברשימות הבאות מתקיים גם דיון על שבועה בבית דין ושלא בבית דין. נושא זה חשוב לשבועת עדות אך אינו סביר בשבועת ביטוי, וכי מה לבית הדין בנושא, ואיזו הוה אמינא באה המשנה לדחות? אלא שהמשפט נוסף בהשראת הדיון בשבועת עדות, ומכאן שהוא מקורי בלשון המשנה.",
                    "<b>וחייבין על זדונה מכות ועל שגגתה קרבן עולה ויורד</b> – המונחים \"זדון ושגגה\" יוסברו להלן פ\"ד מ\"ב."
                ],
                [
                    "<b>שבועת שוא נוהגת באנשים בנשים ברחוקים ובקרובים בכשירים בפסולים בפני בית דין ושלא בפני בית דין מפי עצמו וחייבין על זדונה מכות ועל שגגתה פטור</b> – כמו במשנה הקודמת גם כאן הרשימה מעוצבת בהתאם לתנאים של שבועת עדות, ושונה ממנה בפרטים (ראו בטבלה). <b>אחת זו ואחת זו</b> – שבועת ביטוי ושבועת שווא, <b>המושבע מפי אחרין חייב</b> – במשנה הקודמת נאמר שעל שבועת ביטוי המושבע מפי עצמו חייב, וכן נאמר בשורה הקודמת על שבועת שווא, וכפשוטם של דברים – מפי עצמו כן, מפי אחרים לא. משנתנו באה להדגיש שגם מפי אחרים. העריכה קשה, שכן סגנון המשנה הרגיל היה צריך להיות \"מפי עצמו ומפי אחרים\", או \"בין מפי עצמו בין מפי אחרים\".",
                    "בבלי (כא ע\"ב) ברייתא \"ולא בנשים, ברחוקים ולא בקרובים, בכשרין ולא בפסולין, ואינה נוהגת אלא בראוין להעיד, ובפני ב\"ד ושלא בפני ב\"ד מפי עצמו, <u>ומפי אחרים אינן חייבין עד שיכפרו בהן בב\"ד</u>, דברי רבי מאיר; ותניא בברייתא: שבועת העדות כיצד? אמר לעדים בואו והעידוני, שבועה שאין אנו יודעין לך עדות, או שאמרו אין אנו יודעין לך עדות, משביע אני עליכם ואמרו (לו) אמן, בין בפני ב\"ד בין שלא בפני בית דין, <u>בין מפי עצמו בין מפי אחרים, כיון שכפרו בהם</u> – חייבין, דברי רבי מאיר; קשיין אהדדי! אלא לאו שמע מינה: הא דענה אמן, הא דלא ענה אמן, שמע מינה.",
                    "לדעת בנוביץ המשפט במשנה \"<b>אחת זו ואחת זו</b> – שבועת ביטוי ושבועת שווא – <b>המושבע מפי אחרין חייב</b>\", הוא תוספת מאוחרת.<sup class=\"footnote-marker\">133</sup><i class=\"footnote\">שבועות בתרא, עמ' 475.</i> היו אמוראים שמשפט זה היה מצוי לפניהם במשנה, והיו שהיה זה לפניהם בברייתא, לכן בתלמוד שציטטנו נאמר \"מתניתין וברייתא נמי דיקא, דקתני: שבועת העדות נוהגת באנשים ולא בנשים, ברחוקים ולא בקרובים...\". המשפט הזה הוא משנתנו והוא מצוטט בשם משנה או בשם ברייתא.",
                    "בדפוס<sup class=\"footnote-marker\">134</sup><i class=\"footnote\">וכן בכתב יד פרמא ובירושלמי.</i> נוסף \"כיצד אמר<b>\", <b>אם לא אכלתי היום ולא הינחתי תפילים משביעך אני ואמר אמן חייב</b> – זו היא שבועה מפי אחרים, שהנשבע אמר \"אמן\".</b>",
                    "חלות שבועות",
                    "מפתח: + השבועה חלה; – השבועה לא חלה; ? מסורות שונות.",
                    "אמירת \"אמן\" מופיעה במקרא בעיקר בהקשר של תשובת הציבור במעמדות ציבוריים. הסוטה עונה \"אמן\" לאחר שמשביעים אותה (במדבר ה כב); הציבור עונה \"אמן\" במעמד הברכות והקללות בהר עיבל (דברים כז יז-כא); תשובה זו היא אות להסכמה. כמו כן: \"ויען בניהו בן יהוידע את המלך ויאמר אמן כן יאמר ה' אלהי אדני המלך\" (מלכים א א לו).",
                    "אמן כתשובה לשבועה ולברכה מופיע בפסוקים אחרים, כגון \"אשר המתברך בארץ יתברך באלהי אמן, והנשבע בארץ ישבע באלהי אמן, כי נשכחו הצרות הראשנות וכי נסתרו מעיני\" (ישעיה סה טז), או כדברי נחמיה: \"גם חצני נערתי ואמרה ככה ינער האלהים את כל האיש אשר לא יקים את הדבר הזה מביתו ומיגיעו וככה יהיה נעור ורק ויאמרו כל הקהל אמן\" (נחמיה ה יג). תשובת העם היא אישור שבועה. כמו כן: \"ויברך עזרא את ה' האלהים הגדול ויענו כל העם אמן אמן במעל ידיהם\" (נחמיה ח ו). בכולם ה\"אמן\" הוא תשובה לאישור והסכמה, אך יש בהם אזכור לשני הנושאים שפותחו בספרות חז\"ל, והם הברכות והשבועות.",
                    "בספרות חז\"ל ה\"אמן\" משמש לשני תפקידים מרכזיים. הוא מהווה תשובה של השומע לברכה, ובכך הוא (היחיד או הציבור) מצטרף לברכה ויוצא ידי חובת ברכה או השתתפות (משנה, ברכות פ\"ח מ\"ח; תענית פ\"ב מ\"ה ועוד). בהקשר של משנתנו \"אמן\" הוא תשובה גם לשבועה, ובכך השומע מצטרף ומאשר את השבועה, כדברי שמואל הבבלי: \"כל העונה אמן אחר שבועה כמוציא שבועה בפיו\" (בבלי, כט ע\"ב)<sup class=\"footnote-marker\">135</sup><i class=\"footnote\">וכן משנה, נזיר פ\"ד מ\"ב; בבא קמא פ\"ט ה\"ז; תוס', סוטה פ\"ז ה\"ה ופעמים רבות נוספות בהמשך המסכת.</i>, וכן: \" 'ועמדו שני האנשים' אבא חנין אומר משום רבי אליעזר, להביא שבועת הדיין שתהא באמן, שאם אין עונה אמן אחריו, עושה אותו שבועת שוא<sup class=\"footnote-marker\">136</sup><i class=\"footnote\">במקור זה \"שבועת שוא\" היא סתם שבועת שקר. </i>\" (מכילתא דרבי ישמעאל, מסכתא דכספא, משפטים כ, עמ' 322), ומקורות רבים נוספים.",
                    "כידוע, בעשרת הדיברות נאמר \"לא תשא את שם ה' אלהיך לשוא\" (שמות כ ז; דברים ה יא). הפסוק עצמו כולל מרכיבים הלכתיים רבים ונדרש לפנים שונות, אבל בהקשר של משנתנו הכוונה לשבועת שווא. הכללת איסור זה בעשרת הדיברות מעניקה לשבועת השווא מעמד של מצווה מכוננת. לעומת זאת איסור שבועה לשקר מופיע כאיסור \"רגיל\", ובעיקר בהקשר משפטי של טענות בבית דין: \"או מצא אבדה וכחש בה ונשבע על שקר על אחת מכל אשר יעשה האדם לחטא בהנה\" (ויקרא ה כב), וכן: \"ולא תשבעו בשמי לשקר וחללת את שם אלהיך אני ה' \" (ויקרא יט יב). חומרה יתרה כלולה בפסוק זה. כאן שבועת השקר נקשרת לחילול ה', והיא יותר מאיסור \"רגיל\". עם זאת לא התקררה דעתם של חכמים והם ניסו להכיל על שבועת השקר את חומרתה של שבועת השווא: \"שניהן בדיבור אחד נאמרו, מה שאי איפשר לפה לדבר, ולא לאוזן לשמוע. וכן הוא אומר אחת דבר אלהים שתים זו שמענו. ואומר 'הלא כה דברי כאש נאם ה' \" (ירו', לד ע\"ד). כשם ש\"זכור את יום השבת\" ו\"שמור את יום השבת\" שניהם נאמרו כאחד, כך אמר ה' \"לא תשא את שם ה'... לשוא\" ו\"לשקר\" כאחד, אלא שהכתיבה שלנו דלה מכדי להכיל את כל העושר האלוהי, ורק איסור אחד נמנה בנוסח שלנו. כמו כן: \"אשכחן שבועת שוא, שבועת שקר מנלן? רבי יוחנן דידיה אמר: לשוא לשוא שני פעמים, אם אינו ענין לשבועת שוא – תניהו ענין לשבועת שקר\" (בבלי, תמורה ג ע\"ב). אם כן שבועת שקר נלמדת משבועת שווא, ובמינוח \"שבועת שוא\" כלל בורא עולם גם שבועת שקר.",
                    "משנתנו קובעת שההבחנה בין שווא לשקר היא ששבועת שקר היא במסתור, ואינה ידועה לרבים, ושבועת שווא בגלוי, דבר שמפורסם שהוא בדוי. כמו כן: \"שבועת שוא נשבע לשנות את הידוע לאדם. שבועת שקר נשבע להחליף. רבי יעקב בר אחא בשם רבי יוחנן כל הידוע לשנים זו היא שבועת שוא לשלשה זו היא שבועת שקר<sup class=\"footnote-marker\">137</sup><i class=\"footnote\">יש להפוך את המשפט: שקר אינו ידוע לרבים ושווא ידוע.</i>. רבי לא בשם רבי לעזר, אפילו ידוע לשנים ואחד בסוף העולם מכירו שבועת שוא היא\" (ירו', לד ע\"ד).",
                    "ברם, הגדרה זו היא חלקית בלבד. כפי שראינו גם שבועה לביטול מצווה נתפסת כשבועת שווא, כך במשנתנו בניגוד למשניות אחרות בפרק, וכך גם בתוספתא: \"אבא יוסי בן דוסאי אומר משם רבי יוסה הגלילי נשבע שיתענה בערב שבת הרי זו שבועת שקר\" (תענית פ\"ב ה\"ו). מימרה זו היא לפי שיטתם של חכמים ששבועה לביטול מצווה חלה לכל דבר.",
                    "במבוא ציטטנו סדרת מימרות בגנות שבועת שווא, ודומה שהן מכוונות לשבועת שקר לכל דבר. לעיל ציטטנו את המדרש: \" 'ועמדו שני האנשים' אבא חנין אומר משום רבי אליעזר, להביא שבועת הדיין שתהא באמן, שאם אין עונה אמן אחריו, עושה אותו שבועת שוא\" (מכילתא דרבי ישמעאל מסכתא דכספא, משפטים כ, עמ' 322). נראה שגם כאן אין הכוונה דווקא לשבועת שווא, אלא שבמונח זה הדרשן מתכוון לשבועה רגילה.",
                    "המדרש דורש: \" 'לא תשא את שם ה' אלהיך לשוא'. אף שבועת שוא היתה בכלל 'או נפש כי תשבע לבטא בשפתים', והרי הכתוב מוציאה מכללה, ומחמיר עליה, ופוטרה מן הקרבן. וכשם שהיא פטורה מן הקרבן, כך תהא פטורה מן המכות? תלמוד לומר 'לא תשא את שם ה' אלהיך לשוא כי לא ינקה', מכלל קרבן יצאת, מכלל מכות לא יצאת. דבר אחר: 'לא תשא' למה נאמר? לפי שהוא אומר 'לא תשבעו בשמי לשקר', אין לי אלא שלא ישבע, מנין שלא יקבל עליו להשבע, ת\"ל 'לא תשא את שם ה' אלהיך', עד שלא קבלת עליך להשבע, הריני לך אלהים, משקבלת עליך להשבע, הריני לך לדיין, שנאמר 'כי לא ינקה ה' את אשר ישא את שמו לשוא' \" (מכילתא דרבי ישמעאל, יתרו מסכתא דבחדש, ז, עמ' 227). שתי דרשות כאן, הראשונה קובעת ששבועת שווא חמורה משבועה רגילה, אין לה כפרה בקרבן אך חייבת מלקות, ולפי הדרשה השנייה הפסוק דן בשבועת שקר רגילה.",
                    "נמצאנו למדים שחכמים השתמשו במינוח \"שבועת שוא\" גם לשבועת שקר, ורק לעתים הקפידו על השימוש במונח \"שוא\" בניגוד לסתם \"שקר\". <u></u>",
                    "כאמור, המשנה הקודמת והרישא של משנתנו אינה כוללת את המושבע מפי אחרים, אך במשפט האחרון נוספה גם שבועה כזאת כשבועה רגילה.",
                    "המונח \"שבועה מפי אחרים\" הוא מונח קשה. אם הכוונה למקרה שבו אדם משביע את חברו, והוא עונה אחריו \"אמן\" – הרי זו שבועה רגילה. אם כך הוא לא היה מקום להוסיף את המושבע מפי אחרים כנספח בסוף, ואין ספק ששבועה חלה עליו לכל דבר. במבוא עסקנו בנושא וראינו שאכן בהלכה הקדומה, או בהלכה העממית, הייתה כנראה אפשרות שאדם יטיל שבועה על חברו, כשם שניתן היה באותה מערכת קדומה או עממית להטיל נדר על הזולת. לא רק בעל על אשתו ואב על ילדיו, אלא על כל אדם אחר<sup class=\"footnote-marker\">138</sup><i class=\"footnote\">ראו המבוא למסכת נדרים.</i>."
                ]
            ],
            [
                [
                    "<small>עפ”י כתב יד קופמן</small>",
                    "<b>שבועת העדות נוהגת באנשים ולא בנשים</b> – סתם אישה פסולה לעדות, כדברי המשנה: \"זה הכלל כל העדות שאין האשה כשירה לה אף הן אינן כשרים לה\" (ראש השנה פ\"א מ\"ח). \"הם\" בהקשר זה הם הפסולים לעדות שייזכרו להלן. לפי ההלכה התנאית האישה פסולה לכל העדויות. על הפסוק \"ועמדו שני האנשים\" (דברים יט יז) התנא דורש: \"יכול אף האשה תהא כשירה לעדות... מה שני האמור כאן אנשים ולא נשים אף שני האמור להלן אנשים ולא נשים\" (ספרי דברים, קץ, עמ' 230; בבלי, ל ע\"א), ובירושלמי הדרשה מסתיימת \"הרי למדנו שאין האשה מעידה\" (יומא פ\"ו ה\"א, מג ע\"ב). על כך מעיד גם יוספוס: \"נשים פסולות לעדות מחמת קלות דעתן והחוצפה שבמינן אין מעידים גם עבדים מחמת אי האצילות שבנפשם, ויש לשער שלא העידו עדות של אמת אם משום בצע אם משום פחד\"<sup class=\"footnote-marker\">1</sup><i class=\"footnote\">קד', ד 219.</i>. כמו כן במדרש מאוחר: \"מכאן שהנשים כזבניות הן כי יראה מפני היראה מכזבת ואינן מודות על האמת לכך אין מקבלים עדות מן הנשים\" (מדרש בראשית רבתי, פי\"ח טו, מהדורת אלבק עמ' 92). המדרשים רואים בכך חלק מהעונש שהוטל על האישה עקב אכילת פרי עץ הדעת (פרקי דרבי אליעזר פי\"ד). עם כל זאת קיימים כמה תחומים הלכתיים שבהם עדות האישה מתקבלת, ובכללם עדויות בענייני ייחוס (כולל גירושין והיתר נישואים מחדש), וכן תחומים שבינו לבינה ותחומים שהם בבחינת \"בין אדם למקום\" ואינם דיני נפשות או ממונות (תוס', סנהדרין פ\"ה ה\"ב)<sup class=\"footnote-marker\">2</sup><i class=\"footnote\">עדות האישה שנויה במחלוקת, ראו משנה, יבמות פט\"ז מ\"ז, ושם נרחיב בכך.</i>. כך, למשל, אישה כשרה להעיד על מות אדם ועל סוטה שנטמאת, ועל פי עדות אישה או עדות עבד משיאין נשים<sup class=\"footnote-marker\">3</sup><i class=\"footnote\">משנה, יבמות פט\"ו מ\"ה, וראו פירושנו לה; פט\"ז מ\"ז; סוטה פ\"ו מ\"ב.</i>. אבל \"רבי עקיבא אומר לא על פי אשה\" (משנה, יבמות פט\"ז מ\"ז), כלומר אף בתחומים מצומצמים אלו אין לקבל החלטה בבית דין על סמך עדות של נשים. זה כנראה גם נשוא המחלוקת בין בית שמאי לבית הלל ביבמות פט\"ו מ\"א-מ\"ג",
                    "במדבר יהודה נמצאו שטרות רבים ועליהם חתומים עדים; באף שטר לא נמצאה חתימה של אישה כעד, ונראה שהנוהג היה שלא לסמוך על עדותן, וניתנו לכך הסברים מהסברים שונים. אם כן, משנתנו קובעת שבכל מה שאישה פסולה לעדות היא פסולה גם לשבועה.",
                    "המשנה שלנו קובעת בפשטות שנשים פסולות לעדות, ומתעלמת מהתחומים הללו שבהם היא כשרה לעדות. <b>ברחוקין ולא בקרובין</b> – \"קרובים\" הם קרובי משפחה הפסולים לעדות. רשימת הקרובים מנויה במסכת סנהדרין (פ\"ג מ\"ד), ונפרשה במקומה. <b>בכשירין ולא בפסולי</b>ם – רשימת הפסולים לעדות נמנית במשנת ראש השנה שהבאנו (פ\"א מ\"ח) ובמקבילתה בסנהדרין (פ\"ג מ\"ג), <b>ואינה נוהגת אלא בראוים להעיד</b> – משפט זה הוא הכלל והנימוק לפרטים הקודמים. שבועת העדות נוהגת רק במי שיכולים להעיד בפועל ועדותם כשרה לכל דבר. מי שיש בידו מידע, אבל הוא פסול להעיד, רשאי להישבע שאין לו עדות. שבועה זו משמעה שאינו יכול להעיד, גם אם המידע בידו. דוגמאות נוספות לאלו שאינם ראויים להעיד יובאו להלן, כגון משנה יא המונה את העדים שלא ראו את המעשה עצמו אלא עד מפי עד. <b>בפני בית דין ושלא בפני בית דין</b> – העדות עצמה ניתנת בבית דין, אבל ההודעה של העד (השבועה) שאין בידו עדות עשויה להינתן בכל מקום שהוא, כפי שיודגם במשנה י, למשל. <b>מפי עצמו</b> – אם העד יזם את השבועה, <b>ומפי אחרין</b> – שהנתבע אמר \"שבועה שאין לכם עדות עלי\", ואמרו \"אמן\" (להלן משנה ה). <b>אינן חייבין עד שיכפרו בו בבית דין דברי רבי מאיר וחכמים אומרים בין מפי עצמו ובין מפי אחרין אינן חייבין עד שיכפרו בו בבית דין</b> – כמבואר בטבלה:",
                    "שבועת העדות",
                    "המספור הוא מספר המשפט במשנה",
                    "בבבלי (כט ע\"ב) מובאת ברייתא שבה מופיעים רק דברי רבי מאיר שתמיד \"חייבים\", ולא נאמר בה מה דעת חכמים, אך עצם ההדגשה \"דברי רבי מאיר\" מלמדת שדעת חכמים שונה. הבבלי מתרץ שאין חייבים אם לא אמרו \"אמן\", אבל אמירת \"אמן\" היא כנשבע מפי עצמו. פרשנות כזאת אינה משתמעת מפשט המשנה להלן (מ\"ה), ויש בה קושי: וכי אם התובע השביע את העדים בבית משפט והעדים שתקו הם התחייבו בשבועת שקר?! עם זאת דעה זו אפשרית, ושתיקת העדים, מאחר שהם נוכחים בבית משפט, מהווה אישור סמוי לשבועה. כפשוטה זו מסורת שלישית החולקת על משנתנו.",
                    "במכילתא שנינו: \"אבא חנין אומר משום רבי אליעזר, להביא שבועת הדיין שתהא באמן, שאם אין עונה אמן אחריו, עושה אותו שבועת שוא\" (מכילתא דרבי ישמעאל, משפטים מסכתא דכספא, כ, עמ' 322; ספרי במדבר, טו, עמ' 20). דעה זו קרובה לדעת הבבלי שהבאנו. שבועה מפי אחרים שאין אחריה \"אמן\" הופכת לשבועת שווא, ומן הסתם גם כאן הכוונה רק בבית הדין (אם כי התנא אינו מזכיר זאת) ונוכחות העדים מהווה אישור מסוים, אך בעל תוקף פחות<sup class=\"footnote-marker\">4</sup><i class=\"footnote\">ואולי במדרש זה שבועת שווא היא כל שבועת שקר? אבל מהמקבילה בספרי מובן ששבועת שווא היא פחות משבועת שקר. מן הראוי להדגיש שאבא חנין מוסר אך ורק מסורות של רבי אליעזר, ונראה שהיה רבו המובהק. חלק גדול ממסורותיו עוסק בשבועות, סוטה ונזיר, אך גם בנושאים אחרים.</i>. זו אפוא דעה רביעית במחלוקת, שהיא מעין עמדת ביניים בין רבי מאיר (שבמשנה) לחכמים שבמשנה. להלן במשנה ג נבחן עמדת ביניים נוספת ששבועה מחוץ לבית דין, בין מפי עצמו בין מפי אחרים, אינה תקפה כשלעצמה, אלא אם כן אושרה בבית הדין (גם שלא בשבועה), וזו עמדה חמישית במחלוקת.",
                    "בברייתא נדרשים טעמי ההלכה: \"שמע מפי אחרים, מפי עצמו מנין? תלמוד לומר 'כי תחטא', לרבות השומע מפי עצמו כשומע מפי אחרים, דברי רבי שמעון. רבי יהודה בן בתירה אומר אינו צריך, קל וחומר הוא: ומה נדרים שאין חייבין עליהן מפי אחרים חייב עליהם מפי עצמו, שבועת שוא<sup class=\"footnote-marker\">5</sup><i class=\"footnote\">גם כאן \"שבועת שוא\" היא כינוי לכל שבועת שקר. </i> שהוא חייב עליהם מפי אחרים, אינו דין שיהא חייב עליהם מפי אחרים ואינו דין שיהא חייב עליהן מפי עצמו?! אמר רבי ירמיה, נמתי לפני רבי יהודה בן בתירה: וכי יש עונשין מן הדין? אלא כל מקום שתפש הכתוב מוסיף את עונש מן הדין. רבי אומר: ממשמע שנאמר 'ושמעה' בין מפי עצמו בין מפי אחרים, הא מה תלמוד לומר 'כי תחטא'? מגיד כי נקרא על שם סופו\" (תוס', פ\"ג ה\"ה, עמ' 449). שלוש דרשות לפנינו, כולן בשיטת חכמים שבמשנה, או כדעת רבי מאיר בברייתא<sup class=\"footnote-marker\">6</sup><i class=\"footnote\">מאחר שבמשנה ד שנינו עמדה שונה של רבי שמעון, הדרשה מתאימה גם לעמדתו שם.</i>, ש\"מפי עצמו\" דינו כמי ששמע מפי אחרים. רבי ירמיה כנראה חולק, ואמנם אינו מביע דעה אחרת אך כנראה הוא קרוב לרבי מאיר שבמשנתנו. דרשה נוספת מאותו מדרש ברוח זו תובא להלן במשנה יב.",
                    "המשנה אינה מתייחסת לחובת העדות עצמה. החובה נובעת רק מהשבועה, אבל לאמִתו של דבר בתפיסתה של ההלכה היהודית אדם חייב להעיד אם הוא יודע עדות: \"ונפש כי תחטא ושמעה קול אלה והוא עד או ראה או ידע אם לוא יגיד ונשא עונו\" (ויקרא ה א). הפסוק עצמו מדבר רק על מקרה שבו שמעו העדים קול שבועה או אלה, כלומר שהתובע השביעם (זה פשוטן של המילים \"מפי אחרים\", והם אינם צריכים להסכים להישבע או לומר \"אמן\"). כאמור חכמים תבעו שהעדים יאשרו שאין להם עדות, ורק אם זו שבועת שקר הם חייבים. אבל במשנה סנהדרין חכמים קובעים במפורש שהעדים אינם רשאים להתחמק ולא להעיד: \"ושמא תאמרו מה לנו ולצרה הזאת, והלא כבר נאמר (ויקרא ה א) והוא עד או ראה או ידע אם לא יגיד וגומר, ושמא תאמרו מה לנו לחוב בדמו של זה, והלא כבר נאמר (משלי יא י) באבוד רשעים רנה\" (פ\"ד מ\"ה). כן תובע המדרש בפשטות שמי שיש לו עדות שיבוא להעיד (ויקרא רבה, ו א, עמ' קכח). הדרישה לעדות נובעת מ\"אזרחות טובה\", ועדות לאישה שסטתה היא דוגמה לכך (שם ד, עמ' קלו-קלז). כך יש להבין גם את התוספתא: \"היודע עדות לחבירו ואינו מעיד לו אין חייב לשלם מן הדין ואין מן השמים מוחלין לו עד שישלם\" (פ\"ג ה\"ב, עמ' 449). אין מדובר רק במי שהושבע להעיד, אלא בכל היודע עדות. כמו כן נמנה בתוספתא \"היודע עדות לחבירו ואינו מעיד לו\" (פ\"ג ה\"ב) עם ארבעה מקרים שאמנם פטורים מתשלום נזקים על מה שעוללו אבל \"ואין מן השמים מוחלין להן עד שישלמו\" (שם).",
                    "כפי שהערנו בפרק הקודם (מ\"ד ומ\"ח) עצם ההשבעה היא במידה מסוימת שבועה לקיים מצווה, אך לכל הדעות השבועה תקפה. עם זאת המדרש רואה בצורך להעיד גם מעין עונש: \"רבי אלעזר בן מתיא אומר אין אדם מתחייב לשמוע אלא אם כן חטא שנאמר כי תחטא ושמעה\" (תוס', פ\"ג ה\"ד, עמ' 449). גישה זו נובעת מחשש השבועה, ואפילו שבועת אמת כפי שנברר להלן (פ\"ו מ\"א).",
                    "המשנה עוסקת רק בנשים והתוספתא (פ\"ב ה\"ה) מוסיפה את הגויים ואת הקטנים, וכן הדין בכל מי שאינם ראויים להעיד מכל סיבה שהיא (בבלי, לא ע\"א)."
                ],
                [
                    "<small>עפ”י כתב יד קופמן</small>",
                    "<b>וחייבין על זדון השבועה ועל שגגתה עם זדון העדות אינן חייבין על שגגתה</b> – משנה ז בפרק הקודם מנתה את עונשם של הנשבעים לשקר בזדון ובשגגה, ואנו ריכזנו את הדינים השונים בטבלה. עתה המשנה מהלכת צעד נוסף ומבחינה בין שני מצבים של זדון לבין שני מצבים של שגגה: בין זדון ושגגה בשבועה, כלומר שידעו ששבועת שקר אסורה וידעו את עונשה, ואף על פי כן נשבעו, ובין זדון ושגגה בעדות, שידעו שהם עדים כשרים וידעו שביכולתם להטות את כף הדין, ונמנעו מלהעיד. שגגת שבועה היא שלא ידעו את חומרת שבועת השקר, ושגגת עדות היא כשלא ידעו שהם עדים כשרים.",
                    "שבועת זדון ושגגה",
                    "אם יש זדון כלשהו, בשבועה או בעדות, הם חייבים, ואם שגגו בשני המרכיבים (גם בשבועה וגם בעדות) אזי הם פטורים. התוספתא חוזרת על אותה הלכה בסגנון אחר עם תוספת הסבר: \"חייבין על זדון העדות (1) ועל זדון השבועה (2), ועל זדון העדות עם שגגת השבועה (3) על שגגת העדות הוא פטור (4). ואיזו היא זדון העדות עם זדון השבועה שהוא חייב? היה יודע לו עדות, והיה יודע שכל הנשבע מביא קרבן, זו היא זדון העדות עם זדון השבועה שהוא חייב. ואיזו<sup class=\"footnote-marker\">7</sup><i class=\"footnote\">צריך להיות \"וזו\".</i> היא זדון העדות עם שגגת השבועה שהוא חייב. ואיזו היא שגגת העדות שהוא פטור? לא היה יודע לו עדות, או שהיה יודע ונעלם ממנו בשעה שנשבע, פטור, שנאמר ונשבע על שקר\" (פ\"ב ה\"ו, עמ' 448).",
                    "<b>ומה הן חייבין על זדונה</b> – בדפוסים (וילנא, <b>דו, דל, דפ</b>) ובכתב יד מינכן (<b>מ</b>) \"זדון השבועה\", <b>קרבן עולה ויורד</b> – במדרש ספרא חוזרת ההלכה הקודמת שבמשנה, אבל העונש שונה: \"מכאן אתה אומר שחייב על זדון שבועה (1, 2) ועל שגגתה עם זדון הפקדון (3), ואינו חייב על שגגתה (4) מה הוא חייב על זדונה? אשם בכסף שקלים\" (ספרא ויקרא, דבורא דחובה, פרשה יג ה\"ז, כח ע\"ג)."
                ],
                [
                    "<small>עפ”י כתב יד קופמן</small>",
                    "<b>שבועת העדות כיצד</b> – זו משנת הסבר המבהירה את המונח \"שבועת עדות\". מבחינה מבנית צריך היה התנא לפתוח במשנה זו, אבל הוא נצמד למבנה המרכזי של סדרת ההלכות הפותחת ברשימה \"אנשים, נשים\" וכו'. <b>אמר לעידין בואו והעידוני</b> – וענו לו: <b>שבועה שאין אנו יודעים לך עדות</b> – זה המקרה הרגיל של נשבע מפי עצמו. הוא פנה אליהם, והם נשבעו מיזמתם. <b>או שאמרו לו אין אנו יודעין לך עדות</b> – ואמר התובע להם: <b>משביע אני עליכם ואמרו אמן </b>[<b>הרי אילו</b>] – נוסף בשוליים<sup class=\"footnote-marker\">8</sup><i class=\"footnote\">חסר גם ב-כ, מ, מגק, מיל, מפ, פל.</i>, <b>חייבין</b> – כפי שראינו לעיל במשנה א נחלקו התנאים האם מקרה כזה של שבועה כתשובה נקרא \"מפי עצמו\" או \"מפי אחרים\", אבל ודאי שזו שבועה. אמירת ה\"אמן\" מהווה אישור לשבועה, כמו שביארנו במשנה האחרונה בפרק הקודם. <b>השביע עליהן חמשה פעמים חוץ לבית דין ובאו לבית דין והודו</b> – שנשבעו לשקר, ויש להם עדות. <b>פטורין</b> – הנימוק לכך יובא להלן, כדברי רבי שמעון. בכמה עדי נוסח דברי רבי שמעון משובצים כהמשך ישיר למילה האחרונה (<b>מ, פל, ר2</b>). <b>כפרו חייבין על כל אחת ואחת</b> – שכן נשבעו חמש שבועות נפרדות, אם כי על אותה עדות. <b>השביע עליהן חמשה פעמים בין בפני בית דין </b>[<b>בין שלא בפני בית דין</b>] – נוסף בשוליים, <b>וכפרו אינן חייבין אלא אחת</b> – כך בכתב יד קופמן, והנוסחה קשה, שהרי \"שלא בפני בית דין\" זהה ל\"חוץ לבית דין\" שברישא. ברוב עדי הנוסח \"בפני בית דין\", ואזי ההלכה ברורה. חילוף דומה קיים במשנה המקבילה בפרק ה מ\"ב. בכתב יד <b>כ</b> (פריס 328) חסרות מילים אחדות והמשפט הוא: \"השביע עליהם חמש פעמים אמר רבי שמעון מה הטעם...\". הנוסח מסורבל, אבל אם הוא מקורי אזי יש במשנה הרכבה של שני מקורות, האחד נקט את הדין והאחר הביא את הטעם. <b>אמר רבי שמעון מה הטעם מפני שאינן יכולין לחזור ולהודות</b> – לפי ההלכה עֵד שהעיד בצורה פורמלית אינו יכול לשנות את עדותו: \"כיון שהגיד שוב אינו חוזר ומגיד\"<sup class=\"footnote-marker\">9</sup><i class=\"footnote\">בבלי, כתובות יח ע\"ב; בבא בתרא קסח ע\"א; סנהדרין מד ע\"ב, וראו פירושנו לכתובות פ\"ב מ\"ג.</i>, על כן הכפירה מחוץ לבית הדין אינה בעלת חשיבות.",
                    "הניסוח שציטטנו הוא בבלי בלבד, אבל ההלכה עצמה היא האפשרות היחידה להבין את דברי רבי שמעון. הוא ששנינו בתוספתא למשנת כתובות: \"זהו כללו של דבר עדים שהעידו לטמא ולטהר... לפטור ולחייב, עד שלא נחקרה עדותן בבית דין, אמרו בדאין אנו, הרי אילו נאמנין, משנחקרה עדותן בבית דין, אמרו בדאין אנו, אין נאמנין\" (פ\"ב ה\"א)<sup class=\"footnote-marker\">10</sup><i class=\"footnote\">וכן ירו', כתובות פ\"ב ה\"כ, כו ע\"ב, ומעין דברים אלו אף בתוספתא, סנהדרין פ\"ו ה\"ד, עמ' 424.</i>. רבי שמעון הוא בעליו של הטעם, אך דומה שאין במשנה מי שחולק עליו; ההלכה עצמה קדמה לרבי שמעון. אפשר שלתנא קמא נימוק אחר. במדרש ספרא מובאת דרשת הכתוב להסברת ההלכה: \"השביע עליהם חמשה פעמים חוץ לבית דין, ובאו לפני ב\"ד והודו, יכול יהו חייבין? תלמוד לומר 'והוא עד או ראה או ידע אם לא יגיד ונשא עונו', לא אמרתי אלא במקום שאין מגיד, שיתחייב זה בממונו, ואי זה זה? זה בית דין. מכאן אמרו השביען בחוץ וכפרו, ובאו לבית דין והודו, פטורים. בחוץ והודו, ובאו לבית דין וכפרו חייבין. השביע עליהן חמשה פעמים חוץ לבית דין ובאו לבית דין והודו פטורים, כפרו חייבין על כל אחת ואחת. אמר רבי שמעון מה הטעם מפני שהן יכולין לחזור ולהודות\" (ויקרא, דבורא דחובה, פרק יא ה\"ה-ה\"ו, כב ע\"ד). הדרשה אינה סותרת את הנימוק ההגיוני-הלכתי, וכבר אמרנו במבוא הכללי לפירוש המשניות שבדרך כלל הדרשות לא יצרו את ההלכה אלא רק היוו סיוע ספרותי.",
                    "לפי משנתנו שבועת השקר מחוץ לבית הדין, בין מפי עצמו ובין מפי אחרים, אינה תקפה כלל. לכל היותר היא תקפה לאחר עדות נוספת בבית הדין. לפי משנתנו אם כפרו בבית הדין, הווה אומר לא שנשבעו בשנית אלא שאישרו בבית הדין את שבועתם, אזי התחייבו, ואם בבית הדין חזרו בהם מהשבועה אין הם חייבים (ספרא). לעיל במשנה א שנינו מחלוקת בשאלה האם שבועת שקר מחוץ לבית הדין תקפה. משנתנו סבורה שדין מפי עצמו כדין מפי אחרים, ובשני המקרים השבועה תקפה רק לאחר כפירה בבית דין. זו עמדת ביניים בין רבי מאיר וחכמים במשנה א, והיא למעשה דעה חמישית במחלוקת שם.",
                    "טעם בלשון תנאים הוא הנימוק להלכה, והנימוק יכול להיות הגיוני או דרשה מהפסוק, כגון ההלכה \"מאיזה טעם אינו מביא? משום שנאמר 'ראשית בכורי אדמתך', עד שיהיו כל הגדולין מאדמתך. האריסין, והחכורות, והסקריקון, והגזלן אין מביאין מאותו הטעם. משום שנאמר ראשית בכורי אדמתך\" (משנה, בכורים פ\"א מ\"ב). הנימוק כאן מנוסח כדרשה, אך יש בו גם היגיון עצמאי, וכן במשניות נוספות<sup class=\"footnote-marker\">11</sup><i class=\"footnote\">משנה, מנחות פ\"ד מ\"ג; תמורה פ\"ג מ\"ה; תוס', יומא פ\"א הט\"ז; בבלי, כתובות נז ע\"א.</i>."
                ],
                [
                    "<small>עפ”י כתב יד קופמן</small>",
                    "<b>כפרו שניהן כאחת שניהן חייבין זה אחר זה הראשון חייב</b> – כך בכתב היד וכן בעדי נוסח רבים<sup class=\"footnote-marker\">12</sup><i class=\"footnote\">גדפ, כ, מדל, מיל, מל, מנ, מפ, מרא, מרג, מרפ.</i><b>. </b>בדפוסים וביתר עדי הנוסח (מטיב משני) נוסף \"והשני פטור\". ההלכה שלפנינו היא תוצאה של כלל הלכתי מרכזי בדיני עדות: אם המושבע הוא עד אחד – אין הוא חייב על שבועת שווא, משום שאין בידו עדות. למעשה ההנחה היא ששבועת עדות חלה רק על עדות שיש בכוחה להכריע את המשפט. הנחה זו מתקשרת לאשר נאמר במשנה הקודמת ששבועת שקר תקפה רק כאשר היא עדות פורמלית שאי אפשר לחזור ממנה. מה שקובע הוא לא מבחן האמת (שקר או לא שקר) אלא מבחן הנזק, האם היעדר העדות עלול לגרום לעיוות הדין ולנזק ממשי<sup class=\"footnote-marker\">13</sup><i class=\"footnote\">ראו להלן בפירושנו למשנה ז, שם מתברר שנזק ממשי נחשב רק נזק ממוני, או דיני נפשות.</i>. זו הרחבה של המשפט במשנה א בדבר \"ראויין להעיד\". ההלכה שאם היה עד אחד אינו חייב על שבועת שקר מפורשת בתוספתא: \"...שנאמר 'והוא עד', בעד שראוי להוציא ממון הכתוב מדבר, יצאו אילו שאין ראיין להוציא ממון. רבי אלעזר אומר המשביע בעד אחד פטור, שאין ראוי להוציא ממון\" (פ\"ב ה\"ה, עמ' 447), וכן: \" 'והוא עד'... בשני עדים הכתוב מדבר, אתה אומר בשני עדים הכתוב מדבר, או אינו אלא בעד אחד? תלמוד לומר 'לא יקום עד אחד', שאין תלמוד לומר 'אחד', אלא כל מקום שתפס הכתוב עד סתם, הרי הוא בכלל שנים, עד שיפרוט לך הכתוב אחד – הוא עד הכשר לעדות\" (פ\"ג ה\"ח, עמ' 450). מקורות נוספים המפרטים את ההלכה ומביאים דוגמאות נוספות יובאו להלן במשנה יא.",
                    "משנתנו מניחה אפוא שעד אחד אינו כשר להעיד, לפיכך אם פנה לכל אחד מהעדים בנפרד הרי שכל אחד מהם הוא עד יחיד. הראשון חייב, כיוון שיכול להצטרף לשני, אבל השני פטור, שכן הראשון סירב להעיד והשני נותר כעד אחד. כך במשנתנו, אבל הבבלי מצטט ברייתא שבה רבי אלעזר ברבי שמעון מחייב: \"משביע עד אחד פטור, ורבי אלעזר ברבי שמעון מחייב\" (לב ע\"א; בבא קמא קה ע\"א). הבבלי קושר את המחלוקת למשנה להלן הקובעת שרק שבועה בענייני ממון נחשבת לשבועת שקר (להלן מ\"ז), ורבי אלעזר ברבי שמעון חולק על כך. אבל אפשר גם שהוא חולק על העיקרון שרק שבועה שיש בה פוטנציאל בטוח לנזק כלכלי נחשבת לשבועת שקר. אולי לדעתו העד האחד הוא עד לענייני ממון. ייתכן שבעתיד יצטרף אליו עד שני ויחדיו יכריעו את הדין, או שהוא יחייב את הנתבע שבועה והנתבע יסרב להישבע. אמנם עד אחד לבד אינו מפקיע ממון, אך הוא חלק מתהליך. אפשר שלכך התכוון הבבלי בניסוחו המשפטי \"דבר הגורם לממון כממון דמי\". ניסוח זה כאמור בבלי בלבד. אפשרות הסבר אחרת, רדיקלית יותר, היא שהעד נשבע לשקר, ורבי אלעזר ברבי שמעון חולק על העיקרון ששבועת שקר נמדדת בפוטנציאל הנזק שלה. לדעתו זו שבועת שקר וחייב גם אם היא לא הייתה מצליחה להפקיע ממון.",
                    "המונח \"כפרו שניהם כאחת\" עורר כמובן תהייה בספרות האמוראית, מהי ההגדרה המשפטית של \"כאחת\". הרי ודאי שאין לצפות שיגידו את דבריהם כמקהלה (ירו', לד ע\"ד; בבלי, לב ע\"א). השאלה, והתשובות לה, מאפיינות את ספרות האמוראים בלבד. לתנאים ברור שההגדרה היא כללית, הפנייה היא לשניהם, והם עונים ביחד כצוות ללא צורך בהגדרה מדויקת של זמן.",
                    "<b>כפר אחד והודה אחד הכופר חייב</b> – אם פנה לשניהם כאחד, זה שהסכים להעיד פטור מעונש כמובן והכופר חייב. <b>היו שתי כיתי עידים כפרה הראשונה ואחר כך כפרה השנייה שתיהן חייבות מפני שהעדות יכולה להתקיים בשתיהן</b> – כל עדות עומדת בפני עצמה, והזוג השני הוא עדות כשרה ואיננו חלק מהעדות הראשונה. כמו כן במדרש התנאי: \"כפרו שניהן כאחד שניהן חייבין. זה אחר זה הראשון חייב, כפר אחד והודה אחד הכופר חייב, היו שני כיתי עדים כפרה הראשונה ואחר כך כפרה השנייה שתיהן חייבות מפני שהעדות יכולה להתקיים בשתיהן\" (ספרא, ויקרא דבורא דחובה, פרשה ח ה\"ז, כב ע\"ד). מהלשון \"יכולה להתקיים בשתיהן\" משמע שיכולה להתקיים בכל אחת לחוד.",
                    "בפירושנו לבבא קמא פ\"ו מ\"ד הרחבנו בכך."
                ],
                [
                    "<small>עפ”י כתב יד קופמן</small>",
                    "<b>משביע אני עליכם אם לא תבואו ותעידוני שיש לי ביד פלוני פיקדון ותשומת יד וגזל ואבידה</b> – הפסוק בתורה, בהמשך פרשת שבועות הוא: \"נפש כי תחטא ומעלה מעל בה' וכחש בעמיתו בפקדון או בתשומת יד או בגזל או עשק את עמיתו. או מצא אבדה וכחש בה ונשבע על שקר על אחת מכל אשר יעשה האדם לחטֹא בהנה\" (ויקרא ה כא-כב). המשנה עוקבת אחר סדר הפסוקים ומציגה את כל המקרים, להוציא את המקרה הכללי \"עשק את עמיתו\". הגדרה כללית זו תפורט במשנה הבאה. מבחינת התוכן הרי שאין הבדל בין משנה זו למשנה הקודמת (משנה ג) – שם דובר בעדות, וכאן בעדות על מקרים מוגדרים. עם זאת יש במשנתנו דיון על שבועה אחת או כמה שבועות, ובכך היא מתקשרת גם למשנה ד. <b>שבועה שאין אנו חייבין</b> – בדפוס \"יודעין\", <b>לך עדות</b> – הם נשבעים שאינם יודעים לו עדות, <b>אין חייבין אלא אחת</b> – הוא אמנם השביע על כמה סעיפים, אך אלו סעיפים חילופיים ולא סדרת טענות משפטיות שכל אחת הוכחשה. <b>שבועה שאין אנו יודעין לך עדות</b> – שתי המילים האחרונות חסרות בדפוס. <b>שיש לך ביד פלוני פיקדון ותשומת יד וגזל ואבידה</b> – הם מנו סדרת סעיפים, והרי אלו שבועות נפרדות: שאיננו יודעים על פיקדון, שאיננו יודעים על תשומת יד וכו'. <b>חייבין על כל אחת ואחת</b> – כל אחת מהן שבועה נפרדת. <b>משביע אני עליכם אם לא תבואו ותעידוני שיש לי ביד פלוני פקדון</b> – המילה האחרונה חסרה בדפוס, <b>חיטין ושעורין וכוסמין שבועה שאין אנו יודעין לך עדות אינן חייבין אלא אחת</b> – כמקודם, הוא השביע על סדרת נושאים אבל כללם בשבועה אחת. <b>שבועה שאין אנו יודעין לך עדות שיש לך ביד איש פלוני חטים ושעורין וכוסמין חייבין על כל אחת ואחת</b> – בשבועתם הם פירטו את השבועה לסדרת שבועות. דין זה זהה למה ששנינו לעיל בשבועת ביטוי (פ\"ג מ\"ב), ושם הוסבר.",
                    "בתוספתא נוסף פרט חשוב, השבועה צריכה להיות ברורה ומפורשת: \"אמר לעדים בואו והעידוני שיש לי ביד פלוני מאתים זוז, מעסקי שכר שכיר, וממזון אשה ובנות. 'שבועה שלא נעידך' הרי אילו פטורין עד שיאמרו שבועה שאין אנו יודעין לך עדות. וכן בפיקדון אמר לו תן לי מאתים זוז שיש לי בידך מעיסקי שכר שכיר, וממזון אשה ובנות. 'שבועה שלא אתן לך' פטור, עד שיאמר לו שבועה שאין לך בידי\" (פ\"ב הי\"ב, עמ' 448). אם השבועה כוללת סירוב מלכתחילה, אין היא שבועת שקר; התנאי להגדרת שבועת שקר הוא שהשבועה תכלול סירוב להעיד בשל אי ידיעה, או הכחשה של החוב. אפשר גם להסביר ששבועה שיש בה סירוב לשלם חוב היא מעין שבועה על מצווה, וזו אינה חלה, לפי חלק מהדעות (לעיל פ\"ג מ\"ד, מ\"ה, מ\"ח ומ\"ט)."
                ],
                [
                    "<small>עפ”י כתב יד קופמן</small>",
                    "<b>משביע אני עליכם אם לא תבואו ותעידוני שיש לי ביד פלוני נזק</b> – המשנה מונה סדרת מונחים משפטיים שהם סוגים של \"עשק את עמיתו\" הנזכר בפסוק שציטטנו במשנה הקודמת. \"נזק\" הוא כאשר שור האחד נגח את שורו של השני או כששורו הזיק לשני, והמשנה (בבא קמא פ\"א מ\"א) מונה את סוגי הנזקים. <b>וחצי נזק</b> – משלמים כאשר שור תם נגח והרג שור רגיל (שם פ\"ב מ\"ה), <b>תשלומי כפל</b> – כשגנב מרעהו כלים ומכרם, <b>תשלומי ארבעה וחמשה</b> – כשגנב צאן או בקר וטבחם. כל אלו הלכות ידועות מהמקרא ומספרות חז\"ל (בבא קמא פרק ז), <b>ושאנס איש פלוני ופתה בתי</b> – אנס או פיתה, ודיניו נידונו במקומות שונים. הגבר צריך לפצות את הנערה (את אביה – כתובות פ\"ד מ\"ד ועוד). היבט אחר של מקרה דומה במשנה להלן פ\"ה מ\"ד, <b>ושהיכני בני</b> – בן מכה משלם את הנזק, אם אין בכך חבלה של ממש, אבל החובל באביו דינו מיתה ויידון במשנה הבאה. <b>ושחבל בי חבירי ושהדליק את גדישי ביום הכיפורים הרי אלו חייבין</b> – הדלקת הגדיש היא נזק לכל דבר ומי שעשה כן ביום כיפור חייב מיתה. בדרך כלל אין מטילים חובת מיתה ותשלומי נזיקין על אותו מעשה, אבל זה ההבדל בין הדלקה ביום כיפור להדלקה בשבת הנידונה במשנה הבאה. המחלל את יום הכיפורים חייב מיתה בידי שמים ותשלום כספי במקביל, ואילו המדליק בשבת שחייב מיתה בידי אדם פטור מתשלומים. הנחת המשנה היא ששבועת שקר על עדות בעניין חילול שבת אינה מהווה שבועת שקר שכן בבית הדין של מעלה אין צורך בשבועתו, ואין הוא נידון בבית משפט של מטה. אבל אם שבועתו (ואי עדותו) גורמים נזק כספי הרי שזו שבועת שקר. ההנחה הזאת נקבעה במשנה ד. ההבדל בין יום הכיפורים לשבת מופיע במפורש במשנה: \"אין בין שבת ליום הכפורים אלא שזה זדונו בידי אדם וזה זדונו בכרת\" (מגילה פ\"א מ\"ה). העושה מלאכה בשבת במזיד עונשו בידי אדם, עומד בדין וחייב סקילה, והעושה מלאכה ביום הכיפורים במזיד עונשו בידי שמים – חייב כרת בידי שמים: \"וכל הנפש אשר תעשה כל מלאכה בעצם היום הזה והאבדתי את הנפש ההִוא מקרב עמה\" (ויקרא כג ל). הלכה זו אין לה מקבילה בתוספתא למשנת מגילה, אך היא נזכרת בה בעקיפין (פ\"א ה\"ז) וכן פעמים מספר בתלמודים<sup class=\"footnote-marker\">14</sup><i class=\"footnote\">ירו', מגילה פ\"א ה\"ה, עא ע\"א; תרומות פ\"ז ה\"א, מד ע\"ד; כתובות פ\"ג ה\"א, כז ע\"ג; בבלי, מגילה ז ע\"ב. </i>. בשני התלמודים בסוגיית מגילה ובמקומות אחרים נקבע שמשנתנו היא בשיטת רבי נחוניה בן הקנה ש\"היה עושה את יום הכפורים כשבת לתשלומין. מה שבת מתחייב בנפשו ופטור מן התשלומין...\" (בבלי, מגילה ז ע\"ב; ירו', שם פ\"א ה\"ו, עא ע\"א). כלומר אדם שהדליק גדישו של חברו בשבת פטור מתשלומים שכן הוא מתחייב בנפשו (משנה, בבא קמא פ\"ג מ\"י), ואף ביום הכיפורים מתחייב בנפשו ופטור מן התשלומים (בבלי, פסחים כט ע\"א ומקבילות). הוא פטור מתשלומים שכן הוא חייב מיתה, ואין הבדל אם המיתה היא בידי בית הדין או בידי שמים. לעומת זאת משנת שבועות (משנתנו ומשנה ז) היא בשיטת חכמים המבחינים בין שבת ליום הכיפורים. הסוגיה מניחה שהמשנה מונה את כל ההבדלים בין יום הכיפורים לשבת, ומכיוון שלא מנתה תשלומים הרי שהיא כשיטת רבי נחוניה בן הקנה<sup class=\"footnote-marker\">15</sup><i class=\"footnote\">ראו עוד משנה, בבא קמא פ\"ח מ\"ג, העוסקת ביום הכיפורים בלבד.</i>. הרשימה במשנה אינה מלאה, וייתכן שגם משנת מגילה כמשנתנו<sup class=\"footnote-marker\">16</sup><i class=\"footnote\">ראו עוד דיוננו בבבא קמא פ\"ג מ\"י. </i>. מכל מקום, לגופו של עניין יש מחלוקת בין רבי נחוניה בן הקנה לחכמים (ומשנת שבועות) על נושא זה של תשלומים על המבעיר גדישו של חברו בשבת. הדיון בחיוב מיתה בידי שמים או בידי אדם הוא הלכתי טהור. לא דנו מחללי שבת למיתה לא בימים שלאחר החורבן ואף לא בימי הבית. לא מצינו שהובאו אנשים לדין ונידונו בדיני נפשות על עברות דתיות של חילול שבת וכיוצא באלו. המסורות ההיסטוריות והספרותיות-היסטוריות הן בענייני רצח או ניאוף, ולא בעברות דתיות טהורות. מחללי שבת ועוברי עברות אחרות נתחייבו נידוי אך לא הובאו לדין נפשות גם כשהייתה בידי ישראל האפשרות לדון דיני נפשות.",
                    "המשנה מניחה שבכל המקרים שנמנים האשם משלם ממון, אף על פי שיש מלקות. הירושלמי (לה ע\"ד) מעלה בצדק את השאלה: הרי מי שלוקה פטור מתשלום, ומתרץ שמדובר לפי מאן דאמר \"לוקה ומשלם\". כך גם הבא על הממזרת עובר בלאו ולוקה, ושני התלמודים (ירו', כתובות פ\"ג ה\"א, כז ע\"ב ובבלי, שם לג ע\"ב) מסכימים שמשנת כתובות כרבי מאיר שסובר (מכות פ\"א מ\"ב) שלוקה ומשלם, ואין אדם נפטר מתשלום אף על פי שלוקה, \"וחכמים אומרים כל המשלם אינו לוקה\" (שם). דעת חכמים שנויה בסתם: \"יכול יהא לוקה ומת? תלמוד לומר כדי רשעתו אין לוקה ומת. יכול יהא לוקה ומשלם? תלמוד לומר כדי רשעתו אין לוקה ומשלם\" (ספרי דברים, רפו, עמ' 303 ומקבילות). התלמודים רואים בכך מחלוקת עקרונית, ומסבירים משניות אחדות כתלויות במחלוקת זו (כגון ירו', לה ע\"ד; משנה, תרומות פ\"ז מ\"א וירו', שם מד ע\"ג)<sup class=\"footnote-marker\">17</sup><i class=\"footnote\">ראו המבוא למסכת מכות; לאבל, מכות; ליוצאים מהכלל ראו ראו דור, מלקות; ליפשיץ, מיתה; ליפשיץ, מיתה ותשלומים.</i>.<b></b>"
                ],
                [
                    "<small>עפ”י כתב יד קופמן</small>",
                    "<b>משביע אני עליכם אם לא תבואו ותעידוני שני</b> – ברוב עדי הנוסח \"שאני\". שינוי זה אופייני לכתיב הארץ-ישראלי המשמיט את האותיות הגרוניות שלא נהגו. <b>כהן שני לוי שאיני בן גרושה שאיני בן חלוצה</b> – העדות היא שהוא כוהן כשר. משנתנו מניחה שבירור יוחסין נעשה בבית דין מסודר, וכפי שראינו בנספח למסכת קידושין אכן עסקו בתי הדין בנושא זה. ברם משנתנו מתפרשת גם במעמד חברתי שאינו נדון בבית דין פורמלי. <b>שאיש פלוני כהן שאיש פלוני לוי שאינו בן גרושה שאינו בן חלוצה שאנס איש פלוני<sup class=\"footnote-marker\">18</sup><i class=\"footnote\">כך גם ברוב עדי הנוסח. בעדים מטיב משני נוסף: \"את בתו\" (וילנא, דו, דל, דפ, מ).</i> ופיתה בתו</b> – בנוסחאות משניות \"בתי\"<sup class=\"footnote-marker\">19</sup><i class=\"footnote\">ייתכן ש\"בתו\" הוא קיצור של \"בתו של פלוני\". </i>. אב שאנס את בתו חייב כבא על הערווה, אך אינו חייב ממון. <b>ושחבל בו</b> – בכל יתר עדי הנוסח \"בי\", <b>בנו</b> – צריך להיות \"בני\". בדפוס נוסף \"ושחבל בי חבירי\", <b>ושהדליק גדישו בשבת</b> – כך בכתב היד, ב-<b>מיל, מל</b> ובעדי נוסח ארץ-ישראליים נוספים. בנוסח הדפוסים (מדפוס ראשון) וב-<b>מפ</b>: \"ושהדליק גדישי ביום הכיפורים\", <b>הרי אלו פטורין</b> – הבדל גדול בין שני הנוסחים. בנוסח הראשון משנתנו מקבילה למשנה הקודמת. שם דובר ביום הכיפורים, ובמשנתנו בשבת. התביעה שבמשנתנו אינה תביעה ממונית, בניגוד לדעת רבי נחוניה בן הקנה שיום הכיפורים שווה לשבת בעניין תשלומים. לדעת המשנה יום הכיפורים אינו כשבת; בשבת דינו מיתה בידי אדם ופטור מתשלום ממון, ולכן השבועה אינה נוגעת לעדות ממונית, אבל לפי הנוסח השני (נוסח הדפוסים ומעט עדי נוסח) במשנתנו מדובר בתביעה שאינה ממונית, שכן האיש הדליק את הגדיש שלו, ואין כאן אלא חילול שבת. שרפת גדיש של אחר בשבת היא תביעה ממונית, שכן יום הכיפורים כשבת, וכשם שבמשנה ו התביעה ממונית כך גם במשנתנו. רק משום שהגדיש הוא של המבעיר אין כאן תביעה ממונית. נוסח זה מצייר מצב שבו אדם שהבעיר בשבת נדון בבית דין, כשם שבמקרא הועמד המבעיר לדין בבית משפט של מטה. בנספח למסכת שקלים עסקנו בשאלה וראינו שבימי חז\"ל לא הועמדו למשפט עבריינים על מצוות ש\"בין אדם למקום\", להוציא עברות בתחומי מין, על כן קשה להניח שבמשנתנו מדובר בהעמדה כזאת לדין. אבל ייתכן שהמשנה תאורטית ועוסקת בהעמדה ספרותית: \"לו יצויר שהיה עומד המבעיר לדין על חילול שבת\". עם זאת אנו מעדיפים את הפירוש הראשון, שכן המשניות באו ללמד על הבדל בין יום הכיפורים לשבת, ולו רצו לחלק בין המבעיר גדיש של אחר למבעיר גדיש של עצמו הייתה המשנה מדברת בשני המקרים על יום הכיפורים, ולא מבחינה בין יום הכיפורים לשבת.",
                    "כאמור, המשנה מגדירה כשבועת שווא רק שבועה על עדות שיש בה היבט ממוני. היבטים אחרים לתפיסה זו יש בתוספתא: \"1. המשביע את חבירו על דבר שיש בו שוה פרוטה הרי זה משלם קרן וחומש, ומביא אשם. וכן המשביע את העדים על דבר שיש בו שוה פרוטה וכפרו, הרי אילו חייבין קרבן, ופטורין מן הממון, שנאמר 'ונשא עונו'. 2. רבי ישמעאל אומר 'ונשא עונו' קרבן. רבי יהודה בן בתירה אומר נאמר כאן 'ונשא עונו' ונאמר להלן 'עונו ישא', מה עונו ישא האמור להלן נטילת נשמה, אף עונו ישא האמור כאן נטילת נשמה. 'ונשא עון, עונו, עונו', מלמד שבכלל נשיאות עון קרבן. 3. רבי יהושע אומר ארבעה אין חייבין לשלם מן הדין ואין מן השמים מוחלין להן עד שישלמו\" (פ\"ג ה\"א, עמ' 449). ההלכה הראשונה קובעת שתביעה ממונית מחייבת ערך של שווה פרוטה, פחות מכאן אין זה ממון. ההלכה השנייה עוסקת בעונש: קרבן ותשלום (קרן וחומש) על שבועת פיקדון, קרבן ללא תשלום ממון על שבועת עדות. רבי יהודה בן בתירה מאיים בעונש מוות (מן הסתם אם לא הביא קרבן). ההלכה השלישית קובעת שאמנם העדים שנשבעו לשקר פטורים מתשלום ממון, אך כל זה רק בדיני אדם, בדיני שמים עליהם לפצות את הניזוק על מעשיהם. בהמשך נמנים ארבעת המקרים הללו, ואחד מהם הוא עד שאינו מעיד על מה שראה."
                ],
                [
                    "<small>עפ”י כתב יד קופמן</small>",
                    "<b>משביע אני עליכם אם לא תבואו ותעידוני שאמר איש פלוני ליתן לי מאתים זוז ולא נתן לי הרי אלו פטורים שאין חייבין אלא על תביעת ממון כפיקדון</b> – הם יודעים שפלוני אמר שייתן לתובע כסף, אבל אינם יודעים מה סיבת הנתינה. ייתכן שהוא רצה לתת לו מתנה וזו אינה חובתו הממונית. שבועת שקר היא כזו שיש בה תביעת ממון, כגון פיקדון או נזק, ולא הבטחה סתם. התוספתא מנמקת את ההלכה בדרך זו: \"אמר לעדים 'בואו והעידוני שאמר פלוני ליתן לי מאתים זוז ולא נתן לי', 'כסות להלבישני ולא הלבישני', 'שבועה שאין אנו יודעין לך עדות', פטור, שאומרין 'אמר ליתן לך ואי איפשר ליתן לך', 'אמר להלבישך ואי איפשר להלבישך'. וכן בפיקדון: אמר לו 'תן לי מאתים זוז שאמרתה ליתן לי ולא נתתה', 'כסות שאמרת להלבישני ולא הלבשתה', 'שבועה שאין לך בידי', פטור. שאומר לו 'אמרתי ליתן לך ואי איפשר ליתן לך', 'אמרתי להלבישך ואי איפשר להלבישך' \" (פ\"ב הי\"ג, עמ' 448). השבועה אינה שבועת שקר, כי אולי אי הנתינה נבעה מחוסר אפשרות. זו התחייבות מוסרית ולא ממונית, ואולי יש לנתבע סיבה שבגללה התקשה בביצועה.",
                    "לסיכום, מה שמגדיר שבועה כשבועת שקר אינו היעדר אמת, אלא מידת הנזק הכספי. הלכה זו תומחש להלן במשניות ב-ו שבפרק האחרון."
                ],
                [
                    "<small>עפ”י כתב יד קופמן</small>",
                    "<b>משביע אני עליכם כשתדעו לי עדות שתבואו ותעידוני הרי אלו פטורין מפני שקדמה שבועה לעדות</b> – התובע מבקש שבועה עתידית: אם העדים ידעו בעתיד עדות כלשהי, הרי הם מושבעים לבוא ולהעיד. שבועה כזאת אינה תופסת משום שאינה חלה על ידע קיים. בזמן השבועה לא הייתה עדות, וממילא הייתה זו שבועת אמת. הלכה זו חוזרת במדרש ההלכה (ספרא, ויקרא דבורא דחובה, פרשה ח ה\"ז, כב ע\"ג).",
                    "בתוספתא מובא מקרה אחר: \"היה מחזר אחר עדים. מה אתה בא אחרינו? שבועה שאין אנו יודעין לך עדות, פטורין. עד שיטענו. אבל בפיקדון אינו כן. מה אתה בא אחריי? שבועה שאין לך בידי, חייב. זה חומר בשבועת הפיקדון מבשבועת העדים\" (פ\"ב הי\"א, עמ' 448). שבועת העדות צריכה לבוא על טענה משפטית ברורה, בניגוד לשבועת פיקדון. בהשוואה המלאה שבין שתי השבועות נעסוק בסוף הפרק החמישי.",
                    "המשנה אינה אומרת שהעדים אישרו את השבועה ואמרו \"אמן\". משניות ה-יא מתחילות כולן בכך שהתובע משביע את העדים. במשניות ה, יא מופיעה הנוסחה המלאה הכוללת את תשובת העדים \"שבועה שאין אנו יודעים לך\"; ביתר המשניות נמנע העורך מלחזור על נוסחה זו, היא מובנת מעצמה. לעתים בעד נוסח זה או אחר משובץ נוסח התשובה באחת המשניות שבאמצע, אך מבחינה סגנונית היא מיותרת. זו דוגמה לעבודתו הספרותית של העורך שידע להימנע מחזרות מיותרות, אף שהפרק כולו כולל חזרות רבות."
                ],
                [
                    "<small>עפ”י כתב יד קופמן</small>",
                    "<b>עמד בבית הכנסת</b> – בית הכנסת התנאי (וכמובן גם בית הכנסת המאוחר יותר) היה המקום הציבורי. התובע עומד בבית הכנסת ומשביע את הציבור. נראה שהיה זה מעמד ציבורי של תובע מתוסכל מהיעדר עדים, ותשובה ציבורית שאין הם יודעים עדות, או \"אמן\". ייתכן גם שבית הכנסת נבחר משום שנהגו להשביע בבית הכנסת, על ספר תורה שהיה שם<sup class=\"footnote-marker\">20</sup><i class=\"footnote\">על כך ראו במבוא למסכת.</i>. <b>ואמר משביע אני עליכם אם יודעין אתם לי עדות שתבואו ותעידוני הרי אלו פטורין</b> – השבועה הזו אינה חלה, שכן אין היא מכוונת לעדים ספציפיים. הנימוק מופיע בחלק מעדי הנוסח המאוחרים, בדפוסים ובמעט כתבי יד<sup class=\"footnote-marker\">21</sup><i class=\"footnote\">וילנא, דו, דל, דפ, מגל, מרא, מרג, מרל.</i>. ב-<b>ר2, <b>פל</b>: \"מפני שלא ייחד\". בירושלמי מובאים שני נימוקים חילופיים: \"מפני שאינו יודע בהן\" או \"משום שאין מתכוין להן\" (לה ע\"ד). מבחינת הנוסח ברור שהירושלמי לא הכיר את ההנמקה שבדפוסים. ההנמקות עצמן קרובות זו לזו, והתלמוד מוצא הבדל קל ביניהן: אם \"משכן שנים שנים\" ואז הוא ייחד עדים, אך עדיין איננו \"יודע בהן\", מכאן שבכל המקרים האחרים, במשניות הקודמות, התובע ביקש סיוע כשידע שהעדים יודעים, אלא שסירבו להעיד. הבבלי מדגיש את הנימוק שלא ייחד את עדיו (לה ע\"א), ומדרש התנאים מדגיש את הכוונה: \"עמד בבית הכנסת ואמר משביע אני עליכם אם יודעים אתם לי עדות שתבואו ותעידוני יכול יהו חייבין? תלמוד לומר 'ושמעה קול אלה והוא עד' עד שיהא מתכוין להן\" (ספרא, ויקרא דבורא דחובה, פרשה ח ה\"ו, כב ע\"ג). מעניין שנוסחאות הדפוס השלימו את המשנה לא על פי הבבלי אלא על פי המדרש, או על פי הירושלמי.</b>",
                    "לכאורה, אם השבועה אינה מועילה, לשם מה לקיים את המעמד? המשנה מתארת כנראה מעמד מקובל ורגיל, אך כזה שחכמים מתנגדים לו. אלא שההתנגדות היא רק במישור הפורמלי. באופן מעשי ברור שיש במעמד לחץ על העדים הרוצים להתחמק מלהיות מעורבים. אנשים בקהילה לוחצים עליהם למלא את חלקם, ואף הם נלחצים על ידי החשש משבועת שקר, גם אם אינה תקפה פורמלית. מכל מקום משנתנו מדגימה את השניות שבין הדיון הפורמלי למעמד החברתי של השבועה."
                ],
                [
                    "<small>עפ”י כתב יד קופמן</small>",
                    "<b>אמר לשנים משביע אני עליכם איש פלוני ופלוני אם יודעין אתם לי עדות שתבואו ותעידוני והם שיודעים לי</b> – בדפוס נוסף \"שבועה שאין אנו יודעין לך עדות והם יודעין לו עדות\", <b>עד מפי עד או שהיה אחד מהן קרוב או פסול הרי אלו פטורין</b> – הוא משביע אותם בביטחון שהם עדים, אבל למעשה אין הם עדים כשרים. משנה א כבר קבעה את העיקרון ששבועת שווא חלה רק על עד הראוי להעיד ולהוציא ממון, משנה ד הדגימה את ההלכה על מצב של עד אחד, ומשנתנו מדגימה את ההלכה על מקרים אחרים. \"קרוב\" ו\"פסול\" הוסברו במשנה א. גם \"עד מפי עד\" פסול לעדות. עד מפי עד הוא מצב שבו העד לא ראה בעצמו את המעשה אלא שמע עליו (עדות שמיעה). עדות כזאת אינה קבילה בדיני ממונות ובדיני נפשות (משנה, סנהדרין פ\"ד מ\"ה), עם זאת במקרים מיוחדים, לדיני יוחסין ולדינים נוספים שבין אדם למקום, היו שנטו לקבל עדות כזאת, כמו עדות אישה<sup class=\"footnote-marker\">22</sup><i class=\"footnote\">ראו לעיל פירושנו לפ\"א מ\"א; יבמות פט\"ז ה\"ז.</i>.",
                    "כמו כן: \" 'והוא עד', לא עד מפי עד, ולא מפי בת קול, ולא מקול הברא. 'והוא עד', בשני עדים הכתוב מדבר, אתה אומר בשני עדים הכתוב מדבר, או אינו אלא בעד אחד? תלמוד לומר 'לא יקום עד אחד', שאין תלמוד לומר 'אחד', אלא כל מקום שתפס הכתוב עד סתם הרי הוא בכלל שנים, עד שיפרוט לך הכתוב אחד – הוא עד הכשר לעדות\" (תוס', פ\"ג ה\"ח, עמ' 450).",
                    "וכן: \"אמר לשנים 'משביעני עליכם איש פלוני ופלוני אם יודעין אתם לי עדות שתבואו ותעידוני' והן שיודעין לו עדות עד מפי עד, או שהיה אחד מהן קרוב או פסול, יכול יהו חייבין? תלמוד לומר 'ושמעה קול אלה והוא עד' בזמן שהן כשרין לעדות, לא בזמן שהן פסולים מן העדות\" (ספרא, ויקרא דבורא דחובה, פרשה ח ה\"ה, כב ע\"ג). הלכה זו חוזרת במקבילות אמוראיות (ירו', לה ע\"ב; בבלי, לה ע\"א ועוד)."
                ],
                [
                    "<small>עפ”י כתב יד קופמן</small>",
                    "<b>שילח ביד עבדו</b> – השבועה אינה אישית אלא על ידי שליח. <b>או שאמר להן הניתבע משביע אני עליכם אם יודעין אתם לי</b> – ביתר עדי הנוסח \"לו\", וברור שהכוונה להשבעה בשביל אדם אחר. <b>עדות שתבואו ותעידוהו הרי אלו פטורים עד שישמעו מפי התוביע</b> – משנה זו היא המשך לקודמתה. מעמד השבועה אינו טכני, הוא מערכת בין שני צדדים מובהקים. התובע פונה באופן אישי לעדים מוגדרים, על מעשה מוגדר. הוא אינו יכול לפנות לכלל הציבור באופן א-שמי (המשנה הקודמת) ולא על ידי שליח. יש בכך הדגמה של מעמד השבועה כאקט במישור החברי ולא הפורמלי. ההלכה חוזרת במדרש ההלכה (ספרא, ויקרא דיבורא דחובה, פרשה ח ה\"ד, כב ע\"ג). בתלמוד הירושלמי מובאת דרשה להלכה זו: \"אם לא יגיד ונשא עונו, לא, מפי התובע\" (לה ע\"ד). בנוסח זה הדרשה בלתי מובנת, אך היא מובנת על רקע הכתיב שעמד לפני חכמים. במסכת סופרים שנינו: \"שלשה לא כתובים בלמ\"ד אל\"ף, וקרואים לו, ואילו הן, אשר לא יעדה, אשר לא כרעים ממעל לרגליו, אשר לא חומה, ויש אומרים אם לא יגיד\" (סופרים פ\"ו ה\"ה, עמ' 171). יש אפוא חילוף נוסח במסורה שבידינו, האם לגרוס \"אם לא יגיד\" או \"אם לו יגיד\". דרשת הירושלמי מבוססת על הנוסח \"אם לו יגיד\", שההגדה צריכה להיות ישירה. תרגום השבעים גרס \"לא יגיד\", ונוסח המסורה שבידינו בחר בפשרה \"אם לוא יגיד\". בתלמוד הבבלי: \"אם לא יגיד... – בראוין להגדה\" (לה ע\"א). נראה שהבבלי התכוון לדרשת הירושלמי, וכפי שגם פירש רש\"י, אבל עורכים מאוחרים כבר לא הבינו את הדרשה והיטוה לכיוון בלתי ברור, ולא נרחיב בכך."
                ],
                [
                    "עד עתה עסקה המשנה בשבועות שבהן נעשה שימוש במונח \"שבועה\". משנת נדרים פותחת בכך שכשם שנדרים תקפים, כך גם כינויי נדרים תקפים, ומונה את הכינויים התקפים. כינויי השבועה הנזכרים שם הם \"שבותה, שקוקה, מותא\" (נדרים פ\"א מ\"ב). משנתנו מונה כינויים אחרים. עצם הרצון להשתמש בכינויים במקום בשם הקדוש עצמו ברור; כבר הנביא ירמיהו מנבא: \"ואם חי ה' יאמרו לכן לשקר ישבעו\" (ירמיה ה ב). אם כן, \"חי ה' \" היא לשון שבועה. ואכן לשון זו מופיעה בתנ\"ך כשבועה יותר מארבעים פעם, ומצוטטת עשרות פעמים בספרות חז\"ל.",
                    "<b>משביע אני עליכם</b> – זו לשון השבועה הרגילה הנזכרת כמה פעמים בפרקנו. <b>מצוה אני עליכם</b> – \"מצווה\" היא תחליף לשבועה. <b>אוסרכם אני</b> – גם זה כינוי לשבועה, <b>הרי אילו חייבין</b> – אלו כינויי שבועה שהם כשבועה. נראה שההלכה במשנה היא הרקע למחלוקת האמוראים: \"רבי יעקב בר אחא אמר איתפלגון רבי יוחנן ורבי אלעזר. דרבי יוחנן אמר לוקין על האיסרות, רבי אלעזר אומר אין לוקין. אמר רבי יעקב בר אחא, כך משיב רבי יוחנן את רבי אלעזר, על דעתך דאת אמר אין לוקין על האיסרות\" (ירו', נדרים פ\"א ה\"א, לו ע\"ג). ייתכן שהמחלוקת היא על נדר בלשון איסר, או על שבועה בכינוי \"אוסר\" הנדון במשנתנו.",
                    "<b>בשמים ובארץ הרי אלו פטורין</b> – אמנם \"שמים וארץ\" הם גרמי שמים, מעשה ידי ה', אבל אין הם כינויי שבועה. אין לחפש אחר היגיון או סיבה. כפי שראינו בפירושנו לכינויי נדרים מה שקובע הוא הלשון העממית המקובלת, ובמונח \"שמים וארץ\" מתכוונים למשרתי האל ולא לבורא עולם עצמו. <b>באלף דלת ביוד הי</b> – בדפוס האותיות של מילות הקודש מופיעות עם גרשיים: אל\"ף, דל\"ת וכו'. א\"ד הוא כינוי אחד המרמז לשם אדנות; י\"ה הוא כינוי אחר, קיצור של שם הויה שבו ארבע אותיות: י, ה, ו, ה. <b>בשדי</b> – שדי הוא כינוי אחר, <b>בצבאות</b> – או: <b>בחנון וברחום</b> – בדפוס \"ורחום\", או: <b>בארך אפים</b> – או<b>: ורב חסד וכל הכנויים הרי זה </b>[<b>אילו</b>]<b> – </b>המילה \"זה\" נמחקה ובשוליים תיקן המעתיק הראשון ל\"אילו\", <b>חייבין</b> – כולם כינויים לשם ה', וזו שבועה.",
                    "לפנינו סדרת כינויים שלחלק מהם מקבילות ככינויי קודש. המקבילות למשנתנו מצויות בספרות הקמעות. בספרות זו השבעות של כוחות עליונים, ולמעשה הקמעות עוסקים באותו נושא שבמשנתנו, אלא שההשבעות מכוונות למלאכי שמים, גורמי כוח עליונים (מלאכים, אלילים, משרתים) ולעתים נדירות יותר לבורא עולם עצמו<sup class=\"footnote-marker\">23</sup><i class=\"footnote\">ספר הרזים, למשל, נמנע מפנייה ישירה לעזרתו של ריבונו של עולם. רוב הספר מסמן לאילו \"משרתים\" ראוי לפנות, מתי ובאיזה נושא, אך בורא עולם מצוי מחוץ לתחום המשאלות. בחיבורים אחרים יש פניות גם לבורא עולם. </i>, ואילו משנתנו עוסקת בהשבעות פרקטיות בין בני אדם.",
                    "באשר לצורה \"בשמים\" – כינוי דומה מופיע בקמעות יווניים (βισσόυμ – bissoum). צורה זו כשם מגי מופיעה, אך לעתים נדירות ביותר<sup class=\"footnote-marker\">24</sup><i class=\"footnote\">ליטון, כתבים גנוסטיים, עמ' 40.</i>, ובעיקר אין היא מופיעה בקמעות הארץ-ישראליים, היהודיים או הנכריים. קרוב להניח שהיא מהווה תחליף ל\"בשם\" ולא ל\"בשמים\". לשון זו מצינו גם בשבועות ונדרים (תוס', נדרים פ\"א ה\"א) או כלשון קללה (תוס', מכות פ\"ה ה\"י, עמ' 444), אם כי כלשון נדירה<sup class=\"footnote-marker\">25</sup><i class=\"footnote\">וכן אבות דרבי נתן, נו\"א פ\"כ, עמ' 72; מכילתא דרבי ישמעאל, משפטים, נזיקין פרשה ה, עמ' 268; מכילתא דרבי שמעון בר יוחאי לשמות, כא יז, עמ' 173, ובדומה לו מכילתא דרבי שמעון בר יוחאי לשמות, כב כז, עמ' 213; ספרא, קדושים פרק ט ו, צא ע\"ד: חילוף בין \"בשם\" ל\"בשם המפורש\". כל המקרים סבים סביב אותם פסוקים, ואינם מרובים. אין הבדל אם הלשון משמשת לחיוב (לשון השבעה) או לשלילה (כלשון קללה). </i>.",
                    "הנוסחה הרגילה בקמעות היא \"משביע אני עליך\" (\"עליכם\"), ובספר הרזים, למשל, היא מופיעה כמעט בכל עמוד<sup class=\"footnote-marker\">26</sup><i class=\"footnote\">וכן נוה ושקד, קמעות, עמ' 62, 87 ועוד.</i>. הנוסחה \"אוסר אני\" מצויה רבות, כגון \"אסיר את מרחק את\"<sup class=\"footnote-marker\">27</sup><i class=\"footnote\">שם, עמ' 57.</i>, או \"אסורי אסירין וחתומי חתימין וקטורי קטירין...\"<sup class=\"footnote-marker\">28</sup><i class=\"footnote\">שם, עמ' 113.</i>. בתוספתא מופיעה הנוסחה \"אוסרכם אני, קבלכם אני\" (פ\"ג ה\"ז, עמ' 450). הבבלי הפך את \"אוסרכם\" לפועל: \"אוסרכם אני בשבועה\" (לה ע\"א). זו פרשנותם של אמוראים הבאים לרכך את המרכיבים המיסטיים, וכפשוטם אלו כינויים, וליברמן מביא לכך דוגמאות בקמעות שונים<sup class=\"footnote-marker\">29</sup><i class=\"footnote\">ליברמן, יוונים ויוונות, עמ' 91. </i>. לא כאן המקום להאריך בהבאת מקבילות מספרות המיסטיקה<sup class=\"footnote-marker\">30</sup><i class=\"footnote\">הביטוי \"אסר\" או \"אסרת\" מופיע רבות בקמעות יהודיים, ראו מקלוג, קמעות, A, B, D, E ועוד.</i> והקמעות. נסתפק בשתי הבחנות:",
                    "א. קשה להכריע האם הנוסחאות בקמעות נגזרו בהשפעת הספרות ההלכתית, או שהתהליך היה הפוך. עד עתה כמעט לא נמצאו קמעות מימי התנאים, ולפחות מבחינה זאת אפשר שלשונות התנאים, והמסגרת ההלכתית, עיצבו את תרבות הקמעות. ברם ייתכן גם שתרבות הקמעות של המאה השנייה והראשונה טרם התגלתה, או שלא נכתבה על חומרים מתכתיים, והלשונות הללו צמחו על רקע עממי.",
                    "ב. לאור הדמיון בין נוסחאות השבועות ובין הקמעות בולטים גם ההבדלים. בכל המערכת ההלכתית אין השבעה של מלאכים ולא של גרמי שמים. כינויי ה' הם מתונים ביותר, ובעיקר תארים שלו, ולא שמות כ\"ארכסאס\" וכיוצא באלו. \"שדי\" ו\"צבאות\" הם שמות המופיעים במקרא ושימשו הרבה בספרות התקופה. שמות ה' הם כינויי כבוד ואין שימוש בשם המפורש, או בשמות קודש של ארבע אותיות, או מ\"ב אותיות. בקמעות, לעומת זאת, שמות רבים של בורא עולם, וכמובן של מלאכים, ומשרתיהם.",
                    "דומה ששתי ההבחנות הללו מעידות על יחסם המסתייג של חכמים מהמיסטיקה, אך גם על הרקע המשותף שממנו צמחו שני רובדי התרבות, המיסטי וההלכתי.",
                    "רשימת השמות המופיעה במשנתנו היא אחת מרשימות שמות ה'. בדרך כלל \"חנון ורחום\", וכן \"ארך אפים\", אינם שמות ממש אלא כינויים, אבל בהקשר של שבועה יש בהם כינוי לאל יתברך. רשימת שמות מופיעה גם בהקשר הלכתי נוסף לעניין ספר תורה. שם ה' שנכתב בטעות, או בשגיאות קלות, איננו נמחק, לכן אם אירעה טעות כזאת הרי שיש לגנוז את היריעה כולה ולהחליף אותה (תוס', מכות  פ\"ה ה\"ט; מסכת ספר תורה, פ\"ג ה\"א). רשימת שמות ה' בשני הקשרים אלו מופיעה בסדרת מקורות. ה\"כינויים\" (רחום וחנון, ארך אפיים) אינם נחשבים לשמות בהקשר של \"שם שאינו נמחק\"<sup class=\"footnote-marker\">31</sup><i class=\"footnote\">ירו', מגילה פ\"א ה\"ט, עא ע\"ד; בבלי, כאן לה ע\"א-ע\"ב; מכילתא דרבי ישמעאל, משפטים, מסכתא דכספא, כ, עמ' 332; אבות דרבי נתן, נו\"א פל\"ד, עמ' נ; נו\"ב פל\"ח, עמ' 100; מסכת ספר תורה, פ\"ג ה\"א, ומקבילות. </i>. בכל אחד מהמקורות רשימה שונה של ארבעה, שישה, שבעה ואחד עשר שמות. מחלוקת יש רק על השם \"צבאות\", שם המופיע בקמעות רבים (יהודיים ולא יהודיים), ורבי יוסי סבור שאין זה שם קודש. ואכן בתנ\"ך אין השם \"צבאות\" מופיע לחוד אלא רק בצירוף – \"אל צבאות\" או \"י-ה-ו-ה צבאות\". אבל דומה שלא רק דקדוק בלשון המקרא לפנינו, אלא גם פולמוס עם כותבי הקמעות שהשתמשו בשם זה לעתים תדירות. ארבעת השמות שבמשנתנו היא מרכיב מרכזי שמופיע בכל המקבילות, אבל ביתר המקורות יש גם תוספת שמות.",
                    "בשלב זה של ההלכה אין חשש מכתיבת שם האלוהות. בכתבי יד מאוחרים יותר מימי הביניים מתחילים לחפש כינויים כדי שלא לכתוב את השם הקדוש. כך בדרך כלל במקום שם ה' נכתב ייי, או יי, ולאט לאט גם שם זה מתחיל להיחשב כשם קודש ועוקפים אותו על ידי כינוי נוסף. אנו משמשים בצורה ה' לכינוי שם ה', ויש ה\"מחמירים\" וכותבים \"יקילולו\" או \"יקוק\" וכדומיהם.",
                    "אין להסיק ממשנתנו שהשם \"אהיה אשר אהיה\" אינו נחשב לשם קודש, אלא כל הרשימה היא בבחינת \"תנא ושייר\". אלו דוגמאות בלבד ולא רשימה מלאה.",
                    "<b>המקלל בכולם חייב </b>[<b>דברי</b>] – נוסף מעל השורה, <b>רבי מאיר אומר</b> – מילה זו איננה בדפוס. ייתכן שהיה נוסח \"רבי מאיר אוסר\", אבל ברוב עדי הנוסח הטובים \"דברי רבי מאיר\". <b>וחכמים פוטרין</b> – רבי מאיר סבור שכל אלו שמות קודש, והמקלל בהם חייב, וחכמים חושבים שאינם שמות קודש. ייתכן שגם הרישא היא רק דברי רבי מאיר, ולדעת חכמים גם השבועה בכינויים אינה תקפה. <b>המקלל אביו ואמו בכולם חייב דברי רבי מאיר וחכמים פוטרין</b> – מאותו נימוק כמקודם. קללת הורים היא קללה בשם הקדוש, והשאלה היא מהו השם הקדוש. <b>המקלל עצמו וחבירו בכולם עובר בלא תעשה</b> – דומה שאלו דברי הכול, חכמים מפקפקים בקדושת השמות האחרים, וכנראה גם בעצמתם ובסגולתם, אבל מחמירים בפן ההלכתי של הדברים. <b>יככה האדים</b> </b>– בדפוס \"אלהים וכן יככה אלהים<b>\", <b>זו היא אלה האמורה בתורה אל יככך יברכך וייטיב לך רבי מאיר מחייב ורבי יהודה פוטר</b> – בדפוס \"וחכמים פוטרין\". בירושלמי מניחים שחכמים הם רבי יהודה, והם לשיטתם (לה ע\"ד).<b> \"</b>יככה\" היא קללה, \"אל יככך\" היא ברכה ובשני המקרים שם ה' לא נאמר אך הכוונה לקללה או לברכה בשם המפורש, במי שבכוחו להכות.. המשנה חוזרת לשבועת עדות או ביטוי, וברכה היא צורה של השבעה, שכן יש בה איום סמוי שאם העד לא יעיד הברכה תוסר. רבי יהודה מהלך כנראה בשיטת חכמים.",
                    "בתוספתא שנינו: \"קול אלה רבי יהודה אומר אלה זו קללה, קול זו שבועה. רבי שמעון אומר אלה זו שבועה, קול אילו כינויין שבתורה, אוסרכם אני קבלכם אני, בתמים, בצדיק, ובישר, הרי זה חייב\" (פ\"ג ה\"ז, עמ' 450). המחלוקת היא הלכתית, מה ניתן ללמוד מהמילה \"אלה\", האם משם תילמד הקללה \"יככה ה' \" או הכינויים, והתוספתא מונה סדרת כינויים נוספת.",
                    "בפרק הקודם של התוספתא שנינו: \"האומר 'יכך האל' 'יכך כן יכך', 'ייטיב לך', 'אל ייטיב לך', 'כן ייטיב לך', 'יריע לך', 'אל יריע לך', 'כן יריע לך', זו היא אלה האמורה בתורה. רבי יהודה אומר 'ייטיב לך' ו'אל יריע לך' פטור, וחכמים מחייבין באומר 'ייטיב לך' 'ייטיב לך אם תבואו ותעידוני', 'אל ייטיב לך אם לא תבואו ותעידוני', 'ירע לך אם לא תבאו ותעידוני', 'אל ירע לך אם תבואו ותעידוני' \" (פ\"ב הט\"ו, עמ' 449-448). כל אלו דוגמאות לשימוש בברכות ובקללות אלו במסגרת של שבועה פורמלית.",
                    "<b>שבועת האלה</b>",
                    "כידוע התורה מזכירה שני מונחים, האחד הוא \"שבועה\" והאחר \"שבועת אלה\". לפי משמעותה האלה היא קללה מעין הקללות האמורות במשנתנו. חכמים הבינו שקללה זו היא חלק מהשבועה ולמדו זאת משבועת הסוטה, שכן במקרא מתוארת במפורט רק שבועה אחת והיא שבועת הסוטה: \"והשביע הכהן את האשה בשבֻעת האלה ואמר הכהן לאשה יתן ה' אותך לאלה ולשבֻעה בתוך עמך בתת ה' את ירכך נֹפלת ואת בטנך צבה\" (במדבר ה כא). חז\"ל אמנם מזכירים את שבועת הסוטה בהקשר של דיני ה\"אלה\", אך למעשה הם רואים בהשבעת הסוטה מעמד נפרד. אבל כפשוטו של מקרא הסוטה מושבעת בשבועה רגילה, או בשבועה שהיא אמנם מיוחדת אך עדיין היא אחד מסוגי השבועה, והיא \"שבועת האלה\". תנאים נחלקו האם כל שבועה היא \"שבועת האלה\", כלומר שבועה שיש בה קללה. נושא זה נבדק כל צורכו על ידי חכם אחד, ומסקנותיו מוצגת בטבלה להלן<sup class=\"footnote-marker\">32</sup><i class=\"footnote\">לייבזון, שבועות, עמ' 28-23. </i>:",
                    "האם נדרשת אלה עם השבועה לפי לייבזון, שבועות",
                    "עצם המחלוקת התנאית מוכחת, אם כי אנו מסתייגים מהחלוקה הכוללנית למדרשים \"דבי רבי ישמעאל\" או \"דבי רבי עקיבא\" ומעדיפים לראות בכך מחלוקת תנאים ללא ייחוסה לאסכולה מוגדרת. עם זאת, נראה שיש לחדד את הדברים מעט יותר. עיקר השוני לעומת ניתוחו של לייבזון הוא בניסיון לשבץ את המידע על עיצוב מעמד השבועה בתוך מסגרת של התפתחות ההלכה.",
                    "בדיוננו במסכת סוטה (פ\"ב מ\"ג) הערכנו ששבועת הסוטה כפי שבוצעה הלכה למעשה עוצבה בשלהי ימי הבית השני, עוד לפני שהתגבשה השניות שבין אלה לשבועה במחשבה התנאית. שלב זה מצוי במשנה, וגם פילון אינו מזכיר מרכיב פורמלי של שבועה<sup class=\"footnote-marker\">33</sup><i class=\"footnote\">על החוקים ג, 62-59. </i>. לעומת זאת יוספוס כבר משתמש במינוח של שבועה (קד', ג 270), אבל כמובן ללא פירוט של חלקי השבועה. רק מאוחר יותר (בתוספתא, סוטה פ\"ב ה\"א, ובמדרש, ספרי במדבר, יד, עמ' 19) עוצבה שבועת הסוטה במתכונת של שבועה פורמלית שיש בה שני חלקים, שבועה ואלה (קללה). הקללה כתובה כמובן במפורש בתורה, אבל עיצובה כחלק משבועה פורמלית הוא חידוש מאוחר יחסית. מכל מקום, בירושלמי לסוטה (פ\"ב ה\"ג, יח ע\"א) כבר ברור שאת הסוטה משביעים בשבועה פורמלית.",
                    "במשנתנו מדובר בשבועת עדות. המשנה מציגה את האפשרות של שבועה ללא אלה או של אלה ללא שבועה ואינה מאפשרת לקשר בין השתיים, כאילו אלו פעולות נפרדות שכל אחת תקפה לעצמה. אין בה כל אמירה שתאפשר להצביע על כך שהעורך היה מודע לאפשרות שהאלה היא חלק מהשבועה, והוא אפילו אינו שולל פרשנות כזאת. בתוספתא מוצגת מחלוקת: \" 'קול אלה' רבי יהודה אומר אלה זו קללה קול זו שבועה. רבי שמעון אומר אלה זו שבועה קול אילו כינויין שבתורה, אוסרכם אני קבלכם אני, בתמים ובצדיק...\" (פ\"ג ה\"ז, עמ' 450). רבי יהודה מחייב בשבועה או בקללה, ולא ברור האם הוא מחייב צירוף של השתיים או שחייב על כל אחת לחוד. מכל מקום, רבי שמעון מחייב רק בשילוב של השתיים. השאלה היא האם יש מחלוקת הלכתית בין רבי יהודה לרבי שמעון, או שמא רק מחלוקת דורשים ביניהם.",
                    "בספרא, בפסוק העוסק בשבועת עדות, שנינו: \"ושמעה קול אלה, אין אלה אלא שבועה. וכן הוא אומר והשביע הכהן את האשה בשבועת האלה אין לי אלה שבועה שיש עמה אלה. מנין לעשות שבועה שאין עמה אלה כשבועה שיש עמה אלה? תלמוד לומר 'ושמעה אלה' 'ושמעה קול' לעשות שבועה שאין עמה אלה כשבועה שיש עמה אלה\" (ויקרא דבורה דחובה, פרשה ח ה\"ב, כב ע\"ג). התנא מפרש ששבועת סוטה היא שילוב של שבועה ואלה כתוספתא סוטה, והיא הדגם לשבועה רגילה. עם זאת, שבועה בלי אלה תקפה. מדבריו משמע שאלה בלבד תקפה על אחת כמה וכמה, ובעצם כל אלה כוללת שבועה, אך יש שבועה שאין עמה קללה (אלה). כאמור, גם מדרש ספרי במדבר שהזכרנו מדגיש: \"אף פורטני בכל שבועות שבתורה שלא יהו אלא באלה ובשבועה\" (יד, עמ' 19), זאת בניגוד לספרא.",
                    "הדרשה המקבילה בספרי זוטא עוסקת במפורש בשבועת הדיינים: \"יכול אף שבועת הדיינים באלה? אמרת 'והשביע הכהן' וגו'. שבועת האשה באלה, אין שבועת הדיינים באלה. מה תלמוד לומר 'והשביע הכהן את האשה בשבועת האלה'? אם השביע בשבועה יצא, אם השביעה באלה לא יצא\" (ה כא, עמ' 235). שבועת הסוטה היא או בשבועה או בשבועה יחד עם אלה, ואם השביעה ללא אלה יצא, אבל שבועת הדיינים היא ללא אלה כלל. ניכר שדרשן זה מתנגד למיסטיפיקציה של השבועה. לדעתו האלה היא חסרת תוקף, ואפילו בסוטה אין היא אלא מרכיב נוסף שאינו נדרש להלכה.",
                    "בירושלמי למשנתנו נאמר: \"אין לי אלה שיש עמה שבועה, מניין שאין עמה שבועה כשיש עמה שבועה תלמוד לומר 'ושמעה אלה', 'ושמעה קול', לעשות שאין עמה אלה כשיש עמה אלה. הא אלה בלא שבועה לא. רבי יסי בשם רבי יוחנן, לא שנייא. היא אלה בלא שבועה היא כשבועה בלא אלה\" (לה ע\"ד). הירושלמי מניח בפשטות שהשבועה כוללת אלה, ואת זו הכיר כשבועה התקנית והרגילה. האמורא הראשון האנונימי מחדש ששבועה בלבד תקפה, אך לא אלה בלי שבועה, ואילו רבי יוחנן מחדש שאלו פעולות נפרדות, יש אלה בלא שבועה ויש גם שבועה בלא אלה. בויקרא רבה (ו ה, עמ' קלט) ברור שהשבועה (שבועת הסוטה) כוללת אלה ושתי אלו אחת הן, והדרשן אף מעביר זאת לכלל השבועות. הבבלי למשנתנו משבץ את הדיון אגב נושא אחר. הוא מניח כהנחת מוצא ששבועת הסוטה כוללת אלה, וממשיך שאלה תקפה ללא שבועה ושבועה תקפה ללא אלה (לו ע\"א). הבבלי מניח ששבועה רגילה כרוכה באלה והאלה בשבועה, אך מבחינה הלכתית כל אחת תקפה לחוד, כפי שמשתמע גם מפשט המשנה. עוד אומר שם רבי אבהו שאלה היא שבועה (כרבי שמעון בתוספתא). הבבלי עוסק במשנה הדנה בשבועת עדות, אך במדרש עצמו אין סימן לכך שהאמוראים הבחינו בין שבועת עדות לשבועת הדיינים. גם אין סיבה להניח ששבועת העדות הייתה שונה משבועת הדיינים.",
                    "להלן המשנה דנה בשבועת הדיינים, והתוספתא והבבלי מעצבים את מעמד השבועה כמעין \"אלה\" הכוללת איומים על המושבעים: \"שבועת הדיינין באי זה צד? הרי מי שנתחייב שבועה לחברו, אומרין לו: הוי יודע שכל העולם כולו מזדעזע ביום שנאמר 'לא תשא שם ה' אלהיך' וגו'. כל עברות שבתורה כתוב בהן 'ונקה', וזו כתוב בה 'לא ינקה'. כל עברות שבתורה נפרעין ממנו, וזו ממנו ומכל העולם, ויהא עון העולם כולו תלוי בו, שנאמר 'אלה וכחש' וגו' 'על כן תאבל הארץ'. כל עברות שבתורה נפרעין ממנו, וזו ממנו ומקרוביו, שנאמר 'אל תתן את פיך לחטיא את בשרך', ואין בשרו אלא קרובו, שנאמר 'ומבשרך אל תתעלם'. כל עברות שבתורה תולין לו לשנים ולשלשה דורות וזו לאלתר, שנאמר 'הוצאתיה נאום ה' צבאות', 'הוצאתיה' מיד 'ובאה אל בית הגנב'. זה משביע לשקר, ויודע שאין לו בידו, וגונב דעת הבריות, 'ואל בית הנשבע בשמי לשקר' כשמועו. כל עבירות שבתורה בממונו, וזה בממונו ובגופו, שנאמר 'ולנה'. בא וראה שדברים שאין האש אוכלתן שבועת שקר מכלה אותן\" (תוס', סוטה פ\"ז ה\"ב)<sup class=\"footnote-marker\">34</sup><i class=\"footnote\">הסוגיה בבבלי, לח ע\"ב – לט ע\"א, מקבילה לתוספתא. להתהוות מעמד השבועה ראו במבוא למסכת.</i>. האיום הוא כפול: אל הנשבע לשקר, ואל המשביע \"ויודע שאין בידו\", וזאת לפי תפיסתם שהשבועה מוטלת על שני הצדדים<sup class=\"footnote-marker\">35</sup><i class=\"footnote\">ראו פירושנו לפ\"ו מ\"א ומ\"ד, ובמבוא הרחבנו בכך.</i>.",
                    "מרכיב זה של הפחדה מודגש עוד יותר במקורות האמוראיים שבהם השבועה הופכת למעין חרם, ואת מעמד השבועה עיצבו כמעמד מאיים עם ספרי תורה ושופרות, ובבבלי הוסיפו גם אחיזת ספר תורה ביד (\"נקיטת חפצא\"). הרחבנו בכך במבוא למסכת.",
                    "עוד בטרם הבירור ההיסטורי יש להעיר שהבחנתו של לייבזון בדבר הבדל בין שבועת עדות לשבועת דיינים אין לה עדות במקורות. אמנם ההבחנה עצמה ברורה במשניות, ואלו שבועות עם דינים נפרדים, אבל לגבי מרכיב האלה לא מצינו הבדל בין השתיים. אדרבה, דומה שמקורות כמדרש ספרי זוטא המזכירים במפורש \"שבועת דיינים\" עוסקים גם בשבועת עדות, שהרי בעצם גם היא נעשית לפני דיינים, או בהקשר של משפט.",
                    "נראה שהתהליך ההיסטורי הכללי הוא ברור. בתחילה לא הייתה השבועה קשורה לקללה. אמנם בפרשת סוטה יש קללה (\"אלה\"), אך היא לא נתפסה כשבועה פורמלית ולא כדגם לשבועות בכלל. בתקופת התנאים מתפתח ויכוח על מקומה של אלה. משנת שבועות רואה בה מעמד שונה משבועה, ובעל ספרי זוטא מצמצם את האלה למינימום האפשרי. היא אפשרית (לא חובה) במעמד סוטה, אבל בשבועת עדות ושבועת דיינים אין היא תופסת כלל<sup class=\"footnote-marker\">36</sup><i class=\"footnote\">המדרש אמנם מדבר על שבועת דיינים בלבד. </i>. עם זאת מצינו גם תנאים הסבורים שאלה ושבועה אחת הן, והן למעשה מעמד אחד.",
                    "במקורות האמוראיים מצינו דיון כפול פנים. בדרך כלל האמוראים מתארים את השבועה כמעמד הכולל איומים, הפחדה ואלה. אמנם מבחינה פורמלית הם חולקים בשאלה האם האלה הכרחית, אבל מבחינה מעשית הם מכירים אותה כחלק תקני ממעמד השבועה. בפועל החלו התנאים לעצב מעמד שבועה שיש בו מרכיב של הפחדה, והאמוראים המשיכו בתהליך זה בארץ ישראל, ובעצמה רבה יותר בבבל. במבוא למסכת עמדנו גם על המשכו של התהליך בבבל ובארץ ישראל.",
                    "את סיכום העדויות הצגנו בטבלה להלן.",
                    "<u>עיצוב האלה כחלק מהשבועה </u>",
                    "משנתנו קובעת במשתמע שאין שבועה בשם המפורש עצמו אלא בכינויים ראשוניים, וכן משמע ממקורות תנאיים נוספים, כגון \" 'שבועת ה' תהיה בין שניהם'. ביו\"ד ה\"א, מכאן אתה דן כל השבועות שבתורה, הואיל ונאמרו כל השבועות שבתורה סתם, ופרט לך הכתוב באחת מהן שאינה אלא ביו\"ד ה\"א, מכאן לכל שבועות שבתורה שאינן אלא ביו\"ד ה\"א\" (מכילתא דרבי ישמעאל, מסכתא דנזיקין, משפטים טז, עמ' 303). כן משמע במדרשים נוספים, כגון \"אף פורטני בכל השבועות שבתורה שאינן אלא ביו\"ד ה\"א\" (ספרי במדבר, יד, עמ' 19). משני המדרשים משמע שכל הכינויים האחרים (\"חנון ורחום\" וכו') אינם תופסים.",
                    "<b>כינויים \"משניים\"</b>",
                    "אשר לכינויים משניים, מהמשנה משמע ששבועה כזאת תקפה. גם סוגיית הבבלי מתחילה את דיונה בטענה ששבועה היא בשם המפורש, אך מזכירה עמדה שדי בשבועה בכינוי: \"היכי משבעינן ליה? אמר רב יהודה אמר רב: משביעין אותו בשבועה האמורה בתורה, דכתיב: 'ואשביעך בה' אלהי השמים'. אמר ליה רבינא לרב אשי: כמאן? כרבי חנינא בר אידי, דאמר: בעינן שם המיוחד! אמר ליה: אפילו תימא רבנן, דאמרי בכינוי...\" (לח ע\"ב). יש להניח ש\"שם המיוחד\" הוא יו\"ד ה\"א או אל\"ף דל\"ת, וכינוי הוא רחוק יותר: חנון, רחום וכיוצא באלו. כאמור ממדרשי התנאים משמע שהיו שתבעו שבועה באותיות השם בלבד, אך כמובן לא בשם המפורש, שבו נדון להלן.",
                    "פילון אוסר להישבע בשם ה' המפורש, ומתיר להישבע רק בגרמי שמים ושמות דומים<sup class=\"footnote-marker\">37</sup><i class=\"footnote\">על החוקים ב, 6-4.</i>. הלכה זו זהה לקביעה שבמשנה שנשבעים ב\"שמים וארץ\", אך המשנה מתירה להישבע גם בכינויים נוספים.",
                    "במשנת סנהדרין מתקיים דיון הלכתי במקלל אביו ואמו: \"אינו חייב עד שיקללם בשם<sup class=\"footnote-marker\">38</sup><i class=\"footnote\">הבבלי בסנהדרין סו ע\"א ובשבועות לו ע\"א קושר הלכה זו עם דברי רבי מנחם ברבי יוסי שדרש דרשה לחיזוק הלכה זו.</i>. קללם בכינוי, רבי מאיר מחייב וחכמים פוטרין\" (פ\"ז מ\"ח). במדרש התנאי דורש רבי אחאי ברבי יאשיה לשיטת חכמים, ונראה שרבי חנניה בר אידי מסכים עמו להלכה, אם כי מציע דרשה אחרת (מכילתא דרבי ישמעאל, מסכתא דנזיקין משפטים ה, עמ' 268; ספרא, קדושים פרק ט ה\"ו, צא ע\"ד). מדרש שני, במדרש תנאי אחר, נדרש ההפך: \" 'לא תשבעו בשמי לשקר מה תלמוד לומר? לפי שנאמר 'לא תשא את שם ה' אלקיך לשוא', שיכול אין לי חייבים אלא על שם המיוחד בלבד? מנין לרבות את כל הכינויים? תלמוד לומר 'בשמי', כל שם שיש לי\" (ספרא, קדושים פרשה ב ה\"ו, פח ע\"ג).",
                    "מדיניותם של חכמים אלו מצטרפת לרבי יהודה ולחכמים במשנתנו, ומהווה כתב התנגדות לתרבות הקמעות. אין זה מפליא שצמחו גם גישות של פשרה, כגון \"ויקלל מלמד שאינן הורגים בכיניי\" (ספרא, אמור פרשה יד ה\"ב, קד ע\"ג). \"איסר\" ו\"קיים\" הם כינויים ללשון שבועה. כשם שיש כינוי לשם האל, כך יש כינוי לנדר או לשבועה, כלומר מילת קוד הנאמרת כתחליף למונח המקודש או למונח הגס. יש בו משום הקדשה לשמים, אבל לא באותה מידת חומרה. כמו כן: \"יכול לא יהא חייב אלא על שם המיוחד בלבד? מניין לרבות כל הכינויין? תלמוד לומר איש איש כי יקלל אלהיו וגו' מכל מקום, דברי רבי מאיר. וחכמים אומרים: על שם מיוחד – במיתה, ועל הכינויין – באזהרה\" (בבלי, לו ע\"א; סנהדרין נו ע\"א). עמדתם של חכמים זוכה כאן ל\"עידון\" מסוים.",
                    "עם זאת יש להדגיש שהשימוש בכינוי השם הקדוש כתחליף לשם עצמו היה נרחב. למעשה מדובר בשני סוגים של כינויים. הראשון הוא כינויים לשמו של בורא עולם, והשני כינויים לנדר, לשבועה, לחרם או אפילו לתרומה (ירו', נדרים פ\"א ה\"א, לו ע\"ג). בכינויי השם המפורש שני סוגי משנה. הראשון הוא הכינויים המנויים במשנתנו, שהניגוד להם הוא השם המפורש של ארבע אותיות \"הויה\" (י-ה-ו-ה), או \"אלוקים\" (ב-ה' כמובן), ודומיו. ברם קיים גם \"שם מפורש אחר\", הוא השם הגדול והנורא שייחסו לו כוחות וסגולות הרות עולם, ובהקשר זה \"כינוי\" הוא בשמות המפורשים שהזכרנו לעיל. בהקשר זה, למשל, מופיע השם המופרש הנאמר (או לא נאמר) מפי כוהן גדול ביום הכיפורים<sup class=\"footnote-marker\">39</sup><i class=\"footnote\">ראו פירושנו ליומא פ\"ד מ\"ב, ושם דיון בשאלת נוסח המשנה ומשמעותה בוויכוח האם אמר הכוהן הגדול את השם.</i>.",
                    "בתיאור עבודת הכוהן הגדול נמסרת תפילתו: \"וכך היה אומר אנא השם... אנא השם כפר נא לעונות ולפשעים ולחטאים...\" (משנה, יומא פ\"ו מ\"ב). בפירושנו שם התחבטנו האם \"בשם\" הוא כינוי עצמאי, או שהכוונה ב\"בשם\" לשם המפורש שהכוהן אמרו במלואו ובנוסח המשנה הוא רק נרמז ולא נכתב במפורש. הכרענו שם שקרוב להניח שהכוהן אמר את השם המפורש. דומה שהעדות הקדומה ביותר לפירוש שהכוהן אמר את השם המפורש ממש הוא בקטע הקדום ביותר של סדר עבודה שנתגלה באוקסירינכוס שבמצרים<sup class=\"footnote-marker\">40</sup><i class=\"footnote\">קאולי, פרגמנטים, עמ' 211.</i>. על פי שאר הפפירוסים באוסף הוא מתוארך לראשית המאה החמישית, וכמובן ייתכן שהתחבר קודם לכן. בקטע הקטוע השתמרו מילים אלו:",
                    "]לפני יי תטהר[ו",
                    "]דשם מפורש[",
                    "]ם על ה[",
                    "]או לו להתוודות",
                    "]עליו הגורל ל[",
                    "השורה הראשונה היא סוף הווידוי של הכוהן הגדול (משנה, יומא פ\"ו מ\"ב), ואחר כך נאמר משהו בסגנון \"כשהעם שומעים את השם המפורש...\". בדיוננו ביומא הבאנו ראיות נוספות לאמירת השם המפורש רק במקדש, או אולי ליתר דיוק אלו דברי חכמים המצמצמים את השימוש בשם המפורש רק למקדש, ובכך יש הסתייגות ברורה מהפרקטיקה המאגית המתבטאת בקמעות שבהם נעשה שימוש בשם המפורש<sup class=\"footnote-marker\">41</sup><i class=\"footnote\">להוציא את ספר הרזים שהוא קרוב יותר לספרות חז\"ל מאשר הקמעות שבידינו. </i>.",
                    "בקמעות היהודיים מארץ ישראל ומבבל מצויה רבות הנוסחה \"בשם פלוני...\"; הכותב פונה אל הכוחות האלוהיים, או משביע אותם בשמה של האלוהות. כמעט בכל המקרים אחרי המילה \"בשם\" מופיע שם אלוהי כלשהו; יהודי או פגאני, כגון \"בשם י-ה-ו-ה (הקווים המפרידים אינם במקור) נעשה ונצלי... ברוך שמך וברוכה מלכותך\"<sup class=\"footnote-marker\">42</sup><i class=\"footnote\">נוה ושקד, קמעות, מס' 16.</i>; \"בשם הוא יזות יה יה\"<sup class=\"footnote-marker\">43</sup><i class=\"footnote\">שם, מס' 17.</i>; \"משבעת רוחה בשמה דאהיה אשר אהיה\" (משביע רוחות בשם של אהיה אשר אהיה\"<sup class=\"footnote-marker\">44</sup><i class=\"footnote\">שם, מס' 18.</i>; \"בשם דרקון דוקון דוקון\"<sup class=\"footnote-marker\">45</sup><i class=\"footnote\">שם, מס' 26.</i>, וכיוצא באלו כמעט בכל הקמעות. אין כל ביטחון שהנוסחה במשנה מושפעת מנוסחאות הקמעות (שרובן מאוחרות לימי הבית השני), אדרבה, דומה שווידוי הכוהן הגדול אינו השבעה אלא תפילה. כל הקשר בין משנתנו לתרבות הקמעות הוא לכל היותר הפוך, כלומר שכותבי הקמעות ראו במשנה מקור השראה, ואין לפרש את המשנה לאור תרבות הקמעות.",
                    "מסורת אגדית המתארת את היחס לשם הקדוש מצויה במדרש האגדה: \"כך אמר הקב\"ה ומה אם שעה שהעלמתי מהם שם המפורש הם הורגים בכינוי, אלו נתתי וגליתי להם שם המפורש עאכ\"ו. עובדא הוה בחד אינתא פרסייא דאקלת ברה בחדא מילה מן שמא מפרשא. שמעה שמואל אמר זיל אתקין ליה תכריכין<sup class=\"footnote-marker\">46</sup><i class=\"footnote\">מעשה היה באישה אחת פרסייה שקיללה את בנה במילה אחת מהשם המפורש. שמעה שמואל אמר לך הכן לו תכריכין.</i>. רבי חנינא הוה בידו שם המפורש כד אתי מידמך אמר אית הכא בר נש דמימסור ליה, אמרין אית הכא עניני בר נחשון. שלח בתריה ואתא ועלל בריה ואיטמר תחות ערסא. כד אתי מימסור עטוש ההוא ינוקא אמר אבוי פוק לך מן תמן את לא זכית למישמע ודין לא זכה למיקבלה<sup class=\"footnote-marker\">47</sup><i class=\"footnote\">כאשר נטה למות אמר: יש כאן אדם למסור לו, אמרו יש כאן עניני בר נחשון. שלח אחריו ובא ועלה בנו והתחבא מתחת למיטה. כאשר הוא בא למסור התעטש הנער, אמר אביו לך משם אתה לא זכית לשמוע וזה לא זכה לקבל.</i>, חד אסייא בציפורי הוה בידו שם המפורש. כד בעא למידמך, אמרין אית הכא בר נש דמימסור ליה? אמרין אית הכא רבי פנחס בר חמא. שלח בתריה ואתא. ושאיל יתיה ואמר ליה, נסיבת מן יהודאי כלום מן יומיך? אמר ליה נסיבית מעשר. ולא קבל עליה מימסר ליה מימסר. אמר דילמא תבע גבי בר נש כלום ולא יהיב ליה, וכעס עלוי וקטל ליה<sup class=\"footnote-marker\">48</sup><i class=\"footnote\">רופא אחד (או איסי, מכת האיסיים, משרידי ימי הבית השני) היה בידו השם המפורש. כאשר נטה למות, אמרו יש כאן אדם שימסור לו? אמרו נמצא כאן רבי פנחס בר חמא. שלח אחריו ובא. ושאל אותו ואמר לו, לקחת משהו מהיהודים בימיך? אמר לו נטלתי מעשר. ולא קיבל עליו למסור לו מסירה. אמר שמא תבע מאדם משהו ולא נתן לו וכעס עליו והרג אותו.</i>. תנא אין מוסרין את השם לכל אדם ולא לעומד בחצי ימיו אלא למי שיצאו רוב שניו ואין מוסרין אותו אלא מעומד ואין מוסרין אותו אלא במקום טהור ועל המים\" (קהלת רבה, פ\"ג ג). המשך המדרש חוזר על המסורות שציטטנו. אווירת המדרש היא של שם חשאי שרק בודדים יודעים אותו, הוא בעל עצמה אדירה, ואין למסרו אלא ליחידי סגולה. בשני הסיפורים תהליך המסירה משתבש והשם הקדוש כאילו אבד. מובן שאין לראות בכך עדות היסטורית להעלמותו, אדרבה, אותה אישה פרסייה הכירה אותו או חלק ממנו, וכאמור הוא גם מוכר מספרי הסוד. יש במדרשים מסר של צמצום השימוש בו. קדושת היתר גורמת להוצאת השם מחיי המעשה, ויש כאן בו בזמן גם האדרת השם הקדוש, גם תביעה שלא להשתמש בו וגם תרומה להעלמתו, לפחות מחיי המעשה. העלמת השם המפורש נובעת מיחס של קדושה לשם המפורש, ומחשש לשימוש לא נכון בו. לפי תפיסה זו פרסומו של השם המופרש הוא אפוא נגד רצון הבורא.",
                    "כללו של דבר, במקדש אולי השתמשו בשם המפורש ואולי זו רק נוסטלגיה של חז\"ל; הם, על כל פנים, לא העזו לעשות בו שימוש, וייחסו לו משמעויות נשגבות. השימוש קל הדעת שבקמעות לא היה לרוחם. בפועל בחיי היום יום הם השתמשו בכינוי, ובמשנת שבועות כינויים אלו מכונים כבר \"שם מפורש\", והמחלוקת היא האם יש בהם קדושה ועצמה. למחלוקת זו היבטים נוספים, כגון \"דאמר רבי יוחנן אמר רבי שמעון בן יוחאי: מלמד, שהשם וכל כינויו מונחין בארון\" (בבלי, בבא בתרא יד ע\"ב). במימרה בבלית זו מופגן יחס של קדושה לכינויים, כשיטת רבי מאיר, וכן יוצא מסוגיית הירושלמי: \"מהו לקרוע על הכינויים? נישמעינה מן הדא. רבי שמעון בן לקיש הוה מהלך באיסרטא איזדמן ליה חד כותיי והוה מגדף והוה קרע מגדף והוה קרע, נחת ליה מן חמרא ויהב ליה חד מרתוקא גו ליביה, אמר ליה רשע אית לאימך מאנין מספקא לי? הדא אמרה שקורעין על הכינויין\" (מועד קטן פ\"ג ה\"ז, פג ע\"ב)<sup class=\"footnote-marker\">49</sup><i class=\"footnote\">היה מהלך בכביש הזדמן לו כותי אחד והיה מגדף, והיה קורע את בגדיו, מגדף והיה קורע את בגדיו, ירד לו מהחמור ונתן לו מהלומה בלבו. אמר לו רשע! יש לאמך בגדים לספק לי... מעניין שהשימוש באלימות מוצג לא כנובע מתוך חרדה לביזוי השם, אלא מחמת הנזק העקיף שהשמעתו גורמת (השומע קורע את בגדיו ומפסיד מרכושו).</i>. הסוגיה תוהה האם הכינויים יש בהם קדושה. היא מסכמת שקדושתם כקדושת השם המפורש, אבל השאלה מוכיחה שההשוואה בין הכינוי לשם אינה מלאה.",
                    "בתלמוד הבבלי יש ביטוי אחר להבדל בין שמות שהם קודש לשמות פחות קדושים, והיא השאלה האם הם \"נמחקים\", כלומר האם מותר למחקם כדי לכתוב על הקלף משהו אחר<sup class=\"footnote-marker\">50</sup><i class=\"footnote\">המחיקה הייתה גירוד הכתוב בסכין.</i>, ובאותה מידה אם מותר לכותב ספר תורה שטעה למחקם. שמות קדושים נגנזים, שמות פחות קדושים נמחקים. הדיונים בשמות אלו מופיעים גם בירושלמי, במסכת סופרים ובמסכת ספר תורה, אם כי רק בבבלי הם קשורים גם לסוגייתנו<sup class=\"footnote-marker\">51</sup><i class=\"footnote\">ירו', מגילה פ\"א ה\"ט, עא ע\"ד; סופרים פ\"ד ה\"א, 138-137 ובהמשך עד סוף הפרק (עמ' 150); בבלי, לה ע\"א-ע\"ב; מסכת ספר תורה פ\"ד ה\"ב ואילך, ומקורות משניים נוספים. </i>. מתוך עיון בסוגיות השונות עולה הכלל ששם קדוש הוא שם שכל הופעותיו במקרא הם לתיאור בורא עולם, ושמות שמשמשים גם לחול וגם לקודש נמחקים. כך, למשל, מסופר על \"בית חגירה שבירושלים היו כותבין צבאות והיו מוחקין, שהיו נוהגין בו חול, שנאמר ופקדו שרי צבאות בראש העם\" (סופרים פ\"ד ה\"א, עמ' 138, ירו', מגילה פ\"א ה\"ט, עא ע\"ד, ועוד). קשה לדעת עד כמה מסורת זאת קדומה וחוזרת לסופרים הקדמונים שפעלו במקדש (משנה, שקלים פ\"ה מ\"א), אך ודאי שהיא מסקנת הסוגיות האמוראיות. רשימת השמות שאינם נמחקים כוללת את \"הכותב אל\"ף למ\"ד, אל\"ף דל\"ת, יו\"ד ה\"א, שדי, צבאות, אהיה אשר אהיה, רבי יוסי אומר צבאות חול\" (מסכת סופרים שם). במשפט זה במסכת סופרים קדושתו של השם \"צבאות\" שנויה במחלוקת, וברשימה קרובה בירושלמי נאמר: \"הכותב את השם בארבע אותיות, ביו\"ד ובה\"א, באל\"ף ובדל\"ת, אל, אלהים, אלהיך, אלהי, אלהינו, אלהיכם, שדי, צבאות, אהיה אשר אהיה\" (שם הי\"א). מן הראוי לציין שהשם \"צבאות\" מופיע כשם מאגי בקמעות יהודיים ואף בקמעות פגאניים ונוצריים. תפוצתו הרבה במחנה היהודי גרמה כנראה לזלזול מה בכינוי זה, ולזליגתו לשכנים הלא יהודיים ולתרבותם.",
                    "רשימת השמות אינה זהה לשמות שהשבועה בהם תקפה. הרשימה של שמות שאינם נמחקים נובעת גם מרשימת השמות המקובלים בימי חכמים, אך גם מההקשר המקראי האפשרי, ואילו במקרה של שבועה ההקשר של שם קדוש ברור, והשאלה היא רק למה התכוון הנשבע ומה הנוהג המקובל. כך, למשל, שבועה ב\"חנון ורחום\" היא תקפה, שכן הנשבע התכוון לקב\"ה, אבל אין זה שם קדוש: \"חנון ורחום, ארך אפים, ורב חסד, מלך... הרי אילו נמחקין\" (סופרים פ\"ד הכ\"ה, עמ' 150-149). הבבלי מתרץ שנשבע \"במי שהוא חנון\", כלומר הוא התכוון להישבע בה' והבליע את השם הקדוש. הבבלי מתחבט בהסבר זה, שכן לפיו גם הנשבע ב\"שמים וארץ\" נשבע בקב\"ה. כאמור לשיטתנו אין צורך בהסבר זה, רשימת הכינויים הקדושים משקפת את הנוהג העממי בימי חז\"ל ותו לא. כך למשל יש מחלוקת האם השם \"צבאות\" נמחק או לא, אבל בתעודות המשקפות את העולם המיסטי ברור ש\"צבאות\" הוא שם קדוש ונכתב בעברית או ביוונית לעתים מזומנות.",
                    "כפי שהדגשנו חכמים נחלקו בדבר קללה בכינוי, ויש מקום להעריך שמי שסבר שקללה בכינוי אינה תקפה סבר שהכינוי אינו מקודש, וממילא הוא נמחק מחד גיסא, ומאידך גיסא השבועה בו אינה תקפה. מעבר לכך היו חכמים שהסתייגו מכל השמות הקדושים משום שבעלי הקמעות, ואף כיתות מיניות, עשו בהם שימוש: \"רבי יוסי אומר כל מקום שנאמר קרבן אמור ביו\"ד ה\"א, שלא ליתן פתחון פה למינין לרדות\" (ספרא, ויקרא דבורא דנדבה, פרשה ב ה\"ה, ד ע\"ג)<sup class=\"footnote-marker\">52</sup><i class=\"footnote\">השוו בבלי, נדרים י ע\"ב. אין זה מקרה שהבבלי מצטט את כל חלקי הדרשה שם, להוציא את המשפט שציטטנו.</i>. כאן יש התנגדות מפורשת לכל השמות האחרים, כולל אלו שהם ודאי קודש. עמדתו של רבי יוסי היא פיתוח קיצוני של עמדת חכמים שכל קללה שאינה בשם המפורש אינה נחשבת לקללה, וזו גם עדות לכך שדין קללה כדין ברכה, ולפנינו גישה הלכתית מקפת ולכידה.",
                    "בין אם הדברים באו בדרך זו לביטוי הלכתי ובין אם אין קשר הלכתי בין המחלוקות, ברור שלפנינו שתי השקפות עולם באשר לתפיסת השמות הקדושים. מחלוקת עקרונית זו מלווה את התופעה על כל גילוייה. אפשר שאין היא נוגעת לשאלת עצמתם וסגולותיהם של השמות הקדושים והכינויים, ולכל הדעות בפועל קללה בהם מזיקה, והופעתם בקמע נותנת להם תוקף, אך יש מחלוקת על הלגיטימיות של השימוש בו, ובשם המפורש, ועל מידת העידוד לנצלו.",
                    "במקביל מצינו מחלוקת גם על ברכה שאינה צריכה, ומתבטא בכך החשש מהזכרת שם שמים לבטלה. טיעון הלכתי זה מופיע רק בבבלי (יומא ע ע\"א; סוטה מא ע\"ב ועוד).",
                    "עד כאן באשר לכינוי שם ה'. סוג שני של כינויים הוא כינויי הנדר, השבועה, החרם, הקונם והתרומה. כאן אין מחלוקת שכינויים תקפים; המחלוקת היא רק על כינויי כינויים: \"תני בית שמאי אומרים בין כינויים בין כינויי כינויים אסורין ובית הלל אומרים כינויין אסורין כינויי כינויין מותרין\" (ירו', נזיר פ\"א ה\"א, נא ע\"א; בבלי, נדרים י ע\"ב). הבבלי הוא זה שמרחיב את המחלוקת ומחילה לא רק על כינויי נזיר אלא גם על כינויי נדר, וכן לגבי \"ידות נדרים\", כינויים רחוקים יותר, מונח שנזכר רק בבבלי<sup class=\"footnote-marker\">53</sup><i class=\"footnote\">ראו פירושנו לנדרים פ\"א מ\"א.</i>. המחלוקות במקורות תנאיים ואמוראיים על הכינויים אינן עקרוניות, אלא משקפות נוהגים שונים ופרשנויות שונות להן."
                ]
            ],
            [
                [
                    "<small>עפ”י כתב יד קופמן</small>",
                    "<b>שבועת הפיקדון</b> – שבועת הפיקדון היא השבועה ששומר צריך להישבע שלא שלח ידו במלאכת רעהו. פרק כב בספר שמות מציג את דיני השומרים, והמשנה להלן מרחיבה ומפרטת אותם (פ\"ח מ\"א).",
                    "מבנה המשנה מקביל למשנה הראשונה בפרק ד בהתאמה; את הטבלה המשווה הצגנו בפ\"ג מי\"א.",
                    "<b>נוהגת באנשים ובנשים</b> – נשים יכולות להיות שומרות, וממילא להתחייב בשבועה. הנחה טבעית זו שגם הנשים שומרות ונשבעות חוזרת במדרש ההלכה התנאי (לעיל פ\"ג מ\"י; תוס', כתובות פ\"ט ה\"ג; ספרא, ויקרא דיבורא דחובה, פרק י\"א ה\"ב, ככ ע\"ד, ועוד). <b>וברחוקים ובקרובים</b> – למילים אלו אין משמעות אלא בהקשר של שבועת עדות. שומר יכול להיות כמובן רחוק או קרוב. <b>ובכשרים ובפסולים</b> – גם למילים אלו אין משמעות אלא בעדות.<b> בפני בית דין ושלא בפני בית דין</b> – כמו בשבועת עדות גם כאן השבועה יכולה להיות מחוץ לבית דין או בבית הדין.",
                    "<b>מפי עצמו</b> – כל זאת כאשר זו שבועה ביזמת השומר. [<b>ו</b>]<b>מפי אחר אינו חייב עד שיכפור בו </b>[ב]<b>בית דין דברי רבי מאיר</b> – אבל אם התובע משביע את השומר, הרי שהשבועה תקפה רק בבית דין. לעיל (פ\"ד מ\"א) הוסבר הרעיון, הוצגו העמדות, ואף הוצגו אותן עמדות ביניים שאינן במשנה עצמה. <b>וחכמים אומרים בין מפי עצמו ובין מפי אחר כיון שכפר בו חייב</b> – כמו במשנה הקודמת (פ\"ד מי\"א).",
                    "עם זאת, ההלכה בשבועת עדות אינה זהה בהכרח לזו של שבועת הפיקדון. מדרש ספרא משווה בין שתי הדרשות: \"לא אם אמרת בפקדון שלא עשה בו את המושבע כנשבע ואת המזיד כשוגג, תאמר כאן שעשה בו את המושבע כנשבע ואת המזיד כשוגג, הואיל ועשה בו את המושבע כנשבע ואת המזיד כשוגג\" (ויקרא, דיבורא דחובה, פרק י\"א ה\"ג, כב ע\"ד). \"מושבע כנשבע\" הוא מינוח אחר ל\"מפי עצמו\" לעומת \"מפי אחרים\", משמע שבשבועת עדות \"מושבע כנשבע\", שזו העמדה השלישית בטבלה (אחת מהעמדות המיוחסות לרבי מאיר), ואילו בשבועת פיקדון \"לא עשה מושבע כנשבע\" – הדין שונה, ולא נאמר מה ההבדל בין הנשבע מפי עצמו לנשבע מפי אחרים. אפשר שבשבועת פיקדון מדרש הספרא מקבל את עמדת רבי מאיר לגבי שבועת עדות כמו שהיא במשנה (עמודה מס' 1 בטבלה להלן). גם המדרש בירושלמי קובע בפשטות שבשבועת פיקדון דין \"מפי עצמו\" כדין \"מפי אחרים\" (לרבי מאיר), וחכמים דורשים שדין \"בבית דין\" כדין \"מחוץ לבית דין\" (לו ע\"א-ע\"ב). לנוחות העיון צירפנו את טבלת העמדות לגבי שבועת עדות מהפרק הקודם:",
                    "שבועת העדות",
                    "המספור הוא מספר המשפט במשנה",
                    "נוסחת הספרא היא \"לא עשה מושבע כנשבע\", וכן בבבלי, לח ע\"א; אבל הירושלמי (פ\"ג ה\"י, לה ע\"א) גורס \"עשה מושבע כנשבע\", וחילוף הנוסח מבטא כמובן עמדה הלכתית שונה.",
                    "וחייב על זדון השבועה ועל שגגתה עם זדון הפיקדון אינו חייב על שגגתה – כמו שהוסבר לגבי שבועת עדות (פ\"ד מ\"ב), ואנו נחזור על הדברים לנוחות הלומדים. המשנה מבחינה בין שני מצבים של זדון לבין שני מצבים של שגגה: בין זדון ושגגה בשבועה, כלומר שידעו ששבועת שקר אסורה וידעו את עונשה, ואף על פי כן נשבעו, ובין זדון ושגגה בפיקדון, שידעו את דיני פיקדון וששבועה פוטרת אותם, ונשבעו לשקר כדי להיפטר. שגגת שבועה היא כשלא ידעו את חומרת שבועת השקר, ושגגת פיקדון היא כשסברו שנשבעו אמת ולא ידעו שהחפץ לא נגנב, או לא ידעו ששלחו יד בפיקדון בטעות.",
                    "שבועת זדון ושגגה",
                    "הספרא, שאת חלקו הראשון ציטטנו, אומר שבשבועת פיקדון לא עשה מזיד כשוגג ואילו בשבועת עדות עשה מזיד כשוגג, והדברים הולמים את משנתנו ואת המסוכם בטבלה.",
                    "ניסוח המשנה קשה, כפי שהעירו פינליש בשעתו ובנוביץ<sup class=\"footnote-marker\">1</sup><i class=\"footnote\">פינליש, דרכה של תורה, עמ' 86-84; בנוביץ, שבועות בתרא, עמ' 336-333. הסברו של פינליס חריף וסבוך. לדעתו שגגת שבועה עם זדון עדות משמעו שבשעת שבועה שכח את הפיקדון ואחר כך נזכר, אך כשבא לבית דין הכחיש במזיד (או סירב להישבע או שנשבע לשקר).</i>:",
                    "מה בין שגגתה עם זדון הפיקדון, שחייב, לבין \"שגגתה\", שאינו חייב?",
                    "אבל ניסוח התוספתא מדבר על:",
                    "1 זדון+זדון (זדון שבועה וזדון פיקדון)",
                    "2 זדון+שגגה",
                    "3 שגגה+זדון<sup class=\"footnote-marker\">2</sup><i class=\"footnote\">מקרה זה איננו נזכר שכן הוא זהה למקרה מספר 2. </i>",
                    "4 שגגה+שגגה",
                    "סוף משנה א עוסק במקרה הרביעי. ניסוח המשנה תלוי בתוספתא, כפי שהראינו במבוא. כך אנו נמנעים מתירוצים מפולפלים ודחוקים.",
                    "<b>מה הוא חייב על זדונו אשם בכסף שקלים</b> – לטבלה המסכמת ראו לעיל (פ\"ג מ\"ז). הירושלמי מוסיף שהאשם הוא \"שתי סלעים\" (לו ע\"ב). סכום זה מופיע כסכום הקבוע של אשם מעילה (כריתות פ\"ה מ\"ב ומ\"ג ומקבילות).",
                    "המשנה מדברת רק על המקרים של שבועת שקר. התוספתא מגדירה גם מהי שגגה: \"ואיזהו שבועת הפיקדון שהוא פטור? לא היה יודע שיש בידו פיקדון או שהיה יודע ונעלם ממנו בשעת שבועה ונשבע פטור שנאמר ונשבע על שקר\" (פ\"ב ה\"י, עמ' 448). זו כנראה הגדרה של שגגה, שבועה שאינה נכונה מתוך טעות."
                ],
                [
                    "<small>עפ”י כתב יד קופמן</small>",
                    "<b>שבועת הפיקדון כיצד אמר</b>[<b>ו</b>] – נמחק בקו<b>, לו תן לי פיקדון שיש לי בידך שבועה שאין לך בידי או שאמר לי אין לך בידי משביעך אני ואמר אמן הרי זה חייב</b> – זו הצורה הרגילה של שבועה, או מיזמת הנשבע או כתשובה \"אמן\" להשבעה מפי התובע, כמו שפירשנו לעיל פ\"ד מ\"ג. <b>השביע עליו חמשה פעמים</b> – בעדי נוסח רבים וטובים<sup class=\"footnote-marker\">3</sup><i class=\"footnote\">מיל, מל, מנ, מפ ועוד.</i> נוסף \"בין\", <b>בפני בית דין </b>[<b>שלא בפני בית דין</b>] – נמחק בקו, ובדפוס: \"בין שלא בפני בית דין\". אם כן שתי נוסחאות לפנינו, האחת עוסקת רק בבית דין, בניגוד לרישא שבה המיקום אינו חשוב, והאחרת בבית דין ושלא בבית דין. ההבדל בין הנוסחאות הוא ההבדל בין רבי מאיר שבמשנה (דעה 1 – הנוסחה הראשונה) לבין רבי מאיר שבברייתא שהבאנו לעיל (דעה 3). הנוסחה השנייה מושפעת בבירור מהברייתא בתלמוד הבבלי ולפיכך ניתן להגדירה כנוסחה בבלית.",
                    "מעבר לשאלת הנוסח יש לשאול לשם מה בית הדין משביע את השומר חמש פעמים. אם ההליך מתקיים שלא בבית דין אפשר להבין שהמפקיד \"מטריד\" את השומר ותובע ממנו להישבע בשנית ובשלישית, אבל לשם מה בית הדין עושה כך? על כן יש עדיפות רבה לנוסחת כתב יד קופמן, וההשבעה פעמים רבות היא מחוץ לבית הדין. אפשר גם שכל הסיטואציה המתוארת היא רק העברה מהפרק הקודם, כשם שההדגשה על \"קרובים\" ו\"רחוקים\" היא העברה מהפרק הקודם.",
                    "<b>וכפר חייב על כל אחת ואחת אמר רבי שמעון מה טעם מפני שיכול לחזור ולהודות</b> – כל שבועה היא מחייבת כשלעצמה, שכן השומר, בניגוד לעד, יכול לחזור בו. רבי שמעון נאמן לשיטתו לעיל (פ\"ד מ\"ג)."
                ],
                [
                    "<small>עפ”י כתב יד קופמן</small>",
                    "<b>היו חמשה תובעין אותו ואומרין לו תן לנו פיקדון שיש לנו בידך שבועה שאין לכם בידי אינו חייב אלא אחת</b> – אמנם הוא נשבע לחמישה אנשים שונים, על חמישה עניינים שונים, אך נשבע רק שבועה אחת. <b>שבועה שאין לך בידי ולא לך ולא לך ולא לך חייב על כל אחת ואחת </b>– כך בכתב היד.",
                    "<u>עמדות נוספות בפרשנות משנה זו</u>",
                    "בעדי הנוסח עוד שתי נוסחאות ובהן תוספות:",
                    "רבי אליעזר אומר עד שיאמר שבועה לכל אחד ואחד (<b>מנ </b>ועוד);",
                    "רבי אליעזר אומר עד שיאמר שבועה באחרונה, רבי שמעון אומר עד שיאמר שבועה לכל אחד ואחד (<b>מיל</b>, <b>מל</b>, <b>מפ</b>).",
                    "הנוסחה של כתב יד קופמן שלמה לגופה; הדעות האחרות (רבי אליעזר ורבי שמעון) מצויות במקבילות שנביא להלן. נוסחת הדפוס הראשון (<b>מנ</b>) נראית קטועה ואינה מתאימה למקבילות. נוסחת רוב עדי הנוסח מלאה, אולי מכילה עמדות שנלקטו מהברייתות שנביא אך משקפת את דעות התנאים כפי שעולות מהמקבילות.",
                    "במדרש התנאי שנינו: \"זה הכלל: כָּלַל אינו חייב אלא אחת, פֵרַט חייב על כל אחת ואחת, דברי רבי מאיר. רבי יהודה אומר, לא לך, ולא לך, ולא לך, חייב על כל אחת ואחת. רבי אלעזר אומר לא לך, ולא לך, ולא לך שבועה. עד שיאמר שבועה באחרונה. רבי שמעון אומר עד שיאמר שבועה לכל אחד ואחד\" (ספרא, ויקרא דבורא דחובה, פרק יז ה\"א, כד ע\"א). הכלל הוא דברי תנא קמא במשנתנו, ולפי המדרש אלו דברי רבי מאיר. אמנם בסיפא מצוטטים דברי רבי מאיר וניתן היה להבין שהוא אינו העורך, אבל על כל פנים העורך מהלך בשיטתו. דברי רבי יהודה הם הדגמה לכלל ש\"פרט חייב על כל אחת ואחת\". רבי אליעזר מסיים כנראה עם הכלל, אך תובע שהמילה \"שבועה\" תופיע בסוף ההצהרה. הירושלמי מסביר שצריך לומר \"שבועה\" גם בסוף וגם בהתחלה: \"אמר רבי יוחנן דברי רבי לעזר, והוא שהזכיר שבועה תחילה וסוף. דברי חכמים הזכיר שבועה תחילה ולא הזכיר בסוף, או הזכיר בסוף ולא הזכיר תחילה, על דעתין דרבנן מביא קרבן על כל אחת ואחת. על דעתיה דרבי לעזר מביא קרבן אחד\" (לו ע\"ב). רבי שמעון חולק ואומר שאם פרט אינו חייב אלא שבועה אחת.",
                    "בתלמוד הבבלי מצוטטת הברייתא מספרא ועליה מתנהל דיון אמוראי בדבר היחס בין רבי יהודה לרבי מאיר. לדעת כל האמוראים הם חולקים, ולדעת שמואל \"כללו של רבי מאיר פרטו של רבי יהודה, כללו של רבי יהודה פרטו של רבי מאיר\" (לח ע\"א). מה שזה מחייב (לא לך, לא לך) אחת זה מחייב על כל שבועה ולהפך (ולא לך ולא לך). לדעתו של רבי יוחנן כולם מודים ב\"ולא לך שהוא פרט\" וחולקים בנוסחה \"לא לך לא לך\": לרבי מאיר הוא פרט (כלומר כל שבועה נפרדת ולכן חייב על כל אחת ואחת משום שאין וי\"ו חיבור בין השבועות), ולרבי יהודה גם מקרה כזה הוא כלל<sup class=\"footnote-marker\">4</sup><i class=\"footnote\">וכן משמע מהירושלמי, לו ע\"ג. גם בירושלמי שם מתקיים דיון בתפקיד הווי\"ו כווי\"ו חיבור המשרשרת את השבועות.</i>. הבבלי פותח בסוגיה ארוכה הבודקת את שלל המקבילות הלשוניות במטרה לברר האם השבועות משורשרות בווי\"ו חיבור או לא. לא נרחיב בכך, ונסתפק בכך שהבבלי מוכן לתקן את הגרסה של הברייתות (להוסיף את וי\"ו החיבור או להורידה). ואכן אנו יודעים שווי\"ו החיבור נוספת או יורדת בכתבי היד השונים. מעבר לכך לא כל וי\"ו היא וי\"ו החיבור ולעתים מטרת האות דווקא להפריד, וי\"ו בתפקיד של או. לפיכך בירור הנוסחה המקורית אינו מסייע בבירור הכוונה המקורית. יתר על כן, הווי\"ו עשויה להיות גם וי\"ו להדגשה, והנוסח אינו מלמד הרבה.",
                    "משנתנו מקבילה למשנה לעיל (פ\"ג מ\"ז). שם דובר על מי שנשבע פעמים מספר שלא יאכל אותה כיכר; השבועה השנייה אינה תופסת משום שחלה על אותה כיכר, אבל אילו לא התייחסה השבועה לאותה כיכר (לא אמר \"כיכר זו\") הייתה השבועה חלה והיה חייב על כל שבועה, וזאת לדעת כל התנאים. לדעת רבי מאיר ורבי יהודה ייתכן שיהיה חייב על כל שבועה גם בניסוחים פחות מפורטים (ירו', לו ע\"ב)<sup class=\"footnote-marker\">5</sup><i class=\"footnote\">ראו עוד נדרים פ\"ט מ\"ז.</i>.",
                    "<b>תן לי פיקדון ותשומת יד וגזל ואבידה שיש לי בידך שבועה שאין לך בידי אינו חייב אלא אחת</b> – כמקודם, חמש טענות שונות של אדם אחד. <b>שבועה שאין לך בידי פיקדון ותשומת יד וגזל ואבידה חייב על כל אחת ואחת</b> – שכן נשבע פעם אחת. כאן משובצת רק דעת רבי מאיר, והדעות החולקות חסרות. כפשוטה זו דעת תנא קמא, אבל רבי יוחנן אומר שזו דעתו של רבי שמעון (ירו', לו ע\"ב).",
                    "<b>תן לי חיטין ושעורין וכוסמין שיש לי בידך שבועה שאין לך בידי אינו חייב אלא אחת</b> – גם כאן זו שבועה אחת, אם כי כלל בה שלוש טענות נפרדות. <b>שבועה שאין לך בידי חיטין ושעורין וכוסמין חייב על כל אחת ואחת</b> – שכן נשבע למעשה שלוש טענות נפרדות. <b>רבי מאיר אומר אפילו אמר חיטה ושעורה וכוסמת חייב על כל אחת ואחת</b> – התובע דרש שלושה סוגי מצרכים, והשומר הנתבע השיב לו בלשון שונה. אבל \"חיטה\" הוא שם המין, וכוונתו לחיטים כמו בתביעה. התלמודים מדגישים ש\"אפילו\" היא עדות להסכמה עם המשפט הקודם, ומסבירים שחיטה היא כמו חיטים (ירו', לו ע\"ד; בבלי, לח ע\"א). הבבלי מוסיף הסבר שחיטה אחת אינה שווה פרוטה, אבל סגנון המשפט מצרף את שלושתם לכדי שווה פרוטה. עניין זה של \"שווה פרוטה\" נזכר במשנה הבאה."
                ],
                [
                    "<small>עפ”י כתב יד קופמן</small>",
                    "<b>אנסתא ופיתיתא את בתי</b> – האונס והמפתה נזכרים לעתים קרובות ביחד<sup class=\"footnote-marker\">6</sup><i class=\"footnote\">ראו למשל משנה, יבמות פי\"א מ\"א; פ\"ז מ\"ה; שביעית פ\"י מ\"ב; כתובות פ\"ג מ\"ד ועוד. </i>. \"אנוסה\" היא מי שנבעלה בכוח, ומפותה מי שנבעלה מרצון עוד בטרם נישואיה. דיניהן של שתי נשים אלו שנויים במפורש במקרא (שמות כב טו; דברים כב יג-כט). שתיהן איבדו את בתוליהן, אך הבדל תהומי ביניהן. הראשונה היא אומללה הראויה לכל הדעות להגנת החוק והחברה, והשנייה מעמדה מסופק יותר ותלוי בגילה ובדעתה. לא אחת התקשתה החברה הקדומה להבחין בוודאות בין השתיים, מכל מקום התורה קבעה בפשטות את דינן. המשנה קובעת שהמפתה משלם בושת, פגם (על שפגם בבתוליה) וקנס, והאונס משלם בנוסף לכך גם דמי צער (משנה, כתובות פ\"ג מ\"ד).",
                    "התשלומים עבור בושת ופגם למפתה וצער הנוסף לאונס אינם נזכרים בתורה אלא רק במשנה, זאת משום שבתורה אין הבחנה של סוגי הנזק. אף יוספוס<sup class=\"footnote-marker\">7</sup><i class=\"footnote\">קד' סד, 254.</i> ופילון<sup class=\"footnote-marker\">8</sup><i class=\"footnote\">על החוקים ג, 70.</i> אינם מזכירים תשלומים אלו. ייתכן שהם לא נהגו בימיהם, ואולי לא הכירו את ההלכה וכתבו רק את אשר משתמע מפשוטם של הכתובים. פרשת האנוסה והמפותה נדרשת אף במגילת המקדש של כת קומראן<sup class=\"footnote-marker\">9</sup><i class=\"footnote\">סו 11-8.</i>, ואף בה אין זכר לתשלומים אלה<sup class=\"footnote-marker\">10</sup><i class=\"footnote\">ראו בדברינו להלן.</i>.",
                    "בדיוננו בחמשת סוגי התשלומים (בבא קמא פ\"ח מ\"א) עמדנו על כך שפירוט הנזק למרכיביו הוא פעולה מתוחכמת מבחינה לוגית ומעידה על תרבות עיון וחשיבה מופשטת. בפועל לא תמיד אפשר לפרק את המקרה למרכיבים כספיים אלו.",
                    "משנתנו איננה עוסקת במרכיבי התשלום. עבורה אונס או פיתוי הוא מקרה לדוגמה שבו מתחולל ויכוח בין שני צדדים ומוטלת שבועה.",
                    "<b>והוא אומר לא אנסתי ולא פיתתי משביעך אני ואמר אמן חייב</b> – כלפי חוץ זה המבנה הרגיל של המשניות המציגות עדויות שונות. עם זאת, כל הנושא אינו שייך לא לשבועת פיקדון ואפילו לא לשבועת עדות. האונס והמפתה אינו חייב שבועה. במקרה זה זו שבועה מרצונו הטוב של הנתבע, ולמעשה זו שבועת ביטוי. מכל מקום זו שבועת שקר (אם אכן הנתבע אשם), ולהלן יוסברו הדברים. בשאלה זו עסקנו במבוא; אמנם חז\"ל הגדירו רק סדרת מקרים מיוחדים שבהם יש שבועה, אבל בפועל מצינו שבועה גם בסתם תביעה. כך נהגו במישור החברתי, ואולי גם בבתי הדין העירוניים שלא נהגו לפי כללי ההלכה.",
                    "<b>רבי שמעון פוטר</b> – מקנס, וראו להלן.<b> שאינו משלם קנס על פי עצמו</b> – רבי שמעון מבין שהשבועה אינה על עצם המעשה הנורא אלא רק על משמעותו הכספית. לדעתו המרכיב העיקרי הוא תשלום הקנס, ואם הוא מודה אין הוא חייב בקנס, שכן אין אדם משלם קנס על הודאתו (לעיל פ\"ד מ\"ז), וממילא השבועה לא פטרה אותו מחיוב כספי משמעותי. <b>ואמרו לו אף על פי שאינו משלם קנס על פי עצמו משלם בושת ופגם על פי עצמו</b> – התלמודים מסבירים שזו טענתו של תנא קמא, והמחלוקת ביניהם היא מהו עיקר התשלום. לרבי שמעון עיקר התשלום הוא קנס, וממנו האנס (או המפתה) פטור, ולדעת חכמים הוא חייב בושת ופגם גם אם הודה מרצונו, והשבועה פטרה אותו מחיוב זה (ירו', לו ע\"ג; בבלי, לח ע\"ב)<sup class=\"footnote-marker\">11</sup><i class=\"footnote\">התלמודים אינם מזכירים את התשלום לצער אולי כדי שלא להבחין בין אונס לבין מפתה, או שהם סבורים שבשני המקרים הוא פטור מדמי צער, כמו שהראינו. </i>.",
                    "במקרה זה ייתכן שההלכה הקדומה שנתה רק שאינו משלם על פי עצמו, ותנאי דור אושא נחלקים האם הכוונה לכל התשלומים או רק לקנס, ובהודאת עצמו משלם רק בושת ופגם. זו דרכו המתודולוגית של גולדברג בכל חיבוריו. הוא מניח שההלכה הקדומה הייתה סתמית ותנאים מאוחרים נחלקים בפרטיה, ולשון המשנה משמרת את רובדי ההלכה.",
                    "באופן כללי איננו מהלכים בדרך זו ואיננו מפרשים משניות תוך הבחנה בין רובדי המשנה. עריכת המשנה עברה עריכה אחר עריכה, ואפשר שהעורך המאוחר הציג את הדברים כך אף שלא היו כלל רבדים כרונולוגיים שונים, אלא כל ההלכה היא מקשה אחת. רבי שמעון מדבר על קנס, חכמים בבית מדרש אחר עסקו בבושת ופגם, ואין ביניהם מחלוקת אלא כל אחד דיבר על נושא אחר. אפשר גם שרבי שמעון אכן חולק וסובר שאם אינו משלם קנס אינו משלם כלום. זו דרכם של התלמודים ושל תנאים מאוחרים לצמצם מחלוקות עקרוניות לפרטים טכניים. לפי הסבר זה, שני הצדדים מסכימים ששבועת ביטוי היא רק על ערך כספי של ממש, ואולי זו דוגמה לשבועה על דבר שיש או שאין בו ממש (לעיל פ\"ג מ\"ה).",
                    "שניהם גם מסכימים שהשבועה באה רק לפטור מממון ולא לפטרו מאחריות מוסרית וחברתית על המעשה שעשה. ברם אפשר גם לפרש שתנא קמא סבור שהשבועה אינה נוגעת רק לצד הכספי אלא לעצם המעשה, והוויכוח (\"אמרו לו...\") אינו בין רבי שמעון לתנא קמא, אלא בין רבי שמעון הפוטר מהכול לדעה שלישית שפטור רק מקנס.",
                    "לפי הבבלי שהמשנה הקודמת עסקה בשבועה על מה שאינו שווה פרוטה הרי שההקשר של משנתנו מעט מובן יותר. שם וכאן מדובר בשבועה על מה שאינו שווה פרוטה, אבל זה כמובן דמיון חיצוני בלבד.",
                    "בספרא מתנהל דיון ארוך ובו נקבע שחייבים רק על נזק שהוא נזק ממון, ובהמשך: \"או מה אילו מיוחדים דבר שמשלמים עליהם את הקרן<sup class=\"footnote-marker\">12</sup><i class=\"footnote\">במהדורת פינקלשטין, עמ׳ 215-214, \"שאינו משלם עליהם אלא קרן\".</i> תשלומי כפל ותשלומי ארבעה וחמשה והאונס והמפתה והמוציא שם רע מנין, תלמוד לומר ומעלה מעל בה' ריבה\" (ספרא ויקרא, דבורא דחובה פרק כב ה\"ט, כז ע\"ג). עד כאן זו מקבילה למשנה הקודמת (פ\"ד מ\"ו), ומשמע שהחידוש שהנשבע לשקר חייב בתשלומים על הנזק חל גם על מקרים של חיוב קנס<sup class=\"footnote-marker\">13</sup><i class=\"footnote\">ראו רדזינר, קנסות. משמעות המילה המקורית היא תשלום שאיננו החזר נזק (המבוסס על אומדן השווי) אלא תשלום קבוע שנקבע בתורה, או בדברי חכמים, או אולי פירוש המונח תשלום נוסף שנקבע כעונש.</i> ולא רק על החזר ממון רגיל.",
                    "המדרש ממשיך (ה\"י): \" 'אחת' 'בה' ו'בהנה' 'או' הרי אילו מיעוטים. פרט לאומר לחבירו חבלת בי בשבת, והוא אומר לא חבלתי, הדלקת גדישי בשבת, והוא אומר לא הדלקתי, אמר לו אביו חבלת בי, עשית בי חבורה, והוא אומר לא חבלתי בך, לא עשיתי בך חבורה. תלמוד לומר 'אחת' 'בה' ו'בהנה' 'או מכל' הרי אילו מיעוטים. מה ראית לרבות את אילו ולהוציא את אילו, אחר שריבה הכתוב מיעט מרבה אני את אילו שאין נידונין עליהם בנפשו ומוציא אני את אילו שנידון עליהם בנפשו\".",
                    "המדרש אינו משתמש בטיעון שבכל אלו אין הפסד ממון אלא נדרש לנימוק אחר, שיש כאן עונש \"בנפשו\" ומן הסתם הלוקה או המת איננו משלם. אלו אמנם כללים ידועים, אך יש להם חריגים לא מעטים<sup class=\"footnote-marker\">14</sup><i class=\"footnote\">על כך ראו במבוא למסכת מכות; לאבל, מכות; ליוצאים מהכלל ראו דור, מלקות; ליפשיץ, מיתה; ליפשיץ, מיתה ותשלומים, וראו לעיל פ\"ד מ\"ו.</i>. ייתכן שהוא מעדיף נימוק אחר ולא את הנימוק ש\"נשבע לשקר לפטור מקנס – פטור\". אולי משום שהוא יודע שיש בנושא מחלוקת, כפי שנראה להלן.",
                    "המדרש ממשיך: \"רבי שמעון אומר, יכול האומר לחבירו אנסת ופיתית את בתי והוא אומר לא אנסתי ולא פיתיתי. המית שורך את שורי והוא אומר לא המית. המית שורך את עבדי, והוא אומר לא המית. אמר לו עבדו הפלתה את שיני, וסימיתה את עיני, והוא אומר לא הפלתי ולא סימיתי. יכול יהיה חייב? תלמוד לומר 'וכחש בעמיתו בפקדון או בתשומת יד או בגזל או עשק את עמיתו או מצא אבידה וכחש בה ונשבע על שקר'. מה אילו מיוחדים שאינן קנסות יצאו אילו שהם קנסות\". דברי תנא קמא מופיעים כהווה אמינא ורבי שמעון דוחה אותה. המדרש אינו מבחין במפורש בין שבועת עדות לשבועת ביטוי. אפשר לקרוא בפשטות שרבי שמעון חולק על האמור בה\"ט (ובמשנה פ\"ד מ\"ו). במדרש הרצף מטעה. אבל עורך המשנה הפריד בין ההלכות כדי להדגים ולהדגיש שהמשנה הקודמת (פ\"ד מ\"ו) עוסקת בעדות, ומשנתנו במודה בעצמו, וכידוע המודה בעצמו פטור מקנס. נימוק זה מפורש במשנה. במדרש הוא מנוסח בעמימות שכל אלו קנסות, ולא נאמר מה סיבת הפטור. ניתן להבין שכוונת המדרש כמשנה (המודה בקנס פטור), אבל ניתן גם להבין שאין נשבעים על חובת קנסות (הנשבע לשקר בעניין זה פטור).",
                    "אם קוראים את מדרש ספרא לאור המשנה (או לאור המשנה הקדומה שקדמה לה) הכול ברור. זאת אף אם תוצע הצעה אחרת שמדרש הספרא (או מדרש אחר הקדום לו) הוא העיקר. ניתן להבין מהמדרש שרבי שמעון חולק על הלכה ט (ועל המשנה פ\"ד מ\"ו), ועורך המשנה פירק את הרצף והוסיף תוספת הסבר, ובכך הוא חולק על הספרא.",
                    "לדעתו של פרידמן פשט המשנה הוא כפי שיוצא מהמדרש, ומשנת פ\"ד חולקת על משנתנו. ההבחנה שבה הסברנו את שתי המשניות, שזו (פ\"ד) עוסקת בשבועת עדות שהיא חובה וזו בהודאה עצמית שאין בה חובת שבועה, איננה פשט המשנה המקורית (לדעתו)<sup class=\"footnote-marker\">15</sup><i class=\"footnote\">פרידמן, שבועות. </i>, אלא תיקון עריכה קדום של עורך המשנה, וזו דוגמה למקרה שבו רבי מתערב בעריכת המשניות הקדומות<sup class=\"footnote-marker\">16</sup><i class=\"footnote\">לעניין זה ראו הלבני, משנות שזזו. </i>.",
                    "לסיכום עמדת פרידמן, קיימות שלוש דעות:",
                    "רבי שמעון – אין משלמים של שבועת שקר בנושא קנס",
                    "חכמים – משלמים על שבועת שקר בנושא קנס",
                    "עמדת ביניים – משלמים על קנס שיש עמו גם מרכיב ממון רגיל.",
                    "שיבוצה של המשנה בהקשר של משנתנו קשה. אין זו שבועת פיקדון, ושבועת דיינים נדונה רק במשנה הבאה. יתר על כן, במקרה שפלוני תובע אלמוני (לא חשוב על מה), אם אין לטענה בסיס כלשהו (מודה במקצת או רגליים לדבר) אין הטענה מחייבת שבועה. כל השבועה הנדונה כאן היא מחוץ למערכת המשפט העברי. עם זאת, עדות המשנה נאמנה עלינו. כנראה ברחוב נהגו מנהגים שונים מאלו שדרשו חכמים. תובע שלא היה לו ראיות (\"מילה נגד מילה\", בלשוננו), יכול היה להעלות את התביעה בפני בית דין ולחייב את הנתבע שבטעת אימון, אף ללא כל ראיה נוספת.",
                    "במבוא למסכת נזיקין (בבא קמא) עסקנו במשפט האזרחי הנוהג. טענו שם שבמקביל לבתי הדין של חכמים פעלו בתי דין יהודיים \"אזרחיים\" שהיו בעלי הסמכות מטעם הקהילה. הקהילה עצמה נהנתה מאוטונומיה וסמכות מטעם השלטון (וגיבוי חלקי ממנו)<sup class=\"footnote-marker\">17</sup><i class=\"footnote\">ראו עוד אלון, אסטרטגים; אלבק, בתי דין; ספראי, גבוה מעל גבוה.</i>. חכמים, לעומת זאת, הפעילו מערכת שיפוט אחרת שהיה לה מעמד של \"בוררים\" ואליה הגיעו מתדיינים כאשר שני הצדדים בחרו בכך. חכמים ובתי דינם זכו ליוקרה בזכות הכריזמה האישית ומצוות כיבוד תלמידי חכמים, אך לא נהנו ממעמד פורמלי. מבחינתם של חכמים הם \"בתי הדין\" הראויים, סמכותם משמים, ובתי הדין האחרים הם \"הדיוטות\".",
                    "לפי איזה חוק נהגו בית הדין העירוניים (האזרחיים)? מן הסתם הם ביקשו לקיים את מה שהם חשבו שהוא דין תורה, שכן הם היו יהודים נאמנים, ומצד שני מן הסתם לא יכולים היו לציית לכל ההלכות שקבעו חז\"ל שכן לאדם רגיל פרטי ההלכות היו בלתי ידועות. במהלך הדיון ניסינו שם לאתר כמה מהחוקים שהיו מקובלים בחברה. לדעתנו מערכת השבועות שייכת למכלול זה. נראה שבחברה הייתה מקובלת השבעה הרבה מעבר למה שתבעו חכמים, או אולי יש לנסח שחכמים צמצמו את השבועות למקרים הכרחיים (ובהתאם לדין תורה ופרשנות הפסוקים). חכמים הסתייגו משבועת שווא שאיננה חיונית. מקרה זה הוא דוגמה לכך. לפי ההלכה אין מקום לשבועה, אבל בבתי הדין הקהילתיים השביעו גם על סתם טענה, או אולי על טענה עם שמץ של ראיה?<sup class=\"footnote-marker\">18</sup><i class=\"footnote\">זו הצעת פרשנות למקרה שבמשנה, אך ברור שמבחינת ההלכה הטענה \"פיתית את בתי\" אינה מעוגנת בנתון כלשהו. אנו מציעים לפרש שהבת בהיריון ובציבור הדבר נחשב לשמץ ראיה (הרי ברור שמישהו עשה זאת, רק איננו יודעים מי הוא).</i>"
                ],
                [
                    "גנבת את שורי והוא אומר לא גנבתי משביעך אני ואמר אמן</b> – הגונב משלם את דמי גנבתו. אם טבח או מכר את הבהמה משלם כפל, כקנס. <b>חייב</b> – שכן נשבע לפטור את עצמו מתביעה כספית. גם כאן המואשם בגנבה אינו חייב שבועה. <b>גנבתי אבל לא טבחתי ולא מכרתי משביעך אני ואמר אמן פטור</b> – הוא נשבע לפטור את עצמו מהקנס של תשלומי ארבעה וחמישה על מכירה. הנושא של המשנה יידון להלן בפרק ח במפורט אגב דיני שומרים, ונדון בכך להלן (פ\"ח מ\"ב).",
                    "<b>המית שורך את שורי והוא אומר לא המית משביעך אני ואמר אמן חייב</b> – שור שפגע בשור חברו בעליו חייב בתשלום והשבועה פוטרת אותו מתשלום, כדלעיל. <b>המית שורך את עבדי והוא אומר לא המית משביעך אני ואמר אמן פטור</b> – התשלום על המתת העבד הוא בבחינת קנס. <b>אמר לו חבירו חבלת בי ועשית בי חבורה והוא אומר לא חבלתי ולא עשיתי</b> – בדפוס נוסף \"בך חבורה\", <b>משביעך אני ואמר אמן חייב</b> – גם דמי החבורה הם קנס. משנה זו היא לשיטת רבי שמעון.",
                    "<b>אמר לו עבדו היפלת את שיני וסימיתא את עיני והוא אומר לא היפלתי ולא סמיתי משביעך אני ואמר אמן פטור</b> – אדון שפגע בעבדו חייב לשחררו כקנס<b>. זה הכלל כל המשלם על פי עצמו חייב ושאינו משלם על פי עצמו פטור</b> – הכלל קונס את כל המקרים לשיטת רבי שמעון. אין הסבר לאופי בחירת המקרים. יש כמובן מקרים נוספים של קנסות שאינם ברשימה שבמשנה.",
                    "כאמור, המשניות מציגות תמונה של דמיון ספרותי בין השבועות השונות. בתוספתא הדברים מרוכזים בסדרה הערוכה לפי שיטת \"חומר בשבועת... מבשבועת...\". בטבלה להלן סיכמנו את מערך ההבדלים.",
                    "סיכום ההבדלים בין השבועות",
                    "ב* סומנו הלכות שאין להן בעצם משמעות אך הן נידונות במפורש אגב הרצון ליצור זהות ספרותית.",
                    "לנוחות העיון צירפנו את ציטוטי התוספתא ששובצו בטבלה:",
                    "חומר בשבועת העדות שאין בשבועת הפיקדון ובשבועת הפיקדון שאין בשבועת העדות ששבועת העדות נוהגת בעבדים ובשטרות ובקרקעות... (תוס', פ\"ד ה\"א, עמ' 450). ההלכה נובעת מכך שאין פיקדון על קרקעות ועבדים. כמו כן: \"מה שבועה ומיתה האמורה להלן פרט לעבדים ולשטרות ולקרקעות אף כן פרט לעבדים ולשטרות ולקרקעות\" (מכילתא דרבי שמעון בר יוחאי, כב יג, עמ' 206).",
                    "עוד בתוספתא: \"חומר בשבועת העדות שאין בשבועת ביטוי ובשבועת ביטוי שאין בשבועת העדות ששבועת העדות נוהגת ברשות ובמצוה וחייבין על זדונה קרבן מה שאין כן בשבועת ביטוי חומר בשבועת ביטוי ששבועת ביטוי נוהגת בדבר שיש בו ממש ובדבר שאין בו ממש וחייבין על זדונה מכות מה שאין כן בשבועת העדות\" (פ\"ד ה\"ב, עמ' 451). בטבלה סימנו ששבועת עדות ושבועת פיקדון אינן נוהגות אלא בשווה פרוטה, אך מהתוספתא משמע שנוהגות גם בפחות מזה. אי אפשר לפרש ש\"חומר בשבועת ביטוי...\" הוא יחסית לשבועת שווא בלבד, שהרי זה נושאה של התוספתא להלן.",
                    "חומר בשבועת ביטוי ששבועת ביטוי נוהגת בדבר שיש בו ממש ובדבר שאין בו ממש... מה שאין כן בשבועת שוא (תוס', פ\"ד ה\"ה, עמ' 451). מכאן משמע ששבועת שווא נוהגת רק במה שיש בו ממש. זו הלכה בלתי אפשרית, הרי שבועת שווא מוגדרת בין השאר כשבועה על דבר של הבל, על גוזמה ועל דבר שאי אפשר לקיימו. ייתכן שכוונת התוספתא היא רק שהנושא לא נדון במפורש במונח זה. אין בידנו ליישב את המשפט בתוספתא ואנו רואים בו פעם נוספת תוצאה של העברה משפטית משבועה לשבועה, העברה היוצרת תדמית של מערכת ספרותית-משפטית מסודרת אך למעשה היא מערכת ספרותית בלבד.",
                    "<b>עריכת התוספתא</b>",
                    "המשניות מפרק ג מי\"א ועד סוף פרק ה הן חטיבה אחת המציעה את השבועות השונות בסגנון אחד: שבועת x נוהגת באנשים ובנשים (או לא בנשים) וכו', אחר כך דין זדון ושגגה ועוד פרטים דומים. במיוחד הצבענו על פרטים דומים בין פרק ה לפרק ד. בתוספתא מוצע רוב החומר כהשוואה: \"חומר ב- מב-\". ההשוואה לפעמים מלאכותית, כך למשל \"אמר לעדים בואו והעידוני שיש לי ביד פלוני מאתים זוז, מעסקי שכר שכיר, וממזון אשה ובנות, 'שבועה שלא נעידך' הרי אילו פטורין, עד שיאמרו 'שבועה שאין אנו יודעין לך עדות'. וכן בפיקדון: אמר לו תן לי מאתים זוז שיש לי בידך מעיסקי שכר שכיר וממזון אשה ובנות, 'שבועה שלא אתן לך' פטור, עד שיאמר לו 'שבועה שאין לך בידי' \" (תוס', פ\"ב הי\"ב, עמ' 448). בחלק של הפיקדון אין כל משמעות וחשיבות למקור הפיקדון; \"שכר שכיר\" או \"מזון אישה ובנות\" הובאו רק מתוך העברה וגרירה. הוא הדין בהכרעה ששבועת ביטוי נוהגת בקרובים ורחוקים. הבחנה זו של \"קרובים\" חשובה בשבועת עדות ואולי גם בשבועת דיינים, אבל לא בשבועת ביטוי (\"קרובים\" של מי ושל מה? הרי כל אדם שנשבע הוא קרוב של מישהו). עורכי המשנה והתוספתא, כל אחד בדרכו, העבירו נושאים מתחום אחד למשנהו, וברור שלפנינו העברות ספרותיות בלבד. לעומת זאת הדיון בשבועת הדיינים (פרק ו ואילך) הוא בסגנון אחר, ואין בו אותם מטבעות לשון ספרותיים. כאמור סדר התוספתא שונה, ולתוספתא עריכה נפרדת. גם עורך התוספתא בנה מערכת ספרותית שיש בה מעין מסגרת משותפת לכל ארבע השבועות (חוץ משבועת הדיינים), אך במבנה שונה שיש בו הבדלי סגנון ותוכן, ועמדנו עליהם במקומם.",
                    "משנתנו חולקת מקור משותף עם משנת כתובות.",
                    "זה הכלל",
                    "במשנתנו \"חייב\" הוא חייב על שבועה, וליתר דיוק אם נשבע לשקר זו שבועת ממון וחייב בתשלום לבעל הנפגע. אבל אפשר גם שבמקורה הכוונה שחייב בקנס. על כל פנים במשנת כתובות כמעט אותן מילים, אך הן מותאמות לקנס, ובמקום המונח \"קנס\" מופיעה פרשנות: \"זה הכלל כל המשלם <u>יתר על מה שהזיק</u> אינו משלם על פי עצמו\". הגדרה זו לקנס איננה מדויקת; קנס הוא גם מקרה כזה (משלם יותר ממה שהזיק, כגון כפל ותשלומי ארבעה וחמישה), אך גם מקרים אחרים שבהם נקבע סכום קבוע ולא תשלום לפי מידת הנזק<sup class=\"footnote-marker\">19</sup><i class=\"footnote\">להגדרת הקנס ראו רדזינר, קנסות; רדזינר, קנסות ונזק.</i>."
                ]
            ],
            [
                [
                    "<small>עפ”י כתב יד קופמן</small>",
                    "המשנה ערוכה בסגנון אחר מזה של המשניות הקודמות. היא אינה פותחת בסכמה \"שבועת הדיינים נוהגת באנשים ונשים...\", ואף לא בסכמה \"שבועת הדיינים כיצד?\". המשניות עד עתה פירטו את הפתיחה \"שבועות שתים שהן ארבע\", ועתה המשנה פותחת בדיון נפרד. לפנינו אפוא עריכה שונה המונה את השבועות השונות שבתי הדין מטילים על העומדים לפניהם. עד כאן הסבר אחד לסגנון השונה. הסבר אחר אפשרי הוא שהפתיחה \"שבועות שתים...\" התייחסה רק לשבועות הקודמות, ושבועת הדיינים איננה חלק מהן. העורך רצה להבליט את השינוי ולכן בחר במודע בסגנון אחר. כלומר לפנינו אותה עריכה סופית, אך סעיף נוסף שלא נכלל ב\"ארבע השבועות\". מניסוח דברינו עלול להישמע שהמשפט \"שבועות ארבע...\" הוא בסיס המשנה וכל ההמשך פירוט שלה, אך כפי שהסברנו בראשית פרק ג ייתכן בהחלט שהפתיחה מאוחרת ומשמשת ככותרת שניתנה בדיעבד. יהא זמנה של הפתיחה אשר יהא, מי שסגנן אותה לא ראה בפרק שלפנינו חלק מאותה מערכת של ארבע שבועות.",
                    "כפי שהדגשנו במבוא, בתקופת התנאים צומצמו השבועות לסדרת מקרים מיוחדים שהמכנה המשותף שלהם הוא שהם נזכרים במפורש או במרומז במקרא. בפרק זה יידונו השבועות המשפטיות שרמוזות במקרא במפורש או שנלמדות מדרשה ברורה. (מודה במקצת).",
                    "<b>שבועת הדיינין</b> – זו כותרת כללית ואחריה פירוט של שבועות שונות. הראשונה היא דין מודה במקצת המבואר במשנתנו. העיקרון הכללי הוא שהתובע מחברו נזק או החזר הלוואה אינו יכול להוציא ממון אלא בעדים. במקרה רגיל אין הוא יכול לתבוע שבועה, אבל אם הנתבע הודה בחלק מהטענה התובע רשאי לדרוש ממנו להישבע על יתר הסכום. הפסוק בתורה ששימש בסיס להלכה זו הוא: \"על כל דבר פשע על שור על חמור על שה על שלמה על כל אבדה אשר יאמר כי הוא זה עד האלהים יבֹא דבר שניהם אשר ירשיעֻן אלהים ישלם שנים לרעהו\" (שמות כב ח). חכמים הבינו את ה\"אלהים\" הראשון כקודש, ורמז לשבועה, ואת השני כמילת חול, כינוי לשופטים<sup class=\"footnote-marker\">1</sup><i class=\"footnote\">ואיננו ברשימה של הראשון קודש והשני חול שבמסכת סופרים פרק ד. </i>. כבר מדרשי התנאים מציגים פירוש זה כהסבר המקובל<sup class=\"footnote-marker\">2</sup><i class=\"footnote\">מכילתא דרבי ישמעאל, מסכתא דנזיקין, משפטים טו, עמ' 301; מכילתא דרבי שמעון בר יוחאי, כב ו, עמ' 199; כב ח, עמ' 203.</i>. עם כל זאת אין זו אלא דרשה והפסוקים סובלים פירוש אחר, ש\"אלהים\" בשני המקרים הוא כינוי לשופטים<sup class=\"footnote-marker\">3</sup><i class=\"footnote\">ואכן בבבלי בבא מציעא ה ע\"א מובאת דרשה אחרת לפסוק. </i>.",
                    "הבבלי מנמק את ההלכה בעיקרון פסיכולוגי: \"דאמר רבה: מפני מה אמרה תורה מודה מקצת הטענה ישבע? חזקה אין אדם מעיז פניו בפני בעל חובו\"<sup class=\"footnote-marker\">4</sup><i class=\"footnote\">בבלי, כתובות יח ע\"א; גיטין נא ע\"ב; בבא קמא קז ע\"א; בבא מציעא ג ע\"א ועוד. </i>. הנמקה זו איננה במקורות תנאיים וארץ-ישראליים, אך הדין עצמו הוא תנאִי ויידון להלן.",
                    "<b>הטענה שתי כסף וההודיה </b>[<b>ב</b>]<b>שווה פרוטה</b> – הטענה, כלומר התביעה, צריכה להיות לפחות שתי כסף, כדי שתהיה תביעה של ממש. בפרק הקודם למדנו שהאשם על שבועת שקר (בפיקדון) הוא שתי סלעים (ראו לעיל פירושנו לפ\"ה מ\"א). יש קשר תוכני בין שתי הקביעות. לעומת זאת הירושלמי (לו ע\"ד) משווה את הסכום לסכומים אחרים במשנה (כגון הסכום הנדרש לקידושי אישה), והשוואה זו אינה אלא לתפארת הספרות, שכן כל סכום מתאים לתביעה<sup class=\"footnote-marker\">5</sup><i class=\"footnote\">כגון קידושין פ\"א מ\"א, וראו דיוננו על משנה זו.</i>. לעומת זאת ההודאה צריכה להיות סכום סמלי; שווה פרוטה נחשב כסכום מינימלי, מעין \"כזית\" במידות הנפח, והוא חוזר לעניינים רבים במקורות תנאיים ועוד יותר במקורות אמוראיים. המשנה מסכמת: \"חמש פרוטות הן: ההודאה שוה פרוטה, והאשה מתקדשת בשוה פרוטה, והנהנה בשוה פרוטה מן ההקדש מעל, והמוצא שוה פרוטה חייב להכריז, והגוזל את חבירו שוה פרוטה ונשבע לו יוליכנו אחריו אפילו למדי\" (בבא מציעא פ\"ד מ\"ז). הרשימה כוללת מקרים המופיעים במשניות אחרות. \"ההודאה\" היא משנתנו, \"האשה מתקדשת\" היא משנת קידושין פ\"א מ\"א (לשיטת בית הלל), דין מעילה הוא משנה, מעילה פ\"ה מ\"א, שמי שמעל בפחות משווה פרוטה אינו נחשב למועל. דין מציאה הוא משנת בבא מציעא (פ\"ד מ\"ח), שמי שמצא חפץ ששוויו פחות משווה פרוטה פטור מלהחזיר.",
                    "דין הגוזל פחות משווה פרוטה שפטור מלהחזיר הוא משנה בבבא קמא (פ\"ט מ\"ו). אין כאן היתר לגזול פחות משווה פרוטה, אלא פטור מהשבת הגזלה. דין הגוזל פחות משווה פרוטה נדון במקורות, ולא נרחיב בכך. הסיכום שבמשנת בבא מציעא אינו סיכום הלכתי אלא סיכום ספרותי של משניות. רשימת ההלכות עצמה ארוכה הרבה יותר, כגון \"האוכל תרומה טמיאה משלם דמי עצים לכהן, אבא שאול אומר כל דבר שיש בו שוה פרוטה חייב בתשלומין. אמרו לו לא אמרו שוה פרוטה אלא בהקדש בלבד\" (תוס', תרומות פ\"ז ה\"ב). המחלוקת היא האם דין תרומה כהקדש או שכאן חל כלל אחר, והוא הדין בהלכות נוספות<sup class=\"footnote-marker\">6</sup><i class=\"footnote\">כגון תוס', ביכורים פ\"א ה\"ז ועוד. </i>.",
                    "לפי מבנה המשנה ניתן להבין שתביעה מזערית היא שני כסף, כדי שיתאפשר לנתבע להודות במקצת (בפרוטה). הסבר זה מתאים מבחינה סגנונית, אם כי איננו הגיוני. מי אמר שתביעה צריכה להתאים לאפשרות ההיפוטתית שהנאשם יודה במקצת? בהמשך המשנה מתברר שטענה של שתי פרוטות כסף איננה מספיקה.",
                    "עם זאת המשנה עשויה כמין שיר שהמילים \"שתי כסף\" ו\"פרוטה\" חוזרות בו גם ברישא שלנו וגם בהמשך, \"כיצד...\". אין ספק שהעורך השתמש כאן במילים למשחק לשון, אך האם השתמש בניסוח ההלכתי כמשחק לשון, או שמא קבע את ההלכה כך שתתאים למשחק הלשון?",
                    "כאמור, פרוטה היא מחיר מזערי קבוע.",
                    "<u>גישות אחרות</u>",
                    "על רקע זה בולטות שתי מסורות מנוגדות. האחת היא משנת קידושין שבה בית שמאי אומרים שהאישה מתקדשת בדינר ולא בשווה פרוטה, והאחרת היא הברייתא במכילתא לעניין מודה במקצת הנדון במשנתנו: \"לפי שמצינו שחייב בטענה חייב בהודאה. מה הודאה בשוה פרוטה? תלמוד לומר 'כסף' אף הטענה בשוה פרוטה? תלמוד לומר כסף 'מעה כסף' דברי בית שמאי ובית הילל אומר שתי כסף\" (מכילתא דרבי שמעון בר יוחאי, כב ו, עמ' 199). אם כן בית שמאי מסכימים שההודאה בשווה פרוטה, אבל תובעים שהטענה תהיה גדולה יותר. הסכום שבית שמאי קובעים הוא גם הסכום לעניין מחיר קרבן חגיגה (חגיגה פ\"א מ\"ב<sup class=\"footnote-marker\">7</sup><i class=\"footnote\">בפירושנו לחגיגה פ\"א מ\"ב טענו שאין כאן מחיר קבוע (מזערי) אלא רק קביעה יחסית שמחיר קרבן השלמים (מעה כסף) צריך להיות חצי מקרבן חגיגה שהוא כדוגמה למקרה זה, שני כסף, ובית הלל תובעים היפוך של סולם העדיפויות. קרבן השלמים הנאכל צריך להיות יקר פי שניים (או לפחות יקר יותר) מקרבן החגיגה. ראו עוד מכילתא דרבי שמעון בר יוחאי, כג טו, עמ' 218. בספרי דברים, קמג, עמ' 196, מופיע פיתוח מלאכותי של המחלוקת, וראו עוד רות רבה, ז ה.</i>) וכן הוא מחיר הקידושין (לשיטת בית שמאי). ברור שמשנתנו היא כבית שמאי. יתרה מזו, גם בית שמאי מסכימים שבדרך כלל (בהודאה) די בשווה פרוטה. קידושי אישה הם אפוא חריגים, ובקבעם שיש צורך ב\"דינר\" בית שמאי משדרים שאישה מתקדשת בסכום גדול בהרבה, עדיין בסכום סמלי, אך הוא סמל ליקרות וערך ולא המחיר הקטן ביותר, לכן אין די בסכום מזערי של \"כסף\". לגבי הודאה הם מגדירים סכום מינימלי קטן יותר. נדון בכלל זה להלן, מ\"ג.<b> אם אין ההודייה מן הטענה פטור</b> – בעדי נוסח אחרים \"ממין הטענה\", וחילוף זה חוזר גם להלן. ההודאה צריכה לבוא מתוך הטענה, חלק ממנה. חילוף הנוסח הוא דרך הבנה אחרת של דין \"מודה במקצת\", ונדון בכך להלן.",
                    "<b>כיצד</b> – משנתנו שייכת למשניות ההסבר, שהן מעין שלב מאוחר יותר המסביר את המשנה הקדומה. <b>שתי כסף לי בידך אין לי בידי פטור – </b>לפי נוסח זה זו הכחשה רגילה, וכך הנוסח כמעט בכל עדי הנוסח. בדפוס וילנא נוסף \"אלא פרוטה פטור\". בכך המשנה מקבלת משמעות אחרת, שאם הטענה ללא ההודאה פחותה מפרוטה אין היא מספיקה מבחינה כספית, שהרי הטענה שנותרה היא פחות משתי כסף. רעיון זה נדון בבבלי לט ע\"ב ושם מצויה ברייתא המנוסחת כנוסח דפוס וילנא, וברור שהגמרא השפיעה על נוסח הציטוט. הציטוט בא בלשון \"תנן\", שלעתים קרובות מסמל ציטוט ממשנה, אך ייתכן שאין זה ציטוט ממשנתנו<sup class=\"footnote-marker\">8</sup><i class=\"footnote\">בבבלי, לט ע\"ב, נעשה ניסיון להסביר ש\"דוקא קתני\", כלומר ששתי כסף הן כמצרך ופרוטה אינה ממין הטענה. מהלך ההסבר שלנו אינו מאמץ הסבר זה.</i>. ההלכה עצמה שנויה במחלוקת: האם הכפירה חייבת להיות \"שתי כסף\" או הטענה המקורית צריכה להיות בגובה זה. סוגיית הירושלמי בנושא קטועה, ונראה שגם בה יש מחלוקת בנושא זה (לו ע\"ד), ואולי גם הבחנה בין מקרה שההודאה היא מפי עצמו לבין מקרה שההודאה היא מפי אחרים (לאחר עדות).",
                    "<b>שתי כסף ופרוטה לי בידך אין לך בידי פטור</b> – משפט זה חסר בדפוס. הוא בא רק אגב הקטע הקודם שגם הוא רק בדפוסים, ובא להשלים את ההלכה המקורית הקודמת, זו ששונתה בנוסח דפוס וילנא. <b>שתי כסף ופרוטה לי בידך אין לך בידי אלא פרוטה חייב</b> – הטענה היא שתי כסף וההודאה היא ממין הטענה, וערכה \"שווה פרוטה\", לכן זהו דין מודה במקצת. כפשוטה המשנה תובעת שה\"כפירה\", כלומר הסכום שעדיין מתווכחים עליו, תהיה שתי כסף. <b>מנה לי בידך אין לך בידי פטור מנה לי בידך אין לך בידי אלא חמשים דינר חייב</b> – מנה הוא מאה דינר. אמנם הוא מטבע שונה, אך המשנה מתייחסת לכל המטבעות כאל כסף עובר לסוחר ולא כאל חפץ. בשאלה זו נרחיב במשנה ג<b>.</b>",
                    "עיקרי ההלכה שבמשנה מופיעים גם בתוספתא: \"שבועת הדיינין: 1. הטענה שתי כסף ופרוטה, וההודאה פרוטה, 2. ממין הטענה. ואם אין הודאה ממין הטענה, פטור. 3. כיזה צד? שתי כסף לי בידך, אין לך בידי אלא פרוטה, פטור. 4א. שתי כסף ופרוטה יש לי בידך, אין לך בידי אלא פרוטה, חייב. 4ב. מעה ופרוטה, פטור. שתי כסף יש לי בידך, בין שכפר כולן בין שכפר בקצתן, פטור. מנה לי בידך, אין לך בידי אלא חסר שתי כסף, הרי זה ישבע. חסר מנה כסף, אין צריך לישבע\" (פ\"ה ה\"א, עמ' 451). הפתיחה (1) זהה למשנה, אך מנוסחת בצורה מתוחכמת יותר: הטענה אינה שתי כסף אלא שתי כסף ופרוטה, כדי שלאחר ההודאה המינימלית תישאר \"כפירה\" בערך שתי כסף בלבד. לאחריה בא הכלל שההודאה צריכה להיות מתוך הטענה (2). כל זה כמו המשנה. ה\"כיצד\" בא להסביר את הכלל שהכפירה (סכום הכסף שבוויכוח) היא שתי כסף, וניתנות שלוש דוגמאות לכך. ניסוח התוספתא עצמאי ומקביל למשנה, אך ניכר שעיקר עיסוקה של התוספתא אינו בהסברת עיקר הדין אלא בקביעה הנומינלית של סכומי המינימום.",
                    "<b>מנה לאבא בידך</b> – התובע טוען שהנתבע חייב לאביו מנה, האב נפטר והבן מבקש לרשת את רכושו ואת החובות שחייבים לו.<b> אין לך בידי אלא חמשים דינר פטור מפני שהוא כמישיב אבידה </b>– בעצם זה מקרה מובהק של \"מודה במקצת\", ואף על פי כן המשנה מחליטה שאין הוא בבחינת מודה במקצת. הבן במקרה זה מדגים את גבולות הכלל של מודה במקצת. נוסיף שאין זה רגיל שהפירוט \"כיצד\" יפתח במקרה שאיננו נכלל בכלל הנבדק.",
                    "למה המקרה הנדון איננו חלק מדין \"מודה במקצת\"? כנראה ההלוואה נעשתה ללא עדים, והבן אינו יודע בוודאות שאכן הייתה הלוואה. הוא לא היה עד לה, וכל שהוא יודע הוא פחות מעדות שמיעה. אפשר גם שהמשנה סבורה שזכותו של הבן לרשת את החובות של אביו אינה זכות מוקנית והיא דומה יותר למעשה חסד שהחייב חייב לקיימו, מדיני שמים, אך לא כחוב כספי אלא כמשיב אבדה. המכילתא קובעת באופן כללי: \"שבעת ה' בין שניהן להוציא את היורשים\" (מכילתא דרבי ישמעאל, מסכתא דנזיקין טז, עמ' 303). שבועה היא הסדר בין שניים, והבן אינו נחשב לתובע שכן אין הוא יוצרה של התביעה. בניסוח הבבלי: \"אין אדם מוריש שבועה לבניו\" (מז ע\"א).",
                    "בהסבר אחר התלמוד מציע הצעה אחרת בהתאם לכלל ש\"אין אדם מעיז פניו בפני בעל חובו\"<sup class=\"footnote-marker\">9</sup><i class=\"footnote\">ניסוח זה מצוי רק בתלמוד הבבלי.</i> (לעיל), הרי שהוא מעז פניו בפני בנו, ולכן הודאתו במקצת אינה ביטוי לחוסר נכונות לכפור באמת, אלא שבאמת הייתה ההלוואה קטנה יותר. הנימוק הפסיכולוגי לחיוב שבועה של \"מודה במקצת\" אינו קיים, ולכן גם בטל הדין. אנו מטילים ספק עד כמה הפרשנות הפסיכולוגית הייתה הסיבה המרכזית להלכה, וחוששים שהנטייה שלא לכפור בכל האמת אלא להציע הכחשה חלקית היא נטייה מובנית של בני אדם, לאו דווקא לפני בעל חוב, ולכן אנו מעדיפים את ההסבר הראשון.",
                    "בתוספתא שנינו: \"1. 'מנה לאבי בידך', אין לו בידי, היה לו בידי ונתתיו לו, או שיש לי בידו במנה כסות ובמנה פירות, פטור. 2. או שאמר לו אין לו בידי אלא חמשים זוז ויש לי בידו בחמשים זוז פירות ובחמשים זוז כלים, פטור. 3. אבל אם אמר לו נתתי לו מהן חמשים זוז חייב, שכן הוא נשבע על טענת עצמו\" (פ\"ה ה\"ו, עמ' 452). המקרה הראשון זהה למשנה. במקרה השני יש הודאה במקצת, אבל יש לנתבע תביעה נגדית והוא פטור משבועה, שכן התביעה הנגדית יוצרת הכחשה מלאה. במקרה השלישי הוא נשבע משום שזו הודאה במקצת. התוספתא סבורה אפוא שאדם נשבע גם על הודאה במקצת במקרה של תביעה של היורש, בניגוד למשנה.",
                    "שני התלמודים מפרשים שההלוואה הייתה בעדים, ומכל מקום הם ממליצים שכך יש לנהוג. כפשוטה המשנה אינה דנה באפשרות זו כלל, ורק האמוראים שהכירו מערכת משפטית מסודרת יותר הניחו שכך יש לפרש את המשנה, ולכך נחזור בפירושנו למשנה הבאה.",
                    "אנו נשוב להלכה זו בפירושנו למשנה ד, ונראה שיש המפרשים את משנתנו דווקא ביורש קטן, ואין נשבעים לקטן. בסיומו של הדיון נשלול אפשרות זו ולדעתנו יש לפרש את המשנה כפשוטה, וכפי שהוצע לעיל.",
                    "בירושלמי להלן (פ\"ז ה\"ב, לז ע\"ד) מובא סיפור ארוך על אריסיו של בר זיזא, שם האמורא פוסק שלא על סמך שבועה אלא על סמך היגיון חברתי. הסיפור מדגים את העובדה הידועה שבחיי המעשה העושר המשפטי והגיוון היו רבים יותר מכפי שהיו במשפט הפורמלי.",
                    "בתוספתא נוספו דוגמאות לדין מודה במקצת: \"1. מנה לי בידך, אין לך בידי, היה לך בידי ונתתיו לך, 2. או שיש לי בידך במנה כסות במנה פירות, 2א. או שאמר לו<sup class=\"footnote-marker\">10</sup><i class=\"footnote\">הנתבע לתובע.</i> אין לך בידי אלא חמשים זוז, ויש לי בידך בחמשים זוז כלים ובחמשים זוז פירות, פטור. 3. אבל אם אמר לו נתתי מהן חמשים זוז חייב, שכן הוא נשבע על טענת עצמו\" (פ\"ה ה\"ה, עמ' 451). במקרה הראשון הוא פטור כמו במשנה, שכן טענת \"נתתיו לך\" אינה זוקקת אישור בשבועה. במקרה השני זו הודאה ממין הטענה, אף על פי שתבע כסות ופרות והוא השיב לו בהודאה על כסף. זו הודאה עצמית משום שמדובר בתביעה של כסף, והמשפט \"מנה בכסות\" אינה תביעה להשבת כסות אלא הסבר כיצד ומתי נוצר החוב הכספי. עם זאת הוא פטור משבועה, שכן יש לו תביעה נגדית המקזזת את ההודאה. כבר ציטטנו את התוספתא הקודמת (ה\"ה) שגם בה תביעה נגדית נתפסת כזהה להכחשה. המקרה השלישי הוא מקרה של מודה במקצת המודה שהחזיר חלק, והברייתא באה לחדש שהודאה במקצת היא גם טענת \"החזרתי\" ולא רק הכחשת ההלוואה. הלכה זו שנויה גם בתוספתא הקודמת שציטטנו במשנה הקודמת.",
                    "לפי התוספתא, \"נתתיו לך\" נכלל אגב אורחא בקבוצה של מודה במקצת. כפי שנראה גם המשנה חוזרת לדין מודה במקצת, ואי הסדר מחייב הסבר. נדון בכך בסוף משנה ג."
                ],
                [
                    "<small>עפ”י כתב יד קופמן</small>",
                    "<b>מנה לי בידך – </b>בכמה עדי נוסח מאוחרים (דפוסים) וגם ב-<b>מגל</b>: \"בפני עדים\". תוספת זו באה בהשראת התלמודים שהזכרנו שכל עסקי ההלוואה הם בפני עדים, וכדי לפטור בעיות הלכתיות בהמשך. אך כמו המשנה הקודמת אין המשנה מזכירה את האפשרות של העמדת עדים. אם יש עדים, ההחלטה נקבעת לפי עדותם<sup class=\"footnote-marker\">11</sup><i class=\"footnote\">הדיון בעדים הוא בירו', לז ע\"א; בבלי, מא ע\"א. בדף מא ע\"ב מובאת ברייתא שגם לה אין מקבילות תנאיות. </i> בלבד. <b>אמר לו הין</b> – הנתבע אינו מכחיש;<b> למחר אמר לו תניהו לי נתתיו לך פטור</b> – טענת \"נתתיו לך\" היא הכחשה לכל דבר ואינה גוררת שבועה. <b>אין לך בידי חייב</b> – אם עתה הוא מתכחש להודאתו הוא חייב. קל להסביר את המשנה שההודאה הייתה בעדים, ברם גם אם לא נעשתה בפני עדים, ואין הנתבע מכחיש שהודה אלא טוען שעשה כן בבדיחות הדעת או מטעמים אחרים, אין הוא נאמן. ועם זאת איננו חייב אלא רק שבועה.",
                    "בכך המשנה כבר חורגת מדין מודה במקצת, ועוברת לדין אחר.",
                    "<b>מנה לי בידך אמר לו הין אל תתניהו לי אלא בפני עדים</b> – התובע התנה שהנתינה תהיה בעדים, ושוב אין ויכוח על עצם העובדות (או שהכול היה בעדים, או שהנתבע מודה).<b> למחר אמר לו תניהו לי נתתיו לך חייב מפני שהוא צריך ליתנו לו בפני עדים</b> – גם טענת \"נתתי\" אינה מתקבלת, שהרי התחייב להחזיר את ההלוואה בעדים. כאמור, התלמודים הפכו את המציאות שבמשנה לכללי התנהגות. הלוואה צריכה להיות בעדים, ואם ניתנה בעדים גם השבתה היא רק בעדים. זו כאמור מסקנה מהמשנה, מסקנה סבירה, ואילו היו הכול מצייתים לה וההלוואות היו מטופלות בהליך המשפטי הנדרש לא היו מקרים רבים מגיעים לבית הדין. גם משנה זו חורגת מדין מודה במקצת. היא עדיין בעסקי הלוואה, אך לא במודה במקצת."
                ],
                [
                    "<small>עפ”י כתב יד קופמן</small>",
                    "<b>ליטרה זהב יש לי בידך</b> – ליטרא (ליטרה) היא משקל רומי מקובל. בתקופה הרומית היה משקלה 300 גרם, ובתקופה הביזנטית 360 גרם. <b>אין לך בידי אלא ליטרה כסף פטור – </b>המשנה תופסת את ליטרת הזהב לא כסכום כסף אלא כחפץ. הוא תבע מתכת אחת במשקל מסוים, והודאה במתכת אחרת אינה ממין הטענה. <b>דינר זהב לו – </b>בדפוס \"יש לי בידך\",<b> אין לך בידי אלא דינר כסף וטריסית ופונדיון ופרוטה חייב שהכל מן מטביע אחת</b> – כפשוטו ההבדל בין ליטרא לדינר הוא שהדינר הוא מטבע כספי ואין כאן תביעה למתכת אלא לסכום כספי מסוים, והלה הודה לו על חלק מהסכום. טריסית היא שליש דינר, הפונדיון הוא חצי דינר: \"תני רבי חייה סילעא ארבעה דינרין, שש מעה כסף דינר. שני פונדיונין מעה. מעה שני איסרין, פונדיון שני מסומיסין<sup class=\"footnote-marker\">12</sup><i class=\"footnote\">לפי מיקומו זהו הדופונדיוס הרומי.</i>...\" (ירו', קידושין פ\"א ה\"א, נח ע\"ד). אם כן, הפונדיון הוא אחד חלקי 12 מדינר. עדיין זו הודאה ממין הטענה, ביותר משווה פרוטה, והכפירה יותר משתי מעות כסף.",
                    "השאלה הנשאלת היא מה בין זהב לכסף. בעינינו צריך היה להיות דין אחד לשניהם: או ששתי הליטראות הן חפצים ((gold and silver, או ששניהם סכום כסף עובר לסוחר (פרוטרוט = money). לא כן בספרות חז\"ל. בספרות חז\"ל התנאית זהב לא היה בבחינת כסף עובר לסוחר (פרוטרוט = money), ואילו מטבע כסף היה (פרוטרוט = money), אף על פי שערכו היה רב. הבחנה זו עומדת ביסודה של משנת בבא מציעא לפי נוסח ארץ ישראל.",
                    "הכסף קונה את הזהב  –    –    –  והזהב אינו קונה את הכסף",
                    "הנחשת קונה את הכסף   –    –  והכסף אינו קונה את הנחשת",
                    "מטבעות הרעות קונות את היפות   –  והיפות אינן קונות את הרעות",
                    "קונות משמעו שהן חפץ שניתן לבצע בו קניין. כסף (money) איננו מבצע קניין אלא רק חפץ. גם מטבעות הכסף בראשיתם נחשבו לחפץ, אך יחסית לזהב הם פרוטרוט. כפי שראינו בפירוש המשנה שם, בעקבות שפרבר, בראשית תקופת האמוראים חל שינוי ביחס לכל הנושא והכסף הפך למטבע עובר לסוחר, וכן מטבע הזהב. משנתנו ממשיכה אפוא בקו ההלכתי הקדום. השינוי בא לביטוי בנוסחאות המשנה ממוצא בבלי, ובדברי התלמוד, אך יסודם בארץ ישראל האמוראית.",
                    "<b>כור תבואה לי בידך אין לך בידי אלא לתך קיטנית פטור</b> – הכור הוא שלושים בסאה, והלתך 15 סאה. זו אפוא הודאה בחצי הטענה, אבל התביעה הייתה בתבואה וההודאה בקטנית. \"תבואה\" היא, לעתים, שם כללי למיני דגנים, אך קטנית אינה נכללת במיני דגנים. כן קובעת המשנה לעניין נדרים: \"רבי מאיר אומר הנודר מן התבואה אינו אסור אלא מחמשת המינין\" (נדרים פ\"ז מ\"ב). לדעת רבי מאיר המונח \"תבואה\" כולל את מיני הדגן, אך לא קטניות.",
                    "<b>כור פרות לי בידך אין לך בידי אלא לתך קיטנית חייב שהקיטנית בכלל הפירות</b> – \"פירות\" הוא שם כללי, ולכן ההודאה בקטנית היא ממין הטענה. כמעט כל הדוגמאות הן של הודאה במחצית הטענה, אך כמובן זו דוגמה בלבד.",
                    "פירות הוא אכן מונח כללי ליבול חקלאי, כדברי המשנה: \"כיצד מברכין על הפירות? על פירות האילן אומר בורא פרי העץ... ועל פירות הארץ אומר בורא פרי האדמה חוץ מן הפת, שעל הפת הוא אומר המוציא לחם מן הארץ, ועל הירקות אומר בורא פרי האדמה. רבי יהודה אומר בורא מיני דשאים\" (ברכות פ\"ו מ\"א). אם כן \"פירות\" הוא מונח כולל לירקות ודגנים. כך גם, למשל, בשביעית פ\"ד מ\"ב מתקיים דיון בפֵרות שביעית, והכוונה רק לחיטים ושעורים ולא לפֵרות האילן, וכן דוגמאות רבות אחרות.",
                    "<b>טענו חיטים והודה לו בשעורים פטור רבן גמליאל מחייב</b> – דומה שטענתו של רבן גמליאל היא שהתובע חיטים אינו מתכוון דווקא למוצר מסוים אלא לדגנים, ולכן ההודאה בשעורים היא ממין הטענה. אפשר גם שיש להבין את רבן גמליאל באופן כללי יותר, כחלה על כל המקרים דלעיל. כל תביעה של מוצרים היא תביעה כספית, ולכן כל הודאה היא למעשה ממין הטענה. למעשה יש כאן ערעור על בסיס הגישה שההודאה צריכה לבוא מן הטענה. שתי הפרשנויות מוצעות בירושלמי למשנתנו (לז ע\"א), הראשונה שרבן גמליאל מדבר רק על שני מינים אלו ששניהם מיני דגנים, והשנייה שהוא מדבר על כל שני מינים. הבבלי מעלה את האפשרות שרבן גמליאל רואה בכך הודאה במקצת רק משום שהתביעה הייתה על חיטים ושעורים והודה באחד מהם, אך אם תבע רק חיטים והודה רק בשעורים אין זו הודאה ממין הטענה. כפי שנראה להלן זו דרכו של התלמוד לצמצם את המחלוקת בין התנאים, אבל כפשוטה של משנה אין מדובר כאן על תביעה כפולה (חיטים ושעורים) אלא על תביעה לחיטים בלבד.",
                    "לשאלה זו נשוב להלן בסוף המשנה לאחר דיון בדוגמה נוספת.",
                    "<b>שהטוען</b> – בחלק מעדי הנוסח \"הטוען\"; גם לפי נוסח כתב היד אין \"ש...\" ראיה אלא אות לשרשור המקרים. המשנה חוזרת בכתובות פי\"ג מ\"ד.<b> את חבירו בכדי שמן והודה לו בקינקינים אדמון אומר הואיל והודה מן הטענה יישבע וחכמים אומרים אין הודייה מן הטענה</b> – משנה זו צוטטה בכתובות וכך שנינו (כתובות פי\"ג מ\"ד): \"הטוען את חברו כדי שמן והודה בקנקנים אדמון אומר הואיל והודה במקצת הטענה ישבע וחכמים אומרים אין זו הודאה ממין הטענה אמר רבן גמליאל רואה אני את דברי אדמון\".",
                    "שלוש נוסחאות לפנינו:",
                    "א. <u>מן</u> הטענה, וזו נוסחת כתב היד למשנתנו ולמשנת כתובות וכתבי היד לכתובות<sup class=\"footnote-marker\">13</sup><i class=\"footnote\">ב, ג11, ג15, ז, ט, ל, לפ, נ, ן, פ, רב, ת.</i>.",
                    "ב. יתר עדי הנוסח בכתובות גורסים \"הואיל והודה <u>במקצת</u> הטענה ישבע וחכמים אומרים אין זו הודאה מקצת הטענה\". בעדי הנוסח למשנת שבועות המשפט \"הואיל והודה מקצת הטענה\" מופיע רק בעדי נוסח משניים<sup class=\"footnote-marker\">14</sup><i class=\"footnote\">דפוסים – וילנא, דו, דל, דפ, וכן ב-מגל.</i>, אבל בכל עדי הנוסח הטובים \"ממין הטענה\".",
                    "ג. גרסת כתב יד קימברידג' לכתובות וכמה עדי נוסח למשנתנו (שבועות) היא \"ממין הטענה\"; חלק מכתבי היד אינם עקביים בעניין זה בין דברי אדמון לדברי חכמים, ובאחרים יש נוסחי כלאיים.",
                    "מצב נוסח דומה נמצא במשנה הזהה במסכת כתובות. שלושת הנוסחים מתייחסים לדין המחייב שבועה כאשר הנתבע מודה חלקית בטענת התובע. משנתנו הגדירה זאת במילים \"אם אין הודייה מן הטענה פטור\" (כך בכתב יד קופמן). הוראת הגבלה זו היא שאם אין כלל הודאה של התובע במשהו מתוך (\"מן\") הטענה של התובע אין הנתבע מחויב להישבע. קרובה למובן זה הלשון \"מקצת הטענה\" – כלומר על הנתבע להודות בחלק, ולו קטן, מתוך טענתו של התובע כדי להתחייב בשבועה. לשון זו אינה מצויה בכתבי היד הטובים של משנתנו (שבועות) אך מצויה בהמשך המסכת (פ\"ז משניות א-ג). כמו כן מצויה לשון זו במכילתא דרבי שמעון בר יוחאי (כב ח, עמ' 203). הלשון הנוספת (ג) המצויה בחלק מנוסחאות משנתנו, \"ממין הטענה\", אינה עוסקת רק בחלקיות אלא בזיקה שבין הטענה ובין ההודאה<sup class=\"footnote-marker\">15</sup><i class=\"footnote\">לשון זו מצויה אף במכילתא דרבי ישמעאל, פרשה טו, עמ' 301, בכל כתבי היד (בניגוד לדפוס).</i>. כלומר, כדי להתחייב בשבועה על הודאת הנתבע להיות דומה בתוכנה לתביעה ואינה יכולה להיות \"ממין\" אחר. למעשה, דרישה זו מובלעת אף בלשון \"מן הטענה\", שכן אם ההודאה היא על דבר מסוג אחר הרי שלא הוכלה בתוך הטענה המקורית של התובע.",
                    "מבחינת מחקר הנוסח לנוסח א עדיפות ברורה. אך נוסח ב הוא נוסח \"מקורי\" שכנראה עמד לפני הבבלי, או שעוצב על ידי אמוראי בבל. על כל פנים זה הניסוח שהתקבל לדורות.",
                    "המשנה במסכתנו מביאה זה בצד זה את המקרה שלנו יחד עם מקרה אחר, \"טענו חטין והודה לו בשעורים\". מקרה זו הנו דוגמה מובהקת של הודאה שאינה ממין הטענה. המקרה שבמחלוקת במשנתנו הוא כאשר התובע טוען כלפי חברו שהשאיל לו כדי שמן מלאים ואילו הנתבע מודה שקיבל קנקנים, כלומר את הכדים עצמם, אך מכחיש שקיבל שמן (הוא טוען שקנה רק את האריזה). אדמון טוען כי הנתבע מתחייב שבועה, שכן הנתבע מודה בחלק מתביעתו של התובע. חכמים קובעים כי ההודאה והטענה אינן בעלות זיקה זו לזו. האמוראים התחבטו מדוע חכמים קובעים כי אין זיקה בין הטענה ובין ההודאה, ועל כן העמידו את משנתנו במקרים מסוימים<sup class=\"footnote-marker\">16</sup><i class=\"footnote\">בבלי, קח ע\"ב ושבועות לט ע\"ב – מ ע\"ב; ירו', לו ע\"א ושבועות פ\"ו ה\"ג, לז ע\"א.</i>.",
                    "נראה כי כפשוטה ההנחה היא ש\"כדי שמן\" היא תביעה המתייחסת לרוב לשמן עצמו, כאשר הכד משני לעניין ואינו אלא האריזה של המוצר, השמן. כאשר הנתבע מודה שקיבל את הכדים עצמם הרי שלפי חכמים הוא אמנם מודה בדבר שהיה באופן מסוים מוכל בתוך הטענה, אך לא לכך התכוון הטוען ועל כן יש כאן הודאה שאינה מוכלת בטענה<sup class=\"footnote-marker\">17</sup><i class=\"footnote\">כפירוש הזה עולה בתוך דיוני האמוראים בשני התלמודים. </i>. ההלכה המאוחרת (האמוראית) קבעה שההודאה צריכה להיות ממין הטענה, וזה כאמור פיתוח אמוראי, שטעמו בצדו, אך איננו במשנה.",
                    "דין \"מודה במקצת\" ידוע ממקורות רבים, ולפי הסבר הבבלי דין \"מודה במקצת\" הוא רק במקום שההודאה היא חלק אינטגרלי מהטענה. התלמודים בדרכם מנסים לצמצם מחלוקות עקרוניות (ירו', כתובות לו ע\"א; בבלי, שם קח ע\"א). הם מעמידים את מחלוקת אדמון וחכמים במקרה מסוים זה שכדי השמן בכלל הקנקנים. זהו ההסבר האמוראי לדין \"מודה במקצת\", כנראה מתוך שגרסו במשנה \"מודה במקצת הטענה\" (נוסח ב), אבל במקור התנאי הדין היה רחב יותר. די היה שההודאה תהיה קרובה לטענה (נוסח א). ואכן הנוסח המקורי של המשנה מסתפק בכך שההודאה קרובה לטענה. הטענה היא לכדי שמן, ועיקרה השמן עצמו. הקנקנים אינם בכלל הטענה, אבל הם קרובים לה שכן ההודאה היא על כמות שמן מסוימת וכלי הקיבול הוא משני. אדמון מרחיב אפוא את דין \"מודה במקצת\", וכנראה אין לגרוס \"מודה במקצת הטענה\" אלא \"מודה ממין הטענה\". כך גם יש לפרש את המשנה \"טענו חיטים והודה לו בשעורים\", שחכמים פוטרים ורבן גמליאל מחייב<sup class=\"footnote-marker\">18</sup><i class=\"footnote\">ראו עוד פירושנו לבבא מציעא פ\"א מ\"א.</i>.",
                    "המשך המשנה עוסק בגלגול שבועה, או בלשון חכמים \"זוקקין שבועה\", כדברי המשנה בקידושין: \"וזוקקין נכסים שאין להם אחריות את הנכסים שיש להם אחריות לישבע עליהן\" (פ\"א מ\"ה). אם התחייב בשבועה על טענה אחת התובע רשאי לנצל את ההזדמנות ולחייבו שבועה גם על טענותיו האחרות, טענות שלולא \"גלגול\" זה לא היו מחייבות שבועה. לפי הנוסח של כתב היד אם התחייב שבועה על המטלטלין (כגון שנמסרו לו חפצים לשמירה בחינם ואבדו לו) התובע זכאי לגלגל שבועה על עסקי קרקעות שיש לו. בדפוס המשפט מתחיל במילים \"וזוקקים נכסים\", וכן ברוב עדי הנוסח, אך המשפט שלם וברור גם ללא מילים אלו. בנוסח <b>מגל</b> משנת קידושין אף מצוטטת בתוך משנתנו.",
                    "<b>טענו כלים וקרקעות והודה בכלים</b> – לשון המשנה קשה, וניתנת לפרשנויות שונות. נפתח בפירוש הבבלי<sup class=\"footnote-marker\">19</sup><i class=\"footnote\">שבועות מ ע\"א; בבא מציעא ד ע\"ב – ה ע\"א. כנראה כך הסביר גם הירושלמי, לז ע\"א, אם כי דבריו עמומים. </i>. \"הודה\" הוא כנראה הודאה מלאה ולא הודאה במקצת, שכן הודאה במקצת מופיעה בהמשך. <b>וכפר בקרקעות</b> – בהמשך המשנה נאמר שפטור. כך הדפוסים, ונדון בכך בהמשך. בשלב זה נניח שאכן כתוב \"פטור\". <b>בקרקעות וכפר בכלים</b> – כאמור המשך המשפט ברוב עדי הנוסח <b>פטור. </b>פשוט להסביר את המשנה שאלו חפצים שונים ושתי תביעות שונות ולכן הודאה באחת מהתביעות איננה נחשבת למודה במקצת. אבל המשך המשנה מזכיר שני דינים נוספים הנוגעים לקרקעות.",
                    "1. אין נשבעים על קרקעות – בעיקרון אין נשבעים שבועת מודה במקצת על קרקעות. כלומר אם תבע חמישים דונם והנתבע הודה שחייב 25 דונם אין כאן חובת שבועה. כל דונם ודונם נחשב לתביעה עצמאית בגלל חשיבות הקרקעות. הלכה זו נרמזת בסוף משנתנו ובמשנה הבאה. עורך המשנה בוודאי היה מודע לייחודם של הקרקעות בתחום זה, שכן ההלכה נזכרת בהמשך המשנה.",
                    "2. מגלגלים שבועה – כלומר אם יש על אדם שתי תביעות, והוא חייב שבועה באחת מהן (עקב היותו מודה במקצת, שומר או כל טיעון הלכתי מספק אחר), מותר להשביעו גם על הטענה השנייה, אף על פי שהטענה השנייה אינה מצדיקה שבועה (זו תביעה רגילה).",
                    "3. מגלגלים שבועה גם ממטלטלים על קרקעות, כלומר אם יש שתי תביעות נפרדות, האחת על מטלטלין והאחרת על קרקעות, ואחד הצדדים התחייב שבועה על המטלטלים, מותר להשביעו גם על נושא אחר.",
                    "קרקעות וכלים נחשבים, לפי הבבלי, לתביעה אחת, ולכן היה מקום להפעיל כאן את דין מודה במקצת, אבל הנתבע פטור משבועה שכן מעורבות כאן קרקעות, ואין נשבעים עליהן. זאת בניגוד להנחת הירושלמי שגלגול שבועה חל גם על מה שכשלעצמו אין ראוי שיישבע עליו (ירו', קידושין פ\"א ה\"ה, ס ע\"ד), מכאן שאם התביעה הייתה על כלים וכלים אחרים היה הנתבע נחשב למודה במקצת<sup class=\"footnote-marker\">20</sup><i class=\"footnote\">הבבלי, בבא מציעא ד ע\"א, מוסיף למרכיבי ההלכה טיעון חדש, \"אמר לו הילך\". טיעון זה מצמצם את דין מודה במקצת, והוא פיתוח בבלי. שינוי הלכה במעטה של פרשנות יוצרת.</i>. פרשנות כזאת מרחיבה מאוד את המונח \"מודה במקצת\". היא מרחיבה מאוד את דברי אדמון. הבבלי סבור שאכן כך יש להבין את דברי אדמון. אנו הסברנו את דבריו באריזה של שמן, אריזה שהיא בעלת ערך כשלעצמה, לא פחות (או מעט פחות) מהמוצר עצמו. לפי הסבר זה כל שתי תביעות של אדם אחד מאותו נתבע נחשבות לאחת.",
                    "לכאורה תמוה מדוע לא הביאה המשנה את הדין העיקרי שתביעה אחת על שניים או שלושה חפצים שונים נחשבת לתביעה אחת (לצורך הגדרת \"מודה במקצת\"), ואכן בתוספתא ההלכה מנוסחת באופן סתמי: \"טענו פירות כסות וכלים והודה באחד מהם חייב\" (פ\"ה ה\"י, עמ' 452). \"חייב\" הוא חייב בשבועה, כמובן.",
                    "בחלק זה של הפרק יש בתוספתא ברייתות מקבילות, אבל כפי שטענו במבוא את המשנה והתוספתא יש לקרוא יחדיו כאשר אחד החיבורים משלים את זולתו. במקרה זה כנראה יש לקרוא כך:",
                    "המשפט במשנת שבועות \"רבן גמליאל מחייב\" הוא בכל מקרה של כלים שונים, כגון חיטים ושעורים. המשנה בכתובות מצמצמת את דברי רבן גמליאל בכך שהיא מחברת אותם לדברי אדמון. רבן גמליאל רואה את דברי אדמון אך מרחיק לכת מהם. אם כן למעשה היו שלוש עמדות:",
                    "1 אדמון – המודה במקצת ממין הטענה (במקצת הטענה) חייב שבועה; המודה במקצת מסך כל הטענות, 2. רבן גמליאל מחייב 3. וחכמים פוטרים.",
                    "עד כאן פירוש אחד המחייב הרחבה רבה של דין מודה במקצת. הרחבה כזאת היא נגד פירושי רוב הראשונים לדין מודה במקצת.",
                    "אפשרות שנייה היא שכבר ברישא \"הודה בכלים\" או \"הודה בקרקעות\" איננו הודאה אלא מודה במקצת. המשפט ברישא נשען על המשפט השלישי במשנה \"הדן בדין זוקקין שבועה\". אמנם מדין \"זוקקין שבועה\" היה צריך להישבע גם על התביעה השנייה (אם הודה במקצת קרקעות חייב בשבועה על הכפירה המלאה בכלים ואם הודה במקצת הכלים חייב על הכפירה בקרקעות), אבל אין מגלגלים שבועה על קרקעות. לכאורה יש לשאול כיצד זה הוא חייב שבועה על קרקעות: הרי אם הודה במקצת התביעה של הקרקעות אין חייב שבועה! ואכן זו ההלכה הכללית, שאין נשבעים על קרקעות.",
                    "עם זאת הייתה גם דעה שיש בנושא מחלוקת תנאים. אנו נעסוק בנושא במשנה ו. אם כן משנתנו סבורה שנשבעים על קרקעות או על מקרים שהם כקרקעות, כפי שנסביר במשנה ו. אבל פירוש זה בעייתי, שכן בהמשך נקבע במפורש שמגלגלים שבועה מכלים על קרקעות (הודה במקצת כלים חייב), וקשה להעמיד את המשנה בשתי דעות חלוקות (מה שהבבלי מכנה תברא!), אלא אם כן אין אפשרות אחרת.",
                    "<b>הודה במקצת הכלים חייב</b> – כדין מודה במקצת. לפי נוסח כתבי היד כאן אין מדובר בתביעה לקרקעות וכלים, אלא בתביעה לכלים בלבד. הבבלי הבין כנראה שהתביעה הייתה על כלים וקרקעות וחייב שבועה על קרקעות, מדין גלגול שבועה המצוטט להלן.<b> במקצת הקרקעות פטור – </b>לפי נוסח כתבי היד התביעה רק על קרקעות והודה במקצת התביעה, זהו מודה במקצת, אבל אין נשבעים על קרקעות. בדפוס סדר ההלכות הפוך. <b>שהנכסים שאין להן אחריות זוקקין את הנכסים שיש להן אחריות לישבע עליהן</b> – משפט זה מנמק כאמור את הרישא ולא את הסיפא.",
                    "בירושלמי נאמר: \"כיני מתניתא כפר במקצת קרקעות חייב במקצת כלים פטור\" (לז ע\"א). לכאורה לנוסחה זו אין שחר, ונראה שיש לגרוס איפכא: \"כפר במקצת קרקעות פטור, במקצת כלים חייב\". הביטוי \"כיני מתניתא\" מציע, בדרך כלל, נוסחה חילופית למשנה, ושתי הנוסחאות הגיוניות ואפשריות. אם כן לאיזו נוסחה הירושלמי מתנגד? אפשר ש\"כיני מתניתא\" כאן בא לקבוע את סדר ההלכות, ואינו שונה בתוכנו מהמשנה<sup class=\"footnote-marker\">21</sup><i class=\"footnote\">אפשטיין, מבוא, עמ' 481.</i>. אפשטיין פירש שהירושלמי מתנגד לגרוס את כל הרישא. לדעתו אם התביעה הייתה על שני מינים וכפר באחד מהם פטור, כשיטתו של רבי יוחנן בירושלמי<sup class=\"footnote-marker\">22</sup><i class=\"footnote\">ירו' לראשית משנתנו, לז ע\"א; בבלי, מ ע\"ב; ירו', כתובות פי\"ג ה\"ד, לו ע\"א. </i>, אבל הבבלי סבר שמקרה של טענת שני מינים הוא מחלוקת רבן גמליאל וחכמים (מ ע\"א-ע\"ב)<sup class=\"footnote-marker\">23</sup><i class=\"footnote\">זו עמדת רוב הסוגיה, אם כי הבבלי (מ ע\"א) מעלה גם אפשרות של מחלוקת בנושא.</i>. את משנתנו קיבל כנוסחתה שמדובר בטענת שני מינים (קרקעות וכלים), אבל גרס בה \"פטור\", כלומר שאם הודה בקרקעות פטור משבועה על כלים ואם הודה על כלים פטור מקרקעות, שכן זו טענת שני מינים והודאה במין אחד, ולדעת חכמים בראשית המשנה פטור משבועה במקרה כזה.",
                    "אולי יש להבין את הירושלמי באופן שונה: \"<u>כפר במקצת קרקעות חייב</u>\" בשבועה על הקרקעות מדין נשבעים על קרקעות בטענת מודה במקצת, ועל הכלים חייב בשבועה מדין גלגול שבועה. הודה <u>\"במקצת כלים פטור\" משבועה על הקרקעות</u>, שכן אין מגלגלים שבועה על קרקעות. זה חידוש גדול בהבנת מעמד הקרקעות, והצענו אותו ברישא.",
                    "הקושי בפירוש שני התלמודים ברור: שניהם מרחיבים מאוד את דין מודה במקצת לפי רבן גמליאל, ואת משנתנו הם מעמידים כמותו.",
                    "נוסחת עדי הנוסח מארץ ישראל למשנה",
                    "בנוסח כתב היד: \"טענו כלים וקרקעות. 1. הודה בכלים וכפר בקרקעות, 2. בקרקעות, וכפר בכלים, 3. הודה במקצת הכלים חייב, 4. במקצת הקרקעות פטור. 5. שהנכסים שאין להם אחריות, זוקקים את הנכסים שיש להן אחריות, לישבע עליהן\", וכן בכתב יד פרמא, בכתב יד לאו, בכתב יד ליידן (בנוסח המשנה שבירושלמי) ועוד.",
                    "פירוש המשנה לפי נוסח ארץ ישראל והשלמת הירושלמי, \"כיני מתניתא...\", שאותה הסברנו לעיל, הוא:",
                    "<b>טענו בכלים וכפר בקרקעות 1. הודה בכלים וכפר בקרקעות</b> – זו הודאה במקצת; זו אמנם הודאה בטענה אחרת לחלוטין אך המשנה מהלכת בדרכו של רבן גמליאל שכל הודאה בחלק מהתביעה גורמת לגלגול שבוע<b>ה. </b>זו פרצה בהלכה שאין נשבעים על קרקעות, אבל הסיפא מסבירה את הפרצה. אמנם אין נשבעים על קרקעות, אבל אם כבר מוטלת עליו שבועה (מפני שהוא מודה במקצת) מכילים בה גם שבועה על קרקעות, אף על פי שעל קרקעות עצמן, לבדן, אין נשבעים. אגב חיוב שבועה אחרת חייב שבועה שכן (להלן) מתברר שחייבים שבועת גלגול גם על הקרקעות (הרי על הכלים איננו צריך להישבע, שכבר הודה). <b>2. בקרקעות, וכפר בכלים</b> – גם כאן יש הודאה בחלק מהתביעה וחייב. אמנם על קרקעות איננו נשבע אך נשבע על הכלים.<b> 3. הודה במקצת הכלים</b> – זו הודאה במקצת רגילה,<b> חייב</b> – שבועה על יתר הכלים ואולי גם על הקרקעות,<b> 4. במקצת הקרקעות פטור</b> – שכן לא נוצרה התחלה של שבועה שתיצור גלגול שבועה על הכלים.<b> 5. שהנכסים שאין להם אחריות, זוקקים את הנכסים שיש להן אחריות, לישבע עליהן </b>– המשפט מנמק את סעיף 3 ואת סעיף 1. יש גלגול שבועה על קרקעות.",
                    "גם לפי פירוש זה עדיין אנו נזקקים לטיעון של הרחבת דין \"מודה במקצת\" על תביעת כלים וקרקעות. ממילא עולה שאלת הבבלי למה לדבר בכלל על קרקעות ולא על כלים, וענינו על כך.",
                    "<u>נוסחה שלישית למשנה</u>",
                    "בנוסף קיימת לפחות נוסחה שלישית למשנה. כאמור הירושלמי רומז שהייתה נוסחה אחרת, והוא מתקן או גורס \"כיני מתניתין\" כנוסחה שהבאנו. מה הייתה הגרסה המקורית? אפשרות אחת היא שהמשפט כולו לא היה קיים ונוסחת המשנה הייתה:",
                    "טענו כלים וקרקעות. 1. הודה בכלים וכפר בקרקעות, 2. בקרקעות, וכפר בכלים חייב. 3 [הודה במקצת קרקעות פטור]. 4. שהנכסים שאין להם אחריות, זוקקים את הנכסים שיש להן אחריות, לישבע עליהן.",
                    "<b>הודה בכלים וכפר בקרקעות – </b>הודה (במקצת כלים), התחייב שבועה על הקרקעות. לפנינו מקרה רגיל של הודאה במקצת וגלגול שבועה מכלים לקרקעות. <b>בקרקעות וכפר בכלים – </b>הודה במקצת בתביעת הקרקעות. אמנם אין נשבעים על קרקעות, אך זו הודאה במקצת הטענה. על הקרקע אמנם איננו צריך להישבע כי יש פטור מיוחד משבועת קרקעות, אבל עדיין חובת השבועה (שאיננה ממומשת) יוצרת גלגול שבועה. היתרון בהסבר זה הוא שאיננו נזקקים לטיעון של הרחבת דין מודה במקצת גם על שתי תביעות, ומבחינה טכנית המשנה היא דעת הכול ולא רק דעת רבן גמליאל. <b>הודה במקצת קרקעות פטור</b> – איננו יודעים אם משפט זה היה קיים במשנה, אך הוא כשלעצמו הגיוני ומקובל על הכול, אין שבועת מודה במקצת על קרקעות. המשפט האחרון מנמק את משפט 1, ויש בכך קושי סגנוני שאיננו מהותי.",
                    "<u>נוסחה רביעית למשנה המקורית</u>",
                    "השלמה אחרת של המשנה לפני ה\"כיני מתניתין\" היא:",
                    "טענו כלים וקרקעות. 1. הודה בכלים וכפר בקרקעות, 2. בקרקעות, וכפר בכלים, 3 במקצת הקרקעות פטור. 4. הודה במקצת הכלים חייב. 5. שהנכסים שאין להם אחריות, זוקקים את הנכסים שיש להן אחריות, לישבע עליהן.",
                    "סדר המשפטים 4-3 הוא כמו בבבלי, ברם הבבלי הוסיף את המילה \"פטור\" בסוף המשפט השני ולכן סדר הסעיפים השלישי והרביעי איננו משנה. אך אם המילה \"פטור\" איננה ההלכה במשפטים הראשונים זהה לזו שבמשפט השלישי והיא הפוכה ממה שהצענו לעיל, וטעמה ונימוקה עימה. וכך פירוש המשנה:",
                    "<b>טענו כלים וקרקעות. 1. הודה בכלים וכפר בקרקעות</b> – פטור הוא פטור משבועה, שכן אין כאן מודה במקצת, אלו טענות נפרדות.<b> 2. בקרקעות, וכפר בכלים</b> – גם פטור משום שאלו תביעות נפרדות,<b> 3. במקצת הקרקעות פטור</b> – פטור משבועה על הקרקעות שכן אין נשבעים על קרקעות, ופטור משבועה על הכלים שכן אין כאן דין מודה במקצת.<b> 4. הודה במקצת הכלים חייב</b> – בשבועה על הכלים כדין מודה במקצת ועל הקרקעות מדין גלגלול שבועה.<b> 5. שהנכסים שאין להם אחריות, זוקקים את הנכסים שיש להן אחריות, לישבע עליהן</b> – זה משפט חמישי המנמק את ההלכה הקודמת.",
                    "מכל הבחינות ההלכתיות, ומבחינת עדות הטקסט, יש להצעה זו יתרון בולט. דין מודה במקצת נשאר חלקי (מקצת מהטענה או ממין הטענה). המשפט האחרון מסביר את קודמו והכול שפיר. להלן נסביר מה אילץ את התלמודים להרחיב את דין מודה במקצת.",
                    "לפני שנמשיך עלינו להתבונן בהסברי הירושלמי ולנסות להבין איזה נוסח מארבעת הנוסחים שהצענו עמד לפניהם. הבאנו את סוגיית הירושלמי [בסוגריים השלמות והסברים שלנו].",
                    "1. את אמרת טענו שני מינין והודה לו באחד מהן דברי הכל פטור. 2. והא תנינן טענו כלים וקרקעות הודה בכלים וכפר בקרקעות בקרקעות וכפר בכלים [צריך להשלים חייב\" כמו בנוסחאות 3-1 כדי שתיווצר שאלה]. אם כלים בכלים הוא חייב, כלים בקרקעות לא כל שכן? 3. מה עבד לה? דו פתר ליה לזוקקו שבועה\" (ירו', כתובות פי\"ג ה\"ד, לו ע\"א).. הירושלמי מסביר שדין כלים וקרקעות בא להדגיש את גלגול השבועה. כלומר דין מודה במקצת אמנם קיים, אך הוא איננו מספיק לגרום לשבועה בעניין קרקעות, אך דין גלגול שבועה מעביר את השבועה גם על קרקעות. והתלמוד ממשיך: 4. \"והתנינן הטוען את חבירו כדי שמן והודה לו בקנקנים מה אנן קיימין אם בשטענו קנקנים ושמן והודה לו באחת מהן כל עמא מודיי שהוא מין הטענה ואם בשטענו שמן והודה לו בקנקנים כל עמא מודיי שאין הודייה מן הטענה, דאמר רבי זעירא רבי אבונה בשם רב בשטענו קנקינו שמן היא מתני' [כלומר המשנה בכתובות מדברת בהודאה במשהו מתוך אותה תביעה. המשפט \"טענו בקנקנים והוא בשמן\" מדבר על קנקני השמן (אריזה), כמו שהסברנו, ולדעת הכול מודה במקצת איננו חל על טענות נפרדות] ההין מילין וההן אמר ריקנן [אחד אמר קנקנים מלאים והשני כופר בשמן, כלומר טוען שהקנקנים היו ריקים] 4א. ניחא קנקנים ולא שמן שמן ולא קנקנים? [אפשר להסביר כך את המשפט קנקנים ולא שמן, כלומר הקנקנים היו ריקים, אך אי אפשר להסביר כך את המקרה שהודה לו בשמן וכפר בקנקנים]. רבי אלעזר בשם רבי אבון מפיק לשנה [לישנא]<sup class=\"footnote-marker\">24</sup><i class=\"footnote\">כך בירושלמי שבועות.</i> מחצין דמשח ולית וישאלוניה<sup class=\"footnote-marker\">25</sup><i class=\"footnote\">כך בשבועות.</i> (סופיה משאלה) בההוא דנשתתק [רבי אבין מתרץ שהשמן נמצא במחץ, הם כלי חרס גדולים דמויי פיטס<sup class=\"footnote-marker\">26</sup><i class=\"footnote\">כלים פ\"ב מ\"ב; פרה פ\"ה מ\"ה. כך מפרש בעל קרבן העדה. בעל פני משה הסביר שנקב בקנקנים כדי להגדיר את כמות השמן שכן לקנקן נפח קבוע. פירושו אפשרי, אך אין בו הסבר למונח \"מחצין\".</i>]. הגמרא שואלת למה לא נשאל את המוכר והקונה על מה דיברו, ועונה שמדובר במקרה שאחד מהם השתתק.",
                    "הירושלמי בשבועות כאן (לז ע\"א) חוזר על דברי הירושלמי בכתובות בשינויים שבהם נעזרנו בפירוש.",
                    "אם כן בסופו של דבר התלמוד עדיין שולל את ההרחבה האפשרית של דין מודה במקצת. לפיכך אם הודה בכלים וכפר בכלים בקרקעות אין זה מקרה בו חל דין 'מודה במקצת'. בשלב זה התלמוד מביא את ה\"כיני מתניתא\" שבו עסקנו קודם. אם כן לפני התלמוד עמד הנוסח הראשון או השני, לפני ה\"כיני מתניתא\". ה\"כיני מתניתא\" אמור כנראה לתרץ את השאלה בדבר הרחבת דין מודה במקצת, וכאמור רק הנוסחים השלישי והרביעי עונים על כך.",
                    "<b>שהנכסים שאין להן אחריות זוקקים את הנכסים שיש להן אחריות ישבע עליהן – </b>הסברנו משפט זה לעיל<b>. </b>אם הוטלה על אדם שבועה על עסק הקשור לנכסיו המטלטלים אפשר לגלגל עליו שבועה גם בדיני קרקעות. זאת מתוך ההנחה שבמקרה רגיל אין נשבעים על קרקעות. האות ש' שבפתיחת המשנה מרמזת לכאורה שהלכה זו מנמקת את קודמתה, ברם כבר הראו חוקרים ששי\"ן השייכות באה לעתים במקום וי\"ו החיבור. כלומר זו עשויה להיות הלכה נוספת במשנה הקשורה למשנה זו או למשנה הבאה. הקשר הכללי למשנה שלנו ברור לפי כל הפרשנויות שהצענו.",
                    "הדין העקרוני של גלגול שבועה נדון במשנה במקום אחר (קידושין פ\"א מ\"ה):",
                    "1. \"נכסים שיש להם אחריות, נקנין בכסף ובשטר ובחזקה ושאין להם אחריות אין נקנין אלא במשיכה.",
                    "2. נכסים שאין להם אחריות נקנין עם נכסים שיש להם אחריות בכסף ובשטר ובחזקה",
                    "3. וזוקקין נכסים שאין להם אחריות את הנכסים שיש להם אחריות לישבע עליהן\".",
                    "מבחינה סגנונית המשפט \"ש...\" הוא תוספת למשנה, ציטוט ממשנת קידושין או מאותה הלכה קדומה שמשנת קידושין ציטטה. משנת שבועות מניחה כדבר ידוע ש\"מודה במקצת חייב שבועה\". אם אדם תובע מאה דינר וחברו מודה בארבעים או בחמישים דינר – הרי הוא מודה במקצת וחייב שבועה על השאר (משנה, שבועות פ\"ו מ\"א-מ\"ג). ההנחה בתלמוד הבבלי בהסברו לדין זה היא שאדם אינו מעז לכפור בכל החוב, ולכן הודה בחלקו, אבל בתביעה רגילה שבה הנתבע כופר בכול – אין מקום לשבועה.",
                    "<b>גלגול שבועה</b>",
                    "הבבלי מסביר שדין גלגול שבועה נלמד מתשובת הסוטה על השבעתה \"אמן ואמן\", והתשובה נדרשת: אמן על החשד הספציפי שעליו הובאה ואמן על מקרים אחרים בלתי ידועים. \"וזוקקים את הנכסים וכו'. אמר עולא: מנין לגלגול שבועה מן התורה? שנאמר: 'ואמרה האשה אמן אמן', ותנן: על מה היא אומרת אמן אמן? 1. אמן על האלה, אמן על השבועה, 2. אמן אם מאיש זה, אמן אם מאיש אחר, 3. אמן שלא סטיתי ארוסה ונשואה ושומרת יבם וכנוסה\" (בבלי, קידושין כז ע\"ב). אנו נעסוק בתשובה (ענייה) \"אמן ואמן\" בפירושנו לסוטה פ\"ב מ\"ה. שם ראינו שהחזרה הכפולה נועדה כפשוטה למטרות טקס והדגשה וכמוה עניות אחרות, בעיקר כאלה שנהגו במקדש. אפילו אם נניח שיש כאן השבעה נוספת הרי אפילו המדרש שהאמוראים מצטטים מציע גם פירוש אחר לכפילות (אמן על האלה ואמן אחר על השבועה). במדרש התנאי שציטטנו ההסבר הזה (על אלה ועל שבועה) איננו<sup class=\"footnote-marker\">27</sup><i class=\"footnote\">ספרי במדבר, טו טו, עמ' 20; ספרי זוטא, ה כב, עמ' 236.</i>. מעבר לכך, הדרשה היא דרשתו של רבי מאיר, \"ואין חכמים מודים בדבר\" (ספרי במדבר, טו, עמ' 20). האם ניתן להסיק מכאן שהם חולקים גם על הרעיון של גלגול שבועה? לו היינו סבורים שהדרשה יצרה את ההלכה התשובה הייתה צריכה להיות חיובית. לדעתנו, אפוא, וכפי שהצגנו במקומות אחרים<sup class=\"footnote-marker\">28</sup><i class=\"footnote\">ראו המבוא הכללי לפירוש המשניות, וכן המבוא למסכת נזיקין (בבא קמא).</i>, לא הדרשה יצרה את ההלכה אלא ההיגיון המשפטי, ואותו עוד צריך לברר.",
                    "אם כן, עצם גלגול השבועה מופיע במדרש התנאי לעניין סוטה. בספרי אף מצויה דרשה שמסוטה ניתן \"לגלגל\" את גלגול השבועה על שאר השבועות. אך הקישור לסוטה איננו הכרחי ואיננו מסביר את החידוש ההלכתי של חז\"ל.",
                    "עם זאת, בוודאי לא הדרשה יצרה את גלגול השבועה אלא ההלכה הקדומה. שבועת הסוטה כוללת יותר מאשר שבועה על המקרה הנוכחי.",
                    "כמובן ניתן היה גם לחלק ולומר שסוטה נשבעת על התנהגותה במקרה זה ובכלל המקרים באותו תחום, ואין מחייבים אותה בהזדמנות זו שבועה על נושאים עסקיים שאולי התעוררו. אך חכמים אינם מציעים חילוק זה. תוצאת דיוננו היא שאמנם גלגול מסוים מופיע בסוטה, אך הוא מצומצם ומדרשי בלבד; הוא איננו בכתוב המקראי והוא חידוש של חכמים. מעתה אנו צריכים להבין מדוע חידשו חכמים מונח משפטי זה של גלגול שבועה.",
                    "מבחינה סגנונית ומבחינת התפתחות ההלכה, משנת שבועות קודמת למשנת קידושין. במשנת שבועות יש רשימה של מקרים שונים, ואילו במשנת קידושין יש כלל משפטי מנוסח בתמצות, כל כך מתומצת שכמעט ואיננו מובן ללא הרקע המשפטי שבמשנת שבועות.",
                    "המונח במשנתנו הוא \"זוקקין שבועה\"; מונח זה מציין כל התחייבות לשבועה. מונח מדויק יותר הוא \"גלגול\" שבועה, שפירושו העברת השבועה מטענה אחת לאחרת (משנה, שבועות פ\"ז מ\"ח). כאמור אמוראים מציגים את גלגול השבועה כאילו הוא נלמד מפרשת סוטה<sup class=\"footnote-marker\">29</sup><i class=\"footnote\">ירו', סוטה פ\"ב ה\"ג, יח ע\"ב; בבלי, כז ע\"ב; בבא מציעא לה ע\"א.</i>, אף שבמשנת סוטה זה רק אחד הפירושים<sup class=\"footnote-marker\">30</sup><i class=\"footnote\">ראו פירושנו לסוטה פ\"ב מ\"ג.</i>, לפיכך אנו מעדיפים לנסח שיש לכל היותר קשר בין פרשת סוטה לגלגול שבועה. יש להניח שמבחינת התפתחות ההלכה קודם נוסד מוסד \"גלגול שבועה\" ורק אחר כך הורחב גם לסוטה. \"אחר כך\" אינו בהכרח בזמן מאוחר יותר, אלא בשלב שני של מחשבה וניסוח.",
                    "<u>סיכום דין מודה במקצת</u>",
                    "דין \"מודה במקצת\" הוא קדום, וכבר אדמון מתדיין עליו. אדמון הוא אחד מדייני ירושלים של סוף ימי בית שני<sup class=\"footnote-marker\">31</sup><i class=\"footnote\">ראו פירושנו לכתובות פי\"ג מ\"א, מ\"ד.</i>, וההלכה היא אפוא קדומה ביותר. לפי משנתנו תביעה על קרקעות ותביעה על כלים נחשבות לתביעות נפרדות, ואין הן זוקקות שבועה זו על זו. הוא הדין אם הודה במקצת הקרקעות שכן, כאמור, אין נשבעים על קרקעות, גם לא במקרה של הודאה במקצת. יש בהלכה זו ביטוי לחשיבות הקרקע. כל פיסת אדמה היא תביעה בפני עצמה, והודאה באחת איננה מהווה הודאה במקצת. אבל אם הודה במקצת הכלים התחייב בשבועה, ואז אפשר לחייבו שבועה גם על הקרקע.",
                    "עם זאת ראינו שיש מחלוקת האם אלו תביעות נפרדות או תביעה אחת. גם בדין מודה במקצת יש מחלוקת. ראינו פרשנות ששתי תביעות על אותו נתבע מאותו תובע מהוות עילה לשבועה. וראינו גישה מצמצמת הרבה יותר. כן ראינו את ייחודה של עסקת קרקעות, הן בעיקרון שאין נשבעים כלל על תביעת קרקעות, הן בכך שאין עליה דין מודה במקצת, והן בצורך להדגיש שגלגול שבועה חל על קרקעות, כך שלמעשה לעתים נשבעים על קרקעות. עצם העיקרון שאין נשבעים על קרקעות שנוי במחלוקת (להלן משנה ה). המחלוקת היא על כל העיקרון או על חלק ממנו.",
                    "לכל אלו השלכות הן על הבנת מנגנון השבועה בכלל, והן על תולדות דין מודה במקצת וההשלכות החברתיות שטמונות בו בפרט. בכך הרחבנו במבוא."
                ],
                [
                    "<small>עפ”י כתב יד קופמן</small>",
                    "<b>אין נשבעין על טענת חרש שוטה וקטן</b> – צירוף זה חוזר עשרות פעמים בספרות התנאית והאמוראית כפטורים ממצוות מסוימות ואינם יכולים להוציא ידי חובה את הרבים. סתם חירש האמור בכל מקום הוא אדם שאינו שומע ואינו מדבר, וכאמור במשנת תרומות: \"חרש שדברו בו חכמים בכל מקום שאינו לא שומע ולא מדבר\"<sup class=\"footnote-marker\">32</sup><i class=\"footnote\">משנה, תרומות פ\"א מ\"ב; עירובין פ\"ג מ\"ב; ראש השנה פ\"ג מ\"ב; מגילה פ\"ב מ\"ד ועוד. במסכת תרומות במשנה שלפני זו נזכרת לראשונה בסדר המשניות הלכה בעניין \"חרש שוטה וקטן\", ומשום כך, כנראה, ציין והגדיר עורך המשנה או מסדריו לאחריו את טיבו של החירש.</i>. דין חירש נדון בהרחבה בפירושנו למשנת תרומות (פ\"א מ\"א), למגילה (פ\"ב מ\"ד) וליבמות (פי\"ד מ\"ב), וראינו כי רבו המחלוקות על מעמדו לעניין חיוב במצוות, וכשרותו לניהול עסקים. הקבוצה חירש, שוטה וקטן היא קבוצה ספרותית והועברה לסוגיות רבות אף על פי שלא תמיד כל הרשימה מתאימה. תופעה זו של קבוצות ספרותיות תדירה בספרות התנאית והיא מעידה על רמת עריכה גבוהה מבחינה ספרותית, אך גם על עבודה מֵכנית שאינה הולמת מסמך משפטי מדוקדק. במקרה זה השלושה נמנים משום שאין להם זכויות קנייניות; עם זאת גם לאישה אין זכויות קניין, אך היא אינה נמנית ברשימה. דומה שיש בכך הכרה שבפועל נמצאו נשים שעסקו בעסקים ועשויות היו לתבוע שבועה. חכמים לא רצו לקפח את האישה, ואכן בסיפורי מעשיות המייצגים את הנוהג החברתי נשים תובעות ונשבעות על סכסוכי שכנים משפטיים (ירו', לז ע\"א-ע\"ב). במקומות אחרים עמדנו על תופעה זו של נשים העוסקות ברכוש ומנהלות אותו וזכויותיהן לא קופחו<sup class=\"footnote-marker\">33</sup><i class=\"footnote\">ראו פירושנו לגיטין פ\"ה מ\"ח; לכתובות פ\"ו מ\"א ובמבוא למסכת כתובות.</i>.",
                    "<b>ואין משביעין את הקטן</b> – כי איננו בעל מודעות לשבועה. היא גם איננה יעילה לגביו שכן אין הוא מבין את משמעותה. <b>אבל נשבעין לקטן</b> – כפשוטה מימרה זו סותרת את הרישא, שהרי הרישא קבעה שאין נשבעים לקטן, כלומר על טענת קטן. נפתח בדין שבועת הקטן. מן המשנה הראשונה בראשית הפרק (סיפא של מ\"א) משמע שאין נשבעים על טענת יורש, והמשנה לא הדגישה שמדובר בקטן או בגדול. הירושלמי (לז ע\"א) אינו עוסק בשאלת היחס בין המשניות; כל שהוא מברר הוא מה הדין בקטן שגדל. ניכר בירושלמי שהוא רואה את משנתנו כחלק מדין ההדדיות שבשבועה. הנשבע לשקר חוטא, ומי שאילץ את חברו להישבע בטענת שקר חוטא בשבועת שווא, שהרי הכריח את חברו להישבע על אמת. בירושלמי אין הדברים נאמרים במפורש, אבל אפשר להבין שאין נשבעים על טענת קטן משום שאין כאן איזון בין קטן לגדול, אבל אם הקטן גדל – אולי אפשר להשביע את הנתבע. לאחר דיון זה הירושלמי מסכם את הדיון בהבאת המדרש: \"שבועת ה' תהיה בין שניהם להוציא היורש... ביורשיו היא מתניתא\" (לז ע\"א). אם כן, הקטן אינו נשבע משום שאין זו טענה שלו אלא של אביו, ואפשר להסיק שקטן יכול להשביע אדם על טענת עצמו כשטוען שהגדול לווה ממנו והלה מודה במקצת, או במקרה אחר. הסבר זה משתלב בהסברנו למשנה א שבה הוכח שיורש אינו משביע בגלל הפגם המהותי שבתביעתו. לכך מכוונת הדרשה \"שבועת ה' תהיה בין שניהם\" – ולא בין התובע ליורש או בין הנתבע ליורש.",
                    "הירושלמי אינו מתייחס לסתירה שבין הרישא לסיפא. אפשר שתירץ לעצמו את הסתירה שברישא מדובר ביורש הבא בשם אביו ובסיפא בקטן הטוען בשם עצמו; אפשר גם שהירושלמי ראה בכך מחלוקת פנימית במשנה. מכל מקום, אין על כך דיון מפורש.",
                    "<b>הסיוע ל\"יתום\"</b>",
                    "הבבלי<sup class=\"footnote-marker\">34</sup><i class=\"footnote\">בבלי, מב ע\"א ומקבילתו בכתובות יח ע\"א. </i> חש בקושי שבמשנה, בסתירה שבין הרישא לסיפא, ומתרץ שהרישא עוסקת בבא בשם אביו והסיפא בטענת עצמו, כלומר כשהלווה הודה מיזמתו שקיבל הלוואה וטוען שהחזיר חצי, ועל מקרה כזה יש מחלוקת תנאים. מכל מקום הרישא היא ביורש, והוא מכונה \"קטן\" משום שבן מכונה \"קטן\" בכל הנוגע לאביו. את הסבר הבבלי ניתן לשכלל מעט. במקורות רבים חכמים עוסקים ב\"יתום\" וסתם \"יתום\" הוא יתום קטן, ו\"יתומה\" היא יתומה קטנה<sup class=\"footnote-marker\">35</sup><i class=\"footnote\">משנה, יבמות פי\"ג מ\"ו-מ\"ז; כתובות פ\"ג מ\"ו; פ\"ו מ\"ו ועוד, וראו פירושנו למשניות אלו. </i>. לעומת זאת \"יורש\" הוא שם כללי יותר הכולל קטנים או גדולים (משנה, בבא בתרא פ\"ח מ\"ז), וקשה למצוא במשנה שימוש במונח זה לקטנים דווקא. הסברנו תופעה זו בכך שתוחלת החיים הנמוכה גרמה לכך שרבים מתו בעוד בניהם צעירים, לפיכך דרכו של עולם היא שהיתום הוא גם קטן, אבל אין זו זהות משפטית. עם זאת כאמור גם לפי התלמודים משנה א מדברת על יורש קטן או גדול, ומשנתנו ברישא ביורש כזה ובסיפא בבא בטענת עצמו. בהמשך נציע הצעה אחרת שבמשנתנו יש מחלוקת בין הרישא לסיפא, הרישא כמשנה א והסיפא חולקת וטוענת שאדם נשבע גם על טענה בשם אביו. לעומת כל זאת שמואל מסביר שהסיפא עוסקת בקטן ממש, בבא להיפרע מנכסי קטן, ואין התלמוד מסביר האם הוא מסכים שהרישא עוסקת ביורש או שהרישא חולקת. גם ההמשך המזכיר את ההקדש משמעו להיפרע מנכסי הקדש, וקטן דומה להקדש, ובכך אנו יכולים לתרום ראיה להסברו של שמואל, שברור שהוא פשט המשנה (להלן).",
                    "השאלה של הסתירה בין הרישא לסיפא עמדה כנראה גם לפני התוספתא: \"1. ואילו שמשביעין אותן ואין נשבעין להן. חרש, שוטה וקטן, והגוי, וההקדש. 2. כיזה צד? אמר לו גיזבר מנה הקדש לי בידך, אין לך בידי אלא חמשים זוז, פטור. 3. אבל המקדש נכסיו, ויצאת עליהם כתובת אשה ובעל חוב, הרי אילו נשבעין ונוטלין. 4. רבי אליעזר בן יעקב אומר פעמים נשבע על טענת קטן. כיצד? אמר לו קטן מנה לאבא בידך, אין לך בידי אלא חמישים זוז, פטור, אבל אם אמר לו נתתי לו מהן חמשים זוז חייב, שכן הוא נשבע על טענת עצמו\" (פ\"ה ה\"י, עמ' 452). אם כן יש כלל הנמנה ברישא, ויוצא מהכלל הנאמר בסיפא. הסעיף הראשון מסייג את המשנה: אין נשבעין אבל משביעין, בניגוד למציעתא שבמשנה. סעיף 3 מונה שלושה חריגים שנדון בהם להלן. סעיף 4 הוא החשוב לדיוננו בשלב זה. לפי התוספתא אכן מדובר על טענת יורש (כמו במשנה א), ואם זו טענה בשם מעשה שהאב עשה אין משביעים את המודה במקצת (כמו משנה א לעיל), אבל אם זו הודעת עצמו משביעים אותו.",
                    "כאמור הבבלי הגיע להצעה זו בכוח עיונו, אבל התוספתא מסִבה דין זה במפורש על משנתנו, ומסבירה בכך גם את הסתירה בין הרישא לסיפא. אמנם התוספתא אינה מזכירה את הסתירה בין הרישא לסיפא, אבל דומה שהיא מכירה את המשנה ודברי רבי אליעזר בן יעקב הם תירוץ לסתירה. אם כן אין זו הלכה אלא תירוץ; לא סגנון של הרצאת \"משנה\"<sup class=\"footnote-marker\">36</sup><i class=\"footnote\">\"משנה\" לא כשם ספר אלא במובן המקורי של המילה, שיטת מסירת הלכות מוסכמות. </i> אלא סגנון של תלמוד. גם במקומות אחרים מצינו תנאים הבאים לתרץ סתירות בין משניות קדומות<sup class=\"footnote-marker\">37</sup><i class=\"footnote\">משנה, פסחים פ\"ט מ\"ו; יבמות פ\"ח מ\"ד; פרה פ\"א מ\"א; ירו', סוטה פ\"ב מ\"ה, יח ע\"ב; בבלי, זבחים יג ע\"א ועוד.</i>; המיוחד בברייתא שלנו הוא שהתירוץ מוסווה.",
                    "כפשוטה אין למשנתנו קשר למשנה בפרק א. שם מדובר ביורש (קטן או גדול). אין לו זכות להשביע משום שהפוטנציאל של השבועה הוא חלק מהעסקה. שני הצדדים יודעים שייתכן ותתגלענה בעתיד אי-הבנות, ומקבלים על עצמם שהשבועה תפתור את הבעיה. גם אם אין הם באמת מאמינים לשבועה, הם החליטו על העסקה בידיעה שזה מנגנון הבירור. לו רצו היו כותבים שטר או מעידים עדים, אבל הם בחרו בהליך הנוכחי בלי עדים אך עם שבועה. ברם בחישוב זה לא כללו אפשרות שהחוב יועבר למישהו אחר; זאת לא קיבלו על עצמם. הסבר הגיוני זה מובא כדרשה \"שבועת ה' תהיה בין שניהם\" ולא בין אחד מהם ליורש.",
                    "במשנתנו מדובר בקטן הבא בשם עצמו. הראיה העיקרית לכך היא ספרותית-סגנונית. במשנתנו הקטן הוא חלק מקבוצה מלוכדת, \"חרש, שוטה וקטן\", ותמיד \"קטן\" כזה הוא קטן בגיל. הסיפא חולקת על הרישא משום שקיימת הייתה מחלוקת עקרונית על מעמדו של הקטן.",
                    "כפשוטה גם במשנתנו יש מחלוקת בין הרישא לסיפא בדין קטן: הרישא כחכמים והסיפא כרבי יהודה.",
                    "משנה אחרת מפורסמת קובעת במפורש: \"הפוגמת כתובתה כיצד? היתה כתובתה אלף זוז ואמר לה התקבלת כתובתיך והיא אומרת לא התקבלתי אלא מנה, לא תפרע אלא בשבועה... מנכסי יתומים כיצד? מת והניח נכסיו ליתומים והיא נפרעת מן היתומים, לא תפרע אלא בשבועה. ושלא בפניו כיצד? הלך לו למדינת הים והיא נפרעת שלא בפניו, אינה נפרעת אלא בשבועה\" (כתובות פ\"ט מ\"ח). משנה זו גם מובאת להלן (פ\"ז מ\"ז), וכן: \"אין אלמנה נפרעת מנכסי יתומים אלא בשבועה, נמנעו מלהשביעה, התקין רבן גמליאל הזקן שתהא נודרת ליתומים כל מה שירצו וגובה כתובתה\" (גיטין פ\"ד מ\"ג). אם כן, אלמנה נשבעת ליתומים אפילו ללא טענה של ממש מצדם. אין בכך סתירה לדין יורש, שכן מדובר במקרה מיוחד של אלמנה, אך ברור שהיא נשבעת גם אם הם קטנים. הבבלי אף מצטט בהמשך ברייתא: \"תנינא: מנכסי יתומים לא יפרע אלא בשבועה\" (מב ע\"ב). אביי מסביר שיתומים אלו הם קטנים או גדולים, וזו הלכה שאין עליה עוררים.",
                    "על כן נמנעו רוב האמוראים מלקשר בין משנתנו לקטן רגיל, אבל כפשוטה משנתנו עוסקת בקטן. זאת ועוד, ההלכה שאלמנה נשבעת ליתומים אף היא אינה פשוטה, שהרי משנת גיטין מלמדת שנמנעו מלהשביעה והסתפקו בנדר. מעתה ניתן לשער שההימנעות נבעה מכך שלא רצו להשביע אישה על טענות קטנים, ועל אחת כמה וכמה בהיעדר תביעה מצד הקטנים. ההימנעות מלהשביעה נובעת אולי גם מהחשש ששבועת אמת תפגע במשביע. לגופו של עניין, התוספתא שציטטנו (פ\"ה ה\"י, עמ' 452) מדגישה שהנפרע מנכסי יתומים הוא מקרה חריג, כנראה מתוך הרצון להגן על היתומים מתביעות בלתי מוכחות. דין זה הוא אפוא היוצא מהכלל.",
                    "להלן (פ\"ז מ\"ח) המשנה קובעת שיתומים לא ייפרעו אלא בשבועה. המדובר במקרה שהם באים לגבות חוב של אביהם ובידם שטר שמצאו אצל אביהם המנוח. כאמור סתם יתומים הם קטנים, ומשנה זו היא לשיטת רבי יהודה. אפשר גם שמדובר ביתומים גדולים וזהו שימוש חריג במונח \"יתומים\", ומשנה זו היא לדעת הכול.",
                    "על המחלוקת העקרונית בדין קטן אנו שומעים ממקורות אחרים. כפי שרמזנו, חירש, שוטה וקטן פסולים מלתרום תרומה (משנה, תרומות פ\"א מ\"א). המשנה בהמשך שם (משנה ג) מרחיבה על כך: \"קטן שלא הביא שתי שערות רבי יהודה אומר תרומתו תרומה רבי יוסי אומר אם עד שלא בא לעונת נדרים אין תרומתו תרומה\". גם דין קטן נדון בהרחבה בפירושנו למשנת תרומות (פ\"א מ\"א), למגילה (פ\"ב מ\"ד) וליבמות (פי\"ד מ\"ב), וראינו כי גם בו רבו המחלוקות.",
                    "לרבי יהודה דרך משלו בדין קטן. במסכת מגילה נאמר שחירש, שוטה וקטן אינם כשרים לקרוא מגילה, ורבי יהודה מכשיר בקטן (פ\"א מ\"ד). להגנת עמדתו רבי יהודה מספר כיצד קרא את המגילה לפני הזקנים: \"קטן הייתי וקריתיה לפני רבי טרפון בלוד וקבלני\", ורבי מעיד: \"קטן הייתי וקריתיה לפני רבי יהודה באושה\"<sup class=\"footnote-marker\">38</sup><i class=\"footnote\">תוס', מגילה פ\"ב ה\"ח; ירו', שם פ\"ב ה\"ד, עג ע\"ב; בבלי, שם כ ע\"א. לפנינו חסר בבבלי שם המקום אושא, אבל הוא נמצא בכל כתבי היד של הגמרא.</i>. בדיוננו במשנה זו עמדנו על כך שנהגו רבים שקטן קורא, אלא שאין מדובר על מצב שבו הוא קורא לבד אלא על קריאה משותפת. זו גם טענתו של רבי יהודה בתוספתא שלנו, שקטן יכול לתרום אם אביו \"מדבר על ידיו\" (תוס', תרומות פ\"א ה\"ד) או \"אומן אחריו\" (שם). אם כן זו עמדתו של רבי יהודה, שקטן תורם אם אביו על ידו, וחכמים מסכימים רק אם הוא ממש עמו ובעצם הגדול מבצע את התרומה.",
                    "לדעתו של רבי יהודה הקטן כשר לא רק לקרוא מגילה אלא גם לתרום תרומה. כמו כן הוא כשר לקדש פרה אדומה (משנה, פרה פ\"ה מ\"ד; תוס', שם פ\"ה ה\"ז, עמ' 634), להזות מי חטאת (תוס', שם פי\"ב, ה\"ח, עמ' 640) והוא מטמא בזב (ספרא, מצורע זבים פרשה א ה\"א, עד ע\"ד). לדעת הכול קטן נמנה על קרבן פסח, אך רבי יהודה הוא שמעניק לקטן מעמד של מקיים מצווה ומגדיר קטן לא כמי שיכול לאכול (שזו הגדרת זמן מוקדמת ביותר) אלא כמי שיודע אוכל מהו (מכילתא דרבי שמעון בר יוחאי, יב ד, עמ' 10, וראו פירושנו לפסחים פ\"ח מ\"א). בכל המקרים הללו מדובר בזכותו של קטן בר דעת כלשהי להשתתף בעבודות הקודש, לבד או עם ציבור<sup class=\"footnote-marker\">39</sup><i class=\"footnote\">בספרות התנאית הגדרת קטן היא מי שיכול לבצע את הפעילות (לא נדרשת הבנה, אלא יכולת ביצוע והבנה טכנית) ולא היה גיל קבוע לקטן. ראו גילת, קטן; פירושנו לחגיגה פ\"א מ\"א; תרומות פ\"א מ\"א. </i>.",
                    "במסכת סוכה שנינו: \"מעשה וילדה כלתו של שמאי הזקן<sup class=\"footnote-marker\">40</sup><i class=\"footnote\">את הקטן אי אפשר היה להוציא לסוכה, בגלל קוטנו. בעולם הקדום תמותת התינוקות הייתה גבוהה ביותר ונזהרו עד מאוד שלא לחשוף את התינוק לקור, על כן הבין שמאי שאין להוציא את התינוק. מן הסתם התינוק ינק, ואולי לא רצה החכם שכלתו תניק בפומבי שכן ראה בכך חוסר צניעות. בכפר הערבי המסורתי, שבו הקפידו על צניעות מרבית, מקובל היה שהנקת תינוק אין בה חוסר צניעות, למרות חשיפת הגוף. ברם אין להקיש מחברה לחברה, ואולי חכמים ראו את הדבר באורח שונה.</i> ופיחת את המעזיבה וסיכך על גבי המטה בשביל קטן\" (פ\"ב מ\"ו). הבבלי שואל כדרכו \"מעשה לסתור\", שכן מעשהו של שמאי סותר את הכלל שבמשנה, ועונה שחסר במשנה קטע (\"חיסורי מחסרא\") שבו נאמר ששמאי החמיר על עצמו<sup class=\"footnote-marker\">41</sup><i class=\"footnote\">יש המפרשים ששמאי סיכך את הבית בשביל קטן מבוגר יותר, והיה עמם עוד קטן שזה עתה נולד, ולכן האם לא יכולה הייתה לשבת בסוכה. הסבר מפותל זה מיותר ואין לו הד במשנה.</i>. שמאי החמיר בצורה קיצונית, אך כנראה לדעתו קטן חייב במצוות. מן הסתם אין הוא חייב במה שאינו יכול לקיים, אבל כאן המשפחה יכולה לקיים את המצווה ועליה לעשות כן. כאמור בדרך כלל קטן פטור ממצוות, אבל רבי יהודה מחייב קטן בכל מצווה שהוא יכול<sup class=\"footnote-marker\">42</sup><i class=\"footnote\">ראו פירושנו לחגיגה פ\"א מ\"א; תרומות פ\"א מ\"א; וראו גילת, קטן.</i>. רבי יהודה היה תלמידו של רבי אליעזר, ממשיכם של בית שמאי. רבי יהודה הולך אפוא בדרכם אם כי בצורה פחות מלאה ופחות קיצונית. על עמדתו הייחודית של שמאי אפשר ללמוד גם ממעשה אחר: \"מעשה בשמיי הזקן שלא רצה להאכיל את בנו וגזרו עליו והאכילוהו בידו\" (תוס', יומא פ\"ד ה\"ב)<sup class=\"footnote-marker\">43</sup><i class=\"footnote\">בבבלי, חולין קז ע\"א, מובא נוסח מרוכך של הסיפור שנועד לציין שגם שמאי מבין שקטנים אוכלים ביום כיפור. אך אין כל סיבה שלא לקבל את נוסח התוספתא שקיצוניותו מוכיחה את מקוריותו.</i>.",
                    "במסכת חגיגה פ\"א מ\"א יש מחלוקת איזה קטן חייב במצוות ראייה. כפי שפירשנו את המשנה המחלוקת היא האם עליו להביא קרבן כעולה עצמאי או שהוא נספח לאביו. לדעת בית הלל קטן העולה בעצמו חייב בקרבן, ולדעת בית שמאי גם אם אביו מעלה אותו על כתפו. גם כאן בית שמאי מהלכים בדעה שכמעט כל קטן חייב במצוות.",
                    "נראה אפוא שרבי יהודה מהלך בשיטת שמאי הזקן שאותה אימצו בחלקה גם בית שמאי. שמאי סבר שכל קטן חייב בכל המצוות. רבי יהודה אינו כה שיטתי, אך לדעתו כמעט כל קטן חייב במצוות ונחשב כבוגר, לפיכך נשבעים על טענת קטן. אין מדובר בכל קטן, אלא בקטן המבין ויכול לטעון. על טענתו נשבעים משום שלעניין כזה, כמו לרוב העניינים האחרים, אין הבדל בין קטן לגדול.",
                    "<b>ולהקדש</b> – להיפרע מנכסי הקדש. ברור שהקדש מקביל לקטן, ולכן גם הקטן משמעו להיפרע מנכסי קטן כפי שהסברנו לעיל. הבבלי מסביר שאין חשש שאדם יעשה קנוניה על נכסי הקדש (מב ע\"ב). מעמדו המורם של ההקדש מבטיח אותו מפני תביעות שווא<sup class=\"footnote-marker\">44</sup><i class=\"footnote\">כן משמע ממשנת בבא מציעא פ\"ד מ\"ט.</i>. ההלכה שבמשנה אינה מוסכמת. בתוספתא שכבר ציטטנו שנינו: \"ואילו שמשביעין אותן ואין נשבעין להן. חרש, שוטה וקטן, והגוי, וההקדש. כיזה צד? אמר לו גיזבר מנה הקדש לי בידך, אין לך בידי אלא חמשים זוז, פטור. אבל המקדש נכסיו, ויצאת עליהם כתובת אשה ובעל חוב, הרי אילו נשבעין ונוטלין\" (פ\"ה ה\"י, עמ' 452). אם כן אין נשבעים להקדש, וגם ההקדש (הגזבר) אינו נשבע אלא במקרה מיוחד, כאשר האינטרס של ההקדש מתנגש בכתובת אישה או בצורכי יתומים. אם כן, יש מחלוקת על שבועה להקדש, ואכן גם המשנה הבאה תביע אותה עמדה שאין נשבעים להקדש. במשנת שקלים מתואר מקרה שבו נגנבו השקלים, ובני העיר נשבעים לגזברים (פ\"ב מ\"א). אם כן נשבעים להקדש, כמשנתנו ובניגוד למשנה הבאה. מן הראוי להעיר שלפי הירושלמי (שקלים פ\"ב ה\"א, מו ע\"ג) היו שסברו שאין לתרום כסף שלא הגיע לידי הגזברים במקדש; לדעה זו \"לא בדא\", כלומר המשנה נאמרת רק לפי הדעה השנייה. כלומר זו משנה דחויה, לפי חלק מהתנאים.",
                    "אין נשבעים להקדש משום שההקדש אינו גורם כספי. ההקדש מוצג כגורם על שאינו \"שחקן\" בשוק, כפי שלפי חלק מהדעות גם הכוהן הגדול הוא מעל בתי הדין הרגילים<sup class=\"footnote-marker\">45</sup><i class=\"footnote\">זו מחלוקת בין משנת סנהדרין פ\"ב מ\"א והתוספתא שם, פ\"ד ה\"א, עמ' 420. </i>. ההקדש איננו משתתף גם בדיני נזיקין רגילים (משנה, בבא קמא פ\"א מ\"ב; פ\"ד מ\"ג), כל זאת בניגוד בולט לאורח התנהגותם של מקדשים בעולם הקדום. המקדש האלילי היא קפיטליסטי לכל דבר וניהל עסקים ככל גורם פרטי, ובהיקף גדול. לעומת זאת לפי תפיסתם של חכמים מקדש ירושלים נמנע מעיסוק בהלוואות, השכרת קרקע ופעולות דומות. השאלה עד כמה שלטה תפיסתם של חכמים הלכה למעשה מחייבת בירור<sup class=\"footnote-marker\">46</sup><i class=\"footnote\">ראו ספראי, קרקעות.</i>.",
                    "מבחינה סגנונית המשפט \"אבל נשבעין לקטן ולהקדש\" הועבר ממשנה קדומה אחרת, מקור שונה מאשר הרישא. המשפט האמצעי \"ואין משביעין את הקטן\" אינו סותר את הרישא מבחינה הלכתית. ניתן לפרשו כדוגמה בלבד, ולהבינו שאין משביעים גם חירש ושוטה, כפי שגם כתוב בתוספתא (פ\"ה ה\"י, עמ' 452), או שברור לתנא שאי אפשר להשביע חירש ושוטה, הרי אין הם יכולים לדבר. אבל מבחינה סגנונית הוא שייך בבירור לסיפא, ועל כן החירש והשוטה לא נידונו בו כלל. לגופו של עניין, דין החירש שנוי היה במחלוקת<sup class=\"footnote-marker\">47</sup><i class=\"footnote\">ראו פירושנו לתרומות פ\"א מ\"א ויבמות פי\"ד מ\"א-ומ\"ב.</i>. היו שראו בו אישיות משפטית בצורה מלאה או חלקית. בדיוננו בנושא הסברנו שאפשר שחילוקי הדעות לא צמחו על רקע עקרוני. חירשות היא תופעה ברמות שונות, ולעתים החירש היה בר דעת לכל דבר. חכמים שעסקו בחירשים כאלה ראו בהם אישיות משפטית. מי שהכירו חירשים אחרים נטו לאיסור, ורק תהליך האיחוד המשפטי עיצב דעות אלו כמחלוקת. כך, למשל, בניו של רבי יוחנן בן גודגדא הלוי שפעל בירושלים בשלהי ימי הבית השני היו בני דעת ונחשבו לצדיקים ומקפידים בהלכות טהרה (תוס', תרומות פ\"א ה\"א)<sup class=\"footnote-marker\">48</sup><i class=\"footnote\">אבל לפי ההלכה מקומראן חירש איננו עוסק בטהרות.</i>, ואביהם הוא המגן הקבוע על זכויות החירשים (ראו פירושנו ליבמות פי\"ד מ\"ב).",
                    "גם השוטה הוא מונח בלתי מוגדר. בוודאי היו שוטים שלא יכלו לטפל בעצמם, אבל היו שוטים חלקיים ברמות שונות של ניתוק, ואכן לעניין אחד שנינו מחלוקת על מעמד השוטה (ירו', גיטין פ\"ז ה\"א, מח ע\"ג). כפי שראינו גם על מעמדו של הקטן רבו המחלוקות, והוא הדין על שבועה להקדש. הרשימה שבמשנה מנוסחת באופן כללי, אך היא משקפת רק חלק ממגוון הדעות שבספרות."
                ],
                [
                    "<small>עפ”י כתב יד קופמן</small>",
                    "<b>אלו</b> – בדפוס ואלו דברים,<b> שאין נשבעים עליהן העבדים והאשטרות והקרקעות</b> – מעבר להסברים המדרשיים אין במקורות הסבר ברור מדוע אין נשבעים על קרקעות, או באילו מקרים מדובר. מכל מקום, ההלכה עצמה חוזרת במדרשים: \"יכול אף הקרקעות תלמוד לומר על שור על חמור על שה מה אלו מיוחדין שיש בהן שבר שביה ומיתה מוציא אני את הקרקעות שאין בהן שבר שביה ומיתה ועדאן לא אוציא את העבדים שיש בהן שבר שביה ומיתה תלמוד לומר על שור על חמור על שה מה אלו מיוחדין ששמירתן עליך יצאו עבדים שאין שמירתן עליך מוציא אני את העבדים שאין שמירתן עליך ועד אין לא אוציא את השטרות ששמירתן עליך תלמוד לומר על שור על חמור על שה מה אלו מיוחדין ששמירתן עליך וגמורה לך יצאו שטרות שאין <לך> בהן אלא ראיה\" (מכילתא דרבי שמעון בר יוחאי, כב ח, עמ' 203-202).",
                    "ניתן לפרש את המשנה בצורה מצומצמת. שבועת \"מודה במקצת\" אין נשבעים על קרקעות משום שאם תבע שתי נחלות והודה לו על אחת אין זו הודאה במקצת. כל קרקע היא חפץ בפני עצמו, ועל כן אין כאן \"מודה במקצת\". עיקרון זה יורחב להלן במשנה הבאה. לפי הסבר זה הוא הדין אם תבע שני עבדים או שני שטרות והודה באחד מהם. אין זו הודאה ממין הטענה, שכן אלו תביעות נפרדות. אפשר גם להבין את ההלכה ברמה עקרונית יותר, שאף פעם אין נשבעים על קרקעות, אולי בגלל חשיבותן הרבה.",
                    "ייתכן שאין נשבעים על עבדים מחמת טענת מודה במקצת משום שאין זה רגיל למכור חצי עבד. אמנם ההלכה עוסקת במצב של אדם שחציו עבד או ששייך לשני שותפים, אבל מדובר במקרה חריג שבו שני יורשים ירשו עבד או שאחד מהם שחרר את החצי שלו. אבל במצב רגיל חצי עבד איננו נמכר. הוא הדין בשטר. אדם לווה ומכין שטר מראש בהתאם. הטוען שלווה רק חצי מהסכום איננו אמין. הוא הדין במכירת קרקע, שכן רגילים למכור שדה שלם ולא חלק ממנו.",
                    "להבהרת הנושא אנו חייבים לברר את צורת מכירת הקרקע והגדרתה.",
                    "<b>תיאור נחלות קרקע </b>",
                    "בעולם הקדום לא היה רישום מסודר של קרקעות וממילא היה צורך בתיאור של הקרקע, בעיקר לצורך מכירתה או הערכתה הכספית.",
                    "הדרך הרגילה ביותר לתאר רכוש הייתה על ידי תיאור של מצריו, כלומר השדות או הבתים שסביבו. בתיאורים אלה נקרא השדה על שם בעליו. תיאור רגיל של גבולות השדה מזכיר את החלקות הסמוכות על שם בעליהן, כך במצרים<sup class=\"footnote-marker\">49</sup><i class=\"footnote\">רוולנדסון, בעלי קרקע, 211-176.</i>, והוא הדין במסמכי מדבר יהודה<sup class=\"footnote-marker\">50</sup><i class=\"footnote\">כותון, מכירה; לואיס, מסמכי מדבר יהודה, מס' 11 ועוד; ירדני, נחל צאלים, מס' 9-7; DJD II, מס' 22; ועוד.</i>. בכלל הדרך הפשוטה ביותר לתאר שטח היא על ידי אזכור שם בעליו, והמוכר או המלווה עשויים להסתפק במשפט הקצר \"השדה שלי\" או \"השדה שלך\".<u></u>",
                    "אחת התופעות המעניינות בעולם הקדום היא מתן שמות לשדות, שם שיש בו מעין גילוי של חיבה ויחס מיוחד לקרקע. בהצהרת הרכוש של בבתא היא מדווחת על כמה חלקות, אחת מכונה \"על גיף ימא\", כלומר על חוף הים, והיא שכנה בין ים המלח לדרך (הכביש הרומי?). שטח החלקה בית זרע, שלוש סאין ושלשה קבים חיטים. חלקה שנייה היא מטע תמרים ומכונה \"בית גלגלא\", ושלישית \"בית פריה\"<sup class=\"footnote-marker\">51</sup><i class=\"footnote\">לואיס, ממסכי מדבר יהודה, מס' 16.</i>. בשטר אחר בבתא מוכרת את הפֵרות של שלושה שדות, שדה אחד הנקרא \"פרורה\" והוא כנראה \"בית פריה\" שנזכרה קודם, והאחרים \"ניקרכוס\" ו\"מלכאיוס\"<sup class=\"footnote-marker\">52</sup><i class=\"footnote\">שם, מס' 21-2.</i>. מלכיוס הוא שם נבטי מוכר ומקובל. נראה אפוא שהשדה נקרא כך על שם בעליו המקוריים, כלומר על שם מי שזכור כבעליו. הוא הדין ב\"ניקרכוס\" הנזכר בשטר אחר שנמצא בנחל חבר. ייתכן ש\"פירורה\" ו\"גלגלא\" גם הם שמות של בעלי קרקע בעבר. לכך יש מקבילה במכתב מרתק שכתב ליבניוס. הפילוסוף היווני מאנטיוכיה (מאה רביעית) מספר על אחוזה (חוריון) שירש מדודו המנוח; האחוזה מכונה \"זוזן\", על שם בעליה בעבר<sup class=\"footnote-marker\">53</sup><i class=\"footnote\">ליבניוס, מכתב 37.</i>. כל זאת שנים רבות לאחר שהחליפה בעלות.",
                    "לעתים שמו של השדה ניתן לו על שם טיבו, כמו \"בית חקל פרדסא\"<sup class=\"footnote-marker\">54</sup><i class=\"footnote\">ירדני, נחל צאלים, מס' 9.</i>, כלומר בית שדה פרדס, או \"חקלא חיוורתא\" (שדה לבן = דגנים), הנזכרת כנקודת גבול של אזור בית שאן בכתובת רחוב<sup class=\"footnote-marker\">55</sup><i class=\"footnote\">זוסמן, כתובת רחוב, עמ' 115.</i>. שמה של החלקה אינו מעיד על שימושי הקרקע נוכחיים שבה. כך קובעת ההלכה: \"כרמא אני מוכר לך, אף על פי שאין בו גפנים. הרי זה מכור שלא מכר לו אלא שמו. פרדיסא אני מוכר לך אף על פי שאין בו אילנות הרי זה מכור שלא מכר לו אלא שמן\" (ירו', כתובות פ\"ח, לב ע\"ב; בבלי, בבא מציעא קד ע\"א). אם כן בשטר, או בהסכם שבעל פה, נקבע שהכרם מכור, ברם מתברר שהמילה \"כרם\" אינה מונח לתיאור השדה אלא מעין שם פרטי של השדה כמו בפפירוס ובכתובת שצוטטו.",
                    "בשטרות חכירה ואריסות רגילים אין כלל תיאור של השדה. כאן היה ברור לשני הצדדים מהו השדה ומה גבולותיו<sup class=\"footnote-marker\">56</sup><i class=\"footnote\">DJD II, מס' 24 ועוד; רוולנדסון, בעלי קרקע, עמ' 219-218 ועוד.</i>.",
                    "כל שלושה דרכי התיאור האחרונים מעידים על מוביליות נמוכה. בסך הכולל שדה הוא שדה, וכולם מכירים אותו ככזה.",
                    "כיום גודל המגרש הוא נתון כמעט הכרחי בשטרות. גם בשטרות קדומים הופיע לעתים נתון זה. בדרך כלל נמדד השטח בכמות הזרע שבו, שלוש סאים ושלושה קבים, זרע חיטים או שעורים<sup class=\"footnote-marker\">57</sup><i class=\"footnote\">לואיס, מסמכי מדבר יהודה, מס' 16; ירדני, נחל צאלים, מס' 9, ורבים אחרים.</i>. גם מקורות חז\"ל מזכירים בית כור או מידה אחרת, ובדרך כלל ברור שהכוונה אינה אלא לגודל שטח הנמדד בכמות הזרע. יש להניח כי אין הכוונה לכמות זרע, אלא לשטח הנקרא כך. בית סאתיים למשל הוא 5,000 אמה מרובעות, ולא שטח מזרע מוגדר<sup class=\"footnote-marker\">58</sup><i class=\"footnote\">פליקס, דגנים, עמ' 140-139.</i>. אין הכוונה כי אכן השדה נזרע בכמות זו. המונחים \"בית סאה\" או \"בית כור\" הפכו להיות מושגים משפטיים קבועים וכבר איבדו את הקשרם החקלאי-טכני המקורי. בהצהרת הרכוש של בבתא מדובר במטע תמרים ששטחו נקבע לפי בית זרע שעורים, הווה אומר שהמונח \"בית זרע\" הוא מידת שטח קבועה שכבר אין לה דבר עם מציאות ריאלית של השדה המיוחד הנמכר.",
                    "מידת השטח נחשבה לנתון מחייב, ברם בפועל מקובל היה להוסיף \"אם חסר או יתיר\" (אם חסר או יתר, משנה, בבא בתרא פ\"ז מ\"ב ומקבילות)<sup class=\"footnote-marker\">59</sup><i class=\"footnote\">גולאק, קרקעות, עמ' 123.</i>. תוספת זו הפכה את המידה לנתון כללי המאפשר, לפי המשנה, סטייה של ארבעה אחוז בערך. בשטרות מכירת הקרקע שבידינו כלולה נוסחה זו, והדברים הולמים<sup class=\"footnote-marker\">60</sup><i class=\"footnote\">DJD II, מס' 30 ועוד; וראו הערה 14 אצל גולאק, שם.</i>.",
                    "כל דרכי התיאור של הקרקעות מופיעים בשטרות שבידינו, או נרמזים במקורות. בדרך כלל נעשה שימוש בצירוף של כמה מהם, אך אין כלל אחיד וקבוע בשטרות או במקורות המידע האחרים שבידינו, ולא היה \"שטר תקני\" קבוע<sup class=\"footnote-marker\">61</sup><i class=\"footnote\">ראו עוד גולאק, שטרות, עמ' 123-122.</i>.",
                    "בתנאים אלו מודה במקצת הוא מצב בעייתי. אם הוא מודה שנמכר שדה בשם מסוים, או בגבולות קבועים, אין זה רגיל שמוכרים חצי שדה, וגם מחלוקת על גודל השדה היא בעייתית.",
                    "אם כן מה הדין במקרה כזה? כפי שהיה נקבע ללא השבועה. כל מקרה בנתונים שלו. בשטר, למשל, השטר תמיד תקף והוא שייך למחזיק בשטר. אין בהליך שבועה. ואם מדובר במצב מיוחד (למשל השטר נמצא כאבדה), נקבעו לכך דינים מיוחדים<sup class=\"footnote-marker\">62</sup><i class=\"footnote\">משנה, בבא מציעא פ\"א מ\"ו.</i>. בכלל מקרה שבו ויכוח על שטר זוקק שבועה הוא נדיר, שכן שבועה איננה עומדת נגד שטר תקף<sup class=\"footnote-marker\">63</sup><i class=\"footnote\">בתוספתא פ\"ה הי\"א: \"1. עשרה דלוסקמין מליאין שטרות יש לי בידך, אין לך בידי אלא דלוסקומוס אחד, ובתוכו שטר אחד כמות שהוא\". זו דוגמה למודה במקצת בשטרות.</i>.",
                    "בכך הסברנו, אולי, מדוע אין דין שבועת מודה במקצת על קרקעות. אין בכך הסבר לכך שאין נשבעים על קרקעות בכלל. במבוא למסכת נזיקין ריכזנו סדרת הלכות שבהן בא לידי ביטוי מעמדם המיוחד של הקרקעות. הקרקע נחשבה לנכס יציב שאינו נמכר, אין לו הגדרת מחיר ואין לו שוק. לכן אין גובים חוב אלא מקרקע; קרקע איננה נגזלת; אין דין אונאה על קרקעות (כי אין להם מחיר שוק) וכן הלאה. גם הראינו שם שמצב זה השתנה במשך הזמן (במאה השנייה ואילך): הקרקעות הפכו למוצר מסחרי, ורבות מההלכות רוככו או שונו. ייתכן שגם היעדר השבועה על הקרקע שייך לאותו מכלול. הקרקע נחשבה למוצר בעל ערך אין סופי – ערך כספי, חברתי, משפחתי. הקרקע היא האדם, והאדם הוא נחלתו. בתנאים אלו שבועה איננה מספיקה להעברת בעלות. או בניסוח אחר: אי אפשר לסמוך על כך שאדם לא יישבע לשקר בשביל לקיים את נחלתו בידו (או לרכוש את נחלת חברו ממנו). נחזור לכך במשנה ו, והרחבנו במבוא.",
                    "<b>ההקדישות</b> – כאמור משנה זו סותרת את קודמתה, ודנו בכך לעיל. <b>אין בהן לא תשלומי כפל</b> – תשלום כפל הוא מה שהגנב משלם כשנתפס. קרקעות אינן ניתנות לגנבה, והוא הדין בעבדים שהם כקרקעות. אשר לשטרות, הגונב את הנייר שההלוואה כתובה עליו לא גנב את ההלוואה עצמה, ולמעשה הגנב אינו יכול לעשות שימוש בגנבה שהרי בשטר נאמר רק שפלוני חייב כסף לאלמוני, ולא לגנב. הגנב אמנם יכול למכור את השטר למלווה או ללווה, אך נדרש שיתוף פעולה עמם ואין זו גנבה רגילה. <b>ולא תשלומי ארבעה וחמשה</b> – תשלום זה משלם גנב של כבש או בהמה שטבח ומכר את גנבתו. הלכה זו חוזרת במדרשי ההלכה<sup class=\"footnote-marker\">64</sup><i class=\"footnote\">מכילתא דרבי ישמעאל, משפטים, מסכתא דנזיקין פי\"ג, עמ' 295; מכילתא דרבי שמעון בר יוחאי, כב ט, עמ' 204. </i>.",
                    "<b>שומר חנם אינו נשבע</b> – שומר חינם שהחפץ שעליו שמר נגנב ממנו נשבע ופטור מלשלם (להלן פ\"ח מ\"א).<b> נושא שכר</b> – שומר שכר,<b> אינו משלם</b> – אם החפץ נגנב שומר שכר משלם, כפי שנסביר להלן (פ\"ח מ\"א), אבל אם שמר על קרקע או על הקדש או על עבד אין הוא משלם תשלומים אלו. עבד וקרקע אינם נגנבים במובן הרגיל, לכל היותר הם נגזלים, אבל העבד או הקרקע במקומם עומדים<sup class=\"footnote-marker\">65</sup><i class=\"footnote\">אמנם ניתן לגנוב עבד, אך כאן פועל הכלל הידוע שעבדים כקרקעות. ראו פירושנו לקידושין פ\"א מ\"ג ומ\"ה. בכלל שקרקע איננה נגזלת דנו במבוא למסכת נזיקין (בבא קמא) וראינו שהוא שנוי במחלוקת, או נכון יותר שונה בתקופה התנאית המאוחרת.</i>. <b>רבי שמעון אומר דברים – </b>בדפוס \"קדשים\",<b> שהוא חייב באחריותן</b> – שאם נגנבו חייב בשבועה,<b> נשבעין עליהן ושאינו חייב באחריותן אין נשבעין עליהן</b> – דין הקדשות הוא כדין רכוש פרטי. יש להניח שהוא מדבר אך ורק על הקדשות ולא על יתר הסעיפים שבמשנה, שכן קרקעות אינן נגנבות, עבד כקרקע, והשטר גם הוא אינו גנבה רגילה, ואכן בדפוס וילנא תוקן ל\"קדשים\", וכן במקבילה בבבא מציעא (פ\"ד מ\"ח) מדובר במפורש ב\"קדשים\". במשנת בבא מציעא זו חוזרות ההלכות שבמשנתנו ונוסף גם שכל אלו אין להם \"אונאה\", כלומר אין בהם דין אונאה. אם המוכר לקח מחיר הגבוה בשישית מערך החפץ אין זו עילה להחזרת המכר. דין זה נובע מכך שכל אלו, בגלל חשיבותם, אין להם מחיר קבוע<sup class=\"footnote-marker\">66</sup><i class=\"footnote\">לשטר אין מחיר קבוע לא בגלל חשיבותו, אלא משום שזו למעשה העברת הלוואה לגורם שלישי ואין ביטחון בתשלום. </i>.",
                    "משנתנו קובעת בפשטות שאין נשבעים על קרקעות ועבדים, וכן משנת בבא מציעא, אבל במשנה אחרת במסכת בבא מציעא מוצע מקרה של ויכוח על עבדים או שדות. המוכר מודה שמכר, אך טוען שמכר שדה קטן ולא גדול, ונקבע בפשטות שהמוכר יישבע. הבבלי מתרץ שהוויכוח הוא על דמי קרקע ודמי עבד, אך תירוץ זה דחוק ונוגד את לשון המשנה (בבא מציעא ק ע\"א). בהמשך אנו שומעים גם שמשנתנו היא כדעת חכמים, ורבי מאיר חולק. הבבלי דוחה הסבר זה בין השאר משום שמהמשנה הבאה ברור שרבי מאיר מודה בכלל שאין נשבעים על קרקעות (שם ק ע\"ב). כפשוטה זו אכן מחלוקת תנאית, וכשם שמחלוקת בהקדש כך מחלוקת על שבועה בעניין קרקעות ועבדים. אנו מפרשים כן משום שמשנת בבא מציעא מדברת על מצב של מודה במקצת, אחרת אין מקום לשבועה כלל.",
                    "ההלכות במשנתנו ובמשנת בבא מציעא מדגישות את העובדה שההקדש אינו משתתף רגיל בשוק. אין לו הזכויות ואף לא החובות של משתתף רגיל, וכאמור רבי שמעון חולק על כך."
                ],
                [
                    "<small>עפ”י כתב יד קופמן</small>",
                    "<b>רבי מאיר אומר יש דברין שהן כקרקע</b> – בכמה עדי נוסח מאוחרים \"בקרקע\", והוא הוא. <b>ואינן כקרקע</b> – כלומר נשבעים עליהם, והגונבם חייב בתשלומי כפל וכו'. <b>ואין חכמים מודין לו</b> – הסגנון הרגיל במשנה הוא \"וחכמים אומרים...\"; \"ואין חכמים מודין (מודים) לו\" מופיע בעוד משנה אחת (נדרים פ\"ט מ\"ג): \"רבי מאיר אומר יש דברים שהן כנולד ואינן כנולד, וחכמים מודים לו\"<sup class=\"footnote-marker\">67</sup><i class=\"footnote\">כך ב-א, ב, ד, ז, כ, ל, נ, ן, ן2, פ, פ1, ת בהבדלים קלים.</i>, וביתר עדי הנוסח, כולל הדפוסים, \"<b>ואין</b> חכמים מודין לו\". משפט זה אפשר לפרשו לשתי פנים. או שיש דברים הדומים לנולד שפותחים בו בהתרת נדרים, ואינם כנולד, כלומר אין פותחים בהם, או שיש דברים שאינם נולד שאין פותחים בו, אלא כנולד ופותחים בהם. לפי ההסבר הראשון רבי מאיר ו\"חכמים\" מסכימים ש\"נולד\" הנו עילה מספקת להתרת הנדר. התלמודים מקבלים את ההסבר השני, ואנו בפירושנו העדפנו את ההסבר הראשון. דומה במקצת הוא סגנון המדרש: \"ואמרה האשה אמן אמן, אמן שלא נטמיתי אמן שלא אטמא דברי רבי מאיר ואין חכמים מודים בדבר\" (ספרי במדבר, טו, עמ' 20). <b>כיצד אמר לו עשר גפנים טעונות מסרתי לך והלה אומר אינן אלא חמש רבי מאיר מחייב – </b>בדפוס נוסף \"שבועה\",<b> וחכמים אומרים כל המחובר לקרקע הרי הוא כקרקע</b> – לדעת חכמים הכלל תקף אף על פי שמבחינה עניינית יש כאן הודאה במקצת. לדעת רבי מאיר זו הודאה במקצת הגפנים. הכלל שכל המחובר לקרקע הוא כקרקע הוא כלל ידוע ונפוץ, וממשנתנו לבד קשה לדעת האם רבי מאיר חולק רק במקרה כזה שיש בו מעין הודאה במקצת או שחולק על כל הכלל. במשנה הקודמת אף הועלתה ההצעה שרבי מאיר סבור שנשבעים על קרקעות, ואם כך הוא הרי שכל הדיון הוא לשיטת חכמים בלבד, אבל לרבי מאיר נשבעים גם על מקרה שטען לעשרה שדות והודה לו בחמישה מהם. מכל מקום, גם בית שמאי חולקים על עיקרון זה (תוס', מכשירין פ\"א ה\"א, עמ' 675, וכן בבלי, גיטין לט ע\"א; בבא מציעא ק ע\"ב).",
                    "<b>המחובר לקרקע – כקרקע?</b>",
                    "הכלל ש\"כל המחובר לקרקע כקרקע\" הוא אמנם כלל ידוע, אך רבי מאיר מגבילו ומצמצמו. המחלוקת בין רבי מאיר וחכמים היא עקרונית, האם פֵרות מחוברים הם כקרקע או לא. מחלוקת דומה סביב אותו נושא חוזרת במשנת כתובות: \"נפלו לה... והמחוברין בקרקע, אמר רבי מאיר שמין אותן כמה הן יפין בפירות וכמה הן יפין בלא פירות, והמותר ילקח בהן קרקע והוא אוכל פירות, וחכמים אומרים המחוברין לקרקע שלו והתלושין מן הקרקע שלה, וילקח בהן קרקע והוא אוכל פירות\" (פ\"ח מ\"ג). עמדות אלו חוזרות גם במשנה שם בהמשך (מ\"ז)<sup class=\"footnote-marker\">68</sup><i class=\"footnote\">ראו עוד ירו', יבמות פ\"ט ה\"ג, טו ע\"א; כתובות פ\"ד ה\"ח, כט ע\"א; פ\"ח ה\"ד, לב ע\"א.</i>. הבבלי בדרכו וכדרכו מנסה למזער את המחלוקת ומעמידה לא כמחלוקת עקרונית, אלא בפֵרות העומדים להיבצר<sup class=\"footnote-marker\">69</sup><i class=\"footnote\">בבלי, מג ע\"ב; גיטין לט ע\"א; בבא מציעא ק ע\"ב; סנהדרין טו ע\"א.</i>. הסבר זה איננו בלשון המשנה, לא כאן ולא במסכת כתובות<sup class=\"footnote-marker\">70</sup><i class=\"footnote\">עמדה מפורשת שכל המחובר לקרקע אינו כקרקע מופיעה בבבלי, ערכין יד ע\"א. בעמדה דומה בהלכות טהרה נדון בפירושנו לאהלות פ\"ז מ\"א ופט\"ו מ\"ח.</i>.",
                    "הבבלי אף מצליח לצמצם את המחלוקת עוד יותר: \"אמר רבי יוסי ברבי חנינא: הכא בענבים עומדות להבצר קמיפלגי, דרבי מאיר סבר: כבצורות דמיין, ורבנן סברי: לא כבצורות דמיין\" (מג ע\"א). אם כן כל המחובר לקרקע כקרקע, אבל גפנים העומדות לפני בציר מעמדן שנוי במחלוקת. גם המשנה מתנסחת כך שאפשר להבין ממנה שאין מחלוקת על עצם היעדר שבועה בקרקעות.",
                    "ברם ניסוח המחלוקת בתוספתא נשמע מרחיב יותר: \"וכן המוכר שפחה לחבירו ונמצאת מעוברת, וילדה. זה אומר ברשותי ילדה, והלה שותק זכה. זה אומר איני יודע וזה אומר איני איני יודע יחלוקו. זה אומר ברשותי וזה אומר ברשותי הרי זה נשבע ואינו משלם. שכל הנשבעין שבתורה נשבעין ולא משלמין דברי ר' מאיר. וחכמים אומרים אין נשבעין לא על העבדים ולא על השטרות ולא על הקרקעות\" (פ\"ח הכ\"ד). דעת חכמים כאן איננה ברורה. אם אין נשבעים מה הדין? הוולד שייך לבעל השפחה הנוכחי או יחלוקו? על כל פנים רבי מאיר סובר בפשטות שנשבעים על קרקעות, והיינו מצפים שכך יהיה הדין גם בקרקעות (ושטרות), כלומר שנשבעים על קרקעות בכל מקרה ששבועה כזאת מתבקשת.",
                    "המשנה בכתובות קובעת: \"הפוגמת כתובתה לא תפרע אלא בשבועה עד אחד מעידה שהיא פרועה לא תפרע אלא בשבועה מנכסי יתומים ומנכסים משועבדין ושלא בפניו לא תפרע אלא בשבועה\" (כתובות פ\"ט מ\"ז). ברישא אפשר שמדובר במטלטלים או בכסף מזומן, אך בסיפא מדובר במפורש ב\"נכסים\", וסתם נכסים הם קרקעות, והאישה נשבעת אפוא על הקרקעות. משנה זו מצוטטת גם להלן פ\"ז מ\"ז.",
                    "כלל ידוע הוא שאין גובים מנכסי יתומים אלא בשבועה. היתומים אינם יכולים להתגונן שהרי אינם יכולים להכחיש טענות על חוב שנטל אביהם, והמינימום המגן עליהם הוא השבועה של הצד השני. הסבר זה משפטי והוא מצטרף להסבר הרעיוני, והוא הרצון להגן על נכסי היתומים, ואכן בספרות חז\"ל מימרות רבות על ההגנה על היתומים. ככל שמעמדם בחברה חלש, כך חיזקו חכמים את מעמדם המשפטי. האישה גם היא חלשה בחברה וזוכה להגנה מצדה של ההלכה, אך לא באותה עצמה ובאותו היקף כמו יתומים. לעיל במשנה ג עסקנו בהגנה על כושל במקרה פרטי, וכאן זו הגנה כללית על מי שנתפסים כחלשים, והנפרעת שלא בפניו – אם בעלה אינו מצוי במקום שבו היא תובעת את מימוש נכסיו לצורך הכתובה, כגון אם נסע למדינת הים והאישה תובעת בהעדרו מזונות או את כתובתה, לא תיפרע אלא בשבועה – בכל המקרים הללו האישה חייבת בשבועה, ובמשנה הבאה תוסברנה הלכות אלו.",
                    "אם כן נשבעים על קרקעות, לפחות במקרה זה. הבבלי אכן מעלה את השאלה ומסביר כנראה שזה מקרה מיוחד, והשבועה היא \"מדרבנן\" (כתובות פז ע\"ב). בלשוננו נאמר שבמקרה זה מתנגשים שני כללים, האחד שאין שבועה על קרקעות והאחר שאין נפרעים מנכסי יתומים אלא בשבועה, ואנו נוסיף שמתנגד כאן כלל נוסף – שאין נשבעים לקטן. התנגשות הכללים יוצרת חריגים. עם כל זאת, פשוט יותר לפרש שהמשנה יודעת שיש מי שסבור שנשבעים על קרקעות.",
                    "במבוא למסכת נזיקין עמדנו על כך שלקרקעות היו דינים מיוחדים: רק הן משמשות ערבות להלוואה, אין בהן דין אונאה וכן הלאה. כל הדינים הללו מבטאים הערכה מיוחדת לקרקעות. רוב ההלכות הללו עוברות תהליך של כרסום המבטא את השינוי הכלכלי בתקופה, לכיוון של יותר מסחר בכלל, ויותר מסחר בקרקעות בפרט. אינני יודעים מה הסיבה לכך שאין נשבעים על קרקעות<sup class=\"footnote-marker\">71</sup><i class=\"footnote\">במשנה ג הצענו שאולי הקרקעות נחשבו ליקרות מדי ועלה חשש שיבואו לשבועת שקר מתוך להיטות לקבל קרקע.</i>, אבל הדעת נותנת שגם בהלכה זו בא לידי ביטוי ייחודן של הקרקעות כנכס קבוע, חשוב ובלתי סחיר. אם כך יש לצפות שגם בהלכה זו של שבועה יחול שינוי, כמו ביתר הלכות קרקעות. השינו מתגלה כנראה במחלוקת רבי מאיר וחכמים. המחלוקת הייתה להערכתנו מהותית, היש שבועה על קרקעות, ותנאים מאוחרים ניסו לצמצם את המחלוקת לפרטי משנה. בדרך זו הילכו גם אמוראי בבל.",
                    "בתוספתא מובאת רשימה ארוכה של 19 מקרים שבהם נשבעים או אין נשבעים (פ\"ה הי\"א ואילך). אנו נצטט את הרשימה להלן. רשימת הדוגמאות כוללת מטלטלים, עבדים ושטרות, ואין בה ביטוי לכלל שאין נשבעים על עבדים ושטרות. גם במקרים שאין נשבעים עליהם הרי זה משום שיש פגם בטענה או בהודאה, וזאת בהתאם לכלל הבא במשנה, אך עצם האפשרות של שבועה על עבדים וקרקעות (שבועת מודה במקצת) קיימת.",
                    "הכלל שבמשנה הוא אפוא רק דעה אחת; או שהייתה בנושא מחלוקת או שההלכה הקדומה קבעה שאין נשבעים על שטרות, עבדים וקרקעות, וההלכה המאוחרת שינתה זאת. על כל פנים, עמדת המשנה היא זו שהתקבלה לדורות.",
                    "עם זאת, במקרה זה תיארוך הנתונים מבוסס על תאוריה כללית בדבר מעמדן של הקרקעות בחברה, ולא על נתונים מתוך דברי חכמים. לפיכך גם ייתכן שאלו מחלוקות, או שהתהליך ההיסטורי היה שונה מזה שהוצע.",
                    "<b>אין נשבעין אלא על דבר שהוא במידה ובמשקל ובמינין</b> – שלושת אלו (נפח או משקל או ספירה)<sup class=\"footnote-marker\">72</sup><i class=\"footnote\">האות וי\"ו היא לחלוקה, כמו או, וכך להלן בדוגמה של הזיז או החלון.</i> הם שלוש הדרכים למדידת חפצים. דבר שיש בו אחד משלושתם יש בו הודאה במקצת הטענה, ואם אינו נמדד אין בו \"מקצת טענה\". כך למשל קרקע אינה נמכרת באף אחת מהדרכים הללו, וכן שנינו במדרש ההלכה (מכילתא דרבי ישמעאל, מסכתא דנזיקין, משפטים טו, עמ' 299). מה שאינו במידה, משקל או מניין אין בו דין מודה במקצת. יתר על כן, אין נשבעים על משהו שאינו מוגדר באופן כמותי, ואלו הדרכים היחידות לקביעה כמותית.",
                    "הצירוף \"מידה, משקל ומנין\" כדרכי המדידה חוזר במקורותינו, והוא בא בניגוד לאומדנה. כך, למשל, תרומה צריכה להינתן באחת מדרכים אלו ולא באומדנה (משנה, תרומות פ\"ד מ\"ג; ירו', שם פ\"א ה\"ב, מ ע\"ד). מדרש התנאים אף קובע שהוא הדין בשבועת השומרים, שאין טענה אלא אם נתן דבר שדרכו להימנות. רבי נתן חולק שם, וספק אם זו מחלוקת עניינית או רק במשמעות דורשין הם חולקים (מכילתא דרבי ישמעאל, מסכתא דנזיקין, משפטים טו, עמ' 289-288).",
                    "<b>כיצד אמר לו בית מלא מסרתי לך – </b>בדפוס נוסף \"וכיס מלא מסרתי לך\",<b> והלה אומר איני יודע אלא מה שהנחת אתה נוטל פטור</b> – אין כאן הודאה במקצת, משום שאין התייחסות כמותית.<b> זה אומר על הזיז וזה אומר על</b> – בדפוס \"עד\" בשניהם,<b> החלון חייב</b> – זיז וחלון הם שתי דרכים למדידת כמות המצרך שנמכר (חיטים או פֵרות אחרים), והרי זו הודאה במקצת. הזיז נזכר רבות במקורות. הוא נעשה כדי לתלות עליו דברים, או בנדבך העליון של הבית כדי לבסס עליו מעקה ולהעניק משקל יתר לקורת הגג. \"חלון\" בלשון חכמים הוא פתח קטן הכרוי בקיר (איור 8). החלון היה פתוח ודרכו נכנסו אור, אוויר, גשם, רעש וכיוצא באלו. בתקופת המשנה והתלמוד לא היה מקובל לכסות את החלון בזכוכית, ובימי קרה סתמו אותו ב\"פקק\", שהוא לוח עץ או כלי בגודל מתאים. בדרך כלל היה החלון צר מבחוץ ורחב בפנים, ואת פקק החלון הניחו בדרך כלל מבפנים. משנת שבת (פי\"ז מ\"ב) מדברת על פקק משוכלל יחסית הקשור דרך קבע לקיר. לעתים קרובות היה זיז מעל החלון, ותפקידו למנוע כניסת גשמים דרך החלון (איור 9)<sup class=\"footnote-marker\">73</sup><i class=\"footnote\">ראו עירובין פ\"י מ\"ד ופירושנו לאהלות פי\"ב מ\"ג.</i>.",
                    "בתוספתא (פ\"ה, עמ' 452) מובאת סדרת הלכות המבוססות על הכלל שבמשנה ומדגימות אותו:",
                    "הי\"א: \"1. עשרה דלוסקמין<sup class=\"footnote-marker\">74</sup><i class=\"footnote\">דלוסקמא היא \"גלוסקמה\", תיבת מתכת או אבן. בתיבה דומה השתמשו להטמנת עצמות. </i> מליאין שטרות יש לי בידך, אין לך בידי אלא דלוסקומוס אחד, ובתוכו שטר אחד כמות שהוא. 2. עשרה עבדים ועליהן עשר כסות יש לי בידך, אין לך בידי אלא עבד אחד כמות שהוא\". אפשר גם להסביר שברישא פטור משום שאין נקיבת כמות מוגדרת, ובעיקר אין שטר אחד דומה למשנהו. לא כמות השטרות קובעת, אלא כמות הכסף הנקובה בהם.",
                    "הי\"ב: \"3. עשרה דלוסקומין מלאין שטרות יש לי בידך, אין לך בידי אלא דלוסקימוס אחד ובתוכו שטר אחד. 4. עשרה עבדים ועליהן עשר כסות לי בידך, אין לך בידי אלא עבד אחד ועליו אזור זו קטנה. 5. עשרה בתים מליאין פירות לי בידך, אין לך בידי אלא בית אחד של חיטין, פטור, מפני שלא טענו במידה\". 4-3 הם חזרה על הנאמר לעיל; המקרה החמישי קרוב למשנתנו, והנימוק מכיל את הנימוק לכל המקרים או רק למקרים 2, 4 ,5.",
                    "הי\"ג: 6. \"עשרה כורין לי בידך, אין לך בידי אלא כור אחד של חיטין. 7. בית אחד ובתוכו כור אחד של חיטין, חייב\". זו הודאה במקצת רגילה.",
                    "הי\"ד: 8. \"מנורות לי בידך, אין לך בידי אלא מנורה אחת של עשר ליטרין. 9. כסות לי בידך, אין לך בידי אלא אזור זו קטנה. 10. פירות לי בידך, אין לך בידי אלא כור אחד של חיטין, פטור, מפני שלא טענו במידה\". אין כאן נקיבת כמות, כמו במשנה.",
                    "הט\"ו: \"11. עשרה פירות לי בידך, אין לך בידי אלא כור אחד. 12. מנורות (אולי צריך להיות עשר מנורות) לי בידך, אין לך בידי אלא מנורה אחת של עשר ליטרין. 13. עשר כסות לי בידך, אין לך בידי אלא אזור זו קטנה. 14. עשרה כורין של חיטין יש לי בידך, אין לך בידי אלא כור אחד של חיטין, חייב, מפני שטענו במידה והודה לו במידה\". אשר למנורה, אנו הצענו על דרך השערה לתקן את לשון התוספתא, אבל מהתלמודים ברור שגרסו \"מנורות\" או \"מנורה\". התלמודים פירשו שההודאה היא על גודל המנורה לפי מספר החוליות (ירו', לז ע\"ב; בבלי, מג ע\"א). המדובר במנורה מתפרקת (\"מנורה של חוליות\"); הטענה במנורה של עשר חוליות וההודאה במנורה של חמש חוליות, וחייב.",
                    "הט\"ז: \"15. עשר מנורות של מאה ליטרין לי בידך, ואין ידוע, הרי הן לפניך, פטור, מפני שלא הודה לו. 16. עשר כוסת יש לי בידך, ואין ידוע, הרי הן לפניך. 17. עשרה כורין של חיטין לי בידך, ואין ידוע, הרי הן לפניך, פטור, מפני שלא הודה לו במידה\". הטענה היא במידה, אבל ההודאה היא בלשון שאין בה נקיבת כמות, והנתבע טוען: \"איני יודע כמה קיבלתי, וכל מה שקיבלתי הרי הוא לפניך\".",
                    "הי\"ז: \"18א. בית פירות לי בידך, 19א. וכיס מלא מעות לי בידך, אין לך בידי אלא חציין ושלישן, חייב, מפני שבית מידה, חציו ושלישו מידה, כיס מידה, חציו ושלישו מידה\". זו הודאה במקצת, שכן הטענה במידה וההודאה במידה.",
                    "סגנון התוספתא ארכני, וכל 18 המקרים מסוכמים במשנה בפשטות. ההבדל בין סגנונם של שני המקורות מעיד עד כמה מתקדמת הייתה שיטת העריכה של המשנה, למרות הפגמים שאנו מוצאים בה מפעם לפעם.",
                    "רשימת הדוגמאות כוללת מטלטלים, עבדים ושטרות, ואין בה ביטוי לכלל שאין נשבעים על עבדים ושטרות, כפי שהערנו במשנה ו. עם זאת אין ברשימה דוגמה לקרקעות שעליהן נשבעים או אין נשבעים מסיבה מיוחדת.",
                    "אין במשנה זכר לכלל \"ברי ושמא ברי עדיף\", להפך, טענת \"איני יודע\" פוטרת אדם משבועה, ואילו היה טוען \"עד הזיז\" היה מתחייב שבועה. על כל פנים, ברי ושמא אין ברי עדיף<sup class=\"footnote-marker\">75</sup><i class=\"footnote\">כלל זה שנוי במחלוקת אמוראים, ראו כתובות יב ע\"א והסברנו בפירוש לבבא מציעא פ\"ח מ\"ב. </i>."
                ],
                [
                    "</b>המשנה מעלה סדרת מקרים שהמכנה המשותף ביניהם רב. סגנון המשנה ארכני ופרטני, כסגנון התוספתא האחרונה שציטטנו. לנוחות הדיון נדגיש שסלע שווה לארבעה דינרים ולשני שקלים, והשקל לשני דינרים. בכל המקרים אין ויכוח בין המלווה ללווה לא על גובה ההלוואה (סלע) ולא על כך שניתן משכון והוא אבד. הוויכוח הוא על גודל המשכון. אם המשכון גבוה יותר מההלוואה הרי שהלווה הופך לתובע. ויכוח על גובה המשכון הוא בעצם הודאה במקצת הטענה, אלא שלעתים המלווה הוא המודה במקצת. במשנה ארבעה מקרים והם סוכמו בטבלה להלן.",
                    "<b>המלווה את חבירו על המשכון ואבד המשכון.</b>",
                    "1א. <b>אמר לו סלע הילויתיך עליו, ושקל היה שווה. והלא אומר לא כי אלא סלע הילויתני עליו, וסלע היה שווה, פטור. </b>",
                    "1ב. <b>סלע הילויתיך עליו, ושקל היה שווה. והלא אומר לא כי אלא סלע הילויתני עליו, ושלשה דינרים היה שווה, חייב.</b>",
                    "2א. <b>סלע הילויתני עליו, ושתים היה שוה. והלא אומר לא כי אלא סלע הילויתיך עליו, וסלע היה שוה, פטור.</b>",
                    "2ב. <b>סלע הלויתני עליו, ושתים היה שוה. והלא אומר לא כי אלא סלע הילויתיך עליו, וחמשה דינרים היה שווה, חייב.</b>",
                    "סיכום המקרים במשנה",
                    "במקרים 1א, 2א יש טענה וכפירה מלאה, ואין דין מודה במקצת. במקרים 1ב, 2ב יש מודה במקצת, ולכן \"חייב\".",
                    "<b>מי הוא הנשבע מי שהפיקדון אצלו שמא ישבע זה ויוציא הלא את הפיקדון</b> – מחזיק הפיקדון הוא המלווה. בדרך כלל הנתבע הוא הנשבע. מי שהפיקדון אצלו איננו מי שמחזיק בו בפועל, אלא הוא בניגוד לבעל הפיקדון<sup class=\"footnote-marker\">76</sup><i class=\"footnote\">ראו פירושנו לבבא מציעא פ\"ג מ\"א, וראו בהרחבה הנשקה, משנה ראשונה, עמ' 24 ואילך.</i>. במקרה הרביעי המלווה הוא הנתבע והוא מחזיק הפיקדון, ואין כל חידוש בכך שהוא הנשבע, הרי הוא הנתבע (בבלי, מג ע\"ב), אבל במקרה השלישי הנתבע הוא הלווה, ואף על פי כן התובע נשבע משום שהוא מחזיק הפיקדון. חכמים חוששים למצב שבו עתיד השבועה אינו בידי הנשבע. אם מטרת השבועה היא בירור האמת, הרי שכוח ההרתעה של השבועה גדל כאשר הפיקדון אינו בידי הנשבע. עליו מוטל מוראה של האפשרות שהפיקדון יימצא, או שהוסתר בכוונה. אבל מגמתם המוצהרת של חכמים בשבועה הפוכה. הם מעדיפים שלא לחשוף בציבור שבועת שקר, אפילו על חשבון בירור האמת.",
                    "אין כאן סתם חשש משבועת שקר, הרי ריבון העולמים יודע מי הוא זה שנשבע לשקר (בכוונה או בטעות), אלא שהם מגִנים על כבוד השבועה ועל יכולת ההרתעה שלה בציבור, ובניסוחו של שמואל הבבלי שהשתמר בירושלמי: \"שמואל אמר שאין השבועה זזה מביניהן, אם ישבע המלוה הרי זה נשבע ונוטל, ואם ישבע הלוה מוציא הלה את הפקדון. מי הוא הנשבע מי שהפקדון אצלו\" (לז ע\"ב). כל אפשרות היא בעייתית: במקרה השני, או שיהא כאן \"נשבע ונוטל\" או שיהא חשש של הוצאת הפיקדון, והחשש השני גובר. בבבלי מצוי פתרון נוסף של רב אשי: המלווה יישבע שהפיקדון איננו, והנתבע יישבע מה ערכו של הפיקדון (מג ע\"ב; בבא מציעא לד ע\"ב). את המשנה רב אשי מפרש כעוסקת בשאלה מי יישבע תחילה. פתרון זה הוא פיתוח אמוראי של מי שמעמיד את בירור ה\"אמת\" (ההלכה) כמטרה ראשונית, אך משתדל ליצור הרמוניה בין הכתוב במשנה לבין ההלכה המוכרת לו, ומקובלת עליו. ברם אין הפירוש נראה כפשט המשנה, שכן המשנה מדברת על שבועה אחת ולא על אפשרות ששניהם יישבעו. לפי הבבלי \"פטור\" משמעו חייב שבועה אחר שהשני יישבע קודם, ואין זה פירוש המילה \"פטור\".",
                    "על סמך משנה זו, וראיות נוספות שהבאנו במבוא, הסקנו שחכמים בעצם מתנגדים לשבועה מחשש כפול לשבועת שווא אם יישבע על אמת, ולשבועת שקר. חכמים מעדיפים להמעיט בפוטנציאל של שבועת שקר על פני ההרתעה ומציאת האמת.",
                    "בתלמוד הבבלי מובאת ברייתא נוספת שאין לה מקבילות תנאיות: \"המלוה את חבירו על המשכון ואבד המשכון – ישבע ויטול את מעותיו, דברי רבי אליעזר; רבי עקיבא אומר, יכול הוא שיאמר לו: כלום הלויתני אלא על המשכון, אבד המשכון אבדו מעותיך\" (מג ע\"ב; בבא מציעא פא ע\"ב). ברייתא זו עוסקת במקרה שבו טענת הלווה שהמשכון היה יקר מההלוואה, וכפשוטה משנתנו כרבי אליעזר שההלוואה תקפה. ההבדל בין הברייתא והמשנה שלנו הוא שרבי אליעזר אומר \"ישבע ויטול\" ואילו משנתנו אומרת שנשבע מי שהפיקדון אצלו. ההלכה היא אותה הלכה, ורק חילופי סגנון בין הברייתא למשנה. אין בידנו לקבוע אם הברייתא היא אכן תנאית. בהמשך הבבלי מובאת ברייתא נוספת דומה שגם לה אין מקבילות תנאיות<sup class=\"footnote-marker\">77</sup><i class=\"footnote\">בבא מציעא מח ע\"ב; ירו', שביעית פ\"י ה\"ב, לט ע\"ג. בברייתא מצויה מילה ארמית (פלגא), אך אולי היא שיבוש. לברייתא מקבילה חלקית בתוס', שביעית פ\"ח ה\"ה, אך שם לא מובאת המחלוקת התנאית אלא עמדה אחת המבוססת על הקביעה הפשוטה שמלווה במשכון אינו משמט. </i>: \"המלוה את חבירו על המשכון, ונכנסה שמיטה. אף על פי שאינו שוה אלא פלגא, אינו משמט, דברי רבן שמעון בן גמליאל. רבי יהודה הנשיא אומר: אם היה משכונו כנגד חובו – אינו משמט, ואם לאו – משמט\" (מד ע\"ב). מעבר לכך, רבי אליעזר חולק על משנתנו וסובר שהמלווה על המשכון נשבע ונפטר, כלומר הוא כשומר חינם, בניגוד למשנתנו ולמשנת בבא מציעא פ\"ז מ\"ח."
                ]
            ],
            [
                [
                    "<small>עפ”י כתב יד קופמן</small>",
                    "<b>כל הנשבעין שבתורה נשבעין ולא משלמין</b> – בדרך כלל הנתבע הוא הנשבע. בדרך זו השבועה הופכת לנדירה יותר. התובע מעוניין בבירור המשפטי, ויש סיכוי שהוא מוכן לא רק לתבוע ללא הצדקה אלא גם להישבע לשקר, אבל הנתבע אינו היוזם של הבירור. יתרה מזו, הוא מודה שהיה עסק כלשהו ביניהם כמודה במקצת, או כשומר (המודה שהחפץ ניתן לו לשמירה). כן שנינו במדרש: \"ולקח בעליו ולא ישלם. מכאן אמרו, כל הנשבעין נשבעין ולא משלמין\" (מכילתא דרבי ישמעאל, מסכתא דנזיקין, משפטים טז, עמ' 304)<sup class=\"footnote-marker\">1</sup><i class=\"footnote\">ראו עוד תוס', בבא מציעא פ\"ח הכ\"ב. שם רבי מאיר מפעיל כלל זה, וחכמים חולקים וסבורים ש\"המוציא מחברו עליו הראיה\". המחלוקת שם היא על הכלל של המוציא מחברו, ולא על השבועה.  </i>.",
                    "השבועה באה לברר פרטים בעִסקה, לאחר שיש כבר תביעה. צדה השני של ההלכה הוא התפיסה שעול השבועה מוטל על שניהם. אם נשבע לשקר החטא מוטל לפתחו של הנשבע, ואם נשבע אמת הרי שחטא שבועת האמת מוטל לפתחו של המשביע: \"בין שניהם, להוציא את הדיין שלא ישביענו בעל כרחו. רבי נתן אומר בין שניהם, מגיד ששבועה חלה על שניהם\" (מכילתא דרבי ישמעאל, מסכתא דנזיקין, משפטים טז, עמ' 303; בבלי, לט ע\"ב; מז ע\"ב). גם קביעה זו מבטאת את רצונם של חכמים למעט בשבועות ולהעדיף את דרך הבירור המשפטית, והרחבנו על כך במבוא.",
                    "הכלל שבמשנה אינו מלא, ובהמשך המשנה רשימת חריגים שאליהם מצטרפת המשנה הקודמת (מקרה השני – 1ב); מקרה זה אינו מופיע ברשימה דלהלן. הרשימה להלן אינה מלאה בהכרח. בלשון הירושלמי למשניות אחרות: \"לית כללוי דרבי כללין\" (תרומות פ\"א ה\"א, מ ע\"ג; חגיגה פ\"א ה\"א, עה ע\"ד, ועוד), ובלשון הבבלי: \"תנא ושייר\" (בבלי, סוכה נד ע\"א ועוד הרבה).",
                    "הכלל שבמשנה חוזר במדרשי התנאים, והוא מוסכם ברוב המקרים: \"שבועת ה' תהיה וגומר, אין אנו יודעין אי זה ישבע ויטול אי זה ישבע ויתן תלמוד לומר ולקח בעליו ולא ישלם כיון שקיבלו בעלים שבועה הלז פטור מלשלם יכול אף השכיר והנגזל והנחבל תלמוד לומר בין שניהם פעמים שזה נשבע ופעמים שזה נשבע ומנין שכנגדו חשוד על השבועה הרי זה נשבע ונוטל תלמוד לומר בין שניהם פעמים שזה נשבע ופעמים שזה נשבע\"<sup class=\"footnote-marker\">2</sup><i class=\"footnote\">מכילתא דרבי שמעון בר יוחאי, כב י, עמ' 205; מכילתא דרבי ישמעאל, מסכתא דנזיקין, משפטים טז, עמ' 304; בבלי, בבא קמא קנ ע\"א.</i>. לאחר הכלל נמנים היוצאים מן הכלל. כך גם המבנה בסנהדרין פ\"י בנוסח הדפוס<sup class=\"footnote-marker\">3</sup><i class=\"footnote\">ברוב עדי הנוסח לסנהדרין חסרה הפתיחה \"כל ישראל יש להם חלק לעולם הבא\".</i>.",
                    "<b>אלו<sup class=\"footnote-marker\">4</sup><i class=\"footnote\">בדפוס וילנא: \"ואלו\". מכל מקום הווי\"ו אינה וי\"ו חיבור, ופרקים רבים מתחילים ב\"ואלו\". במקרים כאלו הווי\"ו באה להדגשה בלבד. </i> נשבעין ונוטלין השכיר והניגזל והנחבל ושכנגדו חשוד על השבועה והחנווני על פנקסו</b> – כל אלו יוסברו להלן.",
                    "<b>השכיר כיצד אמר לו תן לי שכרי שיש לי בידך הוא אומר נתתי והלא אומר לא נטלתי הרי זה נשבע ונוטל</b> – אין במשנה הסבר למה השכיר נשבע ונוטל. אפשר להציע שתי הצעות. האחת טכנית ומניחה שבעל הבית שכר פועלים רבים ואינו יודע את הפרטים, או שבעל הבית לא שכר בעצמו את הפועלים, עשה זאת האפיטרופוס של האחוזה בשמו<sup class=\"footnote-marker\">5</sup><i class=\"footnote\">על ניהול האחוזה ראו הנספח למסכת דמאי. </i>, ממילא אין זו שבועה בין שניים כמו שאמרנו במשנה א בפרק הקודם. אפשר גם שהמשנה מניחה שהאפיטרופוס הוא עבד, שאין נשבעים לו (לעיל פ\"ו מ\"ה).",
                    "אפשרות ההסבר השנייה היא רעיונית ואיננה קשורה למבנה המיוחד של אחוזה, אלא לכל מבנה העסקת שכירים בעולם הקדום. חכמים רצו לחזק את כוחו של השכיר החלש. הרי כל העצמה היא בידיו של בעל הבית, הכסף והכוח אצלו, והשכיר אפילו אינו יכול לאיים בכך שבעתיד לא ירצה להישכר, שכן הביקוש לשכירים תמיד גבוה מההיצע, והשכיר הוא ככלי ביד היוצר. הפירוש השני נראה סביר יותר, שכן אין הוא תלוי בסדרת הנחות מקדימות הנכונות רק בחלק מהמקרים. במבוא למסכת נזיקין עמדנו על סדרת משניות המונחות על ידי תפיסה זו, כמו גם הלכות שהן \"שוויוניות\" מבחינה חברתית ואין בהן העדפה של הצד החלש.",
                    "הירושלמי (לז ע\"ג) מציג רק את ההסבר הראשון, והבבלי מביא בתחילה את ההסבר השני (החברתי), אך בהמשך הדיון מעלה גם את הנימוק הראשון (מה ע\"ב) וגם את ההסבר השני. הבבלי מדגיש: \"הלכות גדולות שנו כאן\", או \"תקנות קבועות שנו כאן\" (מה ע\"א). המינוח \"תקנה\" בא להדגיש כי אין זו הלכה רגילה אלא החלטה שאינה על בסיס משפטי אלא על בסיס רעיוני אחר, \"כדי חייו\" של שכיר. אנו מעדיפים כאמור את הסבר הבבלי, ומכל מקום ההסברים משקפים גם את הקו האידאולוגי שבחרו התלמודים (להלן).",
                    "<b>רבי שמעון</b> – ביתר עדי הנוסח \"יהודה\", וכן במשניות הבאות גם בכתב יד קופמן, ונראה שנוסחת כתב היד משובשת. <b>אומר עד שיהא שם מקצת הודייה ויומר לו – </b>בדפוס: \"כיצד אמר לו\", וכן במשניות הבאות.<b> תן לי שכרי חמישים דינר שיש לי בידך והוא אומר התקבלת מהן דינר זהב</b> – דינר זהב שווה 25 דינרי כסף, וזו הודאה בחצי הטענה. הסכומים הנקובים הם מופלגים, וודאי ששכיר יום לא הגיע לסכום כזה. לשכיר יש מעמד מיוחד בכך שהוא נשבע ונוטל, אבל אין דין שבועה אלא אם כן יש כאן הודעה במקצת (של בעל הבית).",
                    "לדעתנו המשנה מפגינה מדיניות של \"אפליה מתקנת\". כל יתר המקורות מדגישים מגמות המסייגות את ההלכה שבמשנה. התוספתא מדגישה שההלכה חלה רק אם \"לא עבר זמנו\", ואם יש הסכמה הדדית בדבר יחסי עובד ומעביד, אבל אם בעל הבית מכחיש ששכר את העובד – אין כאן דין מיוחד של שכיר. \"עבר זמנו\" מבוסס על ההנחה הרווחת שהשכיר הוא שכיר יום ומקבל את שכרו בו ביום, כפי שעולה כבר מהתורה ומסדרת מקורות תנאיים<sup class=\"footnote-marker\">6</sup><i class=\"footnote\">דברים כד טו; משנה, בבא מציעא פ\"ט מי\"ב; תוס', פ\"י ה\"ד ועוד. </i>. דומה שהגבלות אלו הן חלק מפשט המשנה, אך המשנה בוחרת להדגיש את המדיניות הסוציאלית המתקנת, והתוספתא את מגבלותיה. הירושלמי בחר, כאמור, שלא להסביר את המשנה כנוקטת קו אידאולוגי-סוציאלי, והוא גם מצטט חלק מההגבלות שבתוספתא בשינויים ובפרטים נוספים, אך אין בדברים ביטוי לפן ערכי שונה.",
                    "עוד מודגש בירושלמי שהשבועה של השכיר היא שבועת תקנה (לז ע\"ג), בניגוד לשבועת תורה (שם ע\"ד), וגם הבבלי (מה ע\"א) מדגיש שזו תקנה. בכך התלמודים מביעים את תחושתם שאין זו הלכה רגילה. בתלמוד הבבלי הדברים שונים. מצד אחד יש בו הסבר \"כלכלי\" מדוע לבעל הבית טוב יותר להנהיג \"אפליה מתקנת\" כלפי השכיר, \"כי היכי דאיתגרון\" (מה ע\"א) – כדי שפועלים יסכימו לבוא לעבודה. עד כאן קשה להכריע האם זהו ניסיון לתת נימוק כלכלי למדיניות עקרונית או דרך לטשטש את המסר האידאי. בהמשך מובאת סדרת הלכות המגבילה את ההלכה שבמשנה: \"לא שנו אלא ששכרו בעדים, אבל שכרו שלא בעדים, מתוך שיכול לומר לו לא שכרתיך מעולם יכול לומר לו שכרתיך ונתתי לך שכרך. אמר רמי בר חמא: כמה מעליא הא שמעתא\" (מה ע\"ב), ובהמשך עוד דברי שבח רבים למסורת זו.",
                    "כאמור, התוספתא כבר עמדה על כך שהשכיר נאמן רק אם יש הסכמה בין שניהם שהיו להם יחסי עובד ומעביד, כלומר אם בעל הבית יכחיש ויטען שלא העסיק כלל את הפועל יהא פטור מתשלום (והשכיר לא יישבע כלל). לעמדה כזאת יש היגיון רב, שהרי הגדרתו של הפועל כ\"שכיר\" אינה מובטחת. אבל המגמה של הבבלי יוצרת מצב שגם כשכולם מודים שהפועל עבד אצל בעל הבית, ובעל הבית יטען שעבד בהתנדבות, גם אז בעל הבית ייפטר. הלכה כזאת הופכת את ההלכה שבמשנה במידה רבה לתאורטית<sup class=\"footnote-marker\">7</sup><i class=\"footnote\">מעבר לפן העקרוני, הבבלי מעלה טיעון המכונה בירושלמי \"מאחר\", הוא מעין ה\"מיגו\" הבבלי. מאחר שבעל הבית יכול לטעון \"לא שכרתיך\" ולהיפטר, אנו מאמינים לו גם כשטוען שתעריף התשלום היה נמוך יותר. בירושלמי לז ע\"ג-ע\"ד שנוי עיקרון משפטי זה במחלוקת אמוראים: רבי יוחנן מסיק בצדק מהמשנה שאין אומרים \"מאחר\", ורבי אלעזר, שחולק עליו, אומר את דינו על מקרה אחר, ולא על משנתנו. </i>. השבחים הרבים שחלקו האמוראים להלכה זו מעידים עד כמה יש כאן מיצוי של זכות \"הפרשנות היוצרת\" המהווה למעשה עקיפה של הרעיון החברתי שבמשנה. עוד נאמר בבבלי שאם הייתה ביניהם קציצת שכר (קביעת תעריף) הרי שחוזר הדין העקרוני ש\"המוציא מחבירו עליו הראיה\", כלומר שבעל הבית יכול לסרב לשלם<sup class=\"footnote-marker\">8</sup><i class=\"footnote\">בבלי, מה ע\"ב – מו ע\"א; בבא מציעא קג ע\"א; קיב ע\"א; בבא בתרא מה ע\"ב.</i>. הנימוק הוא שבמקרה כזה גם בעל הבית לא ישכח את הפרטים.",
                    "כאמור הבבלי הציג נימוק אחר להלכה, נימוק עקרוני, ועתה הוא חוזר לנימוק הטכני של הירושלמי, ומשתמש בו כדי לקצץ מכנפיה של התפיסה החברתית המשתקפת בהלכה. לגופו של עניין, אם בעל הבית כה טרוד (יש לו עשרות פועלים) הרי שקציצת השכר אינה ערובה לזיכרון איתן. בפועל קשה להניח שבעל הבית שוכר פועלים מבלי לנקוב בשכרם, וכאמור אם נקב בשכרם בטל דין השבועה המיוחד של השכיר. בבבלי מייחסים לרבי יהודה מגמה הפוכה של הרחבת המשנה, והתנגדות להבחנה בין שכר רגיל ל\"קציצה\". להלן במשנה ח נדון בהיבט נוסף ושונה של המדיניות החברתית שחכמים פורסים."
                ],
                [
                    "<small>עפ”י כתב יד קופמן</small>",
                    "<b>הניגזל כיצד</b> – ארבע המשניות הבאות הן משניות \"כיצד\", מעין תוספתא המבהירה פרטים שנזכרו במשנה הקודמת. כפי שאנו יודעים ממשניות רבות אחרות, לפעמים גרעין המשנה (ההלכה) קדום, ורק העורך ארגן את החומר ככלל וסדרת הסברים לו. לעתים אכן נוצרה המשנה כהסבר מאוחר יותר למשנה קודמת. <b>היו מעידין אותו שנכנס לביתו ומשכנו שלא ברשות אמר לו תן לי כליי שנטלתה והוא אומר לא נטלתי הרי זה נשבע ונוטל</b> – כפשוטם של דברים הנגזל הוא מקרה שבו פלוני נתפס בגזלה, והוויכוח הוא מה היה שווי הנכסים שגזל. הוא הדין בגנב. אבל המשנה מעמידה את ה\"נגזל\" במקרה אחר של מי שנטל משכון בעל כורחו. יש להניח שאין ה\"נגזל\" יוצא מידי פשוטו, וודאי שהדין שבמשנה חל גם על נגזל כזה, אלא שהמשנה רצתה להדגיש מקרה נוסף של נוטל משכון בעל כורחו. העולם הרומי היה עולם של סדר וחוק, אבל החוק ניצב לרשותו ולימינו של העשיר. מקובל היה שהעשירים הפעילו מעין מליציה פרטית שחלק מה\"סמכויות\" שנטלה לעצמה היה לגבות חובו באלימות, ואף להטיל אנשים למאסר בבית הסוהר הפרטי או הציבורי<sup class=\"footnote-marker\">9</sup><i class=\"footnote\">הספרות על הפטרון הרומי וכוחו רבה עד מאוד, ראו ולס הדריל, פטרונז'; שפרבר, פטרונז'.</i>.",
                    "כבר התורה מזהירה את המלווה להיות רגיש ולא לחבול חפצים הנחוצים ללווה (שמות כב כה). בספרות חז\"ל שלוש מגמות:",
                    "1. \"המלווה את חבירו אינו רשיי למשכנו, ואם משכנו צריך לחזור בו\" (תוס', בבא מציעא פ\"י ה\"ח). חז\"ל התקוממו אפוא נגד נוהג זה ואסרו על נטילת משכון שלא ברשות בעל הבית, ושלא כחלק מהסכם ההלוואה ההדדי.",
                    "2. דרישה אחרת היא ש\"המלוה את חברו לא ימשכננו אלא בבית דין\" (משנה, בבא מציעא פ\"ט מי\"ג ומקבילות רבות<sup class=\"footnote-marker\">10</sup><i class=\"footnote\">מכילתא דרבי שמעון בן יוחאי, כב כה, עמ' 212; בבלי, בבא מציעא קיג ע\"א ומקבילות אמוראיות רבות. </i>). בניסוח זה יש ויתור על ההסכמה ההדדית, אבל המשכון נעשה ברשות בית הדין שתפקידו הבלתי רשמי הוא לעמוד לרשות החלש. ודאי שבית הדין הוא רק תחליף להסכמה הדדית. המשנה בסוף הפרק הקודם, למשל, עסקה במשכון כזה שאיש אינו יודע מה ערכו, ובית הדין לא היה מעורב בהפקדתו. הפקדת משכון לפי הנחיית בית דין כבר פוגמת בזכויות הלווה, אך היא גילוי של סיוע לחלש בהשוואה לנוהג השרירותי הרומי.",
                    "מעבר לכך, ההלכה אסרה על גביית משכון גבוה מערך ההלוואה, וגם בכך יש הגנה ללווה. על מי שמשכן שלא ברשות בית דין איימו בעונש משמים: \"מישכנו שלא ברשות עובר על כל שם ושם שיש לו\" (ירו', בבא מציעא פ\"ט הי\"ד, יב ע\"ב).",
                    "שתי העמדות 1 ו-2 אינן זהות, כפי שמודגש בבבלי (בבא מציעא קיג ע\"א).",
                    "3. היתר \"לחבול\" (למשכן) שלא ברשות בית דין. היתר זה מופיע רק בברייתא בבבלי המנוגדת למסורות התנאיות: \" 'השב תשיב', אין לי אלא שמשכנו ברשות בית דין, משכנו שלא ברשות בית דין מנין? תלמוד לומר 'השב תשיב', מכל מקום. 'חבל תחבול', אין לי אלא שמשכנו ברשות, משכנו שלא ברשות מנין? תלמוד לומר 'חבל תחבול', מכל מקום\" (בבא מציעא לא ע\"ב)<sup class=\"footnote-marker\">11</sup><i class=\"footnote\">כן משמע מהסוגיה שם קיג ע\"א וע\"ב.</i>. מותר לחבול שלא ברשות, אלא שעל הממשכן חלות המגבלות שלא להפקיע חפצים נחוצים. מדרש זה מצוטט בירושלמי בשם \"תניי תמן\": \" 'חבול', בבית דין, שלא בבית דין מניין? תלמוד לומר 'אם חבול תחבול' \" (בבא מציעא פ\"ט הי\"ד, יב ע\"ב). כלומר זו דרשה בבלית, והירושלמי ממשיך וקובע שאין לעשות כן, כמו שציטטנו לעיל.",
                    "המדיניות התנאית הייתה אפוא ברורה. הם אמנם הכירו את העשירים הפועלים בחסות השלטון, או את גבאי המכס של השלטון הממשכנים את החייב בעל כורחו (תוס', טהרות פ\"ח ה\"ה, עמ' 669), אבל התנגדו למדיניות הממשלתית ולמצב החברתי וראו בהם עוול. גם משנתנו מכירה מציאות זו, ומציבה את הממשכן בעל כורחו של הלווה בעמדת נחיתות. היא מכנה אותו גזלן, ורואה בו עבריין. עם זאת המשנה מכירה שתופעות \"גזל\" כאלה מתרחשות, שלא ברצון חכמים, ושני הצדדים עדיין מעוניינים בהנחיית בית הדין מה לעשות כאשר המשכון אבד.",
                    "להערכתנו המשנה נוסחה כך שתבטא מסר חריף נגד העשירים הממשכנים. הנגזל שנשבע הוא מקרה רגיל של נגזל, וחכמים צירפו את זה שהפקיעו ממנו משכון כדי להמחיש את דעתם על מעשה נלוז זה. בבבלי יש נימה של הבנה לאלימות משפטית כזאת, וחכמי ארץ ישראל שללו זאת. מכל מקום ברור שהנגזל הנשבע (והגוזל שאיננו נשבע) הוא החלטה (תקנה) של חכמים, מעין \"אפליה מתקנת\", כמו הסעיף הקודם העוסק בשכיר הנשבע על שכרו ונוטל.",
                    "לא נעסוק כאן במאבקם של חכמים נגד בעלי הזרוע ומקורבי השלטון. הפרשה ארוכה, ושלובים בה מקורות רבים. נסתפק בכך שחכמים הציבו עצמם לימין החלש והמדוכא, וכנגד העשיר ומשתף הפעולה עם השלטון. המאבק התחזק בתקופת האמוראים, ובארץ ישראל הוא חזק יותר מאשר בבבל. אז גם נקבע המונח \"בעל זרוע\" ככינוי גנאי לאלו<sup class=\"footnote-marker\">12</sup><i class=\"footnote\">שפרבר, קרקע, עמ' 125 ואילך. המונח נזכר בסוטה פ\"ט מט\"ו אבל זו איננה משנה אלא תוספת חיצונית לה, כפי שהראינו בפירושנו בעקבות קודמינו.</i>. הפרשה שבה דנו מעלה פן אחר של אותה תמונה חברתית של החרפה בכוחם של בעלי הזרוע. אמוראים מכירים באפשרות של משכון בעל כורחו של לווה (שלא בבית דין). מגמה זו מצאנו בבבלי, ובירושלמי מצטטים אותה כברייתא שמוצאה מ\"תמן\" (שם), מבבל.",
                    "במקביל הירושלמי מרחיב את ההלכה וקובע שאם יש לתובע סימן הרי הוא נוטל את החפץ בלא שבועה (לז ע\"ד). הבבלי, מאידך גיסא, מגלה הבנה כלפי המלווה, החזק יותר מבחינה כלכלית, ומניח שלא תמיד הוא מממש את איומיו (מו ע\"א). בפועל הוא מצמצם את השבועה למקרה שבו ראו העדים שהמלווה נטל עמו חפצים. הבבלי מגלה אפוא הבנה רבה למלווה הממשכן בעל כורחו של לווה, אין הוא נתפס כגזלן גמור, אם כי עדיין לעתים ידו על התחתונה.",
                    "יש להניח שבפועל לא תמיד יכול היה בית הדין להטיל את מרותו על הממשכן בעל כורחו. את כוחו ורצונו לגבור על הוראת בית הדין כבר הפגין הלז בעצם לקיחת המשכון. מצד שני, לעתים היו יחסי הכוחות מסובכים יותר. בפועל בית הדין השורר בעיירה היה בית הדין האזרחי שהונהג על ידי טובי העיר ופרנסיה. אלו עשויים היו לאפשר למלווה למשכן ברשות בית דין, או גם בדיעבד שלא ברשותם. לעומת זאת כוחם של חכמים היה במישור הדתי, וכאן כוח השבועה היה גדול יותר כסנקציה בפני עצמה. ועמדנו על כך במבוא. אלו שפנו לבית הדין של חכמים הזדהו מן הסתם עם עולמם של חכמים, וגם עבורם הייתה הטלת השבועה מרכיב של סנקציה.",
                    "<b>רבי יהודה אומר עד שיהא שם מקצת הודייה ויאמר לו שני כליי נטלתה והוא אומר לא נטלתי אלא אחד</b> – רבי יהודה נאמן לשיטתו במשנה הקודמת (לפי הנוסח שהוא הדובר במשנה ולא רבי שמעון). אמנם הנגזל נשבע ונוטל, אך רק אם יש כאן הודאה במקצת של הגזלן."
                ],
                [
                    "<small>עפ”י כתב יד קופמן</small>",
                    "<b>הנחבל כיצד היו מעידין אותו שניכנס לתוך ידו שלם ויצא חבול אמר לו חבלתה בי והוא אומר לא חבלתי הרי זה נשבע ונוטל</b> – העדות הנסיבתית כשלעצמה אינה מספיקה כדי לחייב את המכה. הוא אמנם נתפס כעבריין, אבל גובה הסכום והנזק מחייבים בירור, ורק השבועה מהווה נתון לבירור זה. מעניין שהמשנה אינה דורשת מהמוכה להוכיח שנפגע ולהצביע על סימני פגיעה, או על נזק ממשי. בתוספתא שנינו: \"הנחבל כיצד? היו מעידין אותו שנכנס לתוך ידיו שלם ויצא חבול. אמר לו 'חבלתה בי' והוא אומר 'לא חבלתי' – הרי זה נשבע ונוטל. רבי יהודה היה קורא אותה חביבאי<sup class=\"footnote-marker\">13</sup><i class=\"footnote\">יש לגרוס \"חככאי\" במקום \"חביבאי\", שחיככו זה את זה (התחככו), ראו ליברמן, תוספת ראשונים לבבא קמא, עמ' 99.</i>; כל זמן שהן חובבין זה את זה הרי אילו נשבעין ונוטלין. היה נשוך מקום שאין יכול לישוך את עצמו – נוטל שלא בשבועה. לאחר זמן זה אומר 'חבלתה בי' והוא אומר 'לא חבלתי בך' – הרי זו כשאר כל הטענות\" (פ\"ו ה\"ב, עמ' 453; בבא קמא פ\"ט הכ\"ח).",
                    "התוספתא מוסיפה שיש לתבוע ראיות לכך שהם אכן רבו והתחככו זה בזה. הבבלי מוסיף שאם הפגיעה היא במקום שאין הנחבל יכול לחבול בעצמו אין צורך בשבועה (הדוגמה לכך היא נשיכה במקום שאין אדם יכול לנשוך את עצמו). כל אלו הן מסקנות הגיוניות וקשה לזהות כיוון רעיוני כלשהו, בניגוד לשתי המשניות הקודמות.",
                    "<b>רבי יודה אומר עד שיהא שם מקצת הודייה ויאמר לו חבלתה בי שתים והוא אומר לא חבלתי אלא אחת</b> – רבי יהודה לשיטתו, כמו בשתי המשניות הקודמות. שתי חבלות נחשבות למודה במקצת אף על פי שאלו חבלות שונות. הן כמו שתי הלוואות או שתי מכירות, ולפנינו תנא מאוחר המהלך בשיטה המרחיבה במקצת את דין מודה במקצת: \"מן הטענה\" ולא \"מקצת מן הטענה\"."
                ],
                [
                    "<small>עפ”י כתב יד קופמן</small>",
                    "<b>ושכנגדו חשוד על השבועה כיצד אחת שבועת העדות ואחד שבועת הפקדון ואפילו שבועת שוא</b> – אם הוא נחשד על שקר באחת השבועות האחרות<sup class=\"footnote-marker\">14</sup><i class=\"footnote\">הדין חוזר גם במכילתא דרבי שמעון בר יוחאי, כב י, עמ' 205, ולא מצינו חולקים עליו. </i>. אין במשנה הסבר כיצד אדם הופך לחשוד על שבועה, האם בית דין צריך להכריז עליו כפסול באופן פורמלי, או שמא מדובר באדם שהוכרז בעבר באופן פורמלי (בבית דין) כחשוד. האם \"חשוד\" הוא מעמד משפטי מוגדר או שמא ההגדרה היא חברתית, כלומר מקובל ברחוב שהוא חשוד? בתלמוד הבבלי מובא סיפור המדגים מהי פסילה במישור החברתי: \"ההיא איתתא דאיחייבא שבועה בי דינא דרבא, אמרה ליה בת רב חסדא: ידענא בה דחשודה אשבועה, אפכה רבא לשבועה אשכנגדה\" (כתובות פה ע\"א – מעשה באישה שהתחייבה שבועה בבית הדין של רבא, אמרה לו בתו של רב חסדא [שהייתה אשתו של רבא] אני יודעת בה שחשודה על שבועה. הפך רבא את השבועה [והטילה] על שכנגדה\"). בַהמשך הסוגיה מתחבטת במעמד הפורמלי של פסילה זו, הרי אין זו ממש עדות אלא רכילות, אך כוחה של רכילות זו חזק דיו. מן הראוי להדגיש שבתו היפה של רב חסדא היא אחת הנשים הבודדות הפעילות בשולי בית המדרש הבבלי; ידועה הייתה בבקיאותה וביופייה, ומעמדה היה איתן יותר מאשר הגדרות פורמליות.",
                    "אגב כך אנו שומעים על כוחו של הדיין. הוא רואה את עצמו כזרועו הארוכה של המחוקק, אך אינו חייב בציות לחוק. הוא רשאי לפעול נגד החוק על סמך מידע שאיננו בדוק מבחינה משפטית.",
                    "המדרש אף מרחיב את האיסור: \"א\"ר סימון אין מוסרין את השבועה למי שהוא חשוד על השבועה ואין נותנין את השבועה למי שהוא רץ אחר השבועה\" (ויקרא רבה, ו ג, עמ' קלב). אלא שמשפט זה חסר בכתבי היד של המדרש ומופיע בילקוט שמעוני (ויקרא תעא; זכריה תקעא), ומוצאו של המשפט אינו ידוע. מכל מקום הירושלמי מוסיף: \"אפילו לשון שבועה אין מוסרין לו\" (בבא מציעא פ\"א ה\"א, ז ע\"ד). \"לשון שבועה\" הוא אחד המונחים הבלתי פורמליים לשבועה, ודנו בכך במבוא.",
                    "הבבלי (מא ע\"א), בדרכו, מסביר שהשבועה שנשבע \"זה שכנגדו\" היא מדרבנן, אבל כפי שאמרנו במבוא ההבחנה בין שבועת התורה לשבועה מדרבנן היא בבלית בלבד. הירושלמי מכנה את השבועה \"שבועת תקנה\" (שם).",
                    "<b>היה אחד מהם משחק בקוביה ומלוה בריבית מפריחי יונים וסוחרי שביעית שכנגדו נשבע ונוטל</b> – רשימה זו חוזרת בשני הקשרים נוספים, האחד של החשודים על עדות שאין מקבלים מהם עדות החודש (משנה, ראש השנה פ\"א מ\"ח), והאחר כרשימת החשודים לכל עדות (משנה, סנהדרין פ\"ג מ\"ג), אלא שבמשנת סנהדרין נוספו פסולים נוספים. הרשימה אינה מונה את הפסולים מן התורה כגזלנים או כגנבים, ומתמקדת בפסולים מיוחדים שפסילתם אינה מובהקת. במשנה בסנהדרין רבי יהודה מוסיף תנאי מגביל: \"אימתי בזמן שאין להם אומנות אלא הוא, אבל יש להן אומנות שלא הוא, כשרין\" (שם), הווה אומר שכל המנויים כאן פסולים לעדות בזמן שזו עבודתם וזו פרנסתם, אבל אדם שחטא או נכשל באופן זמני אינו פסול לעדות. התלמוד הבבלי מנמק את הפסילה לעדות בכך שאינם עסוקים ב\"יישובו של עולם\" (סנהדרין כד ע\"ב)<sup class=\"footnote-marker\">15</sup><i class=\"footnote\">הגמרא דנה בשאלה האם רבי יהודה חולק על חכמים או מוסיף על דבריהם, ונראה שאין זו מחלוקת אלא הוספה המקובלת על הכול, וראו להלן פירושנו למשנה ו, שם הרחבנו במשמעות המונח \"במה דברים אמורים\".</i>. להלן נחזור לדון בטיב הרשימה <b>המשחק בקוביא</b> – הסוגיה התלמודית מוסיפה שאף כל משחקי מזל נפסלו לעדות (ירו', סנהדרין פ\"ג ה\"ה, כ ע\"א; שבועות פ\"ז ה\"ד, לד ע\"ד). כאמור המדובר באנשים משולי החברה שהתפרנסו ממשחקי מזל. יש בתלמוד הבבלי דעה שאלו נפסלו משום שברווח הכספי ממשחקי מזל יש משום גזל (אסמכתא – בבלי, סנהדרין כה ע\"ב), אך דומה שדעה זו מאולצת, ואין נימוק זה מתאים להגבלה של רבי יהודה, וההסבר הקודם מעוגן יותר במציאות החברתית. <b>והמלוה בריבית</b> – הלוואה בריבית כמובן אסורה, אך מצויות עדויות רבות שבפועל לא נשמרה ההלכה בקפדנות, והיו רבים שחטאו בריבית. האמירה שמלווה בריבית פסול לעדות היא חלק מהמאבק רב השנים של החכמים בתופעה<sup class=\"footnote-marker\">16</sup><i class=\"footnote\">ראו המבוא לבבא מציעא פ\"ד. </i>. התלמוד הבבלי בסנהדרין מסביר שיש להבין מִלווה (מ\"ם בחיריק), כלומר שכל העוסקים בהלוואה פסולים לעדות, כולל המלווה, הלווה והעדים. זו החלטה המעידה על פולמוס, שכן כשלעצמה איננה \"מידתית\", אך היא מובנת במסגרת מאבק נגד התופעה. <b>ומפריחי יונים</b> – הבבלי מציג שני הסברים: או שמדובר בעורכי תחרויות של יונים, או באלו המנסים למשוך לשובכיהם יוני תרבות (בבלי, סנהדרין כה ע\"ב). ודאי ששני ההסברים נכונים מבחינה הלכתית, כלומר שני הסוגים פסולים לעדות, אבל מבחינה חברתית מסתבר שהמשנה עוסקת בעורכי תחרויות יונים, שכן הייתה זו תופעה מצויה יותר<sup class=\"footnote-marker\">17</sup><i class=\"footnote\">שוורץ, מפריחי יונים.</i>. מכל מקום אם הפסילה נובעת מחשש גזל יש לפסול גם מי שעושה זאת באופן זמני וכעיסוק שולי, ברם כפי שראינו רבי יהודה מסביר שמדובר רק בעבריינים שפרנסתם מהמעשה הפסול. על כן נראה שלפחות לפי רבי יהודה מדובר במארגני משחקי מזל ותחרויות בין יונים. הלכה זו חושפת פן מעניין של שולי החברה היהודית, מן הסתם בערים הגדולות, אוכלוסייה שפרנסתה הייתה על ארגון משחקי מזל.",
                    "<b>וסוחרי שביעית </b>– במשנת סנהדרין נוסף: \"אמר רבי שמעון בתחילה היו קורין אותן אוספי שביעית, משרבו האנסין חזרו לקרותן סוחרי שביעית\" (פ\"ג מ\"ג). אם כן, במשנה הראשונה הנוסח היה \"אוספי שביעית\". מי שאסף פרות בשביעית בקנה מידה גדול נפסל לעדות. לפי ההלכה אין הגבלה על איסוף פרות בשביעית. כל הפרות הם הפקר, וכל אדם רשאי לאספם. אך הכוונה הייתה שאדם יאסוף פרות רק לצרכיו, ובסוף העונה יפקיר את העודפים. אוספי שביעית לא הפקירו את פרותיהם בשעת הביעור, או אולי הפקירום וחזרו וזכו בהם. אין כאן איסור פורמלי, אך הם עשו שלא כרצון חכמים. הביטוי \"משרבו האנסין\" מרמז לימים שלאחר מרד בר-כוכבא. עד אז ויתרו הרומאים על מסי היבול בשנת השביעית, אך לאחר המרד וגזרות הדת ביטלו השלטונות את הפטור. מעתה חויבו החקלאים במסים גם בשנת שביעית, על כן התירו חכמים לאסוף פרות כדי שיהיה מהיכן לשלם את המס, אך עדיין אסרו על המסחר בשנת שביעית<sup class=\"footnote-marker\">18</sup><i class=\"footnote\">ספראי, שביעית, עמ' 321; ספראי, בימי הבית, עמ' 439-438, וראו פירושנו לשביעית פ\"ד מ\"ב ופ\"ז מ\"ה.</i>. ושוב, לא כל סוחר בשביעית נפסל לעדות, אלא רק מי שמקצועו בכך.",
                    "כאמור, במשנת סנהדרין יש הגבלה נוספת, של רבי יהודה, החלה על סוחרי שביעית ועל יתר הפסולים: \"אימתי בזמן שאין להם אומנות אלא הוא, אבל יש להן אומנות שלא הוא, כשרין\" (שם). ההסתייגות של רבי יהודה אינה קשורה לעניין זה של השינוי ביחס למסחר בשביעית אלא היא כללית יותר, כפי שנאמר בתוספתא: \"ובכולן היה רבי יהודה אומר בזמן שיש (צריך להיות אין)<sup class=\"footnote-marker\">19</sup><i class=\"footnote\">אם רבי יהודה אומר שיש להם אומנות אחרת אין מחלוקת בינו ובין חכמים, אבל ייתכן שהיו שתי מסורות בדבר דעתו של רבי יהודה, ואלו משתקפות במחלוקת בסוגיית הירושלמי, שביעית פ\"ז ה\"ג, לז ע\"ג, וראו פירושנו למשנת שביעית שם. </i> להם אומנות אחרת הרי אילו פסולין, וחזרו בהן הרי אילו כשרים, וחכמים אומרים בזמן שיש להם אומנות אחרת הרי אילו פסולין\" (סנהדרין פ\"ה ה\"ב, עמ' 423). אם כן לא כל סוחר שביעית או מפריח יונים נפסל, אל רק בעלי מקצוע מגונה זה.",
                    "<b>האם העבדים נכללים במשנה?</b>",
                    "משנת ראש השנה מוסיפה את העבדים. אין הם חלק מהרשימה שכן העבד פסול לעדות מן התורה, ואילו הרשימה עוסקת רק במקרי ביניים שהם חידוש של חכמים. ברם המשנה הקודמת במסכת ראש השנה עסקה בעבד משוחרר, והעורך שהתאים את הרשימה למסכת ראש השנה הוסיף את העבד, שכן הוא נידון במשנה הקודמת. מכאן שהמשנה בראש השנה נלקטה ממסכת סנהדרין או שבועות והועברה לראש השנה והותאמה למשנה הקודמת. אילו הייתה המשנה מועברת מראש השנה לסנהדרין ולשבועות הייתה מועברת יחד עם התוספת של ה\"עבד\"<sup class=\"footnote-marker\">20</sup><i class=\"footnote\">העבד מוזכר בכל כתבי היד שבידינו. הריטב\"א, למשל, בפירושו לראש השנה כב ע\"א מעיד שהמילה \"עביד\" מצויה ב\"משניות מדויקות... ויש שמחקוה\", וראו תוספות ישנים על אתר.</i>.",
                    "מבחינה הלכתית אין מוסרים שבועה לעבד (ירו', לז ע\"ג). אמנם המימרה אמוראית, אך העבד שפסול לעדות היה מן הסתם פסול לשבועה מאז ומעולם.",
                    "המשנה היא מלפני דור אושא, שכן רבי שמעון ורבי יהודה מגיבים עליה (במשנת סנהדרין). ניסוח דבריו של רבי שמעון מלמד שהמשנה נוסחה בדור יבנה לכל המאוחר, ונאמר בה \"אוספי שביעית\", נוסח שתוקן בדור אושא. הירושלמי אומר שמשנתנו היא כרבי אליעזר, ולא ברור לו האם חכמים חולקים עליו אם לאו (ירו', לד ע\"ד; סנהדרין פ\"ג ה\"ה, כ ע\"א). הבבלי טוען שמשנתנו היא כדעת רבי טרפון, בן דור יבנה, אך טיעון זה חשוב פחות שכן מדובר שם בדיוק דיאלקטי שספק אם הוא אכן ההסבר המשפטי הפשוט של הדברים (סנהדרין כה ע\"א). כך או כך, נראה שהמשנה נוסחה בדור יבנה וחכמי דור אושא מסרו את הנוסח הקדום, עדכנו אותו בהתאם להתפתחויות, ורבי יהודה בן אותו הדור הוסיף למשנה משפט הבהרה.",
                    "היכן נוצרה הרשימה שבמשנה? שאלה זו מהותית, שכן בכל הקשר יש לה משמעות אחרת. אמנם בכל המקרים מדובר על \"עדות\" ועורכי המשנה מסדרים שכל העדויות שוות, אך בכל זאת הזהות היא רק בתחום המשפטי. כבר ראינו שהמשנה לא נוצרה בהקשר של ראש השנה, שכן שם העבד הוא חלק מהרשימה, והוא לא הועבר ליתר שתי המקבילות (שבועות וסנהדרין). אצלנו (שבועות) מדובר באלו שאינם נשבעים משום שהם \"חשודים\". אין מדובר בהכרח בפסול לעדות פורמלית, אלא אפילו בבאלה שחשודים על מהימנות השבועה, ואילו בסנהדרין מדובר ברשימת הפסולים להעיד. בסנהדרין (פ\"ג מ\"ג) בכל מקרה נשאלת השאלה הכפולה: א. מדוע אין מונים את האשה בכלל הפסולים וב. מדוע אין המשנה מונה את ה\"פסולים הרגילים כגון הגנב וכדומה).",
                    "כאמור הרשימה קצרה ואיננה כוללת את רוב הפסולים, ואכן המפרשים וכבר התלמודים מתחבטים מדוע נרשמו דווקא פסולים אלו, שפסולם קל ומסופק. בפירושנו למשנת סנהדרין הסברנו שכל הפסולים אינם גנבים ממש והעבירה שבה הם מואשמים חמורה פחות מסתם שקר או גנבה.",
                    "אצלנו (במסכת שבועות) מדובר בפסול רגיל, והשאלה למה לא נמנו נשים, גנבים וכן הלאה מוצדקת. לפיכך ברור שמשנת שבועות ליקטה את הרשימה מאחת המסכתות האחרות (ראש השנה ו/או סנהדרין). בסנהדרין נמנו אלו שאין מבקשים מהם לחתום על שטרות, שכן אינם מכובדים מספיק. בכך יש הסבר מספיק לשאלה מדוע לא נמנו אלו שבאמת פסולים להעיד (כולל אם ראו במקרה את המעשה). רשימה זו הועברה לראש השנה משום שגם שם אין מדובר בעדות רגילה אלא בעדות שנדרשים לה אנשים מכובדים בלבד. כאמור לעיל הוספת העבד במסכת ראש השנה מעידה שמקומה של הרשימה המקורית במסכת סנהדרין.",
                    "במקביל גאון אחד בתשובתו מציע שאלו נרשמו במסכת סנהדרין בגלל תפוצתם הרבה. כמו כן ניתן להציע שהמשניות מתכוונות שאף אלו פסולים לעדות, ומנו ברשימה את אלו שאינם עבריינים ממש ופסולם מסופק יותר<sup class=\"footnote-marker\">21</sup><i class=\"footnote\">לפי הסבר זה העבד באמת אין מקומו ברשימה שכן הוא פסול \"מהתורה\", ונוסף במסכת ראש השנה בגלל ההסבר שהצענו.</i>, וכדברי הגאון המאוחר: \"אם כן יצא לנו מזה שכל חייבי מלקות פסולין לעדות ואין טעם אחר למה שהוציאו את המלוה ברבית בפרט מכלל חייבי לאוין חבריו אלא מה שזכרנו דהיינו לרוב מציאותו\" (תשובות הגאונים הרכבי פג). אנו העלינו הצעה אחרת להסבר המשנה. לכך יש לכאורה \"נפקא מינה לדינא\": האם משחק בקובייה או מלווה בריבית נפסלו לכל העדויות, או שמא רק נפסלו לחתימה יזומה על שטרות. עם זאת הגאון צודק בכך שמהתלמודים לסנהדרין משמע שכל אלו שברשימה פסולים לכל העדויות.",
                    "<b>היו שניהן חשודים חזרה שבועה למקומה דברי רבי יוסה</b> – כפשוטם של דברים הרי שהחשוד על השבועה יישבע אף על פי שהוא חשוד. <b>רבי מאיר אומר יחלוקו</b> – אי אפשר להטיל על חשוד שבועה, ולכן יש כאן ממון המוטל בספק. בפסיקה זו רבי מאיר משקף את המגמה שעמדנו עליה כבר במשניות א-ב. החכם מעדיף \"להגן\" על קדושת השבועה ולמזער את הסיכוי לשבועת שקר. מדיניות זו עדיפה בעיניו על בירור האמת שאולי יצמח מהשבועה.",
                    "בנושא זה של ממון המוטל בספק שתי עמדות עיקריות. בית שמאי פוסקים: יחלוקו, ובית הלל נוקטים את הדעה שהמוציא מחברו עליו הראיה, או בניסוח התנאי \"נכסים בחזקתן\" (משנה, יבמות פ\"ד מ\"ג). משנת בבא מציעא דנה בוויכוח דומה בין שניים שמצאו טלית (פ\"א מ\"א), ופוסקת \"יחלוקו\" כדעת בית שמאי<sup class=\"footnote-marker\">22</sup><i class=\"footnote\">הפסיקה במשנה שם ורבי מאיר במשנתנו כבית שמאי אינה מפתיעה. אמנם רוב ההלכות נפסקו כבית הלל, אך ברבות מהן נפסק כבית שמאי, ראו ספראי, הכרעה כבית הלל.</i>. אבל התוספתא שם (פ\"א ה\"א) מהלכת בשיטת בית הלל שכל אחד מקבל את מה שתפוס בו, והמוציא מחברו עליו הראיה. ספק אם התוספתא חולקת על המשנה או מפרשת אותה בלבד, שכן במשנה שם מדובר על מקרה שאף אחד אינו תפוס. בתוספתא (פ\"ו ה\"ג) נקבע ששניהם פטורים מהשבועה, ואין בה תשובה לשאלה מה יהיה גורלה של התביעה. נראה שהתוספתא \"מתנסחת\" במפורש כך שלא תנקוט עמדה במחלוקת עקרונית זו שבין שני בתי ההלכה.",
                    "שאלה זו (\"יחלוקו\" או \"המוציא מחברו עליו הראיה\") מעסיקה גם את סוגיית התלמודים למשנת בבא מציעא (ירו', פ\"א ה\"א, ז ע\"ד; בבלי, ב ע\"א ואילך).<sup class=\"footnote-marker\">23</sup><i class=\"footnote\">אבל בבבלי למשנתנו, מח ע\"א, מובא מקרה נוסף של כפל שבועות והדין הוא \"יחלוקו\", כשיטת רבי מאיר ובית שמאי.</i> בשני התלמודים מקובל שלתפוס עמדת יתרון: \"הכל הולך אחר התפוס בעדים\" (ירו', שם). הכלל של \"המוציא מחברו עליו הראיה\" מקובל בספרות התנאים ללא עוררין, והוא הכלל הבסיסי של דיני ממונות. בוויכוח בין שניים אי אפשר להפקיע ממון מאחד הצדדים ללא הוכחה, ואת ההוכחה צריך לספק התובע (משנה, בבא קמא פ\"ג מ\"א). בהשאלה הועבר הכלל לכל ספק, כולל ספקות בדיני הרמת תרומות ומעשרות<sup class=\"footnote-marker\">24</sup><i class=\"footnote\">משנה, בכורות פ\"ב מ\"ו-מ\"ח; טהרות פ\"ד מי\"ב; תוס', חולין פ\"ג הי\"א, עמ' 504; סוטה פי\"ג ה\"י ועוד.</i>.",
                    "במשנת ביכורים מצוטט כלל זה בשמו של רבי אליעזר (פ\"ב מ\"ג). בדרך כלל רבי אליעזר מהלך בשיטת בית שמאי, הווה אומר שגם בית שמאי מקבלים את הכלל, אלא שבית שמאי מעדיפים את החלוקה השווה על פני העדיפות למחזיק. עמדות דומות של שני הבתים חוזרות במשנה לעניין חלוקה במקרה אחר (משנה, בבא בתרא פ\"ט מ\"ח-מ\"ט).",
                    "במשנת בכורות מופיעה מחלוקת דומה: \"רחל שלא בכרה וילדה שני זכרים ויצאו שני ראשיהן כאחד... מת אחד מהן, רבי טרפון אומר יחלוקו, רבי עקיבא אומר המוציא מחברו עליו הראיה\" (פ\"ב מ\"ו)<sup class=\"footnote-marker\">25</sup><i class=\"footnote\">השוו שם מ\"ז-מ\"ט; תוס', פ\"ב ה\"ח-ה\"ט, עמ' 536.</i>. רבי טרפון היה מקורב לבית שמאי ובמקרים רבים הילך בשיטתם והעדיף חלוקה שווה, ורבי עקיבא העדיף לחלק. משניות סתמיות אחרות מהלכות בשיטת בית שמאי ומעדיפות להעמיד נכסים בחזקתם, ורק במקרה שאין חזקה נקבע ש\"יחלוקו\" (משנה, גיטין פ\"ח מ\"ג; בבא בתרא פ\"ב מ\"ו).",
                    "כללו של דבר, בית שמאי מעדיפים לחלק ולא להשתמש בטיעון הפורמלי-משפטי של \"המוציא מחברו עליו הראיה\" (או \"יעמדו נכסים בחזקתם\"), ובית הלל מעדיפים את הכלל הפורמלי. עם זאת שני הבתים מסכימים על עצם הכללים וחולקים רק בעדיפות, לאיזה כלל עדיפות<sup class=\"footnote-marker\">26</sup><i class=\"footnote\">ראו עוד משנה, בבא בתרא פ\"ט מ\"ח-מ\"י. בכמה מהמקרים יש מחלוקת מה עדיף, ובאחד מהם הסכמה בין שני הבתים.</i>.",
                    "דברי רבי מאיר הם אפוא בשיטת בית שמאי, ובית הלל יעמדו על דעתם ויפסקו שיעמדו הנכסים בחזקתם, כלומר ברשות התובע. עם זאת, ניסוחו של רבי יוסי \"חזרה שבועה למקומה\" מאפשר פרשנויות שונות. בירושלמי מועלות שתי הצעות: \"רב הושעיה אמר קמי רבי אמי בשם רבנין דתמן חזרה שבועה לסיני, רבי יוחנן בשם רבי ינאי חזרה שבועה לבעלין, מאן דמר חזרה שבועה לסיני<sup class=\"footnote-marker\">27</sup><i class=\"footnote\">כלומר לא תתקיים שבועה בבית דין.</i> כמי שאין כאן עדות, המוציא מחבירו עליו הראייה, ומאן דמר חזרה שבועה לבעלין ממה דהוא גברא חשוד ולא יכיל מישתבע לֵי קום שלם לֵי\" (לח ע\"א – מזה שאותו אדם חשוד ואינו יכול להישבע לו – קום שלם לו). כלומר \"סיני\" משמעו כדעת בית הלל – המוציא מחברו עליו הראיה, ו\"חזרה שבועה למקומה\" משמעה שהנתבע משלם. גם בבבלי מועלות שתי הצעות<sup class=\"footnote-marker\">28</sup><i class=\"footnote\">הבבלי שם פותח בשאלה \"היכי תנן?\", והמפרשים פירשו שהשאלה הייתה על שמות החכמים החולקים במשנה, וכן מסופר שרב נחמן נהג בפועל כרבי מאיר. </i>: \"חזרה שבועה למקומה. להיכן חזרה? אמר רבי אמי, רבותינו שבבבל אמרו: חזרה שבועה לסיני, רבותינו שבארץ ישראל אמרו: חזרה שבועה למחויב לה\" (מז ע\"א). \"חזרה שבועה לסיני\" הוא מונח עמום המתפרש רק כניגוד ל\"חזרה למחויב לה\" (לנתבע). כלומר לדעת חכמי ארץ ישראל הנתבע (החשוד) יישבע בכל זאת, ולדעת חכמי בבל אף אחד לא יישבע, וממילא בהיעדר ראיה יעמדו נכסים על חזקתם, כדעת בית הלל. אבל בסוגייתנו ובסוגיה אחרת התלמוד מסביר: \"חזרה שבועה למחויב לה, ומתוך שאינו יכול לישבע משלם\" (לב ע\"ב; מז ע\"א). אם כן הנתבע משלם, כירושלמי.",
                    "בתוספתא מצוי ניסוח אחר: \"היו שניהם חשודין <u>פטורין</u>, שנאמר שבועת ה' תהיה בין שניהם, בזמן שאחד מהן חשוד ולא בזמן ששניהם חשודין. בין שניהם, אינה יוצאה מבין שניהם\" (פ\"ו ה\"ג, עמ' 453). לא נאמר מה הדין, אך אם אין שבועה אין כאן טענה, וחזרנו למחלוקת בית שמאי ובית הלל, והתוספתא נמנעת מלנקוט עמדה בנושא.",
                    "לסיכום, אם שניהם חשודים על השבועה:",
                    "1. בית הלל – יעמדו נכסים בחזקתם.",
                    "2. בית שמאי – (רבי מאיר) יחלוקו.",
                    "3. רבי יוסי – חזרה שבועה למקומה.",
                    "-  3א. לסיני – ירושלמי: יעמדו נכסים בחזקתם (כבית הלל), וכנראה גם הבבלי מפרש כך.",
                    "-  3ב. לבעליו – ירושלמי: הנתבע משלם.",
                    "בבלי: לפירוש ראשון החשוד יישבע, לפירוש שני החשוד (הנתבע) משלם.",
                    "למעשה מוצעות כל האפשרויות, ומכאן שאין כאן היגיון משפטי. יתר על כן, בפועל כנראה כל המערכת נהגה רק לעתים נדירות, אחרת היה מתגבש נוהל מוסכם פחות או יותר."
                ],
                [
                    "<small>עפ”י כתב יד קופמן</small>",
                    "<b>והחנוני על פינקסו</b> – עד כאן ציטוט ממשנה א. <b>כיצד לא שיומר לו כתוב בפינקסי שאתה חייב לי מאתים זוז</b> – החנווני נשען על רישום בפנקס, אך רישום זה אינו הוכחה, שכן החנווני יכול להוסיף בו רישומים כרצונו. אין גם טענה שהחנווני עסוק ואינו זוכר את פרטי החשבונות (טיעון שעלה כאפשרות להסבר מדוע בעל הבית אינו נשבע לשכיר). אם כן סתם חנוני המסתמך על פנקסו הוא תביעה רגילה ללא ראיות, והנתבע פטור משבועה. <b>אלא אומר לו</b> – מדובר במקרה כזה שהתובע אומר לנתבע:<b> תן לבניי סאתים חיטין תן לפועליי סלע מעות </b>– המשנה מתארת מצב שהחנווני משמש בו כעין בנקאי. בעל הבית מעניק לפועלים אשראי בחנות. הסדר זה נזכר גם במקורות אחרים, ומכונה \"המחאה\" או \"ממחה\". רגיל היה שאדם שילם לחברו בכך שאמר לחנווני לספק לו מזון. כך, למשל, רגיל היה לשלם לפועלים בהמחאה כזאת אצל החנווני<sup class=\"footnote-marker\">29</sup><i class=\"footnote\">משנה, בבא מציעא פ\"ט מי\"ב; ספרא, קדושים פרשה ב הי\"א, פח ע\"ד. המחאה אצל חנווני מבטאת משק שבו התשלום במזומנים נדיר, ורגיל לשלם שכר עבודה במזון. ראו עוד משנה, נדרים פ\"ד מ\"ז, וירושלמי למשנתנו לח ע\"א.</i>. <b>הוא</b> – החנווני, <b>אומר נתתי</b> – לפועלים, <b>והן אומרים לא נטלנו</b> – המצב מסובך, שכן אין כאן שבועה בין שניים. הפועלים אינם מתלוננים על החנווני אלא על בעל הבית, ואין להם תביעה ישירה מבעל החנות. לחנווני יש תביעה מבעל הבית. בעצם בעל הבית היה צריך להישבע, אבל מבחינה פורמלית הוא אינו נתבע כלל. כנראה החנווני טוען שלא קיבל מבעל הבית מאומה, אבל הוא כבר שילם לפועלים. כך החנווני נמצא תובע את בעל הבית. [<b>הוא</b>] <b>הוא נשבע ונוטל</b> – החנווני נשבע ונוטל מבעל הבית את הפרות שלטענתו החנווני שילם לפועלים. בעל הבית נתבע אפוא פעמיים, אך אינו יכול להישבע שכן אין לו מושג האם החנווני שילם או לא. <b>והן נשבעין ונוטלין</b> – לא נאמר ממי הם נוטלים. רוב המפרשים פירשו שנוטלים מבעל הבית שכן אותו הם תובעים, אך סביר שנוטלים מהחנווני (לאחר שקיבל מבעל הבית), שאם לא כן יימצא החנווני מרוויח (הוא יקבל פרות מבלי לשלם לפועלים, ואולי אף ירוויח פעמיים אם כבר שילם לו בעל הבית בעבר). הבבלי אומר במפורש ש\"נוטלין מבעל הבית\" (מז ע\"ב), ובהמשך מימרתו של רבי שהפועלים נשבעים לחנווני, ודברי רבא שנשבעים לבעל הבית. הדעת נותנת שאין כאן מחלוקת מעשית. הם נשבעים לבעל הבית, אבל את הפרות יקבלו מהחנווני, אחרי שקיבל מבעל הבית.",
                    "<b>אמר בן ננס כיצד אלו ואילו</b> – האות וי\"ו היא וי\"ו החילוק, וכך המשפט ברור: או אלו באים לשבועה שאיננה אמת או אלו. <b>באין לידי שבועת שוא</b> – המשפט קשה וסובל כמה דרכי פרשנות. אפשרות אחת היא שהמשנה מדייקת ומתכוונת לשבועה שאינה לצורך. אם הם שניהם נוטלים, למה יישבעו? <b>אלא הוא נוטל שלא בשבועה והן נוטלין שלא בשבועה</b> – כל זאת כדי \"לחסוך בשבועה\", אבל השבועה עצמה עשויה להיות נכונה. טיעון זה בעייתי. אם כך הוא, הרי שבכל מקרה של \"נשבע ונוטל\" אפשר לומר שאין צורך בשבועה. השבועה נועדה להרתיע מטענה שקרית, ויש לה תפקיד ברור. בירושלמי (לח ע\"א) מובא סיפור על כָּתפים שסמכו את משכורתם אצל בעלי החנות ורבי שמי הכריע לשלם להם ללא שבועה, כדי \"לחסוך\" את השבועה. מצד אחד זו ראיה לכך ששיקול כזה אפשרי, ומצד שני לא נאמר שכך סובר בן ננס, וכאילו יש לפרש את בן ננס בדרך שונה. בבבלי מובאים דברי רבי \"טורח שבועה זו למה\" (מז ע\"ב), וכפי שאמר רש\"י לא התברר מה סבר: האם הוא טוען כבן ננס, או שמא הוא סבור שהחנווני מפסיד? מכל מקום, משנתנו מצטרפת למשניות שהן נגד עמדתו האישית של רבי. רבי, עורך המשנה, לא חשש להביא משניות המנוגדות לעמדתו, אם משום שנסוג מעמדתו ואם משיקולי עריכה, שכן הוא ראה עצמו כמלקט בלבד<sup class=\"footnote-marker\">30</sup><i class=\"footnote\">בכך עסקנו בקצרה במבוא הכללי לפירוש המשניות. בבבלי כאן יש מחלוקת האם רבי נסוג מעמדתו. </i>. לפי הבבלי יש אפוא לפרש את דברי בן ננס כמו שהצענו.",
                    "<b>היחס לשבועה ותפקידה</b>",
                    "אפשרות שנייה לפירוש היא שאין \"שוא\" אלא שקר לכל דבר. על אפשרות של פרשנות זו הרחבנו במבוא. אם החנווני יישבע ששילם והפועלים יישבעו שלא קיבלו הרי שאחד מהם נשבע שבועת שקר, ואמנם אין זה מצב של \"אלו ואלו באין לידי שבועת שוא\" שכן אחד הצדדים דובר אמת, אבל זהו מצב שההלכה מובילה לכך שאחד יישבע לשקר, ועל ההלכה למנוע מצב כזה. אם כן \"טורח שבועה\" אינו הנימוק של בן ננס, זה הנימוק של רבי בברייתא, אבל לא של המשנה, ובמשנה חוששים ממצב של שבועות סותרות שיוביל לזילות של השבועה בעיני דעת הקהל.",
                    "מימרתו של רבי והסיפור בירושלמי (ואולי גם דברי בן ננס) מעידים על חשש ממשי משבועת שקר. חשש השבועה אינו מוביל להימנעות ממנה, ובציבור חלה שחיקה ביראת השבועה. משנתנו מצטרפת לראיות עד כמה רצו חכמים למזער את מקרי השבועה. הנימוק הפורמלי הוא \"טורח שבועה\" אך הטורח מועט<sup class=\"footnote-marker\">31</sup><i class=\"footnote\">מונח זה בבלי בלבד, וראו עוד בבא קמא קח ע\"א. </i>; החשש האידאולוגי רב ומוחשי יותר. במבוא הרחבנו בכך.",
                    "בתוספתא מצינו ניסוח אחר ושתי תוספות: \"חנוני על פנקתו<sup class=\"footnote-marker\">32</sup><i class=\"footnote\">צריך להיות \"פנקסו\".</i> ולא במוקף אמרו<sup class=\"footnote-marker\">33</sup><i class=\"footnote\">לא במקרה רגיל של הקפה – כמו במשנה. </i> שאמר כתבת בזו, מחוק בזו. אלא אמר תן לבני סאתים חיטין, ולפועל סלע מעות, והוא אומר נתתי, והן אומרים לא נטלנו. הוא נשבע ונוטל, והן נשבעין ונוטלין. ורבי אומר אומר אני שאין נשבעין פועלין אלא במעמד חנוני\" (פ\"ו ה\"ד, עמ' 453). שני התלמודים חוזרים על הצעתו של רבי שנועדה להביך את שני הצדדים, \"מפני הבושה\", ולסייע בגילוי האמת (ירו', לח ע\"א; בבלי, מז ע\"ב)."
                ],
                [
                    "<small>עפ”י כתב יד קופמן</small>",
                    "<b>אמר לחנוני תן לי בדינר פירות ונתן לו</b> – אין ויכוח על כך שהחנווני נתן את הפרות.<b> אמר לו תן לי את הדינר אמר לו נתתיו לך ונתתו באנפולי</b> – ל\"אנפולי\" הצעות כתיב שונות בעדי הנוסח, \"אמפולי\" וכיוצא באלו. בספרות חז\"ל מופיע בגד בשם אנפלייה (או בכתיבים דומים) והוא מעין גרב מוצקה שהיו מכינים מצמר עבה או מעור, מעין גרביים עבים או נעליים דקות<sup class=\"footnote-marker\">34</sup><i class=\"footnote\">אפשטיין, פירוש הגאונים לטהרות, עמ' 70; ערוך השלם כ\"ו, 124-123.</i>. אסור היה להיכנס להר הבית באנפילאות או לתרום בהן את תרומת הלשכה.<sup class=\"footnote-marker\">35</sup><i class=\"footnote\">ראו פירושנו לשבת פט\"ז מ\"ד; שקלים פ\"ג מ\"ב; בבלי, יבמות קב ע\"ב.</i> בגד זה נזכר בשני התלמודים ברשימת הבגדים שמותר להציל לאדם בשבת<sup class=\"footnote-marker\">36</sup><i class=\"footnote\">ראו פירושנו לשבת פט\"ז מ\"ד. </i> (איור 10). משנתנו מלמדת שאדם היה מטמין מטבע יקר בגרביים. אפשר שיש לגרוס \"אמפורי\" והיא אמפורה, כלי החרס המקובל לשינוע ימי. מן הסתם בכל חנות היה כלי כזה, או דומה לו, שבו נשמר כספו של החנווני (איור 11).",
                    "<b>ישבע בעל הבית</b> – בעל הבית נשבע ונפטר. הוא נשבע מכיוון שברור שהייתה בין השניים עִסקה, כפי שיוסבר להלן במשנה ח. <b>נתן לו את הדינר אמר לו תן לי את הפרות</b> – אין ויכוח על התשלום אלא על הפרות, ובעל הבית הוא התובע.<b> אמר לו נתתים לך והולכתם לתוך ביתך ישבע חנוני</b> – החנווני נשבע ונפטר. השבועה מוטלת כרגיל על הנתבע (נשבע ונפטר), ומשנתנו והמשנה הבאה הן הפסקה ברצף של \"נשבע ונוטל\". <b>רבי יודה אומר כל שהפרות בידו ידו לעליונה</b> – רבי יהודה רואה בעִסקה מכירה של הפרות בלבד. מי שמחזיק בפרות הוא המוחזק (הנתבע), והשני הוא התובע. כפי שעולה מהטבלה, מי שאצל חכמים נשבע (הנתבע) לדעת רבי יהודה \"ידו על העליונה\", כלומר פטור מתשלום ללא שבועה. רבי יהודה מנמק את דבריו בחזקתו של בעל הפרות (מקרים 2-1), ובסיפא (מקרים 4-3) בנימוק שונה, אך ההלכה אותה הלכה.",
                    "סיכום הדעות במשנה ו",
                    "<b>אמר לשולחני תן לי בדינר מעות ונתן לו</b> – השולחני פרט את הכסף ונתן לו את הפרוטרוט. אלו דינם כפֵרות. <b>אמר לו</b> – השולחני,<b> תן לי את הדינר אמר לו נתתיו לך ונתתו באנפולי</b> – בעל הבית הוא הנתבע, והוא טוען ששילם.<b> ישבע בעל הבית</b> – נשבע ונפטר.<b> נתן לו</b> – בעל הבית,<b> את הדינר אמר לו תן לי את המעות</b> – בעל הבית תובע את המעות, והשולחני טוען:<b> אמר לו נתתים לך והשלכתם לתוך כיסך</b> – כבר שילמתי את המעות,<b> יישבע שולחני</b> – השולחני נתבע, והרי הוא כלווה שאומר \"פרעתיך\".<b> רבי יודה אומר אין דרך שולחני להיות נותן אסר<sup class=\"footnote-marker\">37</sup><i class=\"footnote\">איסר הוא מטבע קטן, אחד חלקי עשרים וארבעה של דינר. אין דרך שולחני לתת מאומה לפני שקיבל את כל התשלום.</i> עד שהוא נוטל דינרו</b> – רבי יהודה נותן עדיפות לקונה בטענה שהשולחני לא יוציא מכיסו מאומה לפני שיקבל את התמורה. נימוק זה מתאים למקרה 3 (רישא דסיפא). שם השולחני טוען \"לא קיבלתי את הדינר\", ועל כך אומר רבי יהודה שדרכו של עולם שהשולחני אינו נותן מעות לפני שיקבל את הדינר (אין כידוע ויכוח שהשולחני נתן מעות לבעל הבית). אבל בסיפא אין ויכוח שהשולחני קיבל את הדינר שלו; השאלה היא רק האם כבר שילם לבעל הבית. נימוקו של רבי יהודה אינו \"מכסה\" מקרה זה, אלא שרבי יהודה נאמן לשיטתו שבעל הפרות הוא המוחזק, המעות הן הפרות, ולכן במקרה הרביעי השולחני הוא בעל הפרות ופטור מלשלם. הסברנו את ההלכה הנראית כחריגה בנטייה של חז\"ל לפסוק נגד השולחני העשיר ולטובת הלקוח הנתפס כחלש ועני. אנו מפרשים שנימוק זה חל רק על המקרה השלישי ולא על הרביעי, אבל הוא כתוב לאחר המקרה הרביעי.",
                    "בתוספתא שנינו: \"אמר לחנוני תן לי בדינר פירות, ונתן לו, ואמר לו תן לי את הדינר, ואומר לא נתתיו לך ונתנו באונכלי<sup class=\"footnote-marker\">38</sup><i class=\"footnote\">צריך להיות אונפלי; האונקל אינו מקום אִחסון. </i>, ישבע בעל הבית או יביא ראיה שנתן. נתן לו את הדינר ואמר לו תן לי פירות, ואמר לו נתתים לך והולכתם בתוך ביתך, ישבע חנוני או יביא ראיה שנתן. אמר רבי יהודה במה דברים אמורים בזמן שהיתה קופה מונחת בבתים<sup class=\"footnote-marker\">39</sup><i class=\"footnote\">בינתיים? בירושלמי: \"בין שניהן\" (לח ע\"א).</i>, אבל אם היתה יוצאת מתחת יד אחד מהן המוציא מחבירו עליו הראיה\" (פ\"ו ה\"ד, עמ' 453). הברייתא בתוספתא חוזרת גם בשני התלמודים (ירו', לח ע\"א; בבלי, מח ע\"א). בשני המקומות מובאים דברי רבי יהודה בלשון \"אימתי\". השאלה היא האם רבי יהודה חולק על תנא קמא, או רק מנסח הסתייגות שגם תנא קמא מסכים אתה.",
                    "<b>\"במה דברים אמורים\" ו\"אימתי\"</b>",
                    "עוד בטרם דיון, ברור שבמקרה זה \"במה דברים אמורים\" זהה ל\"אימתי\". מבנה המשנה הוא של מחלוקת ברורה בהלכה, כפי שהצענו לעיל. אם לא ניצור מחלוקת מדומה בין המשנה למקבילותיה הרי ש\"במה דברים אמורים\" או \"אימתי\" הם מונחים להבאת מחלוקת. בירושלמי נאמר: \"כמחלוקת אמר רבי יודה\" (לח ע\"א), כלומר רבי יהודה חולק על תנא קמא.",
                    "המונחים \"אימתי\" ו\"במה דברים אמורים\" תדירים במשניות ובמקבילות, ובכל פעם מתעוררת השאלה האם הם פרשנות לגיטימית, הסתייגות מוסכמת או מחלוקת. אנו נתנו דעתנו על כך בכל מקרה ומקרה. כך, למשל, במשנת עירובין פ\"ז מי\"א. רבי אליעזר אומר שמותר לאדם לתת מעות לחנווני או לנחתום כדי שהלה יזכה לו חלק בעירוב שהוא יניח, וחכמים חולקים. על כך מוסיף רבי יהודה: \"אמר רבי יהודה במה דברים אמורים בעירובי תחומין, אבל בעירובי חצרות מערבין לדעתו ושלא לדעתו\". המונח \"במה דברים אמורים\" הוא כשלעצמו אינו ברור. בתלמוד הבבלי נחלקו אם הוא מבטא מחלוקת על דברי התנאים הקודמים או פרשנות להם. המחלוקת של אמוראי ארץ ישראל בעניין מובאת בתלמוד הבבלי למשנת עירובין<sup class=\"footnote-marker\">40</sup><i class=\"footnote\">בבלי, עירובין פא ע\"ב; פב ע\"א; סנהדרין כה ע\"א; ראו המשנה בעירובין פ\"ז מ\"י ופירושנו לה. </i>. כמובן אין להוכיח מכאן שבמקורה נשנתה השאלה הרטורית \"במה דברים אמורים\" על משנה זו, או שהיא נשנתה על כל המשניות בסגנון זה. מכל מקום, נדיר הוא שרבי יהודה יחלוק על רבי אליעזר. מצד שני ודאי הוא שרבי יהודה אינו מקבל את הדעה \"שאין מערבין לאדם אלא לדעתו\", כפי שנאמר בדברי חכמים במשנה זו לעיל, ועמדנו על כך בפרשנותנו למשנה. אם כן דומה שרבי יהודה חולק על דברי חכמים במשנת עירובין, ומפרש את רבי אליעזר. לדעתו של רבי יהודה בעירובי תחומין יש צורך בדעת מי שמערבין לו, ועסקנו בכך בראשית פ\"ט בעירובין.",
                    "כאמור, הבבלי מציג את השאלה כשאלה סגנונית כללית לפחות על מימרותיו של רבי יהודה: \"והאמר רבי יהושע בן לוי: כל מקום שאמר רבי יהודה אימתי ובמה במשנתנו – אינו אלא לפרש דברי חכמים\" (עירובין פא ע\"ב; פב ע\"א). המקבילה בסנהדרין מוסיפה: \"רבי יוחנן אמר: אימתי – לפרש, ובמה – לחלוק\" (כה ע\"א), ואכן בחלק מהמשניות הדברים נראים כפירוש. אבל ממשנתנו (משנת שבועות) עולות שתי מסקנות הנכונות לפחות למשנה זו, האחת ש\"אימתי\" ו\"במה דברים אמורים\" הן נוסחאות מקבילות, והאחרת ששתיהן מציינות מחלוקת לכל דבר. במשנת עירובין (פ\"ז מי\"א) המונח \"במה דברים אמורים\" בא לציין מחלוקת, ובמקומות אחרים שהמונחים האלה משובצים בהם לעתים עדיף לפרשם כמחלוקת ולעתים הם באמת פירוש. לא מצינו הבדל שיטתי בין משמעות המונח כשהוא מובא בדברי רבי יהודה ובין משמעותו בפי חכמים אחרים. במהלך פירושנו עסקנו במונחים אלו במשניות השונות וראינו כי יש שהם בוודאי פרשנות<sup class=\"footnote-marker\">41</sup><i class=\"footnote\">כגון פאה פ\"ז מ\"א; חלה פ\"ב מ\"ב; דמאי פ\"ו מ\"ה; פאה פ\"ד מ\"ט לפי מקבילתה בתוספתא פ\"ב הי\"א; כתובות פ\"ו מ\"ז.</i>, או שינוי הלכתי מוסכם (כגון משנת מגילה פ\"א מ\"ג), ולעתים הם מחלוקת כמו במשנת שבועות ועירובין שהבאנו במפורט, וכן בכתובות פ\"ב מ\"ח; פ\"ז מ\"ח ועוד.",
                    "<b>השולחני</b>",
                    "השולחני הוא למעשה הבנקאי הקדום. בעולם ההלניסטי-רומי הוא כונה \"טרפזיס\", ומכאן נגזר המונח המתמטי \"טרפז\", כצורת השולחן האופיינית לשולחני (איור 12). השולחני, ביוונית τραπεζής (trapezis – טרפזיס), היה שילוב של חלפן כספים ובנקאי בזעיר אנפין. הוא אשר סיפק שירותי מידע בדבר ערך המטבעות השונים ואִפשר מסחר בינלאומי במטבעות השונים. תפקידו העיקרי היה \"לפרוט\" ו\"לצרף\", כלומר להחליף מטבעות בערכים שונים (משנה, מעשר שני פ\"ד מ\"ב). בהמשך התקופה הרומית הושגה אחידות מוניטרית, ובכל רחבי האימפריה הילכו אותם מטבעות. בתקופה זו לא היה עוד צורך בשירותי המידע, אך עלה ערכו של השולחני כבנק המאפשר קיום עסקאות שלא בכסף מזומן. הטרפזיס הרומי אפשר המחאות ופעולות סחר בינלאומיות, הוא גם סיפק מימון ביניים לעסקאות גדולות, וקלט עודפי כסף מזומן שהיו בשוק. במרחב היהודי הוגבלה פעולת השולחני בגלל איסור הריבית, ברם השולחנים פעלו בעיקר בערי הפוליס הלא-יהודיות ולא במרחב היהודי. מכל מקום, השולחני מופיע במקורות חז\"ל כמוסד לגיטימי. אמנם אין לו היתר מפורש לקחת ריבית, אך קשה להניח שהשולחני היהודי היה יכול להתמודד עם כלכלת השוק הרומי בלי לקחת ריבית מנכרים או גם מיהודים. יתר על כן, נראה שחכמים מצאו דרכים לאפשר את פעולת השולחני היהודי. לצורך זה הותר ללוות ולהלוות לנכרי, ובתנאים מסוימים מצאו גם דרך להתיר תחליפי ריבית גם בעסקאות בין יהודים<sup class=\"footnote-marker\">42</sup><i class=\"footnote\">גולאק, שולחני; ספראי, הכלכלה, עמ' 294-293; לפין, בבא מציעא, עמ' 155-147. ראו, למשל, ההסדר המופיע בתוספתא, פ\"ב הי\"ב, עמ' 448, ובפירושנו להלן סוף פרק ד.</i>. יש אף לזכור שריבית הייתה אחד האיסורים שרבו בו עוברי העברה, ויש לכך הד בספרות חז\"ל<sup class=\"footnote-marker\">43</sup><i class=\"footnote\">ראו פירושנו לפ\"א מ\"ח.</i>. המאירי ואחרים פירשו שהשולחני נועד רק להחליף את המטבעות, ברם אין סיבה לפרש שהם לא גבו את הכספים בעצמם. בעל מלאכת שלמה מפרש שהשולחנים תובעים את הכסף, ומוסיף \"בנחת\", כפירוש הרמב\"ם. פירוש זה אינו משקף בהכרח את המציאות הקדומה, אלא את השקפתם של חכמים חשובים על סדרי זמנם. הגובים הקדומים היו אסרטיביים יותר, ואף משכנו את מי שלא שילם במועד, כפי שנראה להלן.",
                    "בסוף ימי בית שני היה המסחר פחוּת בהיקפו מכפי שהיה בהמשך התקופה הרומית. יש להניח שגם פעולת השולחני הייתה מצומצמת יותר. המשנה שלנו אינה מזכירה פעילות קבועה של שולחני אלא הושבת \"שולחנות\", כלומר מעין מנגנון דמוי שולחני. במקדש היו שולחנים באופן קבוע, כפי שעולה ממקורות אחרים, ותפקידם היה להחליף מטבעות לעולי הרגל, ואף לפרוט כספים שהביאו אלו עמם ממרחקים<sup class=\"footnote-marker\">44</sup><i class=\"footnote\">ראו מתי כא 12 ומקבילות.</i>. המוסדות היהודיים לא הסתפקו, כמובן, בשולחנות שהמתינו למשלמים, אלא הפעילו מערכת של גבאים שעברו והתרימו את האנשים, כפי שנראה להלן.",
                    "החנווני נמצא במעמד ביניים. אין לו כסף מזומן רב כמו לשולחני, אך יותר מכפי שיש לבעל הבית. ביישובים כפריים הוא מילא למעשה את תפקיד השולחני בקנה מידה קטן יותר. הוא זה שבדק את טיב הכסף (משנה, בבא מציעא פ\"ד מ\"ו, כפי שנפרשה במקומה), הוא מעניק אשראי מקומי<sup class=\"footnote-marker\">45</sup><i class=\"footnote\">משנה, עירובין פ\"ז מי\"א; ביצה פ\"ג מ\"ח; בבא מציעא פ\"ט מי\"ב ועוד.</i>, וכן \"פודים מעשר שני בשער הזול כמות שהחנווני לוקח לא כמות שהוא מוכר כמות שהשולחני פורט\" (משנה, מעשר שני פ\"ד מ\"ב), וכמו כן הוא מופיע כמקביל לשולחני בהלכות אחרות (בבא מציעא פ\"ב מ\"ד ועוד)."
                ],
                [
                    "<small>עפ”י כתב יד קופמן</small>",
                    "<b>כשם שאמרו</b> – \"שאמרו\" הוא מונח לציטוט משנה קדומה או הלכה קדומה, וכן \"ולמה אמרו\" (פסחים פ\"א מ\"א) וכיוצא באלו. במקרה זה כל המשנה עד \"לא תיפרע אלא בשבועה\" היא ציטוט ממשנת כתובות (פ\"ט מ\"ז). משנה ח שם מסבירה את ההלכות. המשנה שם מרכזת הלכות העוסקות בגביית כתובה, והיא הובאה למשנתנו משום שבכל המקרים יש שבועה.",
                    "<b>הפוגמת כתובתה </b>– \"פוגמת כתובתה\" הוא המינוח לאישה שתבעה והשתמשה בחלק מכתובתה. בימינו מקובל שהכתובה היא סכום כסף השמור לעתיד, ורק גירושין או מותו של הבעל הופכים התחייבות זו לממשית. כפי שעולה מהמקורות הקדומים זוגות השתמשו בכתובה כמעין קופת חיסכון; האישה רשאית הייתה לתבוע חלק מהכתובה לשימוש מידי. ההסבר המלא יופיע במשנה הבאה. כך למשל אנו שומעים על אישה הנותנת צדקה לגבאים, שלא מדעת בעלה, וחוששת שמא היא נותנת יותר ממה שהתחייב. לפיכך היא מתנה שאם יסכים תהיה הצדקה מתנתו, ואם לא יסכים תיתן להם מכתובתה, \"מן פרני\" (ירו', פסחים פ\"ד ה\"ט, לא ע\"ג; אסתר רבה, ב ג). המורדת פוחתים מכתובתה (לעיל פ\"ה מ\"ז), ואישה שהתנדבה קרבן שבעלה אינו חייב לשלמו הרי שהאחריות לתשלום רובצת עליו אבל הוא \"מקיץ מכתובתה\" (ספרי במדבר, ח, עמ' 13 ומקבילות). גם ריפוי שאין הבעל חייב לשלמו ניתן לשלם מן פרניך\" (ירו', בבא בתרא פ\"ט ה\"ו, יז ע\"א; ראו פירושנו לכתובות פ\"ד מ\"ט). כך גם מעלים המקורות אפשרות שהבעל או היבם \"יפייס\" את האישה שתוותר על כתובתה<sup class=\"footnote-marker\">46</sup><i class=\"footnote\">ראו פירושנו לכתובות פ\"ח מ\"ח. </i>.",
                    "במשנה הראשונה של פרק ה בכתובות אפשרות זו מנוצלת לעקיפת הכתובה. האישה כותבת בשטר שקיבלה חלק מהכתובה, אף שבפועל לא קיבלה מאומה, ובכך למעשה ויתרה על חלק מכתובתה. מבחינה פורמלית הכתיבה היא שלה והוויתור שלה ובאחריותה. בפועל עלול הבעל לנצל את מעמדו וכוחו ולכפות עליה את הכתיבה. במקרה שלנו מדובר באישה המודה ש\"פגמה\" בכתובתה, כלומר שכבר קיבלה חלק ממנה, והוויכוח הוא איזה חלק כבר קיבלה.",
                    "הסדר זה מכונה במשנתנו \"פוגמת\" או \"פוחתת\", ובארמית \"מן פרני\" (לעיל, וכן שיר השירים רבה, א ג ועוד).",
                    "יש להניח שלפחות בחלק מהמקרים פגימת הכתובה מרמזת על ויתור של האישה בלחצו של הבעל, ולמעשה זו עקיפה של הכתובה, ומסתתר כאן סיפור של עושק האישה, אבל בחלק מהמקרים זו דרכה להשיג מימון לרצונותיה. מכיוון שבדרך כלל גירושים היו נדירים הרי שלמעשה הכתובה הפכה למעין קופת חיסכון של האישה.",
                    "ייתכן שתפיסת הכתובה כמעין קופת חסכון קשורה לנוהג הקדום שבו הבעל ואבי הנערה סיכמו ביניהם על תשלום של האב למשפחה (נדוניה) כנגד הכתובה. ככל שהבעל היה נדיב בכתובה, כן הייתה מתנת האב לזוג גבוהה יותר. על כל פנים הכתובה הייתה סכום כסף מוגן בערבות קרקעית שעמד לרשות הבעל אם יגרש את אשתו (או ימות), ולרשות האישה במהלך שנות הנישואים כרזרבה לעצמה.",
                    "<b>לא תיפרע אלא בשבועה</b> – המשנה חוזרת לתחילת משנה ה (בפרק ט של כתובות) ומדברת על מקרה שהבעל לא התנה תנאי מיוחד. מבחינה מילולית אפשר היה לפרש שהיא חייבת שבועה גם אם הבעל התנה במפורש שלא ישביע אותה, ברם לו כך היה, היה מקום לכלול דין זה בראש משנה ה. למה תישבע? אולי משום שיש במקרה מרכיב של מודה במקצת: היא הרי מודה שקיבלה חלק מהחוב שהבעל חייב לה (הכתובה). הכתובה היא חוב לכל דבר, אמנם חוב מותנה (בגירושין או במות הבעל, אך עדיין בבחינת חוב). עם זאת הבבלי שנביא להלן מסביר שאין כאן דין מודה במקצת רגיל.",
                    "המשנה הבאה במסכת כתובות מסבירה: \"הפוגמת כתובתה: כיצד? היתה כתובתה אלף זוז ואמר לה התקבלת כתובתיך והיא אומרת לא התקבלתי אלא מנה, לא תפרע אלא בשבועה\" (פ\"ט מ\"ח). שני הצדדים מודים שהיה פירעון חלקי, והוויכוח הוא כמה קיבלה האישה. היא טוענת שקיבלה רק מנה, והוא טוען שכבר קיבלה את כל כתובתה. הסבר זה חוזר גם בתוספתא, ונראה ששני המקורות מצטטים אותה משנה קדומה, או אולי אף שזו תוספתא שחדרה למשנה<sup class=\"footnote-marker\">47</sup><i class=\"footnote\">תוס', כתובות פ\"ט ה\"ד. אבל בתוספתא חסר עיקר הדין שהפוגמת כתובתה תיפרע בשבועה, והתוספתא מתחילה ב\"כיצד?\", הווה אומר שהתוספתא הכירה את משנתנו ונסובה עליה. </i>. חכמי הירושלמי הכירו נוסח חילופי ל\"פוגמת\", \"פוחתת כתובתה\", וכך אומר התלמוד: \" 'הפוגמת כתובתה לא תיפרע אלא בשבועה', תני 'הפוגמת' לא 'הפוחתת'. כיצד? היתה כתובתה מאתים והיא אומרת מנה, נפרעת שלא בשבועה. מה בין הפוגמת ומה בין הפוחתת? אמר רבי חנינה בא משא ומתן בנתיים, פוחתת לא בא משא ומתן בנתיים\" (ירו', סנהדרין פ\"ח ה\"ו, כו ע\"ב; כתובות פ\"ט ה\"ז, לג ע\"ב). דין \"פוגמת\" כדין \"פוחתת\", וההבדל הוא האם היה \"משא ומתן בנתיים\". נראה להסביר שפוגמת היא מי שקיבלה חלק מכתובתה מבעלה במשא ומתן ביניהם, ו\"פוחתת\" היא מי שנטלה מכתובתה אחרי מותו ללא תיאום אתו<sup class=\"footnote-marker\">48</sup><i class=\"footnote\">בירושלמי למשנתנו נאמר: \"בגין דהלך תרתין פסיעתא הוא. מפני שפגמו בבית דין...\" (לח ע\"א – משום שהלך שתי פסיעות הוא). משפט זה מועבר שלא בהקשרו מכתובות פ\"ט הל\"ז, לג ע\"ב, הוא מדבר על הפוגם שטרו, ואינו שייך לענייננו. </i>. בעל קרבן עדה מפרש שפוחתת היא מי שמודה שהנכסים הכתובים בכתובה שווים פחות. הסבר זה אינו מכיל את ההסבר בירושלמי על \"משא ומתן בנתיים\".",
                    "גם התלמוד הבבלי דן בדין \"פוחתת כתובה\" (כתובות פז ע\"ב), אלא שלבבלי ברור שבמשנה כתוב \"פוגמת\" וממילא כל שנותר לברר הוא מה דינה של פוחתת כתובה. התלמוד מנסה להעמידה כמודה במקצת. קודם, במהלך הסוגיה, דחה התלמוד את הדמיון בין \"פוגמת כתובה\" למודה במקצת שהרי אצלנו האישה נשבעת ונוטלת, ומודה במקצת נשבע ונפטר. התלמוד מסתייע בברייתא שבה נאמר במפורש שהפוחתת תיפרע שלא בשבועה. ברייתא זו מופיעה גם בתוספתא (פ\"ט ה\"ד). לפי דרכנו \"פוחתת\" זו היא מי שנטלה חלק מהכתובה לאחר מיתת בעלה. אין ויכוח על כך שנטלה רק חלק מהכתובה, ולכן אין מקום לשבועה.",
                    "יש להניח שהיא חייבת בשבועה מסיבה אחת מרכזית. להלן במשנה ח נקבע ששותפים שנפרדו חייבים שבועה גם אם אין תביעה ספציפית, והוא הדין לאישה הנושאת ונותנת בביתה. הפוגמת כתובתה למעשה נושאת ונותנת בכתובה. היא חייבת בשבועה אפילו אם אין טענה ספציפית, היתומים הרי אינם יודעים מה אירע לכתובה. אבל משנת כתובות (פ\"ט מ\"ח) צמצמה את השבועה למקרה שיש טענה ספציפית. בסופה של משנה ח יהיה עלינו לברר שנית שאלה זו.",
                    "<b>ועד אחד מעידה שהיא פרועה לא תיפרע אלא בשבועה</b> – גם כאן המשנה בכתובות (פ\"ט מ\"ח) מסבירה את המקרה: \"התקבלת כתובתיך, והיא אומרת לא התקבלתי, ועד אחד מעידה שהיא פרועה, לא תפרע אלא בשבועה\" (פ\"ט מ\"ח). הבעל טוען שפרע את כל כתובתה, והיא מכחישה. במקרה כזה הדין עמה, שהרי שטר החוב בידה, אבל במשנה מדובר על מקרה שעד אחד מעיד שראה כיצד פרע הבעל את הכתובה. עד אחד כוחו לחייבה בשבועה.",
                    "בדרך כלל עד אחד מחייב שבועה. הווה אומר שאם אדם תובע את חברו ומביא עמו עד אחד – אין בכך כדי להפקיע ממון מהנתבע, אבל יש בכך כדי להטיל עליו שבועה. כדברי הברייתא: \"לא יקום עד אחד באיש לכל עון ולכל חטאת, לכל עון ולכל חטאת הוא דאינו קם, אבל קם הוא לשבועה, ותניא: כל מקום ששנים מחייבין אותו ממון, עד אחד מחייבו שבועה\" (בבלי, מ ע\"א; כתובות פח ע\"ב). מדרש זה מופיע כבר בספרי דברים (קפח, עמ' 228), ובחרנו את הציטוט האמוראי משום שלהלן נדון בדברי התנאים בעניין. הלכה זו חוזרת בסוגיות רבות במקורות תנאיים ואמוראיים, ומשנתנו מבוססת על הנחה פשוטה זו<sup class=\"footnote-marker\">49</sup><i class=\"footnote\">ספרא, דבורא דחובה, פרק ז ה\"ב, כא ע\"א; בבלי, בבא מציעא ג ע\"ב – ד ע\"א ומקורות רבים נוספים.</i>.",
                    "בירושלמי: \"רבי ירמיה בעי כמה דת מר תמן, ועד אחד מעידה שהיא פרועה לא תפרע אלא בשבועה, ודכותה ועד אחד מעידה שהיא פחותה, לא תיפחת אלא בשבועה. אמר רבי יוסי בשעה שעד אחד מעידה שהיא פרועה אינו מכחיש שנים, ובשעה שמעיד שפחותה מכחיש את שנים\" (סנהדרין פ\"ח ה\"ו, כו ע\"ב; כתובות פ\"ט ה\"ז, לג ע\"ב). הירושלמי מנסה לגבש דין משותף הכולל את שני המקרים, והוא שהעד מעיד שהכתובה פחותה או פגומה. ברם במקרה כזה העד אינו מכחיש רק את הנתבעת אלא גם את התובע, ודבריו בטלים.",
                    "לכאורה אפוא המשנה מהלכת בנתיב הלכתי ברור, ברם הבבלי שואל דווקא על כך: אם במקרה דומה עד אחד מחייב תמיד שבועה, למה מדובר בפוגמת כתובתה בדווקא? גם אם מדובר בסתם אישה ועד אחד מעיד שכתובתה נפרעה במלואה או בחלקה, היא חייבת שבועה. הבבלי מתרץ שאין זה מקרה רגיל משום שהיא נשבעת ונוטלת, ועוד שמדובר בקרקעות. לכן אין זו השבועה הרגילה (מדאורייתא) מכיוון שיש עד אחד נגדה. שני ההסברים בעייתיים: הרי כל מקרה של \"עד אחד מעיד\" מחייב שבועה. בכל מקרה כזה יש תביעה ועד אחד מצדד בה, ויש נתבע שהעד נגדו. כלומר תמיד שבועת עד אחד היא נשבע ונפטר. בין אם בעסקי ממונות ובין אם בחובת קורבן. ואכן, הפרק מרכז את המקרים החריגים שבהם נשבע ונוטל. מדוע אפוא לא מנתה המשנה את כל דין שבועת עד אחד במסגרת החריגים? הטיעון שאישה נשבעת על קרקעות גם הוא כבר מובהר מהרישא. לדעתנו שתי תשובות אפשריות:",
                    "א. אכן אין חידוש במשנה אלא שהעורך רצה לרכז את המקרים של שבועת אישה, שכל כולה מיוחדת, שכן בדרך כלל אישה אינה נשבעת ונמנעים מלהשביעה \"מפני כבודה\". עם זאת עדיין קשה מדוע המשנה מתרכזת בפוגמת כותבתה ולא בכל מקרה של עד אחד.",
                    "ב. המשנה אינה מכירה בהלכה שעד אחד נשבע ונוטל.",
                    "<b>שבועת עד אחד</b>",
                    "שבועת עד אחד איננה נזכרת במשנת שבועות, אלא רק במשנתנו. יותר משיש במשנתנו להעיד על דין שבועת עד אחד, יש בה להעיד שעד אחד גורר שבועה רק במקרה מיוחד זה של הפוגמת כתובתה. המקרה מיוחד הן מכיוון שבעל ואישה הם במידה מסוימת שותפים, וכל התנהלות שבין שותפים מחייבת שבועה (גם ללא טענה מוגדרת וגם ללא עד אחד). סיבה נוספת היא שחכמים הרחיבו את דין \"מודה במקצת\" גם לעבר מי שלא הודה בעצמו, אלא שעד אחד מעיד נגדו על חלק מהתביעה. שבועת עד אחד נזכרת במקורות תנאיים, וכמובן גם במקורות אמוראיים (כגון הברייתא שציטטנו לעיל), כדבר ברור ומובן מאליו, ברם אזכור דין זה בא בכל המקרים בדרך אגב ולא כדין בפני עצמו. הניסוח המקראי הוא \"לא יקום עד אחד\", והפירוש שלא יקום לממון אך יקום לחיוב שבועה הוא בעצם סתירה למשתמע מהפסוק.",
                    "המקור התנאי הבולט (לא היחיד) שציטטנו לעיל הוא בספרי דברים (קפח, עמ' 228): \"אין לי אלא לעדות איש. לעדות אשה מנין? תלמוד לומר 'לכל עון ולכל חטאת בכל חטא אשר יחטא'. אם סופנו לרבות אשה, מה תלמוד לומר 'איש' לעון אינו קם, קם הוא באשה להשיאה, דברי רבי יהודה<sup class=\"footnote-marker\">50</sup><i class=\"footnote\">עד אחד כשר בסדרת נושאים בתחום איסור והיתר אך לא בדיני ממון, ראו פירושנו ליבמות פט\"ז מ\"ז. זאת לשיטת בית שמאי; לשיטת בית הלל אין הוא כשר גם לעדות בדיני אישות, ומן הסתם גם ליתר דיני איסור. </i>. רבי יוסי אומר לעון אינו קם, קם הוא לשבועה. אמר רבי יוסי קל וחומר הדברים. ומה אם במקום שאין פיו מצטרף עם פי עד אחד למיתה, הרי זה נשבע על פי עצמו. מקום שפיו מצטרף עם פי עד אחד לממון, אינו דין שיהא נשבע על פי עצמו. לאו! מה לנשבע על פי עצמו, שכן משלם על פי עצמו. ישבע על פי עד אחד, שכן אין משלם על פי עד אחד? תלמוד לומר לכל עון לעון אינו קם קם הוא לשבועה\". אם כן לרבי יוסי עד אחד מחייב שבועה. ברם לרבי יהודה דרשה אחרת; האם רבי יהודה חולק גם על דין השבועה? על כך אין במקורות תשובה. ברם הניסוחים הבוטים שעד אחד צריך להימנע מלהעיד שכן עדותו בטלה מוכיחים שאכן עד אחד איננו מהווה עדות כלל (גם לא לחייבו שבועה).",
                    "כאמור ההלכה מופיעה בעיקר אגב דיונים אחרים, כגון \" 'לכל עון ולכל חטאת' אינו קם. קם הוא באשה לזכות. 1. מיכן אמר ר' עקיבה משיאין את האשה על פי עד אחד.<sup class=\"footnote-marker\">51</sup><i class=\"footnote\">זו נקיטת עמדה במחלוקת תנאית גדולה, ראו יבמות פט\"ז מ\"ז ופירושנו לה. </i> לכל עון ולכל חטאת אינו קם קם הוא לשבועה. 2. והדין נותן מה אם פיו שהוא זקוק לו לתשלומין<sup class=\"footnote-marker\">52</sup><i class=\"footnote\">המודה חייב לשלם.</i>, אינו זוקקו לשבועה.<sup class=\"footnote-marker\">53</sup><i class=\"footnote\">צריך להיות הינו, שכן אדם נשבע על הודאתו, וזהו דין מודה במקצת. </i> עד אחד שאינו זוקקו לתשלומין, דין הוא שיזקקנו לשבועה<sup class=\"footnote-marker\">54</sup><i class=\"footnote\">כלומר עד אחד אינו זוקק לתשלומים ובכך הוא חלש יותר מהודאה עצמית, ואם הודאה עצמית זוקקת שבועה קל וחומר שעד אחד מחייב (\"זוקקו\") לשבועה.</i>. 3. לא אם אמרת בפיו שאינו מצטרף עם אחר לחייבו מיתה, לפי כך אינו זוקקו לשבועה. תאמר בעד אחד שהוא מצטרף עם אחר לחייבו מיתה לפי כך יזקקנו לשבועה, ויזקקנו לתשלומין. 4. <u>והדין נותן מה אם פיו שאינו זוקקו לשבועה הרי הוא זוקקו לתשלומין עד אחד שהוא זוקקו לשבועה דין הוא שיזקקנו</u> לתשלומין, 5. ת\"ל לכל עון ולכל חטאת לכל עון ולכל חטאת אינו קם קם הוא לשבועה\" (מדרש תנאים לדברים, יט טו, עמ' 116-115). המדרש משובש; המודגש בקו חוזר על ראשית המדרש ונראה שכולו הכפלה. לפי הטרמינולוגיה המקובלת במדרשים בשלב ראשון מוצעת הלכה (1); לסיועה מוצע קל וחומר (2); או שהוא מתקבל ובכך הדרשה מסתיימת, או שהוא מופרך. במקרה זה הקל וחומר (\"דין\") מופרך (3). בכך התנא מתנגד להצעה שעד אחד יחייב שבועה. זו פירכא רגילה של קל וחומר. העיקרון של התשובה הוא שאין כאן קל וחומר אלא שני מקרים יחודיים שיש להם דינים שונים. לאחר שהקל וחמר מופרך התנא חוזר לדיוק מהפסוק (5) והדין מושב על כנו.",
                    "דרשה דומה חוזרת במדרשי התנאים ובכולם דין שבועה נזכר רק כמרכיב בדרשה, ולעתים כמרכיב שנדחה בסופו של הדיון:",
                    "הודע לו ולא שאמרו לו אחרים... מניין אפילו אמר לו עד אחד? אוציא את שאמר לו עד אחד שאין מחייבו אלא שבועה... מניין אפילו אמר לו עד אחד אביא את שאמר לו עד אחד שכן מחייבו שבועה (ספרא ויקרא, דבורא דחובה, פרק ז ה\"א, כ ע\"א), וכן: \"ועד אחד לא יענה בנפש למות עונה הוא בו לזכות: ועד אחד עונה הוא בו לשבועה\" (ספרי במדבר, פרשת מסעי פיסקא קסא, עמ' 221), וכן: \"רבי בא רב יהודה בשם שמואל, כל ששנים מחייבין אותו ממון עד אחד זוקקו לשבועה\" (ירו', להלן פ\"ו ה\"א, לו ע\"ד). בהמשך שם גם נקבע \"<u>שאין נשבעין בקנס</u>\".",
                    "כמו כן: \"זה פוסל עדיו של זה כו' ריש לקיש אמר כיני מתניתא עדו הא עידיו לא ור' יוחנן אמר אפילו עדיו דתני לעולם מוסיפין דיינים עד שייגמר הדין והדיינין יכולין לחזור בהן נגמר הדין אין יכולין לחזור בהן מודה רבי יוחנן שאם אין שם אלא הן שאין יכולין לפוסלן אמר זעירא והוא ואחד מן השוק מצטרפין לפסול עדות זה רבי חנינה בעי ואין עד אחד זוקקו לשבועה מכל מקום\" (ירו', סנהדרין פ\"ג ה\"ג, כא ע\"א) ומקורות רבים נוספים<sup class=\"footnote-marker\">55</sup><i class=\"footnote\">בבלי, כתובות פז ע\"ב; בבא מציעא ג ע\"ב; סנהדרין ל ע\"א; שבועות לב ע\"א; מ ע\"א, ועוד.</i>.",
                    "עם זאת מצאנו גם גישה אחרת בבבלי פסחים קיג ע\"ב: \"שלושה הקב\"ה שונאן... והרואה דבר ערוה בחבירו ומעיד בו יחידי. כי הא דטוביה חטא ואתא זיגוד לחודיה ואסהיד ביה קמיה דרב פפא. נגדיה לזיגוד. אמר ליה: טוביה חטא וזיגוד מינגד? אמר ליה: אין, דכתיב 'לא יקום עד אחד באיש', ואת לחודך אסהדת ביה – שם רע בעלמא קא מפקת ביה\" (תרגום: כמו זה שטוביה חטא, ובא זיגוד לבדו והעיד נגדו לפני רב פפא. הלקה רב פפא את זיגוד. אמר לו [זיגוד]: טוביה חטא וזיגוד הולקה? אמר לו כן, שכן כתוב \"לא יקום עד אחד באיש\", ואתה לבדך העדת בו, שם רע בעלמא הוצאת לו). ההלכה עוסקת בעד אחד שראה עברה בתחום המיני. אסור לו להעיד יחידי, שכן לעדותו אין כל משקל. הוא איננו מחייב שבועה או מלקות, ולפיכך כל העדות היא רק הוצאת שם רע. יש כאן התנגדות לעד יחידי והבנה שאין לעדותו נפקות משפטית. מגמה זו מצומצמת לתחום המיני בלבד.",
                    "<b>מנכסים משועבדין</b> – בדפוס נוסף \"לא תפרע אלא בשבועה\", והמשפט מיותר וברור מההמשך. אישה הגובה כתובתה מנכסים שהבעל מכרם חייבת בשבועה; גם אם הבעל מוכן לוותר על השבועה הקונה רשאי לתבוע שבועה כדי לוודא שלא נפל לקנוניה בין הבעל לאישה. גם כאן המשנה הבאה במסכת כתובות מסבירה: \"מנכסים משועבדים כיצד? מכר נכסיו לאחרים והיא נפרעת מן הלקוחות\" (פ\"ט מ\"ח). הנכסים אחראים לכתובה, וכתובה גובה מ\"נכסים משועבדים\". כלומר זכות גביית הכתובה קודמת לזכות המכירה, אבל כדי למנוע אפשרות של קנוניה בין האישה לבעל לא תיפרע אלא בשבועה.",
                    "<b>ומנכסי יתומים</b> – גם כאן המשנה הבאה בכתובות מסבירה: \"מת והניח נכסיו ליתומים והיא נפרעת מן היתומים, לא תפרע אלא בשבועה\" (פ\"ט מ\"ח). היתומים חייבים בכתובה אם היא בוחרת שלא להישאר בבית בעלה הנפטר וליהנות ממזונות שהיורשים יספקו לה. כל הבא להפקיע ממון מיתומים חייב בשבועה, שהרי היתומים אינם יכולים להתגונן, שכן אין הם יודעים על פרטי העסקים של אביהם המנוח. שבועה זו באה בראש ובראשונה להגן על היתומים ולשמור על נכסיהם. היתומים הם החלשים בחברה, וההלכה מסייעת להם בדרכים רבות לשמור על רכושם. בחנו זאת לעיל פ\"ו מ\"ד.",
                    "המשנה במסכת גיטין מספרת: \"אין אלמנה נפרעת מנכסי יתומים אלא בשבועה – נמנעו מלהשביעה, התקין רבן גמליאל הזקן שתהא נודרת ליתומים כל מה שירצו, וגובה כתובתה\" (פ\"ד מ\"ג). לא נאמר מי הם ש\"נמנעו מלהשביעה\". האם אלו בית הדין? או אולי היתומים עצמם נזהרו בכבוד אמם ונמנעו מלהשביעה, על כן תיקנו שתידור ליתומים כל מה שירצו ובכך יסתפקו? אם כן משנתנו היא כמשנה הראשונה שרבן גמליאל הזקן, בן דור יבנה, כבר שינה אותה<sup class=\"footnote-marker\">56</sup><i class=\"footnote\">ראו המבוא למסכת כתובות.</i>.",
                    "משנתנו עומדת בניגוד מה למשנת כתובות (פ\"ט מ\"ה). שם נקבע שאם הבעל מוותר על השבועה בשמו ובשם יורשיו תיפרע בלא שבועה, ואילו במשנתנו הדברים מנוסחים בצורה קטגורית שתמיד אין נפרעים אלא בשבועה. אפשר להסביר שמשנתנו מדברת על מקרה שאין תנאי מגביל של הבעל, אבל הניסוח הכוללני של המשנה מנוגד ברוחו להסבר זה. ואכן בתלמוד הבבלי מובאים דברי תנא קדום<sup class=\"footnote-marker\">57</sup><i class=\"footnote\">איננו יודעים מתי חי חכם זה. את דבריו מביא שמואל ומכאן שהוא לכל המאוחר מסוף ימי התנאים, ואולי הוא תנא בבלי. הוא אינו נושא את התואר \"רבי\". תואר זה חודש בדור יבנה ולכן אולי היה תנא בדור זה, או תנא מאוחר יותר שחי ופעל בבבל. גם חכמי בבל הקדומים לא נשאו תארים (כגון שילה, קרנא, אבוה דשמואל ושמואל עצמו). רק מאוחר יותר התגבש התואר ההיררכי \"רב\". אצלנו בדפוסים החכם נקרא \"אבא שאול\", ובחלק מעדי הנוסח הטובים \"אבא שמואל\". עוד מן הראוי להעיר שחכם זה הוא מהיחידים המכונים על שם אמם. גם הבבלי אינו יודע להגדיר האם החכם הוא מברייתא, \"מתניתא תנא\", או שאלו דברי אמורא. </i> המעמיד את שתי המשניות כמנוגדות: \"אמר רב נחמן אמר שמואל משום אבא שאול בן אימא מרים: בין 'דלא שבועה' בין 'דנקי שבועה', בין 'דלא נדר' ובין 'דנקי נדר', בין 'מנכסי' ובין 'מנכסיא אילין', בין הוא ובין יורשיו אין משביעין אותה, אבל מה אעשה שהרי אמרו חכמים: הבא ליפרע מנכסי יתומים לא יפרע אלא בשבועה. ואיכא דאמרי לה מתניתא, אבא שאול בן אימא מרים אמר: בין 'דלא שבועה' בין 'דנקי שבועה', בין 'דלא נדר' ובין 'נקי נדר', בין 'מנכסי' ובין 'מנכסיא אילין' – בין הוא ובין יורשיו אין משביעין אותה, אבל מה אעשה שהרי אמרו חכמים: הבא ליפרע מנכסי יתומים – לא יפרע אלא בשבועה. אמר רב נחמן אמר שמואל: הלכה כבן אימא מרים\" (כתובות פז ע\"א). אבא שאול (שמואל) אומר שאין זה משנה מה הניסוח המדויק של ההתחייבות של הבעל שלא להשביע את רעייתו, ההתחייבות תקפה תמיד, אבל ההתחייבות על היורשים בעייתית יותר, שהרי אמרו חכמים \"הבא להיפרע מנכסי יתומים לא יפרע אלא בשבועה\". אבא שאול (שמואל) רואה אפוא את שתי המשניות כמנוגדות. הסוגיה הבבלית אומרת שהלכה כאבא שאול (שמואל), כלומר שהמשנה הקודמת (כתובות פ\"ד מ\"ה) דחויה<sup class=\"footnote-marker\">58</sup><i class=\"footnote\">ראו עוד בבלי, כתובות פח ע\"ב, המקשר את מחלוקת אבא שאול בן אימא מרים למחלוקת אחרת בדבר השבעת אפיטרופוס.</i>.",
                    "ההלכה שהאישה נשבעת ליתומים תלויה גם במחלוקת בפרק ו לעיל (מ\"ד). שם נאמר בפשטות שאין נשבעים על טענת חירש, שוטה וקטן, ובהמשך נאמר: \"אבל נשבעין לקטן ולהקדש\". הסיפא מתאימה למשנתנו, אבל הרישא נראית כחולקת על הסיפא ועל משנתנו. כפי שפירשנו רוב האמוראים הסבו את משנת פרק ו לעניין אחר (שבועת יורש על הלוואה שניתנה לאביו), אבל כפשוטה זו מחלוקת האם נשבעים על טענת קטן, ומשנתנו כאחד הצדדים. המחלוקת היא על מעמד הקטן שהיו שלא ראו בו אישיות משפטית, ורבי יהודה סבר שהוא אישיות משפטית, כפי שהסברנו לעיל<sup class=\"footnote-marker\">59</sup><i class=\"footnote\">בירושלמי שאלה זו מתורצת בדרך אחרת: \"בנפרעין מניכסי קטן\" (לח ע\"א). הירושלמי אינו מתייחס ל\"לא תיפרע מנכסי יתומים אלא בשבועה\" (ראשית משנה ז) אלא לפִסקה שלנו, וכנראה גם משפט זה מועבר מסוגיית הירושלמי לעיל (פ\"ו מ\"ד) כתירוץ לסתירה בין הרישא לסיפא שם, וכן בבבלי, מה ע\"א. בשני התלמודים הדגש הוא שגם אם יתומים באו להיפרע מיתומים ייפרעו בשבועה, אף על פי שבדרך כלל אין יתומים נשבעים. </i>.",
                    "מאחר שאנו רואים שיש מחלוקת על עניין מעמדו של הקטן בהשבעה ובשבועה, סביר שכל מקור נוקט עמדה אחת במחלוקת זו, ואל נתפלא על העמדות השונות.",
                    "<b>והניפרעת שלא בפניו</b> – אם בעלה נסע למדינת הים מבלי להבטיח את מזונותיה או שגירשה לפני שטיפל בכתובה<sup class=\"footnote-marker\">60</sup><i class=\"footnote\">לעתים אנו שומעים על גירושין ודחיית תשלום הכתובה. כמובן יש בכך עוול כלפי האישה, וההלכה המאוחרת תבעה שהגירושין יהיו בבית דין. חזקה על בית הדין שלא ייענה לדרישתו לגט אלא אם יוסדרו ההתחייבויות הכספיות של הבעל (ושל האישה, אם יש כאלה).</i>. עתה האישה תובעת בהיעדרו מזונות או את כתובתה, <b>לא תיפרע אלא בשבועה</b> – בכל המקרים הללו האישה חייבת בשבועה. אם הוא הלך ולא הותיר לה מזונות האישה נפרעת למזונותיה שלא בפניו. הירושלמי מקשה: \"ונפרעים מאדם שלא בפניו?\" (סנהדרין פ\"ח ה\"ו, כו ע\"ב; כתובות פ\"ט ה\"ז, לג ע\"ב), ומתרץ שמדובר במקרה שבו בשטר יש ריבית ובית הדין מאשר פירעון שלא בפני הבעל, שכן אחרת ייגרם לבעל הפסד גדול. הסבר זה מעורר את השאלה האם בית הדין גובים ריבית. התלמוד מתרץ שמדובר בשטר שמעורב בו נכרי (הנכרי ערב לשטר), וממנו מותר לקחת ריבית. כפשוטו מקור זה מצטרף לסדרה ארוכה של עדויות שהציבור לא הקפיד על איסור ריבית. עד כאן הסבר התלמוד.",
                    "שאלת התלמוד (האם נפרעים מאדם שלא בפניו) אינה קשה, שהרי ההלכה הדומה קבעה במפורש שמי שהלך למדינת הים אשתו גובה מזונות מרכושו בשבועה. אין בכך פגיעה בכלל ש\"אין נפרעים שלא בפניו\", אלא מקרה חריג מפני חיי האישה. הרי אם לא תקבל מזונות מנכסיו לא יהיה לה כיצד להתקיים. בפשטות היא ממשיכה לנהל את משק הבית בהיעדרו וחייבת בדיווח אמין על מה שהוציאה. דיווח אמין מחייב שבועה. כבר בסוף ימי בית שני נחלקו מתי היא צריכה להישבע, ועסקנו בכך בפירושנו לכתובות (פי\"ג מ\"י). משנתנו היא אפוא כאותה משנה קדומה.",
                    "כפי שראינו בפירושנו שם, לפי חלק מהתנאים שבועה זו של האישה היא שבועה יוצאת דופן: לא רק על העבר אלא גם על העתיד. זו שבועה למניעה שמטרתה לאיים על האישה לבל תעשה משהו בעתיד. עסקנו בכך בהרחבה בפירושנו לכתובות.",
                    "<b>וכן היתומים </b>[<b>א</b>]<b>לא יפרעו אלא בשבועה</b> – שאינם יודעים שהחוב כבר נפרע. <b>שלא פיקדנו אבא</b> – בדפוסים מאוחרים נוסף \"שבועה...\"<b> ושלא אמר לנו אבא ושלא מצינו בין שטרותיו של אבא ששטר זה פרוע</b> – המשנה מציגה את סגנון השבועה, ולמעשה נדרשות כאן שלוש שבועות מקבילות. שבועה משולשת היא תופעה רגילה. מלשון השבועה עולה שהמדובר ביתומים שבאים לפרוע הלוואה שניתנה לאביהם. בידם שטר, ולא ברור האם הלווה טוען \"פרעתי\" או שהוא שותק, ושמא הם נפרעים מבני הלווה, וגם הם אינם יודעים דבר. כפי שהראינו בפירושנו לעיל (פ\"ו מ\"ד) סתם יתום הוא קטן ואף על פי כן הקטן נשבע, וכנראה משנה זו היא לדעת רבי יהודה<sup class=\"footnote-marker\">61</sup><i class=\"footnote\">ראו פירושנו לעיל פ\"ו מ\"ד.</i>. רבי יהודה רואה בקטן אישיות משפטית ושותף למצוות ולעסקי ציבור, ומן הסתם לשיטתו גם משביעים קטן. אפשר גם לתרץ את משנתנו ביתומים גדולים. פירוש זה הוא שימוש חריג במונח \"יתומים\"<sup class=\"footnote-marker\">62</sup><i class=\"footnote\">במסגרת הפירוש בדקנו שיטתית את המונח \"יתומים\", ובכל המקרים ברור למדי שיתומים הם קטנים. הם נזכרים בהקשר של מינוי אפיטרופוס, של טיפול על ידיו, של אפשרות שאמהּ ואחיה ישיאו אותה ושל שאר שאלות האופייניות לקטנים (היתומים יורשים את רכוש אביהם, אבל ירושת ההתחייבויות שלו חלקית. ראו בבא קמא פ\"י מ\"א). רק לעתים רחוקות המשנה מדגישה שמדובר ביתומים (או יתומות) קטנים מכיוון שבאותו מקום יש לכך חשיבות הלכתית (כגון נדרים פי\"א מ\"י; יבמות פי\"ג מ\"ז-מ\"ח). לשימוש זה במונח \"יתומים\" (לקטנים בלבד) הסבר פשוט, שהרי בגלל תוחלת החיים הנמוכה בדרך כלל סתם גבר בוגר, בן עשרים ומעלה, היה כבר \"יתום\" (שאביו מת). במינוח \"יתום\" השתמשו לציון המיעוט של אלו שאביהם מת בעודם קטנים. תופעה זו של יתומים רווחה מאוד, אך עדיין לרוב הילדים היו הורים חיים (או לפחות אב חי). </i>, אך מאפשר להעמיד את משנתנו כדעת הכול. <b>העיד רבי יוחנן בן ברוקה – </b>אצלנו \"העיד\" וכך בכל עדי הנוסח הקדומים, בדפוסים מאוחרים במקום \"העיד\": \"אומר\"<sup class=\"footnote-marker\">63</sup><i class=\"footnote\">הנוסח המאוחר תוקן ל\"אומר\" משום שנוסח הדברים הוא אמירה הלכתית רגילה, וראו להלן.</i>,<b> שאפילו נולד בן לאחר מיתת האב הרי זה נשבע ונוטל</b> – כלומר שוודאי שאין הבן יודע מאביו שהשטר פרוע.<b> אמר רבי שמעון בן גמליאל אם יש עדין</b> – בנוסחאות בבל \"עדים\",<b> שאמר האב בשעת מיתתו שטר זה אינו פ</b>[<b>ו</b>]<b>רע </b>– פרוע,<b> נוטל שלא בשבועה</b> – רבן שמעון בן גמליאל מפרש או מסייג את דברי קודמיו. אם יש עדות, מעין צוואת שכיב מרע, היא פוטרת את הבנים משבועה.",
                    "<b>ההגנה על היתומים</b>",
                    "שני התלמודים שואלים כיצד זה היתומים (הקטנים) חייבים לשלם, הרי זה כאילו יפרעו מאדם שלא בפניו, שכן אין החייב כול להתגונן. שני התלמודים עונים שהקפאת התהליכים (עד שיגדלו היתומים) תפגע ביתומים. הפגיעה נובעת מכך שהשטר כולל ריבית. הירושלמי למשנתנו (לח ע\"א) מתרץ כך במפורש, והבבלי במסגרת דיונים אחרים עקרוניים יותר על פירעון מנכסי יתומים (בבא קמא לט ע\"א; ערכין כב ע\"א-ע\"ב). הסבר נוסף הוא שנפרעים מנכסי יתומים לצורך מזונות האלמנה, כפי שעולה מכל הסוגיות העוסקות בפירעון כתובה (גיטין פ\"ה מ\"ב ועוד). מן הראוי להעיר שכאשר היתומים הקטנים יגדלו כבר ייחשבו לגדולים ויהיו רשאים (חייבים) להישבע, ברם אז בגדלותם לא ידעו על כך יותר מכפי שידעו כשהיו קטנים.",
                    "המשנה בגיטין פ\"ה מ\"ב קבעה: \"אין נפרעין מנכסי יתומים אלא מן הזיבורית\". חכמים רוצים להגן על היתומים. הללו הם חסרי אונים, וחכמים רואים לנכון להגן עליהם. פרטי ההגנה והמערכת שהותקנה כדי לסייע ליתומים תידון במשנה הבאה. פירעון מזיבורית נועד כמובן להגן על נכסי היתומים, ואולי גם יעדיף המלווה להמתין בפירעון ההלוואה עד שהיתומים יהיו עצמאיים ויוכלו לשלם את ההלוואה מממונם. במקרה זה אין חשש שגבייה מזיבורית תסגור דלת בפני לווין. הרי המלווה לא ידע שהלווה ימות, וכשניתנה ההלוואה היה הפירעון מבינונית, כמו בכל הלוואה. כך גם קבעה המשנה שאין נפרעים מנכסי יתומים אלא בשבועה כדי להגן עליהם מתביעות שווא, ובהתחשב בכך שהם אינם יכולים להתגונן כראוי, שהרי אין הם בקיאים בפרטי העסקים של אביהם (גיטין פ\"ד מ\"ג; כתובות פ\"ט מ\"ז).",
                    "הבבלי (גיטין נ ע\"א-ע\"ב) מתחבט בשאלה אם התקנה נועדה לקטנים בלבד או גם לגדולים. למעשה השאלה היא האם יש כאן מעשה של חסד והגנה על יתומים צעירים חסרי אונים, או שמא יש כאן הסדר משפטי הנובע מהקושי של היתומים להגן על עצמם בגלל אי הבקיאות שהדגשנו. הבבלי מכריע כפירוש השני (\"גדולים ואין צריך לומר קטנים\") ומדגיש, אולי מבלי משים, את חשיבות המרכיב המשפטי על פני מרכיב החמלה האישית. הכרעתו של הבבלי מתאימה לכל היותר למקרה זה. אבל כאמור, בדרך כלל בספרות חז\"ל \"יתום\" ו\"יתומה\" הם קטנים.",
                    "הירושלמי מדגיש שהמשנה שלנו היא ביתום קטן בלבד (גיטין פ\"ה ה\"ג, מו ע\"ד). עמדתם של שני התלמודים עקבית, וכל אחד בדרכו<sup class=\"footnote-marker\">64</sup><i class=\"footnote\">ירו', פסחים פ\"ח ה\"א, לה ע\"ד; מועד קטן פ\"ב ה\"ג, פא ע\"ב; בבלי, בבא מציעא סז ע\"א.</i>. הירושלמי מדגיש שבאופן כללי \"אין נפרעין מנכסי יתומין קטנים אלא בשטר שהריבית אוכלת בו\" (שם)<sup class=\"footnote-marker\">65</sup><i class=\"footnote\">בכתב יד פ של המשנה נוסף משפט זה בגיליון כתוספת למשנה. </i>.",
                    "<b>ריבית בהיתר?</b>",
                    "הירושלמי שואל כיצד נזקקים בית דין לגביית שטר שיש בו ריבית האסורה לפי ההלכה, ומתרץ שאבי היתומים היה ערב להלוואה של נכרי. זה כמובן תירוץ דחוק, וכפשוטו הסבר הגמרא מבטא את העובדה שלמרות איסור הריבית בפועל היו שנטלו ריבית גם מאחיהם היהודים. חכמים התנגדו לכך כמובן, אבל בפועל נאלצו להשלים עם התופעה.",
                    "ואכן בספרות חז\"ל יש קובלנות לא מעטות על עברותיהם של ישראל, מהם \"פוסקין צדקה ואין נותנין\", מהם \"מעידי עדות שקר\" ומהם \"מלוה בריבית\"<sup class=\"footnote-marker\">66</sup><i class=\"footnote\">תוס', סוכה פ\"ב ה\"ה; בבלי, שם כט ע\"ב; מדרש משלי, כה ז; ויקרא רבה, טז ה, עמ' שנו-שנז; מדרש תהילים, נב א, עמ' 282 ועוד. </i>. פרק ה במשנת בבא מציעא עוסק בנושא זה ומנוסח, כמעט כולו, בסגנון שאינו מקובל במשנה. בניגוד לניסוח הרגיל, \"לא יעשה...\", הנוסח בפרק זה הוא \"מי שעשה...\", ובתלמוד הירושלמי מובאים כמה מקרים והלכות העוסקים בעוברי עברה. רבי ינאי מסביר שהמשניות שהזכרנו עוסקות בריבית ש\"יוצאת בדיינין\", כלומר שבית דין מפקיע את הריבית מידי המלווה או שבית דין משחרר את הלווה מתשלום הריבית (ירו', בבא מציעא פ\"ה ה\"ו, י ע\"א), וכן מסופרים מקרים של מי שעברו ולקחו ריבית לפני רבי אמי (ירו', בבא מציעא פ\"ה ה\"ב, י ע\"ב), או לפני רבי בא בר זמינא (ירו', בבא מציעא פ\"ה ה\"ו, י ע\"א). עצם האפשרות שריבית \"יוצאת בדיינים\" מעידה על כך שחכמים ניצבו חסרי אונים מול המציאות של ריבו הלוואות בריבית בין יהודים.",
                    "במסמכי מדבר יהודה יש שטר, ביוונית, הכולל תשלום ריבית<sup class=\"footnote-marker\">67</sup><i class=\"footnote\">מסמכי מדבר יהודה ב, מס' 114. </i>, ויש שטר אחר בארמית ללא ריבית<sup class=\"footnote-marker\">68</sup><i class=\"footnote\">ברושי וקימרון, שטר חוב. </i>. כן נתגלה שטר שניתן לפרשו כמכר ב\"פסיקה\", הלוואת פֵרות שאותה יש להחזיר בעתיד בעין, הווה אומר שהיא צמודה לשער של הפרי<sup class=\"footnote-marker\">69</sup><i class=\"footnote\">אשל ואשל, קטעים.</i>. שטר הלוואה אחר מהתקופה הביזנטית מזכיר כנראה הסדר ריבית המכונה \"אמנה\" (מכר במחיר עתידי)<sup class=\"footnote-marker\">70</sup><i class=\"footnote\">פריידנברג, היתר עסקא.</i>. שני ההסדרים מופיעים בהלכה כפתרונות המאפשרים הלוואה בריבית מסוימת<sup class=\"footnote-marker\">71</sup><i class=\"footnote\">משנה, בבא מציעא פ\"ה מ\"ז; תוס', שם פ\"ו ה\"א; ירו', שם פ\"ה ה\"ז, י ע\"ב-ע\"ג; אליעש, רבית; ליברמן, משנת בבא מציעא.</i>. כפי שהראינו במבוא למסכת בבא מציעא, גם יהודי המושבה הצבאית ביב וגם יהודי מצרים בתקופה ההלניסטית-רומית לא נמנעו מליטול ריבית מאחיהם, והרחבנו בכך שם.",
                    "<b>העדות</b>",
                    "בספרות חז\"ל ובתולדות ההלכה יש למונח <b>העיד</b> משמעות מיוחדת. סתם חכם אומר את דעתו או מביא את דברי רבותיו בלשון \"אמר רבי פלוני...\" או \"שמעתי...\". בדרך כלל ההבחנה בין דעתו האישית של האומר לבין הדעה שהוא מוסר מטושטשת, ורק לעתים רחוקות החכם מבטא עמדה שאינה עולה בקנה אחד עם דעתו האישית. העדות, בניגוד לכך, היא הופעה של אדם בפני החבורה או בפני בית הדין ומסירת מידע על הלכה קדומה או על נוהג קדום. רוב ה\"עדויות\" שבידינו הן מדור יבנה<sup class=\"footnote-marker\">72</sup><i class=\"footnote\">אבל ראו יבמות פ\"ח מ\"ד ופירושנו לה. נרחיב בכך, אם יזכנו החונן לאדם דעת, במבוא למסכת עדיות.</i>, ונראה שלאחר החורבן נעשה מאמץ לרכז את המידע שרווח בבתי המדרש השונים. עדויות רבות מרוכזות במסכת עדיות. המעיד הוא בדרך כלל חכם, אך גם סתם אנשים מעידים, כמו שני הגרדיים משער האשפות (משנה, עדיות פ\"ג מ\"ג), או נחמיה איש שיחין שהעיד לפני רבי עקיבא (ירו', סוטה פ\"ד ה\"ו, יח ע\"ב), חזקיה איש עקש שהעיד לפני רבן גמליאל (ספרא, שמיני פרשתא ז ה\"ד, נג ע\"ד), אבטלמוס<sup class=\"footnote-marker\">73</sup><i class=\"footnote\">משנה, עירובין פ\"ג מ\"ד; תוס', שביעית פ\"ד הכ\"א, אבל בכתב יד וינה \"רבי אבטלוס\". יש להניח שהגרסה ללא \"רבי\" היא הנכונה, מתוך אותם שיקולים שנעלה להלן, וראו ההערה הקודמת.</i>, יהודה הבשם<sup class=\"footnote-marker\">74</sup><i class=\"footnote\">תוס', פ\"ה הי\"ב, עמ' 452. גם כתב יד וינה גורס \"רבי\" כנגד שני כתבי היד האחרים, וראו ההערה הקודמת.</i>, שמעון בן גודיה או גודע (תוס', עבודה זרה פ\"ד [ה] ה\"ט, עמ' 466), מנחם בן סוגנאי (תוס', עדיות פ\"ג ה\"א, 459), חנניה איש אונו<sup class=\"footnote-marker\">75</sup><i class=\"footnote\">תוס', סנהדרין פ\"ב הי\"ג, עמ' 417; ירו', נדרים פ\"ו ה\"ח, מ ע\"א; גיטין פ\"ו ה\"ז, מז ע\"ד ועוד. </i> ועוד. כך גם בן בוכרי במשנת שקלים, שהיה כנראה כהן (פ\"א מ\"ד).",
                    "חנניה איש אונו מדגים את הבעייתיות בהגדרת המעידים. לעתים הוא מכונה \"רב חנניה\", ולעתים סתם \"חנניה\". ההבדל הוא בין המקורות ובין כתבי היד. חנניה איש אונו מופיע פעם אחת בחלק מכתבי היד עם התואר \"רבי\", ובחלקם ללא התואר (משנה, גיטין פ\"ו מ\"ז). יש להניח שלו היה התואר \"רבי\" צמוד לשמו לא היו הכותבים והמעתיקים מסירים אותו, לעומת זאת סביר שמעתיקים קישטו את שמו בתואר \"רבי\" מתוך הרגל. לפיכך קרוב להניח שלא היה רבי. עם זאת הוא מופיע כמה פעמים, בנושאים מספר, ומכאן שהיה קרוב לעולמו של בית המדרש, גם אם לא נשא תואר פורמלי. ייתכן שהיה חכם מראשוני דור יבנה, עוד לפני שנקבע התואר \"רבי\".",
                    "במקביל נמסרות עדויות בלשון \"העיד\" גם בשמם של חכמים מובהקים כגון רבי יהושע, רבי פפיס, רבי יהושע בן בתירא, רבי יוחנן בן גודגדא ועוד. מסתבר אפוא שגם המעידים שלא נשאו את התואר רבי היו מחוגי בית המדרש, אך הם לא היו נושאי תואר \"רבי\". כמעט כל המשתתפים בשיח ההלכתי שאינם נושאי תואר \"רבי\" מהחצי השני של דור יבנה ואילך נזכרים אגב עדות. חלק מהם מעידים פעם אחת, וחלקם מובאים גם במספר קטן של הזדמנויות נוספות.",
                    "כנראה כך הבינה את המונח גם סוגיית הירושלמי, שכן היא מניחה שעל עדות אין חולקים (יבמות פי\"ד ה\"ב, יד ע\"ב). חוקרי התלמוד קיבלו בדרך כלל פרשנות זו והבחינו הבחן היטב בין עדות לסתם דעה. רוב העדויות מרוכזות במשנת עדויות, וזו מצטיירת אפוא כריכוז הלכות מיוחד הכולל עדויות שנמסרו בדור יבנה, ואכן במשנה זו עדויות רבות, ורובן מדור יבנה<sup class=\"footnote-marker\">76</sup><i class=\"footnote\">ראו המבוא למסכת עדיות.</i>.",
                    "ברם הגבול בן עדותו של חכם לבין דבריו העצמאיים כחכם רגיל הוא מטושטש. כך, למשל, במשנת פסחים מובאים דברי רבי חנניה סגן הכוהנים, ובמקבילות הדברים מיוחסים לעדות שמסר<sup class=\"footnote-marker\">77</sup><i class=\"footnote\">משנה, פסחים פ\"א מ\"ו; עדיות פ\"ב מ\"א, וראו דיוננו למשנת פסחים שם. </i>. מתוך ההקשר נראה שמשנת עדיות משמרת את המעמד ההיסטורי שבו \"העיד\" רבי חנינה סגן הכהנים על ארבעה נוהגים מיוחדים בהר הבית, ובמשנת פסחים הובאו הדברים לגופם כמימרה רגילה משמו של אותו חכם. משנת יבמות (פי\"ד מ\"ב) היא דוגמה נוספת לכך. רבי יוחנן בן גודגדא נוקט עמדה שנויה במחלוקת, וכפי שראינו בפירושנו שם זו עמדתו האישית, החולקת על הדעה הרווחת ומבוססת על ניסיונו הפרטי כאב לשני ילדים חירשים, מוכשרים ותלמידי חכמים, יראי שמים במיוחד.",
                    "משנת ראש השנה (פ\"א מ\"ד) היא דוגמה נוספת לכך ש\"עדות\" אינה מוסכמת על הכול. מעבר לכך, כל הדימוי כאילו היו הכרעות עבר מוסכמות הוא סטראוטיפי, כפי שהראינו במבוא הכללי לפירוש המשניות. בשלב זה קשה להכריע האם כל העדויות הן דעות פרטיות של חכמים, ו\"העיד\" הוא כמו \"אמר\", ורק הבדלי סגנון ועריכה מבדילים בין שני המונחים. ואולי \"העיד\" הוא בדרך כלל עדות על מעשי חכמים קדומים, אבל אין כלל זה תקף בכל המקרים.",
                    "אנו נוטים להניח שאכן חלק מהעדויות הן דיווחים שנמסרו בבית המדרש של יבנה על הכרעות קודמות, ואכן חלק קטן מהמדווחים אינם נושאים את התואר \"רבי\". עם זאת, לעתים אין העדות אלא עמדתו האישית של חכם.",
                    "במשנתנו העדות היא אמירה הלכתית רגילה, יש בה תגובה על דברי קודמו, ואין זו \"עדות\" במובנו הפורמלי של המונח. יש להניח שהדפוסים המאוחרים, שכבר היו מודעים למיוחד שבמונח \"העיד\", שינו את \"העיד\" ל\"אומר\" כדי להפוך את דברי רבי יוחנן בן ברוקא להבעת דעה הלכתית רגילה."
                ],
                [
                    "<b>אילו נשבעין שלא בטענה</b> – גם אם אין לנתבע טענה ספציפית (הנמדדת במידה, משקל או מניין – לעיל פ\"ו מ\"ו) המדובר בנתבעים שאינם מכירים את הפרטים, והשבועה היא מעין שבועת הגנה. <b>השותפים</b> – כאשר הם נפרדים או שאחד מהם מעלה חשד בלתי מוגדר שחברו רימה אותו. ההנחה היא שאמנם אין כאן טענה מוגדרת אבל בוודאי דברים בגו, ולמעשה יש כאן מצב של מודה במקצת. המתלונן חושד ששותפו נטל הרבה, והשותף ודאי מודה שנטל קצת (את חלקו). תהליך הפרידה מחייב אפוא שבועה. <b>והאריסים</b> – האריס מקבל את נחלת הבעלים לעיבוד, ובפועל נפתחת ביניהם מסכת של התחשבנויות. הבעל משלם את הזרעים ומסייע בעבודות תשתית, והאריס נותן מכוחו וחילו. בפועל נוצרה מערכת של תלות הדדית אף מעבר לחובות העבודה. דוגמה לכך היא הסיפור על אריסו של בר זיזא<sup class=\"footnote-marker\">78</sup><i class=\"footnote\">ירו', לעיל ה\"ב, לז ע\"ד; בבא קמא פ\"ו ה\"ד, ה ע\"ג, וראו הנספח למסכת דמאי. </i>, וחכמים מניחים שכל מה שיש לאריס הוא מאדונו. שבועת האריס היא שיפור מעמדו של בעל הבית, שכן כל אדם, לפי תפיסת חכמים, משתדל לחמוק משבועה. במשנה הראשונה בפרק נקבע שהשכיר נאמן על שכרו, נשבע ונוטל, כנגד בעל הבית. שם הכרענו שהמשנה מציגה \"אפליה מתקנת\" לטובת החלש. משנתנו מציגה מגמה הפוכה. האריס נשבע ללא טענה, וגם האפיטרופוס נשבע ללא טענה. כלומר אין כאן אפליה מתקנת, אלא הרחבה של דין שותפים. שניהם שותפים ואחד יכול להשביע את השני. פרשנו זו תלויה בהבנת המונח אפיטרופוס הנזכר במשנה בהמשך.",
                    "<b>האפיטרופוס</b>",
                    "<b>והאפוטרופים</b> – \"אפיטרופוס\" היא מילה ביוונית (έρίτοπος – epitropos) שמשמעה משגיח. מקורותינו מדברים על שני סוגים של אפיטרופוס. סוג אחד הוא הממונה על עזרה ליתומים או לאלמנה. היתומים אינם יכולים לנהל את עסקיהם הכספיים, ואף האישה (האלמנה) לעתים אינה יכולה לעשות כן, אף שמבחינה משפטית אם היא בוגרת היא אישיות משפטית לכל דבר, אבל מבחינה מעשית נשים נשואות שהורחקו מעול העשייה הכספית לא תמיד יכולות היו להפוך לעצמאיות באלמנותן (להלן). סוג שני הוא הממונה של בעל האחוזה. לעשירים רבים היו אחוזות והם לא ניהלו את האחוזה בעצמם. המבנה הכלכלי הרומי הרגיל היה שהעשיר חי בעיר והיה הבעלים של אחוזה או סדרת אחוזות ענק. את עסקי היום יום של האחוזה ניהל אפיטרופוס, עבד או עצמאי (עבד משוחרר), שכל חיי היום יום נשקו על פיו.",
                    "כך, למשל, \"השותפין והאריסין האפיטרופין אין עושין בית הפרס החורש מתוך שלו או מתוך של חברו שלו עושה בית הפרס ושל חברו אין עושה\" (תוס', אהלות פי\"ז ה\"ד, עמ' 615). מי שחורש שדה שאבד בו קבר גורם לכך שכל השדה נחשב לטמא, שמא הוזזו עצמות, אבל אין אדם הופך את נכסי חברו ל\"שדה פרס\"<sup class=\"footnote-marker\">79</sup><i class=\"footnote\">החשש לפיזור העצמות היה כנראה רק אמתלה, וחכמים קנסו את מי שנהג כן ולא קבר כראוי את קרובי משפחתו בקבר חצוב כהלכה. </i>. אחת האפשרויות לכך היא אריס או אפיטרופוס, ואפיטרופוס זה עשוי להיות מנהל האחוזה או מנהל עסקי היתומים. כמו כן: \"האפוטרופוס והשליח והעבד והאשה וטומטום ואנדרוגינוס מביאין ולא קורין שאינן יכולין לומר אשר נתת לי השם\" (משנה, ביכורים פ\"א מ\"ה). אפיטרופוס זה אינו בעל הקרקע, אבל יכול להיות המשגיח על היתומים או על בית האחוזה.",
                    "מקרה מאלף הוא זה המשמש כרקע למשנת ביצה פ\"ה מ\"ו: \"מי שהיו פירותיו בעיר אחרת וערבו בני אותה העיר להביא אצלו מפירותיו\". המקרה המתואר נראה תמוה. לאדם הגר בעיר אחת (א) יש פֵרות בעיר אחרת (ב) הרחוקה מרחק המצריך עירוב (כלומר שהמרחק בין א ל-ב יותר מאלפיים אמה, אך פחות מארבעת אלפים אמה). בני העיר ב הכינו עירוב כדי לבוא לבקר את אותו אדם. לכאורה המקרה קשה ומקרי ביותר: וכי למה ירצו בני העיר ב לבוא אל גיבור סיפורנו, ומדוע ירצו להביא עמם פרות השייכים לו? מעבר לכך, לא ברור מה החידוש שבהלכה זו, הרי כבר נקבע במשנה ג שם שרגלי הפֵרות כרגלי הבעלים<sup class=\"footnote-marker\">80</sup><i class=\"footnote\">כלומר שביום טוב מותר לטלטל את הפרות לאותם מקומות שבהם הבעלים רשאים ללכת.</i>, משנה ד מפרטת בכך, ומדוע משנה ו חוזרת וקובעת את אותו הדין במקרה פרטי פשוט נוסף?",
                    "התוספתא מוסיפה משפט המבהיר את הרקע: \"ואם יש שם אפטרופוס מביאין על פי אפטרופוס\" (ביצה פ\"ד ה\"ט). לכאורה לא ברור מה ייחודו של האפיטרופוס. אם הפרות שייכים לפלוני הרי הם כרגליו, ואם הפרות של בני העיר הם כרגלי בני העיר, מה מעמדו של האפיטרופוס בנושא? ברם אזכור האפיטרופוס הוא המפתח להבנת המשנה. האפיטרופוס הוא מנהל האחוזה והוא מזמין את האריסים (בני העיר) לסעודה. אף אם לא עשה כן במפורש, הרי שהם מוזמנים דרך קבע.",
                    "כמו כן, באחד המקורות הקדומים השייכים לספרות דרך ארץ שנינו: \"הוא היה אומר הגרע, והבורסקי, והבנאי, אין מעמידין מהם פרנס על הצבור, ואין מעמידין מהם אפטרופא\"<sup class=\"footnote-marker\">81</sup><i class=\"footnote\">היגר, דרך ארץ, פרק רבי שמעון, עמ' 245. מקורו וזמנו של חיבור זה מחייב בירור. </i>. כאן במקום \"להעמיד מלך\" אות ההוקרה הוא מינוי כאפיטרופוס, ושני הביטויים מלמדים על הסתייגות ממי שזו עבודתו.",
                    "כן קובעת התוספתא: \"נכרי שבא לכבות אין אומרים לו כבה ואל תכבה. מעשה שנפלה דליקה בחצרו של יוסף בן סימאי משיחין ובאו אנשי קצטרה של צפורי לכבותה ולא הניחן. ירד ענן וכיבה. אמרו חכמים לא היה צריך\" (שבת פי\"ג [יד] ה\"ט). דבריהם של חכמים תואמים את ההלכה שבמשנה שאין הכרח למנוע את הנכרי מלכבות את האש, ויוסף בן סימאי מחמיר. מעשה זה מסופר בתלמוד הירושלמי<sup class=\"footnote-marker\">82</sup><i class=\"footnote\">ירו', שבת פט\"ז ה\"ז, טו ע\"ד; יומא פ\"ח ה\"ה, מה ע\"ב; נדרים פ\"ד ה\"ט, לח ע\"ד, וכן מדרש דברים רבה, מהד' ליברמן עמ' 70.</i>, אך התלמוד הבבלי מוסיף: \"מפני שאפטרופוס של מלך היה\" (שבת קכא ע\"א), ומסתבר כי המלך הוא אגריפס השני, והוא זהה עם \"האפוטרופוס של אגריפס המלך\" ששאל שאלה בדקדוקה של מצוות סוכה את רבי אליעזר<sup class=\"footnote-marker\">83</sup><i class=\"footnote\">בבלי, סוכה כז ע\"א, וראו ליברמן, תוספתא, עמ' 213; ספראי, היחסים.</i>. יוסף בן סימאי נמנה עם העילית המקורבת לשלטון שאנשיה מצטיירים בדרך כלל כמרוחקים מהווי בית המדרש; אבל יוסף עצמו היה קרוב לעולמם של חכמים וכאן הוא נוהג מנהג חסידות. יש לזכור שהוא נוהג לפי התביעה ההלכתית שלא ליהנות מעבודה של גוי שנעשתה בשביל ישראל, ואינו מקבל את הגישה המקלה במשנה.",
                    "כמו כן: \"ישראל שמינה גוי אפיטרופא או סנטר מותר ללוות ממנו בריבית, וגוי שמינה ישראל אפיטרופא או סנטר אסור ללוות ממנו בריבית\" (ירו', בבא מציעא פ\"ה ה\"ז, י ע\"ג), וכן: \"משל למלך שמנה לו שני אפטרופסין אחד ממונה על אוצר של תבן, ואחד ממונה על אוצר של כסף ושל זהב\" (מכילתא דרבי ישמעאל, מסכתא דבחדש, יתרו, ה, עמ' 221). במקרה זה ה\"מלך\" הוא קרוב לוודאי העשיר המקומי, אך ייתכן גם שהוא פקיד השלטון.",
                    "כמו כן: \"רבי יהודה אומר משל למלך שהיו לו שני אפוטרופים במדינה והשלים להם את שלו...\" (ספרי דברים, שו, עמ' 331); \"שרים בידם נתלו, הוה אפוטרופא עלל לקרתא והוה נסיב טבי דקרתא ותלי להון בני אנש סבין הוון אתיין ומפייסין ליה עליהון ולא הוה מקבל מינייהו לכך נאמר שרים בידם נתלו פני זקנים לא נהדרו\" (איכה רבה, פ\"ה יב, עמ' עט – נכנס לעיירה והיה לוקח את טובי העיר ותולה אותם. בני אדם זקנים היו באים ומפייסים אותו בשבילם [עליהם]). כאן מתוארת עצמתו של אפיטרופוס, קרוב לוודאי משגיח מטעם בעל אחוזה נכרי, עשיר ותקיף. כמו כן: \"כגון אילין אפוטרופיא דנפקין לקריית' ובזין לאריסייה ועליו למדינתה ואמרין כנשון מיסכנייה ואנן בעיי מעבד עמהון מצוה\" (פסיקתא דרב כהנא, עשר תעשר א, עמ' 161 – אפיטרופסין אלו שיוצאים לאחוזות ובוזזים את האריסים ונכנסים לעיר ואומרים איספו את העניים ואנו רוצים לעשות עמם צדקה). כאן המדרש מבקר את מנהגם של אפיטרופסים עשירים לעשוק את אריסיהם ואחר כך להופיע בעיר ולחלק צדקה. אפיטרופסין אלו הם כנראה יהודים.",
                    "במקביל אנו שומעים גם על אפיטרופוס באחוזה, ואפיטרופוס בבית בעיר: \"אמר רבי אבא בר אחא אפטרופוס של בית היה מת\" (פסיקתא דרב כהנא, ויהי בחצי הלילה ו, עמ' 127).",
                    "משנתנו קובעת שאדם רשאי לתבוע שבועה מאפיטרופוס גם ללא טענה. הלכה זו מובנת לאור מעורבותו הרבה של האפיטרופוס בניהול משק הבית והאחוזה, והמשנה מניחה שהאדון רשאי לדרוש שבועה אפילו אם אין לו תביעה ספציפית.",
                    "הסברנו פותר בעיה נוספת. משנת גיטין קובעת שאפיטרופוס פטור משבועה מפני תיקון העולם, אם כי הפטור שם חלקי, רק לאפיטרופוס שמינהו אבי היתומים או שמינהו בית דין (זו מחלוקת במשנה). רוח המשנה שם שונה ממשנתנו. אצלנו האפיטרופוס חייב בשבועה, \"ללא טענה\" של ממש, ובגיטין הוא פטור. אפשר כמובן לתרץ שמשנתנו עוסקת באפיטרופוס שמינהו בית דין (לפי תנא קמא) או שמינהו אבי היתומים (לפי שיטת אבא שאול), אך התירוץ דחוק ומשנתנו מנוסחת כחובה כללית. לפי הסברנו משנתנו עוסקת במשגיח על אחוזה ומשנת גיטין באפיטרופוס מהטיפוס האחר, של יתומים או אלמנה.",
                    "במקביל לכל המקורות הללו מן הראוי להעיר שעד עתה טרם נמצאו בתי אחוזה מסוג זה בגליל היהודי. קרוב לעשרה מבנים כאלה נמצאו בכרמל, ורק אחד ודאי בגליל עצמו (תל רכש). נראה אפוא שבגליל היה המבנה היישובי שונה, והיו יותר כפרים פרטיים שכל אדמותיהם השתייכו לבעל בית עשיר, אך הוא לא ניהל את האחוזה בצורה ריכוזית אלא מסר אותה לעיבוד לאריסים פרטיים, ועדיין הדברים מחייבים ליבון.",
                    "הקביעה שניתן להשביע אפיטרופוס ללא טענה מסייעת לשני גורמים. מצד אחד לאריס החלש, שיכול להשביע את בעל דברו, ומצד שני גם בעל הבית העשיר, שמינה את האפיטרופוס, ראשי להשביעו. אם כן להלכה יעד חברתי ואין היא \"אפליה מתקנת\" אלא תפיסה משפטית של האריסות והאפיטרופיה כשותפות. שותפות כזאת נוח לפרקה במסגרת של השבעה הדדית המסירה את החשדות ומבהירה את הנתונים.",
                    "<b>והאשה הנושא והנותנת בתוך הבית – </b>כידוע הנשים לא נהנו ממעמד כספי עצמאי. חז\"ל, וכנראה גם החברה הקדומה, ציפו לכך שהבעל יפרנס את משפחתו, והאישה תעסוק בעסקי הבית. בפועל לא תמיד נהגו כך, והיו משפחות חריגות. לעתים קרובות אנו שומעים על אישה עצמאית מבחינה כלכלית, ופעמים רבות עוד יותר על אישה שאמנם בעלה הוא מנהל המשק המשפחתי אך האישה נהנית מעצמאות מעשית רבה, ולעתים מנהלת בעצמה את המשק הביתי או חלקים ממנו. מעבר לכך, גם האישה ה\"רגילה\" ניהלה את משק העזר של ביתה, קנתה מזון, גידלה אפרוחים, פעלה בתחום הטקסטיל (טוותה, ארגה) וניהלה את המשא והמתן הכלכלי עם הספקים ובעלי המלאכה (הגרדי, האורג וכיוצא באלו)<sup class=\"footnote-marker\">84</sup><i class=\"footnote\">ראו פירושנו לקידושין פ\"ד מי\"ד; כתובות פ\"ה מ\"ח.</i>. בעיני חכמים חריגות כאלה לא נחשבו למגונות, וודאי שלא לעברה.",
                    "<b>וב</b>[<b>י</b>]<b>ן הבית</b> – ניתן לפרש את המונח באחת משתי צורות. הראשונה היא שבן הבית מקביל לאפיטרופוס, או שהוא מנהל דומה ברמה מעט נמוכה יותר, והתוספתא מסבירה: \"בן בית שאמרו לא זה שנכנס ויוצא אלא מכניס פירות ומוציא פירות שוכר פועלין ופוטר פועלין\" (כתובות פ\"ט ה\"ג; בבלי, מח ע\"ב). \"בן הבית\" כמנהל נזכר גם במקורות נוספים, כגון \"משל למה הדבר דומה? למלך בשר ודם שהיה לו בן בית ונתן לו שדה אחת במתנה, ולא כתב ולא חתם ולא העלה לו בערכיים...\" (ספרי במדבר, קיז, עמ' 135). כאן אין התיאור מתאים לבן משפחה. כמו כן: \"למה הדבר דומה למלך שהיה לו בן בית והשליטו על כל מה שהיה לו, הלך אותו בן בית והלוה לבני אדם על ידי ערבים\" (שמות רבה, מג ו), או: \"משל למלך שהיה לו בן בית נאמן מצאו עומד על פתח חניות והתיז את ראשו בשתיקה, ומינה בן בית אחר תחתיו. ואין אנו יודעים מפני מה הרג את הראשון? אלא ממה שמצוה את השני ואמר 'לא תכנס בפתח חניות' אנו יודעין שמתוך כך הרג הראשון\" (ויקרא רבה, יב א, עמ' רנה-רנו).",
                    "על בן בית אחר מספר המדרש: \"בן בית אחד היה לו לרבן גמליאל והיה למוד להיות נוטל קופה של ארבעים סאה ומוליכה אצל הנחתום, אמר ליה כל הדין חילא טבא אית בך ולית את עסיק באורייתא? (כל הכוח הטוב הזה יש בך ואינך עוסק בתורה?), כיון שנתעסק בתורה התחיל להיות נוטל של שלשים, של עשרים, של שנים עשר, של שמונה סאים, כיון דגמר ספרא, אפילו קופה של סאה לא היה יכול לסבול\" (שיר השירים רבה, ה ג; פסיקתא דרב כהנא, ויהי בשלח כב, עמ' 198-197 ומקבילות). במקרה זה אפשר היה לפרש שבן הבית הוא סתם משרת, מכל מקום הוא יהודי עצמאי הרשאי ללמוד תורה. הסיפור כמובן אגדי, אך מעלה דמות אפשרית של בן בית. קשר ישיר בין בן הבית לאחוזה (ה\"עיר\") יש במסורת אגדית נוספת: \"משל למלך שהיה לו בן בית בעיר, היו בני העיר מכבדין אותו, לומר שהוא בן ביתו של מלך, והמלך מכבדו לכאן ולכאן. מכר המלך את עירו לאחרים, התחילו פושעים בבן ביתו של מלך, בא לו אצל המלך, אחר ימים חזר אצל עירו, התחיל בן ביתו עובר בתוכה כמקדם, התחילו מכבדין אותו עוד שהוא בן ביתו של מלך, אמר להם המלך כשמכרתי פשעתם בי ולא היה בן ביתי, עכשיו הוא בן ביתי, ואתם מכבדים אותו?! המלך זה הקב\"ה, והעיר זו ארץ ישראל, ובן בית זה דוד מלך ישראל\" (מדרש תהילים, כד ב, עמ' קכ). בן הבית הוא מנהל בפועל של העיר, כמו דוד מלך ישראל. כן מתואר משה כבן בית של ריבון העולמים (שם, ב יג, עמ' טז), וכן מקורות נוספים.",
                    "ברם בתוספתא בבא בתרא, שגם היא מסבירה את משנתנו או הלכה דומה, נאמר: \"אימתי אמרו עריס נשבע שלא בטענה? כל זמן שעריס, יצא מעריסותו – הרי הוא ככל אדם. שותף – כל זמן ששותף, יצא משותפותו – הרי הוא כאחד מכל אדם. איפטרופוס – כל זמן שאפטרופוס, יצא מאפטרופסותו – הרי הוא כאחד מכל אדם. הבן שחלק והאשה שנתגרשה – הרי הן כאחד מכל האדם. מקבלין פקדונות והרועים והשכיר – אין להם חזקה\" (פ\"ב ה\"ה). הלכה זו מפרשת את המשך משנתנו (להלן), ובמקום \"בן הבית\" היא מציגה את \"הבן שחלק\". יתרה מזו, היא מנוסחת כמקבילה לתוספתא כתובות שציטטנו חלק ממנה (פ\"ט ה\"ג), ובמקום \"בן הבית\" המוציא ומביא היא גורסת בבבא בתרא \"הבן שחלק\". הרקע הרֵאלי להלכה זו הוא המשק של משפחה מורחבת, מה שמכונה בספרות חז\"ל \"[ה]אחים השותפים\". הצירוף מופיע במקורות פעמים רבות<sup class=\"footnote-marker\">85</sup><i class=\"footnote\">ראו פירושנו לשקלים פ\"א מ\"ז; חולין פ\"א מ\"ז.</i>. מדובר באחים שירשו את נחלת אביהם, אך לא חילקוה. בתקופת המשנה והתלמוד רווחו שני מבנים משפחתיים: האחד היה מבוסס על משפחה גרעינית ובה היה אבי המשפחה בעל הבית ובעל המשק; במקביל רווח מבנה אחר של משפחה מורחבת. במשפחה מעין זו היה האב בעל המשק והבנים עבדו במשק המשפחתי, אך האב היה בעל הרכוש. עם מותו של האב נותרו האחים שותפים בכול, וללא רכוש פרטי כלל<sup class=\"footnote-marker\">86</sup><i class=\"footnote\">ספראי, המשפחה, ושם ריכוז של דוגמאות כגון משנה, עירובין פ\"ו מ\"ז, וראו פירושנו לפסחים פ\"ח מ\"א.</i>. רבי חייא קובע: \"סתם אחין שותפין עד שלשה דורות\"<sup class=\"footnote-marker\">87</sup><i class=\"footnote\">ירו', בבא בתרא פ\"ט ה\"ד, יז ע\"א, וכן: \"אם תשקר לי ולניני ולנכדי (בראשית כא כב) – אמר רבי אבא בר כהנא עד לאחים השותפין\" (בראשית רבה, נד ב, עמ' 577). </i>, הווה אומר שבדרך כלל נשארו האחים שותפים גם אחרי מות אביהם עד שלושה דורות, ורק הדור הרביעי פירק את השותפות. במקורותינו עדויות רבות לאחים שחלקו וחזרו והשתתפו, הווה אומר שחילקו את הרכוש המשפחתי ואחר כך החליטו לחזור למבנה כלכלי וחברתי של בית אב. שותפים רגילים הם שותפים ברכוש מסוים, בשדה או בחנות, בעבד או בבית, אבל אחים שותפים הם שותפים בכול, ואין להם רכוש פרטי כלל. למשל, משנת שקלים קובעת שהאחים השותפים פטורים מן הקולבון<sup class=\"footnote-marker\">88</sup><i class=\"footnote\">\"קולבון\" הוא מעין תוספת של דמי עמלה שהצטרפה למחצית השקל. מי שחייב במחצית השקל מהתורה חייב גם בקולבון, ראו פירושנו לשקלים פ\"א מ\"ז. </i>, וכפשוטו הם פטורים בכלל מתשלום קולבון, ואפילו קולבון אחד אינם צריכים לשלם, וברור שהמשנה שם רואה בהם שותפים מוחלטים ששותפים בכול.",
                    "ה\"בן שחלק\" הוא מי שעוזב את המשק המשפחתי לאחר שבמשך שנים היה פעיל בתוכו. זו דוגמה נאה לפירוק המשק המשפחתי, וגם לסכסוכים אפשריים כתוצאה מכך.",
                    "אם כן למשנתנו שני הסברים שונים, ויש מהמפרשים שהסבירו את הבבלי (העוסק במשגיח על האחוזה) בבן שחלק.",
                    "המשך המשנה הוא מעין משנת \"כיצד?\", כלומר דוגמה להלכה. <b>אמר לו</b> – הנתבע לתובע,<b> מה את טועניני</b> – מה טענתך הספציפית? ענה לו התובע:<b> רצוני שתישבע לי</b> – אין לתובע תביעה ספציפית,<b> חייב</b> – הנתבע שבועה, כמות שהסברנו.<b> חלקו השותפים והאריסים</b> – השותפים נפרדו והאריס השתחרר,<b> אינו יכול להשביען</b> – חזרו להיות ככל האדם, כפי שגם ניסחה התוספתא שציטטנו לעיל. <b>ניתגלגלה לו שבועה ממקום אחר מגלגלים עליו את הכל</b> – אם הנתבע חייב שבועה אחרת ניתן לגלגל עליו גם שבועה בגין הזמן שהיה שותף או אריס, אף על פי שפירוק האריסות הוא כאילו ויתור גם על המשך ההתחשבנות. גלגול השבועה נדון לעיל (פ\"ו מ\"ג).",
                    "ההלכה שבמשנתנו חוזרת גם במקבילות: \"המושיב את אשתו חנונית או שמינה אפוטרופא הרי זה משביעה כל זמן שירצה, רבי אליעזר אומר אפילו על פלכה ועל עיסתה\" (משנה, כתובות פ\"ט מ\"ד), ובמקבילה בתוספתא: \"אין האיש משביע את אשתו עד שיושיבנה חנונית, או עד שיעשנה אפטרופיא. האשה כל זמן שתובעת כתובתה יורשין משביעין אותה, אינה תובעת כתובתה אין היורשין משביעין אותה, דברי רבי שמעון, וחכמים אומרים בין כך ובין כך היורשין משביעין אותה. עריס – כל זמן שהוא עריס, יצאו מעריסותו הרי הוא כאחד מכל אדם. שותף – כל זמן שהוא שותף, יצא משותפותו הרי הוא כאחד מכל אדם. אפטרופוס – כל זמן שהוא אפטרופוס, יצא מאפטרופסותו הרי הוא כשאר כל אדם. בן בית שאמרו – לא זה שנכנס ויוצא, אלא מכניס פירות ומוציא פירות\"<sup class=\"footnote-marker\">89</sup><i class=\"footnote\">תוס', כתובות פ\"ט ה\"ג; בבא בתרא פ\"ה ה\"ב בשינוי לגבי בן הבית, כפי שהראינו לעיל. </i>. התוספתא קשורה אפוא למשנת כתובות, אך גם למשנת שבועות.",
                    "תנא קמא סבור שאדם אינו משביע את אשתו. בדרך הטבע האישה נמצאת בבית ועלול להתגלע סכסוך כספי ביניהם, כלומר הבעל חושד שאשתו גנבה ממנו, או השתמשה ברכושו מעבר לנדרש. במקרה רגיל כזה אין הבעל יכול להשביע את אשתו, אבל אם היא אחראית על תחום כספי מטעמו היא הופכת למעין שותפה ואפשר להשביעה. זו כאמור גם עמדתה של משנתנו המגדירה שרק אישה ה\"נושאת ונותנת בתוך ביתה\" חייבת שבועה. לעומת זאת רבי אליעזר טוען שהבעל רשאי להשביע את אשתו על \"פּלכהּ\", כלומר שהיא עשתה כמות מסוימת ולא מכרה באופן פרטי חלק ממעשה ידיה, גם אם אינה נושאת ונותנת בתוך ביתה.",
                    "המשנה בבבא קמא מביאה דין שהרקע לו דומה: \"לוקחין מן הנשים כלי צמר ביהודה וכלי פשתן בגליל\" (פ\"י מ\"ט). ההנחה היא שלעתים הבעל מרשה לאשתו למכור מעט מהצמר שהיא עושה, והיא פועלת מטעמו. אבל \"וכולן שאמרו להטמין אסור\" (שם) – אם האישה ביקשה שלא לספר על כך לבעלה הרי שהקונה צריך לחשוד שהיא מרמה את בעלה, ואסור לקנות ממנה. רבי אליעזר מתיר ומאפשר אפוא להשביע את האישה כדי להסיר מעליה חשד. \"עיסתה\" היא מה שהאישה בישלה. למעשה רבי אליעזר מתיר לאדם להשביע את אשתו.",
                    "מעתה עלינו לשוב לנושא ההלכתי המרכזי של המשנה, והוא השבעת האישה. באופן טבעי שותף חשדן רשאי להשביע את חברו בלא טענה. האישה זוכה אפוא למעמד מיוחד שאין להשביעה אלא במקרים מיוחדים (לדעת חכמים במשנת כתובות ולדעת הכול במשנת שבועות), ועלינו לברר מדוע זכתה האישה במעמד זה. הירושלמי מסביר את טעמם של חכמים: \"אם אומר את כן, אין שלום בתוך ביתו לעולם\" (כתובות פ\"ט ה\"ד, לג ע\"א). לכאורה הטיעון הוא שהשבועה תגרום לפתרון הסכסוך בין הבעל לאשתו, ברם אם כך הוא מתאים עוד יותר לדעת רבי אליעזר שהיא חייבת שבועה אפילו על מעשה ידיה. אלא יש להבין שאם האישה באמת שותפה עסקית אין ברירה וצריך להשביעה, וכן הפוגמת כתובתה וכיוצא באלו. אבל אם האישה עובדת במשק ביתה אסור לבעל לחשוד בה, ואין הוא יכול להשביעה ולטעון נגדה, אלא אם כן יש לו הוכחות משפטיות. חכמים מעדיפים כאן את שלום הבית על האינטרס של הבעל. ההעדפה של שלום הבית היא סיבה, במקרה זה, להעדפה של האישה.",
                    "בתלמוד הבבלי אין נימוק גלוי להעדפה זו של שלום הבית או לזו שהאישה זוכה לה, אך השתמרה מסורת של מעין ויכוח בין רבי אליעזר לבין חכמים, ושם הם טוענים: \"אין אדם דר עם נחש בכפיפה\" (כתובות פו ע\"ב). טיעון זה הוא אחד המשפטים הכלליים שעיצבו את תפיסת ההלכה האמוראית בבבל, כמו המשפט המפורסם \"טב למיתב טן דו מלמיתב ארמלו\" (בבלי, יבמות קיח ע\"ב ועוד – טוב לשבת בשניים מלשבת אלמנה), או \"יותר משהאיש רוצה לישא אשה רוצה להנשא\" (שם קיג ע\"א). עסקנו במשפטים אלו במבוא למסכת כתובות, וראינו כי בעיני האמוראים אלו תובנות כלליות המעצבות את ההלכות ומוסבות להלכות שונות. לעתים משפטים אלו מעצבים קו מחשבה המיתרגם להלכה, ולעתים אלו נימוקים לאישור הלכה תנאית קיימת. משמעות המשפט, במקרה זה, היא שאדם אינו מקיים חיי מתיחות עם אשתו. אם הם חיים יחדיו הרי שיש ביניהם אמון וחיבה ולא עוינות וחשדנות. בתנאים אלו אין מקום להשביעה. ייתכן שיש לפרש את המשפט באופן רחב יותר: אם הבעל ישביע את אשתו יעיד הדבר על חשד כלפיה ולא תהיה אפשרות לקיים חיי משפחה כהלכה באווירה כזאת של חשד. על הבעל להאמין לאשתו ולא לנקוט נגדה צעדים הבנויים על חשד. יתר על כן, צעדים המביעים חשד גם יוצרים חשד ותומכים בהתפתחותו.",
                    "לעיל ראינו שהטלת חובת שבועה נחשבת לפגיעה בכבוד האישה (גיטין פ\"ד מ\"ג), ואולי נימוק זה מצטרף להסברת ההלכה שהאשה פטורה משבועה. אם האישה ספונה בביתה, הרי שהשבעתה הפומבית מהווה פגיעה בכבודה. אבל אם היא כבר עובדת ומשתתפת איתו בעסקים. הפגיעה בכבודה קטנה יותר, והצורך בהשבעה גדול יותר. או בניסוח אחר. אשה המשתתפת בעסקים איננה יכולה לדרוש התחשבות מיוחדת בכבודה ובפרטיותה. האשה זכאית לפרטיות, אך אם היא חלק מהעולם הכלכלי היא חשופה לתביעתו ככל ממשתף אחר.",
                    "בתלמוד הבבלי לכתובות (פו ע\"ב) מובעת הזדהות מלאה עם הטיעון של חכמים, ויש אפילו ניסיון לצמצם את דברי רבי אליעזר לאפשרות של \"גלגול שבועה בלבד\". גלגול שבועה הוא אמצעי שכל אדם יכול לחייב בו את חברו שבועה ללא עילה. אם פלוני חייב שבועה על דבר אחד המשביע יכול לדרוש ממנו להישבע ב\"גלגול\" גם על נושאים אחרים שבהם אין לו טענה משפטית תקפה. על ידי גלגול אדם רשאי להשביע גם את אשתו. אם רבי אליעזר סבור שרק במקרה כזה הוא משביע אותה הרי שחכמים אומרים שאינו יכול להשביעה גם על ידי גלגול. הסוגיה שם דוחה את הטיעון, אך הוא מעיד עד כמה שבועת האישה נחשבת למגונה בעיני התלמוד.",
                    "<b>שבועת האישה</b>",
                    "ההתנגדות לשבועת אישה נובעת, מן הסתם, גם מחרדת השבועה של קדמונינו שהתנגדו לכל שבועה, גם לשבועת אמת, אלא אם יש בה צורך של ממש. עסקנו בכך במבוא למסכת נדרים, והרחבנו במבוא למסכת זו.",
                    "מבחינה חברתית האיסור להשביע את האישה קשור למעמדה בבית המשפט. האישה אינה מעידה משום שהציבור הניח שעליה להיות ספונה בביתה ולא חשופה לדיון ציבורי. איסור להשביע מחזק את התדמית של \"כל כבודה בת מלך פנימה\" (תהילים מה יד) וכפי שהפסוק נדרש, שלא כפשוטו, על ידי חכמים בתר-אמוראיים: \"וכבודה] שלאשה שתהא יושבת בביתה, כן שלמה (דוד) [אמר כל כבודה בת מלך פנימה (תהילים מה יד), וכתיב אשתך כגפן פוריה] (שם קכח ג), [אימ]תי, כשהיא בירכתי ביתך (שם)\"<sup class=\"footnote-marker\">90</sup><i class=\"footnote\">מאן, גניזה, עמ' 80. דרשה זו המקובלת בעידן המודרני לא הייתה הפרשנות המקובלת לפסוק בתקופת התלמוד, ולא כאן המקום להרחיב בגלגוליו הדרשניים של פסוק זה. </i>. הביטוי בדרשה מביע כבוד והערכה מחד גיסא, אך הופך את האישה לנטולת תפקיד כלכלי של ממש גם במשפחה מאידך גיסא.",
                    "האיסור להשביע בא, באופן ישיר, לחזק את מעמדה כשותפה מלאה לבעל, אבל בחיי המעשה הוא גורר בו בזמן גם את הוצאתה מהשוק הכלכלי. דומה שזו דוגמה נוספת לחוק הבא להעניק אפליה מתקנת לחלש, והופך למעשה לכלי המנציח את חולשתו. כך עשוי להיות גורלו של כל חוק מפלה, והמחוקק בן זמננו מתחבט אף הוא בשאלות אלו.",
                    "בכמה מההלכות הנוגעות למקומה של האישה בחיי המשפחה והכלכלה המשפחתית מיוחסת לבית שמאי עמדה המעניקה לאישה יותר עצמה כלכלית ואוטונומיה. כך, למשל, בית שמאי מעניקים לאישה אפשרות רחבה יותר למכור נכסים שהביאה עמה (כתובות פ\"ח מ\"א). במשנה שם בית שמאי מסתייגים מעצם ההגבלות על האישה למכור את נכסיה. בית שמאי תובעים שבמעמד קידושין יעניק הבעל לאישה חפץ בשווי כספי גבוה יותר (משנה, קידושין פ\"א מ\"א). בית שמאי הם האומרים \"אין בנות ישראל הפקר\" (משנה, יבמות פי\"ג מ\"א, וראו פירושנו לה), והם גם מעניקים אמון לעדותה (משנה, יבמות פט\"ו מ\"ב). לכאורה העמדה המחייבת את האישה בשבועה שוללת את האמון בה ומעניקה כוח דווקא לגבר, אך יש בה הכרה באישה כשותף כלכלי שיש לו חובות וזכויות כאחת. דווקא עצמתה הכלכלית היא שמחייבת את האפשרות שהאישה תישבע. או בלשון אחרת, בעל שאינו יכול להשביע את אשתו גם לא יפקיד בידה את ניהול רכושו (רכושם המשותף).",
                    "נראה אפוא שבית שמאי נוקטים עמדה עקרונית המעניקה לנשים יתר אוטונומיה, וכי תפיסה זו היא אחת מנקודות המחלוקת העקרוניות שבין שתי אסכולות אלו. הבדל זה אינו מסביר, כמובן, את כל מחלוקות בית שמאי ובית הלל, אלא רק חלק מהן.",
                    "עם כל זאת יש להעיר שהזיקה בין משנת כתובות למשנתנו (שבועות) אינה מלאה. בשבועות מדובר על השבעה ללא טענה, ואילו את משנת כתובות ניתן להבין גם כאיסור מוחלט: אסור לבעל להשביע את אשתו גם כשיש לו טענה ספציפית. מבחינה פרשנית הסבר כזה אפשרי, אלא שדומה שעדיף להסביר את משנת כתובות כזהה למשנת שבועות ולא ליצור מחלוקת בין משניות אם אין במקורות עילה לכך<sup class=\"footnote-marker\">91</sup><i class=\"footnote\">במקביל אין, לדעתנו, לסטות מפשט המשנה על מנת לנסות \"להשכין שלום\" בין משניות סותרות. גישה הרמונית זו גם היא בעייתית. התלמודים נוקטים באופן עקרוני, ברוב הפעמים, את הדרך השנייה.  </i>.",
                    "הירושלמי (לח ע\"א) מוסיף שכל ההלכות במשנתנו הן כאשר הנתבע ניהל את כספי התובע \"ללא חשבון\"; אך אם הייתה הנהלת כספים מסודרת אין מקום לחיוב שבועה ללא טענה. גם הבבלי בדרכו מצמצם את המשנה ומתקשה לקבלה כמות שהיא. כיצד ניתן להשביע אדם ללא טענה ספציפית? הבבלי מתרץ שמדובר במקרה שיש טענה, אך היא אינה \"טענת ברי\" (מח ע\"ב). דומה ששני התלמודים מסרבים לקבל את המשנה כמות שהיא.",
                    "ההלכה שלפנינו מופיעה בקטע ילמדנו שהשתמר בכתב יד:",
                    "<b>שבועה שלא בטענה</b>",
                    "הילמדנו מצטט בפשטות את המשנה. הציטוט ניכר במיוחד במשפט השני שבו הילמדנו קוטע את המשנה ונוצר משפט שאין לו משמעות. זהו אפוא ציטוט בלתי למדני, או לפחות בלתי מוקפד. מחבר הילמדנו לא ציפה משומעיו להקשיב לתשובה או ללמוד ממנה.",
                    "לפי המשנה הרשומים במשנה נשבעים זה לזה, אפילו כשאין לתובע טענה מוגדרת וקל וחומר שאין לו הוכחה. הבבלי נסוג לחלוטין מהמשנה ומצמצם אותה: \"1.ואלו נשבעין שלא בטענת ברי <u>אלא בטענת שמא</u>: השותפין והאריסין. תנא: בן בית שאמרו, לא שנכנס ויוצא ברגליו, אלא מכניס לו פועלין ומוציא לו פועלין, מכניס לו פירות ומוציא לו פירות. ומאי שנא הני? משום דמורו בה התירא. אמר רב יוסף בר מניומי אמר רב נחמן: 2. והוא <u>שיש טענה</u> בינייהו שתי כסף. כמאן? כשמואל, והתני רבי חייא לסיועיה לרב! אימא: כפירת טענה, כרב\" (מח ע\"ב). אם כן המשנה מדברת רק על מקרה שיש טענת שמא, ויש טענה אחרת (גלגול שבועה). מעבר לכך הבבלי מסביר שמדובר במקרים שבהם הצד השני מורה היתר, כלומר שהנתבע אינו יכול להישבע \"לא נטלתי כלום\". הילמדנו איננו כבבלי בשתי נקודות מצמצמות אלו, ואף אינו מקבל את הנימוק של הבבלי.",
                    "הירושלמי אינו מצמצם את ההלכה אבל איננו יודעים מה עמדתו בנושא. ניתן ללמוד מהילמדנו שהירושלמי שימר את ההלכה המשנאית. כלומר הילמדנו איננו כבבבלי, וכנראה כירושלמי.",
                    "אשר לנימוק – הבבלי אינו מנמק את ההלכה, אך דרך אגב אנו שומעים את עמדתו: \"אמר ר' יוסי הדא אמרה בנושא ונותן שלא בחשבון, אבל בחשבון לא בדא\" (ירו', שבועות פ\"ז ה\"ז, לח ע\"א). אם כן הנימוק הוא שהשותפים (ויתר הרשומים ברשימה) נושאים ונותנים שלא בחשבון, ולכן אינם יכולים להישבע לבעל הבית (לתובע) שלא נטלו ממנו כלום. הנימוק דומה אפוא לנימוק הבבלי. מה הנימוק בילמדנו? קשה להבין את המשפט הסתום \"שאם אחד מהן יודע אחר חבירו כלום כל זמן שהן שותפים\". אולי יש לגרוס \"שאין אדם יודע אחר חבירו כלום\", כלומר שהם אינם מדווחים זה לזה, והרי הדברים קרובים לנימוק הירושלמי.",
                    "ייתכן גם שצירוף \"בן בית\" לא היה במשנה של הירושלמי, והדבר מסביר את היעדרו מהילמדנו. עם זאת ראינו גם שהילמדנו מקצץ ברשימות ומקטע משניות, גם ללא נימוק טקסטואלי.",
                    "דומה שלפנינו עדות להשתלשלות היחס לשבועה. כפי שראינו במבוא, בספרות התנאים נקבעו תנאים משפטיים המגבילים את השבועה למקרים מוגדרים. גם ראינו שמבצבצים רובדים פחות משפטיים שבהם הושתה שבועה מרצונו של הנתבע או בלחץ משפטי (או חברתי) גם במקרים נוספים. בתחילה הייתה השבועה מעין כלי בירור חליפי (אלוקי) למערכת עדויות וראיות משפטיות של בית דין אנושי, ובשלב שני היא תפסה את מקומה כמרכיב במערכת הראיות המשפטיות. שבועה ללא כל טענה שייכת לאותם רבדים קדומים. וכי מדוע יישבע הנתבע? הרי אין כאן אפילו טענה משפטית. זו מעין שבועת מהימנות כללית. משנתנו היא שריד מהרובד הקדום של השבועה שנותר על מקומו למרות ההתפתחות המשפטית. הסוגיות האמוראיות מעוניינות לצמצם מרכיב זה ולהפכו למשפטי יותר, על כן התלמוד הבבלי נוקטים את דרך הפרשנות היוצרת ומצמצמים את המשנה, והירושלמי (לפי עדות המדרש) מרחיב את ההלכה הקדם-אמוראית (העממית יותר) שעצם הטענה גוררת שבועה.",
                    "<b>והשביעית משמטת את השבועה</b> – משפט זה מנותק מקודמו; הוא הובא אולי בגלל הדמיון התוכני לגלגול השבועה הקודם. שם דובר בשבועה שלאחר זמן בטלה זכותו של התובע לדרוש אותה, וכן שביעית מהווה מעין הקפאת תהליכי השבועה. שנת השביעית מהווה סיבה לביטול חובות (שמיטת כספים). התוספתא קובעת: \"וכשם שהשביעית משמטת מלוה, כך שביעית משמטת שבועה\" (שביעית פ\"ח ה\"ו). כל השבועה נובעת מחוב כספי, או נכון יותר מתביעה כספית שהיא מעין חוב. אמנם חלק מהתביעות אינן בטלות בשביעית (כגון שבועת עדות), אבל ההליכים המשפטיים בטלים והדבר חל גם על השבועה. הווה אומר שאם חִייב בית הדין אדם להישבע (שומר, עד או נתבע) – השבועה בטלה."
                ]
            ],
            [
                [
                    "הפרק כולו עוסק בדיני שומרים. הוא מובא משום שבדיני שומרים השבועה תופסת מקום מרכזי. השבועה היא זו שכונתה שבועת הפיקדון (לעיל פרק ה). באופן טבעי יש בפרק חזרה על דיני שבועת הפיקדון, אבל הפרק במקורו אינו מתמקד רק בשבועה. הוא מנוסח בכבדות כאשר האפשרויות \"נגנב, אבד, מת או נשבה\" חוזרות פעמים מספר. ייתכן שהפרק כולו הועבר כמקשה אחת ממסכת בבא מציעא קדומה כלשהי והיה סמוך לפרק ג שם העוסק גם הוא בשומרים. המונח המשפטי \"שבועת פיקדון\" אינו מופיע במשנתנו, ולא בתוספתא המקבילה (פ\"ח), אף על פי שהיא עוסקת בו, וזו עדות לעריכה שונה מזו של פרק ה. הבבלי לפרק רובו סתמא דגמרא ונראה מאוחר לגוף המסכת הבבלית<sup class=\"footnote-marker\">1</sup><i class=\"footnote\">רוזנטל, שבועות.</i>.",
                    "<small>עפ”י כתב יד קופמן</small>",
                    "לפרק מקבילה בבבא מציעא פ\"ז מ\"ח.",
                    "<b>ארבעה שומרין הן</b> – דין ארבעה שומרים הוא מוסכמה מקובלת בספרות חז\"ל, ודוגמה מאלפת לדרכה המשפטית של התורה שבעל פה. המונחים של דיני שומרים אינם נזכרים במקרא, וחז\"ל ארגו מערכת מורכבת, שיש בה היגיון משפטי, הנשענת על כתובים ויוצרת מבנה משפטי משוכלל שאיננו בתורה. השומרים מתחלקים לארבעה סוגים שהם שלוש קטגוריות הלכתיות, וכל מה שייתכן שאירע לחפץ מתחלק לשלושה מצבים, כמובהר בטבלה. <b>שומר חינם והשואל נושא שכר והשוכר שומר חינם נשבע על הכל והשואל משלם את הכל נושא שכר והשוכר נשבעין על השבורה ועל השבויה ועל המיתה ומשלמים את האבדה ואת הגניבה</b> – רשימת המקרים היא הרשימה המקראית בתוספת אבֵדה שאיננה במקרא, אך במדרשי ההלכה שהזכרנו נקבע שאבדה כגנבה: \"ואם גנוב יגנב. אין לי אלא גנבה, אבדה מנין? הרי אתה דן, הואיל וגנבה חסרון שמירה ואבדה חסרון שמירה, אם למדת על גנבה שהוא חייב עליה לשלם, אף אבדה יהא חייב לשלם. אם גנוב יגנב, רבי יוסי הגלילי אומר להביא את האבידה\" (מכילתא דרבי ישמעאל, מסכתא דנזיקין, משפטים טז, עמ' 305). אם כן שני לימודים כאן, ואין ביניהם אלא מחלוקת על דרכי המדרש.",
                    "דיני שומרים בספרות חז\"ל",
                    "השבועה היא \"שלא שלח ידו\", כלומר לא נטל את החפץ, וחז\"ל הרחיבו אותה על כל פשיעה.",
                    "בירושלמי מובאת מסורת חולקת: \"אמרת, דברים שהשואל משלם נושא שכר נשבע, דברים שנושא שכר נשבע שומר חנם יהא פטור, דברים שנושא שכר משלם שומר חנם נשבע\" (לח ע\"ג). אם כן, באונס שוכר נשבע ושומר חינם פטור גם משבועה. הניסוח כולו מקביל, ביתר חלקיו, למשנה, והוא ניסוח מתוחכם וחידתי, כאילו חיפשו חכמים כללים המחייבים חריפות, לחדד את התלמידים.",
                    "במשנה אין להלכות נימוק, אבל בירושלמי: \"נושא שכר והשוכר לפי שנהנה מקצת ומהנה מקצת נשבע מקצת ומשלם מקצת\" (לח ע\"ב), ובמדרש: \"אם שכיר הוא בא בשכרו. שומע אני ישבע ויהא פטור, הרי אתה דן, הואיל ונושא שכר מהנה והשוכר מהנה, אם למדת על נושא שכר שנשבע על האונסין ומשלם הגניבה והאבידה, אף שוכר נשבע על האונסין וישלם הגנבה והאבדה. והרי שומר חנם יוכיח, שהוא מהנה ופטור מלשלם, הוא יוכיח על שוכר אע\"פ שהוא מהנה פטור מלשלם\" (מכילתא דרבי ישמעאל, מסכתא דנזיקין, משפטים טז, עמ' 307).",
                    "<b>המערכת של דיני שומרים – הצעה פרשנית שונה</b>",
                    "המערכת של דיני השומרים מוסכמת, לכאורה, על הכול. היא מאבני היסוד של המשפט העברי. היא באה לביטוי בהמשך הפרק, בכל הפרק האחרון בתוספתא ובמדרשי הלכה<sup class=\"footnote-marker\">2</sup><i class=\"footnote\">מכילתא דרבי ישמעאל, מסכתא דנזיקין פט\"ו-פט\"ז, עמ' 307-298; מכילתא דרבי שמעון בר יוחאי, כב ו – כב ח, עמ' 203-199. </i>. פרק ג בבבא מציעא מבוסס כולו על הנחות יסוד אלו, אבל הבבלי אומר שזו עמדתו של רבי מאיר (מט ע\"ב). כפי שאומר הבבלי עצמו משמעות משפט זה היא שיש החולקים על ההלכה, אבל הבבלי תמה, הרי לא שמענו על מי שחולק. הבבלי מתרץ שרק רבי מאיר סבור שנושא שכר דינו כשוכר, ועל כך חולק רבי יהודה האומר שנושא שכר דינו כשואל.",
                    "לא מן הנמנע שהבבלי משקף מסורת קדומה שבה יש מי שחולק על המבנה המשפטי שבמשנה ובמקבילותיה הרבות, ואכן העיון במקרא מציג טבלה שונה. הטבלה ערוכה לפי המתודה של חז\"ל, אך במקום סוגי שומרים מופיעים חפצים שונים שלכל אחד מהם דין שונה.",
                    "דיני שומרים לפי פשט המקרא",
                    "השכיר לא נזכר כלל, נאמר רק \"ובא בשכרו\", ואפשר להבין שהשכיר הוא פועל שכיר אצל בעל הבית שפגע ברכוש בעל הבית, והוא פטור מלשלם וזכאי לתשלום שכרו. מסורת חז\"ל הבינה שחמור או שה ניתנים לשומר שכר, וכסף או כלים לשומר חינם, אך זו כאמור פרשנות בלבד.",
                    "לעומת זאת יוספוס חושב שדין אחד לשמירת כסף ולשמירת חמור; על גנבה ואבדה נשבע ונפטר<sup class=\"footnote-marker\">3</sup><i class=\"footnote\">קד', ד 287-285.</i>. למרות האריכות בדברי יוספוס הוא בסך הכול מסכם חלק מפסוקי המקרא ואינו מתייחס לקשיים הפרשניים (מה ההבדל בין כסף לחמור). מצד שני גם הוא \"פוסק\" כחכמים שדין אבדה כדין גנבה (משנתנו; מכילתא דרבי שמעון בר יוחאי, כב יא, עמ' 206 ועוד).",
                    "בפירושנו לבבא מציעא פ\"ז נציע את עמדתו של דוד הנשקה, לדעתו של הנשקה ההלכה הקדומה של התנאים בחרה בפירוש הפסוקים השונה שהצענו. לדעתנו שרידי הפירוש הקדום ניתנים להבחנה בחלק מהמסורות, כולל אלו שהוסבו לפירוש החדש, זה שמופיע במשנתנו. דרכה של ההלכה הקדומה קרובה או זהה לזו שמשתקפת בדברי יוספוס. נעסוק בכך ביתר פירוט בפירושנו לבבא מציעא פ\"ג מ\"א. שם משנתנו מוזכרת כבדרך אגב, אך במהלך הפרק יש במשנה פירוט והרחבה של הלכות שומרים<sup class=\"footnote-marker\">4</sup><i class=\"footnote\">הנשקה, משנה ראשונה, עמ' 59-5.</i>.",
                    "את הפסוק \"ונקרב בעל הבית אל האלהים\" (שמות כב ז) יוספוס מסביר כעמידה לפני שבעה שופטים ושבועה, בדומה לחז\"ל שפירשו את הפסוק כשבועה בבית משפט: \"ונקרב בעל הבית אל האלהים. שומע אני לשאול באורים ותומים, תלמוד לומר אשר ירשיעון אלהים, לא אמרתי אלא אלהים שהם מרשיעין. ונקרב בעל הבית אל האלהים, לשבועה. אתה אומר לשבועה, או אינו אלא בשבועה ושלא בשבועה, הרי אתה דן, נאמר כאן שליחות יד ונאמר להלן שליחות יד, מה להלן שבועה אף כאן שבועה\" (מכילתא דרבי ישמעאל, מסכתא דנזיקין, משפטים טז, עמ' 302), וכן: \"ונקרב בעל הבית אל האלהים. הרי אחד, עד האלהים יבא דבר שניהם, הרי שנים, אשר ירשיעון אלהים, הרי שלשה, מכאן אמרו דיני ממונות בשלשה, דברי רבי יאשיה...\" (מכילתא דרבי ישמעאל, מסכתא דנזיקין, משפטים טז, עמ' 302, וכן תוס', שבועות פ\"ג ה\"ח). זה הפירוש המקובל. בדרשה \"אלהים\" הם דיינים. מוצעת האפשרות של בירור באורים ותומים, אפשרות זו נדחית ומתפרש ש\"אלהים\" משמעו שבועה, כמו בשליחות יד (שמות כב ז). לעתים הדיעה שנדחית איננה הוה אמינא מעורפלת אלא עמדה הלכתית של ממש.",
                    "בתרגום יונתן מובא תרגום פשוט של הפסוקים בלי להזכיר את המונחים \"שומר חינם\" ו\"שומר שכר\". היו חוקרים שראו בכך רמז להלכה קדומה או כיתתית, ברם אפשר גם שהתרגום מסתפק בתרגום מילולי ואין ללמוד מכך דבר<sup class=\"footnote-marker\">5</sup><i class=\"footnote\">היינמן, הלכה קדומה.</i>.",
                    "שתי העדויות הללו (יוספוס והתרגומים) נתונים לאותה בעיה מתודולוגית: האם ייתכן שסופר קדום המקבל את מסורת חז\"ל באופן עקרוני יפרש את הפסוק כפשוטו בלי לבטא בפרשנותו את הלכות חז\"ל? בספרות המחקר מתנהלים דיונים מתודולוגיים רבים על כך, וקשה למצוא ראיה ברורה לכאן או לכאן. למעשה אין בידינו מתודולוגיה להכרעה בשאלה כזאת, למרות העיסוק האינטנסיבי של המחקר בשאלה.",
                    "בתלמודים מתקיימים דיונים בניסיון להגדיר את רמת השמירה הנדרשת (כגון ירו', לח ע\"ג; בבלי, בבא מציעא צג ע\"ב). ברור שהשמירה תלויה בנוהג המקומי, וכל סיפור במקורות אינו אלא דוגמה מקומית. ניסיונות ההגדרה מתחילים למעשה כבר בתוספתא (בבא מציעא פ\"ח הי\"ג-הי\"ט).",
                    "המשך המשנה מציג סדרה ארוכה של מקרים שבהם השומר נשבע שבועת שווא, ובסוף התברר שבאמת לחפץ אירע משהו אחר. לנוחות העיון סודרו השאלות לפי תוכנן.",
                    "המשנה מניחה שלחפץ אירע אחד מחמישה מקרים: 1. מת, 2. נשבר, 3. נשבה, 4. נגנב, 5. אבד. רשימת המקרים היא הרשימה שבמשנה א.",
                    "שבועת הפיקדון נזכרת כאמור לעיל (פ\"ה מ\"א). משנתנו מניחה ששומר נשבע ונפטר, או משלם. כל מקרי הפטור הם בשבועה, וכן משמע ממשנת בבא מציעא פ\"ג מ\"א ופ\"ח מ\"ב. ואכן שבועת הפיקדון מעוגנת בתורה: \"שבעת ה' תהיה בין שניהם\" (שמות כב י). השבועה האמורה בתורה עוסקת רק באשר לשליחות יד, ואילו כל המקרים האחרים (שאבדה ושנשברה) הם שבועה אחרת, רחבה יותר.",
                    "כאמור ממשנתנו ברור ששומר נשבע ונפטר, אבל בתלמוד הבבלי מבצבצת גם פרשנות אחרת, מרחיקת לכת: \"תני רמי בר חמא, ארבעה שומרים צריכין כפירה במקצת והודאה במקצת\" (בבא קמא קז ע\"ב; בבא מציעא ה ע\"א; בבא מציעא צח ע\"א). אם כן שומר חייב שבועה רק במקרה של הודאה במקצת. את דברי רבי בר חמא עצמו ניתן להסביר שההודאה במקצת היא בעצם העובדה שהשומר מודה שהחפץ נמסר לידו, אבל אם הוא מכחיש הכול אין הוא חייב שבועה. אבל הבבלי שם הבין ששבועת שומר היא כמו דיןן מודהכן הבבלי מסביר בצורה מצומצמת: \"מקצת מן הטענה\"<sup class=\"footnote-marker\">6</sup><i class=\"footnote\">בפירושנו להלן פ\"ו מ\"ג;כן בתובות פי\"ג מ\"ד הצענו גם פרשנות מרחיבה יותר למונח, וראו שטינפלד, מודה במקצת. </i>. כלומר השומר מודה במקצת שפשע בחלק מהשמירה.",
                    "פרשנות כזאת אפשרית מבחינת התורה, והיא מהפכה הלכתית. חידוש המוצג כפרשנות למימרה תנאית קדומה. את הברייתא המקורית שרמי בר חמא מביא איננו מכירים אלא מציטוטה בדברי האמורא, והיא חשודה כחידוש אמוראי. מאידך גיסא קשה להניח שהתלמוד היה מציע מדעתו מהפכה כזאת שעומדת בניגוד למשניות רבות וגם להבנה הפשוטה של דיני שומרים שבתורה. לפיכך עלינו להסיק שאולי אין כאן ציטוט ישיר של ברייתא, אך יש כאן הלכה קדומה. תופעה כזאת שדברי הבבלי משקפים, לעתים, הלכה קדומה (בבלית?) שנדחקה מספרות חז\"ל אנו מוצאים גם בנושאים אחרים, והיא מחייבת בדיקה והרחבה. אם יזכנו החונן לאדם דעת נבחון אותה במקום אחר<sup class=\"footnote-marker\">7</sup><i class=\"footnote\">דוגמאות ראשוניות לכך הן ההלכות שאין צורך בטבילה בארבעים סאה של מים חיים, ודי בהתזה של תשעה קבים. הבבלי מנסה לצמצם הלכה זו לטבילת בעל קרי, אך מהמקבילות נראה שהייתה זו דרך טהרה חליפית קדומה, ראו בבלי, ברכות כב ע\"א ופירושנו למשנת ברכות פ\"ג מ\"ד. כך גם הדעה שאין טומאה למשקין (או לפחות לא טומאה מיוחדת), ראו המבוא למסכת משקין, ועוד. </i>."
                ],
                [
                    "<small>עפ”י כתב יד קופמן</small>",
                    "<b>אמר לשומר חנם איכן שורי אמר לו 1. מת והוא שנישבר או שנשבה או ניגנב או אבד 2. נשבר והוא שמת או נשבה או ניגנב או אבד 3. נישבה והוא שמת או נשבר או ניגנב או אבד 4. ניגנב והוא שמת או נשבר או נשבה או אבד 5. [אבד והוא שמת או נשבר או נשבה או נגנב]</b> – המצוי בין הסוגריים נשמט ונוסף בידי המעתיק הראשון בשוליים, ובדפוס נוסף: \"והוא שמת או נשבר או נשבה או נגנב\". <b>משביעך אני ואמר אמן פטור</b> – השבעה כזאת שהתובע אומר \"משביעך אני\" והנשבע אומר \"אמן\" היא שבועה לכל דבר (לעיל פ\"ד מ\"ג). בכל המקרים הללו השומר נשבע שבועת שקר, הוא אמר שהבהמה מתה ולמעשה קרה לה משהו אחר, אבל הוא פטור משום שגם אילו נשבע שבועת אמת היה נפטר. ההלכה במשנה מדגימה את הכלל שעל שבועת שקר חייב רק אם יש נזק כספי לתובע (לעיל פ\"ד מ\"ז-מ\"ח), \"שאין חייבין אלא על תביעת ממון כפיקדון\". אפשרות שנייה להסבר המשנה היא שפרטי השבועה אינם חשובים אלא מטרתה. מטרת השבועה היא לפטור את שומר החינם. כאשר הוא נשבע שהחפץ אבד, או נגנב, אין הוא נשבע אלא שהוא פטור, שהוא לא שלח ידו בחפץ, לכן הפרטים העובדתיים הם משניים. יתר על כן, בירושלמי (לח ע\"ד) רבי יוחנן מעלה את הטיעון ש\"מצוה להפיסו\" – השומר צריך לפייס את בעל הבית, ולשם כך מותר לו להישבע שבועה שיש בה \"שקר לבן\".",
                    "במקביל התלמודים מעלים גם אפשרות שהפטור הוא רק משבועת פיקדון, אבל חייב על שבועת ביטוי, כלומר על הפרטים העובדתיים שאינם נכונים (ירו', לח ע\"ד; בבלי, מט ע\"ב). שבועת ביטוי היא שבועה התנדבותית. האדם נשבע מעצמו, מדעתו ומרצונו, שלא במסגרת בית דין והליכים מסודרים. פרשנות כזאת מצמצת מאוד את המשנה, והיא שנויה כאמור במחלוקת אמוראים. הירושלמי מוסיף: \"תני לא להקל ולא להחמיר חייב\" (לח ע\"ד). ניסוח הכלל יוסבר במשנה האחרונה, אך לפיו בכל המקרים שבמשנה ב שבועת השקר אינה מקלה ואינה מחמירה על השומר, ו\"חייב\" על שבועת שקר, בניגוד למשנה.",
                    "<b>השבועה כ\"צדק מאחה\"</b>",
                    "הטיעון \"מצווה להפיסו\" משקף תפיסה נוספת של תפקיד השבועה. השבועה נחוצה כדי להשיג \"צדק מאחה\" – פיוס בין החולקים ופיוס בקהילה. לאף צד אין ראיה, וכך המרירות והחשדנות תישארנה. השבועה נועדה להשכין שלום ולמחוק את הטענות. היא מבוססת כמובן על ההנחה שהשבועה נחשבת בעיני כול לראיה לכנות מוחלטת. בעינינו התפיסה מעט נאיבית, וכי אין מי שיישבע שבועת שקר? הרי הוא כבר טען טיעון שאנו (בעלי הדין) חושדים שהוא שקרי! האם השבועה אכן תמנע את החשד? תפיסה זו משתלבת בתפיסה מיסטית של השבועה (תפיסה שאנו כינינו במבוא \"אורדאלית\" – מעין השבועה של הסוטה. אם היא שבועת שקר האיש ייענש מיידית מן השמים, ועינינו תחזנה בצדק הנעשה ומתגלה.",
                    "סיכום המקרים במשנה ב",
                    "שומר חינם"
                ],
                [
                    "<small>עפ”י כתב יד קופמן</small>",
                    "<b>איכן שורי אמר לו </b>1. <b>איני יודע מה אתה סח</b> – השומר מכחיש את כל עניין השמירה,<b> והוא שמת או נשבר או נשבה או ניגנב או אבד משביעך אני ואמר אמן פטור</b> – במקרה כזה אין הנתבע חייב שבועה, שכן לא הוכחו כלל קשרי שומר-מפקיד, אבל הנתבע הסכים להישבע. כפי שהראינו במשנה הקודמת, בנוסף לשבועות לפי ההלכה נהגו גם שבועות נוספות ככלי חברתי לבירור האמת בין מתדיינים. במשנתנו ובמשניות הבאות מוצגת סדרה של שבועות כאלו. השבועה היא שבועת שקר שכן מתברר שהשומר שיקר בשבועתו וקיבל את הבהמה לשמירה, אך לא נגרם נזק כספי שהרי השומר במקרה זה פטור מנזקי גנבה ושבי. \"אמן\" הוא מילת שבועה, אף על פי שהשבועה איננה נאמרת במפורש. במבוא למסכת שבועות נעסוק, אם יזכנו החונן לאדם דעת, בשאלת נוסח השבועה. נראה שם שבהלכה המאוחרת דרשו שבועה בסגנון טקסי וקבוע ובמסגרת פרוצדורה מסודרת בבית דין. במשנתנו מדובר בשבועה ספונטנית ללא פרוצדורה משפטית, ולפי ההלכה הקדומה די בכך. 2. <b>איכן שורי אמר לו אבד משביעך אני ואמר אמן העדין מעידים אותו שאכלו משלם את הקרן הודה מעצמו משלם קרן וחומש ואשם </b>3.<b> איכן שורי ואמר לו ניגנב משביעך אני ואמר אמן והעדים מעדים אותו שגנבו משלם תשלומי כפל</b> – גנב משלם תשלומי כפל. ההלכה הזו מופיעה במקרא, והיא חוזרת במשניות רבות. השומר גנב, וחייב בתשלום, ונשבע לשקר כדי להיפטר מהתשלום, ולכן חייב על שבועת שקר ועל הבהמה ששלח בה יד. <b>הודה מעצמו</b> – מיזמתו של השומר, בלא שבאו עדים להכחישו,<b> משלם קרן</b> – החזר החפץ שבו פשע<b>. </b>תשלום הקרן הוא על הגזלה עצמה. <b>וחומש ואשם</b> – על שבועת שקר משלם חומש מהנזק ומביא קרבן אשם. כן קובעת המשנה בבבא קמא (פ\"ט מ\"ז), והמשנה הבאה<sup class=\"footnote-marker\">8</sup><i class=\"footnote\">ראו עוד בבלי, בבא קמא קג ע\"ב; קו ע\"א ועוד. </i>. המודה איננו משלם כפל, משום שקיים כלל שהמודה פטור מקנס. להלן, בסוף המשנה, נברר כלל זה.",
                    "<b>הודה מעצמו משלם קרן וחומש ואשם</b> – זה הוא המקרה האמור בתורה. ממשנתנו משמע שאדם משלם את החומש ומביא אשם רק על הודאת עצמו, ועל עדות אחרים איננו מביא אותם. בפועל, בעולמנו, עונשו של מי שנתפס בשבועת שקר על ידי עדים קל יותר מעונשו של מי שהודה בעצמו בשבועת שקר. אך אין לו כפרה, ומן השמים יחמירו בדינו. בעיני חכמים, ואולי גם בעיני החברה, הוא עבריין שטרם נענש. נושא זה של העברת הענישה לאחריותו של בורא עולם נידון במקורות ויש לו פנים לכאן ולכאן, וניכרת ההתנגשות בין המישור הערכי שבו המודה על פי עצמו חייב בכל התשלומים על העבירה שביצע, אך 'תמורת זאת' הוא זוכה בכפרה מלאה. לבין הגישה המעשית לפיה מתברר שהמודה בעצמו איננו זוכה להקלה ודינו חמור יותר (במישור המעשי) ממי שנתפש במעשה עבירה על ידי עדים. במישור המעשי אין כל עידוד לאדם להודות בחטא (שבועת שקר), ומבחינה מעשית אם מתפש על ידי עדים מעמדו הכספי טוב יותר מאשר אם הודה בעצמו.",
                    "4. <b>איכן שורי<sup class=\"footnote-marker\">9</sup><i class=\"footnote\">במקבילה (משנת בבא קמא פ\"ט מ\"ח) במקום \"שורי\" – \"פקדוני\".</i> אמר לו נגנב משביעך אני ואמר אמן והעדים מעידין אותו שגנבו משלם תשלומי כפל</b> – כדין גנב, כמו כן מביא אשם על שבועת שקר (תוס', שם פ\"ח ה\"ו), אך אינו משלם את החומש, אולי משום שזה נבלע בתוך התשלום הגדול יותר של הכפל<sup class=\"footnote-marker\">10</sup><i class=\"footnote\">\"וחומשו עולה לו בכפילו, דברי רבי יעקב\" (בבלי, בבא קמא סה ע\"א); לחכמים (שם סה ע\"ב) יש דרשה לאישוש הלכה זו. לרבי יעקב נימוק הגיוני, ולחכמים דרשה. אבל בירושלמי למשנתנו (לח ע\"ד) משמע שחכמים חולקים על רבי יעקב וסבורים שצריך לשלם גם חומש על שבועת השקר; התשלום על הגנבה אינו קשור ואינו מפחית את הקנס על שבועת השקר.</i>, או שכפל איננו קנס. החומש הוא על שבועת השקר כמו במשנה הקודמת, והאשם הוא קרבן, גם הוא כמשנה הקודמת.<b> הודה מעצמו משלם קרן וחומש ואשם</b> – זו חזרה על הנאמר לעיל. כמובן אם העדים מעידים שטבח ומכר משלם תשלומי ארבעה וחמישה (תוס', בבא קמא פ\"ח ה\"ה)<sup class=\"footnote-marker\">11</sup><i class=\"footnote\">משנה, כתובות פ\"ג מ\"ט; בבא מציעא פ\"ג מ\"א. ניסוח הכללים בתוס', בבא קמא פ\"ז ה\"א, והדברים ידועים.</i>.",
                    "בנוסח הדפוס מקרה 2 הוא \"העדים מעידין אותו שאכלו משלם את הקרן\", מקרה 3 זהה.",
                    "סיכום המקרים במשנה ג",
                    "שומר חינם",
                    "דיני שומרים נידונו בפרק ג של בבא מציעא וכאן הובאו רק בשל חיוב השבועה. שומר שהכחיש ששלח יד בפיקדון חייב שבועה, ואם נשבע לשקר ונתפס חייב בחומש ואשם. נושא שבועת השקר הוא עיקר הדין כאן, וכל המידע הנוסף שבמשנה בא רק כבדרך אגב. מדובר בשומר חינם שאם אבד אצלו החפץ שלא ברשלנות חייב שבועה ונפטר. פרט זה אינו כתוב במשנה, ודנו*** בכך בפירושנו לפרק ג בבבא מציעא. הסברנו כך רק כדי לשמור על ההרמוניה בין המשניות, אבל הפרט איננו במשנה. מבחינתה של משנתנו ניתן להעמידה בתפיסה שיש מקום לשבועת שומרים גם במקרים אחרים.",
                    "במשנת בבא קמא פ\"ט מ\"ח-מ\"ט שבועת שקר היא על כל טענה שקרית, ואין זה משנה אם הנשבע (השומר) מרוויח מהשבועה או לא. כלומר גם אילו היה השומר פטור מתשלום בטענה אחרת (ללא שבועה), עצם העובדה שנשבע לשקר (ונתפס) מחייבת קנס וחומש. אבל במשנת שבועות פ\"ח מ\"ג מוברר ששבועת שקר היא רק שבועה כזאת שבזכותה השומר נפטר (שבועה שמשחררת את השומר מנזק כספי). אם שומר חינם טוען טענת אונס, ובעצם השור רק אבד, אין זו נחשבת שבועת שקר, שכן גם על אבדה השומר פטור. פרט זה איננו במשנתנו. ייתכן שמשנתנו חולקת על משנת שבועות בעניין זה, או שהיא מסכימה עימה בשתיקה. אבל משנתנו מדברת על כל שבועת שקר.",
                    "שבועת שקר של שומר שהודה מעצמו",
                    "שומר חינם פטור בטענת אבדה וגנבה ואם היה נשבע אמת היה נפטר, לכן שבועת השקר לא גרמה לשומר רווח, ולכן איננה נחשבת לשבועת שקר<sup class=\"footnote-marker\">12</sup><i class=\"footnote\">אולי משום שהשומר בעצם התכוון רק לומר פטור אני ולא להיכנס לבירור הפרטים, ואכן השומר לא נשבע בפירוט אלא אמר \"אמן\" בלבד. </i>. בלשון המשנה: \"כל הנשבע להחמיר על עצמו פטור\".",
                    "משנת שבועות מסכימה עם שני המקרים הראשונים במשנת בבא קמא אך מוסיפה את המקרים בשומר חינם (5-3). במשנת שבועות שני המקרים הראשונים הם דווקא בשומר חינם. משנת שבועות עצמה סתומה ואיננה אומרת באיזה שומר מדובר.",
                    "לכאורה ניתן אפוא לומר שמשנתנו משמרת את ההלכה הקדומה ששומר חינם ושומר שכר דינם אחד<sup class=\"footnote-marker\">13</sup><i class=\"footnote\">זו טענתו של הנשקה, משנה ראשונה, וראו פירושנו לראשית פרק ג בבבא מציעא.</i>, ושניהם פטורים באבדה וגנבה (נשבע ונפטר). ברם גם לפי ההלכה הקדומה דין בהמה הוא שהשומר חייב בגנבה ואבדה, ואם השומר טען (ונשבע) שהשור אבד או נגנב הוא חייב בתשלומים. נמצא שהשבועה לא גרמה לשומר רווח (לא הקלה על השומר), לפיכך משנת שבועות צריכה הייתה לקבוע שהשומר פטור גם במקרים 2-1. אם כן ברור שלפחות משנת שבועות מדברת דווקא על שומר חינם.",
                    "סיכום להבהרה – באופן \"טבעי\" אנו נוטים לפרש שהמשנה שלנו (שבועות) מדברת על שומר חינם שטוען טענת גנבה ונפטר בשבועה. אבל את משנתנו עצמה ניתן להבין בשומר חינם ובשומר שכר. הפרשנות המסורתית תטען שעורך המשנה לא הדגיש שמדובר בסוג אחד של שומר (חינם) משום שזה לא עיקר המשנה. הנשקה לעומת זאת הסביר את המשנה בדרכו בכל השומרים<sup class=\"footnote-marker\">14</sup><i class=\"footnote\">הנשקה, משנה ראשונה, עמ' 36-24. הנשקה רואה במשנה זו סיוע לדרכו. ברם לדעתנו פירושו אפשרי, אך אין לו יתרון על הפרשנות המסורתית שמשנתנו עוסקת בשומר חינם. </i>. לדעת הנשקה משנה זו מתאימה יותר להלכה הקדומה (שבה אין הבדל בין שומר חינם לשומר שכר) מאשר להלכה המקובלת שבה היה ראוי להדגיש שמדובר בשומר חינם (שוכר שכר חייב על גנבה)<sup class=\"footnote-marker\">15</sup><i class=\"footnote\">הנשקה, משנה ראשונה, וראו לעיל הערתנו עליו בראשית הפרק. </i>.",
                    "<u>משנת בבא קמא</u>",
                    "א. אם היא מסכימה למשנת שבועות הרי שיש לפרשה בשומר חינם בלבד, ולפי ההלכה המקובלת (שרק שומר חינם פטור בטענת גנבה ואבדה).",
                    "ב. ניתן גם לפרש אחרת, שמשנת בבא קמא חולקת על כל ההלכה של משנת שבועות (גם על מקרים 5-3), ולפי דעתה הגדרת שבועת השקר היא גם אם אין בה רווח לשומר.",
                    "ג. משנתנו מדברת על שור ומשנת בבא קמא על סתם פיקדון, משום שבסתם פיקדון שאינו בהמה דין שומר חינם ושומר שכר אחיד. משנת בבא קמא מהלכת אפוא בשיטת ההלכה הקדומה ומדברת על שומר שכר ושומר חינם כאחד.",
                    "אם כן אפשרות אחת היא שמשנת בבא קמא חולקת על כל משנת שבועות ומדגימה זאת בשני מקרים ברורים, וגם בכל המקרים האחרים של משנתנו. האפשרות הסבירה יותר היא שמשנתנו ומשנת בבא קמא אחת הן. ומשנת בבא קמא מצטטת חלק ממשנת שבועות, או שמשנת שבועות מוסיפה דוגמאות על המשנה הקדומה (משנת בבא קמא). משנת בבא קמא  עיקרה הוא בעצם דין תשלום על שבועת שקר, ומשנתנו דנה בעיקר בפרט אחד – מתי שבועת השקר איננה מחייבת חומש ואשם.",
                    "<b>קנס וכפל<sup class=\"footnote-marker\">16</sup><i class=\"footnote\">לדיון רחב יותר ראו רדזינר, קנסות, ובקצרה במבוא למסכת נזיקין. </i></b>",
                    "במשנת כריתות פ\"ג מ\"א שנינו: \"עד אומר אכל, והוא אומר לא אכלתי פטור. שנים אומרים אכל. והוא אומר לא אכלתי. רבי מאיר מחייב. אמר רבי מאיר, אם הביאוהו שנים למיתה חמורה, לא יביאוהו לקרבן הקל? אמרו לו מה אם ירצה לומר מזיד הייתי\". חכמים מנמקים את דינם בכך שהאדם יכול לטעון מזיד הייתי. על כל פנים בעצם שני הצדדים מחייבים קרבן אף על פי שהאדם מכחיש את המעשה, אך הוא כאילו נדון בבית דין ארצי, עלי אדמות, ושם עדות שניים חזקה מהכחשתו. גם חכמים בעצם מודים ששני עדים מחייבים אותו קרבן, אלא שלדעתם במקרה כזה האדם עצמו נהנה מאמינות גבוהה ביותר, שכן הוא יכול לטעון שעבר במזיד ואז הוא פטור מקרבן<sup class=\"footnote-marker\">17</sup><i class=\"footnote\">\"חייבי חטאות ואשמות אין ממשכנין אותן. חייבי עולות ושלמים ממשכנין אותן, אף על פי שאין מתכפר לו עד שיתרצה, שנאמר לרצונו. כופין אותו עד שיאמר רוצה אני. וכן אתה אומר בגטי נשים, כופין אותו עד שיאמר רוצה אני\" (משנה, ערכין פ\"ה מ\"ו). כאן מונח היסוד לכפייה על תשלום החוב, אך גם לפטור אם החייב לא הודה בעוונו. עסקנו בכך בהרחבה בפירושנו לערכין.</i>.",
                    "מכל מקום התפיסה שאדם מביא אשם רק על פי עצמו איננה מקובלת על משנת כריתות, אם כי המחלוקת היא האם ניתן וראוי לכפות עליו הבאת קרבן. אבל משנתנו (וכן משנת בבא קמא) ומשנת כריתות מסכימות שהמצב הרגיל של הבאת קרבן היא במי שהודה בעצמו שחטא. בפירושנו למשנת כריתות זו נצביע על עמדות שונות ביחס לכפיית קרבן, אבל ברור שמבחינה משפטית העדים מחייבים אותו קרבן, ואילו ממשנתנו משמע שאין עליו כל חובה להביא קרבן.",
                    "הקרן שהגזלן משלם היא כמובן דמי החפץ, והחומש הוא מעין קנס על שבועת השקר. המשנה ששנינו לעיל קובעת שהמזיק או הגזלן שהודה בעצמו חייב בתשלום ופטור מהקנס (לעיל פ\"ז מ\"ד). כן ראינו מחלוקת תנאית האם הכפל נחשב לקנס או לא. על כל פנים להלכה הנזכרת שם ולכלל מקבילות רבות (כתובות פ\"ג מ\"ט; שבועות פ\"ה מ\"ד; תוס', בבא קמא פ\"א ה\"ב; מכות פ\"א ה\"א; מכילתא דרבי שמעון בר יוחאי, כב ג, עמ' 194 ועוד הרבה). אם החומש הוא למעשה קנס, קשה להבין את הסיבה מדוע במשנתנו ברור שהמודה על פי עצמו שמשלם תשלומי חומש. הרי המודה על פי עצמו פטור מקנס",
                    "במשנתנו לעיל (שבועות פ\"ב מ\"ה) מדובר על כפירה ועל שבועת שווא ונשנה הכלל: \"זה הכלל כל המשלם על פי עצמו חייב ושאינו משלם על פי עצמו פטור\"; לכאורה מדובר שם גם על החומש, אבל החומש איננו נזכר במפורש וכנראה שאיננו משלם חומש שכן הוא נחשב לקנס.",
                    "בברייתא אחת נאמר: \"אנסתה ופיתיתה את בתי, והוא אומר לא אנסתי, ולא פיתיתי – משביעך אני ואמר אמן חייב. ורבי שמעון פוטר שאין משלם קנס על פי עצמו. זה הכלל כל שהוא קנס ומשלם על פי עצמו, משביעך אני ואמר, אמן חייב. וכל שאינו קנס, [אין] משלם על פי עצמו<sup class=\"footnote-marker\">18</sup><i class=\"footnote\">לפי ההלכות שמנינו לעיל צריך להיות ההפך, שקנס אינו משלם על פי עצמו. </i> – משביעך אני ואמר אמן פטור האומר נשבע אני חייב בתורה ובשמים פטור\" (תוס', שבועות פ\"ב הט\"ז, עמ' 448). אם כן אם נשבע שלא אנס, ונתגלה שאנס, חייב על שבועת השקר, אבל רבי שמעון מחדש שבמקרה שהודה מעצמו שאכן אנס הוא פטור גם מדמי השבועה (קרן וחומש, וברור שאם אין קרן אין גם חומש). המילה [אין] הממוסגרת בסוגריים איננה בכתב יד ברלין ובכתב יד וינה והיא מיותרת, ומטעה. הכלל פשוט: קנס הוא משלם על פי עצמו, כלומר חומש, ואולי גם כפל; אם נשבע שפטור, והודה שזו שבועת שקר, חייב לשלם, וקנס שהוא פטור עליו (אם הודה) ונשבע וחזר בו משבועתו פטור עליו. ההודאה על פי עצמו נתפסת כאילו נאמרה כבר בשלב הראשון (כשהבעל אמר \"משביעך אני\")<sup class=\"footnote-marker\">19</sup><i class=\"footnote\">בבבלי, שבועות לו ע\"ב, קוצרה הברייתא וכן נחסכה השאלה. </i>. על כל פנים לדעת רבי שמעון יש מי שאף על פי שהודה בעצמו חייב בקנס, ויש מי שפטור מקנס אם הודה, והכוונה לתשלומי כפל, או אולי גם לחומש שבו אנו עוסקים.",
                    "אם כן הכלל שאין משלם קנס על פי עצמו איננו כלל מלא. או אולי בקביעה שחומש על שבועת שווא הוא בבחינת \"קנס\" אינה קובעת שחלות עליו כל הלכות קנס. להערכתנו המונח \"קנס\" איננו מתאים לחומש על שבועת שקר. הגדרת החומש כקנס היא חלקית וחורגת מהמשמעות המקורית של המונח \"קנס\".<sup class=\"footnote-marker\">20</sup><i class=\"footnote\">מסקנה זו מבוססת על מסקנתו של רדזינר, קנסות. </i>"
                ],
                [
                    "<small>עפ”י כתב יד קופמן</small>",
                    "<b>אמר לאחד בשוק</b> – לכאורה משנתנו מפסיקה בדיני שומרים, המדובר בסתם טענה לאחד מהשוק (ירו', לח ע\"ד).<b> איכן שורי שגנבת והוא אומר לא גנבתי – </b>אלא נגנב על ידי אחר. במשנה המקבילה בבבא קמא פ\"ט מ\"ח<sup class=\"footnote-marker\">21</sup><i class=\"footnote\">משנה ז בבבא קמא שם מקבילה למשנה ג שלנו, ומשנה ח מקבילה למשנה שלנו.</i>: \"אמר לו נגנב\", וזה ניסוח ברור יותר. הכוונה יוצאת משתי המקבילות יחדיו. טענת השומר היא שהשור נגנב על ידי אחר. ההלכה הבסיסית היא שהגנב משלם תשלומי כפל גם אם לא הייתה כלל שבועת שקר.",
                    "המשנה בהקשרה הנוכחי משאירה תחושת אי נוחות. הפרק עוסק בדיני שבועות, אבל השבועה איננה נזכרת כלל. היא מופיעה רק במקבילה במשנת בבא קמא. ואכן השבועה אינה משפיעה על חיוב הכפל. יתר על כן, דין החיוב בגין שבועת שקר אינו נזכר. האם משלם גם על שבועת השקר? האם מביא אשם וחומש? אם זה עיקר הפרק – מדוע אין במשנה התייחסות לשבועה עצמה? ננסה להסביר זאת להלן בסוף המשנה. מכל מקום הוא נחשב כמי שהודה בעצמו, אף על פי שהודה רק בחלק מהטענה. עומדת לו הזכות שהודה בעצמו, גם אם ייתכן שבפועל הודה רק מהחשש מפני העדים. המודה חייב תמיד בקרן ופטור מקנס (לעיל פ\"ה מ\"ד), אף על פי שההודאה שלו הייתה חלקית בלבד.",
                    "המשנה הקודמת עסקה בשני מצבים – הורשע בבית דין (עדים העידו) והודה על פי עצמו. משנתנו עוסקת במצב ביניים שבו הודה מפי עצמו, אך אנו חושדים (חוששים) שההודאה נבעה מאילוץ, מחשש שהעדים יאשימו אותו, והשאלה היא האם המודה עדיין נהנה מזכויות היתר השמורות למודה מדעתו ומרצונו.",
                    "לסיכום, המשנה עוסקת במקרה של הסיפא של המשנה הקודמת, וחוזרת עליה בהבדל קל שההודאה לא הייתה רצונית, אלא מחשש העדים הממשמשים ובאים, והכול בא על מקומו בשלום. עורך משנת בבא קמא העביר כנראה את המשניות ממסכת שבועות לפרק ט שלו; אגב כך תמה על הכפילות בין הסיפא של משנה ג למשנתנו, ולכן הוסיף שינוי בפעם הראשונה (שבה העדים באו – מ\"ח) הנתבע טוען טענת \"אבד\", ואילו בפעם השנייה (מ\"ט – ראה עדים ממשמשים ובאים) הנתבע טוען טענת גנב. אבל חלוקה זו איננה משמעותית אלא היא ניסיון לגרום למשנה השנייה להיראות בעלת תוכן חדש; דין טענת \"אבד\" כדין טענת \"נגנב\" לכל דבר. לפי שחזור זה משנת בבא קמא שאבה את התוכן ממשניות שבועות."
                ],
                [
                    "<small>עפ”י כתב יד קופמן</small>",
                    "המקרים שבמשנה ובמבנה שלה מקבילים למשנה ב, אך בשואל. השואל חייב בכול (גם בגנבה וגם באונסין), לכן גם אם טען טענה שקרית מבחינה עובדתית, ונשבע עליה, פטור משבועת שקר, שכן הוא חייב בכל מקרה. המשנה האחרונה מנסחת כלל זה \"מחיוב לחיוב\".",
                    "אמר לשואל היכן שורי 1. אמר לו מת והוא שנישבר או נישבה או נגנב או אבד 2. נשבר והוא שמת או נישבה או ניגנב או אבד 3. נשבה והוא שמת או נשבר או ניגנב או אבד 4. ניגנב והוא שמת או נשבר או נשבה או אבד 5. אבד והוא שמת או נשבר או נשבה או ניגנב משביעך אני ואמר אמן פטור – לשקר אין משמעות כספית. השואל הודה שהוא חייב לשלם. אמנם הוא דיווח שקר על מה שאירע לבהמה, אך לא התחמק מהתשלום. חכמים רואים בכך שקר \"לבן\" שבא בגלל אי הנעימות שחש השואל, אבל אין בחוּבּוֹ נזק כספי. בירושלמי אפילו רואים בכך מעין מצווה: \"מצוה להפיסו\" (ירו', סנהדרין פ\"ג ה\"ט, כא ע\"ג). גם במשנה זו אין מקום לשבועה, הרי הנתבע משלם בכל מצב. כמו במשנה ב גם כאן השבועה היא \"חברתית\" בלבד, להפיס את דעת המפקיד, והיא מצטרפת לראיות על השבעת נתבעים שלא לפי ההלכה.",
                    "סיכום המקרים במשנה ה",
                    "שואל",
                    "גם כאן כמו במשנה ב האמוראים (בירושלמי ובבבלי) נחלקים האם פטור על כלל השבועה, או שפטור רק משבועת פיקדון וחייב בשבועת ביטוי. על כל פנים השבועה כאן אינה שבועת פיקדון, שהרי מדיני שומרים לא היה צריך להישבע כלל."
                ],
                [
                    "<small>עפ”י כתב יד קופמן</small>",
                    "<b>היכן שורי? אמר לו איני יודע מה אתה סח</b> השואל מכחיש את כל עניין השאילה, וממילא במקרה זה יהא פטור מתשלומים, שכן זו תביעה ללא בדל ראיה. המדובר כמובן כשאין עדים למעשה ההשאלה. בפועל אילו הודה על האמת היה חייב בתשלום (כדין שואל החייב באונסין). שבועת השקר באה לפטרו מחיוב, ולכן חייב על החפץ ועל שבועת שקר. המשנה אינה מפרטת שחייב בקרן וחומש כדי לא לחזור על מה שנאמר במשנה הקודמת, זאת אף על פי שכל מבנה המשנה הוא חזרה על הנאמר במשניות הקודמות בפירוט רב.",
                    "המשך המשנה מקביל למשניות ב, ה ועוסק בנושא שכר.",
                    "<b>אמר לנושא שכר ולשוכר איכן שורי 1. אמר לו מת והוא שנישבר או נישבה 2. נשבר והוא </b>[<b>ש</b>]<b>מת או שנישבה</b>[<b>ה</b>]<b> 3. נשבה והוא שמת או נישבר 4. ניגנב </b>[<b>והוא</b>] – נוסף מעל השורה; במקור היה כתוב \"או\". <b>שאבד 5. אבד </b>[<b>והוא</b>] – נוסף מעל השורה; במקור היה כתוב \"או\". <b>שניגנב משביעך אני ואמר אמן פטור</b> – פטור מתשלום על שבועת שקר, שכן זו לא גרמה לנזק כספי. במקרים 4-1 אילו נשבע אמת היה נפטר, ובמקרים 6-5 הוא ממילא משלם<b>. 6. מת או נשבר או נשבה והוא שניגנב או שאבד משביעך אני<sup class=\"footnote-marker\">22</sup><i class=\"footnote\">רש\"י לא גרס כן, ראו רוזנטל, שבועות, עמ' 8-7 הערה 15.</i> ואמר אמן חייב 7. אבד או שניגנב והוא שמת או נשבר או נשבה משביעך אני ואמר אמן פטור</b> – השומר התנדב לשלם, ואף נשבע ללא כל צורך, ועתה התברר שהוא פטור מלשלם. שבועת השקר לא גרמה לנזק כספי. הוא פטור מתשלום הן על שבועת שקר והן על הבהמה, שכן שוכר פטור מאונסין.",
                    "בדפוס נוסף: \"זה הכלל כל המשנה מחובה לחובה ומפטור לפטור ומפטור לחובה פטור, מחובה לפטור חייב\".",
                    "במשנתנו חסר המקרה בחומש ואשם המופיע במשנה ב.",
                    "סיכום המקרים במשנה",
                    "שוכר ושומר שכר",
                    "<b>זה הכלל כל הנשבע להקל על עצמו חייב ולהחמיר על עצמו פטור</b> – רק במשנה ו היה מקרה שבו הנתבע רוצה להקל על עצמו ומוכן להישבע (לשקר) כדי שלא לשלם (6), ובמקרה 7 הוא מחמיר על עצמו, וכן מקרה 6 במשנה ה ומקרים נוספים. בתוספתא שנביא להלן מובא כלל משוכלל יותר המסכם את כל המשניות.",
                    "ברור למדי שהמקרים יצרו את הכלל. הכלל מציע ניסוח לצירוף כל הכללים. ואכן חכמים שונים ניסחו את הכלל בצורה שונה (שלוש ניסוחים שונים). יש מקום לבדוק האם הניסוחים השונים ייצרו שוני הלכתי, בבחינת \"נפקא מינה לדינא\".",
                    "במשנה נעשה שימוש מדויק במונחים \"חייב\" ו\"פטור\". הכוונה רק לחיוב ופטור על שבועת שקר. שאלת התשלום למפקיד על החפץ עצמו לא נידונה. אנו הוספנו את הדין לפי הטענה הראשונית של השומר, אך המשנה אינה עוסקת אלא בשבועה. בתוספתא (פ\"ו ה\"ו-ה\"ז, עמ' 454-453) נוספת סדרה ארוכה של מקרים וסיכומים הלכתיים שמסקנתם זהה לזו שבמשניות.",
                    "<u>התוספתא</u>",
                    "זה לשון התוספתא: \"מסורתא<sup class=\"footnote-marker\">23</sup><i class=\"footnote\">זהו ביטוי יחידאי וכנראה בא לציין שזו מסורת קדומים, למעשה על כל הלכה ניתן לומר כן, ולא ברור במה יוחדה הלכה זו דווקא. </i>: שנים<sup class=\"footnote-marker\">24</sup><i class=\"footnote\">כלומר יש שני הבדלים בין שומרים (שומר חינם ושומר שכר) לבין שואל. </i>, מה שאין כן בשואל. והשואל שנים מה שאין כן בשומר חנם. ושואל שעשה נושאין ונותנין שנים מה שאין כן בשואל אחד נושא שנים מה שאין בשומר חנם. מסורתא חייב, פטור, חייב, חייב, פטור, חייב, פטור, פטור, חייב, חייב, פטור\" (פ\"ו ה\"ו, עמ' 453). כפי שהעיר ליברמן (בתוספת ראשונים על אתר) המונח 'מסורתא' מצוי בדפוס ובכתב יד וינה, לעתים בתחילת ההלכה ולעתים בסופה, והוא סימן מעתיק. בפרקי היכלות שנינו: \"וסימן הדא הלכתא למגרס אילון שמהתא דברכתא. מטורסיא\"י ועד טוטורוסי\"ת ניגרוס הדא מסורתא יה אחל גך פץ שבנ\"ם עק\"ת\" (סימן הלכה זו לגרוס שמות אלו של ברכות. מטורסיא\"י ועד טוטורוסי\"ת...). אם כן \"מסורתא\" הוא כמו \"סימן\"<sup class=\"footnote-marker\">25</sup><i class=\"footnote\">הסימן בא להזכיר את הסיומות של המילים הקדושות שבטקסט. </i>, ראשי תיבות לזיכרון הפרטים. סימן כזה מופיע בתשובות הגאונים<sup class=\"footnote-marker\">26</sup><i class=\"footnote\">תשובות רב נטרונאי, מהדורת ברודי אורח חיים קמה; סדר רב עמרם גאון, עמ' קכח.</i>. מהותו של הסימן תידון להלן בסוף פירוש התוספתא.",
                    "בהמשך התוספתא מובאת סדרת מקרים. כל מקרה דן בשומר אחר, ומסתיים במילים \"מה שאין כן בשומר אחר\". כלומר הדין כך הוא בשומר א (חינם, או שכר, או שואל), אבל במקרים אחרים משהו בפרטים ההלכתיים שונה. וזה לשון התוספתא (נוסח התוספתא הודגש בקו, והסברנו ללא קו):",
                    "כותרת: <u>אמר לשומר חינם ולשואל ולנושא שכר והשוכר היכן שורי? ואמר לו איני יודע. משביעך אני, ואמר אמן. ולאחר מיכן הודה שאכלו חייב</u> – משפט זה הוא כותרת כללית, מה הדין בכל המקרים הללו בשומרים השונים, כאשר השומר אמר \"איני יודע\" או טענות אחרות. עד כאן הכותרת, ומכאן מתפצלים פרטי הדינים השונים. 2. <u>אמר לשומר חנם היכן שורי? אמר לו איני יודע. משביעך אני ואמר אמן, ולאחר מיכן הודה שגנב או שאבד פטור</u> – השבועה לא הייתה אמת, אך גם לאחר שהתבררה האמת השומר פטור (שומר חינם פטור בגנבה ואבדה), ושבועת השקר לא גרמה לנזק כלכלי. פירשנו \"שגנב או שאבד\" כ\"שנגנב או שאבד\", \"גנב\" כמו \"אבד\", ולא שהשומר גנבו שאז היה חייב על פשיעה. כמו כן במקרה 6 להלן הזהה למקרה זה, אבל בשואל: 3.<u> מה שאין כן בשואל</u> – גם בשואל במקרה זה פטור מתשלום לשבועת השקר (מקרה 6), אבל הנימוק שונה במקצת כפי שנסביר להלן. 4. <u>נגנב או שאבד, משביעך אני ואמר אמן, ולאחר מיכן הודה שאכלו, חייב</u> – שומר חינם שאמר נגנב, חייב גם על שבועת שקר וגם על הבהמה שפשע בשמירתה. 5. <u>מה שאין כן בשואל</u> – (מקרה 8) פטור על שבועת שקר, שכן גם לאחר שנשבע לשקר היה חייב לשלם. אך כמובן חייב לשלם על הבהמה שפשע שבשמירתה. 6. <u>אמר לשואל היכן שורי? ואמר לו איני יודע. משביעך אני ואמר אמן, ולאחר זמן הודה שנגנב או אבד פטור</u> – פטור משבועת שקר, שכן כבר בהתחלה התחייב בתשלום על הבהמה, והשבועה לא גרמה לנזק כלכלי. כמובן ככל שואל הוא חייב בתשלום על הבהמה, שכן שואל חייב בגנבה ואבדה. זהו מקרה 3 לעיל. 7. <u>מה שאין כן בנושא שכר והשוכר</u> – זהו מקרה 10 להלן. 8. <u>נגנב או שאבד, משביעך אני ואמר אמן, ולאחר מיכן הודה שמת או נשבר או נשבה, פטור</u> – בשבועה הראשונה התחייב לשלם; הוא פטור משבועת שקר, שכן לא השבועה פטרה אותו מתשלום, אך חייב בתשלום על הבהמה שכן השואל חייב באונסין. 9. <u>מה שאין כן בנושא שכר והשוכר</u> – מקרה 16 להלן. 10. <u>אמר לנושא שכר היכן שורי? ואמר לו איני יודע, משביעך אני ואמר אמן, ולאחר מיכן הודה שמת או נשבר או נשבה, חייב</u> – אם אמר איני יודע הרי שאינו יכול להישבע שמת, ואולי החפץ נגנב ולכן חייב לשלם את דמי החפץ. בפועל התברר שהוא התנדב לשלם שכן הבהמה מתה, ושוכר פטור מאונסין, על כן צריך להיות השוכר פטור משבועת שקר (הרי שבועת השקר רק החמירה את מצבו). כך הדין במקרה 14 שנסביר להלן. להערכתנו נפלה בתוספתא שגיאה וצריך להיות \"פטור\", או שמא \"איני יודע\" הוא קיצור של \"איני יודע מה אתה סח\", ואז טענה זו אמורה הייתה לפטור אותו, ולכן חייב על שבועת שקר והכול אתי שפיר. למקרה כזה התוספתא רומזת גם בדברי הסיכום שלה (להלן). ברם ההמשך (מקרה 11) אינו מסתדר אלא באומר ממש \"איני יודע\", שכן אם השואל אומר \"איני יודע מה אתה סח\" יהא חייב על שבועת שקר (משנה ו לעיל).",
                    "11. <u>מה שאין כן בשואל</u> – השואל חייב בכל מצב בתשלום על הבהמה, ושבועת השקר ש\"איני יודע\" לא פטרה אותו, ולכן <b>פטור</b> על שבועת השקר. מקרה מפורט כזה אינו מצוי ברשימה במשנה, אך הוא כמובן הגיוני. 12. <u>מת או נשבר או נשבה, ולאחר מיכן הודה שגנב או שאבד חייב</u> – שבועת השקר פטרה אותו מתשלום, ומכיוון שזו שבועת שקר חייב בעונש הקבוע לשבועת שקר. 13. <u>מה שאין כן בשואל</u> – גם לאחר השבועה, וגם בלעדיה, הוא חייב ממון והשבועה לא פטרה אותו ממון, לכן <b>פטור</b> על שבועת שקר (וחייב בדמי הבהמה). אין ברשימה דיון מפורט במקרה כזה.",
                    "14. <u>אמר לנושא שכר והשוכר היכן שורי? ואמר לו איני יודע, משביעך אני ואמר אמן, ולאחר מיכן הודה שנגנב או שאבד פטור</u> – זה מקרה 7 לעיל (שדיבר על שוכר). 15. <u>מה שאין כן בשומר חנם</u> – מקרה 2 לעיל. הדין אותו דין, וכנראה צריך להבין שהביטוי \"מה שאין כן\" הוא גררה, או שיש לקרוא מה שאִין כן, כלומר מה שגם כן בשומר חינם. 16. <u>נגנב או שאבד, משביעך אני ואמר אמן, ולאחר מיכן הודה שאכלו, פטור</u> – גם ללא השבועה היה חייב ממון, ושבועת השקר לא פטרה אותו מממון. 17. <u>מה שאין כן בשומר חנם</u> – מקרה 4 לעיל (תוס', פ\"ו ה\"ז, עמ' 454-453). שבועת השקר פטרה אותו מתשלום, לכן חייב על שבועת השקר.<u></u>",
                    "סיכום המקרים בתוספתא",
                    "שוכר ושומר שכר",
                    "סיכום ההלכה הוא (נוסח התוספתא הודגש בקו, והסברנו ללא קו):",
                    "<u>נמצא: חייב בשואל פטור בשומר חנם</u> – בכל המקרים בתוספתא לא נזכר ששואל חייב (על שבועת שקר, שכן תמיד הוא משלם את דמי הבהמה). אבל מקרה כזה מתואר במשנה לעיל: במשנה ו1 שנינו ששואל שאמר \"איני יודע מה אתה סח\" ונשבע – חייב, ושומר חינם במקרה כזה פטור (משנה ג). סיכום התוספתא מסכם אפוא את ההלכות כפי שנשנו גם במשנה. בעל התוספתא מכיר אפוא גם את המשנה.",
                    "<u>חייב בשומר חנם פטור בשואל</u> – גם מקרה כזה לא נשנה במפורש, אך אם השומר אמר שאבד, ונשבע על כך ואחר כך הודה מרצונו שאכלו (לעיל ג2) – חייב על שבועת שקר, ובמקרה כזה שואל פטור, שהרי התחייב כבר בהודאה שאבד או נגנב. מתברר אפוא שהתוספתא מסכמת גם מקרים שלא נשנו במפורש במשנה.",
                    "<u>חייב בשואל פטור בנושא שכר והשוכר</u> – אין חייב בשואל אלא לעיל במשנה ו1 (אמר איני יודע מה אתה סח ונמצא שמת), ובמקרה כזה פטור בנושא שכר, שהרי נושא שכר פטור גם בטענת \"מת\". אבל מקרה כזה לא נזכר במפורש במשנה.",
                    "חייב בנושא שכר והשוכר (12) פטור בשואל – מקרה הנדון במשנה ה1.",
                    "<u>זה הכלל 1. מפטור לפטור, 2. מחובה לחייובא, 3. מפטור לחובה, פטור. 4. מחובה לפטור חייב</u> (פ\"ו סוף ה\"ז, עמ' 454). אם שבועת השקר גרמה לפטור, חייב על שבועת שקר (4). בכל יתר המקרים השבועה לא פטרה אותו מתשלום, או משום שהוא פטור גם ללא שבועה או משום שלאחר השבועה הוא חייב (2), וממילא שבועת השקר לא הייתה טובת הנאה כספית. כל זאת כמו המקרים המנויים במשנה. אבל בירושלמי מובא גם כלל אחר: \"תני לא להקל ולא להחמיר חייב\" (לח ע\"ד). אם כן במקרים 4-3 חייב, בניגוד למשנה ולתוספתא.",
                    "המסורת שציטטנו לעיל מסכמת את הברייתא הארוכה בדרכה: \"1. מסורתא שנים מה שאין כן בשואל, 2. והשואל שנים מה שאין כן בשומר חנם, 3. ושואל שעשה נושאין ונותנין שנים מה שאין כן בשואל, 4. אחד נושא שנים מה שאין בשומר חנם, 5. מסורתא חייב פטור חייב חייב פטור חייב פטור פטור חייב חייב פטור\" (תוס', פ\"ו ה\"ו, עמ' 453). זהו ניסיון לסיכום כל ההלכות בסגנון אחר שחלו בו שגיאות, ומשמעו:",
                    "1. שניים שיש בשומרים אחרים ואין בשואל – שנאמר בהם \"ואין כן בשואל\" (10, 12).",
                    "2. שניים שיש בשואל ואין בשומר חינם – שנאמר בהם דין שומר חינם, ודין שואל במקרה זה שונה (2, 4).",
                    "3. שניים שיש בנושא שכר ואין בשואל (10, 12). את משמעות נוסח התוספתא קשה לשחזר.",
                    "4. שניים שיש בנושא שכר ואין בשומר חינם (14, 16).",
                    "5. העתק של משפט הסיום בברייתא הוא רשימת ההלכות. הסדר של ההלכות אינו הסדר שבמשנה. יש בו 11 הלכות; בתוספתא 8 הלכות ובמשנה מספר רב יותר. איננו יודעים מה מנה המחבר, ומן הסתם השתבשה הרשימה לבלי הכר.",
                    "המסורתא ומשפט הסיום הם מסוג הסיומים החידתיים, הם נועדו מצד אחד לחידוד הזיכרון ומצד שני לחידוד התלמידים ולהפגנת יכולתם האינטלקטואלית של חכמים בהלכה.",
                    "כפי שכתבנו בראשית הפרק המשנה הציעה שתי עריכות שונות לסיכום ההלכות. גם בתוספתא מצויה הצעת עריכה נוספת, ואולי שתיים.",
                    "מכאן מסקנה חשובה לעריכת המשנה. בבית המדרש השונים הציעו עריכות שונות למשנה. בדרך כלל במשנה מוצגת עריכה אחת. לעתים רחוקות מצויות בתוספתא או בברייתא צורות עריכה אחרות<sup class=\"footnote-marker\">27</sup><i class=\"footnote\">ראו למשל פירושנו לבבא קמא פ\"א מ\"א ומ\"ה.</i>. העורך של משנתנו אסף עריכות שונות. במקרה זה 4-3 עריכות, בראשית המסכת (פרק א ו-ב) שתיים או שלוש עריכות אחרות. תופעה זו של עריכות שונות לאותו חומר רווחת מאוד במסכת נגעים. נמצאנו למדים שהעורך האחרון (רבי יהודה הנשיא וחבורתו?) כבר הכירו סדרת משניות קדומות, ואפילו משניות ערוכות. לעתים התופעה הפוכה: נאמרה פתיחה, כגון ארבעה אבות נזיקין, חמישה תמין וחמישה מועדין (בבא קמא פ\"א מ\"ה), ותנאים מאוחרים יותר מציעים פרשנויות שונות לאותן פתיחות (עריכות). תופעה דומה מצינו במסכת אבות, שבה ליחידה הראשונה (הכוללת דברי חכמים עד הלל ושמאי) שני המשכים מנוגדים, המשכים שכל אחד מציג המשך אחר לשושלת ה\"קבלה\" והסמכות. שני ההמשכים סותרים או משלימים זה את זה<sup class=\"footnote-marker\">28</sup><i class=\"footnote\">האם ההמשכים סותרים או משלימים זו שאלה של פרשנות, ואולי יותר שאלה של אידאולוגיה. ראו הדיון במבוא למסכת אבות.</i>."
                ]
            ]
        ],
        "Bibliography": [
            "אבות דרבי נתן, מהדורת שכטר, ש\"ז, וינה, תרמ\"ז.",
            "אבי יונה, גיאוגרפיה היסטורית – אבי יונה, מ', תשכ\"ג, גיאוגרפיה היסטורית, ירושלים.",
            "אבי יונה, מקדש – אבי יונה, מ', תשט\"ז, \"בית המקדש השני\", בתוך: אבי יונה, מ' (עורך), ספר ירושלים, עמ' 418-392.",
            "אברמסון, לשון שבדו – אברמסון, ש', תשל\"ה, \"לשון שבדו להם חכמים להיות נודר בו\", סיני עו, עמ' 119-110.",
            "אגדת בראשית, מהדורת ווארשה, תרל\"ו.",
            "אגרת רב שרירא גאון, מהדורת לוין, ב\"מ, חיפה, תרפ\"א.",
            "אהבת ציון וירושלים, ראטנער, ד', וילנא, תרס\"א-תרע\"ג.",
            "אהרוני ואחרים, אטלס מקמילן – Aharoni, Y. et al., 1993, <i>The Mcmillan Bible Atlas</i>, Jerusalem.",
            "אוצר הגאונים, מהדורת לוין, ב\"מ, חיפה וירושלים, תרפ\"ח-תש\"ג; מהדורת צילום, ירושלים, תשמ\"ד.",
            "אור זרוע, רבי יצחק ברבי משה נ\"ע מווינה, מהדורת זיטאמיר, תרכ\"ב.",
            "אורבך, אסקטיזם – אורבך, א\"א, תשכ\"א, אסקזיס ויסורים, ספר היובל ליצחק בער, ירושלים.",
            "אורבך, חז\"ל – אורבך, א\"א, תשל\"א, חז\"ל אמונות ודעות, ירושלים.",
            "אורבך, סופרים – אורבך, א\"א, תשי\"ח, הדרשה כיסוד ההלכה ובעית הסופרים, ספר היובל לג' שלום, ירושלים, עמ' מ-נו (= מעולמם של חכמים, ירושלים תשמ\"ו, עמ' 66-50).",
            "אייזנשטיין, אוצר המדרשים – אייזנשטיין, י\"ד, ללא שנת דפוס, אוצר המדרשים, ירושלים.",
            "איכה רבה, מהדורת באבער, ש', וילנא, תרנ\"ט.",
            "אילן, מכשפות – אילן, ט', תשס\"א, \"ציד מכשפות באשקלון\", בתוך: ששון, א', ספראי, ז' ושגיב, נ' (עורכים) אשקלון – עיר לחוף ימים, תל אביב, עמ' 146-135.",
            "אלבק, בתי דין – אלבק, ש', תשמ\"ז, בתי הדין בימי התלמוד, רמת גן.",
            "אלבק, השלמות – אלבק, ח', תשי\"ב, השלמות לפירוש המשנה, מצוי בסוף אלבק, פירוש.",
            "אלבק, מבוא – אלבק, ח', תשי\"ט, מבוא למשנה, ירושלים – תל אביב.",
            "אלבק, עריכת המשנה – Albeck, Ch., 1936, <i>Untersuchungen Über Die Redaction der Mischna</i>, Berlin.",
            "אלבק, פירוש – אלבק, ח', תשי\"ב, פירוש לשישה סדרי משנה, ירושלים – תל אביב.",
            "אלון, אסטרטגים – אלון, ג', תשי\"ז-תשי\"ח, מחקרים בתולדות ישראל בימי בית שני ובתקופת המשנה והתלמוד ב, תל אביב, עמ' 87-74.",
            "אלון, המשפט העברי – אלון, מ', תשל\"ג, המשפט העברי, ירושלים.",
            "אלון, מחקרים – אלון, ג', תשי\"ז-תשי\"ח, מחקרים בתולדות ישראל בימי בית שני ובתקופת המשנה והתלמוד, א-ב, תל אביב.",
            "אלון, תולדות – אלון, ג', תשט\"ו, תולדות היהודים בארץ ישראל בתקופת המשנה והתלמוד, תל אביב.",
            "אליאש, ריבית – אליאש, ב\"צ, תשל\"ח, \"שורשיה הרעיוניים של ההלכה – פרק בהלכות ריבית במשנה ובתלמוד\",<i> </i>שנתון<i> </i>המשפט<i> </i>העברי<i> </i>ה, עמ' 87-7.",
            "אליצור, אליעזר הקליר – אליצור, ש', תשע\"ד, רבי אליעזר בירבי הקליר פיוטים לראש השנה, ירושלים.",
            "אפשטיין, מבוא – אפשטיין, י\"נ, תש\"ח, מבוא לנוסח המשנה, ירושלים.",
            "אפשטיין, מבואות – אפשטיין, י\"נ, תשי\"ז, מבואות לספרות התנאים, ירושלים – תל אביב.",
            "אפשטיין, מחקרים – אפשטיין, י\"נ, תשמ\"ד-תשנ\"א, מחקרים בספרות התלמוד ובלשנות שמית, א-ד, ירושלים.",
            "ארבעה טורים, רבי יעקב ברבי אשר, מהדורת וארשה, תרמ\"ב.",
            "אשל, מדריך קומראן – אשל, ח', 2009, קומראן, מדריך כרטא, ירושלים.",
            "אשל ואשל, קטעים – אשל א' ואשל ח' תשנ\"ב, \"קטעים משתי תעודות ארמיות שהובאו למערת אביאור בתקופת מרד בר-כוכבא\", ארץ ישראל כג, עמ' 285-276.",
            "בהט, אטלס ירושלים – בהט, ד', 2000, בהשתתפות רובינשטיין, ח', אטלס כרטא הגדול לתולדות ירושלים, ירושלים.",
            "בוהק, מאגיה – Bohak, G., 2009, <i>Ancient Jewish Magic</i>, Cambridge.",
            "בזק, סוד עריכה – בזק, י', תשכ\"ב, \"סוד נוסף מסודות עריכת המשנה\", סיני עה, עמ' מב-ס.",
            "ביכלר, בית שמאי – ביכלר, א', 1905, \"הלכות למעשה כבית שמאי בזמן הבית ואחר החורבן\", בתוך:Krausz, S. and Weisz, M. (eds.), 1905, <i>Emlékkönyv Bloch Mózes tiszteletére életének kilencvenedik, évfordulója alkalmából kiadják tanitványai, Sefer ha Yovel Mosheh Aryeh Bloch</i>, Budapest, pp. 21-30 (= ספר היובל לכבוד ר' משה אריה בלאך).",
            "ביכלר, לימוד תורה – Büchler, A., 1914, \"Learning and Teaching in the Open Air in Palestine\", <I>JQR</I> iv, pp. 485-491.",
            "ביכלר, עזרת נשים – Büchler, A., 1898, \"The Fore-court of Women and the Brass Gate in the Tample of Jerusalem\", <I>JQR </I>10, pp. 678-718.",
            "בכר, ערכי מדרש – בכר, ב\"ז, תרפ\"ג, ערכי מדרש תנאים, תל אביב.",
            "בלנק, שבועה וקללה – Blank, S. H., 1950-1951, \"The Curse, Blasphemy, the Spell, and the Oath\", <I>HUCA</I> 23, pp. 73-95.",
            "בן ארי, הר הבית – בן ארי, מ', תשס\"ז, תחומי קדושה בהר הבית, עבודת דוקטור, אוניברסיטת בר-אילן, רמת גן.",
            "בן ארי, תחומים – בן ארי, מ', תשנ\"ט, קדושת הר הבית – תמורות בראי ההלכה, עבודה לתואר שני, אוניברסיטת בר-אילן, רמת גן.",
            "בן ציון, פולמוס – Ben Zion, S., 2006, <i>The Quest for Social Identity through Group Interaction:Negotiating Social Position Through Imitation, Confrontation and Cooperation: a Focus on the Tannaitic Sages</i>, Trondheim.",
            "בנואיט, מגילות – Benoit, P. et al., 1960, <i>Les Grottes de Murabba`at</i>, Oxford.",
            "בנוביץ, ענפי הנוסח – בנוביץ, מ', תשנ\"ד, \"שני ענפי הנוסח של פרק שבועות שתים בתרא בבבלי\", סידרא י, עמ' 38-5.",
            "בנוביץ, שבועות בתרא – בנוביץ מ', 2013, פרק שבועות שתים בתרא: בבלי שבועות פרק שלישי – מהדורה ביקורתית עם ביאור מקיף, ירושלים.",
            "בר, אמוראי בבל – בר, מ', תשל\"ה, אמוראי בבל, רמת גן.",
            "בר-אילן, כוהנים – בר-אילן, מ', תשמ\"ב, הפולמוס בין חכמים לכהנים בשלהי ימי הבית השני, עבודת דוקטור, אוניברסיטת בר-אילן, רמת גן.",
            "בר-אילן, מכשפות – Bar Ilan, M., 1993, \"Witches in the Bible and in the Talmud\", <i>Approaches to Ancient Judaism </i>V, pp. 7-32.",
            "בראשית רבה, מהדורת טהעאדאר-אלבק, הוצאת צילום, ירושלים, 1965.",
            "ברודי, מחוקקים – ברודי, י', תשמ\"ד-תשמ\"ו, \"כלום היו הגאונים מחוקקים\", שנתון למשפט עברי יא-יב, עמ' 315-297.",
            "ברודי, רב נטרונאי – ראו תשובות רב נטרונאי בר הילאי גאון.",
            "ברושי, בבתא – ברושי, מ', 2005, \"סיפורה של בבתא: תולדותיה, ארחות חייה ושיגרתם\",‫ קשת החדשה 14, עמ' 68-57‬.‬‬‬‬‬‬‬",
            "ברושי, מגילת דמשק – Broshi, M. (ed.), 1992, <i>The Damascus Document Reconsidered</i>, Jerusalem.",
            "ברושי וקימרון, שטר חוב – ברושי, מ' וקימרון, א', תשמ\"ט, \"שטר חוב עברי מימי בר-כוכבא\", ארץ<i> </i>ישראל כ, עמ' 261-256.",
            "גולק, קרקעות – גולק, א', תרפ\"ט, לחקר תולדות המשפט העברי בתקופת התלמוד, חלק ראשון, דיני קרקעות, ירושלים.",
            "גולאק, שטרות – קצוף, ר', תשנ\"ד, אשר גולאק, השטרות בתלמוד לאור הפפירוסים היוונים ממצרים ולאור המשפט היווני רומי, ירושלים.",
            "גולדברג, צמצום – גולדברג, א', תש\"ן, \"דרכים של צמצום מחלוקות אצל אמוראי בבל\", מחקרי תלמוד א, עמ' 153-135.",
            "גולדברג, שבת – גולדברג, א', תשל\"ו, פירוש למשנה מסכת שבת, ירושלים.",
            "גולדשמידט, מחזור – גולדשמידט, ד', תש\"ל (מהדיר), מחזור לימים נוראים לפי מנהגי בני אשכנז לכל ענפיהם, א ראש השנה; ב (יום כיפור) וכן הלאה, ירושלים.",
            "גיאוניקה – Ginzberg, L., 1968, <i>Geonica</i>, New York (Second Edition).",
            "גילת, פרקים – גילת, י\"ד, תשנ\"ב, פרקים בהשתלשלות ההלכה, רמת גן.",
            "גילת, קטן – גילת, י\"ד, תשנ\"ב, בתוך גילת, פרקים, עמ' 31-19.",
            "גינצבורג, פירושים – גינצבורג, י\"ל, תשכ\"א, פירושים וחדושים בירושלמי, א-ד, ניוארק.",
            "גינצבורג, שרידי ירושלמי – גינצבורג, י\"ל, תרס\"ט, שרידי הירושלמי, נויארק.",
            "גסטר, ספר המעשיות – גסטר, מ', 1974, ספר המעשיות, חיפה.",
            "דה פריס, תולדות ההלכה – דה פריס, ב', תשכ\"ב, תולדות ההלכה התלמודית, תל אביב.",
            "דור, מלקות – דור, צ', תשכ\"ג, \"עונשי ממון, ועונשי מלקות בספרות התלמוד\", סיני נב, עמ' קכ-קלט.",
            "דורן, מלחמת בני יעקב – Doran, R., 1989, \"The Non-Dating of Jubillees: Jub 34-38; 14-32 in Narrative Context\", <I>JSJ</I> 20, pp. 1-20.",
            "דינור, כוהנים – דינור, י', תשל\"ג, הכהונה – מעמדה החברתי והכלכלי בתקופת המשנה והתלמוד, עבודה לתואר שני, האוניברסיטה העברית, ירושלים.",
            "דינור, מסים – דינור, י', \"המסים על סחר חוץ וסחר פנים בארץ ישראל בתקופת המשנה והתלמוד\", בתוך: קדר, ב\"ז ואחרים (עורכים), פרקים בתולדות המסחר בארץ ישראל, ירושלים, עמ' 158-140.",
            "דינור, מערכת המסים – דינור, י', תשמ\"ב, מערכת המסים בארץ ישראל בתקופה הרומית על פי ספרות התלמוד, 63 לפסה\"נ – 395 לסה\"נ, עבודת דוקטור, האוניברסיטה העברית, ירושלים.",
            "דקדוקי סופרים – ראו רבינוביץ.",
            "הירשפלד, הבית – הירשפלד, י', 1987, בית המגורים הארץ-ישראלי, ירושלים.",
            "הירשפלד, עין גדי – Hirschfeld, Y., 2007, <i>En-Gedi Excavations II: Final Report (1996-2002)</i>, Jerusalem.",
            "הלבני, משנות שזזו – הלבני, ד', תשמ\"ה, \"משנות שזזו ממקומן\", סידרא ה, עמ' 68-63.",
            "הלכות גדולות, מהדורת הילדסהיימר, ע', ירושלים, תשל\"ב.",
            "הלכות פסוקות, מילר, י', הלכות פסוקות מן הגאונים, קראקא, תרנ\"ג.",
            "הלכות קצובות, מרגליות, מ', ירושלים, תש\"ך.",
            "הנשקה, משנה ראשונה – הנשקה, ד' תשנ\"ז, משנה ראשונה בתלמודם של תנאים אחרונים – סוגיות בדיני שומרים, רמת גן.",
            "הר, מסירה – הר, מ\"ד, 1979, \"הרצף שבשלשלת מסירת התורה: לבירור ההיסטוריוגראפיה המקראית בהגותם של חז\"ל\", ציון מד, עמ' 56-43.",
            "והרנהורסט, נדרים – Vahrenhorst, M., 2002, <i>Ihr sollt überhaupt nicht schwören:",
            "Matthäus im halachischen Diskurs</i>, Neukirchen-Vluyn.",
            "וויס, משנה – וויס, מ', תשל\"ב, \"למשנת בבא בתרא פ\"ב מ\"ד\", בר אילן, ט, עמ' 248-239.",
            "וויס, משניות שהן תוספתא – וויס, מ', תשנ\"ד, \"פרקי משנה בעלי אופי תוספתאי\", קעמ\"י 11, עמ' 62-55.",
            "וילהלם, קטע ילמדנו – Wilhelm, K., 1931, \"Ein Jelamdenu-Fragment\", <I>MGWJ</I> 75, pp. 135-143.",
            "ויס, שרידים – ויס, מ', תשנ\"ב, \"שרידי שקלא וטריא מן התקופה שקדמה לבית שמאי ובית הלל\", סידרא ח, עמ' 51-39.",
            "זבולון ואולניק, כלים – זבולון, ע' ואולניק, י', 1979, כלים מתקופת המשנה והתלמוד: ממצאים ארכיאולוגיים לאור המקורות (התערוכה והקטלוג), תל אביב.",
            "זוסמן, כתובת רחוב – זוסמן, י', תשל\"ד, \"כתובת הלכתית מעמק בית שאן – סקירה מוקדמת\", תרביץ מג, עמ' 158-88.",
            "זיסו, קרבן – זיסו, ב', תשס\"ז, \"כתובת 'קרבן' על גלוסקמה מירושלים\", קתדרה 123, עמ' 12-5.",
            "חדושי הר\"ן על מסכתות מגילה ומועד קטן, ירושלים תשכ\"ו.",
            "חוקי תיאודוסיוס – Theodosius, 1952, Codex, <i>The Theodosian Code</i>, Pharr, C. (tr.), Princeton.",
            "חילופי מנהגים – מהדורת לוין, ב\"מ, אוצר חילוף מנהגים בין בני ארץ ישראל ובני בבל, בני ברק, תשמ\"ז; מהדורת מרגליות, מ', החילוקים שבין אנשי ארץ-ישראל ואנשי בבל, ירושלים, תרצ\"ח.",
            "חמדה גנוזה, מהדורת שניאורזאהן, ש\"ז, ירושלים, תרכ\"ג.",
            "חסדי דוד, ר' דוד פארדו, ליוורנו, 1776.",
            "טור שלחן ערוך – ראו ארבעה טורים.",
            "ידין, מערת האיגרות – ידין, י', 1963, הממצאים מימי בר-כוכבא במערת האיגרות, ירושלים.",
            "ידין ואחרים, תעודות – Yadin, Y., 2002, <i>The Documents from the Bar Kokhba Period in the Cave of Letters</i>, Jerusalem.",
            "יהלום, פיוט ומציאות – יהלום, י', תש\"ס, פיוט ומציאות בשלהי הזמן העתיק, תל אביב.",
            "יוסף בן אפרים קרו – בתוך: ארבעה טורים.",
            "ילקוט המכירי, ישעיהו משלי, מהדורת כהנא שפירא, י\"ז, ירושלים, תשכ\"ד.",
            "ילקוט המכירי, תהילים, מהדורת בובר, ש', ירושלים, תשכ\"ד.",
            "ילקוט המכירי, תרי עשר, מהדורת גראינוף, א', לונדון, 1909.",
            "ילקוט שמעוני, מהדורת שילוני, י', ירושלים, תשל\"ג ואילך.",
            "ירדני, נחל צאלים – ירדני, ע', 1995, תעודות נחל צאלים, באר שבע.",
            "ירדני, תעודות – ירדני, ע', 2000, אוסף תעודות ארמיות עבריות ונבטיות ממדבר יהודה וחומר קרוב, ירושלים.",
            "ירושלמי כפשוטו – ראו ליברמן, ירושלמי כפשוטו.",
            "כהנא, דרישה – כהנא, מ', \" 'דרישה וחקירה', לאור דרשה חדשה בספרי זוטא לדברים\", בתוך: בויארין, ד' ואחרים (עורכים), עטרה לחיים: מחקרים בספרות התלמודית והרבנית לכבוד פרופסור ח\"ז דימיטרובסקי, ירושלים, עמ' 128-112.",
            "כותון, מכירה – Cotton, H.M., 1997, \"Deeds of Gift and the Law of Succession in the Documents from the Judaean Desert\", <i>Archiv für Papyrusforschung</i> 3, pp. 179-186.",
            "כסלו, יתיר – Kislev, M.A., 1986, \"A Barley Store of the Bar-Kochba Rebels (Roman Period)\", <i>Israel Journal of Botany</i> 35, pp. 183-196.",
            "כסלו, מערת אביאור – Kislev, M.A., 1992, \"Vegetal Food of Bar Kokhba Rebels at Abi’or Cave near Jericho\", <i>Review of Palaeobotany and Palynology</i> 73, pp. 153-160.",
            "כסלו, מצבור – Kislev, M.A., 2003, \"Cereals and Fruits from a Collapsed Cave South of Khirbet Qumran\", <i>Israel Exploration Journal</i> 53, pp. 74-77.",
            "כסלו, מצודת יתיר – כסלו, מ', 1987, \"מצבור של שעורים מאתר נחל-יתיר\", בתוך: קלונר, ע' וטפר, י' (עורכים), מערכות-המסתור בשפלת יהודה, תל אביב, עמ' 394-283.",
            "כשר, נגד אפיון – כשר, א', תשנ\"ז, נגד אפיון, ירושלים.",
            "לאבל, מלקות – לאבל, מ', תשנ\"ד, \"מכת מרדות\", שמעתין 118-117, עמ' 82-77.",
            "לאו, פלורה – Löw, I., 1967, <i>Die Flora der Juden</i>, 4 vols., Hildesheim.",
            "לואיס, מסמכי מדבר יהודה –Lewis, N., 1989, <i>The Documents from the Bar Kokhba Period in the Cave of Letters</i>, Jerusalem.",
            "לוי, מילון – Levy, J., 1924, <i>Wörterbuch über die Talmudim und Midrashim</i>, Vienna.",
            "לויטערבעך, מדרש ויסעו – לויטרבך, י\"ב, תרצ\"ג, \"מדרש ויסעו או ספר מלחמות בני יעקב, יוצא לאור פעם ראשונה עפ\"י כתבי יד שונים\", מאמרים לזכרון ר' צבי פרץ חיות, (ללא שם עורך), וינה.",
            "לוין, בית הכנסת – Levine, L.I., 1999, <i>The Ancient Synogogue</i>, New Haven.",
            "ליבניוס, מכתבים – Norman, A.F. (ed. and tr.), 1992, <i>Libanius, Autobiography and selected letters</i>, Harvard.",
            "ליברמן, זוטות – ליברמן, ש', תשכ\"ז-תשכ\"ח, \"זוטות\", פרקים בספר השנה של מכון שוקן א, עמ' 107-97.",
            "ליברמן, יוונים ויוונות – ליברמן, ש', תשכ\"ג (תשמ\"ד), יוונים ויוונות בארץ ישראל, ירושלים.",
            "ליברמן, ירושלמי כפשוטו – ליברמן, ש', תשנ\"ה, ירושלמי כפשוטו, ניו יורק – ירושלים.",
            "ליברמן, מחקרים – ליברמן, ש', תשנ\"א, מחקרים בתורת ארץ ישראל, ירושלים.",
            "ליברמן, משנת בבא מציעא – ליברמן ש', תשל\"ה, \"משנת בבא מציעא ריש איזהו נשך ופירושה\", יד רא\"ם (קובץ לזכר אליעזר מאיר ליפשיץ), ירושלים, עמ' 223-217.",
            "ליברמן, עיר-פרקון – ליברמן, ש', תשנ\"א, \"עיר-פרקון\", מחקרים, עמ' 418-417.",
            "ליברמן, תוספת ראשונים – ליברמן, ש', תשנ\"ט, תוספת ראשונים, ירושלים – ניו יורק.",
            "ליברמן, תוספתא כפשוטה – ליברמן, ש', תשט\"ו-תשמ\"ח, תוספתא כפשוטה, ניוארק.",
            "ליברמן, תנא היכא קאי – ליברמן, ש', תשנ\"א, מחקרים בתורת ארץ-ישראל, ירושלים, עמ' 115-110.",
            "ליברמן, תשלום תוספתא – ליברמן, ש', תשלום תוספתא, בתוך תוספתא מהדורת צוקרמאנדל, מ\"ש, ירושלים, עמ' 66-5.",
            "ליטון, כתבים גנוסטיים – Layton, B., 1987, <i>The Genostic Scripture</i>, Doubleday.",
            "לייבזון, גזירתא – לייבזון, ג', תשל\"ח, \"הגזירתא בתקופת הגאונים ובראשית ימי הבינים\", שנתון למשפט עברי ה, עמ' 154-79.",
            "לייבזון, נידוי – לייבזון, ג', תשל\"ה, \"על מה מנדין\", שנתון למשפט עברי ב, עמ' 341-292.",
            "לייבזון, שבועות – לייבזון, ג', תש\"מ, גזירתא וחרם בתקופת הגאונים ובראשית ימי הביניים, עבודת דוקטור, האוניברסיטה העברית, ירושלים.",
            "ליכטנשטיין, מגילת תענית – Lichtenstein, H., 1931-2, \"Die Fastenrolle: Eine Untersuchung zur jüdische-hellenistischen Geschichte\", <I>HUCA</I> VIII-IX, pp. 257-351.",
            "ליפשיץ, מיתה – ליפשיץ, ב', תשל\"ט-תש\"ם, \"מיתה לזה ותשלומים לזה\", שנתון למשפט עברי ו-ז, עמ' 243-203.",
            "ליפשיץ, מיתה ותשלומים – ליפשיץ, ב', תשמ\"א, \"האין אדם מת ומשלם? (לשאלת מקורה של הילכת 'קם ליה בדרבה מיניה')\", שנתון למשפט עברי ח, עמ' 243-153.",
            "ליפשיץ, שבועת בית דין – ¬ליפשיץ, ב', תשמ\"ד, \"גלגולה של שבועת בית דין באלה\", שנתון למשפט עברי יא-יב, עמ' 406-393.",
            "מגיד משנה, הודפס על גיליון משנה תורה לרמב\"ם, מהדורת תל אביב, 1959.",
            "מגילות מדבר יהודה – <i>DJD Discoveries in the Judean Desert</i>, 1953-1995, in: Balliet, M. et al. (eds.), Oxford.",
            "מגילת דמשק – ראו ברושי, מגילת דמשק.",
            "מגילת המקדש – ידין, י', תשל\"ז, מגילת המקדש, ירושלים.",
            "מגילת תענית – ראו ליכטנשטיין, מגילת תענית.",
            "מגן ואחרים, ארץ בנימין – Magen, Y. et al., 1995, <i>The Land of Benjamin</i>, Jerusalem.",
            "מדרש משלי, בתוך: מדרש שוחר טוב, מהדורת כהן, י', ירושלים, תשכ\"ח; מהדורת וויסאצקי, ב', ניו יורק, תש\"ן.",
            "מדרש שמואל, בתוך: מדרש שוחר טוב, מהדורת כהן, י', ירושלים, תשכ\"ח; מהדורת ליפשיץ, ב', ירושלים, תשס\"ט.",
            "מדרש תהילים (שוחר טוב), מהדורת בובר, ש', וילנא, תרנ\"א.",
            "מדרש תנאים לדברים, מהדורת הופמן, ד\"צ, ברלין, 1909-1908.",
            "מדרש תנחומא, קושטא, רפ\"ב ומנטובה, שכ\"ג.",
            "מדרש תנחומא-בובר, מהדורת בובר, ש', וילנא, תרמ\"ה.",
            "מונטגומרי, קמעות – Montgomery, J.A., 1913, <i>Aramaic Incantation Texts From Nippur</i>, Philadelphia.",
            "מוסקוביץ, עשו אותו – מוסקוביץ, ל', תשס\"ח, \"עשו אותו\", בתוך: גולינקין, ד' ואחרים (עורכים), תורה לשמה; מחקרים במדעי היהדות לכבוד פרופסור שמא יהודה פרידמן, ירושלים – רמת גן, עמ' 222-205.",
            "מוסקוביץ, פיקציות – Moscovitz, L., 2003, \"Legal Fictions in Rabbinic Law and Roman Law: Some Comparative Observations\", <i>Rabbinic Law in Its Roman and Near Eastern Context</i>, pp. 105-132.",
            "מחזור ויטרי לרבנו שמחה, הורביץ, ש', נירנברג, תרפ\"ג; ד\"צ, ניו יורק, תש\"ך.",
            "מילון בן יהודה – בן יהודה, א', 1959, מילון הלשון העברית, ירושלים – תל אביב.",
            "מיליק, מגילות ב – ראו בנואיט, מגילות.",
            "מכילתא דרבי ישמעאל, מהדורת האראוויטץ, ח\"ש ורבין, י\"א, ירושלים, תש\"ל.",
            "מכילתא דרבי שמעון בר יוחאי, מהדורת אפשטיין, י\"נ ומלמד, ע\"צ, ירושלים, תשט\"ו.",
            "מלאכת שלמה, פירוש למשנה לר' שלמה עדני, הודפס בתוך משניות יכין ובועז, ירושלים, תשט\"ז.",
            "מלחמות היהודים, יוספוס פלביוס, מהדורת שליט, א', ירושלים – תל אביב, תשכ\"ז.",
            "מלמד, היחס – מלמד, ע\"צ, תשכ\"ז, היחס שבין מדרשי הלכה למשנה ולתוספתא, ירושלים.",
            "מסכת כלה, מהדורת היגער, מ', ירושלים, תש\"ל.",
            "מסכת סופרים, מהדורת היגער, מ', ניו יורק, תרצ\"ד.",
            "מסכתות זעירות, מהדורת היגער, מ', ירושלים, תש\"ל.",
            "מקלוג, קמעות – McCullough, W.S., 1967, <i>Jewish and Mandaen Incantation Bowls</i>, Toronto.",
            "מרגליות, החילוקים – מרגליות, מ', תרצ\"ח, החילוקים שבין אנשי ארץ-ישראל ואנשי בבל, ירושלים.",
            "מרגליות, הלכות ארץ ישראל – מרגליות, מ', תשל\"ד, הלכות ארץ ישראל מן הגניזה, ירושלים.",
            "מרחביה, שמתא – מרחביה, ח\"מ, תשל\"ב, \"ה'שמתא' בספרות הפולמוס הנוצרית בימי הביניים\", תרביץ מא, עמ' 115-95.",
            "מרחביה, תלמוד – מרחביה, ח\"מ, תשל\"א, התלמוד בראי הנצרות, ירושלים.",
            "מרטינז, שלא תאכל – Martinez, D., \"May she neither eat nor drink\": Love Magic and Vows of Abstinence, in: Meyer, M. and Mirecki, P. (eds.), <i>Ancient Magic and Ritual Power</i>, Leiden, pp. 335-360.",
            "משנה שלמה, מהדורת ורטהימר, ש\"א, ירושלים, תשנ\"ב.",
            "נאה, אם למסורת – נאה, ש', תשנ\"ב, \"אין אם למסורת, או: האם דרשו התנאים את כתיב התורה שלא כקריאתו המקובלת?\", תרביץ סא, עמ' 448-401.",
            "נאה, תורת כהנים – נאה, ש', תשנ\"ז-תש\"ס, \"מבנהו וחלוקתו של מדרש תורת כוהנים: א. מגילות (לקודיקולוגיה התלמודית הקדומה); ב. פרשות, פרקים, הלכות\", תרביץ סו, עמ' 515-483; סט, עמ' 104-59.",
            "נוה, כתובות – נוה, א', תשל\"ז, על פסיפס ואבן, ירושלים.",
            "נוה, כתובות ארמיות – נוה, י', תשמ\"ט, \"הכתובות הארמיות והעבריות מבתי הכנסת העתיקים\", ארץ ישראל כ, עמ' 310-302.",
            "נוה, מצבות – נוה, י', תשנ\"ה, \"מצבות צוער\", תרביץ סד, עמ' 498-477.",
            "נוה, עוד מצבות – נוה, י', תש\"ס, \"שבע מצבות חדשות מצוער\", תרביץ סט, עמ' 635-619.",
            "נוה, צוער – נוה י', תשנ\"ט, \"עוד על מצבות צוער\", תרביץ סח, עמ' 586-581.",
            "נוה ושקד, מגיה – Naveh, J. and Shaked, S., 1993, <i>Magic Spells and Formulae</i>, Jerusalem.",
            "נוה ושקד, קמעות – Naveh, J. and Shaked, S., 1985, <i>Amulets and Magic Bowls</i>, Jerusalem.",
            "נוי, כתובות המזרח – Noy, D. et al., 2004, <i>Inscriptiones Judaicae Orientis</i>, I, III, Tübingen.",
            "ניומן, מעשים – ניומן, ה', תשע\"א, המעשים לבני ארץ-ישראל, ירושלים.",
            "נצר, ארמונות – נצר, א', תש\"ס, ארמונות החשמונאים והורדוס הגדול, ירושלים.",
            "נצר, ארמונות יריחו – Netzer, E. and Rozenberg, S., 2008, <i>Hasmonaean and Herodian Palaces at Jericho: Final reports of the 1973-1987 Excavation</i>s, Jerusalem.",
            "סדר עולם רבה, מהדורת רטנר, ב', ניו יורק, תשכ\"ו; מהדורת מיליקובסקי, ח', ירושלים, תשע\"ג.",
            "סדר רב עמרם גאון, מהדורת גולדשמידט, ד', ירושלים, תשל\"ב.",
            "סוקולוף, ארמית – Sokoloff, M., 1990, <i>A Dictionary of Jewish Palestinian Aramaic of the Byzantine Period</i>, Ramat Gan.",
            "סוקולוף, ארמית בבלית – Sokoloff, M., 2002, <i>A Dictionary of Jewish Babylonian Aramaic</i>, Ramat Gan.",
            "סירליאון (שירליאון, סיריליאו) רבינו שלמה, תלמוד ירושלמי סדר זרעים, מהדורת הלוי, ח\"י, ירושלים, תשי\"ד-תשכ\"ז.",
            "סמיט, מילון – Smith, W., 1890-1891, <i>A Dictionary of Greek and Roman Antiquities</i>, London.",
            "ספר הישר, רבנו תם, מהדורת דן, י', מבוססת על הדפוס הראשון, ונציה, שפ\"ה, ירושלים, תשמ\"ו; מהדורת ראזענטהאל, ש\"פ, ד\"צ, ירושלים, תשנ\"ג.",
            "ספר המקצועות, מהדורת אסף, ש', ירושלים, תש\"ז.",
            "ספר יראים השלם, רבי אליעזר ממיץ, מהדורת גולדבלום, י\"א ושיף, א\"א, וילנא, תרנ\"ב-תרס\"ב; ד\"צ, ירושלים, תשנ\"ה.",
            "ספר ערוגת הבושם, ר' אברהם ב\"ר עזריאל, מהדורת אורבך, א\"א, ירושלים, תרצ\"ח ואילך.",
            "ספר פתרון תורה, (המחבר אינו ידוע), מהדורת אורבך, א\"א, ירושלים, תשל\"ח.",
            "ספר שני לוחות הברית, ר' ישעיה הורוויץ, פיורדא, תקכ\"ד.",
            "ספרא דבי רב והוא ספר תורת כהנים, מהדורת פינקלשטיין, א\"א, על פי כתב יד רומי (אסמני מס' 66), ניו יורק, תשמ\"ט-תש\"ן.",
            "ספרא דבי רב עם פירוש הראב\"ד, מהדורת שושנה, א', תשנ\"ח ואילך, ירושלים.",
            "ספראי, אנשי מעשה – ספראי, ש', תשמ\"ה, \"חסידים ואנשי מעשה\", ציון נ, עמ' 154-133 ( = בימי הבית, ב, עמ' 539-518).",
            "ספראי, בימי הבית – ספראי, ש', תשנ\"ד, בימי הבית ובימי המשנה, א-ב, ירושלים.",
            "ספראי, גבוה מעל גבוה – ספראי, ז', תש\"ס, \"'גבוה מעל גבוה – וגבוהים מעליהם', חכמים ומערכות המשפט בתקופת התלמוד\", בתוך: שגיא, א' ואחרים (עורכים), יהדות פנים וחוץ – דיאלוג בין עולמות, ירושלים, עמ' 234-219.",
            "ספראי, הכלכלה – Safrai, Z., 1994, <i>The Economy of Roman Palestine</i>, London.",
            "ספראי, הכרעה כבית הלל – ספראי, ש', תשנ\"ד, \"הכרעה כבית הלל ביבנה\", בימי הבית ובימי המשנה, ב, עמ' 405-382.",
            "ספראי, הלכה למשה מסיני – ספראי, ש', תש\"ן, \"הלכה למשה מסיני, היסטוריה או תיאולוגיה?\", בתוך: זוסמן, י' ורוזנטל, ד' (עורכים), מחקרי תלמוד, ירושלים, עמ' 38-11 ( = בימי הבית, ב, עמ' 578-548).",
            "ספראי, המשפחה – ספראי, ז', תשמ\"ג, \"מבנה המשפחה בתקופת השנה והתלמוד\", מלאת א, תל אביב, עמ' 156-129.",
            "ספראי, הקהילה – ספראי, ז', תשנ\"ה, הקהילה היהודית בארץ-ישראל בתקופת המשנה והתלמוד, ירושלים.",
            "ספראי, חסידות – Safrai, S., 1977, \"The Pharisees and the Hasidim\", <i>Sidic</i> 10, pp. 12-16.",
            "ספראי, משנת חסידים – ספראי, ש', תשל\"ג, \"משנת חסידים בספרות התנאים\", והנה אין יוסף, קובץ לזכרו של יוסף אמוראי, תל אביב, עמ' 152-136 ( = בימי הבית, ב, עמ' 517-501).",
            "ספראי, עליה לרגל – ספראי, ש', תשכ\"ה, העליה לרגל בימי הבית השני, ירושלים.",
            "ספראי, קרקעות – Safari, Z., 2003, \"The Agrarian Structure in the Time of the Second Temple, Mishnah, and Talmud\", in: Meir, E., Dar, S. and Safrai, Z. (eds.), <i>The Rural Landscape of Ancient Israel</i>, Oxford, pp. 105-126.",
            "ספראי וספראי, הגדת חז\"ל – ספראי, ש' וספראי, ז', תשנ\"ח, הגדת חז\"ל, ירושלים.",
            "ספראי וספראי, חכמים בקהילה – ספראי, ז' וספראי, ח', תשנ\"ח, \"חכמים במאבק על הנהגת הקהל\", בתוך: ספראי, ז' ושגיא, א' (עורכים), בין סמכות לאוטונומיה, תל אביב, עמ' 280-261.",
            "ספראי וספראי, משאב כח – ספראי, ז' וספראי, ח', 2001, \"לימוד תורה כמשאב כח\", בתוך: שגיא, א' ואחרים (עורכים), ספר היובל לדוד הרטמן, ירושלים, עמ' 922-877.",
            "ספראי וספראי, קדושת ארץ ישראל – ספראי, ז' וספראי, ח', תשנ\"ג, \"קדושת ארץ-ישראל וירושלים: קווים להתפתחותו של רעיון\", בתוך: אופנהיימר, א' ואחרים (עורכים), יהודים ויהדות בימי בית שני, המשנה והתלמוד, ירושלים, עמ' 371-344.",
            "ספראי וספראי, תרבות המחלוקת – ספראי, ז' וספראי, ח', תשס\"ב, \"תרבות המחלוקת\", בתוך: שגיא, א' (עורך), תרבות יהודית בעין הסערה – ספר היובל לי' אחיטוב, עין צורים, עמ' 346-326.",
            "ספרי במדבר, מהדורת האראוויטץ, ח\"ש, לייפציג, תרע\"ז.",
            "ספרי דברים, מהדורת פינקלשטין, א\"א, ברלין, ת\"ש.",
            "ספרי זוטא, מהדורת האראוויטץ, ח\"ש, לייפציג, תרע\"ז.",
            "ספרים חיצוניים, מהדורת כהנא, א', ירושלים, תש\"ל.",
            "ערוך השלם, רבי נתן ברבי יחיאל מרומי, מהדורת קאהוט, ח\"י, תל אביב, תש\"ל.",
            "פינליש, דרכה של תורה – פינליש, צ\"מ, 1863, דרכה של תורה – להצדיק תורה שבעל פה בכלל ולהגן על המשנה, וינה.",
            "פיצ'ירילו, ירדן – Piccirilo, M., 1993, <i>The Mosaics of Jordan</i>, Amman.",
            "פירוש הגאונים לסדר טהרות, מהדורת אפשטיין, י\"נ, ברלין, תרפ\"א-תרפ\"ד.",
            "פירוש רבינו עובדיה מברטנורא, נדפס במשניות דפוס וילנא, דפוס צילום, תשל\"ד.",
            "פליניוס, היסטוריה של הטבע – Rackham, H., Jones, W.H.S. and Eichholz, D.E. (tr.), 1938–1962, <i>Pliny – Natural History</i>, 10 vols., London.",
            "פליקס, בשמים – פליקס, י', תשנ\"ז, עצי בשמים יער ונוי, ירושלים.",
            "פליקס, דגנים – פליקס, י', תש\"ן, החקלאות בארץ-ישראל בימי המקרא המשנה והתלמוד, ירושלים.",
            "פליקס, החי והצומח – פליקס, י', תשמ\"ג, הצומח והחי במשנה, ירושלים.",
            "פליקס, כלאים – פליקס, י', תשכ\"ז, כלאי זרעים והרכבה, מסכת כלאים, ירושלים.",
            "פליקס, מעשרות – פליקס, י', 2005, תלמוד ירושלמי מסכת מעשרות, רמת גן.",
            "פליקס, עולם הצומח – פליקס, י', 1968, <i>עולם הצומח המקראי</i>, רמת גן – גבעתיים.",
            "פליקס, עצי פרי – פליקס, י', תשנ\"ד, עצי-פרי למיניהם, צמחי התנ\"ך וחז\"ל, ירושלים.",
            "פלק, שבועה – Falk, Z.W.,1966, \"On Talmudic Vows\", <i>HTR 59, pp.</i> <i>309-312.</i>",
            "פסיקתא דרב כהנא, מהדורת מנדלבוים, ד', ניו יורק, תשכ\"ב.",
            "פסיקתא זוטרתי (לקח טוב), מהדורת בובר, ש', וילנא, תרמ\"ד.",
            "פסיקתא רבתי, מהדורת איש שלום, מ', וינה, תר\"מ.",
            "פפירוסי אוקסירינכוס – Grenfell, B.P. and Hunt, A.S. (eds.), 1898, <i>POX – The Oxyrhynchus Papyri</i>, London.",
            "פרדה, סיגופים – Fraade, S.D., 1986, \"Ascetical aspects of ancient Judaism\", <i>Jewish Spirituality</i> I, pp. 253-288.",
            "פרידהיים, קרדום – פרידהיים, ע', 2000, \"הקדשת קרדום לעבודה זרה: מנהג אלילי אנטולי/סורי בפיו של ר' עקיבא\", קתדרה 95, עמ' 36-25.",
            "פרידמן, מציאות – פרידמן, ש\"י, \"מציאות ברשות הרבים\", דיני ישראל ו, עמ' 175-169.",
            "פרידמן, שבועות – פרידמן, ש\"י, תש\"ע, \"עטרה ליושנה – עיון מתודולוגי בגלגוליהן של שתי משניות (שבועות פ״ד מ״ו, פ״ה מ״ד)\", בתוך: רוט, י' ואחרים (עורכים), תפארת ישראל – ספר היובל לכבוד ישראל פרנצוס, עמ' 61-51.",
            "פריידנברג, היתר עסקא – פרידנברג, ד' תרצ\"ט, \"היתר עסקא בא\"י במאה החמישית\", ידיעות החברה העברית לחקירת ארץ-ישראל ועתיקותיה ו, עמ' 126-123.",
            "פרנקל, דנעילה – פרנקל, ר', תשמ\"ז, \"חורבת דנעילה\", חדשות ארכיאולוגיות פט, עמ' 11-10.",
            "צ'צ'י, כלי ברונזה – Ceci, De C., 1854, <i>Piccoli Bronzi del Real Museo Borbonico distinti per categorie in dieci tavole descritte e disegnate,</i> Museo Nazionale di Napoly, Napoli.",
            "צ'רניק, לחקר המידות – צ'רניק, מ', תשמ\"ד, לחקר המידות \"כלל ופרט וכלל\" ו\"ריבוי ומיעוט\" במדרשים ובתלמודים, לוד.",
            "קאולי, פרגמנטים –Cowley, A.R., 1915, \"Notes on Hebrew Papyrus Fragments from Qxyrhynchus\", <i>Journal of Egyptian Archaeology</i> 2, p. 213.",
            "קדמוניות היהודים, יוספוס פלביוס, מהדורת שליט, א', ירושלים – תל אביב, תשכ\"ז.",
            "קדמוניות המקרא, הספרים החיצוניים, מהדורת הרטום, א\"ש, תל אביב, תשכ\"ט.",
            "קול הרמ\"ז, פירוש הרמ\"ז על המשניות (ר' משה זכותא), ירושלים, תשנ\"ט.",
            "קורן, מקדש – קורן, ז\"מ, 2007, ועשו לי מקדש, ירושלים.",
            "קימלמן, כהנים – קימלמן, ר', תשמ\"ג, \"האולגארכיה הכהנית ותלמיד החכמים בתקופת התלמוד\", ציון מח, עמ' 148-135.",
            "קליין, ארץ יהודה – קליין, ש', תרצ\"ט, ארץ יהודה, תל אביב.",
            "קליין, ספר הישוב – קליין, ש', תרצ\"ט, ספר הישוב, תל אביב.",
            "קמפבל ואחרים, אנטיוכיה – Campbell, W.A. et al., 1941, <i>Antioch on the Orontes</i>, Princeton.",
            "קראלינג, דורה אירופוס – Kraeling, C.H., 1956, <i>The Synagogue</i>, New Haven.",
            "קרויס, ארכאולוגיה תלמודית – Krauss, S., 1910-1912, <i>Talmudische Archäologie </i>I-IV, Leipzig.",
            "קרויס, קדמוניות התלמוד – קרויס, ש', תרע\"ב-תרע\"ט, קדמוניות התלמוד, א-ב, וינה – ירושלים.",
            "קרום, תלבושת – Croom, A.T., 2002, <i>Roman Clothing and Fashion</i>, Port Stroud.",
            "רבינוביץ, דקדוקי סופרים – רבינוביץ, רנ\"נ, תש\"כ, דקדוקי סופרים, ירושלים.",
            "רבינוביץ, שערי תורת ארץ ישראל – רבינוביץ, ז\"ו, ת\"ש, שערי תורת ארץ ישראל, ירושלים.",
            "רבינוביץ, שערי תורת בבל – רבינוביץ, ז\"ו, תשכ\"א, שערי תורת בבל, ירושלים.",
            "רדזינר, קנסות – רדזינר, ע', 2014, דיני קנסות: מחקר במשפט התלמוד, רמת גן.",
            "רדזינר, קנסות ונזק – רדזינר, ע', תשס\"ו-תשס\"ז, \"קנסות כתשלומי נזק במשפט העברי\", שנתון למשפט עברי כד, עמ' 358-287.",
            "רוולנדסון, בעלי קרקע – Rowlandson, J., 1996, <i>Landowners and Tenants in the Roman Egypt</i>, Oxford.",
            "רוזנטל, תלמוד שבועות – רוזנטל, י', תשע\"ה, \"לתולדותיו של הפרק האחרון במסכת שבועות\", תרביץ פב, עמ' 49-5.",
            "רוזן-צבי, סוטה – רוזן-צבי, י', 2008, הטקס שלא היה: מקדש, מדרש ומגדר במסכת סוטה, ירושלים.",
            "רוט-גרסון, כתובות – רוט-גרסון, ל', תשמ\"ז, הכתובות היוניות מבתי-הכנסת בארץ-ישראל, ירושלים.",
            "רוסטובצף, דורה – Rostovtzeff, M.I., 1938, <i>Dura-Europas and its Art</i>, Oxford, pl. 35.",
            "רות רבה, מהדורת לרנר, מ\"ב, תשל\"א, עבודת דוקטור, האוניברסיטה העברית, ירושלים.",
            "ריבק, לשון נדרים – Ribak, S., 1980, <i>The Aramaic Language of Nedarim</i>, Diss., Yeshiva University, New York.",
            "ריטב\"א, חדושים למסכת שבת, מהדורת גולדשטיין, מ', ירושלים, תש\"ן.",
            "רייך, עוד תחום גזר – Reich, R., 2002, \"Another 'Boundary of Gezer' Inscription Found Recently\", <I>IEJ</I> 52, pp. 58-63.",
            "רייך, תחום גזר – רייך, ר', תשנ\"ח, \"תחום גזר\", ארץ וטבע 57, עמ' 66-62.",
            "רייכמן, מדרש – Reichman, R., 1998, <i>Mishna und Sifra: ein Lliterarkritischer Vergleich Paralleler Überlieferungen</i>, Tübingen.",
            "ריינך, ציורים – Reinach, S., 1897-1904,<i> Répertoire de reliefs grecs et romains</i>, I-III, Paris.",
            "ריכטר ומרי, אמנות יוונית – Richter, G.M.A. and Marie, A.A., 1987, <i>Handbook of Greek Art, a Survey of the Visual arts of Ancient Greece</i>, London .",
            "ריפנברג, המזרע והישימון – ריפנברג, א', תש\"י, מלחמת המזרע והישימון, ירושלים.",
            "ר\"ן בפירושו לרי\"ף, הודפס בתלמוד ש\"ס וילנא.",
            "רקובר, ניבי התלמוד – רקובר, נ', תשנ\"א, ניבי התלמוד, ירושלים.",
            "רשב\"א, חדושים למסכת מגילה, מהדורת דימיטרובסקי, ח\"ז, נויארק, תשט\"ז.",
            "שאילתות דרב אחאי גאון, מהדורת מירסקי, א', ירושלים, תשכ\"א-תשל\"ז.",
            "שבלי הלקט, מהדורת באבר, ש', וילנא, תרמ\"ו.",
            "שוורץ, מפריחי יונים – Schwartz, Y., 1997, \"Pigeon-Players in Ancient Jewish Society\", <i>Journal of Jewish Studies</i> 48, pp. 105-119.",
            "שושנה והירשפלד, רבנו פרחיה – שושנה, א' והירשפלד, ב\"ח, תשנ\"ח, פירוש רבנו פרחיה ברבי נסים על מסכת שבת, ירושלים.",
            "שטינפלד, מודה במקצת – שטינפלד, צ\"א, תשל\"ט, מודה במקצת, רמת גן.",
            "שטרן, האנציקלופדיה – שטרן, א' (עורך), 1994, האנציקלופדיה החדשה לחפירות ארכיאולוגיות בארץ ישראל, ירושלים.",
            "שייבר, גנזי קויפמן – שייבר א', תש\"ט, גנזי קויפמן א, בודפשט.",
            "שילה, דינא דמלכותא – שילה, ש', תשנ\"ו, דינא דמלכותא דינא, ירושלים.",
            "שכטר, קטעי גניזה – Schechter, S., 1898, \"Genizah Fragments\", <I>JQR</I> X, p. 636.",
            "שנאן, תרגום – שנאן, א', תשנ\"ג, תרגום ואגדה בו, ירושלים.",
            "שנקס, שבועות – Shanks-Alexander, E., 2006, <i>Transmitting Mishnah: The shaping influence of oral tradition</i>, Cambridge.",
            "שערי צדק, מהדורת מודעי, נ', שאלוניקי, תקנ\"ב.",
            "שערי תשובה, מהדורת הירש, י\"מ, לייפציג, תרפ\"ח.",
            "שפירא ופיש, שקלא וטריא – שפירא, ח' ופיש, מ', תשנ\"ט, \"פולמוסי הבתים: המחלוקת המטא-הלכתית בין בית שמאי לבית הלל\", עיוני משפט כב, עמ' 497-461.",
            "שפרבר, מחירים – Sperber. D., 1977, <i>Roman Palestine 200-400: Money and Prices</i>, Ramat Gan.",
            "שפרבר, קרקע – Sperber, S., 1978, <i>Roman Palestine,</i> <i>The Land</i>, Ramat Gan.",
            "שרידי ירושלמי – ראו גינצבורג, שרידי ירושלמי.",
            "תבורי, מועדים – תבורי, י', תשנ\"ז, מועדי ישראל בתקופת המשנה והתלמוד, ירושלים.",
            "תוספות יום טוב, נדפס במשניות דפוס וילנא, ד\"צ תשל\"ד, ומהדורות רבות נוספות.",
            "תוספות רי\"ד, מהדורת נטאנזאהן, יש\"ה, ירושלים, תשל\"ד.",
            "תורתן של ראשונים, מהדורת הורוויץ, ח\"מ, פראנקפורט ע\"מ, תרמ\"ב.",
            "תנא דבי אליהו, מהדורת איש שלום, מ', וינה, 1904.",
            "תניא רבתי, מהדורת הורביץ, ש', וארשה, 1879.",
            "תרגום השבעים – Rahlfs, H. (ed.), 1935, <i>Septuaginta</i>, Stuttgart.",
            "תרגום יונתן לנביאים, מהדורת רידר, מ', ירושלים, תשמ\"ד; מהדורת גינזבורגר, מ', ברלין, תרס\"ב.",
            "תרגום יונתן לנביאים, מהדורת שפרבר, א', ליידן, 1959 ואילך; לנביאים וכתובים: כתבי הקדש בארמית, ליידן.",
            "תרגום ניאופיטי – Dies-Macho, A., 1968-1979, <i>Targum Palestinese </i>I-IV, Madrid.",
            "תשובות אנשי ארץ-ישראל – בתוך: לוין, ב\"מ (עורך), תר\"צ, גנזי קדם, מאסף מדעי לתקופת הגאונים וספרותם, ד, חיפה, עמ' 50.",
            "תשובות גאונים מזרח ומערב, מילר, י', ברלין, תרמ\"ח.",
            "תשובות גאונים קדמונים, קאסעל, ד', ברלין, תר\"ח.",
            "תשובות הגאונים אסף – אסף, ש', תרפ\"ט, תשובות הגאונים, ירושלים.",
            "תשובות הגאונים החדשות – עמנואל, ש', תשנ\"ה, תשובות הגאונים החדשות, ירושלים.",
            "תשובות הגאונים הקצרות – רבינוביץ, מ\"א, תש\"כ, שאלות ותשובות הגאונים, ירושלים.",
            "תשובות הגאונים הרכבי – הרכבי, א\"א, תרמ\"ז, זכרון לראשונים וגם לאחרונים, ברלין.",
            "תשובות הגאונים מוסאפיה – מוסאפיה, י', תרכ\"ד, תשובות הגאונים, ליק.",
            "תשובות הגאונים קורונל – קורונל, נ\"נ, תרל\"א, תשובות הגאונים, וויען.",
            "תשובות הגאונים שערי צדק – ראו שערי צדק.",
            "תשובות הרמב\"ם, מהדורת בלאו, י', א-ד, ירושלים, תשי\"ח-תשמ\"ו.",
            "תשובות מהרי\"ץ גיאת, הוצאת באמבערגער, פירטה, תרכ\"א-תרכ\"ה.",
            "תשובות מהר\"ם מרוטנבורג, מהדורת קרימונה, 1557.",
            "תשובות רב נטרונאי בר הילאי גאון, מהדורת ברודי, י', ירושלים, תשנ\"ד.",
            "תשובות רב שר שלום, מהדורת וינברג, ר\"ש, ירושלים, תשל\"ו."
        ]
    },
    "versions": [
        [
            "Kvutsat Yavne, 2020-2021",
            "https://www.nli.org.il/he/books/NNL_ALEPH997010480071005171/NLI"
        ]
    ],
    "heTitle": "משנת ארץ ישראל על משנה שבועות",
    "categories": [
        "Mishnah",
        "Modern Commentary on Mishnah",
        "Mishnat Eretz Yisrael",
        "Seder Nezikin"
    ],
    "schema": {
        "heTitle": "משנת ארץ ישראל על משנה שבועות",
        "enTitle": "Mishnat Eretz Yisrael on Mishnah Shevuot",
        "key": "Mishnat Eretz Yisrael on Mishnah Shevuot",
        "nodes": [
            {
                "heTitle": "פתח דבר",
                "enTitle": "Preface"
            },
            {
                "heTitle": "",
                "enTitle": ""
            },
            {
                "heTitle": "ביבליוגרפיה",
                "enTitle": "Bibliography"
            }
        ]
    }
}