{
    "language": "he",
    "title": "Mishnat Eretz Yisrael on Pirkei Avot",
    "versionSource": "https://www.nli.org.il/he/books/NNL_ALEPH003570676/NLI",
    "versionTitle": "Mishnat Eretz Yisrael, Seder Nezikin, Jerusalem, 2013",
    "status": "locked",
    "license": "CC-BY-NC",
    "actualLanguage": "he",
    "languageFamilyName": "hebrew",
    "isSource": true,
    "isPrimary": true,
    "direction": "rtl",
    "heTitle": "משנת ארץ ישראל על משנה אבות",
    "categories": [
        "Mishnah",
        "Modern Commentary on Mishnah",
        "Mishnat Eretz Yisrael",
        "Seder Nezikin"
    ],
    "text": {
        "Introduction": [
            "<b><big>הקדמה</big></b>",
            "אבות היא אחד השיאים של חכמת ישראל – ריכוז של מימרות העוסקות בחכמה, דעת ומוסר, ומעצבות ומשקפות את דמותה החברתית והרעיונית של מחשבת חז\"ל. תפיסות מאוחרות יותר עמעמו חלק מהחידושים ומהגישות המרגשות והבולטות שבמסכת. בפרשנות מאוחרת המתחילה כבר במדרש (ובעיקר באבות דרבי נתן) עומעמו חלק מהמימרות ועוצבו בצורה המתאימה יותר לזרם המרכזי ביהדות. דוגמאות לכך פזורות בכל המסכת<sup class=\"footnote-marker\">1</sup><i class=\"footnote\">כגון פ\"א מ\"ו: \"עשה לך רב וקנה לך חבר\"; פ\"א מ\"ה: \"אל תרבה שיחה עם האשה\"; פ\"ג מ\"ד: \"מפנה לבו לבטלה\"; פ\"ב מי\"ד, שם נוסף \"ללמֹד תורה\". בכל המקרים הללו הוסבה מימרה סתמית לעיסוק בבית המדרש, עיסוק שהיה עיקר עניינם של חכמים ולא של יתר שכבות העם. תהליך זה של הבאת מימרות כלליות כך שתתאמנה במיוחד לבית המדרש התחיל במשנה עצמה, המשיך באבות דרבי נתן והועצם במפרשים. </i>.",
            "משנת אבות היא שיא גם בתוכנה המוסרי (זו כמובן הערכה סובייקטיבית), אך גם בפאתוס ובעומק הרעיוני שבה. רוב הניסוחים קצרים (ובפרק הראשון, שהוא גרעין המסכת, הם קצרים במיוחד).",
            "מסכת אבות היא המסכת הנלמדת ביותר במשנה. גרמו לכך שני מרכיבים. האחד הוא המנהג ללמוד את המשנה בשבתות הקיץ. בתפוצות ישראל רווחו מנהגים שונים מתי בדיוק לומדים את המשנה, אך באופן מסורתי היא נכללת בסידורי התפילה. רבים מישראל אומרים את המשנה כתפילה, אך תמיד היו בודדים שלמדו את המשנה או דרשו אותה. רבנים ומורי תורה לימדו את המשנה, כל אחד בדרכו, וכך נכתבו עליה עשרות פירושים בכיוונים שונים<sup class=\"footnote-marker\">2</sup><i class=\"footnote\">מעט מהפירושים נכתבו ברשימת הספרות.  </i>. המרכיב השני הוא תוכנה ה\"קל\" של המשנה. מסכת אבות אוצרת בתוכה דברי חכמה ומוסר, ואינה עוסקת בהלכה. עבור המוני ישראל היה חומר הלימוד הלא-הלכתי קל יותר ללימוד ולשינון. אמנם באופן מסורתי ניתנה עדיפות מכרעת ללימוד ההלכה, אך מסכת אבות הייתה חריגה משום שנכללה במשנה עצמה, וכך זכתה להפוך למרכיב קבוע בהשכלה היהודית, הרבה יותר מאשר סתם פרקי משנה.",
            "גם בעת החדשה נכתבו פירושים, מבואות ומחקרים על משנת אבות<sup class=\"footnote-marker\">3</sup><i class=\"footnote\">דינור, אבות; שרביט, אבות; טרופר, אבות. </i>. הבעיה המרכזית בספרות הפרשנית והמחקרית היא שרבים מהכותבים השתמשו במסכת כיתד לתלות עליה ולשקף בה את השקפת עולמם. הכותבים לא ראו עצמם רק כפרשני העבר אלא כמורי דרך להווה, וככאלה כיוונו את המשנה להשקפת עולמם. אם הדבר לא נעשה בכוונה – הרי שמציאות עולמם השפיעה עליהם מבלי משים.",
            "מטרתנו שונה. היעד המוצהר של פירושנו הוא לשקף את השקפת העולם הבאה לידי ביטוי במשנה. הלומד את המשנה מגלה עד מהרה שלמשנה עורך אחד שערך וארגן את החומרים במשנה, אבל העריכה לא כללה התאמה של הדעות השונות. יש במשנה עמדות שונות בשאלות מחשבה הרות עולם, והעורך לא רצה להציג עמדה אחידה מבחינה רעיונית. כך, למשל, דעות שונות בנושא תורת הגמול (ראו פירושנו לפ\"ב מ\"ב; פ\"ג מט\"ו) או בנושא היחס למלאכה, שגם בו מובעות דעות שונות (ראו פירושנו לפ\"א מ\"י).",
            "אין בה סיפורים, אין שאלות הלכתיות (אלא רק שאלות רטוריות), אבל יש בה מבנה ספרותי (ובעיקר בפרקים הראשונים), מבנה שיש בו מסר חינוכי בפני עצמו ונדון בו להלן. המחלוקת היא לב לבו של הלימוד, והעורך לא רצה לטשטש רושם זה. זאת ועוד; המונחים במשנה אינם אחידים. כך, למשל, המושג \"תורה\". לעתים משמעו קיום מצוות בכלל, כגון במשפט \"על שלשה דברים העולם עומד על התורה...\" (פ\"א מ\"ב), ולעתים משמעו לימוד תורה.",
            "בשלב זה עליי להוסיף וידוי אישי הנכון לכל המשנה, אך נכון ביתר שאת במסכת אבות.",
            "במהלך הפירוש ניסינו לעקוב אחר משמעותן המקורית של המימרות, ואחר המשמעות שלהן בתפיסתו של העורך. בדרך כלל אין הפרדה ברורה בין שתי משמעויות אלו, אם כי סביר שלמימרה בשיבוצה המקורי הייתה אולי משמעות שונה. גם שיבוץ המימרה במקום חילופי עשוי לתת לה משמעות אחרת. כך, למשל, באבות דרבי נתן מוסבות מימרות רבות מהעולם הכללי לעולמו של בית המדרש, וכך הנשוא שאליו פונה המחבר איננו סתם יהודי טוב אלא הלומד. אנו רואים בכך עדות לתהליך פנימי שעברה חברת הלומדים, מקבוצה המשולבת בעם לקבוצה מובילה הרואה עצמה אחראית על כל העם, שיש לה כבר (או גם) צרכים ורצונות משלה. אינני מכחיש שמן הסתם השפיעה עליי השקפת עולמי הן בבחירה בין הפרשנויות השונות הן בהצעת פרשנויות \"חדשות\" (כגון במימרה המפורסמת \"אל תרבה שיחה עם האשה...\", אך גם במימרות אחרות הנוגעות לאשיות השקפת עולמי). השתדלתי להבחין בין השקפת עולמי לבין השקפת עולמו של הכותב. תפיסתי הכללית בדבר יהדות שיש בה פלורליזם רעיוני (במיוחד בתחום המחשבתי) הקלה עליי להגדיר שאם אני סבור אחרת מהכותב אינני צריך לבטל את עמדתי וגם לא לפרש \"בכוח\" את המשנה כך שתתאים לדעתי, אלא מותר לי לחדד את ההבדלים בין התנאים עצמם וגם בין התנאים לבין עמדותיי (עמדותינו) כיום. את עמדותיי האישיות אינני מצניע, אבל הן לא מטרת החיבור הזה, ואינני בטוח שהן חשובות מספיק להיות מוצגות בציבור. בפירוש ניסינו לפרש בהבנה וברגישות המרבית את מה שאמר המחבר. ",
            "הטקסט של מסכת אבות מהווה גם הוא פרשה בפני עצמה. מכיוון שמשנת אבות נכללה בסידורים הרי שהשתמרו נוסחים רבים שלה בכתבי יד, ובעיקר בספרות הראשונים. כמות חילופי הנוסח במשנת אבות גדולה יותר מאשר בכל משנה אחרת. זכינו שזו גם אחת המסכתות הבודדות שזכתה למהדורה מדעית, וכך נחסכו מאתנו שעות רבות של בדיקות בכתבי היד השונים<sup class=\"footnote-marker\">4</sup><i class=\"footnote\">שרביט, אבות. </i>.",
            "מבחינתי פירוש למסכת אבות הוא הגשמת חלום אישי ומשפחתי. כשהתחלנו, אבי ואנוכי, את פירוש המשנה, חלמנו על היום שבו נגיע לפרש את מסכת אבות. את המסכת למדנו כמה וכמה פעמים בילדותי, והרשמים הראשונים מן המסכת נקבעו בי מגיל צעיר. לא זכינו לפרש את המשנה כחבורה לומדת, ועליי נותרה מוטלת משימה זו. בנוסף לכל הספרות הפרשנית עמד לרשותי אוצר משפחתי. עוד לפני שנים רבות חלמו אבי ואחותי על כתיבת פירוש למשנת אבות. לשם כך הקליטו דו שיח ביניהם שבו אבא ז\"ל מלמד את אחותי חנה ז\"ל את המשנה. חנה שואלת את השאלות בתבונה, ואבא עונה כרוב חכמתו. קלטות אלו עמדו לרשותי בעת כתיבת הפירוש למשנה<sup class=\"footnote-marker\">5</sup><i class=\"footnote\">כיניתי אותם \"ספראי וספראי בעל-פה\". </i>. עם זאת, האחריות על כתיבת הפירוש, ועל הטעויות, מוטלת כמובן עליי."
        ],
        "Preface": [
            [
                "במסכת אבות שני רבדים עיקריים. האחד הוא התוכן הגלוי של כל מימרה ומימרה, והרובד השני הוא רובד העריכה; זו מדגישה מסר נוסף בעל חשיבות. נפתח ברובד הראשון.",
                "מסכת אבות היא לקט, בלתי מסודר, של מימרות חכמה ומוסר. בלתי מסודר מבחינת התוכן; יש בו סדר פנימי אחר, על-תוכני, שהוא כאמור הרובד השני. בניגוד לכל המשניות האחרות אין במשנה דברי הלכה, אין בה כמעט מחלוקות גלויות, להוציא מקרים חריגים ביותר<sup class=\"footnote-marker\">6</sup><i class=\"footnote\">כך, למשל, הצענו לפרש את פ\"א מ\"ד כעמדות שונות, וכן פ\"ג מט\"ו. </i>. רוב המימרות אינן משקפות כלל את העולם ההלכתי. רק במימרות מעטות באה לידי ביטוי ההלכה היום-יומית, כגון המשנה בפ\"ב מי\"ג המזכירה תפילה וקריאת שמע, או משנה טז בפרק ב המזכירה את חובת המעשרות. עיקרה של מסכת אבות עוסק בלימוד תורה, מעט בצדקה ובערכים אוניברסליים. אין כאן פן אחר של היהדות, אלא פן משלים לספרות ההלכתית-משפטית שרוכזה במשנה. ",
                "מסכת אבות מייצגת, אפוא, סוגה ספרותית שונה משל המשנה, סוגה שרק הדים קטועים ממנה השתמרו במשניות אחרות ובספרות התנאית בכלל. למעשה, מסכת אבות כוללת שני סוגי ספרות:",
                "א. ספרות חכמה – בנושא זה האריך טרופר<sup class=\"footnote-marker\">7</sup><i class=\"footnote\">טרופר, אבות. </i>. הוא סקר את ספרות החכמה החל מהתנ\"ך (משלי, איוב ועוד), דרך משלי אחיקר, איגרת אריסטיאס ועד בן סירא, ואף עמד על המקבילות ההלניסטיות של סוגה זו. ספרות החכמה היא בעיקרה אוניברסלית, ורווחים בה מושגים כמו \"עין טובה\" (פ\"ב מ\"ט), \"חבר טוב\" (פ\"ב מ\"ט, פ\"א מ\"ו) ו\"שכן טוב\" (פ\"ב מ\"ט), \"עין רעה\" ו\"שנאת הבריות\" (פ\"ב מי\"א), \"מאיין באת ולאיין אתה הולך\" (פ\"ג מ\"א), ועוד.",
                "ב. ספרות מוסר – זו ספרות בעלת אופי יהודי מובהק המטיפה לשמירת מצוות, לתשובה ובעיקר ללימוד תורה, ערכים יהודיים מובהקים. הכינוי לספרות זו הוא \"ספרות דרך ארץ\", והיא מיועדת לכל אדם מישראל ומציבה רף גבוה של התנהגות אישית. ",
                "החלוקה המוצעת לא הייתה חשובה לקדמונים. משפטים רבים ניצבים בין שתי הקטגוריות הללו, כגון המשפט \"אהב את המלאכה\" (פ\"א מ\"י) שהוא ספק דבר חכמה ספק דבר מוסר יהודי. ",
                "למסכת אבות קווי ייחוד נוספים, מעבר לתוכן. מבחינה סגנונית היא כתובה בדרך כלל כפנייה ישירה בגוף שני, \"הוי\" (היה) או \"אל תהוי\" (אל תהיה). כמעט כל המימרות מיוחסות לחכם מסוים, ואין במסכת אבות דברים משמו של תנא אנונימי (תנא קמא). אמנם יש מימרות שאינן מיוחסות לחכם מסוים אך הן כנראה משמו של החכם שנזכר במשנה הקודמת, בסגנון \"הוא היה אומר\". גם מינוח זה (\"הוא היה אומר\") ייחודי לדברי מוסר וחכמה, ורוב הדוגמאות לו (בספרות התנאית) הן ממסכת אבות (ראו להלן). כך גם השימוש במשלים נדיר מאוד בדברי הלכה במשנה, אבל תדיר יותר במסכת אבות. במשנה כולה 17 משלים, ורק שניים מהם מחוץ למסכת אבות<sup class=\"footnote-marker\">8</sup><i class=\"footnote\">מתוכם יש להוריד את המשל במסכת שבת פי\"ג מ\"ז שאיננו ממש משל, למרות סגנונו. </i>. מאפיין נוסף הוא משחקי הלשון הרבים. רובם מרוכזים בפרק ג. כך, למשל, סדרת החכמים ששמם חנניה (על צורותיו השונות של השם), כולל חלפתא איש כפר חנניה שדבריו מובאים בשל מקומו ולא בשל שמו. משחקי הלשון מעידים על עריכה מתוחכמת שבה משחקי הלשון עדיפים, בדרך כלל, על קרבת התוכן<sup class=\"footnote-marker\">9</sup><i class=\"footnote\">אבל ראו פירושנו לפ\"ג מ\"ג. </i>. כל אלו ועוד מייחדים את המסכת.",
                "ברחבי הספרות התנאית והאמוראית מצויות רק מעט מימרות מתחום החכמה והמוסר. מסכת אבות מלמדת כי היצירה בתחומים אלו הייתה רחבה הרבה יותר מכפי שהשתמר בספרות שבידינו. מסתבר שחלק גדול (רוב?) מהיצירה בתחומים לא הלכתיים אלו לא נשמר. לעיסוק בתחומי המוסר והחכמה סגנון משלו. כך המינוח \"הוא היה אומר\". רוב ההופעות שלו הן במסכת אבות, אבל הוא מופיע גם במימרות תנאיות נוספות, כמעט כולן מתחום החכמה והמוסר, כגון \"הוא היה אומר חסיד שוטה, ורשע ערום, ואשה פרושה, ומכות פרושין, הרי אלו מכלי עולם\" (משנה, סוטה פ\"ג מ\"ד), או \"הוא היה אומר האב זוכה לבן בנוי, ובכח, ובעושר, ובחכמה, ובשנים, ובמספר הדורות לפניו. והוא הקץ, שנאמר 'קורא הדורות מראש'...\" (משנה, עדיות פ\"ב מ\"ט), וכן: \"הוא היה אומר רצה אדם לשמוע בטובתו משמיעין לו שלא בטובתו לשכח בטובתו משכחין אותו\" (מכילתא דרבי ישמעאל, בשלח מסכתא דויסע, א, עמ' 158). עם זאת, פעם אחת מופיע הביטוי בהלכה: \"הוא היה מתיר שער בכור בעל מום שנשר והניחו בחלון ואחר כך שחטו, וחכמים אוסרים. הוא היה אומר אין משקין לא את הגיורת ולא את שפחה המשוחררת, וחכמים אומרים משקין\" (משנה, עדיות פ\"ה מ\"ו), וכן פעם אחת באגדה שהיא המשך לדברי מוסר: \"רבי אלעזר ברבי צדוק אומר עשה דברים לשם פעולתם, דבר בהם לשמם. הוא היה אומר ומה בלשצר שנשתמש בכלי בית המקדש וכלי חול היו נעקרו חייו מן העולם הזה ומן העולם הבא, המשתמש בכלי שנברא בו העולם על אחת כמה וכמה שיעקרו חייו מן העולם הזה ומן העולם הבא\" (ספרי דברים, מח, עמ' 114). במקרה זה נראה שכל הקטע הועבר ממשנה קדומה מתחום המוסר, והסגנון הוא סגנון העריכה של דברי החכמה. ",
                "הדבר בולט עוד יותר ביחס לספרות דרך ארץ. מספרות זו נשמרו פרקים שונים בספרות חז\"ל; לא כאן המקום לאסוף קטעים אלו ולרכזם, והרושם הוא שספרות זו קדומה, אף שעריכתה אמוראית ובתר אמוראית.",
                "ספרות החכמה וספרות דרך ארץ שונות מיתר ספרות האגדה בכך שאין בהן הסתמכות מלאה על פסוקי התורה. המדרש מוצג כאילו הוא פרשנות לתורה, ואילו בספרות החכמה והמוסר התלות בפסוקים פחותה. במסכת אבות כפי שהיא לפנינו יש הסתמכות על פסוקים, אך ברוב המקרים הפסוקים חסרים בעדי הנוסח הקדומים, כמפורט בטבלה.",
                "<b>הפסוקים במסכת אבות</b>",
                "לאור הממצא יש מקום לפקפק האם במשניות שמופיע בהן פסוק, הפסוק אכן מקורי. ייתכן שהוא נוסף בתקופה קדומה, ולמצב שבו נעדרו הפסוקים לא נותרו עדויות. היעדר הפסוקים בולט בפרק ה שכולו אגדה. בקטעים המקבילים באבות דרבי נתן יש פסוקים לרוב, ואלו מוכיחים את הטיעונים שבמשנה."
            ],
            [
                "<b>תוספת<sup class=\"footnote-marker\">10</sup><i class=\"footnote\">על השאלה עמד כבר מלמד, נוסח ומשקל, אלא שלרשותנו אוצר גדול יותר של עדי נוסח בזכותו של שרביט, אבות. </i> הפרשנים</b>",
                "מסכת אבות זכתה למאות פירושים, חלק מהם עדיין בכתבי יד. גם בעת המודרנית זכתה המסכת למהדורה מדעית<sup class=\"footnote-marker\">11</sup><i class=\"footnote\">שרביט, אבות.  </i> ולכמה מבואות<sup class=\"footnote-marker\">12</sup><i class=\"footnote\">דינור, אבות; טרופר, אבות; שנאן, אבות.  </i> או קובצי הערות<sup class=\"footnote-marker\">13</sup><i class=\"footnote\">ראו למשל מלמד, עיונים; שרביט, אבות; שביב, אבות. </i>. הפירושים היחידים שנכתבו הם הפירושים שנכתבו במסגרת כל התלמוד (קהתי ואלבק). לעומת זאת בימי הביניים לא רק שהפירושים הרגילים לש\"ס עסקו במסכת (רמב\"ם, תיו\"ט, בית הבחירה למאירי, מלאכת שלמה ואחרים), אלא שנוספו פירושים ייעודיים למסכת, כגון אלו של רבנו יונה, הרשב\"ץ (רבי שמשון מדוראן), אברבנאל ורבים רבים אחרים. במסגרת הלימוד עברנו על פרשנים רבים, פרשני פשט ופרשני דרש (הגבול ביניהם מטושטש). מעט מהם רשמנו בביבליוגרפיה, ותורתם של רבים משוקעת. הרבה מהפירושים חוזרים אצל המחברים השונים, ואם היינו מקפידים על הכלל של \"האומר דבר בשם אומרו\" אולי היינו מביאים לעולם גאולה, אך משעממים את הקוראים. נקטנו אפוא בדרך ביניים וציינו לחלק קטן מאלו שתורתם היוותה לנו מקור השראה. ",
                "כבר הרשב\"ץ מעיר שחלק ממעתיקי הסידורים הרשו לעצמם להוסיף תוספות שונות או להוריד משניות, והוא מעיד על כמה מהמקרים הללו. נוסח הדפוס שבידינו כולל את רוב התוספות, ואנו פירשנו אותן אך הערנו שאינן משנה. לא הבאנו את הקטעים שאינם בנוסח הדפוס. אחד הבולטים שבהם הוא התוספת לפ\"ב מ\"ג שעליה מספר בעל מלאכת שלמה: \"יש ספרים דגרסי כאן משנה זו: רבי ראובן בן אצטרובלי אומר אין אדם נחשד אלא אם כן עשאו או כיוצא בו או שחישב לעשותו או שראה מתעסקים בו והטה אזנו לשמוע את דבריהם. הוא היה אומר הדמסיות והמרחצאות ואסטרטיות – לשם מלכות זו עושין, ואינו לשם שמים<sup class=\"footnote-marker\">14</sup><i class=\"footnote\">ראו עוד בבלי, שבת לג ע\"ב.  </i>. כך כתב רבי יהוסף אשכנזי\". אמנם כדאי הוא רבי יהוסף אשכנזי, \"התנא מצפת\", שנסמוך עליו, אך ברור שאין זו לשון המשנה. אבל זו ברייתא בעלת עניין וחשיבות כשלעצמה, אף שאיננו יודעים היכן מקורה. "
            ],
            [
                "<b>מבנה המסכת</b>",
                "מסר נוסף מצוי במבנה המסכת. על גילויו חייבים אנו תודה לדינור<sup class=\"footnote-marker\">15</sup><i class=\"footnote\">דינור, אבות. </i>. המסכת פותחת בהצגת שושלת התורה. לדעתנו אין הכוונה רק לשושלת הלימוד (שרשרת מסירת הידע), אלא גם למסירת הסמכות. המסירה מתחילה בסיני ועוברת דרך אישי העבר (שמעון הצדיק ואנטיגונוס איש סוכו), ועד לחמשת הזוגות. אין זו שרשרת היסטורית בלבד, אלא הצגה של מיתוס התורה שבעל פה. כלומר, מטרת העורך איננה לתאר היסטוריה אלא לענות על שאלה פשוטה בהרבה: מה הבסיס ל\"תורה\", כלומר לתורה שבעל פה הנוהגת כיום (בימי העורך). עד כאן אין בדברים כל חידוש, כך הבינו את המשנה פרשני המשנה המסורתיים. החידוש הוא בהמשך. למעשה משנת אבות מציגה שני המשכים לשושלת המסירה:",
                "א. רבן גמליאל ובניו (פ\"א מט\"ז - פ\"ב מ\"ב). שרשרת זו נחתמת ברבן גמליאל בנו של רבי יהודה הנשיא<sup class=\"footnote-marker\">16</sup><i class=\"footnote\">ראו פירושנו לפ\"ב מ\"ד, שם מועלית האפשרות של הזכרת חכם נוסף משושלת גמליאל, והוא הלל. </i>. לא נאמר במפורש שרבן גמליאל הוא בנו של הלל, אך הדבר נרמז במסורות אחרות, וכנראה היה מוסכמה מקובלת שאין צורך להזכירה<sup class=\"footnote-marker\">17</sup><i class=\"footnote\">ראו פירושנו לפ\"א מט\"ז. </i>. שני חלקי השרשרת (הזוגות ובית הנשיא) מונים כל אחד חמישה מרכיבים, ללמדך ששניהם שווים. יתר על כן, המספר חמישה מייצג חבורה מנהיגותית<sup class=\"footnote-marker\">18</sup><i class=\"footnote\">ראו פירושנו לפ\"ג מ\"ו. </i>, בית דין. אין זה מקרה שגם השרשרת של רבן יוחנן בן זכאי מונה חמישה תלמידים, וגם לישו הגמרא מייחסת חמישה תלמידים.",
                "ב. רבן יוחנן בן זכאי ותלמידיו. על רבן יוחנן בן זכאי נאמר ש\"קיבל\" מהלל ושמאי, מינוח המציין את המסירה של סמכות הלימוד. גם בשרשרת זו חמישה תלמידים. ",
                "איננו יודעים לקבוע האם אלו שני המשכים מנוגדים, כלומר מחלוקת סמויה מי נושא באחריות להעברת המסורת ובסמכות ההוראה, בית הנשיא או משתתפי בית המדרש, או שמא העורך רואה בכך השלמה, שני המשכים לאותה מסורת. ייתכן גם ששרשרת אחת קדומה והשנייה נוספה מאוחר יותר. באבות דרבי נתן נשמעים הדים רק לשרשרת הראשונה, היא שרשרת הנשיאים, ואולי זו ראיה לכך שבעריכה הקדומה הייתה שרשרת אחת בלבד.",
                "כך או כך, מבחינת המסורת היהודית לדורותיה שתי השושלות נחשבו למשלימות. בעינינו, מנקודת מבט חברתית לא ייתכן ששני מוקדי כוח יחיו לאורך ימים בהשלמה. ואכן אנו יודעים שאמנם עד לימי רבי יהודה נשיאה (נכדו של רבי) היה הנשיא חלק משכבת החכמים, אך מאוחר יותר התפרדו הדרכים. יתר על כן, גם כשהיה הנשיא חלק משכבת החכמים וראש בית המדרש היו מתחים בין הנשיא לחכמים<sup class=\"footnote-marker\">19</sup><i class=\"footnote\">לוין, נשיאות; ספראי, חכמים ונשיאות. </i>. על כל פנים, מנקודת מבטה של משנת אבות שני ההמשכים מוצגים ללא עימות גלוי.",
                "אם כן, פרקים א-ב הם הגרעין של מסכת אבות. לאור זאת יש לבחון את ההמשך. פרק ג (עד פ\"ד מ\"ד) כולל מימרות של חכמי דור יבנה בלבד<sup class=\"footnote-marker\">20</sup><i class=\"footnote\">אבל ראו פירושנו לפ\"ג מ\"ז. </i>. למעשה, כל חכמי הדור הידועים לנו תורמים למסכת מימרות. אם אכן פרק זה שייך לגרעין המקורי הרי שהמסר של העורך הוא שחכמי הדור הם בעלי הסמכות, והמשנה מייצגת סיכום שנערך ונחתם בסוף דור יבנה. פרק ג מציג מעין שיא במשחקי הלשון. את רובם אסף טרופר, ואנו הבאנו רק חלק מהם. הסדר הוא:",
                "1. טרפון",
                "2. עקביא בן מהללאל",
                "3. חנניה סגן הכוהנים",
                "4. חנניה בן תרדיון",
                "5. רבי שמעון (קשר רעיוני לקודם)",
                "6. חנניה בן חכינאי",
                "7. נחוניה בן הקנה",
                "8. חלפתא איש כפר חנניה",
                "9. אלעזר בן יהודה",
                "10. רבי יעקב",
                "11. רבי דוסתאי",
                "12. חנינא בן דוסא",
                "13. רבי דוסא בן הרכינס",
                "14. אלעזר המודעי",
                "15. רבי ישמעאל",
                "16. רבי עקיבא",
                "17. רבי אלעזר בן עזריה",
                "18. אלעזר חסמא",
                "פרק ד",
                "19. בן זומא",
                "20. בן עזאי",
                "21. רבי לויטס איש יבנה",
                "22. רבי יוחנן בן ברוקה",
                "23. רבי ישמעאל [בן רבי יוחנן]",
                "24. רבי צדוק",
                "פרק זה, אפוא, מסודר ביותר ועקבי. הרשב\"ץ בראשית פרק ג קובע: \"עד כאן סדר המשנה, מכאן ואילך אין שם סדר\". אבל משפט זה כאמור איננו במקומו, יש להסב אותו על פרק ד שגם לו עמוד שדרה כרונולוגי אבל רופף יותר, וסדר החכמים נראה מקרי. פרק ד (ממשנה ה ואילך) מביא את דברי חכמי דור אושא, אבל כאן הרשימה מעורערת יותר, וחכמי שני הדורות הבאים (דור אושא ודור רבי) מעורבים, כפי שנראה בפירוש במפורט. נראה שהעורך הכיר את דור יבנה בבירור ולא הכיר חכמים מאוחרים יותר. בשלב שני הרשימה כוללת את החכמים הבאים:",
                "• רבי יוסה",
                "• רבי ישמעאל ברבי יוסה",
                "• רבי יונתן",
                "• רבי מאיר",
                "• רבי אליעזר בן יעקב",
                "• רבי יוחנן הסנדלר",
                "• רבי אלעזר",
                "• רבי יהודה",
                "• רבי שמעון",
                "• רבי ינאי",
                "• רבי נהוראי",
                "• רבי יניי",
                "• רבי מתתיהו בן החרש",
                "• רבי עקיבא",
                "• רבי שמעון",
                "• שמואל הקטן",
                "• אלישע בן אבויה",
                "• רבי יוסה בן יהודה",
                "• רבי מאיר",
                "ברשימת התנאים במשנתנו חסר רבי נתן. רבי נתן אינו מופיע בכל המשנה אלא רק במשנת ברכות פ\"ט מ\"ה ובמשנת שקלים (פ\"ב מ\"ה). כפי שראינו בפירושנו למשניות אלו, בשני המקרים כנראה דברי רבי נתן הם ברייתא שחדרה למשנה בשלב שאחרי עריכת המשנה. רבי נתן היה חכם חשוב בדור אושא, והוא מופיע רבות בתוספתא ובמדרשי הלכה. לפיכך יש מקום להשערתו של אפשטיין שעורכי המשנה השמיטו את דבריו משום שנאבק בבית הנשיאות (בבלי, הוריות יג ע\"ב), או מסיבה אחרת. משנתנו ודאי נערכה אחרי ימי רבי, וגם היא מקפידה על קו זה המדיר את רבי נתן מקבוצת המשתתפים במשנה.",
                "שמה של המסכת בכל עדי הנוסח, \"אבות\", הוא על שם אבות העולם, הם החכמים שדבריהם מובאים במסכת. הניגוד לבן סירא בולט. בבן סירא \"אבות העולם\" הם הנזכרים במקרא, והרשימה מסתיימת בכוהן הגדול שבימיו, ואילו במסכת אבות \"אבות\" העולם הם החכמים. בניגוד למסכתות אחרות שבהן נזכרים שמות החכמים כדי לייחס את העמדות שבפיהם לאיש מוגדר, הרי שבמסכת אבות הסדר הוא שם האיש וייחסו לו מאמר, אבל הופעתו היא העיקר.",
                "פרק ה הוא בעל אופי אחר לחלוטין. זה פרק אגדי לחלוטין, בסגנון הרגיל של האגדתא שבמשנה. הוא בנוי בסדר מספרי יורד. הפתיחה המספרית נדונה במפורט במהלך פירושנו לתרומות פ\"א מ\"א, שבועות פ\"א מ\"א, נגעים פ\"א מ\"א ועוד. אין ספק שהסגנון המספרי משרת את צורכי הזיכרון, אבל לא תמיד הוא נועד מלכתחילה רק לכך. במקרה שלפנינו המניין מסמל גישה ערכית, וביארנו אותה בכל משנה ומשנה. האגדות שבפרק הן מורכבות ומושלמות מבחינה סיפורית. כך, למשל, מניין עשרה הנסים שנעשו בירושלים (פ\"ה מ\"א). מי שמנה את המניין כבר הכיר נסים בודדים, והוא אגד אותם והוסיף שהם עשרה, מניין המסמל יצירה שלמה. לעומת זאת, מי שמנה ארבע מידות באדם (פ\"ה מ\"י ואילך) אסף בכוונה ארבעה צדדים כדי לרמז שבכך עסק בכל האפשרויות (הקיף את המרובע).",
                "פרק ו הוא תוספת לפרק שנוספה בשל המנהג ללמוד את מסכת אבות בין פסח לשבועות. בתקופה זו שש שבתות, ולכן נוסף למסכת פרק נוסף. הפרק הוא מדרש אמוראי הקרוי \"פרק קִנְיָן תורה\".",
                "פרק \"קנין תורה\" הוא אמוראי, או נכון יותר בתר-אמוראי (ראו פירושנו למשנה ז). בפירושנו למשנה ב נראה שבעל מדרש במדבר רבה כבר הכיר את פרקנו, ומכאן שהפרק קדום לימי חיבורו של במדבר רבה. את מדרש במדבר רבה מקובל לתארך למאה התשיעית. אבל למעשה אין לתיארוך זה בסיס, להוציא את העובדה שהמדרש מאוחר ושייך לשכבה השלישית המאוחרת של המדרשים.",
                "במקרים מספר ברור שפרקנו כבר השתמש בתלמוד הבבלי, וממילא הוא מאוחר לו (ראו פירושנו למ\"ג). מופיעים בו ביטויים שהם בבליים בלבד, כגון \"פלפול\" או \"אוהב תוכחות\" (ראו פירושנו למ\"ה), וכן נזכר מוסד הישיבה (שם שם). מוסד זה היה קיים רק בבבל. בארץ ישראל התקיים הלימוד בחבורות בלתי מאורגנות, ואילו בבבל הייתה \"ישיבה\" שהיא מוסד מרכזי אזורי בעל סדרי היררכיה ומעמד (ראש ישיבה נבחר וכו'). אזכור הישיבה במשנה ה מעיד על עריכה המכירה ומשקפת את המציאות הבבלית.",
                "גם הרעיון של שכר ללומדי תורה המופיע במשנה ט הוא בדרכם של בני בבל, כפי שנראה בפירושנו לפ\"ד מ\"ה.",
                "בפירושנו למשנה ג נראה שהמחבר ארג יחדיו מסורת תנאית, מסורת בבלית ומסורת ארץ-ישראלית. כלומר הוא השתמש בשלושת המקורות הללו יחדיו, ואיננו תלוי רק בתלמוד הבבלי.",
                "בפירושנו למשנה ד נראה שהפרק קשור לספרות תנא דבי אליהו, והוא כלול בתוספת לתנא דבי אליהו המכונה \"תנא דבי אליהו זוטא\" (תדבא\"ז). חיבור זה (תדבא\"ז) מחייב עיון בפני עצמו, ובמסגרת זו נסתפק בכך שהוא איננו חלק אינטגרלי מתנא דבי אליהו עצמו, אך קשור אליו. בנידון דידן המשפט ב\"פרק קנין תורה\" קשור לרעיון המצוי בתנא דבי אליהו עצמו ומבוסס עליו. נראה שגם תדבא\"ז וגם פרקנו נכתבו בהשראת תנא דבי אליהו, אך כל הרעיון המוצע של \"ספרות תנא דבי אליהו\" מחייב עיון ובירור נרחב.",
                "במהלך דיוננו הקצר השתמשנו במונח \"גרעין ותוספת\", והדברים מחייבים הבהרה. אנו רואים במסכת אבות משנה \"מתגלגלת\", כלומר גרעין קדום (מדור יבנה) שאליו הצטרפו קטעים נוספים. המונח \"מתגלגל\" נטבע על ידי קיסטר בדיונו על אבות דרבי נתן<sup class=\"footnote-marker\">21</sup><i class=\"footnote\">קיסטר, אבות דרבי נתן. </i>. הכוונה למדרש שלאחר העריכה הקדומה ספח אליו קטעים נוספים, ערוכים יותר או פחות. המדרש שימש כאבן שואבת בגלל המבנה הרופף שאִפשר להכניס קטעים לתוך העריכה. אבל בעיקר הדבר נובע מאופיו הבלתי הלכתי של החיבור ומתפוצתו הרבה. במקרה של מסכת אבות התוספות הקדומות ערוכות להפליא, ואילו התוספות המאוחרות ערוכות פחות. גם במשניות אחרות מצוי צירוף של חטיבות שונות, אך רק כאן ניתן לדבר על גרעין קדום ועל תוספות, זאת בגלל ההבדלים שבעריכה בין יחידה ליחידה.",
                "אנו רואים לפנינו את המבנה הבא:",
                "1. פרק א עד פרק ב מ\"א – שרשרת הזוגות והנשיאים. שרשרת זו נערכה רק בסוף תקופת התנאים, שכן החמישי ברשימה הוא רבן גמליאל בנו של רבי. ייתכן שהכנסת שמו היא מאוחרת, ולשם כך \"תוקנה\" הרשימה ונעקר ממנה רבן גמליאל דיבנה. ",
                "2. פ\"ב מ\"ב-מי\"ד – שרשרת חילופית או משלימה לשרשרת הנשיאים. קטע זה נערך בדור יבנה, וחבורת תלמידי רבן יוחנן בן זכאי היא חבורת חכמי הדור.",
                "3. פרק ג – נערך בסוף דור יבנה או בדור אושא, וכולל את כל חכמי דור יבנה שאינם תלמידי רבן יוחנן בן זכאי.",
                "4. פרק ד – כולל את שאר התנאים שלאחר דור יבנה.",
                "5. פרק ה הוא בעל אופי שונה, וכולל משניות בעלות פתיחה מספרית בסדר יורד (מעשרה ועד שלושה).",
                "תהליך הסיפוח לא פסק, ובימי הביניים נוסף פרק ו ונוספו משניות מספריות לפרק ה (משניות כ-כג).",
                "מסכת אבות מצויה בסוף סדר נזיקין. מקומה במסכת עצמה הוא לפי הכללים הרגילים, כלומר לפי מספר הפרקים. המסכת הראשונה בעלת מספר הפרקים המרבי בסדר, ואחריה המסכת עם מספר הפרקים הקטן יותר, וכן הלאה. באבות 5 פרקים, ומקומה לפני הוריות שבה פחות פרקים. ייתכן אפוא שבסידור הקדום היו במסכת אבות רק שלושה פרקים. עם זאת, הזיקה של \"אבות\" לנזיקין אינה פשוטה. סדר נזיקין עוסק בדיני ממונות בנימה משפטית-טכנית. מערכת הערכים שבו היא שוויונית. לכל אדם אותו סיכוי, ויש כללים מובהקים – יש מזיק ויש ניזק, יש פושע ויש שופט, ומעבר לתפיסות הכלליות של רע וטוב אין בה ביטוי לתאולוגיה או לחשיבה מוסרית. בתפיסה היהודית גם אין לצפות לתאוריות מעין אלו, מעבר למובן מאליו – \"צדק צדק תרדוף\". אגב, בעולם הקדום גם זה לא היה מובן מאליו, אך לא בכך עסקנו. לעומת זאת מסכת אבות כוללת תכנים אחרים, יש בה עידוד לקיום \"מצוות\" אך אין בה פירוט שלהן. אפשר היה לחבר את מסכת אבות לסדר מועד שבו מצוות רבות יותר, או לפחות למסכת ברכות (שגם מקומה בסדר זרעים מחייב הסבר). ",
                "למעשה אין למסכת אבות \"בית טבעי\" באף סדר. אבל ייתכן שעורך המשנה (רבי) רצה להדגיש שדווקא לדיני ממונות יש פן שני, שאיננו הלכתי אלא מוסרי. פן כזה משלים את הפן הראשון, והאחד משפיע על האחר במערכת קשרים תת-קרקעית. "
            ],
            [
                "<b>עדי הנוסח</b>",
                "השתמשנו במהדורתו של שרביט, ועדי הנוסח רשומים שם."
            ]
        ],
        "": [
            [
                [
                    "פתיחת מסכת אבות היא הכרזה דתית רבת משמעות. יש לקרוא אותה כמסד מכונן של תורת חז\"ל. במקביל אין המשפט בא לתאר תיאור היסטורי, כפי שנראה במפורט להלן. ",
                    "<b>משה קיבל תורה מסיני</b> – מילת המפתח היא \"תורה\", ויש לברר מה נכלל במונח זה. מסתבר שאין הכוונה לתורה שבכתב המוכרת לנו והכתובה בספר התורה. ספר התורה ניתן ומאז הוא קיים, וממילא דרכי העברתו בלתי משמעותיות. איש בעולם היהודי לא פקפק בכך שספר התורה שבידינו (בידיו) איננו ספר התורה המקורי. אמנם בספרות היהודית יש מחלוקת האם ספר התורה נכתב בכתב הנוכחי המוכר לנו היום, או שמא הוא ניתן בכתב אחר (תוס', סנהדרין פ\"ד ה\"ז; בבלי, סנהדרין כא ע\"ב ומקבילות), אבל ויכוח זה לא גרם לפקפוק קל בכך שתוכנו ומילותיו הם אלו שניתנו בסיני. התנא לא צריך היה לאמת טיעון זה. אין זאת אלא שה\"תורה\" המדוברת כאן היא מונח כללי יותר הכולל את התורה שבכתב ואת התורה שבעל פה, או חלקים מרכזיים ממנה. בספרות חז\"ל חוזרת האבחנה בין שתי התורות הללו, זו שבעל פה וזו שבכתב. החלוקה מופיעה במקור תנאי אחד בלבד: \"מלמד ששתי תורות ניתנו לישראל, אחת בפה ואחת בכתב. שאל אגניטוס הגמון את רבן גמליאל אמר לו כמה תורות ניתנו לישראל? אמר לו שתים אחת בפה ואחת בכתב\" (ספרי דברים, שנא, עמ' 408). בהשראתה של משנתנו מסכם המדרש התנאי: \" 'בהר סיני ביד משה', מלמד שניתנה התורה הלכותיה ודקדוקיה ופירושיה ע\"י משה מסיני\" (ספרא, בחוקותי פרק ח הי\"ב, קיג ע\"ג). הלכותיה, דקדוקיה ופירושיה הם עיקר התורה שבעל פה<sup class=\"footnote-marker\">1</sup><i class=\"footnote\">ראו עוד במדרש האמוראי המכונה \"משנת רבי אליעזר\": \"כשאדם עוסק למלאות את התלמוד, שהוא מתמים את המצוות. שאם אין אדם יודע דקדוקי מצוות, מה הנייה יש לו שהוא יודע גופיהן. לפי שנתן הקב\"ה תורה שבכתב כלל ותורה שבעל פה פרט. ומנין שנתן הקב\"ה למשה תורה שבכתב ותורה על פה? שנאמר 'ויגד לכם את בריתו אשר צוה אתכם לעשות עשרת הדברים ויכתבם על שני לוחות אבנים', הרי בכתב; 'ואתי צוה ה' בעת ההיא ללמד אתכם חקים ומשפטים', 'חקים' בצווי בלבד, הרי על פה, שהוא פירושה שלתורה שבכתב... כיצד? 'בסכות תשבו', ולא פירש. היכן פירש להן, עשרה טפחים גובה, שבעה טפחים אורך, ושלש דפנות. כיוצא בו, 'ושחט את בן הבקר', ולא פירש. היכן פירש, להלן, שהיה, חלדה, דרסה, הגרמה, ועיקור. כיוצא בו, 'כי יזוב זוב דמה ימים רבים', ולא פירש. היכן פירש, ימים שנים, רבים שלשה\" (פי\"ג, עמ' 247, סב ע\"א). אם כן תורה שבעל פה היא פירוש, ובעיקר פרטי הפרטים של העיקרון המצוי בתורה שבכתב. למען האמת, זה תיאור חלקי של תורה שבעל פה. יש בה הרבה יותר מפירושים ודקדוקים. יש בה גם מצוות חדשות שאינן בתורה כלל (תפילה, חנוכה, קריאת מגילה בפורים ועוד ועוד).  </i>. ה\"תורה\" היא כלל התורה, כולל זו שבעל פה, ושוב אין הפרדה בין השניים. כמו כן: \"...כל המצות הקלות והחמורות הזדונות והשגגות הכללים והפרטים הגופים והדקדוקים נאמרו למשה מסיני\" (ספרי זוטא, ו כג, עמ' 247). ",
                    "יתר המקורות הם אמוראיים. על רקע זה מותר להציע שהחלוקה עצמה הייתה קדומה, שהרי היא נרמזת במקורות נוספים, ואפילו במקורות שמחוץ לבית המדרש<sup class=\"footnote-marker\">2</sup><i class=\"footnote\">כך מתוארת נטילת ידיים בברית החדשה, ראו מתי טו 1-02 ומרקוס ז 1-32. לשני אלו יש מקבילה קצרה בלוקס יא 83. </i>, אבל הניסוח הוא תנאי מאוחר בלבד. ",
                    "דוגמה נוספת לתפיסה זו היא האגדה הבאה: \"תנו רבנן: מעשה בנכרי אחד שבא לפני שמאי, אמר לו: כמה תורות יש לכם? אמר לו: שתים, תורה שבכתב ותורה שבעל פה. אמר לו: שבכתב – אני מאמינך, ושבעל פה – איני מאמינך. גיירני על מנת שתלמדני תורה שבכתב. גער בו והוציאו בנזיפה\" (אבות דרבי נתן, נו\"א פט\"ו; נו\"ב פכ\"ט, לא ע\"א-ע\"ב; בבלי, שבת לא ע\"א<sup class=\"footnote-marker\">3</sup><i class=\"footnote\">האגדה אמנם מייחסת את הביטוי לשמאי הזקן אבל היא ניסוח מאוחר, ואין היא עדות למה שאמר שמאי עצמו. על כן אנו רואים בה ביטוי אמוראי. </i>). אם כן שתי תורות הן, והתלמוד מייחס לשמאי את התפיסה שאמנם שתי תורות הן אבל הן מאוחדות. הלל המופיע בהמשך הסיפור אינו חלוק על תפיסה תאולוגית זו, אם כי מוכן להתחיל וללמד את החלק הכתוב בלבד. לתפיסה זו מקבילות רבות נוספות (בבלי, קידושין סו ע\"א; שמות רבה, מז ג, ועוד).",
                    "בספרות התנאים אין המונחים \"תורה שבכתב\" ו\"תורה שבעל פה\" מופיעים, אבל במקומם מצויים המונחים \"דברי תורה\" מול \"דברי סופרים\". אנו מקבלים את דברי גילת ודה פריס שאלו מושגים שונים, ולא נרחיב בהם כאן<sup class=\"footnote-marker\">4</sup><i class=\"footnote\">גילת, המושגים; דה פריס, המושגים; הנ\"ל, יצירת המושגים. </i>.",
                    "במשנתנו אין הביטוי \"תורה שבעל פה\" מופיע, ואיננו מובחן. אפשר אמנם להבין שלכך התכוון המחבר, אבל אפשר גם שהוא אינו דוגל באבחנה זו. יפה הראה מ\"ד הר שגם בספרותם של בני כתות מדבר יהודה אין האבחנה שבין התורה שבעל פה לזו שבכתב קיימת<sup class=\"footnote-marker\">5</sup><i class=\"footnote\">הר, תפיסת ההיסטוריה.  </i>. כל ה\"תורה\" נתפסת כישות אחת. יש להניח שגם הם ידעו להבחין בין הכתוב המקראי לתוספות ההלכתיות שאינן בתורה, והא ראיה שיש להם ספרים שבהם טקסט מקראי בלבד. אבל ספרי ההלכה שלהם מביאים לפני הקורא עירוב של ציטוטים מהתורה עם הלכות (קדומות או חדשות) מבית היוצר הכיתתי. הווה אומר, תורה שבעל פה לא נתפסה כישות עצמאית. בניגוד לכך, ברוב מניין ובניין של ספרות חז\"ל פסוק מהתורה מובא כציטוט עם סימן ספרותי מוגדר (\"שנאמר\", \"דכתיב\" וכדומה), ודברי תורה שבעל פה (חז\"ל) מופיעים בלשון אחרת. הצורה הספרותית קשורה לתפיסת המהות של תורה שבעל פה. מסכת אבות כאן אינה מבחינה בין שתי התורות. להערכתנו אין להרחיק לכת בפרשנותה של עובדה זו. אין כאן תפיסה דתית אחרת, אלא שהתנא עוסק בעיקר בשושלת המסירה של התורה שבעל פה.",
                    "<b>שושלת המסירה</b>",
                    "התנא מציג באופן כללי את אחד ההסברים המקובלים לתוקפה ולסמכותה של התורה שבעל פה. אמנם לכאורה \"תורה שבעל פה\" כוללת חידושי חכמים וממילא יש מקום לתהות על סמכותם, אבל כל הדברים נמסרו למשה מסיני והגיעו אלינו דרך שושלת הקבלה. אין ספק שזו הצגה פשטנית של הדברים. גם התנא חייב היה לדעת שיש הלכות שנקבעו על ידי חכמים, והא ראיה שחלו שינויים בהלכות. ביטויים כמו \"בראשונה\", \"חזרו לומר\" וכיוצא באלו מלמדים על שינויים, ולפחות השלב האחרון איננו קבלה מסיני. יתר על כן, התנא אינו עונה כיצד התהוו המחלוקות שהן מרכיב מרכזי בכל חיבור השייך למסגרת התורה שבעל פה. לא כאן המקום לבירור תאולוגי על עמדתם (עמדותיהם) של חז\"ל על התפתחות התורה שבעל פה ועל מקורה. להערכתנו ניתן לאפיין כמה עמדות מרכזיות בספרות חז\"ל, וכמובן בספרות ימי הביניים ובספרות המחקר בת זמננו קיימות עמדות נוספות. נסתפק בכך שהתנא מציג מרכיב אחד, בפשטות, מבלי להיכנס לבירורים נוספים.",
                    "זאת ועוד; כפי שהראינו במבוא, למסכת אבות עריכה תאולוגית. מגמתה של העריכה להסביר ששושלת המסירה התחילה במשה דרך הלל ותלמידיו, והנשיאים לבית רבי (צאצאי הלל?) הם ממשיכי השושלת ובעלי הסמכות. מגמה חילופית, העומדת בהתנגשות מסוימת עם הראשונה, היא שתלמידי רבן יוחנן בן זכאי הם ממשיכי השושלת. כך או כך, אין כאן תשובה לבעיות הדתיות של מסירת התורה שבעל פה, אלא ניסיון לגייס את רעיון המסירה לטובת הסברת מעמדם ותוקפם של חכמים מאוחרים. צמצום זה יתברר ביתר שאת בהמשך, אגב הדיון ב\"זקנים\".",
                    "הסברנו את המשנה בהכרזה מצומצמת על חשיבות המסירה כבסיס ללגיטימציה של חכמים בכלל, ושל חכמים מסוימים בפרט. ברם, לומדי המשנה לדורותיה לא דקדקו בדבר. המסר שתורה שבעל פה נמסרה בסיני חלחל עמוק ודחה את ההסברים האחרים, המלומדים והביקורתיים יותר. חילוקי הדעות והמאבקים נגד המערערים על סמכות חז\"ל (צדוקים, קראים, רפורמים וסתם בעלי ביקורת) גרמו לחיזוק המסר הפשטני שכל דברי חכמים ניתנו למשה מסיני. עם זאת, גם בספרות חז\"ל מופיעים שִחזורים אחרים להתפתחות התורה שבעל פה, ולא כאן המקום להרחיב בכך.",
                    "<b>ומסרה ליהושע</b> – באבות דרבי נתן, בשני הנוסחים (פ\"א, עמ' 2), נוספו פסוקים ל\"הוכחת\" הטיעון. בנוסח א הפסוק הוא \"ונתת מהודך עליו\" (במדבר כז כ), ואילו בנוסח ב: \"כי סמך משה את ידיו עליו\" (דברים לד ט). בפסוק הראשון הנתינה היא מעשה טקסי של העברת הכריזמה, ובשני מעשה טקסי שבעיני חז\"ל סימל את העברת הסמכות<sup class=\"footnote-marker\">6</sup><i class=\"footnote\">יש להניח שחז\"ל הבינו את הפסוק כסמיכה שסומך רב את תלמידו, והוא המינוי הפורמלי שנהג בצורה זו או אחרת בימי חז\"ל. </i>. מעניין שבשתי היצירות הפרשניות המאוחרות (יחסית למשנה) הללו, המסירה איננה הלימוד אלא העברת השרביט. נוסח א מדגיש את הסמכות המוסרית-רוחנית, ואילו נוסח ב מדגיש את מה שחז\"ל פירשו כסמכות מוסדית. אם כן התורה איננה גוף הידע שצריך לימוד, אלא הדגש הוא על עצם הסמכות המוענקת לחכמים כיחידים וכקבוצה. אנו נחזור להדגש זה בסוף המשנה. נראה שזו אכן המשמעות המקורית של \"מסר\" ו\"קיבל\", זאת לעומת המונחים \"למד\" ו\"לימד\". ",
                    "צדה השני של המסירה הוא הקבלה. משה קיבל תורה מסיני, אנטיגונוס קיבל משמעון וכן הלאה, ונעמוד על משמעות המינוח להלן (מ\"ג).",
                    "<b>ויהושע לזקנים וזקנים לנביאים</b> – גם כאן בעל אבות דרבי נתן מצטט פסוקים, אבל אין הם מוכיחים מסירה אלא את עצם קיומם של אישים או מוסדות אלו של זקנים ונביאים. התיאור במשנה הוא כמובן סכמטי, שכן הזקנים חיו ופעלו כבר בימי יהושע. זקנים ונביאים לא פעלו זה אחר זה, אלא במקביל. אך לא הדיוק ההיסטורי חשוב למחבר, אלא עצם הרעיון של השושלת והמסירה. ",
                    "ברשימה שבמשנה חסרים הכוהנים. חסרונם בולט, משום שבימי התנ\"ך הם אלו ששימשו כמורי העם. הכוהנים נזכרים כמובן פעמים רבות יותר מאשר הזקנים, ואף ניתן למצוא פסוק המדבר על נתינת התורה הסמלית לידיהם: \"ויכתב משה את התורה הזאת ויתנה אל הכהנים בני לוי הנשאים את ארון ברית ה' ואל כל זקני ישראל\" (דברים לא ט). ניתן לפרש את הפסוק בצורה מצמצמת, אבל ודאי ניתן היה גם לראות בכך נתינה סמלית של התורה, מעין מונופול כוהני על לימוד התורה והוראתה, וכן הנביא אומר: \"כי שפתי כהן ישמרו דעת ותורה יבקשו מפיהו כי מלאך ה' צבאות הוא\" (מלאכי ב ז). אם כן, הכוהן הוא מורה התורה. תפקיד זה מעניק לו גם משה בברכתו: \"יורו משפטיך ליעקב ותורתך לישראל ישימו קטורה באפך וכליל על מזבחך\" (דברים לג י). לכוהן, אפוא, שני תפקידים: האחד לעבוד במקדש והאחר לשמור על דברי התורה וללמדם. בספר יחזקאל מנבא הכתוב על ימי בית שני: \"והכהנים הלוים בני צדוק אשר שמרו את משמרת מקדשי בתעות בני ישראל מעלי המה יקרבו אלי לשרתני ועמדו לפני להקריב לי חלב ודם\" (יחזקאל מד טו). אמנם המשך הכתוב מדבר על תפקידם במקדש, אך הם מתוארים כאלו ששמרו על המצוות בזמן שבני ישראל התעלמו מהן.",
                    "בספר דברים מדובר על הוראת ההלכה: \"כי יפלא ממך דבר למשפט בין דם לדם בין דין לדין ובין נגע לנגע דברי ריבֹת בשעריך וקמת ועלית אל המקום אשר יבחר ה' אלֹקיך בו. ובאת אל הכהנים הלוים ואל השֹפט אשר יהיה בימים ההם ודרשת והגידו לך את דבר המשפט. ועשית על פי הדבר אשר יגידו לך מן המקום ההוא אשר יבחר ה' ושמרת לעשות ככל אשר יורוך\" (דברים יז ח-י). אם כן, הממונים על פסיקת ההלכה הם הכוהנים והלוויים, ורק כאפשרות שלישית נזכר השופט שאיננו יודעים מי הוא (כלומר כיצד פירשו חכמים את המונח – חכם, זקן או אישיות אחרת). חובת הציות היא לשלישייה זו הפועלת בחסות המקדש. פסוק זה מרתק במיוחד, משום שבספרות חז\"ל הוא שימש כבסיס הלגיטימציה של הסנהדרין במקדש, ולדעתם של חכמים הם אלו שלדבריהם חובה לציית. חובת הציות מודגשת בפסוק הבא שם: \"על פי התורה אשר יורוך ועל המשפט אשר יאמרו לך תעשה לא תסור מן הדבר אשר יגידו לך ימין ושמאל\". \"לא תסור\" הוא הצו שממנו שאבו חכמים את זכותם להורות הלכה, ובתורה עצמה הוא מוסב על הכוהן. ",
                    "יתר על כן, בימי בית שני היוו הכוהנים את שכבת ההנהגה הרוחנית והפוליטית, גם רבים מהחכמים בתקופה זו היו בעצמם כוהנים. כך, למשל, את שמעון הצדיק ניתן לתאר כחכם או כאחד מ\"שירי כנסת הגדולה\" (להלן), אך הוא בראש ובראשונה כוהן גדול. אם רצו חכמים לשמר את כוחם ואת יוקרתם יכולים היו לטעון שבעבר הייתה לכוהנים זכות ההנהגה, והם מסרוה להם (לחכמים), וזה היה נכון גם מבחינה היסטורית.",
                    "נמצאנו למדים שאין במשנה תיאור היסטורי, אפילו לא תיאור היסטורי כללי, אלא מסמך פולמוסי; הכרזה הבאה לבסס את מעמד החכמים בכלל (וכאמור לעיל את מעמדם של חכמים מסוימים בפרט), ולדחוק את זכרם של הכוהנים ואת תפקידם ההיסטורי. גישה זו מובנת לאור הפולמוס הסמוי שבין חכמים לכוהנים. בפועל אכן דחקו חכמים את רגליה של שכבת הכוהנים. התהליך החל בסוף ימי בית שני, והסתיים בהצלחה כמעט שלמה בימי התנאים. בספרות חז\"ל נשמעים הדים רבים לעימות זה, אם כי הוויכוח התנהל ברמות מדרשיות ולא בצורת מחלוקת גלויה. אנו עסקנו בכך בהרחבה בנספח למסכת שקלים. על רקע זה מובנת משנתנו המהווה פרק באותו עימות סמוי.",
                    "<b>ונביאים מסרוה לאנשי כנסת הגדולה</b> – הכנסת הגדולה היא מוסד הנזכר במקורות מספר ומיוחסות לו סדרת החלטות, ברם טיבו, הרכבו וסמכותו אינם ברורים. במבוא הכללי לפירוש המשניות הרחבנו בכך והצענו לראות בו מסגרת יהודית למוסד מקביל שפעל במקדשי בבל בראשית התקופה ההלניסטית. במקדשי העיר אורוך (Uruk – היא ארך המקראית) פעלה מועצה שנקראה \"כנישתו\". ה\"כנישתו\" הרגילה הייתה של שנים עשר חברים. הייתה גם \"כנישתו\" אחרת, גדולה, שהיו בה כנראה כשבעים איש, אך לה אין כינוי מיוחד<sup class=\"footnote-marker\">7</sup><i class=\"footnote\">דוטי, ארכיב, עמ' 51-81; ספק, העיר הבבלית, ובעיקר עמ' 07-47. </i>. ה\"כנישתו\" הייתה מועצה של המקדש שעסקה בענייני משפט אזרחי של מכירות וקניות, בשיפוט ואולי גם בחקיקה. מן הסתם עסקה גם בניהול הצד המשפטי-חוקי של המקדש, אך לכך אין ראיות. ה\"כנישתו\" מיוחדת בכך שיש בה שילוב של פשוטי עם, ולפחות חלק מהחברים לא היו כוהנים. ",
                    "לפי הסבר זה הייתה הכנסת הגדולה מועצה של המקדש ובראשה עמד, מן הסתם, הכוהן הגדול, כמו שמעון הצדיק בזמנו. כמו כן, לפי הסבר זה פעל המוסד בתקופת שלטון פרס (לאו דווקא בראשית שלטון פרס), עד ראשית השלטון ההלניסטי, ואולי אף מעט מאוחר יותר. ",
                    "בניגוד לחוקרים אחרים איננו סבורים שהמסורות התלמודיות על אנשי הכנסת הגדולה משקפות זיכרונות רֵאליים של פעולתם. העדויות אגדיות וסותרות זו את זו. מצד שני איננו יכולים גם לקבל את הסבורים שכל מערך העדויות הוא דמיוני ואגדי, שהרי הדמיון של חז\"ל לא הכיר את המקדשים ההלניסטיים, ולא ייתכן שב\"מקרה\" הם שִחזרו מדמיונם מוסד שאכן היה קיים בפועל. להערכתנו הייתה הכנסת הגדולה הגוף הראשון שקבע הלכות שלימים הפכו לתשתית התורה שבעל פה. עם זאת, הזיכרון הקולקטיבי של עם ישראל לא שימר פרטים מדויקים על פעילותו. לענייננו חשוב שחכמים מבינים שלא הם ייסדו את התורה שבעל פה, ומצד שני גם אין הם טוענים לרצף בלתי מופרע מימי המקרא ועד ימיהם. הם מכירים בכך שהיה \"סוכן תיווך\" שתיווך (והבדיל) בין תקופת המקרא ובין הפעילות בבית המדרש. אנו מעריכים שאכן היה קיים מוסד מעין זה, והוא אכן עסק בשיפוט ובחקיקה, ונכללו בו כוהנים ומנהיגים שאינם ממוצא כוהני. עם זאת, עדיין אין בכך כדי לקבוע שמוסד זה ניהל את דיוניו באותו אופן ולפי אותם קווי מחשבה כמו בית המדרש של חז\"ל.",
                    "המשנה שלנו התפרשה בעולם הפרשני כביטוי לכך שאין בתורה התפתחות ושכולה, או כמעט כולה (כולל כל התורה שבעל פה), ניתנה למשה מסיני. במשפט האחרון באים לביטוי שני היבטים. הראשון הוא מיעוט חלקם של חכמים בעיצוב ההלכה. ההלכה הועברה, התקבלה ונמסרה, כמעט כולה, ואין החכם אלא צינור (הצינור היחיד) בין הדורות, בין שמים וארץ. ההיבט השני הוא שבתוך הצינור לא מתחולל כל תהליך התפתחותי וההלכה קפואה. כמו שניתנה – כך היא מתבצעת היום, או לפחות צריכה להתבצע ולהילמד היום. אם אנו מבינים שהקבלה והמסירה אינן מסירה של הלימוד אלא של הסמכות, הרי שאין המשפט מתייחס כלל לא לשאלת היצירה של חכמים ולא לשאלת התפתחות ההלכה. כל שאמור בו הוא שהסמכות למסור וליצור, לשמר ולשנות היא של חכמים. יש בכך אמירה בעלת מטען אידאולוגי חשוב ביותר, אבל אין בכך תשובה לשאלה מי בעל הסמכות בפועל. הרי \"חכמים\" הם מושג כללי. עריכתה של מסכת אבות מחדדת את השאלה. עד רבן יוחנן בן זכאי, או עד סוף ימי הנשיאות, הייתה כתובת אחת, אבל מה נעשה לאחר שהנשיאות התפוררה? מסכת אבות עוקבת אחר שושלת הנשיאות עד אמצע המאה השלישית (להלן פ\"ב מ\"ב), ומה אחר כך? הנשיאות המשיכה לפעול עד סוף המאה הרביעית, אבל הנשיאים עצמם היו פחות חכמים ויותר מנהיגים אזרחיים. האם גם הם נהנים מהסמכות? ואפילו אם כן, מי בעל הסמכות לאחר פיזור הנשיאות? בהקשר זה מפתיע היעדרה של הסנהדרין שלפי התדמית היהודית היא המנהיגה את העם והיא בעלת הסמכות למסור, לפרש וליצור הלכות ולשמרן או לשנותן. ",
                    "במשך ימי הביניים הציעו חכמים שונים תשובות שונות. הרמב\"ם בהלכות ממרים, למשל, סבור שהסמכות היחידה היא הסנהדרין בירושלים שבטלה לאחר החורבן. ומאז? אין סמכות, אלא כל אחד צריך להכריע לעצמו לפי כללי ההלכה של \"חכמים\". גאוני בבל סברו כי הסמכות מצויה אצל גאוני בבל. כבר אז התעוררה השאלה של סמכות עקב פעילותם של שני מוסדות שלעתים הכריעו בדרכים שונות, אבל גם מוסד הגאונות בטל והשאלה חזרה. גדולי תורה שבכל הדורות עסקו בשאלה והציעו הצעות שונות<sup class=\"footnote-marker\">8</sup><i class=\"footnote\">ראו למשל רא\"ש לסנהדרין ג ע\"א; ספר החינוך תצ\"ה, ועוד רבים אחרים.  </i>, למען האמת כולן ללא ביסוס במקורות, שכן במקורות אין תשובה לשאלה. ריבוי התשובות כשלעצמו מעיד על כך שבעצם אין לשאלה תשובה. עם זאת, החיים התנהלו והתקבלו החלטות רבות וחשובות.",
                    "מה סברה משנתנו בעניין איננו יודעים. היא סיפקה תשובה מתאימה לאנשי דורות המשנה, ולא חזתה את העתיד. ",
                    "השאלות האחרות הקשורות למשנתנו הן, כאמור, האם באמת כל חכמי הדורות היו צינור העברה בלבד, או שמא התחוללו שינויים במהלך הדורות. כאמור, לדעתנו אין משנתנו עוסקת בנושא כלל. אבל הנושא עצמו כבד ורחב, ועסקנו בו מעט במבוא הכללי למשנה. במסגרת זו נסתפק בהערה שהמשפט הבא, \"עשו סייג לתורה\", מתפרש, לפחות לפי חלק מההצעות, כהוראה לחכמים להוסיף על מצוות התורה ולהרחיק אדם מעברה, או במקביל לא להוסיף יותר מדי. אם כן, חכמים לא רק מוסרים ומקבלים.    ",
                    "<b>הם אמרו שלשה דברים</b> – המבנה הכללי של הפרק כולל שלוש מימרות של כל דור. לעתים קיים קשר בין שלושתן, ולעתים הקשר רופף או אינו קיים.",
                    "<b>היו מתונין בדין</b> – כפשוטה המימרה מדברת אל הדיינים.",
                    "<b>מיהם הדיינים וממתי המימרה</b>",
                    "בתקופת בית שני בית הדין עדיין איננו בהכרח בית הדין של חכמים. ייתכן שהיו פעילים גם בתי דין אחדים של חכמים שהיו נעדרי מעמד פורמלי, אך השיפוט הכללי היה בידי מוסדות הפחווה היהודית שבראשה עמד הפחה (מושל הפחווה – המחוז). אנו יודעים שהוא היה גם כוהן גדול. כך היה המצב עד ימי מרד החשמונאים. אם אכן אלו מימרות היסטוריות (שנאמרו על ידי אנשי הכנסת הגדולה עצמם), הרי שרוב הדיינים היו דיינים אזרחיים. יהודים נאמנים, אך לאו בדווקא יודעי הלכה. אם המימרות מאוחרות יותר הן עשויות לשקף גם את הדיינים יודעי התורה. למעשה אין בידינו כל אפשרות לבחון ממתי בדיוק המימרות. גם אם הן קדומות, קשה לדעת האם נמסרו לנו בנוסחתן. שאלת תיארוכן היא אפוא כללית הרבה יותר: האם יש לחשוש שנפלו טעויות בשושלת המסירה (אותו רעיון שבעצם באה משנת אבות לדחות באופן כללי), או שמא נשמרו המימרות כביום היווסדן. נכון שחלו שיבושים, ולעתים במקבילות נמסרים שמות שונים, אך יש לראות בתופעה זו לא יותר מכשל נקודתי. חז\"ל עצמם עשו מאמצים רבים לשמור על שמות מוסרי המימרות. הם ראו במסירת שמו של בעל המימרה חלק בלתי נפרד מיחסי תלמיד-רב (ספרי, במדבר קנז, עמ' 213) והיו ערים לשיבושים בשמות המוסרים, וראו בכך את הצעד הראשון לקראת שכחה. מי שלא שינן היטב עלול לשכוח את שמות המוסרים ולהחליפם. הדבר מוצג כשיבוש אפשרי, אך לא כשיבוש לכל דבר: \"מנין למחליף דברי רבי אליעזר בדברי רבי יהושע ודברי רבי יהושע בדברי רבי אליעזר, ולאומר על טמא טהור ועל טהור טמא, שהוא עובר בלא תעשה, תלמוד לומר לא תסיג גבול רעך\"<sup class=\"footnote-marker\">9</sup><i class=\"footnote\">ספרי דברים, קפח, עמ' 722; מדרש הגדול לדברים, יט יד; מדרש תנאים לדברים, עמ' 511. </i>. כאמור, הם ראו בשיבוש שמות המוסרים את הצעד הראשון לשכחה: \"הוא היה אומר יכול אדם ללמוד תורה בעשר שנה ולשכחה בשתי שנים. כיצד שאם יושב אדם ששה חדשים ואינו חוזר בה נמצא אומר על טמא טהור ועל טהור טמא. י\"ב חודש ואינו חוזר בה נמצא מחליף חכמים זה בזה. י\"ח חודש ואינו חוזר בה נמצא משכח ראשי פרקים. כ\"ד חודש ואינו חוזר בה נמצא משכח ראשי מסכתותיו. ומתוך שאומר על טמא טהור ועל טהור טמא ומחליף חכמים זה בזה ומשכח ראשי פרקים וראשי מסכתותיו סוף שיושב ודומם, ועליו אמר שלמה...\"<sup class=\"footnote-marker\">10</sup><i class=\"footnote\">אבות דרבי נתן, נו\"א פכ\"ד; תנא דבי אליהו זוטא, פי\"ז, עמ' 8. ראו המקבילה בספרי דברים, מח, עמ' 801-901. </i>.",
                    "אין להסיק מכאן שלא חלו טעויות בשלשלת המסירה, וחז\"ל מרמזים כי אכן חלו טעויות מעין אלו, אך ברור שהם נאבקו בתופעה בכל כוחם. השאלה היא, אפוא, רק מה היקף התופעה. אילו הייתה מתחוללת תופעה כללית של טעויות בשמות המוסרים היינו מוצאים מחלוקות בין חכמים מדורות שונים, ומפגשים בין חכמים מדורות שונים, אך בפועל לא כך הוא. בדיקת מקורות חז\"ל מאפשרת ליצור כרונולוגיה מסודרת ויחסי תלמיד-רב ברורים. חכמי דור אושא אינם חולקים על רבותיהם מהדור הקודם, והם מוסרים כל אחד בשם רבו. בדרך כלל ניתן גם לאתר קווי מחשבה של חכמים מסוימים. כך, למשל, לבית שמאי ולבית הלל אופי הלכתי שונה, אף שלעתים קרובות התלמוד עצמו מעיד כי יש להחליף את דברי הבתים השונים<sup class=\"footnote-marker\">11</sup><i class=\"footnote\">ראו למשל פירושנו לשבת פ\"א מ\"ה ואילך, וכמוהו רבים. </i>. בהלכות עירובין רבי יהודה מקל ורבי מאיר מחמיר, ואילו רבי שמעון מקל בהרבה בכל דיני שבת. כל התופעות הללו מעידות על יציבותה של שלשלת המסירה ועקביותה<sup class=\"footnote-marker\">12</sup><i class=\"footnote\">הוא הדין בייחוסים בתוך התלמוד הבבלי, ראו על כך שטרן, ייחוס; קלמין, אמוראים; בויארין, ביקורת. </i>. ",
                    "מסכת אבות שבפירושה אנו עוסקים ערוכה בסדר כרונולוגי בחלקה, והיא דוגמה למודעות של חז\"ל לסדר המסירה ולשושלת התורה שבעל פה. על רקע זה אין בעצם סיבה לפקפק במקוריותן של המימרות, ברם במחקר רווחת בעיקר הדעה השנייה. אין בידינו הוכחות לכאן או לכאן, וכל תֵאוריה סבירה באותה מידה.",
                    "<b>פירושים קדמונים ל</b><b>\"</b><b>מתונים בדין</b><b>\"</b>",
                    "אנשי הכנסת הגדולה פונים אל הדיינים ומבקשים מהם להיות מתונים. מה משמעה של מתינות זו? באבות דרבי נתן מוצעים פירושים מספר, וגם ברחבי ספרות חז\"ל מציעים תנאים ואמוראים פירושים, דומים או נוספים:",
                    "1. שהדין ייפסק לאט, \"שכל הממתין בדין מיושב\" (אבות דרבי נתן, נו\"א פ\"א, עמ' 2). ",
                    "2. בשמו של אבא שאול (תנא משלהי ימי בית שני) פירוש נוסף: \"לא שהמתינו אלא שפירשו\". כוונתו להחלטה לראות בספרי משלי, קהלת ושיר השירים חלק מהתנ\"ך. המחבר מייחס לאנשי הכנסת הגדולה את ההחלטה לראות בהם חלק מהקנון המקודש, ואבא שאול מסביר שאנשי הכנסת הגדולה החליטו כך על בסיס הפירוש שהעניקו לספרים אלו. מבחינה היסטורית זו דוגמה למסורת א-כרונולוגית. אמנם מעמדם של ספרי כתובים אלו היה בספק, אך הוא הוכרע כנראה רק בדור יבנה (משנה, ידים פ\"ג מ\"ה, וראו פירושנו לה). אין זה סביר, אפוא, שלאבא שאול מסורת כה קדומה על החלטת המוסד היהודי המוביל. לכל היותר ניתן להבין את דבריו בסגנון פולמוסי יותר. בכך הוא הביע את דעתו שהספרים מקודשים ותלה את דבריו באנשי הכנסת הגדולה, אף שבזמנו (בימי אבא שאול עצמו) הם היו שנויים במחלוקת. מכל מקום, יש לפקפק גם בייחוס ההחלטה לאנשי הכנסת הגדולה, וגם בייחוס הסבר המילה \"מתונים\" לאבא שאול. אם אכן אבא שאול אמר את הדברים המיוחסים לו הרי שהוא הכיר כבר את המימרה ואת ייחוסה לאנשי הכנסת הגדולה. ",
                    "3. הפירוש השלישי באבות דרבי נתן הוא: \"שיהא אדם ממתין בדבריו ואל יהא מקפיד בדבריו\". כלומר, הדיין צריך להישמר מלהיות מעורב בפולמוס ומלהיפגע מדברי המתדיינים, והחיבור מביא דוגמאות מהתנ\"ך למשה שחטא בכך שהקפיד בדבריו.",
                    "בנוסח ב של המדרש מוצעות פרשנויות אחרות:",
                    "4. \"היו מיושבים בדין\" – אפשר שהכוונה לפירוש הראשון שמנינו, אבל אפשר גם להבין שתפקיד החכם \"ליישב\", כלומר לתרץ את השאלות, וזו גישה אחרת לרעיון שבפירוש השני. הפעם המדרש מייחס את הביצוע לאנשי חזקיהו המלך שפירשו את שלושת ספרי הכתובים ובכך יישבו את הקושיות עליהם. בין המדרשים יש הבדלים בכרונולוגיה של הטיפול בספרי כתובים אלו, ולא נעסוק בפרטים אלו כאן. ",
                    "5. \"שלא יהא אדם נכנס לדברי חבירו\". לפי פירוש זה המשפט אינו מופנה דווקא לדיין.",
                    "6. סבלנים – כדברי המדרש התנאי: \"ואצוה את שפטיכם בעת ההיא לאמר 'שמע בין אחיכם ושפטתם צדק'. אמרתי להם 'היו מתונים בדין' שאם בא דין לפניך פעם שתים ושלש אל תאמר כבר בא דין זה לפני ושניתיו ושלשתיו, אלא 'היו מתונים בדין'. וכך היו אנשי כנסת הגדולה אומרים 'היו מתונים בדין והעמידו תלמידים הרבה ועשו סייג לתורה' \" (ספרי דברים, טז, עמ' 25). החשש הוא מפני קוצר רוח המוביל לפזיזות, לאי האזנה לפרטים. הפנייה היא אל הדיין בבית המשפט, וכאמור איננו יודעים לאילו דיינים התכוונה המימרה.",
                    "לפסוע על ראש בבית המדרש",
                    "7. שלא לפסוע. פירוש אחר ומורכב שנוי בתלמוד הבבלי: \"דרש בר קפרא: מנא הא מילתא דאמרו רבנן הוו מתונין בדין – דכתיב 'לא תעלה במעלות', וסמיך ליה 'ואלה המשפטים'. אמר רבי אליעזר: מניין לדיין שלא יפסע על ראשי עם קודש – שנאמר 'לא תעלה במעלות', וסמיך ליה 'ואלה המשפטים' \" (סנהדרין ז ע\"ב). בר קפרא מתייחס לסמיכות הפרשיות בין הלכות המזבח, שם נאמר שאסור לעשות מדרגות כדי שהרגליים לא תיחשפנה בעת העלייה, לבין הלכות משפט. מכאן הוא לומד שאסור \"לפסוע על ראשי עם קודש\". הכוונה היא לשעת הדרשה או השיעור הציבורי. הרב ישב על כיסא או קתדרא ולימד (<a class=\"refLink\" data-ref=\"Mishnat Eretz Yisrael on Pirkei Avot 1:1:42\" data-scroll-link=\"true\" href=\"/Mishnat_Eretz_Yisrael_on_Pirkei_Avot.1.1.42\">איור 1</a>), והציבור ישב לפניו על הקרקע. הנוהל היה שהישיבה הייתה לפי סדר החשיבות, כפי שתבעו חכמים גם מהסנהדרין (משנה, סנהדרין פ\"ד מ\"ד)<sup class=\"footnote-marker\">13</sup><i class=\"footnote\">ראו להלן פ\"ד מ\"ה. </i>. אם חכם חשוב איחר ובכל זאת רצה לתפוס את המקום ה\"מגיע\" לו, נאלץ לפסוע כביכול מעל ראשי הנוכחים, וזהו המפסיע \"על ראשי עם קודש\". יש להניח שבמקרה זה לפחות חלק מהציבור היה קם לכבודו, וכך דורשת גם הסוגיה הבבלית בהוריות שנזכיר להלן. הנימוק של בר קפרא הוא מדיני צניעות, אבל דומה שכוונתו לצניעות אחרת, לדרישה מהמאחר לוותר על כבודו ולנהוג בענווה. הדברים יחודדו בהמשך. כל זאת באופן שונה מהישיבה בבית הכנסת. בבית הכנסת ישבו על ספסלים, והישיבה מפגינה שוויון לפני האל. כך בבתי הכנסת של תקופת בית שני, ואולי גם בתי כנסת תנאיים קדומים (<a class=\"refLink\" data-ref=\"Mishnat Eretz Yisrael on Pirkei Avot 1:1:43\" data-scroll-link=\"true\" href=\"/Mishnat_Eretz_Yisrael_on_Pirkei_Avot.1.1.43\">איור 2</a>). עם זאת, בבתי הכנסת מימי התלמוד ישבו מנהיגי הקהל בכותל הפונה לכיוון התפילה, ולפי הממצא הארכאולוגי בסוסיא ובציפורי הם ישבו על קתדראות מכובדות. אם כן, בית הכנסת נבנה מתוך תפיסה שוויונית (\"פרושית\") במיטבה. אך לפחות בסוף תקופת התנאים, או ראשית תקופת האמוראים, חדרה התפיסה הבלתי שוויונית גם אליו (<a class=\"refLink\" data-ref=\"Mishnat Eretz Yisrael on Pirkei Avot 1:1:47\" data-scroll-link=\"true\" href=\"/Mishnat_Eretz_Yisrael_on_Pirkei_Avot.1.1.47\">איור 3</a>). חכמים מציגים עצמם כמי שיושבים באותם מושבי כבוד (תוס', מגילה פ\"ג הכ\"ג), אך הממצא הארכאולוגי אינו מאפשר לקבוע מי ישב על מושבים אלו שפניהם אל העם. אפשר שניטש מאבק חברתי על הזכות לשבת במושבי הכבוד, אך לרשותנו רק מקורות חז\"ל, ולהם ברור שעל מקומות אלו יושבים חכמים. אם כן, בית המדרש מפגין את כבוד הרב ומעמדו כמנהיג. בית הכנסת הקדום היה שוויוני, ובבית הכנסת המאוחר נשמר המבנה השוויוני אך מבנה הישיבה הוסב לכזה המבליט את מקום זקני הקהל ונכבדיו (<a class=\"refLink\" data-ref=\"Mishnat Eretz Yisrael on Pirkei Avot 1:1:52\" data-scroll-link=\"true\" href=\"/Mishnat_Eretz_Yisrael_on_Pirkei_Avot.1.1.52\">איור 4</a>). גם צורת הישיבה של הסנהדרין היא מעמדית ובלתי שוויונית, והיא כנראה דומה ומדגימה את צורת הישיבה בבתי המדרש (משנה, סנהדרין פ\"ד מ\"ג)<sup class=\"footnote-marker\">14</sup><i class=\"footnote\">איננו עוסקים בשאלה עד כמה פעלה הסנהדרין במציאות של ימי בית שני, או לאחריו. אבל צורת הישיבה המתוארת במשנה משקפת את \"סדר העולם\" של חז\"ל. בסדר עולם זה גם בסנהדרין יש מנהיג, ויש ישיבה לפי היררכיה.  </i>.  ",
                    "<img alt=\"איור מס' 1. הקתדרה בכורזין, ניצבה בכיוון ירושלים באולם בית הכנסת ועליה כתובת. לפי מסורת חז\" src=\"https://textimages.sefaria.org/mishnat_eretz_yisrael_avot/figure_1.png\">",
                    "<img alt=\"איור מס' 2. חדר הכינוס בבית הכנסת בגמלא, סביב החדר הספסלים והם משדרים צורת ישיבה שוויונית. צילמה ד' ספראי.\" src=\"https://textimages.sefaria.org/mishnat_eretz_yisrael_avot/figure_2.png\">",
                    "<img alt=\"איור מס' 2א. חדר הספסלים במגדל שמצפון לטבריה, ספסלים מסביב לחדר וצורת ישיבה שוויונית. צילמה ד' ספראי.\" src=\"https://textimages.sefaria.org/mishnat_eretz_yisrael_avot/figure_2a.png\">",
                    "<img alt=\"איור מס' 2ב. המבנה הציבורי בחורבת כרוע (יער המלאכים שליד קריית גת). המבנה דומה למבנה בחורבת עתרי והוא חדר מלבני בציר מזרח-מערב, סביבו ספסלים ולידו מקווה, לכן סביר שהוא בית כנסת. המבנה הוא מהמאה השלישית-רביעית, ומשדר קהילה שוויונית (ראו תמונה 2). צילמה ד' ספראי.\" src=\"https://textimages.sefaria.org/mishnat_eretz_yisrael_avot/figure_2b.png\">",
                    "<img alt=\"איור מס' 2ג. בית הכנסת במצדה. למבנה ספסלים מסביב והוא משדר קהילה שוויונית. צילם י' פיקסלר.\" src=\"https://textimages.sefaria.org/mishnat_eretz_yisrael_avot/figure_2c.png\">",
                    "<img alt=\"איור מס' 3. יסודות מושב מכובד (קתדרה) בחורבת סוסיא. הכיסא ניצב ליד ארון הקודש. צילם א' איטלי.\" src=\"https://textimages.sefaria.org/mishnat_eretz_yisrael_avot/figure_3.png\">",
                    "<img alt=\"איור מס' 3א. הקתדרה בחורבת סוסיא. צילם א' איטלי.\" src=\"https://textimages.sefaria.org/mishnat_eretz_yisrael_avot/figure_3a.png\">",
                    "<img alt=\"איור מס' 3ב. מבנה ספסלים בחורבת נג'אר (שפלת שומרון). זהו חדר כינוס שטרם נחפר וזהותו מסופקת. צורתו מתאימה לזו של בית המדרש המתואר במסכת סנהדרין. צילם ש' דר.\" src=\"https://textimages.sefaria.org/mishnat_eretz_yisrael_avot/figure_3b.png\">",
                    "<img alt=\"איור מס' 3ג. בית המדרש במרות (מרוס). פורסם על ידי אילן, צ' ודמתי, ע', 1987, מרות: הכפר היהודי הקדום, חפירות בית-הכנסת ובית-המדרש, תל אביב.\" src=\"https://textimages.sefaria.org/mishnat_eretz_yisrael_avot/figure_3c.png\">",
                    "<img alt=\"איור מס' 3ד. בית הכנסת ובית המדרש במרות. בשניהם הספסלים מסביב למבנה בצורה המפגינה יחד קהילתי. מתוך אילן ודמתי, מרות.\" src=\"https://textimages.sefaria.org/mishnat_eretz_yisrael_avot/figure_3d.png\">",
                    "<img alt=\"איור מס' 4. בית הכנסת ברמון. צילם ע' קלונר (ראו פירושנו לסוכה, עמ' 176).\" src=\"https://textimages.sefaria.org/mishnat_eretz_yisrael_avot/figure_4.png\">",
                    "על רקע זה יובא הסיפור המרתק הבא המשקף את נוהלי בית המדרש. בהערות הסברנו את הרקע ה\"רכילותי\" לפרטי המעשה.",
                    "לפי הסיפור בתלמוד הבבלי התאסף הציבור לשמוע את השיעור (הדרשה?) של רבי יהודה הנשיא. שלושת גדולי הדור התעכבו. רבי חייא ורבי שמעון התעכבו משום שעסקו בלימוד, ורבי ישמעאל ברבי יוסי התעכב ללא סיבה (העורך מציג זאת כך): \"אדהכי אתא רבי למתיבתא, אינהו דהוו קלילי יתיבו בדוכתייהו, רבי ישמעאל ברבי יוסי אגב יוקריה הוה מפסע ואזיל. אמר ליה אבדן: מי הוא זה שמפסע על ראשי עם קדוש? אמר ליה: אני ישמעאל ברבי יוסי שבאתי ללמוד תורה מרבי. אמר ליה: וכי אתה הגון ללמוד תורה מרבי? אמר ליה: וכי משה היה הגון ללמוד תורה מפי הגבורה? אמר ליה: וכי משה אתה? אמר ליה: וכי רבך אלהים הוא? אמר רב יוסף: שקליה רבי למטרפסיה, דקאמר ליה רבך ולא רבי. אדהכי אתיא יבמה לקמיה דרבי, אמר ליה רבי לאבדן: פוק בדקה. לבתר דנפק, אמר ליה רבי ישמעאל, כך אמר אבא: 'איש' כתוב בפרשה, אבל אשה – בין גדולה בין קטנה. אמר ליה: תא, לא צריכת, כבר הורה זקן. קמפסע אבדן ואתי, אמר ליה רבי ישמעאל ברבי יוסי: מי שצריך לו עם קדוש יפסע על ראשי עם קדוש, מי שאין צריך לו עם קדוש היאך יפסע על ראשי עם קדוש? אמר ליה רבי לאבדן: קום בדוכתיך. תאנא: באותה שעה נצטרע אבדן, וטבעו שני בניו, ומאנו שתי כלותיו\" (בבלי, יבמות קה ע\"ב).",
                    "עד שכך בא רבי לישיבה. אלו שהיו קלילים (רזים) ישבו במקומם. רבי ישמעאל ברבי יוסי בגלל כובדו (כבודו<sup class=\"footnote-marker\">15</sup><i class=\"footnote\">המילה הארמית היא דו-משמעית, והיא מהווה משחק מילים. רבי ישמעאל ברבי יוסי נתגלה בסיפור כקנאי לכבודו, וכן כאיש כבד גוף. לתכונה האחרונה מקורות נוספים. </i>) היה הולך ומפסע. אמר לו אבדן<sup class=\"footnote-marker\">16</sup><i class=\"footnote\">אבדן היה תלמיד חכם בלתי חשוב כשלעצמו, אך מילא תפקיד בבית המדרש כמתורגמנו של רבי, כלומר האיש החוזר על דברי הרב בקול רם. הוא אפוא מקורבו של רבי, אבל בהיררכיה הבלתי פורמלית של בית המדרש מעמדו החברתי נמוך משל רבי ישמעאל ברבי יוסי, בן העשירים מציפורי ותלמיד חכם ידוע ומכובד.  </i>: מי הוא זה שמפסע על ראשי עם קדוש? אמר לו: אני ישמעאל ברבי יוסי שבאתי ללמוד תורה מרבי<sup class=\"footnote-marker\">17</sup><i class=\"footnote\">בדברים נשמעת הגאווה בקולו של רבי ישמעאל ברבי יוסי, שאינו מוכן לקבל את נזיפתו של אבדן. ודאי שאבדן הכיר את רבי ישמעאל ברבי יוסי, והשאלה היא שאלה רטורית ועוקצנית. </i>. אמר לו (אבדן לרבי ישמעאל) וכי אתה הגון ללמוד תורה מרבי? אמר לו (רבי ישמעאל) וכי משה היה הגון ללמוד תורה מפי הגבורה? אמר לו: וכי משה אתה? אמר לו: וכי רבך אלהים הוא? [אמר רב יוסף: לקחו רבי לנזוף בו (ברבי ישמעאל) משום שכינה את רבי עצמו \"רבך\" ולא \"רבינו\" או \"רבי\" (הרב שלי)]<sup class=\"footnote-marker\">18</sup><i class=\"footnote\">זו תוספת למדנית של רב יוסף לסיפור. רב יוסף מבקר את המינוחים ששם המחבר בפי רבי ישמעאל ברבי יוסי. </i>. עד שכך (עוד הם מדברים) באה יבמה לפני רבי. אמר לו רבי לאבדן: צא ובדוק אותה. לאחר שיצא אמר לו רבי ישמעאל... (קטענו את ההמשך שבו מסביר רבי ישמעאל את ההלכה ומראה לרבי ולנוכחים את כוחו ובקיאותו). הבעיה שאותה נשלח אבדן לבדוק הייתה האם היבמה קטנה ופטורה מחליצה, או גדולה וחייבת בחליצה. רבי ישמעאל הראה שגם קטנה חייבת בחליצה, וממילא הבדיקה מיותרת). אמר לו (רבי לאבדן) בוא, אין צורך (בבדיקה, שכן) כבר הורה זקן<sup class=\"footnote-marker\">19</sup><i class=\"footnote\">בכך מכבד רבי את רבי ישמעאל ומפגין אליו כבוד. רבי ראה כנראה את הוויכוח המביך שבין אבדן לרבי ישמעאל, לא התערב בו בגלוי, אך בעקיפין הוא מנסה לפייס את רבי ישמעאל שותפו. </i>. אבדן החל מפסיע ובא. אמר לו רבי ישמעאל ברבי יוסי (לאבדן): מי שצריך לו עם קדוש יפסע על ראשי עם קדוש, מי שאין צריך לו עם קדוש היאך יפסע על ראשי עם קדוש<sup class=\"footnote-marker\">20</sup><i class=\"footnote\">רבי ישמעאל מדגיש שלו יש זכות לפסוע על ראשי עם קודש, אבל לאבדן אין זכות כזאת, שכן הוא איננו חכם שהציבור \"צריך\" לו.  </i>? אמר רבי לאבדן: עמוד במקומך. תנא: באותה שעה נצטרע אבדן, וטבעו שני בניו, ומיאנו שתי כלותיו. המעשה מסתיים בנזיפה של העורך באבדן על שהעז פניו נגד תלמיד חכם ידוע כרבי ישמעאל, ואולי גם על שפסע על ראשי עם קודש.",
                    "לפני שנמשיך נציין לסוגיה אחרת המסכמת את הסיפור בצורה משפטית: \"תנו רבנן: כשהנשיא נכנס, כל העם עומדים, ואין יושבים עד שאומר להם: שבו... כשחכם נכנס, אחד עומד ואחד יושב עד שישב במקומו. בני חכמים ותלמידי חכמים, בזמן שרבים צריכים להם – מפסיעין על ראשי העם, יצא לצורך – יכנס וישב במקומו\" (בבלי, הוריות יג ע\"ב). המעיין יראה שההלכה מתייחסת לפרטי הסיפור, מצדיקה את רבי ישמעאל, אך גם מאפשרת להבין את מעשהו של אבדן שפסע על ראשי עם קודש בתוקף תפקידו. בר קפרא, שאת דבריו ציטטנו בראשית העניין, מתנגד לכל פסיעה על ראשי עם קודש<sup class=\"footnote-marker\">21</sup><i class=\"footnote\">זו דוגמה נוספת להלכה שנוסחה בעקבות סיפור, או אולי לסיפור שנוסח כמעשה בעקבות הלכה תֵאורטית.  </i>.",
                    "בשולי הסיפור נעיר שכל התיאורים שקראנו בעניין המפסע מתארים את בית המדרש בארץ. ברם התיאור אינו מתאים לאווירת הלימוד שנהגה בארץ ישראל, בקבוצות קטנות יחסית, אלא רק לישיבה הבבלית הגדולה. גם הביטוי \"מתיבתא\" הוא בבלי בלבד. כל התופעה היא אפוא בבלית. ההערה השנייה ספרותית: לפנינו שתי מקבילות, באחת כלל ובאחרת סיפור. במבוא עמדנו על תופעה זו שבה הסיפור הופך לרעיון מופשט או ההפך, רעיון מופשט מוצג בידי דרשן כסיפור מעשה. ",
                    "אם כן, כיצד מבינה סוגיית בר קפרא את משנת אבות? \"מתונים בדין\" משמעו שהשומעים והמשתתפים המשניים ינהגו בענווה ולא יפסעו על ראשי עם קודש. זו פרשנות מדרשית למשנת אבות המנסה להטעין למשנה ערכים שהיו חשובים לחכמים מאוחרים יותר. ",
                    "8. לשפוט בצדק. בספרות מדרשית מאוחרת כבר לא היה הסיפור מובן, ומדרשים מאוחרים מפרשים את הדברים המיוחסים לבר קפרא. כך נוצר פירוש לפירוש, שהוא גם פירוש לבר קפרא וגם למשנתנו. בעל מדרש תנחומא הבתר-תלמודי (שיש בו השפעה בבלית) מסביר את המשפט \"היו מתונים בדין\". הוא מביא את דרשתו של בר קפרא ומסביר: \"...כשם שהזהיר הקב\"ה את הכהנים שלא יפסעו פסיעות גסות במקדש, כך הזהיר את הדיינים שלא יפסיעו פסיעות גסות בדין. שנאמר (ישעיה א יז) 'אשרו חמוץ', אשרי הדיין המחמיץ את דינו\" (תנחומא, משפטים ו). הפסוק דורש מהשופט לגרום ל\"חמוץ\" (זה שחמסו אותו<sup class=\"footnote-marker\">22</sup><i class=\"footnote\">או זה שחטפו ממנו. ראו בבלי, קידושין נג ע\"א, ופירוש אחר לחמוץ שם, סנהדרין לה ע\"א. </i>) להיות מאושר, כלומר לשפוט בצדק, ללא מורא, ולכך קורא הדרשן לא לפסוע פסיעה גסה, וזו משמעות המתינות. כמו כן: \"מיכן לדיין שישא ויתן בדין ויצדיק אותו ואחר כך יחתוך הדין, שנאמר 'צדק צדק תרדוף' (דברים טז כ)\" (לקח טוב לשמות, כ כג).",
                    "<b>פירוש המשנה</b>",
                    "ניכר שאין לעורכי אבות דרבי נתן, ולעורכי החיבורים הנוספים שהזכרנו<sup class=\"footnote-marker\">23</sup><i class=\"footnote\">במדרש משלי כה שתי פרשנויות המבוססות על אבות דרבי נתן שהבאנו לעיל: \"אלא מלמד שהיו מתונין בדין ומישבין את הדין, שכל מי שהוא מקפיד בדין סופו לשכח את דבריו...\". </i>, מסורת על משמעות דברי אנשי הכנסת הגדולה, וכל עורך הציע סדרת פרשנויות משלו. מצאנו שני רבדים של פרשנות; פירושו הדרשני של בר קפרא הבא לגנות התנהגות מסוימת בבית המדרש המאוחר זכה לחיות מחודשת בפרשנות הבתר-אמוראית. מכל מקום, אם הפנייה היא לדיינים הרי שמן הסתם הבקשה היא שלא יחרצו את הדין ללא בדיקה מקיפה. אפשר גם שפנייתם היא למחוקק, שגם החלטותיו הן בבחינת \"דין\". המחוקק צריך לשאוף לפסק דין מתון ולהתרחק מהקיצוניות. לפירוש זה עדיפות ברורה, משום שהוא מאפשר חיבור בין מימרה זאת למימרה הבאה. לפי פירוש זה אפשר גם להבין את המשפט כהתנגדות להחלטות פזיזות וקיצוניות כאחת, ובכך להכיל לתוך הפירוש חלק מהפירושים הקודמים.",
                    "<b>והעמידו תלמידים הרבה</b><b> – </b>במסורת חז\"ל, כפי שהתעצבה בתקופת המשנה והתלמוד, המימרה נשמעת כמיותרת. ודאי שכל רב רוצה להעמיד תלמידים הרבה (ותלמידים טובים), הרי אם השקיע עצמו בלימוד ודאי שהוא מאמין בערכו. מלבד המצווה זה גם אינטרס חברתי שלו, שכן כוחו של הרב בתלמידיו, ואם אין תלמידים אין רבנים.",
                    "<b>פתיחת שערי בית המדרש</b>",
                    "ברם, כל זה מובן היום. בעולם הקדום, ובחלקיו הבלתי דמוקרטיים עד היום, פתיחת הידע לכול איננה מובנת. אדרבה, ברוב הדתות הקדומות נהגה מדיניות של \"הפצת בערות\". הידע הוא כוח, וממילא נשמרו מקורות הכוח בידי העילית האינטלקטואלית. לימוד הדת, כמו גם לימוד קריאה בכלל, נעשו במסגרות פרטיות, סגורות למחצה. המועמד צריך היה קודם להצטרף אל העילית כשוליה במקדש (בנצרות במנזר), ושם, כשהוא כפוף לחוקי הממסד, למד והתקדם. ההכרעה לפתוח את הלימודים לפני כולם ולפתוח במדיניות של הפצת ידע היא אפוא הכרעה אסטרטגית, מהחשובות ביותר שעשה עם ישראל בתולדותיו הארוכים. המדיניות של חז\"ל הייתה שבית המדרש פתוח לפני כולם, כולם מוזמנים ללמוד ויכולת ההתקדמות תלויה אך ורק בכישרון ובהתמדה האישית, ולא בייחוס או בעושר. במסגרת רעיונית זו הוקמה גם מערכת החינוך היהודית שבה שרר מעין \"חוק חינוך חובה\". ההסדר כלל שלושה מרכיבים:",
                    "1. חובת האב לשלוח את ילדיו לבית הספר.",
                    "2. חובת הקהילה לארגן את בית הספר, לארגן את סדריו ולפקח על פעילותו.",
                    "3. חובת הקהילה לממן את בית הספר.",
                    "בקהילות שונות נהגו לבצע את הלכות החינוך בדרכים שונות, ולא כאן המקום לפרטן. בבבל, למשל, תשלום שכר הלימוד היה פרטי, ובארץ ישראל קהילתי<sup class=\"footnote-marker\">24</sup><i class=\"footnote\">ספראי, הקהילה, עמ' 61-53; אברבך, החינוך היהודי. </i>. חכמים, מצדם, ניהלו מסע הסברה ארוך ומתמשך להפצת הרעיון בדבר חינוך הילדים והמשך לימוד התורה במסגרות שונות. בכתבי חז\"ל מצויות עשרות מימרות בשבח לימוד התורה והשכר השמור ללומדים; לימוד התורה הפך לדרך המלך להתקדמות בעולם החברתי-דתי היהודי, וכן הלאה.",
                    "חינוך פתוח ומדיניות של חלוקת ידע היו חידוש בעולם הקדום. אז הייתה זו חריגה מדפוס ההתנהגות הכללי. בחברה ההלניסטית-רומית, למשל, החינוך היה פתוח למעשה לבני עשירים בלבד. הוא אורגן באופן פרטי, במימונם של האמידים, והפוליס המאורגנת עסקה בכך רק מעט. כתוצאה מכך היו מעט מוסדות לימוד בערים הגדולות (אקדמיה), אלו למדו ברמה גבוהה וקיימו מסגרת עיליתנית שבפועל הייתה פתוחה לבני העשירים בלבד. מאוחר יותר, בחברה הנוצרית שצמחה מתוך השכבות הסוציו-אקונומיות הנמוכות, המשיכה לשרור אותה מדיניות. החינוך היה בידי הכנסייה, וזו התנגדה לחינוך לכול. החינוך היה מפוקח, במנזרים, ונועד להכשיר ולגייס את דור העילית הדתית הבא. כך, למשל, התנ\"ך נלמד בלטינית שהייתה שפת העילית בלבד. על רקע זה צמחה התנועה הפרוטסטנטית שדגלה בפתיחת הידע לכול, ובראש ובראשונה פעלה לתרגום התנ\"ך לשפת ההמון.",
                    "במסגרת ניצניו של הרעיון הדמוקרטי הובן שתנאי לשוויון מינימלי הוא פתיחת שערי הידע לפני כול, וכי האינטרס של החברה הוא להעניק חינוך מרבי למרב התושבים. מי שחסר חינוך יהיה אזרח סוג ב ותרומתו לחברה תהיה שולית, והוא גם יחמיץ את האפשרות להתקדמות דתית, שלו ושל החברה כולה. רעיון זה צמח בעקיפין בהשראת המסורת היהודית, כהמשך וכחלק מהמהפכה הפרוטסטנטית. לפנינו במשנה הביטוי הקדום ביותר שבידינו למדיניות זו של הפצת תורה.",
                    "הרעיון של פתיחת בית המדרש לכול הצליח. מאז תקופת המשנה והתלמוד, ואולי כבר קודם, הצטיין העם היהודי בתפוצתה של ידיעת קרוא וכתוב ובכך שלימוד התורה הפך למנוף להתקדמות בחברה. אורח החיים היהודי מתאפיין במרכיבים של לימוד תורה. היו שלמדו יותר והיו שהסתפקו בשמיעת הדרשה בליל שבת ובשבת; היו שלמדו בבית ספר מספר שנים מועט והיו שהמשיכו עד שהגיעו להוראה, כדברי המדרש. הכמות של המתחילים תורגמה לאיכות של המגיעים להוראה: \"בנוהג שבעולם אלף בני אדם נכנסין למקרא, יוצאין מהן מאה למשנה, יוצאין מהן עשרה לתלמוד, יוצא מהם אחד להוראה, הה\"ד אדם אחד מאלף מצאתי\" (קהלת רבה, פ\"ז א). החברה היהודית הפכה לחברה לומדת. אין לקבוע שכולם למדו, זו מן הסתם הפרזה, אבל רבים למדו, ואלה שלא למדו נראו כפגומים פגם דתי וחברתי במידה זו או אחרת. התנהגות זו אפיינה את העם היהודי לדורותיו, ובמידה מסוימת היא מאפיינת גם את דורותינו, אם כי בתקופה המודרנית כל ההגדרות מורכבות הרבה יותר.",
                    "גם בעולם היהודי לא הייתה הסִסמה \"העמידו תלמידים הרבה\" מקובלת על הכול. בשלב ראשון הוצאו מכלל זה הנשים, שהן כידוע כחצי מהאוכלוסייה. הטעמים להדרה זו לא נמסרו (בתקופת המשנה והתלמוד; בתקופה המודרנית הוצעה לכך סדרת הסברים סותרים שרק מחריפים את השאלה). גם לא כל הידע נפתח. כך, למשל, חז\"ל מציגים את תורת הסוד כמי שאיננה פתוחה אלא לבודדים מצטיינים. קיומן של \"חבורות\" בעלי סוד לא זכה לברכתם של חכמים, לפי האמור במשנה: \"אין דורשין... במרכבה ביחיד, אלא אם כן היה חכם ומבין מדעתו\" (חגיגה פ\"ב מ\"א)<sup class=\"footnote-marker\">25</sup><i class=\"footnote\">לדיון מפורט ראו בפירושנו למשנה זו, ובנספח למסכת חגיגה. </i>. ברוח זו, מן הראוי לצמצם את לימוד המרכבה לסגולי דעת בלבד, ואסור לרב לשנות פרקי מרכבה לחבורה אלא לתלמיד בודד בלבד. בעלי הסוד עצמם ראו בתורתם \"תורה פתוחה\", והם פירשו את המשנה אחרת. בהקדמה לספר היצירה רמוזה תשובתם של חוגים מבין אנשי הסוד. בתארו את השתלשלות שושלת הסוד אומר המחבר: \"ומסרו לאברהם, והיה יושב יחיד ומעין בו... ועד עכשיו אין לך אדם שיבין בו יחיד אלא שני חכמים... ואף רבה רצה להבין בו יחיד אמר לו זירא והא כתיב: 'חרב על הבדים ונואלו' – חרב על שונאיהם של תלמידי חכמים שיושבים בד בבד ועוסקין בתורה...\" (הקדמה ל\"ספר יצירה\")<sup class=\"footnote-marker\">26</sup><i class=\"footnote\">דרשה מקבילה לאותו פסוק מצויה בתלמוד הבבלי, מכות י ע\"א; ברכות סג ע\"ב; תענית ז ע\"א; מדות י ע\"א, וממנה הדרשן מוכיח את חובת לימוד התורה בחבורה. </i>. את האיסור שבמשנת חגיגה הדרשן מפרש כאיסור על לימוד ביחיד. לא עוד הגבלה על מספר תלמידים מרבי אלא על מספר לומדים מזערי<sup class=\"footnote-marker\">27</sup><i class=\"footnote\">ליבס, אלישע, עמ' 131-241. </i>, ומכאן החובה ללמוד את תורת הסוד בחבורה<sup class=\"footnote-marker\">28</sup><i class=\"footnote\">לבירורי הנוסח ראו ליבס, אלישע, עמ' 331-531. לדעתו של ליבס פירוש זה הוא פירושה המקורי של המשנה, ולא היא, שכן למגמת צמצום הנגישות ללימוד הסוד עדויות רבות נוספות, כפי שהעלינו בפירוש המשנה. ברור שבמשנה יש ביטוי למגמה זו, ו\"פירושו\" של בעל ספר יצירה הוא מדרש יוצר ברוח ה\"סוד\". </i>. לא כאן המקום לשאול האם חכמים ראו בסוד ידע חשוב אך ידע שנועד לבודדים, או שמא רצו למנוע בכך את הפצתו בציבור משום שהסתייגו מהתכנים של תורת הסוד ולא רצו לצאת בגלוי נגד תכנים אלו. כך או כך, בציבור השתרשה התפיסה הגלויה של מסכת חגיגה שתורת הסוד היא למצטיינים בלבד. בפועל לא זה מה שהכתיב את מספר העוסקים בתורה, בוודאי לא בימינו.",
                    "גם בתוך שכבת החכמים היו שרצו לצמצם את לימוד התורה למי שראויים לכך בלבד, אך המגמה הרווחת המתבטאת בעשרות מימרות היא בשבח הפצת הלימוד<sup class=\"footnote-marker\">29</sup><i class=\"footnote\">ראו בן שלום, תלמוד תורה. הדעות המציעות לצמצם לימוד תורה לבני העילית הדתית בלבד מופיעות באבות דרבי נתן (נו\"א פ\"ג, וכנגדו הניסוח בנו\"ב פ\"ד, ז ע\"ב - ח ע\"א). בשני הנוסחים הללו בא לידי ביטוי ההבדל בין תפיסת התורה כמיועדת לעילית בלבד לבין תפיסתה כמיועדת לכלל הציבור. הבדלי הניסוח בין שני הנוסחים מבטאים אפוא את המחלוקת בנושא. </i>.",
                    "נסכם, אפוא, שקשה להגזים בחשיבותה של המימרה \"העמידו תלמידים הרבה\". המימרה חוללה מהפכה, או שהיא משקפת מהפכה, בתפיסת לימוד התורה בעם ישראל, תפיסה חדשנית שהפכה לאחד המרכיבים החשובים של הדת היהודית, ולאחד המאפיינים הבולטים של החברה היהודית לדורותיה. שבחי לימוד התורה וחשיבותה תופסים מקום מרכזי במסר של מסכת אבות כולה, ועסקנו בכך במבוא. מסכת אבות מייחסת את המימרה הקדומה ביותר בנושא לאנשי הכנסת הגדולה. איננו יכולים לאשר או לדחות את הייחוס. להערכתנו, אם אין סיבה לדחותו יש לקבלו. מכל מקום, מבחינת מקומו של הרעיון בתורה שבעל פה הוא בוודאי מרעיונות התשתית היסודיים, וטבעי לייחסו לגוף הראשון של מנהיגות תורה שבעל פה. אם ייחוס היסטורי אין כאן, הרי שאמת דתית יש כאן. אם הרעיון התגבש בימי אנשי הכנסת הגדולה, הוא בא לידי ביטוי חברתי רק מאוחר יותר, אם כי המקורות שלנו אינם מספיקים לבדיקה זו. באופן כללי ניתן לומר שחשיבות לימוד התורה הייתה מקובלת על פרושים ועל בני כתות מדבר יהודה כאחד. גם בני הכתות עסקו רבות בלימוד תורה, אם כי מן הסתם תוכני הלימוד של הפרושים ושל בני הכתות היו שונים. לגבי הצדוקים איננו יכולים לקבוע את עמדתם בנושא. גם חבורתו של ישו מתוארת כעוסקת בלימוד, אם כי תוכני הלימוד שמחברי האוונגליונים מייחסים להם שונים (מוסר ולא הלכה, ואף לא לימוד בזיקה ישירה לתנ\"ך). אפשר לראות, אפוא, במאה הראשונה לפני הספירה ניצנים של התפשטות הרעיון של \"העמידו תלמידים הרבה\". אחרי החורבן זכה כמובן הרעיון לניצחון חברתי סוחף (כך לפחות מציגים מקורות חז\"ל את החברה היהודית).",
                    "<b>ועשו סייג לתורה</b> – \"סייג\" הוא גדר מסביב לגידולים היקרים. בתפיסתם של חכמים יש להקיף את המצווה בסייגים כדי שאנשים לא יגיעו בטעות לפגיעה במצווה עצמה. המדרשים התנאיים כבר נותנים לכך דוגמאות: \"כל הנאכלים ליום אחד מצותן עד שיעלה עמוד השחר. ומפני מה אמרו עד חצות? כדי להרחיק אדם מן העבירה, ולעשות סייג לתורה. ולקיים דברי אנשי כנסת הגדולה שהיו אומרים 'הוו מתונין בדין והעמידו תלמידים הרבה ועשו סייג לתורה'...\" (מכילתא דרבי ישמעאל, בא, מסכתא דפסחא ו, עמ' 19; אבות דרבי נתן, נו\"א פ\"ב, עמ' 14). אם כן, לדעת חכמים מותר לאכול קרבן פסח עד הבוקר, אבל סייגו חכמים וקבעו שייאכל עד חצות, כדי שלא יתמהמהו באכילת הקרבן. כך גם מסביר בעל אבות דרבי נתן שמן התורה אסור לקיים יחסי אישות עם נידה, וגזרו חכמים: \"איזהו סייג שעשתה תורה לדבריה, הרי הוא אומר ואל אשה בנדת טומאתה לא תקרב (ויקרא יח יט), יכול יחבקנה וינשקנה וידבר עמה דברים בטלים...\" (אבות דרבי נתן, נו\"א פ\"ב, עמ' 8; מדרש במדבר רבה, י). לדעת מדרשנו זו דוגמה לסייג של התורה עצמה שהרחיקה את האיסור ואמרה \"לא תקרב\".",
                    "<b>סייג</b>",
                    "אכן יש לציין שהלכות רבות מנומקות בחשש שמא יגיע אדם לידי עברה, ולעתים בחשש שאם יראה אדם שמעשה פלוני מותר יטעה ויחשוב שגם מעשה אחר מותר. הנמקה זו היא מרכיב מרכזי בחשיבה ההלכתית כפי שהיא מוצגת בספרותם של יוצרי ההלכה. מונח זהה לסייג הוא \"גזירה שמא\"; מינוח זה מופיע יותר ממאה פעמים בתלמוד הבבלי אך אינו מופיע בירושלמי ובמקורות התנאיים, עם זאת דרך מחשבה זו מופיעה פעמים מספר גם בהיעדר המונח הזה. עם כל זאת אנו סבורים שיש לבחון את הנושא פעם נוספת. ",
                    "אין ספק שרעיון הסייג מופיע בספרות ההלכתית כפי שציינו, עם זאת מספר ההלכות שמנומקות בצורה מפורשת בחשש זה הוא מועט ביותר. למעשה מנינו כמעט את כל ההלכות שנומקו במפורש כך. יש כמובן הלכות רבות נוספות שאיסורן נקבע בגלל צורך בסייג, כגון לא לקרוא לאור הנר בשבת. נראה שאין בעיה בקריאה עצמה, כך לפחות לפי ההלכה של חכמים, ומותר ליהנות מאור הנר בשבת. אבל בקריאה יש חשש שישכח ויטה (ראו פירושנו לשבת פ\"א מ\"ג), וכן ההלכה שם שזב לא יאכל עם הזבה. זו גדר לטומאה, אף שכרגע שניהם טמאים. בתלמוד הבבלי מופיע הנימוק של הסייג בדרך כלל במפורש, למשל בשבת יג ע\"ב, ובמקבילות (בעיקר בספרות התנאית) אין הנימוק מופיע במפורש אבל סביר ביותר שלכך הכוונה.",
                    "אם כן, שיטת הנימוק של הסייג קיימת כבר בספרות התנאית, אבל רק בתלמוד הבבלי הופכת הנמקה זו לנפוצה ומופיעה מאות פעמים (במונחים שונים). זאת ועוד. לעתים קרובות, באותם מקומות שבהם מופיע נימוק הסייג יש מחלוקת קדומה על נימוקה של ההלכה, ובמקורות מקבילים מובאים נימוקים אחרים. למשל, במכילתא שציטטנו לעיל רבי אליעזר סבור שאסור לאכול קרבן עד חצי הלילה משום שזה זמנו, ורבי אליעזר מביא לדעתו סיוע מדרשה. כך גם לגבי תפילה, מדוע קבעו שתפילת ערבית עד חצות? \"כדי להרחיק אדם מן העבירה\" (משנה, ברכות פ\"א מ\"א). התלמוד הבבלי (ד ע\"ב) סומך את ההחלטה למשנתנו ורואה בכך סייג כגון זה המומלץ אצלנו, ברם מהמשנה ברור שנימוק הסייג הוא דעתו של רבן גמליאל שזמן תפילת הערב עד עלות השחר, וכסייג יש להתפלל עד חצות. אבל לדעת רבי אליעזר חצות הלילה הוא הזמן לכתחילה, כמו באכילת פסחים, ועוד מצוות המנויות במשנת ברכות.",
                    "אם כן, הטעם של הסייג הוא אמנם קדום, אך אין הוא הסיבה להלכה. למעשה ההלכה נקבעה קודם והייתה שנויה במחלוקת, ורבן גמליאל איחד את שתי ההלכות בשיטת הסייג והפך שתי דעות שונות לאחת. אין כאן מקרה ברור של קביעת הלכה בגלל סייג, אלא ניצולה של מתודת הסייג למציאת פתרון פשרה בין שתי דעות. הוא הדין לדוגמה של הנידה. למעשה לפנינו פרשנות מדרשית (שאולי היא פשט הכתוב) למילים \"לא תקרב\". הטיעון שזה רק משום סייג הוא הסבר מדרשי, של מי שמכיר את שיטת ה\"סייג\", אבל אפשר בהחלט שהתורה מתנגדת לעצם ההתקרבות לנידה כאיסור עצמאי. בעל אבות דרבי נתן מגדיר את המקרה \"סייג שעשתה תורה\", כלומר הדין מהתורה, והסייג מנמק את התורה. אבל בעל מדרש במדבר רואה בכך דוגמה לסייגים שחכמים צריכים להטיל.",
                    "כפי שכבר אמרנו, הבבלי משתמש בטיעון הסייג מאות פעמים, בדרך כלל במינוח \"גזירה שמא\", \"גזרו שמא\" או במינוח קרוב. ברם, גולדברג כבר הראה שטיעון זה אופייני לבבלי. ברוב המקרים הירושלמי מסביר שהאיסור עומד בפני עצמו, או שלפנינו מחלוקת בנושא עצמאי, ללא קשר לתפיסת הסייג. כך, למשל, איסור שבות<sup class=\"footnote-marker\">30</sup><i class=\"footnote\">\"שבות\" הוא מונח כללי למלאכה האסורה בשבת, אך אין היא מלאכה ממש, והאיסור חלש יותר. </i> מנומק בבבלי כסייג שמא יבוא לידי מלאכה ממש בשבת. באיסור שבות עסק בהרחבה גילת, והוא הראה כי במקורות התנאיים המונח מופיע לעתים תדירות, אך לא תמיד באותה משמעות. לעתים איסור שבות מנומק ב\"גזירה שמא...\", ולעתים הדבר האסור משום שבות הוא מלאכה ממש<sup class=\"footnote-marker\">31</sup><i class=\"footnote\">גילת, פרקים, עמ' 78-801. </i>. ",
                    "דוגמה לכך היא המשנה במסכת ביצה: \"כל שחייבין עליו משום שבות, משום רשות, משום מצוה בשבת – חייבין עליו ביום טוב. ואלו הן משום שבות: לא עולין באילן ולא רוכבין על גבי בהמה ולא שטין על פני המים\" (פ\"ה מ\"ב). בדיוננו במשנה ראינו כי הבבלי מנמק איסורים אלו בחשש של \"גזירה שמא\", ואילו הירושלמי אוסר דברים אלו כאילו היו מלאכה ממש.",
                    "במקרים רבים הבבלי מנמק הלכה בסייג, ואילו התלמוד הארץ-ישראלי מצביע על מחלוקת עקרונית יותר<sup class=\"footnote-marker\">32</sup><i class=\"footnote\">כגון פ\"א מ\"א; פ\"א מ\"ג; פ\"ד מ\"ו, ועוד. </i>. תופעה זו מאפיינת גם את הלכות שבת ומועד<sup class=\"footnote-marker\">33</sup><i class=\"footnote\">ראו, למשל, פירושנו לשבת פ\"א מ\"ג; פ\"א מ\"ח; ביצה פ\"א מ\"א, ועוד הרבה. </i>. התופעה נובעת מכך שאלו מחלוקות קדומות ששיני הזמן כבר נגסו במסורתן. לעתים התקשו בני דורות מאוחרים להבין כיצד זה חולקים אבות עולם בדברים שעבור בני דורות מאוחרים כבר נחשבו למובנים מאליהם. כך או כך, זו תופעה בולטת בהלכות שבת בכלל, ובהלכות יום טוב בפרט, אם כי אינה ייחודית להם. דוגמה לכך היא איסור תקיעה בשופר. הבבלי רואה בכך גזרה שמא יטלטל, והירושלמי רואה בכך איסור מלאכה של נגינה (ראו פירושנו לראש השנה פ\"ד מ\"א). אי אפשר לומר שנימוק הגזרה אינו מופיע בירושלמי. כך, למשל, בירושלמי מעשר שני מופיע הנימוק \"גזרו... זה מפני זה\": \"אמר רבי יוחנן גזרו על נקיבה בעלת מום מפני וולדה, גזרו על זכר בעל מום מפני נקיבה\" (פ\"א ה\"ו, נב ע\"ד). בהמשך שם יש מינוח שונה במקצת: \"גזרו אותן שלא ירעו אותן עדרים עדרים\". כמו כן: \"אמר רבי יוחנן גזרו מי גשמים מפני שהן כמי קילון\" (ירו', מועד קטן פ\"א ה\"א, פ ע\"א). אם כן שיטת החשיבה מוכרת, אבל מופיעה רק לעתים רחוקות.",
                    "דוגמאות אחרות מצויות בתלמוד הבבלי עצמו. כך, למשל, האיסור להדליק נר של שבת בבושם (\"צרי\") מצוי במקור תנאי (תוס', שבת פ\"ב ה\"ג), ובתלמוד הבבלי מובאת מחלוקת האם הוא נובע מ\"גזירה שמא יסתפק ממנו\" או \"מפני שהוא עף\", כלומר יש חשש של התזת ניצוצות, וזה איסור בפני עצמו (בבלי, שבת כה ע\"ב - כו ע\"א). כדוגמה שנייה תשמש לנו ההלכה שאין להתחיל בתספורת סמוך למנחה בערב שבת (משנה, שבת פ\"א מ\"ג). כפשוטו החשש הוא שלא יספיק לסיים מספיק זמן לפני שבת. לא רק שהספר יעבוד בשבת, אלא ששניהם (הספר והמסתפר) לא יגיעו לבית מספיק זמן לפני שבת וייכנסו לשבת בבהלה. כמו כן אין להתחיל במרחץ לפני השבת, וכדומה. הבבלי מנסח את הטעם \"גזירה שמא ישבר הזוג\": \"לכתחלה אמאי לא ישב – גזירה שמא ישבר הזוג. ולא למרחץ – להזיע בעלמא, לכתחלה אמאי לא – גזירה שמא יתעלפה\" (שבת ט ע\"ב). כאן ניסוח הסייג הוא פורמלי; אפשר היה לנסח את ההלכה ללא השימוש במונח \"סייג\". השימוש בסייג להסבר מעצים את ההנמקה, אך הוא לא בהכרח הנימוק המקורי. דוגמה טובה נוספת היא המחלוקות בהלכות סעודה בין בית הלל לבית שמאי (ברכות פ\"ח מ\"א-מ\"ד, ובעיקר מ\"ב-מ\"ד). במשנה יש מחלוקות, ובתוספתא הסברים מפותלים שבבבלי הם מנוסחים \"גזירה שמא\":",
                    "נטילת ידיים לפני מזיגת הכוס",
                    "עסקנו בנושא זה בהרחבה בפירוש לברכות; ראינו שבתוספתא מובא הסבר אחר, ושיערנו שהמחלוקת אינה מבוססת כלל על חשש הלכתי-משפטי אלא מקורה בנוהגי סעודה מקובלים שאינם על בסיס \"הלכתי\". אם כן נימוק הסייג איננו ראשוני, וכנראה איננו הנימוק שיצר את המחלוקות. לענייננו חשוב עוד יותר להדגיש את העולה מהטבלה. בתוספתא ובירושלמי ההלכה אסורה ללא הנימוק המפורש של גזרה, והבבלי מנסח זאת כגזרה. האם ההבדל בין הניסוחים משמעותי לטיב הנימוק? המרחק ביניהם אינו גדול, אבל קיים.",
                    "במהלך פירושנו זכינו לדון בכמה וכמה משניות והלכות שמשובץ בהן הנימוק של הסייג. קוראים חדי עין יראו שההבדל בין הבבלי והירושלמי בנושא עמד נגד עינינו (בעקבות גולדברג) כבר במסכתות הראשונות. ברם, כל מרחב התמונה התברר לנו רק מאוחר יותר. בכמה מהמקרים עמדנו על כך שנימוק הסייג נובע מההתפתחות של המיסוד המשפטי. דוגמה לכך היא הנגינה בשבת (תקיעה בשופר), או רפואה בשבת, רכיבה בשבת, שאיבה בשבת וכיוצא באלו. הבבלי מנמק את כל האיסורים הללו בגזרה שמא יתקן כלי נגינה, גזרה שמא יטלטל שופר (שכן אין מה לתקן בו), גזרה שמא ימרח, גזרה שמא יתקין מקל, שמא יטלטל וכו'. ההלכה הקדומה והירושלמי רואים בכל המעשים האלה איסורים בפני עצמם. ההתפתחות ההלכתית תוארה בידינו כבר במבוא הכללי לפירוש המשניות. בשלב קדום נאסרה עבודה בשבת, ולכול היה ברור שמלאכות אלו אסורות. המשנה (שבת פ\"ז מ\"ב) ניסחה רשימה ספרותית של 39 מלאכות; הכוונה המקורית לא הייתה למנות את כל המלאכות אלא להגיע למניין הסמלי של 39 (ארבעים חסר אחת), והרשימה לא נחשבה כחתומה. ממילא ניתן היה לקבוע שנגינה, מדידה, רפואה וכיוצא באלו הן מלאכות. אבל הבבלי הבין את הרשימה כרשימה חתומה, ויצר מערכת הלכתית של אבות ותולדות. מעתה כבר אי אפשר לנסח שרפואה אסורה בשבת, שכן אין היא מנויה ברשימה. ההתפתחות שבתלמוד הבבלי נבעה מהצורך המשפטי לנסח במדויק מה מותר ומה אסור. קשה לנסח איסור של רפואה בשבת; האם יריקה בעין לשם רפואה היא מלאכה אסורה? ויריקה סתם בתוך הבית, האם גם היא אסורה? מה ההבדל בין השתיים? לכן העדיף התלמוד רשימה סגורה של מלאכות, ואת כל המלאכות שאינן בה הגדיר כ\"תולדות\" או כאיסור סייג. אנו מוצאים תופעה זו לא רק במקרה זה אלא גם במקרים רבים אחרים. כך, למשל, בהלכות סעודה שהבאנו. כבר תנאי התוספתא מעבירים את המחלוקת החברתית לעניינים הלכתיים פורמליים (לפי אחד ההסברים). הבבלי מעניק לכך את התבנית הספרותית-מחשבתית של \"גזירה שמא\". נימוק הסייג (המפורש או הבלתי מפורש) משמש, אפוא, כלי מרכזי בהעברת הלכות שטעמן אינו משפטי למסגרת המשפטית. מכל מקום, בין אם צדקנו בהסבר זה ובין אם לאו, הרי שההנמקה הזאת היא לעתים קרובות מאוחרת ומשרתת את תהליך ה\"משפטיזציה\" של ההלכה. איננו אומרים שכל נימוקי הסייג הם מלאכותיים או ספרותיים, אלא שתופעה זו רווחת ומצאנו לה עשרות דוגמאות בהלכות שבת, אך גם בתחומים אחרים. אנו מסתכנים בקביעה שבהלכות שניתן לבדוק את השתלשלותן לא יצרו רוב נימוקי הסייג את ההלכה אלא באו בשלב מאוחר, כהנמקה בדיעבד. במקומות שהנימוק הוא קדום, פעמים רבות הניסוח המפורש כסייג הוא מאוחר. ",
                    "השימוש הנרחב ב\"סייג\" גרר תופעה נוספת. הכלי המתודולוגי הזה הוא רחב ביותר, הרי אפשר לנמק כמעט כל איסור בחשש שמא יגרום ההיתר למישהו לחשוב שגם פעולה אחרת מותרת. בדרך זו אפשר לגרום לאיסור הורדת מים באסלה מודרנית בשבת (שמא ישפוך מים ברשות הרבים), או לאסור חיתוך של פרי לצורך אכילה בשבת גזרה שמא ישחט בשבת. העברנו את הנימוק למערכת אבסורדית (הזויה), וזאת כדי להראות שכלי מחשבתי זה איננו כלי \"שקוף\". הוא איננו כלי שניתן להשתמש בו באופן טכני, אלא בשני תנאים: האחד הוא הנמקת הלכה קיימת, והאחר הוא הסכמה נרחבת שאכן יש לסייג מקום. כתוצאה מכך נוצר כלי מתודולוגי לפסיקת הלכה שאיננו פתוח לכול; רק חכמים או גופים מוסמכים יכולים לאסור דברים בשל סייג. אדם רגיל אינו יכול להשתמש בנימוק. איננו סבורים שלשם כך נוסחה שיטת העבודה של \"סייגים\", ואף איננו סבורים שהיא הורחבה למטרה זו. ברם בפועל יצרו השיטה ותפוצתה, במהלך הדורות, נגישות בלעדית של חכמים להחלטות ההלכתיות.",
                    "סיכום",
                    "נמצאנו למדים שהסייג קיים בחשיבה ההלכתית כבר בתקופה התנאית. אם נתארך את המימרות לפי שם אומרן, הרי שהנימוק הזה השפיע כבר בתקופה התנאית הקדומה. עם זאת במקורות המאוחרים, ובעיקר בתלמוד הבבלי, הוא הפך לנתיב מרכזי להנמקות הלכתיות, בעוד שבתקופה התנאית, ובארץ ישראל האמוראית, היה השימוש בו מצומצם הרבה יותר, והניצול המפורש של הנימוק נדיר. על רקע זה יש לשאול האומנם זה הפירוש היחיד לדברי אנשי הכנסת הגדולה. האם הם יזמו וניסחו את המרכיב ההלכתי הזה ככלי שראוי לנצלו? מתבקשת הטענה שהכלי הזה נוסח רק בתקופה מאוחרת יותר של גיבוש ההלכה. אם אכן זה הפירוש היחיד, או המועדף, הרי שכבר בימי אנשי הכנסת הגדולה היה זה מרכיב חשוב ביצירת ההלכה.",
                    "במקורות יש הסבר נוסף לצירוף סייג לתורה: \"אמר רבי אלעזר בן יעקב: שמעתי שבית דין מכין ועונשין שלא מן התורה, ולא לעבור על דברי תורה אלא לעשות סייג לתורה; ומעשה באדם אחד שרכב על סוס בשבת בימי יונים, והביאוהו לבית דין וסקלוהו, לא מפני שראוי לכך אלא שהשעה צריכה לכך\" (בבלי, יבמות צ ע\"ב; סנהדרין מו ע\"א), ובהמשך שם עוד מעשה ענישה דומה. אם כן הסייג הוא הקמת מערכת אכיפה, מן הסתם באמצעים שונים, החל מדרשות עידוד ואזהרה דרך לחץ חברתי ואף ענישה. אותו סיפור מופיע בירושלמי, אלא ששם אין מעשה כזה מכונה \"סייג\" אלא סתם ענישה, מפני שהשעה צריכה (ירו', חגיגה פ\"ב ה\"ב, עח ע\"א<sup class=\"footnote-marker\">34</sup><i class=\"footnote\">במגילת תענית לכ\"ב אלול, בכתבי היד הטובים מופיע רק המשפט הראשון של רבי אליעזר בן יעקב, ראו נועם, מגילת תענית, עמ' 232.  </i>). אין זה חשוב לענייננו האם המעשה אירע או שמא לפנינו מוטיב ספרותי<sup class=\"footnote-marker\">35</sup><i class=\"footnote\">ראו בבלי, תענית טו ע\"א; בראשית רבה, סה כב, עמ' 742. כאן המילה \"בשבת\" איננה ברוב כתבי היד, והיא תוספת מעתיק בהשפעת התבנית הספרותית. ההתנגדות לרכיבה על סוס היא התנגדות למנהגים של העילית ההלניסטית. מי שהוסיף את השבת עשה זאת כנראה משום שעוון רכיבה על סוס לא היה בעיניו מספיק. ראו בר, סוס. </i>; חשוב לנו שלפנינו פרשנות אחרת למונח \"סייג\". פרשנות זו מופיעה במקורות נוספים (משנת רבי אליעזר, פ\"ג, עמ' 56). המונח \"סייג לתורה\" מופיע גם להלן פ\"ג מי\"ג ושם הוא במשמעות אחרת, משמעות המתאימה למצב שבו המסגרת ההלכתית כבר מעוצבת.",
                    "באבות דרבי נתן מובאים סייגים שונים המופיעים בתנ\"ך. תרומה נוספת לדיוננו יש בכך שהמדרש מרחיב את הסייג מעבר לחכמים המחוקקים לכיוונם של אישים נוספים שגדרו עצמם במותר להם. עוד מוסיף המדרש היבט מיוחד בספרו על אדם הראשון שהכשיל את עצמו על ידי סייג מוגזם. הווה אומר, המדרש הבין ש\"עשו סייג\" משמעו גם לא להגזים בסייגים. יש בו ביקורת על עודף סייגים, בבחינת \"עשו סייג לעשיית הסייגים\". ביקורת כזאת מתאימה לשלבים מאוחרים יחסית של התפתחות ההלכה, כאשר חכמים או הציבור עומדים לפני הר של סייגים וחשים שהסייגים מוגזמים. לא נעסוק במרכיב זה של ביקורת ההלכה, ונסתפק כאן בכך שהוא נשמע רבות בפי הציבור שומר המצוות, בפיהם של חוגים אופוזיציוניים לחכמים ואף בחוגי חכמים עצמם. עם כל זאת, קשה להטעין את משנתנו במטען ביקורתי זה.",
                    "מן הראוי להדגיש שקביעת סייג היא צעד מכריע להנכחת מצווה בחיי היום-יום, שכן היא קובעת מסגרות חד-משמעיות של זמן, מקום ותנאים. אולם כמובן היא גם מגבילה את משמעות המצווה והופכת אותה לטכנית. דיאלקטיקה זו מלווה את כל הדתות, ובעצם כל מערכת חוקים שיש בה ערכי מוסר. "
                ],
                [
                    "<b>שמעון הצדיק היה משירי כנסת הגדולה</b> – התואר \"צדיק\" לחכם הוא יחידאי, ומלמד על מעמדו המיוחד של החכם. לפני שנברר מיהו הדובר מן הראוי להעיר שהחצי השני של ימי בית שני מתאפיין בכך שהגיוון בשמות האנשים, ובעיקר הגברים, היה קטן מאוד. הדבר עולה גם מסקירת האישים הנזכרים במקורות ההיסטוריים, וגם ברשימת הנקברים המצוינים בכתובות<sup class=\"footnote-marker\">36</sup><i class=\"footnote\">אילן, שמות; אילן, לקסיקון. בקובץ זה השמות הם ממקורות ספרותיים בלבד. רשימת השמות בכתובות הקבר טרם נאספה במלואה. לרשימה ראשונית ראו לוין, כתובות. </i>. ששת השמות הפופולריים ביותר של גברים הם יהודה, שמעון, יוחנן (חנן, חוניו וכו'), אלעזר (אליעזר, לעזר וכו'), יונתן ויוסף. חמשת הראשונים הם בני מתתיהו החשמונאי, והשישי הוא שמו של מנהיג אחר המתואר כאחד מאחי יהודה המכבי ומופיע רק במכבים ב במקומו של יוחנן (ח כב; י ט). אילן הציעה שאכן היה למתתיהו בן נוסף. חוקרים אחרים טענו שיוסף זה לא היה אח ביולוגי של יהודה<sup class=\"footnote-marker\">37</sup><i class=\"footnote\">ראו במהדורתו של שוורץ למקבים ב, עמ' 312. </i>. כל החוקרים שללו את האפשרות הפשוטה שלאח החמישי היו שני שמות, או שהיו בדבר גרסאות שונות וכבר בתקופה הקדומה נשכח שמו של אחד האחים. לדעת אילן שמותיהם של בני חשמונאי הפכו לשמות הרווחים בחברה היהודית. ברם יש להעיר ששמות אלו רווחו גם לפני עליית החשמונאים, כגון שמעון הנזכר כאן, יוסי ויוסי הנזכרים במשניות ד-ה; חוניו, יוסף ואחרים הנזכרים במקורות המעטים המשקפים את התקופה הטרום-חשמונאית. אם כן לא החשמונאים גרמו להופעה התדירה של שמות אלו, אלא להפך, לבני מתתיהו שמות הרווחים בתקופה<sup class=\"footnote-marker\">38</sup><i class=\"footnote\">מכאן עולה השאלה האם ספרי חשמונאים אכן זכרו את השמות המקוריים או שמא העניקו לגיבורי העבר שמות סטראוטיפיים. לדעת אחד החוקרים הכינויים של בני מתתיהו הנמסרים במכבים א (מקבי, חורני, וכו') הם שמות מקומות שונים, כולם באותו אזור. אם כן ה\"אחים\" אינם אחים ביולוגיים אלא אחים לדעה ולמאבק, ובזמן כתיבת ספר חשמונאים כבר היו אלו שמות השייכים למיתוס הלאומי ולא לזיכרון הרֵאלי.  </i>. כך או כך, השם שמעון שבו אנו עוסקים הוא שם חוזר בתקופה.",
                    "שמעון הצדיק",
                    "במקורות חז\"ל נזכר פעמים מספר השם שמעון הצדיק. חלק מהאזכורים מתייחסים במפורש לאדם או לכמה אישים אחרים. כך, למשל, המעשה שבו נתגלתה אליו נבואה ביום כיפור על מות גאיוס (גסקלגס) קליגולה: \"שמעון הצדיק שמע דבר מבית קדש הקדשים, בטילת עבידתא די אמר סנאה לאיתאה להיכלא, ונהרג גסקלגס ובטלו גזרותיו<sup class=\"footnote-marker\">39</sup><i class=\"footnote\">בטלה העבודה (הגזרה) שאמר השונא להביא להיכל, ונהרג גאיוס (קליגולה) ובטלו גזרותיו. הגזרות והקיסר שגזרן ידועים היטב, ומדובר במאורע משנת 14 לספירה (שנת מותו של הקיסר הנדון). </i>, ובלשון ארמי שמע\" (תוס', סוטה פי\"ג ה\"ו).",
                    "הברייתא מייחסת למותו של שמעון הצדיק רשימת שינויים לרעה שאירעו במקדש, ומן הסתם זה שמעון הנזכר לעיל משנת 41 לספירה (תוס', סוטה פי\"ג ה\"ז; ירו', יומא פ\"ו ה\"ג, מג ע\"ג; בבלי, יומא לט ע\"א, ומקבילות). המסורת האמוראית מייחסת לשמעון הצדיק של משנתנו פגישה עם אלכסנדר מוקדון בשנת 311 לפני הספירה (בבלי, יומא סט ע\"א; מגילת תענית לכ\"א כסלו<sup class=\"footnote-marker\">40</sup><i class=\"footnote\">השם שמעון והמפגש עם אלכסנדר מופיעים רק בברייתות הצמודות למגילת תענית ומפרשות אותה. הסברים אלו הם אמוראיים, וקיימים שני נוסחים עיקריים, האחד ארץ-ישראלי והאחר מושפע מתורת בבל. השם שמעון מופיע בשניהם. </i>; ויקרא רבה, יג ה, עמ' רצג). זו אפוא מסורת משותפת לשתי הקהילות הגדולות (גם בתלמוד הבבלי וגם במדרש ויקרא רבה הארץ-ישראלי) שנמסרה לנו רק מימי האמוראים, ושורשיה הכרונולוגיים בלתי ברורים. יוספוס גם הוא מספר על הפגישה, בדרך די דומה. אך בקדמוניות הוא מספר שהכוהן הגדול שפגש את אלכסנדר היה \"ידוע\" (קד', יא 326). הדים לפגישה יש גם בספר הלניסטי נוסף.",
                    "לפי יוספוס הפגישה הייתה בהר הצופים, ולפי מסורת חז\"ל באנטיפטריס. אנו משערים שבמקור המשותף סופר שהפגישה הייתה בפגאי (השם \"אנטיפטריס\" נקבע רק בסוף המאה הראשונה לפני הספירה, על ידי הורדוס). יוספוס הבין שהפגישה הייתה ליד ירושלים, וחז\"ל הבינו שהיא נערכה במישור החוף. במקרה זה הגרסה \"אנטיפטריס\" תואמת יותר את קו המסע של אלכסנדר מוקדון מצור לעזה. ",
                    "<b>הוא היה אומר על שלשה דברים העולם עומד</b> – שלושה דברים המשתלבים לאחד. כאמור במשנה הקודמת, נטיית המשנה היא לשלישיות. לעתים המספר מופיע במפורש, ולעתים הוא רמוז. מלמד הראה שהמספרים שלושה וחמישה הם החוזרים תדיר במסכת אבות (שלושה במפורש וחמישה ללא המספר עצמו<sup class=\"footnote-marker\">41</sup><i class=\"footnote\">מלמד, נוסח ומשקל. חמישה מופיעים בפ\"ב מ\"ד; פ\"ב מ\"ה; פ\"ב מט\"ו; פ\"ג מי\"א; פ\"ג מי\"ג, ועוד.  </i>), ועסקנו בכך במבוא.",
                    "<b>על התורה</b> – \"תורה\" כאן עשויה להיות לימוד תורה, או שמירת ההלכות. במשנה הקודמת כשנאמר \"עשו סייג לתורה\" התורה היא כלל המצוות.",
                    "<b>ועל העבדה</b> – סתם עבודה היא הקרבת הקרבנות, וכך גם פירשה מסורת חז\"ל באבות דרבי נתן ועוד, <b>ועל גמילות חסדים</b> – אלו שלושת העמודים שעליהם העולם עומד, מעין השולחן ההלניסטי הניצב על שלוש רגליים. \"גמילות חסד\" או \"גמילות חסדים\" היא מונח כללי למצוות שבין אדם לחברו, עזרה לזולת, מתן צדקה, ביקור חולים וכדומה. התוספתא מגדירה: \"צדקה וגמילות חסדים שקולין כנגד כל מצות שבתורה אלא שהצדקה בחיים, גמילות חסדים בחיים ובמתים. צדקה בעניים, גמילות חסדים בעניים ובעשירים. צדקה בממונו, גמלות חסדים בממונו ובגופו\" (פאה פ\"ד הי\"ט). אם כן \"צדקה\" היא מינוח לחלק גדול מן המצוות החברתיות, אך אין היא כוללת את הטיפול במת, ו\"גמילות חסדים\" כוללת גם טיפול במתים. על החשיבות העקרונית של מצווה זו נעמוד להלן. גמילות חסדים מופיעה במסכת פאה (פ\"ב מ\"א) כאחת המצוות שאין להן שיעור, כלומר שאין אפשרות לכמתן ולהגדירן מבחינת מועד או כמות.",
                    "המונח \"גמילות חסד\" מופיע לעתים רחוקות גם במשמעות רחבה עוד יותר, כגון \"שכן מצינו בדניאל איש חמודות שהיה מתעסק בגמילות חסדים. ומה הן גמילות חסדים שהיה דניאל מתעסק בהם? אם תאמר עולות וזבחים מקריב בבבל, והלא כבר נאמר 'השמר לך פן תעלה עולותיך בכל מקום אשר תראה כי אם במקום אשר יבחר ה' באחד שבטיך שם תעלה עולותיך' (דברים יב יג-יד)! אלא מה הן גמילות חסדים שהיה מתעסק בהן? היה מתקן את הכלה, ומשמחה, ומלווה את המת, ונותן פרוטה לעני, ומתפלל שלשה פעמים בכל יום ותפלתו מתקבלת ברצון, שנאמר 'ודניאל כדי ידע די רשים כתבא על לביתה וכוין פתיחן ליה בעליתה נגד ירושלים וזימנין תלתא ביומא הוא ברך על ברכוהי ומצלא ומודא קדם אלהה כל קבל די הוא עבד מן קדמת דנא' (תרגום שלי [ז\"ס]: ודניאל כאשר ידע שהכתב נרשם בא לבית וחלונות פתוחים לו בעלייה לכיוון ירושלים ושלוש פעמים ביום הוא מברך את ברכותיו, ומתפלל ומודה לפני האל, הכול כפי שעשה לפני כן – דניאל ו יא)\" (אבות דרבי נתן, נו\"א פ\"ד, עמ' 21). אם כן, גמילות חסדים כאן היא כינוי לכל המצוות. ברם זהו שימוש נדיר במונח, ובדרך כלל הוא מיוחד לעשיית חסד בין אדם לחברו.",
                    "<b>הגבלת גמילות חסדים</b>",
                    "לגמילות חסדים אין שיעור. אין חובה לעשות מעשה פעם ביום או פעמיים בשבוע, אלא הכול לפי התנאים והנתונים. ברור שיש להרבות בגמילות חסדים, אך אין לכך סף מזערי, וכמובן גם לא סף מרבי. בהמשך תקופת התנאים נקבע כלל שהמבזבז אל יבזבז יותר מחומש: \"באושא התקינו, המבזבז – אל יבזבז יותר מחומש. תניא נמי הכי: המבזבז – אל יבזבז יותר מחומש, שמא יצטרך לבריות; ומעשה באחד שבקש לבזבז [יותר מחומש] ולא הניח לו חבירו, ומנו? רבי ישבב, ואמרי לה רבי ישבב, ולא הניחו חבירו, ומנו? רבי עקיבא\" (בבלי, כתובות נ ע\"א; ערכין כח ע\"א). לפי המסורת בירושלמי מי שלא הניחו הוא רבן גמליאל עצמו (פאה פ\"א ה\"א, טו ע\"ב). אם כן, לפי שתי המסורות אירע המעשה בדור יבנה וה\"מבזבז\" הוא רבי ישבב, תלמיד חבר לרבי עקיבא, ולפי המסורת היה אחד מעשרה הרוגי המלכות שהוצאו להורג בתקופת גזרות הדת. הירושלמי שואל כיצד זה מתוארת ההגבלה שנקבעה בדור יבנה כתקנה של דור אושא, ומתרץ: \"כך היתה הלכה בידם ושכחוה ועמדו השניים והסכימו על דעת הראשונים\" (פאה שם). זהו תירוץ שגרתי<sup class=\"footnote-marker\">42</sup><i class=\"footnote\">כגון ירו', פאה פ\"ב ה\"ד, יז ע\"א; שביעית פ\"א ה\"ה, לג ע\"ב, ועוד. </i>, ונוסחתו הרגילה בתלמוד הבבלי היא \"שכחום וחזרו ויסדום\"<sup class=\"footnote-marker\">43</sup><i class=\"footnote\">כגון בבלי, שבת קד ע\"א; יומא פ ע\"א; סוכה מד ע\"א. </i>.",
                    "הסבר זה הוא ההסבר הרגיל למצב מעין זה של הלכות הנשנות וחוזרות ונשנות בדורות שונים. בכל המקומות שהמונח נזכר בהם אין מסורת אמִתית על השכחה, אלא זו דרך הסבר מלאכותית המנמקת מדוע נשנית התקנה בדורות שונים. לפי פשוטם של דברים אין כל קושי בכך שתקנה נשנית בדורות שונים. גם בחוק הרומי אנו מוצאים שמחליטים החלטה כלשהי וחוזרים ומחליטים אותה גם בדורות נוספים. במשנת שבת מובאת רשימה ארוכה של גזרות \"י\"ח דבר\", וחלקן החלטות שהיו כבר ידועות ומפורסמות בעבר<sup class=\"footnote-marker\">44</sup><i class=\"footnote\">משנה, שבת פ\"א מ\"ד, וראו פירושנו לה. </i>. ההחלטה המחודשת באה להדגיש את המקובל, או לנסח החלטה מגובשת הכוללת סעיפים שונים ומורכבים. גם כאן יש במקורות מגמה שהחליטו עליה בדור יבנה, ובדור אושא קבעוה<sup class=\"footnote-marker\">45</sup><i class=\"footnote\">דור אושא הוא הדור שאחרי מרד בר כוכבא, והמצב הכלכלי אז היה קשה ביותר. על כן קבעו סדרי צדקה, ובמסגרתם גם את הכלל הנדון. </i>. גם תקנות נוספות שנקבעו באושא היו ידועות בעבר, ואין צורך להניח שלפנינו החלטה שחודשה בדור אושא. גם מסורת האגדה משקפת עמדה זו שלפיה דור אושא ריכז הלכות מדורות קודמים על מנת שלא לאבדן<sup class=\"footnote-marker\">46</sup><i class=\"footnote\">שהש\"ר, ג ב, וראו דיוננו בכתובות פ\"ד מ\"ו. </i>. ",
                    "עם זאת, נראה שהמגמה למנוע נתינת יתר של צדקה לא הייתה מוכרת בימי הבית השני. בתוספתא מובא סיפורו של מונבז שבזבז את כל רכושו לצדקה: \"מעשה במונבז המלך שעמד וביזבז אוצרותיו בשני בצרות. שלחו לו (אבותיו) אחיו, אבותיך גנזו אוצרות והוסיפו על של אבותם, ואתה עמדת ובזבזת את כל אוצרותיך שלך ושל אבותיך. אמר להם אבותי גנזו אוצרות למטה ואני גנזתי למעלה. שנאמר 'אמת מארץ תצמח'. אבותי גנזו אוצרות מקום שהיד שולטת בו, ואני גנזתי מקום שאין היד שולטת בו, שנאמר 'צדק ומשפט מכון כסאך' וגו'. אבותי גנזו אוצרות שאין עושין פירות, ואני גנזתי אוצרות שעושין פירות, שנאמר 'אמרו צדיק כי טוב' וגו'. אבותי גנזו אוצרות ממון, ואני גנזתי אוצרות של נפשות, שנאמר 'פרי צדיק עץ חיים ולוקח נפש' וגו'. אבותי גנזו אוצרות לאחרים, ואני גנזתי לעצמי, שנאמר 'ולך תהי הצדקה' וגו'. אבותי גנזו אוצרות בעולם הזה ואני גנזתי לעצמי לעולם הבא, שנאמר 'והלך לפניך צדקיך' \" (תוס', פאה פ\"ד הי\"ח; בבלי, בבא בתרא יא ע\"א). אמנם לפי פשוטו אין בסיפור זה סתירה לכלל שהמבזבז אל יבזבז יותר מחומש. ",
                    "מונבז",
                    "בזכותו של יוספוס ידוע לנו על מונבז המלך, בגרסאות אחרות מולבז, ועל מוצאותיו<sup class=\"footnote-marker\">47</sup><i class=\"footnote\">לסיפורים נוספים עליו ראו תוס', מגילה פ\"ג ה\"ל, ולהלן.  </i>. מונבזוס הראשון היה מלך אדיבנה (חדיב) שבגבול ארמניה. אדיבנה נותרה עצמאית משום ששכנה בגבול האימפריה הרומית והאימפריה הפרתית (<a class=\"refLink\" data-ref=\"Mishnat Eretz Yisrael on Pirkei Avot 1:2:16\" data-scroll-link=\"true\" href=\"/Mishnat_Eretz_Yisrael_on_Pirkei_Avot.1.2.16\">איור 5</a>). הוא התחתן עם הלני אחותו (כמנהג בבל), וממנה נולד בנו איזטס. איזטס תִמרן את ממלכתו בין האימפריות והשכיל לשמור על עצמאותה זמן רב. הלני התקרבה ליהדות בזכותו של סוחר יהודי שהגיע לממלכה, והיא עדות חיה לעצמתו של תהליך ההתגיירות בשלהי ימי הבית השני. גם איזטס התקרב ליהדות והתגייר, ועמו קבוצה לא גדולה מבני העילית של ממלכתו. בין ראשי המתגיירים היה גם מונבזוס השני, אחיו הבכור, שהיה מקורב לו מאוד. עם מותו של איזטס ירש מונבזוס אחיו את כס השלטון<sup class=\"footnote-marker\">48</sup><i class=\"footnote\">קד', כ 71-69; שיפמן, חדייב. </i>. הלני שהתה בירושלים זמן רב, ורק עם מותו של איזטס הבן חזרה לאדיבנה. לאחר מותה נשלחה גופתה ונקברה בקבר מפואר בירושלים<sup class=\"footnote-marker\">49</sup><i class=\"footnote\">מלח', ה 55, 911, 741. </i>. שניים מקרובי המלך או מאנשי חצרו לחמו בשורות הצבא היהודי במרד הגדול<sup class=\"footnote-marker\">50</sup><i class=\"footnote\">מלח', ב 025. </i>. אין עדות שמונבזוס עצמו חי בירושלים. מדרום להר הבית שכן ארמון מלכי חדיב שיוספוס מכנה \"ארמון מונבזוס\" ו\"ארמון הלני\", אך נראה שהכוונה לאותו מבנה. אין להסיק מכאן כי המלך עצמו חי בירושלים, אך הארמון שירת את המלכה האם<sup class=\"footnote-marker\">51</sup><i class=\"footnote\">מלח', ב 352. </i>, ונראה שבעיר נותרו נציגים מבני חדיב ובראשם איזטס השני, בן המלך שהצליח לשרוד בזמן המרד ונכנע לטיטוס<sup class=\"footnote-marker\">52</sup><i class=\"footnote\">מלח', ו 653; ד 675. </i>. כוונת המשנה למונבזוס הבן, בנה של הלני ומלך חדיב, והוא שלח אפוא תרומות למקדש המהולל כיהודי לכל דבר. בשני התלמודים (ירו', פאה פ\"א ה\"א, טו ע\"ב; בבלי, בבא בתרא יא ע\"א) מסופר על פזרנותו הרבה במעשי צדקה בשני בצורת, פזרנות שהביאה להתנגדותם של בני משפחתו<sup class=\"footnote-marker\">53</sup><i class=\"footnote\">ראו פירושנו ליומא פ\"ג מ\"ו. </i>.",
                    "<img alt=\"איור מס' 5. מפת אדייבנה-חדיב. מתוך אתר ויקיפדיה, אדייבנה.\" src=\"https://textimages.sefaria.org/mishnat_eretz_yisrael_avot/figure_5.png\">",
                    "מן הסתם לא חלה ההגבלה \"אל יבזבז יותר מחומש\" על עשיר שכמותו, אך הדרש המאוחר קושר את הדברים: \"אמר רבי שמעון בן לקיש בשם רבי יהודה בן חנינא נימנו באושא שיהא אדם מפריש חומש נכסיו, מה טעם כדי תרומות ומעשרות. מעשה במונבז המלך שהיה מבזבז ממונו לעניים, שלחו לו אחיו ואמרו לו מה שכינסו אבותיך אתה מבזבז, אמר להם אבותי כינסו בעולם הזה ואני כינסתי במצות שמתן שכרם לעולם הזה והקרן קיימת לו בעולם הבא, אבותי כינסו למטן ואני כינסתי למעלן\" (פסיקתא רבתי, פרשה כה, קכו ע\"ב). אם כן, לפי המדרש אכן ההגבלה על צדקה מאוחרת ונוצרה רק בדור אושא (או יבנה), ובימי בית שני לא הייתה מוכרת. הסיפור בתוספתא אינו קשור למשנתנו, אך המדרש קושר אותו למשנה בקשר כפול, גם בהיעדר ההגבלה על כמות מתן הצדקה וגם בביטוי \"והקרן קיימת לו בעולם הבא\" הקשור להמשך משנתנו<sup class=\"footnote-marker\">54</sup><i class=\"footnote\">שיפמן, חדייב. </i>.",
                    "<b>העבודות במקדש</b>",
                    "מבין שלושת עמודי העולם, הפחות מפתיע הוא מרכיב ה\"עבודה\". בכל העמים בסביבה הייתה עבודת הקרבנות עיקר הפעילות הדתית. ניתן לומר שכל הפעילות הדתית התנהלה במקדשים, ועיקרה היה עבודת קרבנות כשהיא מלווה תפילות וטקסים שונים. למעשה לא הייתה בעולם הקדום דת שבמרכזה לא עמד פולחן מקדשי. גם המורשת המקראית שכל כך הייתה מרכזית בעם ישראל מתמקדת במקדש. אמנם בתורה מרכיב המקדש אינו בלעדי, אך הוא בלתי מבוטל. כל אפשרויות הכפרה מרוכזות במקדש, והדרך העיקרית לחוג את השבתות והחגים היא בהקרבת קרבנות.",
                    "בצד הקרבת הקרבנות המורשת המקראית מכירה גם בחשיבות הצדקה. קשה לשפוט את מרכזיותו של מרכיב לפי כמות האזכורים שלו. בתורה עצמה מספר האזכורים לחובת הצדקה אינו רב מאוד, אבל בדברי הנביאים מרכיב החסד והשאיפה לצדק גבוהים מאוד. המרכיב השלישי הוא התורה, ושוב אנו עומדים בפני השאלה המלווה אותנו מראשית המסכת: מהי \"תורה\". במקרה של משנתנו שני הפירושים אפשריים. אפשר שהכוונה לכלל המצוות (החוק – הנומוס ביוונית), ואפשר שהכוונה ללימוד תורה.",
                    "בעל אבות דרבי נתן איננו מתחבט בשאלה. לדידו ברור ש\"תורה\" הוא לימוד תורה, ולכן החכם הדורש הוא כמקריב קרבנות (נו\"א פ\"ד, עמ' 18). אחר כך הוא מתחבט מה חשוב יותר, קרבן או לימוד, צדקה או לימוד. גם בנוסח ב, חובת \"התורה\" עומדת כנגד ביטול תורה (פ\"ה, עמ' 18), וגם בנוסח זה מתנהל דיון מה חשוב יותר, לימוד תורה או צדקה (פ\"ח, עמ' 22). גם הירושלמי הבין כך את משנתנו: \"תמן תנינן שמעון הצדיק היה משירי כנסת הגדולה, הוא היה אומר, על שלשה דברים העולם עומד, על התורה ועל העבודה ועל גמילות חסדים. ושלשתן בפסוק אחד, ואשים דבריי בפיך, זו תורה, ובצל ידי כסיתיך, זו גמילות חסדים, ללמדך שכל מי שהוא עסוק בתורה ובגמילות חסדים זכה לישב בצילו שלהקב\"ה<sup class=\"footnote-marker\">55</sup><i class=\"footnote\">הפסוק אינו מזכיר את העבודה, והדרשן מתמקד אפוא בשני ערכים מתוך השלושה.  </i>\" (ירו', תענית פ\"ד ה\"ב, סח ע\"א; מגילה פ\"ג ה\"ו, עד ע\"ב). \"תורה\", אפוא, איננה שמירת מצוות אלא לימוד, וכן קובע הירושלמי בפשטות שלעשות תורה משמעו לעסוק בתורה.",
                    "במבוא עסקנו בנושא וראינו כי במקורות האמוראיים הפירוש ש\"תורה\" הוא לימוד תורה הוא הפירוש הרווח, זאת בניגוד למקורות התנאיים ששם בדרך כלל \"תורה\" משמעה חוק (כלל ההלכות). המשנה שלנו היא אפוא דוגמה לכך. הפרשנות האמוראית היא ש\"תורה\" היא לימוד תורה, אבל המשנה עצמה מאפשרת את שני הפירושים, ובזהירות נציע שהפירוש של \"תורה\" כמערכת קיום המצוות (ה\"נומוס\") היא הפשוטה יותר, והקרובה יותר לפשט המשנה.",
                    "החידוש הגדול של שמעון הצדיק אינו בהעלאת מרכיב נוסף, אלא בניסוח שיש כמה מרכיבים משלימים שבלי אחד מהם אין העולם עומד. כידוע כל חפץ בעל שלוש רגליים לפחות יכול להיות יציב, ואילו חפץ בעל רגל אחת או שתיים אינו יציב. יש בדברים של שמעון הצדיק משל סמוי לשולחן שיש לו שלוש רגליים.",
                    "מן הראוי להדגיש ששמעון הצדיק מדבר על שלושה בסיסים בעלי מעמד שווה. כל אחד מהם הוא תנאי לעולם דתי. מדעתנו היינו מוסיפים שעצם החיבור בין המרכיבים השונים הוא שיוצר את העולם הדתי. לעומת זאת המקורות המאוחרים עוסקים גם (או בעיקר) בשאלות של העדפה וקדימות, מה חשוב יותר. הוכחתו של משפט זה מחייבת בירור יסודי של המקורות בספרות חז\"ל, ולא כאן המקום לכך. "
                ],
                [
                    "<b>אנטיגנס איש סוכו</b> – אנטיגונוס הוא אחד החכמים הבודדים הנושאים שם יווני, ועוד בתקופה כל כך מוקדמת (לפני ימי החשמונאים), וראו להלן. בדרך כלל נמנעו חכמים משמות יווניים, אך פה ושם ניתן למצוא גם שמות כאלה כמו אלכסנדרי, טרפון, פפוס ודומיהם. באופן כללי שם נכרי מעיד על אסימילציה והשפעה זרה, ובכתובות אנו מוצאים כ- 40-20 אחוז שמות יווניים<sup class=\"footnote-marker\">56</sup><i class=\"footnote\">לוין וספראי, אסימילציה, וראו פירושנו לגיטין פ\"ט מ\"ו. </i>. עם זאת, פרשנות חברתית זו נכונה מבחינה סטטיסטית-כללית בלבד ואיננה מתאימה למקרה הפרטי. אנטיגונוס איננו פחות \"יהודי\" משמעון, אלא שבא ממשפחה ומחברה בעלת אוריינטציה חברתית שונה. סוכו היא כנראה סוכו שביהודה, ליד מקומו של קיבוץ נתיב הל\"ה כיום. חשוב לציין שכמה מהחכמים הקדומים היו מיישובים כפריים ולא מעיר הבירה ירושלים. ",
                    "<b>קיבל משמעון הצדיק הוא היה אומר אל תהיו כעבדים המשמשים את הרב על מנת לקבל פרס אלא היו כעבדים המשמשים את הרב על מנת שלא לקבל פרס</b><b> – </b>אלו שתי מימרות שהן למעשה אחת, וניכר שהעורך התאמץ ליצור מימרה משולשת. הסגנון המיוחד של מסכת אבות הוא פנייה בגוף שני יחיד או רבים: \"תהיו כעבדים\", \"יהי ביתך\", \"אל תרבה\" (מ\"ד), \"עשה לך\" (מ\"ו). אין זה הסגנון היחיד במסכת אבות, לעתים חכמים (או העורך) נוקטים בגוף שלישי: \"כל השֹכח\" (פ\"ג מ\"ה), \"הניעור בלילה\" (פ\"ג מ\"ד). גוף שלישי משרה אווירה של כלליות ואובייקטיביות, של ניסוח משפטי, וזו הלשון הרגילה במשנה: \"לא ישב אדם\" (שבת פ\"א מ\"ב), \"אין שורין דיו\" (שם מ\"ה) ומאות מקורות נוספים. לא נסכם כאן את לשונות המשנה, אך נעיר שמסכת אבות מיוחדת בריבוי הסגנון האישי בגוף ראשון<sup class=\"footnote-marker\">57</sup><i class=\"footnote\">\"אם אין אני לי מי לי\" (פ\"א מי\"ד). </i> או בגוף שני, אם כי נעשה שימוש גם בגוף שלישי.",
                    "למשנה זו כמה חילופי נוסחאות:",
                    "כל הסיפא חסרה<sup class=\"footnote-marker\">58</sup><i class=\"footnote\">ראו שרביט, אבות, עמ' 56. התפיסה משתלבת בדרישה לעבודת ה' מאהבה, ובהבטחה ששכר מצווה הוא עצם עשיית מצווה זו ומצוות אחרות, בבחינת \"שכר מצוה מצוה\" (להלן פ\"ד מי\"ב). השוו למשל מכילתא דרבי ישמעאל: \"שמע אדם מצוה אחת משמיעין לו מצות הרבה\" (מסכתא דבחדש יתרו, ב, עמ' 802), וכיוצא באלו מימרות נוספות, וראו אורבך, חז\"ל, עמ' 042; 603. </i>",
                    "הנוסח הראשון שולל את עבודת ה' על מנת לקבל פרס. אדם צריך לעבוד את ה' מסיבות אחרות, וכוונת השכר אסור לה שתחדור למערכת. אם כן למה לקיים מצוות? על כך אין תשובה, וכל שיש לתנא לומר הוא איזה נימוק אסור לו שישפיע. אפשר להמשיך את המימרה ולהמליץ על סיבות אחרות, כגון החשש מעונש, אהבה שאיננה תלויה בדבר, או אולי ללא סיבה הגיונית, רק משום שה' ציווה. עם זאת, אין בדברים עמדה שאין שכר טוב. זו לא מוטיבציה ראויה, אך כנראה נכונה מבחינה עובדתית. ",
                    "הנוסח השני אינו נוסח אחר בשינוי מילים אלא בעל משמעות רעיונית מרחיקת לכת יותר, והראשונים מעדיפים לתקן בעזרתו את הנוסח הראשון, או להעדיף את הנוסח הראשון, אבל ברור להם שלכל אחד מגמה שונה. נוסח זה שולל את עבודת ה' ללא סיבה (ללא תקווה לשכר), אלא שעבודת ה' צריכה להיות בלתי תלויה. אולי יהיה שכר טוב (קרוב לוודאי שיהיה שכר טוב), אך אסור שזו תהיה ההנעה (המוטיבציה) לקיום המצוות. הנוסח הנוסף (2א) דומה, אך אין בו חזרה על המילים \"על מנת\".",
                    "הנוסח השלישי מסתפק בהיגד השלילי בלבד (מס' 1 ברשימתו של שרביט), כלומר אפשר לפרש אותו כמו נוסח 1 שאסור שקבלת הפרס תהיה המניע למצוות, אבל עצם הפרס מובטח וקיים. אבל אפשר לקרוא אותו גם לגופו, כעצמאי, ואז אין בו ההבחנה הדקדקנית בין \"על מנת שלא לקבל\" לבין \"שלא על מנת לקבל\" (אבחנה המופיעה בדברי פרשנים, אך ייתכן שהיא דקדקנית מדי), אלא יש לקראו בפשטות: אין לקיים מצוות על מנת לקבל שכר. אין לפי נוסח זה תשובה לשאלה למה יש לקיים מצוות.",
                    "בתוך שלל הגרסאות אין גרסה הגורסת ברישא או בסיפא \"לקבל פרס\" בצורה חיובית. כלומר, גם בשלב ה\"הוה אמינא\" וגם בשלב המסקנה לא עולה האפשרות שמותר או שצריך לעבוד את ה' מתוך תקווה לשכר. בתנ\"ך, לעתים קרובות, השכר הטוב מוצג כתכלית המצוות, או לפחות כתמריץ חיובי לכך: \"והיה אם שמע תשמעו אל מצותי אשר אנכי מצוה אתכם היום לאהבה את ה' אלקיכם ולעבדו בכל לבבכם ובכל נפשכם. ונתתי מטר ארצכם בעתו יורה ומלקוש ואספת דגנך ותירשך ויצהרך\" (דברים יא יג-יד), וכן: \"והיה אם שמע תשמעון אלי נאם ה' לבלתי הביא משא בשערי העיר הזאת ביום השבת ולקדש את יום השבת לבלתי עשות בה בו כל מלאכה. ובאו בשערי העיר הזאת מלכים ושרים ישבים על כסא דוד רכבים ברכב ובסוסים המה ושריהם איש יהודה וישבי ירושלם וישבה העיר הזאת לעולם\" (ירמיהו יז כד-כה). גם משנת קידושין פ\"א מ\"י קובעת שכל העושה מצווה אחת זוכה לשכר טוב.",
                    "<b>שכר מצוות</b>",
                    "לא נעסוק כאן בתורת הגמול המקראית, והבאנו את הפסוקים רק כדי להראות כמה רחוקה מימרה זאת מהעולם המקראי.",
                    "בשתי הנוסחאות של אבות דרבי נתן ניכרת נסיגה מהתפיסה שאין כלל שכר לקיום המצוות, ובעל נוסח ב מסביר, בניגוד לדעת התנא הקדמון: \"תקבלו עליהם שכר בעולם הזה ובעולם הבא\" (פ\"י, עמ' 26). אם כן יש שכר גם בעולם הזה. כמו כן: \"הקב\"ה מראה להן לצדיקים מתן שכרן בעולם הזה\" (ירו', עבודה זרה פ\"ג ה\"א, מב ע\"ג). מעתה עלינו לברר ביתר פירוט את העמדות השונות בתורת הגמול של חכמים. בהיבט אחר של השאלה נעסוק בפירושנו לפ\"ג מט\"ו.",
                    "הגישה הדתית המקובלת בספרות חז\"ל היא ש\"מתן שכרן שלצדיקים לעתיד לבא\" (להלן פ\"ב מט\"ז לפי רוב עדי הנוסח<sup class=\"footnote-marker\">59</sup><i class=\"footnote\">מכל מקום, כעין זה במקבילות: ספרי דברים, שז, עמ' 543; תרגום יונתן לבראשית מט א; פסיקתא רבתי כא, ועוד. </i>). כמו כן: \"רבי יעקב אומר אין לך מצוה בתורה שאין מתן שכרה בצדה, ותחיית המתים כתובה בה, שנאמר 'שלח תשלח את האם' וגו'; עלה זה לראש האילן ונפל ומת, או לראש הבנין ונפל ומת, היכן טובתו של זה ואריכות ימיו? אמור מעתה: למען ייטב לך בעולם הטוב והארכת ימים בעולם ארוך\" (תוס', חולין פ\"י הט\"ז, עמ' 512). מימרות ברוח זו פזורות לרוב בספרות חז\"ל<sup class=\"footnote-marker\">60</sup><i class=\"footnote\">חלק מהמקורות אסף אורבך, חז\"ל, עמ' 932-142; 603-703; 483-293; הנ\"ל, הלכות ירושה. </i>, ואין ספק שזו הייתה העמדה המקובלת והרווחת. כך גם המשנה בראש פאה המדברת על מספר מצוות קטן \"שאדם אוכל מפירותיהן<sup class=\"footnote-marker\">61</sup><i class=\"footnote\">יש הגורסים פירותיהם (פירותיהן), בלי מ'. ראו זק\"ש ובעל מלאכת שלמה על אתר. בעל מלאכת שלמה סבור היה שיש הבדל משמעותי בין הנוסחאות, אך לנו נראה ששתיהן היינו הך, וברור שהתנא לא סבר שאוכל כל פרותיהם בעולם הזה. </i> בעולם הזה והקרן מתקיימת<sup class=\"footnote-marker\">62</sup><i class=\"footnote\">בחלק מהנוסחאות \"קיימת\". </i> לו לעולם הבא\". אפשר להבין את המשנה שם כעדות לתפיסה שבדרך כלל השכר הוא לעתיד לבוא בלבד, להוציא חריגים מספר. ציטטנו רק מעט מהעדויות, ובספרות חז\"ל יש ביטויים נוספים לכל הדעות שהעלינו. לעתים המשפט במשנה אינו מובהר מעצמו, כגון \"כל העושה מצוה אחת מטיבין לו ומאריכין לו ימיו ונוחל את הארץ, וכל שאינו עושה מצוה אחת אין מטיבין לו ואין מאריכין לו ימיו ואינו נוחל את הארץ\" (קידושין פ\"א מ\"י). הביטוי \"נוחל את הארץ\" הוא עמום. אפשר שזהו ביטוי מעין מקראי לשכר בעולם הזה, בנחלת ארץ ישראל, ואפשר גם שהכוונה לנחלה בעולם הבא. שתי ההצעות הוצעו בספרות הפרשנית, ואף בספרות המחקר, ובפירושנו למשנה זו התחבטנו בנושא. ",
                    "לעומת זאת, הגישה הרווחת במקרא היא ששכרן של מצוות הוא \"כאן ועכשיו\", ועונשן אף הוא עלי אדמות, בבחינת אם שמוע תשמע בקול ה' ירדו גשמים בעתם, כמו שציטטנו לעיל, ואיומי הגלות הם העונש על החטא. על כן הסיק אורבך, למשל, שמשנת קידושין שהזכרנו המדברת על שכר בעולם הזה היא קדומה<sup class=\"footnote-marker\">63</sup><i class=\"footnote\">אורבך, הלכות ירושה. </i>. לדעתו התפתחה התאולוגיה של חז\"ל מתפיסה של שכר בעולם הזה לתפיסה של הבטחת שכר לעתיד לבוא. בתווך מצויות מימרות אחדות המשלבות את מתן השכר בשני העולמות, כגון משנת פאה שהבאנו, או \"אין לך כל מצוה קלה שכתובה בתורה שאין מתן שכרה בעולם הזה ולעולם הבא איני יודע כמה\" (בבלי, מנחות מד ע\"א)<sup class=\"footnote-marker\">64</sup><i class=\"footnote\">בחרנו לצטט את התלמוד הבבלי כיוון שהוא מנסח את הרעיון בקיצור, אך המימרה מופיעה כבר בספרי במדבר, קטו, עמ' 921. </i>.",
                    "כפי שהצענו בפירושנו לקידושין בסוף פרק א, הפרק בקידושין הוא פרי עריכה מאוחרת המציגה סדרת כללים הלכתיים מופשטים. אפשר אמנם שפרק שנערך מאוחר יכיל בתוכו עמדות קדומות, עם זאת להערכתנו שיטת התיארוך של ההתפתחות התאולוגית בלתי מוכחת. אדרבה, מצאנו את הדעה ה\"קדומה\" של שכר בעולם הזה גם במדרשים מאוחרים מעין אלו שהבאנו, כגון הירושלמי התולה את המחלוקות בחכמי דור אושא. את השכר בעולם הבא מצאנו גם במקורות קדומים, כגון דברי אנטיגונוס איש סוכו המתנגד למתן שכר באופן כללי.",
                    "את רוב המקורות העוסקים בטיב השכר בכלל לא ניתן לתארך, ונראה שלפנינו התבטאויות שונות. מעבר לכך, כאשר חכם מתאר שכר טוב בעולמנו אין הוא שולל בהכרח את השכר בעולם הבא, ולהפך. ההתבטאויות לא באו בהכרח לפרוש השקפת עולם מאוזנת, אלא להדגיש את שהחכם רצה להדגיש באותו מקום ובאותו זמן. הקשר בין המשנה בקידושין, \"נוחל את הארץ\" (פ\"א מ\"י), ללשון המקרא, \"והחוסה בי ינחל ארץ\" (ישעיה נז יג, ופסוקים דומים), אינו מעיד על קדמות המשנה, אלא על מדרש רמוז העושה שימוש במקרא, ואין בו בסיס כדי לתארך את המשנה<sup class=\"footnote-marker\">65</sup><i class=\"footnote\">כל זאת בניגוד לרוב החוקרים. ראו אפשטיין, מבוא, עמ' 3311; הנ\"ל, מבואות, עמ' 25-35; הלבני, סדר נשים, עמ' תרסג. </i>. התאולוגיה של חז\"ל לא התפתחה בהכרח בקו לינארי רצוף, ויש בה עירוב של שני הסוגים של מתן השכר.",
                    "עם כל זאת, כאמור, בדרך כלל בספרות חז\"ל שוררת המגמה של הבטחת שכר, בעולמנו או לכל הפחות בעולם הבא. גישה זו בולטת במימרות שאינן עוסקות ישירות בשכר מצוות אלא דנות בנושא כבדרך אגב. במימרות אלו באה לידי ביטוי ההשקפה הטבעית שיש שכר מידי לעשיית המצוות, כגון \"עד שלא נתתי לכם המצות הקדמתי לכם מתן שכרן, שנאמר 'והיה ביום הששי והכינו את אשר יביאו והיה משנה...' (שמות טז ה), וכתיב 'וצויתי את ברכתי לכם בשנה הששית' וכו' (ויקרא כה כא). יכול אלו בלבד? תלמוד לומר 'ויתן להם ארצות גוים' (תהלים קה מד). מפני מה? 'בעבור ישמר חקיו ותורותיו ינצורו' (שם מה)\" (מכילתא דרבי ישמעאל, מסכתא דבחדש יתרו, א, עמ' 206), וכן: \"שבעה מיני פורעניות באים לעולם על שבעה גופי עבירות...\" (להלן פ\"ה מ\"ח). אם כן, שכר עברה הוא כאן ועכשיו, בעולמנו הממשי<sup class=\"footnote-marker\">66</sup><i class=\"footnote\">ראו עוד להלן, פ\"ד מי\"ד; תוס', קידושין פ\"ה הט\"ז, ועוד. </i>.",
                    "כמו כן: \"בא וראה מתן שכרן, נאמר 'כבד את ה' מהונך' (משלי ג ט) וכנגדו כתיב 'וימלאו אסמיך שבע'. ואמר 'כבד את אביך ואת אמך' וכנגדו 'למען יאריכון ימיך'. 'את ה' אלקיך תירא', 'וזרחה לכם יראי שמי שמש צדקה'. 'איש אמו ואביו תיראו ואת שבתותי תשמורו', מה אמור בשבת, 'אם תשיב משבת רגלך... אז תתענג על ה' והרכבתיך על במתי ארץ' \" (מכילתא דרבי ישמעאל, מסכתא דבחדש יתרו ח, עמ' 232). משנת פאה הציגה כמה מצוות מיוחדות שחלק ממתן שכרן הוא גם בעולם הזה (לעיל), ומדרש זה רואה באותם פסוקים הבטחה החלה על כל המצוות. בדרך דומה מהלך מדרש אחר: \" 'כי לא דבר רק הוא מכם', אין לך דבר ריקם בתורה, שאם תדרשנו – שאין בו מתן שכר בעולם הזה, והקרן קיימת לו לעולם הבא\" (ספרי דברים, שלו, עמ' 385). המינוח הוא כמו במשנת פאה, אך הוא חל על כל המצוות<sup class=\"footnote-marker\">67</sup><i class=\"footnote\">לעתים קשה להוכיח מהמדרש האם הבטחת השכר היא חריגה או שהיא חלה על מצוות רבות. ראו, למשל, ספרי דברים, רצה, עמ' 313-413.  </i>. כאמור מגמה זו רווחת בדיונים העוסקים בשכר ועונש אגב נושאים אחרים, ובסיפורים עממיים<sup class=\"footnote-marker\">68</sup><i class=\"footnote\">להבטחות שכר בעולם הזה, בעיקר בספרות עממית, ראו אורבך, חז\"ל, עמ' 883 ואילך. </i>.",
                    "אם כן, בספרות חז\"ל אפשר למצוא בו בזמן גישות שונות ביחס לקבלת שכר. מנינו כאן שלוש מהן:",
                    "א. יש לקיים מצוות ללא הבטחת שכר.",
                    "ב. השכר בעולם הזה, והוא הבטחה משמעותית.",
                    "ג. השכר בעולם הבא, או עיקרו בעולם הבא.",
                    "האם מתקיים דיון תאולוגי שיטתי",
                    "ספק אם עמדות אלו הונחו על ידי שיקולים תאולוגיים שיטתיים, ולהערכתנו יש לראות בהן בעיקר דרכי הסברה שונות. או אולי עדיף לראות בהן דרכי הדגשה המעידות על גישות והדגשים דתיים שונים, גם אם לא מחלוקות תאולוגיות שיטתיות. מכל מקום, אי אפשר להוכיח כי חלה התפתחות תאולוגית שיטתית. באופן כללי ניתן לומר שבספרות האמוראית ניכרת יותר המגמה ה\"צדקנית\" של הבטחת שכר לעתיד לבוא. אולי זה ביטוי להתפתחות ההיסטורית שלא הטיבה עם עם ישראל ותבעה תשובה לשאלה העתיקה \"מדוע דרך רשעים צלחה\". ברם \"תקופות טובות\" ו\"בלתי טובות\" התחוללו תמיד (ובמקביל), וחיפוש אחר תקופה \"מתאימה\" לשינוי איננו אפשרי. המימרות המבטיחות שכר לעולם הבא נועדו, במידה רבה, לשמש כתשובות לשאלותיהם של בני העדה שהתלוננו על ריבוי הרוע בעולם. כך, למשל, מסופר על אלישע בן אבויה שהתפקר משום שציפה לשכר מצווה בעולם הזה, ונוכח שהמקיים את מצוות שילוח הקן אינו זוכה לאריכות ימים. ספק רב אם הסיפור מתאר התחבטות רֵאלית של אותו חכם שפרש, אבל הוא בוודאי מתאר את עמדתם של חכמים ואת ההתלבטויות שרווחו בציבור ובבית המדרש כאחד. בסופו של דבר המקרא, והמסורת הדתית שבעקבותיו, מחייבים מתן שכר בעולם הזה, ודרשות חכמים באו לתרץ או להסביר מדוע אין הדבר מתרחש כאן ועכשיו.",
                    "לדעתנו חלק גדול מהדרשות לא בא לשקף תאולוגיה מושכלת אלא לעודד ציבור מאמין, קשה יום וסובל. \"בדין הוא שאמרו מקצת שכר הצדיקים בעולם הזה. אלא בשביל מחוסרי אמנה, שנאמר 'הסבי עיניך מנגדי שהם הרהיבוני' (שיר השירים ו ה), הם גרמו לי שיאמר מקצתן מתן שכרן של צדיקים לעתיד לבוא\" (אבות דרבי נתן, נו\"ב פ\"י, עמ' 26). אם כן ההבטחה לשכר לעתיד לבוא נועדה כנגד \"מחוסרי האמנה\" המפקפקים בשכר בעולם הזה, אבל השכר לעולם הזה מובטח. לפי הסבר זה השכר בעולם הזה מובטח לא משום שזו האמת הדתית, אלא כדי לסכור את פיות המפקפקים. אין בו אמת, אלא נרטיב הנועד לחלשי הדעת. \"בעלי אמנה\" מאמינים בשכר לעתיד לבוא ועובדים את ה' בלי לשאול, אבל בשביל המפקפקים נועד מעט שכר גם בעולם הזה. משפט בעל ניחוח \"פוסט-מודרניסטי\" זה, הרואה באמת הדתית אמת יחסית ותלוית הקשר, אמור בספרות חז\"ל במפורש. תפיסת השכר בעולם הזה נעה, אפוא, בין שלוש הגדרות: א. כמסקנה תאולוגית שקולה, המקובלת על הכול; ב. הטפה לציבור כאן ועכשיו כתשובה להלכי רוח של חולשה; ג. נקיטת עמדה אחת בדיון דתי מעמיק.",
                    "<b>פרס</b> – כאן אין זו המילה היוונית \"פרוס\" (לפני)<sup class=\"footnote-marker\">69</sup><i class=\"footnote\">כך פירוש המילה במקומות רבים כגון משנה, פאה פ\"ח מ\"ה; וכן הביטוי הרווח \"אכילת פרס\" (משנה, כריתות פ\"ג מ\"ג; יומא פ\"ד מ\"ד, ומקורות רבים נוספים). </i> אלא חלק, כמו \"פרוסה\" (רי\"ש)<sup class=\"footnote-marker\">70</sup><i class=\"footnote\">ראו פירושנו לסוכה פ\"ב מ\"ט. לרשימת הצעות על בסיס יוונית ראו שרביט, פירוש, עמ' 26-36.  </i>. המלך ודאי מחלק אוכל לעבדיו, אבל העבד הנאמן עובד ללא קשר לכך.",
                    "בשולי העיון הרעיוני מן הראוי להעיר על הפן הספרותי. אנטיגונוס משתמש בדימוי, מעין משל: \"משל למלך שהוא מעביד עבדים...\". אולם המשל איננו שלם; הרי המלך חייב לתת לעבדיו אוכל תמורת העבודה, אם כן המשל צריך היה להסתיים בכך שסוף הפרס לבוא, ועל האדם לסמוך על האל (המלך) שיחלק את הפרס ביושר ובהגינות וכראוי. לדעתנו בכך גדולתו של המשל. המשלים היפים שבספרות חז\"ל אינם שלמים ואינם מדויקים. החכם לא התכוון להשלים את המשל. כך, למשל, במסכת סוכה: \"כל שבעת הימים אדם עושה סוכתו קבע וביתו עראי. ירדו גשמים, מאימתי מותר לפנות? משתסרח המקפה. משלו משל, למה הדבר דומה? לעבד שבא למזוג כוס לרבו ושפך לו קיתון על פניו\" (פ\"ב מ\"ט, <a class=\"refLink\" data-ref=\"Mishnat Eretz Yisrael on Pirkei Avot 1:3:27\" data-scroll-link=\"true\" href=\"/Mishnat_Eretz_Yisrael_on_Pirkei_Avot.1.3.27\">איור 6</a>). המשל בא להדגיש את תחושת העבד שרבו לא קיבל את עבודתו, ואין בו תשובה לשאלה ההלכתית (מאימתי מותר להתפנות מהסוכה). מותר לפרש שהעבד הוא יהודי (בני ישראל), ושפיכת המים היא ירידת הגשם במועד הסוכות. אבל לענייננו, אסור להשלים את המשל. האל אינו מתנהג כרב. האל אינו כועס ללא סיבה. הרב נתקף בגחמה והעליב את העבד שלא חטא, אך ה' אינו מדומה לרב כזה. גם בני ישראל אינם צריכים להגיב בהכרח כמו העבד. בעל המשל התכוון לדימוי מסוים, ולא להשוואה פשוטה. לו היה המשל זהה לנמשל, לא היה צורך בנמשל. כל יופיו של המשל הוא בהפתעה, במקום לחשיבה שהוא משאיר. דברי אנטיגונוס מסתיימים בכוונה באמצע. אם כן למה לעבוד את ה'? ומהיכן יימצא אוכל לעובדי ה'? בכל זה אין הוא עוסק. המשל מהווה פתיחה לדיון ולא סיום. הוא מעודד למחשבה ואינו סותם את החשיבה בתשובה השבלונית. ",
                    "<img alt=\"איור מס' 6. מזיגה. בתמונה השמש מוזג מהקיתון לכוס. מתוך , Boardman, J., 1975 Athenian Red Figures the Archaic Period, N.Y., p. 65.\" src=\"https://textimages.sefaria.org/mishnat_eretz_yisrael_avot/figure_6.png\">",
                    "<img alt=\"איור מס' 6א. מזיגה. השמש מוזג מים או יין לכוס מוגשת. מתוך Reinach, S., 1912, R'epertoire de reliefs Grecs et Romainess, II, Paris, no. 428.\" src=\"https://textimages.sefaria.org/mishnat_eretz_yisrael_avot/figure_6a.png\">",
                    "<b>ויהא מורא שמים עליכם</b> – מורא הוא מלשון יראה, כלומר אנטיגונוס ממליץ על היראה כנתיב עיקרי למערכת היחסים עם הבורא. הסבר זה מתאים להסברים הראשון והשלישי לעיל, אך ניתן להלמם גם עם ההסבר השני."
                ],
                [
                    "עד כאן מנתה המשנה רק מנהיג אחד, מעתה היא מונה זוגות זוגות. במבוא עסקנו במבנה זה של זוגות, וראינו כי המבנה ספרותי ואידאולוגי. בפועל קשה לתאר שכבר בימי בית שני היו שני מנהיגים פורמליים, ועוד במבנה זה. יותר משיש כאן תיאור העבר יש בתיאור חזון כיצד צריכים להתנהל המוסדות היהודיים הרבניים, ואולי גם האזרחיים, ובמקביל גם תיאור של מציאות זמנם של תנאים מאוחרים. ",
                    "<b>יוסה בן יועזר איש צרידה ויוסה בן יוחנן איש ירושלם</b> – מבחינה ספרותית שני השמות מוצגים כמקבילים עם גרעין משותף, \"יוסי בן x, איש y\". השם יוסה מזכיר במקצת את אנטיגונוס, ואפשר שיש כאן משחק לשון.",
                    "<b>קבלו ממנו</b> – מאנטיגונוס איש סוכו. אלה שני החכמים הראשונים שנמסרו הלכות נוספות בשמם. בשני התלמודים נמסר כי הם גזרו על טומאת ארץ העמים ועל טומאת כלי זכוכית<sup class=\"footnote-marker\">71</sup><i class=\"footnote\">ירו', שבת פ\"א ה\"ד, ג ע\"ד; פסחים פ\"א ה\"ו, כז ע\"ד; כתובות פ\"ח הי\"א, לב ע\"ג; בבלי, שבת יד ע\"ב ועוד. </i>. מיוסי בן יועזר אף נמסרו עדויות בהלכה אשר חבריו, מסתבר, חלקו עליהן (משנה, עדויות פ\"ח מ\"ד). הם גם השתתפו במחלוקת הרב-דורית האם לסמוך על קרבן יחיד ביום טוב (חגיגה פ\"ב מ\"ב). ",
                    "יוסי בן יועזר הוא אולי דמות הידועה לנו מהמקורות ההיסטוריים. הוא חי ופעל, כנראה, בימי מרד החשמונאים. לפי המדרש<sup class=\"footnote-marker\">72</sup><i class=\"footnote\">בראשית רבה, פס\"ה כב, עמ' 247-347; מדרש תהלים, יא ז, עמ' 301.  </i> נהרג בידי בן משפחתו<sup class=\"footnote-marker\">73</sup><i class=\"footnote\">ההורג, יקים איש צרורות, מתואר כבן אחיו או בן אחותו של יוסי בן יועזר. כידוע, אזכורים של קִרבה משפחתית בין גיבורי אותו סיפור היא חשודה. ברם, אי אפשר להתעלם מכך שיקים נקרא במדרש \"איש צרורות\" או \"צרודות\", ו\"צרידה\" ו\"צרודות\" חד הם. החילוף צרידה-צררה מופיע כבר במקרא, ובתרגום השבעים ירבעם הוא מצררה ולא מצרידה כמו בנוסח המסורה (מלכים א יא כו). לאותיות ד' ו-ר' צורה דומה, ומכאן השיבוש.  </i> הכוהן הגדול מן המתייוונים אלקימוס (כך בספר מכבים), הוא יקים איש צרורות (או צרודות)<sup class=\"footnote-marker\">74</sup><i class=\"footnote\">ראו בראשית רבה ומדרש תהלים שם שם. </i> (<a class=\"refLink\" data-ref=\"Mishnat Eretz Yisrael on Pirkei Avot 1:4:5\" data-scroll-link=\"true\" href=\"/Mishnat_Eretz_Yisrael_on_Pirkei_Avot.1.4.5\">איור 7</a> מפת הזוגות). הסיפור, ללא הזכרת שמו של יוסה בן יועזר, מופיע בחשמונאים א, ז טז-יז, שם נאמר שאלקימוס הרג שישים איש, ועליהם נדרש \"בשר חסידיך ודמם נשפך סביבות ירושלים\" (תהלים עט ב). יוסי בן יועזר מכונה בסוף פרק ב בחגיגה \"חסיד שבכהונה\" (מ\"ז, ושם הרחבנו בכך מעט); הוא היה, אפוא, כוהן וחסיד, ממנהיגי סיעת החסידים בירושלים. השמות יוסי ויוחנן הם מהשמות התדירים ביותר בתקופת בית שני. כל שמות בני מתתיהו החשמונאי חוזרים ונפוצים בתקופה<sup class=\"footnote-marker\">75</sup><i class=\"footnote\">אילן, שמות. </i>. מכל מקום שמות שני החכמים, כמו גם שמו של שמעון הצדיק, הם מלפני הניצחון החשמונאי. הם מדגימים את טענתנו שהתפוצה של השמות הללו קודמת לתקופת החשמונאים.",
                    "<img alt=\"איור מס' 7. החכמים שפעלו בימי בית שני, רובם מיהודה ומיעוטם מהגליל. מתוך Aharoni, Y. et al., 1993, The Macmillan Bible Atlas, New York, No. 242.\" src=\"https://textimages.sefaria.org/mishnat_eretz_yisrael_avot/figure_7.png\">",
                    "הביטוי \"איש פלוני\" מתפרש במחקר כבעליו של מקום פלוני או כביטוי קרוב המבטא עושר ועצמה חברתית, ולא רק ציון גאוגרפי. \"איש ירושלים\" ודאי איננו בעליה של העיר, אלא לכל היותר דמות בולטת בה. אין לדברים הוכחה, ואפשר שלפנינו ציון גאוגרפי בלבד. צרידה הייתה עיירה כפרית מרכזית בצפון יהודה. על שמה נקרא ואדי סרידה, הוא שמו המסורתי של נחל שילה. לפי גודל הנחל יש להניח שגם העיירה הייתה העיירה המרכזית באזור צפון מערב יהודה. מיישוב כפרי זה הגיעו כאמור שניים ממנהיגי הסיעות בירושלים החשמונאית, אחד ממנהיגי החסידים ומנהיג המתייוונים המתונים, שניהם כוהנים. האתר של צרידה (ח' בנת בר) אינו רחוק ממודיעין.",
                    "<b>יוסה בן יועזר</b><b> איש צרידה </b><b>אומר יהי ביתך בית וועד לחכמים</b><b> – </b>במסכת אבות זו המימרה הראשונה המדברת במפורש בשבח לימוד תורה. הרקע הרֵאלי למימרה נראה לכאורה קשה. חכמים מספר רוצים להתכנס, האומנם אין להם מקום באחד הבתים של אחד המשתתפים או בשטח פתוח, כפי שהיה מקובל ללמוד בתקופת התנאים<sup class=\"footnote-marker\">76</sup><i class=\"footnote\">כפי שהראה ביכלר, לימוד תורה.  </i>? להערכתנו המימרה מעלה תמונה שבה מגיע ליישוב חכם היכול ללמד תורה, וכמה מבני הכפר מתקבצים סביבו. לעומת זאת אין המימרה מדברת על אפשרות שכמה מבני הכפר נאספים ללמוד תורה יחד. לחבורה כזאת לא היה החכם קורא \"בית ועד לחכמים\". על תופעת החכמים הנודדים אנו שומעים במקורות שונים. ",
                    "<b>תלמידי חכמים נודדים</b>",
                    "\"חכמים נודדים\" הם חכמים הנודדים מיישוב ליישוב ומלמדים תורה לרבים. התופעה מוכרת כבר מימי הבית: ישו מטיף לתלמידיו למלא את התפקיד<sup class=\"footnote-marker\">77</sup><i class=\"footnote\">מתי י 9-11; מרקוס ו 8-9; לוקס ט 3-4. </i>. הם נזכרים במקורות מימי הבית ומימי התנאים והאמוראים בארץ ישראל ובבבל<sup class=\"footnote-marker\">78</sup><i class=\"footnote\">אלון, תולדות א, עמ' 213; בר, תורה, עמ' 851-951. </i>. חכמים אלה נדרשו לסיוע בנדודיהם, ובעיקר היה צורך לארח אותם במסעותיהם. באשר לכלכלתם, הנחיות מנוגדות מופיעות בספרותנו:",
                    "1. איסור הנאה אפילו בדרך, כמימרתו של רבי יהודה בן רבי אלעאי המתארת כביכול את מעשיו של אליהו הנביא: \"אפילו נרות אפילו פתילות היה אליהו מעביר ממקום למקום כדי שלא יטריח כל בריה\"<sup class=\"footnote-marker\">79</sup><i class=\"footnote\">שיר השירים רבה, ב טז, זאת בניגוד לדעתו של רבי שמעון בר יוחאי שם, ואתאנו שנית לדעותיו של רבי שמעון בר יוחאי ביחס לאורחותיו של תלמיד חכם. ייתכן שאליהו מופיע כמודל של חסיד ולא כמודל של חכם, ועל סגפנותם של חסידים כבר עמד ש' ספראי, משנת חסידים. </i>. גם במודל בסיסי זה נדרש החכם לסיוע בלינה.",
                    "2. היתר לאירוח מצומצם, ומכלל לאו אתה שומע הן: לחכם הנודד אסור לקבל שכר, אך הוא זכאי לקבל את צרכיו במלואם. בדברי חכמים מופיע שבח לכל מי שמקבל תלמידי חכמים: \"רבי שמעון אומר: משל למה הדבר דומה לאחד שהיה מקבל חכמים ותלמידיהם\" (ספרי דברים, א, עמ' 6), וזו כנראה מטרת הציווי \"יהי ביתך בית ועד לחכמים\"<sup class=\"footnote-marker\">80</sup><i class=\"footnote\">ראו עוד אבות דרבי נתן, נו\"א פ\"ו; נו\"ב פי\"א, עמ' 82; משנה, עירובין פ\"ג ה\"ה. </i>. דוגמה מובהקת למודל זה של אירוח היא אירוחם של בני אושא את כנס החכמים \"בשלפי השמד\" שנערך בעירם (שיר השירים רבה, ב טז, ומקבילות). חכמים התאספו ללימוד ולדיונים באושא, ובני המקום אירחו אותם ברוח טובה. יוספוס מתאר את נדודיהם של האסיים באורח דומה (מלח', ב 125)<sup class=\"footnote-marker\">81</sup><i class=\"footnote\">היתר דומה לאירוח מצומצם מופיע בדברי ישו לתלמידיו: \"חנם לקחתם חנם תתנו, לא תקחו זהב ולא כסף ולא נחשת בחגוריכם ולא תרמיל לדרך ולא שתי כותנות ולא נעלים ולא מטה, כי ראוי לפועל די מחיתו\" (מתי י 9-11; מרקוס ו 8-9; לוקס ט 3-4). באוונגליונים מוצג איסור על המטיפים לשאת עמם רכוש. אם להם אסור לשאת עמם ציוד, הרי שעל מקבלי פניהם לדאוג להם. בדרך זו של \"איסור\" מוצגת, אפוא, הדרישה מן המאמינים לממן את המטיפים, וכך אף נהגו אנשי הכנסייה המקומיים המוכרים לנו מן הספרות הנוצרית. עצם הניסוח ה\"מתוחכם\", המסתיר את ליבתו של הרעיון, מצביע על החידוש והתעוזה שבהצעת ההסדר, ומן הסתם גם על מחלוקת פנימית או לפחות התחבטות בדבר. </i>. ההבדל הוא שיוספוס מתאר מודל של חכם נודד, והסיפור על בני אושא מדגים התכנסות חד-פעמית.",
                    "3. הנחיה לקבל תלמידי חכמים, לספק את צורכיהם ולהעניק להם מתנות. ישו התנגד לכך במפורש, אך מדבריו אתה למד שהנוהג היה ידוע. עדויות מפורשות לכך בתלמוד הבבלי: \"אמר רבי יוסי ברבי חנינא משום רבי אליעזר בן יעקב: כל המארח תלמיד חכם בתוך ביתו ומהנהו מנכסיו...\" (ברכות י ע\"ב)<sup class=\"footnote-marker\">82</sup><i class=\"footnote\">ראו שם סג ע\"ב. </i>. האמורא הארץ-ישראלי רבי אמי הורה לסופר שיזכה תלמיד חכם המגיע ליישוב באירוח ובטיפול בבגדיו ובחמורו (ירו', מגילה פ\"ג ה\"ג, עד ע\"א). מסתבר שרבי אמי התייחס לחכמים הנודדים בין היישובים, והאירוח נעשה במסודר על חשבון הקהילה.",
                    "4. בתקופת האמוראים אנו שומעים על חכמים היוצאים לנדודים על מנת להתפרנס. האמצעי הופך, אפוא, למטרה בפני עצמה: \"רבי חייא בר אבא אתא לגבי רבי לעזר, אמר ליה: פייס לי לרבי יודן נשייא דיכתוב לי חדא איגרא דאיקר ניפוק לפרנסתי לארעא ברייתא\" (שכנע את רבי יהודה נשיאה שיכתוב לי איגרת כבוד אחת ואצא לפרנסתי לחוץ לארץ – ירו', חגיגה פ\"א ה\"ח, עו ע\"ד), וכמה רחוק נוהג זה מנוהגם של תנאים!",
                    "<b>והווי מתאבק בעפר רגליהם ושותה בצמאה את דבריהם</b> – בעל הבית נדרש להשתתף בלימוד. המחבר מתאר לפניו תלמידים היושבים על הארץ לפני הרב. הרב יושב על כיסא או על אבן מעליהם, והם מקשיבים ולומדים. אין כאן תביעה לשותפות בלימוד אלא להשתתפות כתלמידים הבאים לזמן קצר ויושבים כשומעים לפני הרב החשוב.",
                    "<b>התפשטות לימוד התורה</b>",
                    "משנתנו משקפת את ראשיתו של תהליך ההתפשטות של לימוד התורה בפריפריה. בתחילה התרכז הלימוד, באופן טבעי, בעיר הבירה ובזיקה למקדש. בשלב כלשהו החל הלימוד להתפשט בכפרים. חכמים נדרשו להעמיס על עצמם את עול הנדודים וההוראה המזדמנת, ומשנתנו משקפת את המאמץ ליצור תשתית שתאפשר את קיומה של התנועה החדשה. גם ההלכה עצמה התגייסה לטובת התפשטות התופעה. כך, למשל, נקבע שמותר לפנות קופות (סלים) של תבן בשבת כדי ליצור מקום לימוד (משנה, שבת פי\"ח מ\"א; בבלי, ביצה לה ע\"ב), וכן מותר להקדים את קציר השעורים כדי לפנות מקום לימוד (משנה, מנחות פ\"י מ\"ט). כן הקלו בהכנת עירוב על תנאי<sup class=\"footnote-marker\">83</sup><i class=\"footnote\">הכנת עירוב \"על תנאי\" מאפשרת הכנת עירוב תחומין בשבת לכיוונים מספר, שאם יבוא הרב ממזרח יצא המכין לקבל את פניו לשם, ואם יבוא ממערב יהא העירוב לכיוון זה.  </i>, כדי שיוכלו לקבל את פני החכם הבא בשבת לעיירה (עירובין פ\"ג מ\"ה). כל זאת במטרה להפוך את לימוד התורה לנגיש יותר, ובעיקר לאירוע חברתי ולמציאות חברתית רווחת. ",
                    "יוסי בן יועזר לא רק משקף את התופעה, הוא שותף פעיל התומך בתהליך המהפכני. עצם הרעיון להפיץ את התורה בין פשוטי העם, לעודד לימוד ולעודד שמירת מצוות מהווה מהפכה רבתי בתפיסה החינוכית של עם ישראל. כפי שנראה בפירושנו למשנה י, המשנה שם משקפת את ההמשך של אותו תהליך. בסופו של התהליך נוצר עם שומר מצוות, ואידֵאל של אנשים פשוטים הדבקים במצוות ולומדים תורה כאידֵאל דתי משולב.",
                    "\"הווי\" היא צורה ספרותית, וכן \"הוו\". בכתבי היד יש שינויים רבים; קשה לדעת האם מעתיקים הוסיפו ושינו את הנוסח התנאי הרגיל ללשון ספרותית-מקראית, או שמא הנוסח הספרותי הזה הוא המקורי. ריבוי העיסוק במשנת אבות בספרות חז\"ל מקשה על בירור השאלה. "
                ],
                [
                    "<b>יוסה בן יוחנן איש ירושלם אומר יהי ביתך פתוח לרווחה</b> – מפתה מאוד לקרוא את שתי המימרות המשולשות של שני החכמים (משניות ד-ה) בזיקה הדדית. כלומר <b>ויהיו עניים בני ביתך</b> – אל תזמין (רק?) תלמידי חכמים אלא (גם?) עניים. אין כל סיבה לתקן או להבין שעניים הם ענווים, זו נטייה של הפרשנים לאחד את המשמעויות של שתי המשניות, בניגוד למגמה המקורית לנגד את שתי המימרות זו מול זו. המונח \"בני בית\" משמעו לעתים עבדים או משרתים, ואז המשמעות היא שתיקח עניים כמשרתים (רי\"ש). מימרה כזאת עשויה להיות מכוונת למיעוט העשיר. להערכתנו הפירוש מבטא את ההבדל בין התנא הכפרי הקדום לבין מעמדו הכלכלי והאופק הכלכלי של רבנו שמחה מוויטרי. רוב הפרשנים מסבירים פחות או יותר שהכוונה שתארח עניים ותסייע להם, ובעקבותיהם פירשנו כמות שפירשנו. ",
                    "השוואת שתי המשניות",
                    "הדמיון הוא בסגנון ובתוכן. זה מדבר על לימוד מתוך שתיקה של כבוד, וזה על שתיקה מתוך חוסר כבוד. זה מזמין לביתו תלמידי חכמים ונותן להם צדקה ומארחם (כמו שראינו לעיל), וזה מזמין עניים לביתו דרך קבע. ברור שהעורך התייחס למימרות של שני החכמים במקביל וראה בהם זוג שיש בדבריהם השלמות ויש גם ניגוד מסוים (תלמידים – עניים). עם זאת אפשר ששני החכמים פעלו אמנם במקביל (באותה תקופה), אך במרחק זה מזה, ומימרתו של האחד אינה קשורה לזו של האחר.",
                    "עוני - רצוי או רק מצוי?",
                    "באבות דרבי נתן כבר פורשה מצווה זו של \"עניים מרודים תביא בית\" למתן צדקה וחובת הזנה של תלמידי חכמים (נו\"ב יד, עמ' 34). נמצאנו למדים שתנאים לא היססו לתבוע משומעי לקחם לפזר צדקה מממונם, אך נמנעו מלדרוש את הצדקה לעצמם, ולעומת זאת כבר ראשוני האמוראים מציגים דרישה לתמוך כספית בתלמידי חכמים. יתר על כן, חכמים מסבים את מצוות הצדקה לכיוון סיוע ללימוד תורה. התמיכה בתלמידי חכמים עניים מוצגת כדרך הטובה ביותר למימוש מצוות צדקה. כך הם לא רק מוסיפים עוד יעד לצדקה, אלא בפועל דוחקים את רגלי העניים שאינם חכמים. ",
                    "בדברי התנאים יש ביטויים מספר לעוני ולצער הכרוכים במסירות נפש לשם לימוד תורה. כך אומר משה: \"כדרך שלמדתי אותה בצער, כך תהיו אתם למדים אותה בצער\" (ספרי דברים, שו, עמ' 337). כמו כן: \"כל המקיים את התורה מעוני סופו לקיימה מעושר\" (להלן פ\"ד מ\"ט). משמו של בן עזאי נאמר, אם כי רק באבות דרבי נתן: \"אם מנבל אדם עצמו על דברי תורה ואכל תמרים חרובים ולובש בגדים צואים ויושב ומשמר על פתח של חכמים כל עובר ושב אמר: ראו שוטה הוא זה, לסוף אתה מוצא כל התורה כולה עמו\" (נו\"א יא, ובשינוי נו\"ב יב, עמ' 46); תחילתו של רבי אליעזר בן הורקנוס הייתה מתוך עוני וסגפנות (אבות דרבי נתן, נו\"א ו; נו\"ב יג, עמ' 31-30), וכן המסורות על רבי עקיבא בראשית דרכו (שם, נו\"א ו; נו\"ב יב, עמ' 30-29). גם רבי יהושע מתואר כחכם עני (ירו', ברכות פ\"ד ה\"א, ז ע\"ד; בבלי, שם כז ע\"ב - כח ע\"א), או מימרה כוללנית: \"בני תורה עניים כדי שלא יתעסקו בדברים אחרים וישכחו תורה\" (ילקוט שמעוני, תהלים תתקלד), או \"התורה מצויה ב'שבט של עוני' \" (שם, רות תקצז). הד ברור לגישה זו יש בספרות תנא דבי אליהו. בתנא דבי אליהו מצטייר העוני כאידֵאל, כדרך הנדרשת. עני ראוי למלכות שמים, אך עושרו של העשיר מהווה מכשול לדרך הישר, כגון, \"דבר אחר 'קומי רוני בלילה', אין רננה זו אלא הודאת הייסורין. כאי זה צד? עשה אדם כל מה שעשה, באו עליו ייסורין לטובתו ולהציל מידיו כל מה שעשה\" (פי\"ח, עמ' 96); \" 'לראש אשמורות', אפילו עני שבישראל ויש בו [חכמה] נח לו להקב\"ה יותר מאחאב מלך ישראל, שנאמר 'טוב ילד מסכן וחכם' וגו' (קהלת ד יג), ואומר 'תפילה לעני כי יעטף' (תהלים קב א), כתפילה לעני כי יעטף\" (שם, עמ' 98). הפסוק האחרון מצביע על עדיפות העני על העשיר, הוא נשמע טוב יותר במרומים. כמו כן: \"...אילו בני אדם שהן משכינים את עצמן ואת בשרן על העפר כדי ללמוד תורה\" (פ\"ה, עמ' 18), וכן הוא קובע שיאה תורה עם עוני (פ\"ג, עמ' 13; פ\"ה, עמ' 32 ועוד). כמו כן: ",
                    "\"...לפי שאינו נותן את התורה אלא למי שמצטער עליה. שנאמר 'משא בערב [ביער בערב]' (ישעיהו כא יג), אין 'ערב' אלא לשון ערל, ואין 'יער' אלא לשון צער, לכך נאמר 'משא בערב' וגומר 'לקראת צמא התיו מים' וגומר (ישעיהו כא יד)\" (כה, עמ' 156). כמו כן בפרק השישי (מ\"ד) המצורף למשנת אבות: \"כך היא דרכה של תורה, פת במלח תאכל, ומים במשורה תשתה, ועל הארץ תישן, וחיי צער תחיה\". כפי שנראה בפירושנו אפשר שגם מימרה זו מתארת את האוטופיה של תלמיד חכם, ולא [רק] את המציאות. פרק זה אינו משנה אלא מדרש מאוחר, ואפשר שגם הרעיון בדבר חיי הצער מוצאו מספרות תנא דבי אליהו, שכן פרק זה מצוי כולו גם בתנא דבי אליהו זוטא<sup class=\"footnote-marker\">84</sup><i class=\"footnote\">אנו רומזים לאפשרות שפרקים טז ואילך מתנא דבי אליהו זוטא אינם חלק מתנא דבי אליהו רבה, אלא מאוחרים לו בהרבה, אבל הם מתחברים וקשורים לדרכו של בעל תנא דבי אליהו, וממשיכים את דרכו המיוחדת. אפשרות פרשנית זו מחייבת עיון בפני עצמה.  </i>. ",
                    "שאלת העוני כראוי ורצוי, וכדרך המלך לעבודת ה', קשורה לרצון להרבות בתעניות ובסיגופים. במבוא לתענית עמדנו על כך. שני התלמודים והמדרשים<sup class=\"footnote-marker\">85</sup><i class=\"footnote\">ספרא, אחרי מות פרק ז ה\"א, פב ע\"ב; בבלי, יומא עד ע\"ב. גם הירושלמי, יומא פ\"ח ה\"א, מד ע\"ד, מתנגד להרחבת ה\"עינוי\" לתחומים נוספים. </i> מדגישים שאין לפרש את מצוות העינוי ביום כיפור כהוראה לביצוע אקטיבי של סיגופים. אין, לפיכך, צורך לשבת בחמה או בקור או להסתגף בעינויים אחרים: \"יכול ישב בחמה ובצנה ויצטער?...\" (בבלי, יומא עד ע\"ב). זו דרכו של הזרם המרכזי של היהדות, הרבנית הממסדית. אורבך עסק בנושא בהרחבה והצביע על חוגים שדגלו בסיגוף וראו בו דרך מרכזית לכפרת עוונות<sup class=\"footnote-marker\">86</sup><i class=\"footnote\">על כך ראו בהרחבה אורבך, אסקטיזם. </i>, עם זאת הוא טען שהיו אלו חוגים איזוטריים, והזרם המרכזי דחה דרך חיים זו. אגב כך הוא ממעט בעצמתם של ימי הצום והתענית שבלוח השנה היהודי, ואינו רואה בהם דרך חיים של סיגוף. כנגדו הצביע פרדה<sup class=\"footnote-marker\">87</sup><i class=\"footnote\">פרדה, אסקטיזם. </i> על מרכיבים סגפניים שיטתיים, כדוגמת הצום ביום הכיפורים ובימי תענית, ודחה את טיעונו של אורבך כטיעון חד-צדדי. לטענתו, ימי צום אלו מצביעים על כך שגם הזרם המרכזי של יהדות התקופה דגל באורח חיים סגפני. להערכתנו אכן הצום הוא סיגוף מסוים, אך סיגוף מתון מאוד. יתר על כן, כאמור, התלמודים והמדרש עצמם מדגישים את ההבדל בין סגפנות פעילה לבין הצום, שהוא עינוי פסיבי. מעבר לכך, יום הכיפורים הוא יום חג בצום. התעניות הן ימי אבל מובהקים יותר, אך גם כאן חכמים נוקטים מדיניות של איפוק בסיגוף. אם כן, הזרם המרכזי דחה את הסיגוף הפעיל והקיצוני כדרך חיים, אך צידד במדיניות של צום מבוקר ומתון. במקביל נראה כי חוגים עממיים החמירו בצומות והטילו אותם גם על מי שלפי ההלכה פטורים מהצום. בחוגים עממיים יראי שמים רווחו מנהגי צום נוספים, חלקם בניגוד להלכה<sup class=\"footnote-marker\">88</sup><i class=\"footnote\">ראו המבוא למסכת תענית. </i>. ניתן, אפוא, לומר שחכמים הנהיגו מדיניות של איפוק בסיגוף, בשונה מהלכי רוח ציבוריים שנבעו מיראת שמים פשוטה.",
                    "עם זאת, היו ביהדות לדורותיה גם זרמים צדדיים שתבעו התבודדות, או אפילו סיגופים אקטיביים. רמזים לכך יש גם בספרות חז\"ל בימי המשנה והתלמוד. בתולדות ישראל ידועים חסידי אשכנז (גרמניה, מאות יב-יג) שטבעו את המונח \"תשובת המשקל\" ודרשו שחזרה בתשובה תכלול סיגוף מקביל לחטא. המשנה והתלמודים למשנת יומא מתנגדים לכל אלו, וכך עוצבה דמותו של יום הכיפורים לדורותיו. משנתנו מצטרפת, אפוא, לעדויות המעטות בשבח הסיגוף כבחירה ראויה. תחילתו של הרעיון בתקופה התנאית, ותהודתו גוברת והולכת בתקופה האמוראית.",
                    "תיאור לומדי התורה כעניים (מבחירה או מתוקף הנסיבות) הוא תמונה אידֵאלית-אוטופית. בפועל מרובות העדויות על חכמים אמידים (רבי טרפון, רבי ישמעאל, רבי אלעזר בן עזריה, רבי יוסי, רבי ישמעאל ברבי יוסי, רבי חייא, הנשיאים ועוד)<sup class=\"footnote-marker\">89</sup><i class=\"footnote\">אין בידינו נתון סטטיסטי על מספר החכמים העשירים, וודאי שהיו ביניהם גם עניים מרודים כרבי יהושע בן חנניה. אבל התמונה שמתארים חכמים היא אידֵאית ולא מציאות חברתית.  </i>, ונראה שלמרות האידֵאולוגיה של חז\"ל עדיין היה לבני עשירים קל יותר להשתלב בבית המדרש ולהשקיע את זמנם בלימוד תורה, ולא לעסוק יתר על המידה במלאכה. גם חכמים עניים כרבי עקיבא הפכו במשך הזמן לאמידים.",
                    "לתמונה המצטיירת מן התקופה התנאית, בדבר היעדר תמיכה כספית בתלמיד חכם, יש לצרף גם את הדימוי הנאות של החכם, ועמה גם את ההשקפה ביחס למלאכה בכלל ולתורה ומלאכה בפרט. בכך נרחיב להלן במשנה י.",
                    "<b>ואל תרבה שיחה עם האשה באשתו אמרו קל וחומר באשת חבירו</b><b> – </b>המימרות במסכת אבות, ובעיקר בפרקנו, הן קצרות, על כן יש להניח שהמימרה המקורית כללה רק את המשפט הראשון, \"אל תרבה שיחה עם האשה\", וכל ההמשך הוא תוספת סייגים ופרשנות שאיננה מקורית, כלומר אינה חלק מדברי יוסי בן יוחנן איש ירושלים. אם כי לפחות המשפט \"באשתו אמרו\" כבר היה לפני בעל אבות דרבי נתן, כלומר הוא תוספת תנאית, אבל מאוחרת ליוסי בן יוחנן. בנוסח הקצר גם שנויה משנתנו באחד מקטעי הגניזה (ג11). ההיגד \"אל תרבה שיחה עם האשה\" עשוי להתפרש במישור ההלכתי של דיני צניעות, אך אפשר גם להבינו על רקע חברתי: אל תרבה שיחה בטלה אלא עסוק בתורה או במלאכה או בעניינים חשובים. ש' ספראי הציע שהמימרה קשורה לקודמתה<sup class=\"footnote-marker\">90</sup><i class=\"footnote\">ספראי וספראי בעל-פה, ראו בהקדמה. </i>: יהיו עניים בני ביתך, אך אל תנצל את ההזדמנות שאתה (בעל הבית) מארח אישה ענייה כדי לפטפט אתה. או אתה, העני המתארח, אל תרבה שיחה עם אשת בעל הבית. בפועל אשת בעל הבית היא המצויה בבית והיא העוסקת באירוח עניים, והעני נקרא לא \"לנצל\" את המצב<sup class=\"footnote-marker\">91</sup><i class=\"footnote\">במקורות רבים נזכרת האישה כמי שעוסקת בצדקה ומטפלת בעניים הבאים לביתה, זאת משום שהיא שרויה בביתה רוב היום. רמז לכך יש כבר במשלי: \"כפה פרשה לעני וידיה שלחה לאביון\" (לא כ). כך גם מסביר החסיד לחכמים: \"משום דאיתתא שכיחא בביתא ויהבא ריפתא לעניי\" (בבלי, תענית כג ע\"ב – משום שהאישה מצויה בבית ונותנת לחם לעני). כך נוהגת גם בתו של רבי עקיבא כשהיא מאכילה עני שבא לבית (בבלי, שבת קנו ע\"ב). כן אנו שומעים על אישה הנותנת צדקה לגבאים הבאים לבית, שלא מדעת בעלה, וחוששת שמא היא נותנת יותר ממה שהתחייב ומתנה שאם יסכים תהיה הצדקה מתנתו, ואם לא יסכים תיתן להם מכתובתה, \"מן פרני\" (ירו', פסחים פ\"ד ה\"ט, לא ע\"ג; אסתר רבה, ב ג), ומקורות נוספים (ירו', קידושין פ\"ב ה\"א, סב ע\"ג; פרקי דרך ארץ, פ\"ד ה\"ב). חלק ניכר מהסיפורים הם אמוראיים, על בני משפחותיהם של תנאים, ואפשר שאין כאן סיפורים רֵאליים אלא מסגרות ספרותיות היוצרות מיתוס ומצביעות על הראוי והמבורך, ולאו דווקא על המצוי. </i>. ",
                    "ההדגשה המאוחרת \"באשתו אמרו\" מעבירה את ההיגד לתחום החברתי של שיחה בטלה (להלן), ו\"אשת חברו\" לדיני צניעות.",
                    "<b>מכן אמרו חכמים</b> – מקובל ש\"מכאן אמרו\" הוא ציטוט של משנה קדומה. מן הסתם לא יוסי בן יוחנן ציטט משנה קדומה או היגד אחר הקדום לימיו אלא זו תוספת מאוחרת, של העורך או של מקור קדום יותר, אולי חדירה מאבות דרבי נתן למסכת אבות. מכל מקום, כל התוספת מצויה באבות דרבי נתן (נו\"א פ\"ז, י ע\"א).",
                    "<b>כל </b><b>ה</b><b>מרבה שיחה עם האשה</b> [<b>כשהיא נידה</b>] – המילים שבסוגריים לא נוקדו, ונראה שהן תוספת של המעתיק הראשון, ואכן המשפט חסר בקבוצה גדולה של עדי נוסח. נראה שהוא תוספת של חכם מאוחר. למעשה הוא מסייג את המימרה הקודמת ומצמצם אותה למקרה מיוחד. המשפט מנתב את כל המימרה לעבר הלכות הרחקה מהנידה. אבל הוא איננו ברוב הנוסחאות הטובות, ובאבות דרבי נתן הנימוק לכך שאין להרבות בדיבור עם אישה הוא כדי לא לערב אותה בבעיות \"פנימיות\" של עולם הגברים, וודאי שלא בבעיות בית המדרש<sup class=\"footnote-marker\">92</sup><i class=\"footnote\">כמו במקורות רבים חכמים מסבים מימרה סתמית לעבר עולמו של בית המדרש. תופעה זו מופיעה במאות מימרות, ולא כאן המקום לבררה. </i> (נו\"א פ\"ז; נו\"ב פט\"ו, יח ע\"א). השיחה עם האישה תגרור התערבות שלה, פרסום של דברים שהשתיקה יפה להם, משום שהאישה רכלנית מטבעה, ובעל נוסח ב מוסיף גם שאם ישתף הבעל את אשתו בסודות החבורה הגברית יפחית הדבר מהכבוד שאשתו צריכה לנהוג כלפיו, והיא תגיס דעתה בפניו. בלשוננו: בין הבעל והאישה צריכים לנהוג יחסי ריחוק וכבוד, ואילו השתפכות של הגבר, וגילוי הסודות של החבורה הגברית, תגרום לכרסום באותו ריחוק מתבקש. הדרשנים משקפים, אפוא, גם הערכות על טיב האישה וגם מתארים לעצמם את דמות המשפחה והאינטימיות שבה. מגמה כזאת שוללת את התוספת האפשרית של \"כשהיא נידה\". תיאורים אלו ייראו כיום בעיני חלק מהקוראים בלתי ראויים; השאלה החשובה לענייננו היא האם יש לפרש את המשנה עצמה במסגרת דיני צניעות, כלומר לא להרבות שיחה עם אישה (כל אישה זרה), או במסגרת סדרי המשפחה התקינים, לא להרבות שיחה עם האישה (כלומר אשתו). מי שהוסיף \"כשהיא נידה\" צמצם את ההיגד המשפחתי בדרך של עריכה יוצרת. כלומר הוא עיקר את המשפט מהמשמעות של הנחיה בדבר סדרי משפחה, והעביר אותו למסגרת של ריחוק מאשתו כשהיא נידה. בכך ריכך בהרבה את המסר הממקם את האישה במקום שאיננו מחמיא.",
                    "כאמור, יש להניח שבמשנה המקורית היה רק המשפט \"אל תרבה שיחה עם האשה\". רק קטע גניזה מס' 8 גורס \"אשה\" סתם. כלומר, \"באשתו אמרו\" הוא פירוש נכון, ולהערכתנו ההנחיה איננה במסגרת צניעות אלא במסגרת סדרי משפחה. אולי יוסי בן יוחנן לא היה מקבל את ההסבר הבוטה שבו ניסחנו את דברי בעל אבות דרבי נתן, אך הוא מתכוון לאותה מגמה. אישה כבודה במקומה, אך אין לערב אותה ולספר לה יותר מדי. ",
                    "<b>גורם רעה על עצמו ובטל</b><sup class=\"footnote-marker\">93</sup><i class=\"footnote\">בוטל או בטל. האות וי\"ו בתחילת המילה היא וי\"ו התוצאה או וי\"ו הפירוש (שרביט, פירוש, עמ' 521). </i> <b>מדברי תורה וסופו יורש לגיהינם</b> – זה המשך דברי התוספת. כאן מועברת ההנחיה מסתם אדם לעבר תלמיד חכם. רוב בני האדם, גם אם למדו תורה, לא היו במצב שבו שיחה עם האישה תהווה תחרות על משאבי הזמן שלהם (מול לימוד תורה). היגד כזה מכוון, אפוא, לתלמידי חכמים בלבד, והוא מציג מצג ספרותי כאילו כל אדם הוא מבאי בית המדרש הקבועים, וכאילו כל מימרה העוסקת ביהודים באופן כללי מבטאת את עולמו הפנימי של בית המדרש. כפי שרמזנו בהערה, זו מגמה אמוראית בעיקרה. מכל מקום התוספת אינה עוסקת בדיני צניעות, וכאמור גם אנו נוטים שלא לפרש את המשנה המקורית בדיני צניעות. לו זה היה ההקשר היו חכמים נוקטים לשון \"אל תשוחח עם האשה\" ולא בלשון \"אל תרבה\". הפירוש של בעל אבות דרבי נתן נראה בעינינו כמקורי.",
                    "<b>נשים בחצר המשותפת</b>",
                    "בספרות חז\"ל מופיעים תיאורים לא מחמיאים של חברת הנשים. בפועל יצאו הגברים לעבודה בשדה בבוקר. הנשים נשארו ב\"בית\", כלומר בחצר המשותפת שבה בישלו, כיבסו והכינו את צורכי הבית, והילדים (הבנים) הלכו ללמוד בבית הספר (עד הצהריים). תיאור זה כמובן כללי: אם לא הייתה עבודה בשדה, ובימי החורף, גם הבעלים נשארו בבית, ולא היה בעיירה הכפרית מקום בילוי מחוץ לבית, כך שהחלוקה שנקטנו סכמתית וכללית מדי. בחצר התנהלו חיי עבודה וחברה תוססים של חברת הנשים, ללא המרכיב הגברי של המשפחה. חז\"ל מתארים את חברת הנשים בעין ביקורתית. כל זאת מעבר לשאלת הצניעות, שהיא בעיה מסוג אחר לחלוטין. בעיה זו מתעוררת רק כשיש גברים בשטח, ובהיעדרם הבעיה אינה מתחילה להתעורר. רק אם נכחו גברים בחצר היה על הנשים, כמובן, לדאוג לצניעותן.",
                    "חברת הנשים מתוארת כמצטיינת ברכילות וגרגרנות: \"האשה שנכנסה להוציא פת לעני ויצאת ומצאתו עומד בצד ככרות של תרומה, וכן האשה שיצאת ומצאת את חברתה חותה גחלים תחת קדרה של תרומה, רבי עקיבא מטמא וחכמים מטהרין. אמר רבי אלעזר בן פילא, וכי מפני מה רבי עקיבא מטמא וחכמים מטהרין? מפני שהנשים גרגרניות הן, שהיא חשודה לגלות את הקדרה של חברתה לידע מה היא מבשלת\" (משנה, טהרות פ\"ז מ\"ט). הנימוק הוא לשיטת רבי עקיבא בלבד. אישה חשודה להרים את מכסה הסיר מתוך סקרנות רכילותית. רבי אלעזר בן פילא מנסח את נימוקו של רבי עקיבא במשפט בוטה. רבי עקיבא עצמו אינו מדגיש את ההיבט המגדרי, שהרי דין עני גבר הנזכר במשנה שם כדין חברתה של האישה. עם זאת, באופן כללי האישה אכן \"מואשמת\", או מתוארת, בחטטנות יתר. דברי בן פילא מסוגננים כתוספתא המפרשת את דברי רבי עקיבא, ואכן בתוספתא מצויים דבריו בנפרד כמשפט עצמאי, אך באותה לשון כבמשנה (טהרות, פ\"ח הט\"ז, עמ' 669)<sup class=\"footnote-marker\">94</sup><i class=\"footnote\">זו דוגמה נוספת למשניות הערוכות כתוספתא, ראו וויס, משנה תוספתא. בן פילא עצמו נזכר פעמים מעטות; זו ההלכה היחידה ממנו, ומצוי עוד מדרש אחד. נראה שהיה חכם מאוחר ובעל עמדה שולית במערכת בתי המדרש.  </i>.",
                    "כמו כן: \"אשת חבר שהניחה לאשת עם הארץ טוחנת בתוך ביתה, פסקה הרחים הבית טמא, לא פסקה הרחים אין טמא אלא עד מקום שהיא יכולה לפשוט את ידה וליגע. היו שתים, בין כך ובין כך הבית טמא, שאחת טוחנת ואחת משמשת, דברי רבי מאיר, וחכמים אומרים אין טמא אלא עד מקום שהן יכולין לפשוט את ידן וליגע\" (משנה, שם מ\"ד). האישה הנכנסת לבית חברתה שולחת ידיה לכל עבר, מחטטת ומחפשת, ואגב כך מטמאה את החפצים בבֵית הטהורה. לא נעסוק כאן בדיני שכנים, אך נציין שמבין כל המקבילות משנת טהרות שציטטנו היא מהמקורות ה\"מקלים\" ביותר. היא מאפשרת קיום יחסי שכנות ועזרה הדדית למרות הפערים הדתיים בין השכנים<sup class=\"footnote-marker\">95</sup><i class=\"footnote\">ראו פירושנו לשביעית פ\"ה מ\"ח-מ\"ט, ולטהרות פ\"ז מ\"ד-מ\"ח. </i>. ",
                    "כמו כן: \"הגבאים שנכנסו לתוך הבית – הבית טמא. אם יש עמהן גוי – נאמנים לומר לא נכנסנו, אבל אין נאמנים לומר נכנסנו אבל לא נגענו. הגנבים שנכנסו לתוך הבית – אין טמא אלא מקום רגלי הגנבים. ומה הן מטמאין? האוכלים והמשקים וכלי חרס הפתוחין. אבל המשכבות והמושבות וכלי חרס המוקפין צמיד פתיל – טהורים. אם יש עמהן גוי או אשה – הכל טמא\" (שם מ\"ו). סתם גבאים הם טמאים, וכן סתם גנבים, אבל אלו נכנסים לבית למטרה מוגדרת. אבל כאשר נכנסת (עמם) אישה, הרי שהיא שולחת ידיה מתוך סקרנות וחטטנות. שאלת הגוי הנזכרת במשנה נדונה בפירושנו לה. בפירושנו אף הבאנו מקבילות לתפיסה זו של טיב הנשים.",
                    "אפשר לכנות זאת \"נשים גרגרניות\" או חטטניות, אך ניתן להדגיש פן אחר, והוא הידידות בין הנשים בחצר המעורבת. ידידות ועזרה הדדית מתוארות במשנה טהרות פ\"ז מ\"ד שציטטנו.",
                    "האפייה והבישול נעשו בחצר המשותפת, וממילא הפכו למעשה לאירוע חברתי משותף. החצר המשותפת כללה חדרי מגורים, \"בית\" בלשון המקורות, וחצר פתוחה (שגם היא כונתה \"חצר\"). החצר הייתה שטח משותף, אם כי לעתים החליטו השותפים לחלקה בעקבות דרישה של אחד מהם או עקב סכסוך (משנה, בבא בתרא פ\"א מ\"א ומ\"ג). בחצר המשותפת ניצבו התנור והכיריים ומתקנים נוספים, כגון לול לתרנגולות, והשטח היה מצומצם למדי. מתקני הבישול היו לעתים משותפים. יש להניח שלא פעם בישלו הנשים, ובעיקר אפו לחם, בצוותא<sup class=\"footnote-marker\">96</sup><i class=\"footnote\">ראו למשל פסחים פ\"ד מ\"ד, ועדויות נוספות. </i> (<a class=\"refLink\" data-ref=\"Mishnat Eretz Yisrael on Pirkei Avot 1:5:25\" data-scroll-link=\"true\" href=\"/Mishnat_Eretz_Yisrael_on_Pirkei_Avot.1.5.25\">איור 8</a>). הצוותא הייתה נחוצה כדי לחסוך בחום התנור. זאת ועוד, בארץ ישראל אפו לחם פעם בשבוע, כתוצאה מכך היה צורך בתנור גדול דיו שניתן לאפות בו כ- 28 כיכרות<sup class=\"footnote-marker\">97</sup><i class=\"footnote\">החישוב הוא לפי כיכרות של חצי קב, שהוא מזון אדם ליום (שתי סעודות), ולפי משפחה גרעינית של ארבע נפשות. ראו המבוא למסכת פסחים ופירושנו לפסחים פ\"ג מ\"ד.  </i>. תנור רגיל אינו מכיל כמות כה גדולה של כיכרות, אך ניתן היה לאפות אותן בשניים או בשלושה סבבים. התנור צריך היה אפוא להיות גדול למדי. ביתר ימות השבוע השתמשו בתנור רק באופן חלקי ביותר, שכן להכנת סעודה רגילה אין צורך בתנור כה גדול. נתונים אלו גרמו לכך שהתנור הגדול היה, מן הסתם, משותף. הסקתו הייתה יקרה, והאפייה המשותפת חסכה בהוצאות ההסקה במידה ניכרת. על כן אנו שומעים מהמקורות על עבודה משותפת בהכנת הבצק ובאפייה. הכנה משותפת זו עוררה כמובן שאלות הלכתיות, כגון השאלה כיצד יכולה אשת החבר [=המקפידה על דיני טהרה] להכין מאפה יחד עם אשת עם הארץ (משנה, שביעית פ\"ה מ\"ט; גיטין פ\"ה מ\"ט), או עבודות טחינה משותפות (לעיל מ\"ד). כמו כן אנו שומעים על יהודי וגוי המכינים יחדיו בצק (משנה, חלה פ\"ג מ\"ה)<sup class=\"footnote-marker\">98</sup><i class=\"footnote\">לצורתו של התנור ראו ברנד, כלי חרס, עמ' תקמג-תרד. </i>. לענייננו לא השאלות ההלכתיות חשובות אלא תיאור חיי היחד של הנשים שאפשר להגדירם כעזרה הדדית, ואפשר לראות בהם הווי של רכילות.",
                    "<img alt=\"איור מס' 8. אפייה בצוות. תמונת חרס הניצבת במוזאון הלובר בפריז, מקורה מטנגרה שביוון. צילם ע' ספראי. ראו מסכת פסחים, תמונה 4.\" src=\"https://textimages.sefaria.org/mishnat_eretz_yisrael_avot/figure_8.png\">",
                    "סיפור מלבב מהווי החצר המשותפת יש בתלמוד הבבלי. לאשתו של רבי חנינא בן דוסא לא היה מה לבשל, ואף על פי כן הדליקה את התנור לבל תתבייש בפני שכנותיה. אחת השכנות ידעה שהתנור ריק ורצתה לבייש את אשת החסיד, לכן הציצה לתנור. נעשה לה נס והתנור התמלא במאכלים (בבלי, תענית כג ע\"ב – כד ע\"א). סיפורים אלו משקפים חצר שהרכילות והסקרנות הן לחם חוקה, והבישול הפרטי חשוף לעיני השותפים. אין זה מקרה שהנשים מתוארות כרכלניות החיות במשותף ומיוחסות להן תכונות \"טובות\" של שכנות. עם זאת, יש להניח שבפועל שהו הנשים בחצר יותר מהגברים. הגברים הולכים איש לשדהו, והנשים עובדות יחד בחצר, חשופות זו לעיני זו<sup class=\"footnote-marker\">99</sup><i class=\"footnote\">לנשים המרכלות ראו עוד פירושנו לסוטה פ\"ו מ\"א.  </i>. על כן המקורות מרבים לספר על השאלה של חפצים מאישה לחברתה<sup class=\"footnote-marker\">100</sup><i class=\"footnote\">משנה, שבת כג מ\"א; תוס', ביצה פ\"ד הכ\"ה; בבלי, בבא מציעא עה ע\"א; ויקרא רבה, יז ב, עמ' שעג. </i>, והדבר נחשב לחיי נפש של האישה ובלעדיו אין לה חיים (תוס', כתובות פ\"ז ה\"ד).",
                    "מכל מקום, עדויות רבות משיחות לפי תומן על נשים העובדות במשותף. במיוחד נזכרת האפייה המשותפת (משנה, פסחים פ\"ג מ\"ד; שביעית פ\"ה מ\"ט ועוד), והנשים מתוארות כעובדות בצוותא. ",
                    "נשים סקרניות ומחטטות, אבל גם מנהלות חיי חברה ערים יותר, ועוזרות זו לזו. גברים ממושמעים יותר ופורמליסטיים יותר. גבר בבית זר הוא רק בתפקיד שומר, או גנב. נשים אינן זרות אחת בבית חברתה, ואפילו נשות חברים ונשות עמי הארץ מיודדות יותר מאשר חבר לחבר. מה שחכמים הגדירו כ\"גרגרנות\" הגדירו הנשים כידידות אמת וכיחסי רעות ושיתוף פעולה. ",
                    "התיאור שבמשנת אבות (לפי פירוש אבות דרבי נתן) של הנשים ככאלה שאין למסור להן מסודות החברה הגברית, משום שהן תפצנה את המידע לעין כול, משתלב אפוא בעולה ממקורות אחרים. הוא משקף תפיסה של האחר. האחר (הנשים) אינן בבית המדרש, ואפשר ללגלג עליהן ולפרש את מעשיהן בדרך שרוצים. עד כמה התיאור רֵאלי מבחינה אובייקטיבית, איננו יודעים. ",
                    "כאמור, בעל אבות דרבי נתן הבין שהמשנה מדברת בעיקר על תלמיד חכם, כלומר הרישא מופנית לכל אדם ואילו הסיפא לבאי בית המדרש. כפשוטה גם הסיפא מופנית לכל אדם, כמו גם המשנה הקודמת."
                ],
                [
                    "<b>יהושע בן פרחייה ומתיי</b> – בחלק מעדי הנוסח \"נתאי\", או צורות דומות. אנו רואים בחילוף נוסח כזה חילוף משני.",
                    "<b>הארבלי</b> – מארבל. ייתכן שהכוונה לארבל שליד טבריה, או ארבל המזוהה היום עם עפולה<sup class=\"footnote-marker\">101</sup><i class=\"footnote\">נזכרת באונומסטיקון, מס' 73, מהדורת נוטלי וספראי עמ' 51. </i>. אם אכן זה יישוב גלילי לפנינו עדות חשובה על התפתחות התורה בגליל כבר בתקופה זו. כמובן אין בנתון זה לבדו כדי לצייר את אופייה הדתי של כלל יהדות הגליל. נושא זה מחייב הרחבה, ולא כאן מקומה.",
                    "<b>קיבלו מהן</b> – זוג קיבל מזוג, והעורך מתעלם מהשאלה האם הם פעלו בדיוק באותו זמן.",
                    "<b>יהושע בן פרחייה אומר עשה לך רב</b> – הביטוי \"עשה לך\" חריג, אך לא יחידאי. הוא מופיע במקרא ובסגנון חז\"ל (כגון תוס', סנהדרין פ\"ג ה\"ז). כמו במשניות אחרות לא ברור למי החכם מפנה את דבריו, האם אל הרב עצמו או אל התלמיד או אולי לכל אדם. אם הפנייה היא לכל אדם הרי שזו קריאה לאדם שיבחר מישהו כמורה. העולם האורתודוקסי היהודי בן זמננו אימץ ושכלל את התביעה<sup class=\"footnote-marker\">102</sup><i class=\"footnote\">כך הבין כנראה בעל מדרש תהלים: \"עשה לך רב מדייש עליך כעפר, והתרפס תחת רגליו, והמליכהו עליך, שנאמר ורהב רעיך\" (ח ג, עמ' 67). החיבור בין הרב לרעים מלמד שהדרשן התייחס למשנתנו. </i>, תוך כדי פירוש המילה \"רב\" כאדון וכמי שמורה דרך ופוסק. \"עשה לך רב\" מתפרש כ\"בחר מישהו שיהא רבך ולו תציית\". ברם אם מדובר בתלמיד בית המדרש הרי שלהיגד משמעות אחרת לגמרי. לשם הבנתו עלינו לחזור לשיטת הלימוד הנהוגה בתקופת התנאים הקדומה. הלומדים היו מאורגנים בחבורות קטנות ובלתי פורמליות. כאשר הרב נפטר התפרקה החבורה. ברמה הפשוטה ביותר יהושע בן פרחיה תובע מהרוצה ללמוד לא ללמוד לבד, אלא לפנות לרב שילמד אותו. מאוחר יותר, כאשר התרבו דברי התורה, ובטרם נכתבו, לא הייתה כל אפשרות ללמוד במסגרת עצמאית, שכן לא הייתה אפשרות להגיע לתוכני המידע. אבל בתקופה קדומה כלל הלימוד בעיקרו את דברי התנ\"ך ופירושם, ויהושע בן פרחיה מעצב (רוצה לעצב) את צורת הלימוד הראשונית. בביטוי \"עשה\" נדון להלן. בין המפרשים יש המדגישים עשה לך רב אחד, שלא ינדוד בין חבורות אלא ישלים את לימודיו אצל אותו רב, שלא ידולגו פרקים או נושאים. כן פירש או דרש בעל אבות דרבי נתן.",
                    "\"עשה לך רב\" באבות דרבי נתן<sup class=\"footnote-marker\">103</sup><i class=\"footnote\">שני המשלים דומים פחות או יותר. </i>",
                    "המשל מותאם לנמשל, וזאת על חשבון המציאות. במציאות נהגו חקלאים לגוון את הגידולים מסיבות שונות. גיוון הגידולים אינו גורר בהכרח פיזור השדות, ותופעה זו של קיטוע חלקות (fragmentation) הייתה מקובלת במצרים ובארץ<sup class=\"footnote-marker\">104</sup><i class=\"footnote\">שפרבר, הקרקע, עמ' 781-302. </i>, ובדרך כלל לא נחשבה לדבר של גנאי. גם הנמשל אינו ברור, ואמנם זו הייתה המציאות בארץ ישראל (לימוד מרב אחד), אך לאו דווקא המציאות הרצויה. בתלמוד הבבלי מובאת מחלוקת האם לימוד מרב אחד הוא חיובי או שלילי (עבודה זרה יט ע\"א), ובמדרש הארץ-ישראלי מסופר: \"רבי שמואל [בר רב יצחק] היה שותל עצמו מחבורה לחבורה, לקיים מה שנאמר מכל מלמדי השכלתי\" (מדרש תהלים, א יט, עמ' 19).",
                    "אנו רואים בפירוש זה חלק מדרכו של בעל אבות דרבי נתן להסב מימרות כלליות להנחיות לתלמידי בית המדרש. לפנינו תהליך שבו מרכז היהדות עובר מהרחוב ומהאדם הפרטי אל בית המדרש, תלמידיו ומוריו, ועמדנו על כך במבוא. אם כן, כפשוטם של דברים התנא קורא לתלמיד ללמוד בצורה מסודרת מרב, ולא ללמוד לבד בכוחות עצמו.",
                    "<b>וקנה לך חבר</b> – הביטוי \"קנה לך\" נדיר יותר מ\"עשה לך\", אך מופיע בתנ\"ך (ירמיהו לב ז; רות ד ח) ופעם אחת במקור אמוראי בשם \"קהלא קדישא דבירושלם\": \"קנה לך אומנות עם התורה\" (קהלת רבה, ט ט). בהקשר של לימוד תורה החבר הוא מתוך חבורת הלומדים. לכאורה ייתכן שמשפט זה עומד בפני עצמו ומדבר על סתם אדם, שלא במסגרת הלימוד. להלן נראה שעדיף לקרוא את כל המימרות ברצף אחד. כן משמע מאבות דרבי נתן (נו\"א פ\"ח, יח ע\"א-ע\"ב; נו\"ב פי\"ח, כ ע\"ב) המפרש את משנתנו בהווי בית המדרש. באבות דרבי נתן אין הרב סתם רב, אלא זו פנייה להתמיד אצל רב אחד (לא לעזוב את החבורה ולא להחליף חבורה), והחבר הוא כדי שילמד עמו. בעל אבות דרבי נתן מדגיש שהחבר נועד בין השאר כדי שיגלה לו את סתריו וסודותיו. כך נוצר הניגוד בין החבר לבין האישה, או בין החבורה לבין המשפחה. החבר הוא השותף האמִתי, והאישה שותפה חלקית שאין להשתפך לפניה<sup class=\"footnote-marker\">105</sup><i class=\"footnote\">שאלה זו של היחס בין החבורה לבין המשפחה עולה גם באוונגליונים, ולישו מיוחסת המימרה שהתלמידים הם המשפחה האמִתית ואילו המשפחה הביולוגית היא בעדיפות שנייה. כאמור, מסגרת מחשבתית זו עולה ברמיזה מהמשנה, אך מודגשת עוד יותר באבות דרבי נתן. </i>. ",
                    "כפשוטם של דברים אין כאן דרישה לרב אחד אלא תביעה כללית להרבות בלימוד, בחבורה ומחוצה לה, בעזרת חבר.",
                    "דרשות רבות נאמרו על ההבדל בין \"עשה\" לבין \"קנה\", ברם בלשון חכמים ובלשון המקרא \"קנה\" משמעו עשה, וכן נקבע בתפילה \"קונה שמים וארץ\". המילה באה מלשון עשייה – עושה, כלומר יוצר שמים וארץ.",
                    "המשפט \"עשה לך רב\" חוזר גם במשנה טז, ושם נדון במשמעותו.",
                    "לסיכום כל הפרשניות השונות: \"עשה לך רב\" או \"קנה לך חבר\" הן שתי הוראות שיש ביניהן קשר הגיוני, ועיקרן התביעה שהאדם יהיה חלק ממערכת חברתית מסודרת. למעשה המשנה אינה אומרת מה צריכים החבר או הרב לספק. במהלך הדורות ניתנו ל\"רב\" תפקידים שונים. בתחילה, בתקופת המשנה והתלמוד, לימד הרב תורה את חבורת התלמידים ואת הקהילה. בהמשך תקופת התלמוד זלגו אליו גם תפקידי ניהול של טקסים דתיים, שיפוט (ברמה מסוימת) והנהגת הציבור הבלתי פוליטית (בתחום החברתי-מוסרי). גם בדורנו תפקיד הרב שונה מציבור לציבור. באופן טבעי מי שחושב שתפקיד הרב לפסוק ולקבוע את החוק ואת דרכי הביצוע יבין את הצו כמצווה למנות רב כזה, וכהצדקה לשיטתו בדבר תפקיד הרב. מי שחושב שהרב הוא דמות סמלית שאין לה תפקיד בחיי המעשה יבין את \"עשה לך רב\" כהוראה למנות רב בעל אופי כזה. מי שלומד יבין את \"עשה לך רב\" כמינויו של המורה, ומי שמבין שתפקיד הרב ללמד את הציבור, לייעץ ליחידים ולציבור ולחשוף בפני הציבור את השיקולים ההלכתיים, יבין גם \"עשה לך רב\" כמינוי לתפקיד כזה. כללו של דבר, \"עשה לך רב\" אינו קובע מה תפקיד הרב, מה היקף אחריותו וסמכותו, הוא אפילו אינו קובע שלרב סמכות כלשהי. כל שהמשפט אומר הוא שיש לבנות מערכת חברתית שבה יש לרב תפקיד.  ",
                    "<b>והוי דן את כל האדן לכף זכות</b><b> – </b>לכאורה זו מימרה עצמאית, אך לדעתנו היא קשורה לקודמותיה. אי אפשר לרכוש חברים, וודאי שאין האדם יכול לקבל על עצמו רב, אם אין הוא דן כל אדם לכף זכות. ביקורתיות ושיפוט מהיר הם מכשול בלתי עביר בפני טיפוח נאמנות וחברות. אמנם יש משניות שבהן כל מימרה עומדת בפני עצמה, כגון שתי המשניות הקודמות, אבל אם ניתן להבין את המימרות ברצף לוגי הדבר עדיף, שכן הוא מעניק למימרות סגולה מיוחדת ומשמעות מרוכזת. בחלק מהמשניות אי אפשר לקרוא את המשנה אלא כיחידה אחת, כגון \"על שלשה דברים העולם עומד...\".",
                    "\"הוי דן\" עשוי להיות מופנה לכל אדם, אבל הוא משמעותי במיוחד לדיין או למחוקק. עליו, לפי הנחיה זו, להעניק פרשנות מקלה למעשים שכוונתם אינה מוגדרת. מעין זה שנינו בנדרים ש\"סתם נדרים... פירושן להקל\" (פ\"ב מ\"ד), כלומר הפירוש הקובע לנדר סתום הוא הפירוש הפחות מחמיר, ואנו מניחים שכך התכוון הנודר. על כן נראה לפרש את כל המשנה כעוסקת בבאים לבית המדרש. ",
                    "על בן הזוג השני, מתיי הארבלי, אין אנו יודעים הרבה. אין בספרות כל מסורת מחייו וממעשיו מלבד במחלוקת על הסמיכה במסכת חגיגה (פ\"ב מ\"ב) ובמימרה שבמשנתנו. בנוסחאות של המשניות מטיפוס ארץ ישראל במשנתנו ובמשנת חגיגה הוא קרוי מתיי, וכן בכמה קטעי גניזה. בעדי הטקסט האחרים הוא קרוי נתאי. יש לציין את מוצאו: ארבל, שהיא, מן הסתם, זו שבגליל. בתקופה קדומה זו של תולדות הגליל היהודי, אחד מראשי החכמים הוא בן הגליל או תושב הגליל. לעדות זו חשיבות רבה. כידוע השתלטו החשמונאים על הגליל בשלב מוקדם למדי של מלחמות החשמונאים, אף שאיננו יודעים מתי בדיוק היה הדבר. נתאי אמור לחיות מעט אחרי המרד החשמונאי, שהרי יוסי בן יועזר הוא בן תקופת המרד. מאידך גיסא, שמעון בן שטח הנזכר להלן פעל בימי ינאי (76-103 לפני ספירתם). אם כן, נתאי חי בערך בימי יוחנן הורקנוס הראשון, כשני דורות לאחר ההשתלטות על הגליל. מתברר, אפוא, שתוך פרק זמן קצר זה הספיק הגליל להעמיד חכם העומד בראש חכמי ירושלים (כל זאת אם נפרש שארבל זו היא ארבל הגלילית). ",
                    "אשר ליהושע בן פרחיה. בתוספתא (מכשירין פ\"ג ה\"ד, עמ' 675) מסופר שהוא סבור שחיטים הבאות מאלכסנדריא טמאות \"מפני אנטליא<sup class=\"footnote-marker\">106</sup><i class=\"footnote\">מכונה לשאיבת מים שהשתמשו בה כנראה במצרים להשקאת השדות. </i> שלהן\", וחכמים חלקו עליו. בברייתא בספרי זוטא (יט ג, עמ' 302) נמסר בשם הלל שראה את יהושע בן פרחיה כששרף פרה אדומה. אם אנו מקבלים מסורת זו, חובה עלינו לקבוע כי היה הפרש גדול בין ימי הזוג הראשון לימי זוג השני, ובנוסף לכך שיהושע בן פרחיה היה כוהן. בתלמוד הבבלי (סוטה מז ע\"א; סנהדרין קז ע\"ב) מסופר על בריחתו של יהושע בן פרחיה לאלכסנדריה של מצרים מחמת רדיפותיו של ינאי המלך את החכמים. עוד מסופר כי ישו היה תלמידו<sup class=\"footnote-marker\">107</sup><i class=\"footnote\">כך בנוסחאות הלא מצונזרות של הסיפור בסנהדרין, עיין כ\"י יד הרב הרצוג 1. </i>, והמסורת מתריסה כנגד רבי יהושע בן פרחיה על שדחפו בשתי ידיו, לא נהג בו בסבלנות וגרם להתרחקותו. מסורת זו אינה מתיישבת מבחינה כרונולוגית עם מסכת חייו של ישו. על כך כבר עמד רבי יחיאל מפאריס<sup class=\"footnote-marker\">108</sup><i class=\"footnote\">ויכוח רבי יחיאל מפאריס, בתוך: אייזענשטיין, אוצר ויכוחים, עמ' 84. </i> והסיק מכך כי מדובר ב\"ישו\" אחר. סביר להניח כי מסורת זו על ישו אינה היסטורית. אף ההצמדה בין יהושע בן פרחיה ובין ינאי ושמעון בן שטח קשה מבחינה כרונולוגית: אנו מצויים בערך בסוף המאה השנייה לפני הספירה (לפני ימי ינאי), ובתקופה זו טרם התהוותה הנצרות. לפיכך אין לומר אלא שלפנינו מסורות שאינן רֵאליות מבחינה היסטורית, אלא באות לעצב תפיסת עולם כללית א-היסטורית.",
                    "<b>היחס לפלגנות</b>",
                    "להערכתנו ייחוס המימרה לרבי יהושע בן פרחיה פותח אופקים חדשים של הבנת המימרות. בבבלי נקבע או נרמז שכפירתו של ישו תלויה בחכם זה: \"תנו רבנן, שלשה חלאין חלה אלישע: אחד שגירה דובים בתינוקות, ואחד שדחפו לגחזי בשתי ידים, ואחד שמת בו, שנאמר... תנו רבנן: לעולם תהא שמאל דוחה וימין מקרבת, לא כאלישע שדחפו לגחזי בשתי ידיו, ולא כיהושע בן פרחיה שדחפו לאחד מתלמידיו בשתי ידיו...\" (בבלי, סוטה מז ע\"א). לפי ההמשך שם מדובר בישוע ששהה (למד) בבית המדרש. יהושע בן פרחיה הוציאו לאחר שגילה את טיבו האמִתי. המדרש רואה בכך פגם, ואולי מביע הערכה שיחס חכם ופייסני יותר היה מונע את היווצרות הנצרות כדת מתחרה עוינת (ומנצחת). כפי שאמרנו, מבחינה כרונולוגית המעשה איננו מתאים. כפי שנראה להלן ייתכן שהמדרש המאוחר רומז לדחיקתם של צדוקים ובייתוסים מבית המדרש. בעל אבות דרבי נתן קושר את פרישתם לימי אנטיגונוס איש סוכו ולדור תלמידיו (נו\"א פ\"ה; נו\"ב פ\"י, עמ' 26). מבחינה כרונולוגית הדברים מתאימים מעט יותר.",
                    "הפערים הכרונולוגיים הופכים את הסיפורים ממסורות למיתוס. אין בו דיוק היסטורי, אך יש בו שיפוט נגד גדולי הדור שטעו בהערכת תופעת המינות, ואולי סובלנות רבה יותר הייתה \"חוסכת\" את התופעה שפגעה קשות בעם ישראל. זו פרשנות מעניינת וחשובה מבחינה עקרונית, גם אם איננה נכונה מבחינה היסטורית. היא משקפת שיפוט מאוחר ונטייה ללקיחת אחריות והאשמה עצמית, בניגוד לתופעה ההיסטורית הרווחת יותר לתלות את האשם ב\"אחר\", בבחינת \"תמיד השני אשם\".",
                    "הפרשנות ש\"אנו\" אשמים בהתפרצויות כיתתיות, ושמעט סובלנות הייתה יעילה יותר ומונעת מאבקים בין-דתיים של עשרות שנים, היא מרתקת כשלעצמה. עם זאת כמובן קשה לדעת עד כמה היא נכונה מבחינה רֵאלית-היסטורית, וספק אפילו אם היא משקפת ביקורת על התנהגותם הרֵאלית של חכמים בזמן כלשהו (ימי היווצרות הכתות או ימי היווצרות המימרה).",
                    "עוד מסופר על יהושע בן פרחיה שהיה כוהן (ספרי זוטא, יא ג, עמ' 302), ושרף פרה אדומה. אם כך עשה הרי קרוב להניח שהיה כוהן גדול. קשה לקבל שיהושע בן פרחיה היה כוהן ושימש בכהונה גדולה, שכן אין לכך סיוע ממקורות אחרים. יש להניח כי לו כך היה היינו שומעים על כהונתו. זאת ועוד, אין הוא נזכר ברשימות הכוהנים הגדולים הידועים לנו, אף שאלו אולי אינן שלמות. לפנינו, כנראה, שיבוש של השם, ואין לנו אלא להלך בדרכם של החכמים שמניחים שלפנינו שיבוש בקריאתם של ראשי התיבות. ברשימה של שורפי הפרה הופיע \"יב\"פ\", והוא קיצור של יהושע בן פיאבי ששירת לפני שמעון בן בייתוס אשר נתמנה לכוהן גדול בשנת 25 לפנה\"ס, או של ישמעאל בן פיאבי השני ששירת בכהונה גדולה בשנים 16-15 למניינם. מבחינת זמן פעולתו של הלל, קרוב יותר לקבל את האפשרות הראשונה<sup class=\"footnote-marker\">109</sup><i class=\"footnote\">ראו דיונו של ספראי, בחינות חדשות, עמ' 302-602, ושם נסמנה ספרות קודמת. החילוף מעיד על נוסח כתוב שמעתיקים השתבשו בפיענוח ראשי התיבות שבו. </i>. מעתיק מאוחר פיענח את ראשי התיבות בטעות כ\"יהושע בן פרחיה\"."
                ],
                [
                    "<b>מתיי הארבלי אומר הרחק</b> – בעדי נוסח רבים \"רחק\", <b>משכן רע ואל תתחבר לרשע</b> – שתי המימרות הראשונות קשורות זו לזו: התרחק מרשע הן כחבר והן כשכן. מימרה זו היא היפוכה הסגנוני של המשנה הקודמת. יהושע בן פרחיה מנחה בצורה חיובית כיצד לעשות, ובן זוגו מנסח אותה הנחיה בלשון שלילית, אל תעשה כך וכך. בשכן הרע נדון להלן פ\"ב מ\"ט.",
                    "<b>ואל תתייאש מן הפורענות</b><b> – </b>פורענות היא אסון, או עונש (ראש השנה פ\"ד מ\"א; תוס', ברכות פ\"ו ה\"א). אם המשפט הוא ניסוח שלילי של הקודם הרי שחכם אחד הנחה להיות דן לכף זכות, והניסוח השלילי הוא שלא להתייאש מן הפורענות, וקשה לפרנס פירוש זה. ואכן גם המפרשים התחבטו בפירוש והציעו הצעות מעניינות, אך ללא בסיס לשוני<sup class=\"footnote-marker\">110</sup><i class=\"footnote\">רבי יעקב עמדן פירש שלעולם תהא ירא מן הפורענות. \"אל תתייאש\" הופך את הפורענות לעתיד מבטיח, שלא צריך להתייאש ממה שיקרה בעתיד. אלבק קיבל פירוש זה. רבנו שמחה מוויטרי פירש שאם לא תתחבר לרשע אין לך לפחד מפורענות. אל תתייאש ממנה, כי ודאי יסייעו לך משמים.  </i>. אפשר כמובן לחבר משפט זה לקודמיו: אמנם יש פורענות אבל אל תתחבר לרשע, ואל תתייאש מהיעדר עזרה. אבל החיבור מאולץ. ש' ספראי<sup class=\"footnote-marker\">111</sup><i class=\"footnote\">ספראי וספראי בעל-פה, ראו בהקדמה. </i> הציע: אל תתחבר לרשע, כי הוא יגרום לפורענות. לפי פירושו \"תתייאש\" הוא כמו \"תשכח\". הבעיה היא שאין זה משמעה של המילה \"תתייאש\". בתנא דבי אליהו שנינו: \"שאין ייסורין באין על אדם אלא לטובתו, להוציא מידיו כל מה שעשה. ושנו חכמים במשנה אל תתיאש מן הפורענות (אבות פ\"א מ\"ז), לכך נאמר ראה רעה (משלי כז יב), ראה בפורענותן של רשעים שהן מזלזלין ויורדין לגיהנם\" (תדב\"ר פי\"ד, עמ' 67). הפסוק המלא הוא \"ערום ראה רעה נסתר פתאים עברו נענשו\" (משלי כז יב): הערום רואה שבאה רעה (פורענות) ומתחבא, הפתי נענש. את הפסוק הזה דורש המחבר שהערום (החכם) אינו בורח אלא לומד לקח והופך את האסון למנוף חיובי. כך הוא מפרש את משנתנו: אל תתייאש, אל תימנע מלהפיק תועלת מהפורענות, אל תתעלם ממנה, ו\"אל תתחבר לרשע\" מתפרש שלרשע הפורענות היא רק עונש ולא מקור ללימוד ומנוף להתחדשות. ועדיין הפירוש קשה.",
                    "כפשוטו זה משפט נפרד. חיבור המימרות והצגת שלוש מימרות מאוחדות בכל פעם היא אמנות, וכנראה לא כל חכם הצליח בכך, או שלא כולם \"צייתו\" לחוקים הספרותיים הבלתי כתובים. אפשר גם שהסגנון המשולש הוא פרי עבודתו של עורך קדום, ולא תמיד עלה הדבר בידו."
                ],
                [
                    "<b>יהודה בן טביי ושמעון בן שטח קיבלו מהן</b> – על יהודה בן טבאי אנו שומעים מסדרת סיפורים, אלא שבחלק מהמקבילות היא מסופרת על שמעון בן שטח. על שמעון בן שטח אנו שומעים יותר, והוא דמות היסטורית שניתן למקמה במקום ובזמן. שמעון בן שטח מופיע בראש הפרושים בימי ינאי ושלומציון. עם ינאי הוא הסתכסך קשות, ולפי הסיפור הסכסוך היה על רקע אישי. על שמעון בן שטח מסופרים סיפורים רבים שמהם גם נובעים ענייני הלכה, ברם רובם בעייתיים מבחינת המסורות עליהם, וקשה להכריע האם לפנינו נוסח מקורי שהשתבש או אגדה שאיבדה את גרעינה המקורי לבלי הכר. הנתונים הכרונולוגיים העיקריים הם אלו:",
                    "הכרונולוגיה של התקופה (כל התאריכים לפני הספירה)",
                    "76-103 – ינאי מלך – שמעון בן שטח ויהודה בן טבאי",
                    "67-76 – שלומציון אשתו מלכה – שמעון בן שטח ויהודה בן טבאי",
                    "66-67  – מלחמת אחים בין אריסטובלוס להורקנוס השני",
                    "66 – פומפיוס משתלט על הארץ, יוחנן השני אתנארך<sup class=\"footnote-marker\">112</sup><i class=\"footnote\">מלך בעל תואר פחות מרשים. </i>– שמאי",
                    "4-37 – הורדוס – הלל ושמאי",
                    "<b>שמעון</b><b> בן שטח</b>",
                    "1. בימי שמעון בן שטח היה חוני המעגל שהוריד את הגשמים; שמעון בן שטח מבטא בדבריו הערצה כלפיו אך גם הסתייגות ממנו (משנה, תענית פ\"ג מ\"ה). לפי יוספוס חוני זה (הוא קורא לו חוניו) התפלל להפסקת הבצורת בזמן מלחמת האחים (67 לפני הספירה), ואז נרצח. סביר שסיפור הבצורת בתענית קדום יותר.",
                    "2. הסתכסך עם ינאי, ברח למצרים וחזר (ירו', ברכות פ\"ז ה\"ב, יא ע\"ב; נזיר פ\"ה ה\"ג, נד ע\"ב, ומקבילות). ייתכן שהסיפור קשור גם ברבו, יהושע בן פרחיה. ",
                    "3. תלה 80 נשים מכשפות. הסיפור רווי אגדה. אם יש לו רקע רֵאלי הרי שהוא בימי ינאי. ינאי המלך לא שלט באשקלון, וודאי שאי אפשר היה לבצע פעולה כזאת באופן חוקי, אבל הפעולה מבטאת עליונות פוליטית של היהודים, לפחות בשולי העיר היוונית.",
                    "4. ייסד את הכתובה (משנה, כתובות פי\"ג מ\"א). ממקבילות שביררנו במבוא לכתובות מסתבר שהנהיג משהו בנושא, אך לא היה הראשון לאמץ נוהג הלניסטי זה ולהכילו בתוך הלכות הנישואין היהודיות. ",
                    "5. הרג עד זומם (תוס', סנהדרין פ\"ו ה\"ד), או ששותפו (יהודה בן טבאי) עשה זאת. מכך מובן שהשתתף בפולמוס אנטי צדוקי, ובכלל עסק בשיפוט בדיני נפשות (תוס', סנהדרין פ\"ח ה\"ג).",
                    "6. בימיו נבנה (שופץ) המקדש וגשמים ירדו כתקנם כדי לזרז את הבנייה. בהקשר לכך מתוארת התקופה: \"מעשה בימי שמעון בן שטח בימי שלמצו (שלומציון) גשמים יורדים מלילי שבת ללילי שבת, עד שנעשו חטים ככליות ושעורים כגרעיני זיתים, ועדשים כדינרי זהב\" (ספרא, בחוקותי פרק א ה\"א, קי ע\"ד; בבלי, תענית כג ע\"א). מדובר אפוא בפרויקט שיפוץ, אחד מיני רבים בימי שלומציון. ",
                    "7. דחק את רגלי הצדוקים מהסנהדרין (מגילת תענית לכב אלול; כח טבת).",
                    "סביר להניח, אפוא, שהוא היה דַבָּר הפרושים ונציגם והסתכסך עם ינאי, אירוע שגרם לגלותו במצרים ולמהומות פוליטיות בארץ. בסופו של תהליך השלים ינאי עם הפרושים, ושמעון בן שטח חזר לארץ ולחצרו של ינאי. תמיכתו בשלטון התהדקה בימי שלומציון שבחרה בפרושים כעוגן פוליטי. בתקופה קצרה זו ניצלו הפרושים את כוחם ודחקו את הצדוקים מחברותם בסנהדרין, מן הסתם גם זה רק לזמן קצר. הוא פעל אפוא בעיקר בין השנים 67-70 לערך. בין הכרעותיו החשובות ייסוד הכתובה, פעילות כלשהי בתחום החינוך<sup class=\"footnote-marker\">113</sup><i class=\"footnote\">הבבלי מייחס לו את הקמת מערכת החינוך והירושלמי אינו מזכירו. מסתבר שהוא עשה משהו, אך ייסוד מערכת החינוך היה מטבעו תהליך ארוך. </i>, וכן נקשר שמו להחלטה להחיל טומאה על כלי מתכות, החלטה שמשמעה צמצום הייבוא מחוץ לארץ (ירו', שבת פ\"א ה\"ד, ג ע\"ד; פסחים פ\"א ה\"ו, כז ע\"ד). בהקשר לכך נקשרות סדרת הכרעות (נטילת ידיים, טומאת כלי חרס), וחלוקת הגזרות בין הזוגות השונים איננה אחידה. יש לציין שאכן בסביבות שנת 80 לפני הספירה ניכרת ירידה גדולה בכמות החותמות הרודיות בירושלים, שהן חותמות על כלי חרס מיובאים, ואפשר שהדברים קשורים להחלטות שלהם. או להפך, שבמציאות חלה ירידה בייבוא והיא נקשרה לשינוי הלכתי.",
                    "יהודה בן טבאי הוא שותפו. חלק מהמסורות שהזכרנו קשורות דווקא בשמו (כגון הגלות במצרים), עד זומם וכו'.",
                    "ניתן, אפוא, לסכם שמימי חכמים אלו ואילך מתרבות המסורות עליהם. הם הראשונים שעל הסיפורים הקשורים להם יש חילופי נוסח ומסורות שונות. זה השלב של המעבר ממיתוס מכונן לעבר התחלתם של הזיכרונות הרֵאליים.",
                    "<b>יהודה בן טביי אומר אל תעש עצמך</b> [<b>כ</b>]<b>ערכי דיינים</b> – המילה \"ערכי\" מופיעה באות ע' או באות א', ודומה שאין הבדל בין הנוסחאות, אלא אלו הבדלי הגייה בלבד. המונח \"עורכי הדין\" מוכר כיום כאדם שמוטל עליו לייצג את בעלי הדין. כך פירש רבי יעקב עמדן. אלא שהמשפט היהודי היה כולו נגד השתתפות נציג מעין זה. מבחינה הלכתית הנידון עומד בפני עצמו, ולא נזכר מי המביא את דבריו. במשפט הרומי הייתה אפשרות של נציגים, ושמם היה \"קטגור\" ו\"סנגור\". הם נזכרים במקורות בדרך כלל במשלים, אגב תיאור מערכת המשפט של השלטון הזר. היו מפרשים שסברו ש\"עורכי הדין\" כאן הם הסנגור והקטגור (מאירי), ופרשנות זו חדרה בהצלחה ללשון בת זמננו. אבל הפירוש עצמו אינו מתאים לאורחות הפשוטות יותר של המשפט היהודי, ואין לו בסיס<sup class=\"footnote-marker\">114</sup><i class=\"footnote\">ספראי וספראי בעל-פה, ראו בהקדמה. </i>.",
                    "המילה \"ערכי\" עצמה מאפשרת שני פירושים. \"ארכי\" היא מילה ביוונית שמשמעה ראש או ראשון, כלומר \"ערכי הדיינים\" הוא ראש הדיינים (מד\"ש), או דן יחידי (רבי נחמיאס, ר\"ן ועוד). ניתן לפרש שיהודה בן טבאי מתנגד לדיין יחידי, אך לא זה מה שכתוב, ואם מדובר בראש ההרכב (ר\"ן) למה יימנע אדם הראוי לכך מליטול את התפקיד? הפירוש השני הוא מאותו מוצא לשוני. ערכאות הן גם מערכת השלטון הזר, המפעילים את הארכיון, הוא המוסד הרושם את העסקאות ומתעד אותן. כך הפך המונח לכינוי כללי לבית המשפט הלא-יהודי (משנה, קידושין פ\"ד מ\"ה). כלומר, הפנייה היא שיהודי לא ישתתף בערכאות של נכרים. לעיל עסקנו במתיחות עם ערכאות אלו, ולכאורה האיסור מובן.",
                    "\"ערכי\" הוא גם סדר, כמו \"מערכת\", ובמשמעות זו מתרגמים התרגומים את המילה \"סדר\" (בעיקר סדרי מלחמה). כלומר, אתה הדיין הקשב בסבלנות לטיעונים באופן פסיבי, ואל תמהר לסדר את הטענות המבולבלות של בעל הדין. על הדיין לאפשר לנידון להציג בעצמו את הבנתו, ולא לסייע לו על ידי סידור הדברים וניסוחם המשפטי. זה כנראה ההסבר בתלמוד הירושלמי: \"כהדא חדא איתא אתת לגבי רבי יוחנן, אמר לה קצץ הוא אביד, אמרה ליה לא. לא כן אמר רבי חגי בשם רבי יהושע בן לוי 'אל תעש עצמך כערכי הדיינין', שלא לגלות ליחיד את דינו, ידע היה בה שהיא כשירה\" (ירו', כתובות פ\"ד ה\"י, כט ע\"א). האישה באה למשפט סביב השאלה האם אביה קצץ את כתובתה, כלומר קבע סכום מדויק לרפואתה. במקרה כזה לפי ההלכה אין לאישה דמי רפואה אלא סכום זה, ואם לא קצץ סכום קבוע מתרפאה גם מנכסי בעלה עד שתתרפא. רבי יוחנן נותן לה פתחון פה לומר שהסכום לא נקבע. לפי הסוגיה הרי שבכך הוא מסייע לאישה, שכן הוא נותן לה טיעון עובדתי-משפטי. לפי הסוגיה כך עושים עורכי הדיינים, שמציעים לאישה סיוע משפטי בעזרת עובדות (נכונות) שהיא לא העלתה על הדעת. במקרה זה לא נתן הדיין לאישה לספר לפי תומה מה היה, אלא שאל את השאלה ההלכתית המרכזית ובכך הדריך את האישה. רבי יוחנן (או הסוגיה) רואים בערכי הדיינין צורת התנהגות, ועדיף לגרוס ללא כ\"ף: \"אל תהיו ערכי דיינים\". באותה סוגיה בירושלמי נבע ההיתר לסייע לאישה מכך שהיא \"כשירה\", ומשמעו או שהייתה מכירה טיעון זה לבד ומעלה אותו בעצמה או שהיא \"כשרה\" ולכן צריך להגן עליה (בבחינת \"היא משלנו\"). סיפור דומה יש בסוגיה אחרת (ירו', בבא בתרא פ\"ט ה\"ד, יז ע\"א). שם מנוסח האיסור להיות עורכי הדיינים כאיסור \"לגלות ליחיד דינו\", כלומר אין להעניק לאחד הצדדים ייעוץ משפטי.",
                    "בבראשית רבה, לעומת זאת, הבינו ש\"ערכי הדיינים\" הוא ראש הרכב בית הדין, \"ארכי יודיקי\" (שמשמעו בלטינית הממונה על המשפט – בראשית רבה, נ ג, עמ' 519). בעל אבות דרבי נתן נוסח א מסביר שעורכי הדיינים ממהרים להשיב ואתה, אם \"שמעת דבר הלכה אל תבהל להשיב ברוחך ולהישיב אלא הוי יושב ושואל באיזה טעם אמרו\" (נו\"א פ\"י, כב ע\"א), ובהרחבה: עורכי הדיינים באים לבירור המשפטי כדי להאשים או לזכות; הם פזיזים, מתווכחים מהר וללא שיקול דעת. לעתים ניכר שאינם רוצים לברר את האמת אלא למצוא טיעון מבריק. נראה, אפוא, שאין לאמוראים מסורת של הסבר, ואין לנו אלא לפרש מדעתנו.",
                    "מכל ההסברים נראה לנו לקבל את ההסבר שלפיו \"עורכי הדיינים\" הם בית הדין הנכרי המלא הדר וטקסים, יש בו כלי טיעון ונאומים מהוקצעים, ולאלו החכם מתנגד. שמעון בן שטח ויהודה בן טבאי היו החכמים הראשונים שבתקופתם פגשו בני העם לראשונה את המשפט ההלניסטי המהולל. הייתה זו מערכת משפט מקצועית שהיוותה התקדמות גדולה בהשוואה למערכות הקיימות במזרח. הדבר בולט עוד יותר במשפט הרומי שהתהדר במערכת המשפט התקינה שהפעיל. מסורת חז\"ל אינה מביעה התפעלות מהמשפט הרומי, אדרבה, היא רואה במערכת הזרה מערכת לא טובה. חז\"ל מתלוננים על כך שזו מערכת מושחתת, מוצפת בלוקחי שוחד ורודפי שלמונים (מן הסתם, כמו בכל מערכת, היו גם כאלה). במימרה שלפנינו מתנגדים חכמים לסדרי הדיון בבית המשפט ההלניסטי המצוחצח.",
                    "<b>וכשייהיו בעלי הדין עומדין לפניך יהיו בעיניך כרשעים</b> – הדיין נקרא לחשוד בבעלי הדין, וכאילו יש להם חזקת עבריינות, או לפחות חשד עז. גם מימרה זו ניתן להבין בשתי דרכים. הראשונה מדברת על התנהגות הדיין. בתחילת הדיון עליו להיות נוקשה וחשדן ולא להתיידד עם המתדיינים, כי שניהם חשודים. (לנידון חזקת חבות, בניגוד לתפיסה בת ימינו שלנידון חזקת חפות.) האפשרות השנייה היא ששני המתדיינים הם רשעים משום שהביאו את הנושא לבית דין ולא הסדירו את הדברים ביניהם בפשרה או בבוררות (תוס', סנהדרין פ\"א ה\"ב, עמ' 415), וכך פירש ש' ספראי<sup class=\"footnote-marker\">115</sup><i class=\"footnote\">בשיעורים בעל פה, וראו במבוא. </i>.",
                    "<b>וכשנפטרים מלפניך יהוא בעיניך כצדיקים</b><sup class=\"footnote-marker\">116</sup><i class=\"footnote\">ובחלק מעדי הנוסח \"כזכאין\". נוסח זה עדיף, שהרי ציות לבית דין או אפילו היעדר עוון אינם צדיקות, אבל הם מצדיקים את התואר \"זכאי\" בניגוד ל\"רשע\".  </i> <b>שקיבלו</b><sup class=\"footnote-marker\">117</sup><i class=\"footnote\">שיקבלו או שקיבלו, כלומר כיוון שקיבלו. במעט עדי נוסח \"כשיקבלו\", וכאן טמון תנאי שהתנא אינו רואה אותו כמובן מאליו. </i> <b>עליהן את הדין</b><b> – </b>אנו מקבלים את ההצעה שלפנינו שלוש מימרות, ומימרה זו מנותקת מקודמתה. כל המימרות מופנות לדיין. כאשר בעלי הדין יוצאים הם כצדיקים. אמנם מתברר שהם עשו עוון כלשהו, ועליו נענשו בקנס או בעונש, אבל מאחר שקיבלו עליהם את הדין הם חוזרים לחזקת חפות. אפשר גם לפרש שבתחילת הדין הדיין מתייחס לשניהם בנוקשות כחשודים, ולאחר הדין הוא צריך להיות לבבי, שכן המתח הוסר והצדק הושב על כנו.",
                    "<b>לאופיו של בית הדין</b>",
                    "האמירה מאפיינת בית דין שאיננו סמכותי. בית דין שלרשותו אמצעי ענישה אינו מצפה שהציות אליו יהיה מתוך ענווה וצדק. לרשותו הסמכות וכלי הענישה, ודי בכך. אבל בבית דין וולונטרי למחצה (וכזה היה בית הדין היהודי התנאי) הרי שעצם הציות הוא מעלה. הדברים מכוונים אל הדיין שלא יזכור עוונות ראשונים, אבל בראש ובראשונה הם פנייה לבעלי הדין שיבינו שגם אם לדידם לא נעשה צדק בפסק הדין, הרי הצדק הוא לציית לו, ולא להמשיך ולפתח את הסכסוך. ",
                    "אחת הבעיות בחברה סגורה היא שאלת סיום הסכסוך. סכסוכים פנים חברתיים הם תופעה רווחת. באופן טבעי הקהילה מתקשה להכריע בסכסוך כזה, משום שלהנהגתה מגבלות של כוח. ניסיוני האישי מלמד שיחסית קל להכריע בסכסוך. כל קהילה מקימה לה מנגנון הנהגה ומשפט שבכוחו התאורטי להכריע בסכסוך. הבעיה היא שההכרעה אינה מבטיחה את סיום הסכסוך. להפך, החלטה משפטית חד משמעית עשויה לגרום לסכסוך להימשך עדי עד. מי שנפגע (לדעתו בדרך כלל שלא בצדק) עלול לא לוותר ולא לסלוח, והעימות ימשיך מתחת לפני השטח. מכיוון שהוא כבר לא ייסוב סביב נושא ספציפי, הרי שגם לא תהיה אפשרות להכריע בו. חדשות לבקרים תיווצרנה סיבות לקיפוח ולהמשך הסכסוך. מצב זה מביא לעתים לשיתוק הקהילה, לפילוג או לסכסוך רב שנים. הנהגה אחראית נמנעת לפעמים מלהכריע בסכסוך הראשון, מחשש להמשך העימות, לפילוג וכן הלאה, וכך נמצאת ההנהגה משותקת. חכמים תובעים להכריע בסכסוך מחד גיסא, אך דורשים מכולם לסיים את הסכסוך לאחר הכרעת הדין מאידך גיסא. ההנהגה צריכה לשדר אווירת פיוס של אחרי ההכרעה, והציבור צריך להטות לכף זכות וליצור אווירה של פיוס. בהמשך למשנה זו מן הראוי לברר מה עמדתם של מקורות נוספים בשאלה מה עדיף, הכרעה משפטית (עשיית צדק) או בוררות, פשרה, ובימינו נוסדה שיטה \"אידֵאלית\" של גישור. לא באנו לסכם את העניין אלא לעמוד על השאלה, ועל תשובתה של המשנה בעניין. עיון נוסף בשאלה מצוי בסוף הפרק. "
                ],
                [
                    "<b>שמעון בן שטח אומר הווי מרבה לחקור את העדים</b> – הדרישה לחקור את העדים היא דרישה ראשונית מכל בית משפט, ובעיקר בדיני נפשות. כפי שאמרנו, לרבי שמעון בן שטח נקשרו מסורות על שיפוט של עד זומם שהיה עד אחד. הסיפורים שהם ספק מסורת ספק אגדה מדברים על שיפוט בדיני נפשות. איננו יודעים האם נמסרו דיני שיפוט לחכמים, ובכלל מערכת השיפוט בימי החשמונאים איננה ברורה. החשמונאים ראו את עצמם, מן הסתם, בתוקף היותם שליטים יהודיים, כאבות בתי הדין של הסנהדרין (יהא שמה אשר יהא). אין זאת אומרת שחכמים (פרושים) הסכימו לכך, שכן השליטים מבית חשמונאי היו צדוקים. אבל ודאי שהחשמונאים עצמם לא היו מתירים מערכת שיפוט מקבילה. האם במקביל אפשרו מעין אוטונומיה לפרושים? ספק רב. ברם ייתכן שבימי שלומציון, שאהדה את הפרושים ונשענה עליהם, הייתה תקופה קצרה של אוטונומיה שיפוטית לפרושים, או אולי אפילו אפשרו לפרושים לנהל למעשה את בית הדין (זו אולי משמעות הוצאת הצדוקים מהסנהדרין). כך או כך, קשה לתאר מה היה מעמדו של בית הדין של חכמים בתקופה זו, וקשה לדעת האם לפנינו סיפורי אגדה או שרידי מסורות רֵאליות.",
                    "<b>והווי זהיר בדבריך שמא מתוכן ילמדו לשקר</b><b> – </b>החקירה צריכה להיות כזאת שלא תוביל את העדים ואת בעלי הדין לשקר. כאמור, הירושלמי מפרש את ערכי הדיינים בצורה כזאת: מתן סיוע משפטי דרך התחקיר ובירור הפרטים. שני האמוראים מתייחסים, אפוא, לאותה מציאות בבית המשפט, ודבריהם דומים למדי. שניהם מציעים שלושה משפטים שבכל אחד מהם יש רק שתי מימרות."
                ],
                [
                    "<b>שמעיה ואבטליון קיבלו מהן שמעיה אומר אהוב את המלאכה ושנא את הרבנות ואל תתוודע</b> [<b>אל</b>] <b>לרשות</b> – לפנינו שלושה משפטים, ושוב לא ברור האם לפנינו מימרה אחת, שתיים או שלוש, כפי שנציע להלן.",
                    "<b>אהוב את המלאכה</b><b> – </b>איננו יודעים בוודאות מה הרקע למימרה. אפשר, למשל, להציע שהמימרה עוסקת ביחסים שבין חקלאות למלאכה. אבל בהקשר של המשך הקטע העוסק ב\"רשות\", הרי שיש לפרש את ההיגד בהקשר של הרשות השלטונית. אדם נקרא לאהוב את המלאכה ולמאוס בחיי הבטלה. שוב לפנינו אותה שאלה, האם המימרה מכוונת לתלמיד החכם, ואז משמעה אהב את המלאכה ואל תתפרנס מהתורה, כדברי רבי צדוק להלן \"אל תעשם עטרה להתגדל בהם ולא קורדום לאכל מהן\" (פ\"ד מ\"ו), או שמא מופנה המשפט אל כל אדם, ובעיקר אל שכבת העשירים, ומטרתו למנוע בטלה. מבחינה מחשבתית שתי השאלות שונות לגמרי, ושתי העמדות הגיוניות, ובמקורות נמצאות עדויות רבות לשני הערכים הללו. אם כן לפנינו שתי פרשנויות, האחת מפנה את הטיעון לעבר באי בית המדרש ועוסקת בשאלה שהיום היינו מכנים אותה \"תורה ומלאכה\", והאחרת עוסקת בשאלת \"בטלה ומלאכה\", שאלה שבה עשויים בני עשירים להתחבט.",
                    "<b>היחס למלאכה</b><b> – </b><b>תורה מול מלאכה בספרות התנאית והאמוראית</b>",
                    "במקורות חז\"ל בכלל, ובמקורות התנאיים בפרט, יש עשרות מימרות בשבח המלאכה. המימרות מופנות לאדם הפשוט ולעשיר הבז אולי למלאכה. ענייננו בעיקר במימרות המופנות אל החכם. המלאכה מוצגת כחלק מדרך החיים הנאותה וכמצווה בפני עצמה, ולחכם אסור לשבות מן המלאכה ומוטלת עליו החובה לשלב את תורתו עם מלאכת יומו<sup class=\"footnote-marker\">118</sup><i class=\"footnote\">בר, תורה; בר, יששכר וזבולון; איילי, פועלים, עמ' 97-101; איילי, מלאכה; בן שלום, מלאכה. </i>. במשנתם של תנאים תלמיד חכמים אינו מקצוע; מחד גיסא נאסר עליו לקבל שכר עבור עבודתו, ומאידך גיסא נתבעת ממנו שותפות מעשית ויום-יומית בעולם המעשה. לימוד תורה חייב להצטמצם בשל חיי המעשה והעבודה. היבט נוסף הוא שחכמים אסרו על תגמול ללימוד תורה, אפילו אם הדבר מחייב חיי עוני וצער.",
                    "התנגדות לבטלה",
                    "מימרות רבות עוסקות בשבח העבודה לעומת הבטלה. באלו חכמים מגנים את הבטלה כסכנה לחברה וליחיד. הבטלה עלולה לגרום לעוני, והעוני לפשע. חלק מהמימרות סתומות וחלקן ברורות יותר, כגון \"רבי יהודה אומר גדולה המלאכה שאין אדם מת אלא מתוך הבטלה\" (אבות דרבי נתן, נו\"א פי\"א; נו\"ב פי\"ב, עמ' 45-44), וכן: \"שלא קנס המקום מיתה על אדם אלא מתוך בטלה\" (מכילתא דרבי שמעון בר יוחאי, יתרו כ ט, עמ' 149), ובצורה מפורשת יותר: \"רבי עקיבא אומר עיתים שאדם עושה מלאכה ומתנצל מן המיתה... כיצד ישב אדם כל השבוע ואין לו מה יאכל, היו לו מעות של הקדש בתוך ביתו ונטל מהם ואכל מתחייב מיתה לשמים\" (אבות דרבי נתן, שם). אם כן המלאכה היא מקור הכנסה, ומי שאינו עובד סופו שיחטא וילסטם את הבריות. מימרות אלו מכוונות נגד קבוצה מסוימת, אנרכיסטית למחצה, שנמנעה מלשעבד את עצמה למקום פרנסה מסודר.",
                    "המלאכה כמצווה",
                    "המלאכה היא ערך דתי ומצווה: \"גדולה היא מלאכה כשם שנצטוו ישראל על השבת כך נצטוו על המלאכה\" (אבות דרבי נתן, שם), וכן רבי טרפון אומר: \"אף הקב\"ה לא השרה את שכינתו על ישראל עד שעשו מלאכה שנאמר ועשו לי מקדש ושכנתי בתוכם\" (אבות דרבי נתן, שם).",
                    "האיזון בין עבודה לתורה",
                    "המימרות שהבאנו עוסקות בשבח המלאכה, אך אין בהן דיון ישיר בשאלת האיזון שבין ערך לימוד התורה לערך המלאכה. לשון אחרת: יש במימרות אלו ציווי לציבור היהודי לעסוק במלאכה כצורך וכערך דתי, אך עדיין איננו יודעים האם גם החכם מצווה לעסוק במלאכה. האם חייב הוא בכך כמצווה, או כצורך קיומי בל-יגונה, או שמא עדיף שהחכם לא יעסוק במלאכה אם רק יאפשר לו זאת מצבו הכלכלי. לחכמים המציגים את המלאכה כערך וכמצווה הייתה לכך תשובה ברורה, וסביר להניח שאם מלאכה מצווה היא – אין העיסוק בה נדחה מפני לימוד תורה. עדות לכך יש בדברי רבי ישמעאל שיובאו להלן.",
                    "בעולמם של חכמים הייתה קיימת גם דעה נוספת של העדפת לימוד תורה על כל תעסוקה אחרת. ביטוי בהיר וברור לחילוקי הדעות יש במחלוקת של רבי ישמעאל ורבי שמעון בן יוחאי. מחלוקת זו מצוטטת רבות בספרות המחשבה, ההלכה והפולמוס, והיא בבחינת אבן יסוד להתלבטות בנושא היחס למלאכה.",
                    "\"תנו רבנן, 'ואספת דגנך' (דברים יא יד), מה תלמוד לומר? לפי שנאמר 'לא ימוש ספר התורה הזה מפיך' (יהושע א ח), יכול – דברים ככתבן?! תלמוד לומר 'ואספת דגנך', הנהג בהן מנהג דרך ארץ, דברי רבי ישמעאל. רבי שמעון בן יוחי אומר, אפשר אדם חורש בשעת חרישה וזורע בשעת זריעה וקוצר בשעת קצירה ודש בשעת דישה וזורה בשעת הרוח – תורה מה תהא עליה? אלא בזמן שישראל עושין רצונו של מקום, מלאכתן נעשית על ידי אחרים\" (בבלי, ברכות לה ע\"ב)<sup class=\"footnote-marker\">119</sup><i class=\"footnote\">לנוסח שונה ראו מכילתא דרבי ישמעאל, כי תשא א, עמ' 243. </i>.",
                    "במקבילה בספרי דברים מוצגת שאלה זו כסתירה בין כתובים, והתשובה היא \"דרך ארץ דברה תורה, דברי רבי ישמעאל, רבי שמעון בר יוחאי אומר...\" (ספרי דברים, מב, עמ' 89). אם כן, התביעה \"לא ימוש ספר התורה הזה מפיך\" אינה כמשמעה המילולי, אלא חל עליה הכלל הפרשני \"דרך ארץ דברה תורה\", הווה אומר אין כלל דרישה מאדם שיעסוק אך ורק בתורה, אלא שיעסוק בתורה בנוסף ובמקביל לעיסוקיו הרגילים. רבי שמעון בר יוחאי חולק, כאמור, על גישה זו ומצפה לחסדי שמים.",
                    "ברוח זו של רבי שמעון בר יוחאי מצוי מספר קטן מאוד של מימרות נוספות. רבי שמעון בר יוחאי עצמו מתייחס בחיוב למלאכה כשלעצמה<sup class=\"footnote-marker\">120</sup><i class=\"footnote\">למימרותיו של רבי שמעון בר יוחאי בשבח המלאכה ראו למשל ירו', מעשרות פ\"ב ה\"א, נ ע\"א. מימרות כעין אלו מופיעות גם במקבילות ומיוחסות לחכמים אחרים. </i>, ברם מימרות אחרות רואות בה עונש: \"רבי אומר לעולם ישתדל אדם וילמד את בנו אומנות נקייה מגזל וקלה, ויתפלל למי שהעשר שלו. שאין לך אומנות שאין בה עניות, להודיעך שאין עשר ועני מן האומנות. אמר רבי שמעון בן לעזר: הראית מימיך ארי סבל, צבי קייץ, שועל חנוני, זאב מוכר קדירות, בהמה חיה ועוף שיש להן אומנות? והן לא נבראו אלא לשמשני, ואני לשמש את קוני. והלא דברים קל וחומר: ומה אם אילו שלא נבראו אלא לשמשני, הרי הן מתפרנסין שלא בצער, אני שנבראתי לשמש את קוני אינו דין שאתפרנס שלא בצער? אלא שהורעתי את מעשי וקיפחתי את פרנסתי\" (תוס', קידושין פ\"ה הט\"ו; ירו', פ\"ד הי\"א, סו ע\"ב, והשוו בבלי, שם פב ע\"ב).",
                    "אותו רעיון מופיע בדרשה אחרת כבסיס למסקנה ההפוכה, שהמלאכה חביבה: \"חביבה היא המלאכה שהרי כל הבריות שברא הקב\"ה בעולמו לא מסר להן מלאכה אלא לבני האדם בלבד: וכן היה רבי מאיר אומר ראית מימיך ארי סבל, צבי קייץ, שועל כורם, או אחד מן החיות עושה מלאכה? הרי אינן עושין מלאכה והרי הן מתפרנסין בלא מלאכה, ובני אדם אינן מתפרנסין אלא מן המלאכה. לא מפני שהן קלים מן החיות, אלא שהמלאכה חביבה. חביבה היא המלאכה שהאדם הזה התקין לו הקב\"ה כל צרכיו עד שלא נבראת חוה ואחר כך זיוגה לו...\" (מדרש תנאים לדברים, ה יד, עמ' 22; משנת רבי אליעזר, פ\"כ). אותו טיעון (ראית ארי סבל וכו') משמש, אפוא, להוכחת שני הטיעונים ההפוכים.",
                    "העבודה אופיינית לאדם בלבד, ואינה קיימת בעולם הטבע. עובדה זו נדרשת לשבח בפי רבי מאיר, בבחינת \"מותר האדם מן הבהמה\", ואילו רבי שמעון בן אלעזר דורש זאת לגנאי, כעונש על אכילת פרי עץ הדעת.",
                    "עמדה מקובלת ועמדת המיעוט בגנות המלאכה",
                    "אין ספק שעמדתו של רבי ישמעאל רווחה בעולמם של חכמים בתקופת התנאים. כמעט לכל אחד מגדולי התנאים ומדברי הדור מיוחסת מימרה או מימרות בשבח המלאכה, ולפנינו עדות לכך שזו הייתה השקפת העולם הרווחת. רוב המימרות הרואות במלאכה צורך הנדחה בפני לימוד תורה קשורות לרבי שמעון בר יוחאי. הוא זה שאמר ש\"לא ניתנה התורה לדרוש אלא לאוכלי המן ושוין להם אוכלי תרומה\"<sup class=\"footnote-marker\">121</sup><i class=\"footnote\">מכילתא דרבי ישמעאל, מסכתא דויהי פתיחתא, עמ' 67; שם, מסכתא דויסע ב, עמ' 161; וראו שם, בשלח א, עמ' 67; תנחומא בשלח, כ, עמ' 09. השוו הדיון במכילתא דרבי ישמעאל, מסכתא דויסע ה, עמ' 271; מכילתא דרבי שמעון בר יוחאי, טז לג, עמ' 611. </i>, שאינם צריכים לעבוד לפרנסתם.",
                    "רבי שמעון ובנו רבי אלעזר הם דמויות מיוחדות בעולמם של חכמים. צמד חכמים זה נוקט עמדות סגפניות קיצוניות. הם דוגלים בהשתקעות טוטלית בלימוד התורה, בהתבודדות ובהינתקות מחיי העולם, ובדחיית כל עיסוק צדדי. לעמדה זו ביטויים רבים וקיצוניים<sup class=\"footnote-marker\">122</sup><i class=\"footnote\">ראו למשל בר, הר הבית.  </i>. במסורת התלמודית מצויים דברי הערכה, ואפילו הערצה, לרבי שמעון ובנו, אך ככלל נדחתה דרך זו. כך גם דוחה הסוגיה בתלמוד הבבלי (ברכות לה ע\"ב) את דעתו של רבי שמעון בר יוחאי בנושא המלאכה. דעתו היא, אפוא, עמדת מיעוט בעולמם של חכמים, וכך יש לשקלה ולהעריכה. גם רבי שמעון בר יוחאי אינו מטיל את חובת הסיוע על הציבור, אלא מייחל לנס, לחלוקת המן משמים, כמו שציטטנו: \"לא ניתנה התורה לדרוש אלא לאוכלי המן\", ומימרות נוספות<sup class=\"footnote-marker\">123</sup><i class=\"footnote\">ספרי דברים, מב, עמ' 09; בבלי, ברכות לה ע\"ב; אבות דרבי נתן, נו\"א פל\"ה, עמ' 501, ועוד. </i>. עמדתו של רבי שמעון בר יוחאי קשורה לאישיותו הייחודית ולדרכו המיוחדת והחריגה ביחס ללימוד תורה, חיי המעשה והסגפנות, כמו גם ההלכה. אין בעולמו של רבי שמעון בר יוחאי אלא שמירת מצוות ולימוד תורה, וחשיבותו של לימוד התורה עולה על כל המצוות כולן, כולל גמילות חסדים, וחייבה התנתקות נזירית מחיי המעשה. הוא הראשון היוצר את טיפוס החכם שתורתו אומנותו ואין לו אלא תורה בלבד. מקורות בודדים נוספים מצדדים בגישתו של רבי שמעון בר יוחאי: \"רבי נהוריי אומר: מניח אני כל אומנות שבעולם ואיני מלמד את בני אלא תורה, שאוכלין שכר עמלה בעולם הזה...\" (תוס', קידושין פ\"ה הט\"ז)<sup class=\"footnote-marker\">124</sup><i class=\"footnote\">השוו משנה, קידושין פ\"ד מי\"ד; מסכת סופרים, טז א, עמ' 282; בבלי, קידושין פב ע\"ב; ירו', שם פ\"ד הי\"ד, סו ע\"ב. השאלה האם המימרה מקומה במשנה או בתוספתא אינה משמעותית לענייננו. אין בדברי רבי נהוראי רמז לשכר כספי בעולם הזה, אלא שהתורה \"משמרתו מכל רע בנערותו ונותנת לו אחרית ותקוה בזקנותו\" (משנה, שם). בדומה לזה יש להבין את המשנה בראש מסכתנו ואת מקבילותיה. השכר בעולם הזה אינו שכר כספי אלא רווח דתי וחברתי, כפי שפירשנו. </i>, וכן דברי רבי שמעון בן אלעזר שהזכרנו לעיל. כן מייחסים לבני רכב: \"אני זורע וקוצר ואימתי אני למד תורה?\" (ספרי זוטא, בהעלותך י כט, עמ' 264)<sup class=\"footnote-marker\">125</sup><i class=\"footnote\">השוו אבות דרבי נתן, נו\"א פל\"ה, עמ' 501. </i>, אלא שתיאור בני רכב משקף כנראה את עולמם של האיסיים ולא את עולמם של החכמים<sup class=\"footnote-marker\">126</sup><i class=\"footnote\">ראו ספראי, בני רכב. </i>; אף על פי כן ברור ששיבוצו של המדרש בספרות חכמים מעיד על גישה חיובית ואוהדת לרעיון בכללו. כאמור, עמדות אלו אינן אלא עמדות מיעוט והן טובעות בים המימרות בשבח המלאכה, מימרות שרובם הגדול של גדולי התנאים מצדד בהן. אנו עסקנו בנושא זה בהרחבה בנספח למסכת פאה, ושם הבאנו ראיות רבות נוספות לשינוי שחל בנושא בימי האמוראים.",
                    "הצד השני של אותו מטבע הוא שאין לשלם על לימוד תורה, או על הוראתה: \"מה המים חנם לעולם כך דברי תורה חנם לעולם, שנאמר: הוי כל צמא לכו למים, מה המים אין להם דמים כך דברי תורה אין להם דמים, שנאמר: יקרה היא מפנינים\"<sup class=\"footnote-marker\">127</sup><i class=\"footnote\">ספרי דברים, מח, עמ' 111; מדרש תהלים, א יח, עמ' 71; השוו בשינוי מדרש מכירי לתהלים, א כב, עמ' 9, ופיתוח ספרותי אמוראי: במדבר רבא, א ו; מדרש תהלים, טו ו, עמ' 811. </i>; \"ראה לימדתי אתכם חוקים ומשפטים – מה אני בחינם אף אתם בחינם\"<sup class=\"footnote-marker\">128</sup><i class=\"footnote\">ירו', נדרים פ\"ד ה\"ג, לח ע\"ג; בבלי, נדרים לו ע\"ב - לז ע\"ב; בכורות כט ע\"א; כתובות קה ע\"א; מדרש הגדול לדברים, ד ה, עמ' עא. </i>. אף התלמוד הבבלי מביא ברייתא: \" 'כאשר צוני...', מה אני בחנם אף אתם בחנם\" (בכורות כט ע\"א), ובמקור אחר: \"עשה תורתך חנם, ואל תטול שכר עליה שאין נוטלין שכר על דברי תורה\" (מסכת יראת חטא, פרק תלמידי חכמים, עמ' 85)<sup class=\"footnote-marker\">129</sup><i class=\"footnote\">כמו כן: \"חנם לקחתם חנם תתנו, לא תקחו זהב ולא כסף ולא נחשת בחגוריכם ולא תרמיל לדרך ולא שתי כותנות ולא נעלים ולא מטה, כי ראוי לפועל די מחיתו\" מתי י 9-11; מרקוס ו 8-9; לוקס ט 3-4. </i>. אם כן אין לקבל שכר לא על לימוד התורה, ואפילו לא על הוראתה.",
                    "בתקופת האמוראים פני הדברים משתנים. השלב הראשון של השינוי החברתי-דתי מתבטא בכך שחכמים מצאו דרכים להתיר קבלת שכר עבור הוראה בבית הספר. הנימוקים ההלכתיים הם שונים ומעניינים<sup class=\"footnote-marker\">130</sup><i class=\"footnote\">ירו', נדרים שם; בבלי, נדרים שם. </i>, אך נראה שהסיבה העיקרית להיתר היא שההוראה בבתי הספר הפכה למקצוע שדורש את רוב יומו של הסופר (המורה), ולכן היה צורך למצוא דרך כדי לאפשר לו להתפרנס ממלאכתו, שאם לא כן לא יוכל להתמיד בה. ברוח דומה נמצאה גם דרך להתיר לדיין קבלת תשלום עבור פסיקת דין, אלא שהדבר נעשה שלא ברצון חכמים ולמורת רוחם. עדות לכך יש בדברי התוספתא: \"החשוד להיות נוטל שכרו ודן, שכרו ומעיד – כל הדינין שדן וכל עדיות שהעיד הרי אלו בטלין, אבל נותן לדיין שכר דינו ולעד שכר עדתו, אף על פי שאמרו כעור (כך צריך לגרוס) לדיין שיטול שכר...\" (בכורות פ\"ג ה\"ח, עמ' 537).",
                    "אם כן, בשלב ראשון נאסרה קבלת שכר על דיינות, וחכמים לחמו נגד נוהל זה בתוקף. לאחר מכן נאלצו לסגת ולהתפשר (מן הסתם כאשר גם השיפוט החל להפוך למקצוע), אף שעדיין שללו את הדבר וגינוהו. תוספתא זו אינה עוסקת בהכרח בחכם. עלינו לזכור שבתקופת המשנה והתלמוד לא היו רוב בתי הדין של חכמים והיו גם בתי דין עירוניים ובתי דין של בוררים, ומסתבר שעל דיינים אלה מדובר<sup class=\"footnote-marker\">131</sup><i class=\"footnote\">ראו על כך בהרחבה: ספראי, גבוה מעל גבוה. </i>. בתקופת התלמוד כבר הבינו ברייתא זו כעוסקת בדיינים חכמים, אך הדוגמאות לנטילת שכר של דיינים הן כולן מבבל בימי האמוראים בלבד (ירו', סנהדרין פ\"א ה\"א, יח ע\"ב; בבלי, בכורות כט ע\"א).",
                    "בספרות האמוראית יש כמה עדויות רופפות לנטילת שכר עבור הוראה או לימוד תורה (במסגרת בית הספר). אין בידינו עדויות תנאיות ישירות לכך, ומתקבל הרושם שגם בתקופת האמוראים היה זה נוהל שולי ובלתי מקובל, והתופעה הייתה מצומצמת. בבבל מספר העדויות גדול יותר, וברור ששם תגמלה הקהילה את החכם בדרכים שונות – בתשלום ישיר, בזכויות מסחריות, ואולי גם בהנחות מס<sup class=\"footnote-marker\">132</sup><i class=\"footnote\">בר, אמוראי בבל.  </i>.",
                    "האבחנה הכרונולוגית המוצעת בין מקורות תנאיים ואמוראיים אופיינית לכלל העדויות בנושא שבו אנו עוסקים.",
                    "תשלום עקיף – צדקה",
                    "בנספח למסכת פאה עסקנו בהרחבה בשאלה זו של תגמול על לימוד תורה, ונסכם כאן את עיקרי הדברים. ",
                    "הספרות התלמודית (האמוראית) מביאה עשרות ומאות מימרות בשבח מתן צדקה לתלמידי החכמים, תוך הדגשת החובה לסייע ולתמוך בהם בדרכים שונות. בתקופת התנאים היה המצב שונה בתכלית. במשנה, בתוספתא ובמדרשי הלכה יש מימרות והלכות רבות בדבר חובת צדקה לעניים, אך החובה לתת צדקה לחכם אינה מופיעה, וליתר דיוק: כמעט אינה מופיעה, ומקומה בחברה שולי. דוגמה לכך היא הרעיון הידוע של יששכר וזבולון. בספרות האמוראית שני אחים אלה הם מודל לשיתוף פעולה כלכלי-דתי. יששכר לומד, זבולון מממן את השבט הלומד, וזוכה עבור כך לכבוד ולתשבחות בעולם הזה ושכרו בעולם הבא גדול כשל אחיו, ואולי אף יותר ממנו<sup class=\"footnote-marker\">133</sup><i class=\"footnote\">בר, יששכר וזבולון, עמ' 761-081. </i>. יסודותיו התנאיים של רעיון זה שונים לגמרי. הפסוק \"שמח זבולֻן בצאתך ויששכר באהליך\" (דברים לג יח) נדרש על שיתוף פעולה כלכלי בין שני השבטים. יששכר מגדל פֵרות ומוסר אותם לזבולון הסוחר, והוא מוכר אותם מעבר לים<sup class=\"footnote-marker\">134</sup><i class=\"footnote\">ספרי דברים, שנד, עמ' 514. במדרש תנאים לדברים, לג יח, נזכר ששבטו של יששכר עוסק בתורה, אך גם שם אין רמז לכך שבני זבולון תומכים ביששכר מבחינה כלכלית. </i>. אם כן, יששכר אינו מודל לתלמיד חכם אלא לחקלאי, ואין כאן רמז למודל המאוחר יותר של שיתוף פעולה בין החכם לסוחר הנדבן.",
                    "תמונה מעניינת עולה מסיפור הגמרא בבבלי, בבא בתרא ח ע\"א. בשנת בצורת פתח רבי את אוצרותיו וגזר שעמי הארץ לא יקבלו מאומה. תלמידו יונתן בן עמרם התנגד לקבל צדקה בזכות היותו תלמיד חכם, ונראה שרוח הסוגיה מסכימה עם יונתן בן עמרם. אין כאן תמיכה בתלמידי חכמים אלא חלוקת צדקה לעניים, תוך העדפה של חכמים. אפילו לכך קיימת התנגדות בסוגיה, משום שיש בכך הנאה עקיפה מלימוד תורה. סיפור זה אמנם מעלה זיכרונות מימי תנאים, אך מופיע רק במקור בבלי. ",
                    "במקורות אמוראיים נזכר המונח \"מגבית חכמים\" שאותה ניהלו חכמים שונים מדור יבנה<sup class=\"footnote-marker\">135</sup><i class=\"footnote\">ירו', הוריות פ\"ג ה\"ד, מח ע\"א; ויקרא רבה, ה ד, עמ' קי; דברים רבתי, ג ח; אסתר רבה, ב ג. </i>. יש הרואים בכך הוכחה למסע מגבית (\"שנור\") למען חכמים כבר בדור יבנה, אולם אין להביא מכאן ראיה לענייננו, משתי סיבות:",
                    "א. הסיפור מופיע רק במקורות אמוראיים. ייתכן מאוד שרק בתקופות מאוחרות נוסח המונח \"מגבת חכמים\", ובהקשר זה הוא אנכרוניסטי ואינו מעיד על תקופת יבנה אלא על ימי האמוראים.",
                    "ב. המונח אינו ברור. ייתכן שזו מגבית עבור חכמים, אך ייתכן גם שזו מגבית שארגנו חכמים למען צורכי הציבור. לפחות רבי עקיבא, הנזכר בשתי העדויות, אכן היה פרנס בעל תפקיד פורמלי בתחום של צדקה<sup class=\"footnote-marker\">136</sup><i class=\"footnote\">ספראי, עקיבא, עמ' 22 ואילך. </i>.",
                    "הוא הדין באישיות אחרת, תודוס איש רומי מדור יבנה, אשר עליו נאמר שהיה \"משלח פרנסתהון דרבנין\" (משלח פרנסתם של רבנן)<sup class=\"footnote-marker\">137</sup><i class=\"footnote\">ירו', פסחים פ\"ז ה\"א, לד ע\"א; מועד קטן פ\"א ה\"א, פא ע\"ד; בבלי, פסחים נג ע\"ב.  </i>, ושוב, תיאור זה הוא אמוראי בלבד, ואיננו יודעים כיצד היו מגדירים תנאים את תפקידה ואת תוארה של אישיות כזו.",
                    "דוגמה אחרונה בהקשר זה היא סיפורם של אלעזר בר חסמא ורבי יוחנן בן גודגדא או בן נורי. שני חכמים אלו מונו כנראה על ידי רבן גמליאל לחברי סנהדרין או לראשי בית המדרש על מנת לאפשר להם להיחלץ מעוניים (בבלי, הוריות י ע\"א). לכאורה זו עדות שיש במינוי סיכוי לרווח כספי. אולם שוב, תיאור זה הוא בבלי בלבד, ובמקורו התנאי מופיע מעשה מינוים ללא כל קשר לעוניים ולתמיכה בהם (ספרי דברים, טז, עמ' 26). אם כן, הקשר בין העוני למינוי הוא בבלי בלבד ומשקף את עמדתו האידאולוגית של התלמוד הבבלי בנושא זה, ולא את השקפת עולמו של רבן גמליאל בדור יבנה.",
                    "יהיה זה מסוכן לקבוע שאין בספרות התנאית עדות למתן צדקה לחכמים או לתביעה לציבור שיסייע לחכמים בפרנסתם. איננו יכולים לבדוק במסגרת זו את כל המקורות הרלוונטיים. מצויים רמזים מספר לצדקה לתלמידי חכמים, אך כמעט כל המקורות בעייתיים ומסופקים. אנו יכולים, אפוא, לקבוע בזהירות שאידֵאל זה, של תמיכה כספית בלומדי תורה, לא תפס מקום מרכזי בעולמם ובהווייתם של תנאים. מספר המימרות התובעות זאת קטן מאוד בהשוואה למימרות ברוח זו שנאמרו בפי אמוראים. יתר על כן, בידינו עשרות מימרות תנאיות בשבח ה\"צדקה\", אלא ש\"צדקה\" זו מופנית לעניים ולצורכי הקהילה, ולא ללומדי תורה. נמצאנו למדים שמוסד ה\"צדקה\", במובנו החברתי של המונח<sup class=\"footnote-marker\">138</sup><i class=\"footnote\">ל\"צדקה\" כמוסד חברתי היו נוהגים מסודרים, חובות משפטיות למחצה, כללי טקס וסדרי עדיפות, ולא כאן המקום לפרט ולהרחיב. </i>, הוכר, וחכמים ראו עצמם כבעלי סמכות חברתית ודתית מספקת כדי לתבוע, ללחוץ ואפילו לנהל מגביות אלו, אך הם נמנעו מלתבוע ומלהפנות כספים אלה לעצמם, לתלמידיהם ולחבריהם. לעומת זאת בספרות האמוראית חלק גדול מהמימרות בשבח הצדקה מייעדות את הצדקה לתלמידי חכמים. לעתים הדברים מסופרים על תנאים, אך הם נוסחו ונאמרו רק בימי אמוראים. ",
                    "אם כן, בתקופת האמוראים מתחולל מפנה מהותי בתחום זה של האיזון בין תורה למלאכה. שינוי זה מתבטא בשלושת המרכיבים שעסקנו בהם.",
                    "א. עזרה כספית לחכמים",
                    "בספרות האמוראית יש תביעה ברורה וחד-משמעית לסייע לחכמים, על מנת לאפשר להם להתרכז בלימוד תורה. מימרות אחדות ברוח זו של \"יששכר וזבולון\" כבר הוזכרו לעיל, וכדוגמתן מצויות עשרות מימרות אחרות. הסיוע הכספי נתבע בכל צורה שהיא: כצדקה – \"כל המטיל מלאי לכיס תלמידי חכמים, זוכה ויושב בישיבה של מעלה. שנאמר 'כי בצל החכמה בצל הכסף' \" (בבלי, פסחים נג ע\"ב); נישואין בין אמידי העם לתלמידי חכמים – \"לעולם ימכור אדם כל מה שיש לו וישא בת תלמיד חכם\" (בבלי, שם מט ע\"ב), וכיוצא באלו צורות נוספות. כן מופיעות מימרות המעידות על נוהג של תשלום ישיר לחכמים, אם כי נראה שהיה זה נוהג שולי בלבד. לכך יש לקשור את תביעתם של חכמים להנחות בתשלום מסים עירוניים. העדויות מצויות כולן רק בתלמוד הבבלי, אם כי בשם אמוראי ארץ ישראל<sup class=\"footnote-marker\">139</sup><i class=\"footnote\">ראו למשל בבלי, בבא בתרא ז ע\"ב - ח ע\"א. לקבוצה זו של מקורות שייכת גם המגמה לשחרר את תלמידי החכמים מתשלומי מס, כולל מסי ביטחון. בדרך פתלתלה הפכו מקורות אלו לבסיס ל\"היתר\" המפוקפק לשחרר תלמידי חכמים (במובן הרחב ביותר של המונח) מחובת שירות בצבא. \"היתר\" זה מופיע, אם כן, רק במסורת הבבלית, ומלכתחילה נועד רק להקלה כספית על חכמים. גלגוליו המודרניים של ההיתר אינם נוגעים לענייננו, ונסתפק בכך שאין זו מסקנה העולה מלימוד המקורות, אלא ניצולם לצרכים אחרים.  </i>. אין ספק שמגמה זו של סיוע כספי לחכמים הייתה חזקה יותר בבבל מאשר בארץ ישראל, אך באופן כללי הייתה קיימת גם בארץ ישראל, במסגרת חובת ה\"צדקה\".",
                    "ב. עיסוקם של חכמים",
                    "גם בתקופת האמוראים יש עדויות לחכמים שהיו בעלי מלאכה, כגון אשיאן נגרה<sup class=\"footnote-marker\">140</sup><i class=\"footnote\">כגון ירו', עבודה זרה פ\"ג ה\"א, מב ע\"א; השוו בבלי, שבת כג ע\"ב.  </i>, רבי זכאי הטבח<sup class=\"footnote-marker\">141</sup><i class=\"footnote\">ירו', מגילה פ\"ד ה\"א, עד ע\"ב, ועוד. </i> וכיוצא באלה אמוראים נוספים<sup class=\"footnote-marker\">142</sup><i class=\"footnote\">איילי, מלאכה, עמ' 84-05. </i>. אולם המדובר בחכמים בעלי חשיבות משנית שהשפעתם דלה ושמקומם בהיררכיה הרבנית היה נמוך. איננו שומעים על עבודתם ומלאכתם של גדולי האמוראים כרבי יוחנן, רבי אמי, רבי אסי, רבי אבהו, רבי יהושע בן לוי וחכמים בעלי מעמד דומה. בשם \"חכמי יבנה\" נמסר: \"מרגלא בפומייהו (רגיל בפיהם של) דרבנן דיבנה – אני בריה וחברי בריה, אני מלאכתי בעיר והוא מלאכתו בשדה... ושמא תאמר אני מרבה (תורה) והוא ממעיט (בתורה) – שנינו: אחד המרבה ואחד הממעיט ובלבד שיכוין לבו לשמים\" (בבלי, ברכות יז ע\"א)<sup class=\"footnote-marker\">143</sup><i class=\"footnote\">ראו בן שלום, מלאכה.  </i>. ממבט ראשון נראית המימרה כמבטאת יחס של הערכה לבעלי מלאכה. ברם יש בדברים אלה לא רק נימות התנשאות של חכמים, אלא בעיקר הכרה בכך שהם אינם עובדים בשדה ומלאכתם בעיר בבית המדרש.",
                    "ג. היחס למלאכה",
                    "היחס למלאכה משתנה. גם בספרות האמוראית אפשר למצוא מימרות בשבח המלאכה. רבים מהמקורות התנאיים שצוטטו לעיל מופיעים, מצוטטים ונעשה בהם שימוש בתלמודים ובמדרשי האמוראים. זו עדות שליחם לא נס, ולאמונתם של חכמים בתקפותה ובחשיבותה של השקפת עולם זו. מצויים גם אמוראים מעטים המדברים במפורש בשבח המלאכה, כגון רבן גמליאל בנו של רבי יהודה הנשיא האומר \"יפה תלמוד תורה עם דרך ארץ... וכל תורה שאין עימה מלאכה סוף בטילה לגרר עוון\" (להלן פ\"ב מ\"ב)<sup class=\"footnote-marker\">144</sup><i class=\"footnote\">אמנם המימרה משובצת במשנה, אבל רבן גמליאל כבר חי ופעל בראשית ימי האמוראים. משנת אבות חריגה בכך שהיא כוללת מימרות אחדות של אמוראים קדומים. </i>, והאמורא רבי ירמיה בן אלעזר דורש: \"חביבה היא המלאכה מזכות אבות שזכות אבות הצילה ממון, ומלאכה הצילה נפשות\" (בראשית רבה, עד יב, עמ' 869). כמו כן: \"למד שלא יאמר אדם אוכל ואשתה ואראה בטוב, ולא אטריח עצמי, ומן השמים ירחמו. לכך נאמר 'ומעשה ידיו ברכת', צריך לאדם לעמול ולעשות בשתי ידיו, והקב\"ה שולח את ברכתו\" (תנחומא, ויצא יג), וכן מעט מימרות נוספות<sup class=\"footnote-marker\">145</sup><i class=\"footnote\">ירו', מעשרות פ\"ב ה\"ד, נ ע\"א; בבלי, נדרים מט ע\"ב; גיטין סז ע\"א.  </i>. מספרן של המימרות האמוראיות בשבח המלאכה קטן יחסית לשפע המימרות התנאיות. יש בכך עדות לירידת משקלה החברתי ותפוצתה של העמדה המחייבת את המלאכה כערך לכול. זאת ועוד, בספרות האמוראית יש ביטוי ברור לכך שתלמיד חכם צריך להימנע ממלאכה. רבי יוחנן תוקף אמורא שנראה חוטב עצים, וכאשר זה מתגונן שאין לו מי שישמש אותו ויחטוב את העצים במקומו טוען רבי יוחנן: \"אם לא היה לך מי שישמש לא היית צריך לקבל עליך את המינוי\" (ירו', סנהדרין פ\"ב ה\"ו, כ ע\"ג, בתרגום). האם אכן חשב רבי יוחנן ש\"חביבה היא המלאכה\"? כמה רחוקה מימרה זו מתיאורו של רבי יהודה כמי שהיה לוקח כד על כתפו ומצהיר הצהרות בשבח המלאכה<sup class=\"footnote-marker\">146</sup><i class=\"footnote\">בבלי, נדרים מט ע\"ב, וכמוה מימרות תנאיות אחדות. </i>. גם חלק מאמוראי בבל וארץ ישראל הצהירו הצהרות דומות.",
                    "ניתן, אפוא, לסכם ולקבוע שבתקופת האמוראים ירד משקלה של הדעה שחייבה שילוב תורה ועבודה, ובמקביל ידוע לנו פחות על חכמים שעבדו לפרנסתם, והתביעה לתמיכה כספית בתלמידי חכמים גדלה והתעצמה. גם בתקופה זו אין כל רמז למערכת מסודרת של תמיכה כספית בחכמים, וכל שתבעו חכמים הוא סיוע במסגרת צדקה פרטית. הקהילה לא הייתה מעורבת בארגון התמיכה, בניגוד למערכת הסעד העירונית (קופה, תמחוי ו\"מוסדות\" דומים). הזכייה בכתר תורה מטילה את חובת פרנסתו של החכם על הקהילה והציבור. מי שירצה לעגן במקורות את מנהגי דורנו בכל הקשור לפרנסת חכמים, ייאלץ לדרוש את המקורות ולפרשם בניגוד לכוונת כותביהם ורוחם. הדברים ברורים, ואין צורך להאריך בכך.",
                    "בין תנאים לאמוראים",
                    "כיצד נסביר את השוני בין תקופת התנאים לתקופת האמוראים? מבחינה פילוסופית השינוי אינו גדול, שכן בשתי התקופות היו קיימות שתי הדעות. המחלוקת על היחס בין תורה למלאכה היא תנאית ואמוראית כאחת. ההבדל בין התקופות הוא יותר כמותי מאידאולוגי. בתקופת התנאים היה לחברה ולחכמיה אופי מסוים, והחכם העובד לפרנסתו הוא הדמות המאפיינת את החברה ומעצבת אותה, ובתקופת האמוראים היה המבנה החברתי שונה. דעת המיעוט המצומצם בתקופה התנאית הפכה לנוהג הרווח בתקופת האמוראים – תוך שינוי. בתקופת התנאים לא הועלתה תביעה לסייע לתלמידי חכמים מקופת הציבור, אלא הובעה התקווה לעזרה נסית. בתקופה האמוראית, לעומת זאת, מובעת התביעה שהחכם יהיה היעד של תשלומי הצדקה, אך הפן המשותף הוא שהאידֵאל של תלמיד חכם העובד לפרנסתו נדחק לשוליים.",
                    "מה גרם לשינוי? על כך איננו יודעים לענות. טבעי לחפש לכך הסבר מתחום המיסוד של שכבת החכמים. ככל שמעמד החכמים התחזק – כך התגבשה התביעה לעזרה כספית לחכמים. דרישות שבימי התנאים לא היה להן סיכוי להתקבל הפכו עתה לבעלות סיכוי רב יותר למימוש. ייתכן שההבדל בין התקופות קשור לשינוי בהשקפת העולם של ראשי החכמים, שינוי שסיבותיו הן פנימיות-אידאולוגיות ולא חברתיות. ",
                    "ההיסטוריון נוטה, מטבעו, לחפש את סיבותיו ההיסטוריות והחברתיות של כל תהליך, אך לעתים מאמציו הם לשווא שכן מדובר בתהליך אידֵאי פנימי המנותק ממאורעות חיצוניים. ייתכן גם שהשינוי נבע מאופי הלימוד: היקף החומר הלימודי גדל, שכן בכל דור נוספו משניות ומימרות נוספות שהיה צורך לשנן, לזכור וללמוד. על כן נדרש החכם להשקיע זמן רב יותר בלימוד עצמי ובהוראה לתלמידיו. תהליך מעין זה יוצר ותובע \"התמקצעות\". אנו מכירים היטב תהליך זה בתרבות המודרנית, וניתן לשער שצורך זה השפיע על היכולת לאזן את צורכי הלימוד והפרנסה ודחף חכמים לבחור בעיסוק בתורה כמקצוע בלבדי.",
                    "לשינוי זה, או מעין זה, מתייחס רבי יוחנן באמרו (משום רבי יהודה בן אלעאי): \"בא וראה שלא כדורות הראשונים דורות האחרונים. דורות הראשונים עשו תורתן קבע ומלאכתן עראי – זו וזו נתקיימה בידן, דורות האחרונים שעשו מלאכתן קבע ותורתן עראי – זו וזו לא נתקיימה בידן\" (בבלי, ברכות לה ע\"ב). במימרה זו יש ביטוי לשינוי החברתי אך ראייתו היא אוטופית, כאילו בעבר היה הכול טוב יותר. לו היה בדברים אלו ניתוח חברתי אמין היה עלינו להסיק שסיבותיו של השינוי הן כלכליות: ב\"דורות אחרונים\" בגלל קשיי הפרנסה אי אפשר לשלב עוד את צורכי העבודה עם צורכי הלימוד, שכן הזמן הנדרש להשגת פרנסה רב מדי, ועל כן יש להזדקק לצדקה (כישלון השילוב). להערכתנו זו הנמקה אוטופית בלבד, יש בה ביטוי לשינוי בין הדורות שעליו דיברנו, אך ניתוח סיבותיו איננו היסטורי.",
                    "כל בעל תפקיד וכל מוסד או ממסד רוצה, מטבע ברייתו, להקדיש לתפקידו זמן רב ככל האפשר ולהגדיל השקעה זו יותר ויותר. זו הסיבה לכך שממסדים נוטים מטבעם לגדול ולהתפתח. רבים מחוקרי הממסד עמדו על תסמונת זו ובחנו כיצד תפקיד המבוצע בהתנדבות עובר תהליכי שינוי והופך אט אט לתפקיד מקצועי ולאחר זמן מתפתח סביבו מנגנון עזר, אשר אף הוא בתחילתו מנגנון התנדבותי ההופך אט אט למנגנון מקצועי. תהליך זה עשוי להיראות מבדח ושרירותי, אך לעתים הוא צורך אמִתי. אין בדברים אלו משום שיפוט על טיב התהליך והצדקתו, ולא באנו אלא לעמוד על עצם קיומו.",
                    "תיתכן גם אפשרות שלישית והיא שבתקופת האמוראים חל שינוי בתפיסה החברתית של תפקיד הרב ודמותו (שינוי שעמדנו עליו לעיל). שינוי כזה עשוי להיות תוצאה של תהליך ה\"התמקצעות\" של חכמים, אך עשוי גם להיות הגורם להתמקצעות זו.",
                    "מכל מקום, מן הראוי להדגיש היבט נוסף. אם תלמיד חכם מקבל סיוע כספי ללימודיו בהיותו צעיר ובבגרותו כבעל תפקיד, הרי שהתפקיד פתוח לבני עשירים כלבני עניים. אם התלמידים ומוריהם אינם מקבלים שכר, הרי שבאופן טבעי מספר בני העניים שיוכלו להקדיש את זמנם ללימוד קטן. מימון אחיד הוא מנוף ותנאי להפצת ההשכלה. הוא אמנם עלול לגרום לריחוק מהקהל, להיווצרות מעמד עיליתני של הנהנים על חשבון הציבור, אך הוא תנאי לעידוד הנגישות של העניים למקור התורה. בסבך נתונים והשפעות אלו הילכו חכמים, ובחרו בדרך שבחרו.",
                    "שתי הגישות השונות שלפנינו (התנאית והאמוראית) יוצרות טיפוסים שונים של הנהגה. עלינו לברר מהי דמותו של ה\"חכם\" העשויה להיווצר כתוצאה מנוהג חברתי מקובל זה או אחר. יש מקום גם לשאלה מהי דמותה של חברה הנוהגת כך או אחרת בחכמיה ובמנהיגיה. בשאלה זו, עם כל חשיבותה, לא נוכל לעסוק במסגרת זו, ונסתפק בכמה הערות הקוראות למחשבה. דומנו שהדיון החברתי-ערכי חשוב יותר מלימוד המקורות. דווקא השינוי ההיסטורי שעליו הצבענו מוכיח שאין להסתפק בעיון במקורות.",
                    "תשלום לחכמים מוביל לגיבוש מנהיגות \"מקצועית\", רבנים המעורים בציבור, אך רק מנקודת המבט של מנהיג. מנהיגות מקצועית היא מנהיגות שאינה מתחלפת ומפתחת אתוס של קביעות ואי תלות בציבור. השאלה האם מנהיגות כזאת עדיפה או ראויה, רצויה, נסבלת או בעייתית, והאם היא מתאימה לחברה דמוקרטית, היא נושא המחייב דיון לגופו. יש לערוך דיון זה במנותק ממצוות לימוד תורה. ",
                    "בתקופת האמוראים היה העיסוק בתורה בבחינת מקצוע. ה\"חכם\" הוא בדרך כלל אדם שכל זמנו מוקדש ללימוד תורה ולהפצתה. הוא מצוי כל היום בבית המדרש, ב\"חבורה\" שבה הוא לומד, מלמד ופוסק. מגעו עם הציבור הוא רק בתוקף תפקידו כמורה, כמנהיג וכפוסק, שכן את צורכי היום-יום שלו מבצעים תלמידיו המקיימים בכך את מצוות שימוש תלמידי חכמים, ופרנסתו ניתנת לו (בדוחק) מידי הציבור. רב הממלא את תפקידו אינו מתרחק מהציבור, אך הוא נישא מעליו ומשמש לו מנהיג. קבוצת החכמים היא שכבת עילית שעליה מוטלים כל צורכי הציבור.",
                    "חכמים המתפרנסים מעבודתם יוצרים כמעט בהכרח טיפוס חברתי שונה. חכם כזה, כמו כל אדם בישראל, משקיע חלק נכבד מיומו בעבודתו, ובחלקו השני של היום הוא משמש כמורה וכמנהיג. הוא ממלא בד בבד שני תפקידים חברתיים, של חבר ושותף בקהילה ושל מנהיג. חכם כזה מכיר את המציאות ומתמודד עמה בצורה רבגונית יותר, שכן הוא משמש בו-בזמן שותף ומוביל. שכבת החכמים המתפרנסים מעבודתם תהיה אף היא שכבת עילית, אך ייחודה וגיבושה יהיו שונים. לחכם יהיו מעגלי הזדהות חברתיים שונים כחכם יודע ספר, דת ודין, מצד אחד, אך גם כחקלאי או כבעל מלאכה, מצד שני.",
                    "אין ספק שלרשות ה\"חכם\" העובד לפרנסתו יש פחות פנאי ללימוד תורה, ולכן יכולתו כלמדן חייבת להיות פחותה במידת-מה. חכם הנהנה מכספי ציבור נהנה מזמן פנוי רב יותר, אך מגעו עם הציבור ועם בעיותיו הוא יותר חד-צדדי.",
                    "<b>ושנא את הרבנות</b> – מה טיבה של רבנות זו? קשה להאמין שהחכם מתכוון לקרוא לתלמיד חכם שלא ליטול עליו \"רבנות\" (מלשון רב-מורה תורה), הרי תפקידו ללמוד כדי ללמד וכדי להורות, ותפיסת תפקיד רבנות היא בעצם מטרת הלימוד. אין זאת אלא שהכוונה לרבנות אזרחית בשלטון הכובשים או בשלטון היהודי. החכם נדרש להתרחק ממוסדות השלטון. שמעיה הוא מלִבו של הממסד הדתי, וכאיש ממסד דתי הוא מטיף כאן להתרחקות מהממסד האזרחי והוא רואה במערכת השלטון סכנה, או גורם שיש להתרחק ממנו. כפי שהצענו בפירוש המשנה הקודמת, הזוג הקודם חי ופעל עד לסוף ימי השלטון החשמונאי העצמאי. מעתה פועל השלטון החשמונאי כשלטון וסאלי בחסדי רומא, ומעורבים בו אישים כהורדוס שהם בעצם משתפי פעולה עם הרומאים. מהם מצווים החכמים להתרחק.",
                    "<b>ואל תתוודע</b> [<b>אל</b>] <b>לרשות</b><b> – </b>באבות דרבי נתן מדגישים שהרשות היא גורם שלילי, כלפי חוץ הם מפגינים ידידות ובעצם הם רק מחפשים קרבנות (נו\"א פי\"א; נו\"ב פכ\"ב, כג ע\"ב - כד ע\"א). התיאור משקף את זווית הראייה של פשוטי העם, ולא של שכבת ההנהגה. הם מסתייגים מהשלטון היהודי המקורב לרומאים ומציעים לחמוק ממנו. אין צריך לומר שמי ששותף להנהגה האוטונומית אינו יכול להטיף לאנשיו להתחמק מההנהגה. בשל זה הפרושים מבטאים בבירור את היותם הקבוצה שאינה משתתפת בשלטון האוטונומי.",
                    "שמעיה מתנגד לרבנות, ופרשנים מאוחרים ניסו להפוך התנגדות זו למותנית: שנא את הרבנות כשהיא מובילה אותך לשחצנות או לחוסר צדק. זו פרשנות מאוחרת המנסה לתאם את עולמו של הפרשן למהפכה שמשרטט שמעיה. אבל שמעיה יצא נגד אותו עולם ולא בא לומר את המובן מאליו, אלא את החדש והחריף.",
                    "שלושת המשפטים קשורים זה בזה. בכולם נשמעת הקריאה שלא להתקרב למוקדי ההכרעה, להמשיך לחיות את חיי האיכר הפשוט ולא להתקרב לשלטון. עם זאת שלוש מימרות כאן, נפרדות אך קשורות. ",
                    "מעבר לשאלה האם ראוי שמנהיגי הציבור יהיו עובדים או \"מקצוענים\", יש בדברי שמעיה מהפכה נוספת שאותה הובילו הפרושים. עצם הרצון להפוך את פשוטי העם ליודעי תורה יש בה פריצה בעיליתנות הטבעית שנהגה בדתות אחרות. למעשה היה מקובל עד העידן המודרני שידיעת הדת היא נחלת בני העילית. הנצרות הקדומה פנתה אמנם להמוני העם (אלה היו הגורמים שקיבלו את הבשורה החדשה), אבל משהפכה הכנסייה לממסד הפכה לתומכת מובהקת של הממסד ולחלק ממנו. גדולי הדת היו מבני העילית, ובני פשוטי העם הצליחו להסתנן לשכבות ההנהגה הדתית רק לעתים רחוקות. שמעיה מפנה את חוד המאמץ להפצת תורה לעבר בני המעמד הנמוך ורואה במלאכה יצירה עיליתנית ורצויה, ולא מצב של חוסר ברירה. בעזרת המימרות בפרק ניתן לעקוב אחר ההתפתחות של הפצת לימוד התורה ברבדים הנמוכים בחברה היהודית. אנשי הכנסת הגדולה הטיפו להרבות בתלמידים, אך אינם מדגישים את בני העניים. יוסי בן יועזר מדבר על הפצת תורה במגזר הכפרי, ושמעיה מרחיק לכת ורואה במגזר הפשוט את השכבה שבה אמורה התורה לפרוח. אם יוסי בן יועזר הביא את העיר (לימוד התורה העירוני) אל הכפר, הרי ששמעיה שאף להביא את הכפר אל העיר ו\"להשליט\" את ערכי הכפר על כלל הציבור. היו כמובן גם מגמות אחרות בספרות חז\"ל, אך עמדתה של משנת אבות בעניין ברורה."
                ],
                [
                    "<b>אבטליון אומר חכמים היזהרו בדיבריכם</b> – משפט זה מכוון כמובן לחכמים, ראשי החבורות. עליהם להיזהר בדבריהם. המלצה כזאת טובה תמיד, היא כמו \"היו מתונים בדין\". עם זאת, מפתה מאוד לראות בה אזהרה כנגד תופעה מסוימת של חוסר זהירות, וננסה למצוא את הרקע האפשרי לאזהרה כזאת.",
                    "<b>שמא תחובו חובת גלות</b> – אם לא תיזהרו בדבריכם אזי תתחייבו בגלות, <b>ותיגלו למקום המים הרעים וישתו התלמידים הבאים אחריכם וימותו ונמצא שם שמים מתחלל</b><b> – </b>אפשר לקרוא את המשפט בשני רבדים. הראשון הוא כפשוטו. אם לא תיזהרו תתחייבו בגלות, והתלמידים שלכם יגלו עמכם ויסבלו, ורבים מהם יחלו, ואז נמצא שם שמים מתחלל. כלומר, מתוך אי הזהירות יכול להתחולל אסון, והאסון יגרום לחילול שם שמים. אנו נזכרים במשפטו של הורדוס. הורדוס היה אז מפקד הגליל ומקורב לרומאים, והרג בקנאי הגליל. קרובי המשפחה תבעו אותו על רצח. התביעה יצרה מצב פוליטי קשה. הנשיא, הורקנוס, היה מחויב לשיתוף פעולה עם הרומאים. הקנאים מרדו, בראש ובראשונה נגד שלטונו. כלפי חוץ צריך היה הורקנוס להלל את הורדוס. מאידך גיסא, בעיני הציבור היהודי היה הורדוס משתף פעולה עם הרומאים שהיו הכובש הזר והשנוא, והורקנוס מנהיג אומלל שנקלע בין הפטיש לסדן. האם אז תבע שמעיה זהירות? או במקרים אחרים של התנגשות עם השלטון הרומי, שהיה בעצם כובש זר, אך מבחינה פורמלית היה מעין בעל ברית<sup class=\"footnote-marker\">147</sup><i class=\"footnote\">לפי מסורת חז\"ל שמאי הזקן הוא שעמד בתוקף על החובה למצות את הדין עם הורדוס. לפי יוספוס היה זה חכם בשם סמאוס, וייתכן שהכוונה לשמאי, ואולי לשמעיה שלנו. </i>? לפי פירוש זה המים הרעים הם פשוט עונש הגליה. ואכן אנו שומעים על סדרת הגליות, כגון של שמעון בן שטח (או יהודה בן טבאי) למצרים, על גלות של \"פליטת הסופרים במדינת כלכיס\" (מגילת תענית לי\"ז באדר), וכן על גלות של בני כתות מדבר יהודה לדמשק, או למדבר דמשק. אפשר, אפוא, שהחכם מזהיר מפני מאורע דומה.",
                    "בעל אבות דרבי נתן מסביר ש\"מים רעים\" הם מקום גויים או מקום עבודה קשה (נו\"א פי\"א, עמ' 48; נו\"ב פכ\"ב, כד ע\"א). הפירוש מובא כ\"דבר אחר\", כלומר כתוספת לפירוש הפשוט. ",
                    "הביטוי \"מים רעים\" מופיע כפשוטו, מים מלוכלכים (משנה, ברכות פ\"ג מ\"ה), או כמים מורעלים (ירו', סנהדרין פ\"ט ה\"ב, כז ע\"א), ואינו משמש כרמז לתורות של כפירה. דומה שעלינו לפרש את המשפט כפשוטו. חכמים צריכים להיזהר לא ללמד תורות מחתרתיות ולהתרחק מפוליטיקה מסוכנת, שכן לא עליהם לעמוד בראש החזית הפוליטית. סביר שבכך אבטליון מגיב על מעשיהם של חכמים שהתערבו בפוליטיקה והפסידו אפשרויות של לימוד תורה. אולי הוא מסתייג ממורו, רבי שמעון בן שטח, ואולי זו תגובה לבני כתות מדבר יהודה. מורה הצדק שלהם הפך דמות פוליטית וברח, וכאשר חזרו בני הכת מגלותם הם כבר חזרו כמינים. מבחינתם של חכמים, החכם (מורה הצדק) לא נזהר בתורתו וגרם להגלייתו, ובזמן הגלות שתו תלמידיו מים רעים וכפירתם החריפה. הכפירה, לפי הבנה זו, נובעת בין השאר מהניתוק מעולמם של חכמים בארץ ישראל, וכך צמחה כת כופרת, פורשת מהציבור, ונמצא שם שמים נפגם (מתחלל). הפירוש מפתה, אך הוא ניחוש בעלמא. אם הוא נכון יש בו הבנה חלקית למנהיג הכת, והצגתו כחכם שתלמידיו נכשלו בכך שהובילו את תורתו מעבר לכוונותיו. ",
                    "חשוב לציין שבכל הקבוצות הדתיות שבסוף ימי בית שני היה סיפור, \"מיתוס\", של גלות. אצל כתות מדבר יהודה זו גלותו של מורה הצדק לדמשק, גלות שגיבשה את כת קומראן (או אחת מכתות קומראן); לנוצרים יש סיפור גלותו-בריחתו של ישו למצרים; לצדוקים סיפור על הגליה של יוחנן הורקנוס השני לבבל; לפרושים הגלייתו של שמעון בן שטח למצרים. לפחות חלק מהסיפורים הללו הם ללא ספק היסטוריים, אבל עצם שמירתם והדגשתם הייתה כנראה בעלת חשיבות כסיפור יסוד. המשנה שלנו מצטרפת לנושא זה. אפשר שיש לראות בכל המשנה שימוש אלגורי במונחים. הפנייה היא לחכמים שייזהרו בדבריהם ולא יוליכו את התלמידים לעמדות קיצוניות. דוגמה אפשרית לחשש כזה יש בעצם לימוד תורת הסוד<sup class=\"footnote-marker\">148</sup><i class=\"footnote\">ראו דברינו בנספח ב למסכת חגיגה העוסק בתורת הסוד. </i>. הגזמה בעיסוק זה סוחפת תלמידים המגזימים מדעתם, ומתרחקים מדברי תורה אמִתיים. הגלות היא גלות סמלית, התרחקות מהזרם המרכזי של חכמים, והתלמידים שותים מים רעים, כלומר תורות בלתי מבוססות (אין מים אלא תורה<sup class=\"footnote-marker\">149</sup><i class=\"footnote\">או שמדובר במים של מעלה, שכן אחד ממרכיבי הרקיע הוא מים.  </i>). כך נמצא שם שמים מתחלל. הסבר זה מקהה את אופייה התמוה של המימרה. וכי לימוד שאינו הוגן גורם להגליה? ומה הם המים הרעים שמתוארים כנובעים מאותה גלות? כל הביטויים נראים כמתייחסים לאותה תופעה של סטייה מהזרם המרכזי של הלימוד, וסטייה גוררת המשך קיצוני עד לזרא.",
                    "מכל מקום, מעניין לציין שבסיפורי התקופה תופסת הגלות מקום מרכזי. בני הכת גלו, וגלותם הפכה לבסיס למיתוס הקהילתי; יוחנן כהן גדול (השני) הוגלה לבבל; שמעון בן שטח, ואולי גם יהודה בן טבאי, הוגלו למצרים, וישו בילדותו נדד גם הוא למצרים ולפי מסורת חז\"ל המאוחרת שם ינק את תורת הכשפים שלו. האם מקרי הוא שכל מנהיגי הקבוצות גלו? "
                ],
                [
                    "<b>הלל ושמי קיבלו מהן</b> – הלל ושמאי הם ללא ספק שני האבות המייסדים של תורה שבעל פה הידועה לנו. מהם נשתמרו הלכות, והם הנהיגו את \"בית שמאי\" ואת \"בית הלל\" שמהם מאות הלכות בכל תחומי הדת. אין עדויות המקשרות את הלל למאורעות חיצוניים ידועים, אבל שמאי נזכר במשפטו של הורדוס הצעיר שנערך בסביבות 60 לפני הספירה (קד', יד 172).",
                    "<b>הלל אומר הווי</b><sup class=\"footnote-marker\">150</sup><i class=\"footnote\">הווי במקום \"היה\" הרגיל במשנה, וראו הסברנו למשנה ט. </i> <b>תלמידו של אהרן</b> – איננו יודעים כיצד נהג אהרן המקראי, אבל בספרות חז\"ל הוא מתואר כ- <b>אהב שלום ורודף שלום אהב את הבריות ומקרבן לתורה</b><b> – </b>בניגוד למשה שהיה קפדן, נזף בבני ישראל, ואף הוציא להורג. כך, למשל, בפרשת מעשה העגל אהרן עושה את רצון האנשים ואיננו מתעמת אתם. התורה רואה בדרך זו שגיאה, אבל גם אינה מגנה את אהרן באופן ישיר, למרות חטאו או טעותו הגדולה: \"וירא משה את העם כי פרֻע הוא כי פְרעֹה אהרן לשמצה בקמיהם\" (שמות לב כה), ואף על פי כן לא נענש אהרן. הוא מת בגלל חלקו במי מריבה ששם דיבר משה בתוקפנות אל העם (במפרשים יש מחלוקת ארוכה במה בדיוק חטאו משה ואהרן), אך בחטא העגל לא נענש. המסקנה שאהרן היה רודף שלום חוזרת בעוד מקורות, אם כי העוגן המקראי לה חלש. כל הסיפורים במקבילות כבר מאוחרים למשנה ומסבירים אותה (כגון אבות דרבי נתן, נו\"א פי\"ב; נו\"א פכ\"ד, עמ' 49-48), ועוד הרבה.",
                    "שלוש מימרות לפנינו, ושלושתן מסבירות מיהו אהרן. הלל זוכה במשנה לתשומת לב מיוחדת. מיוחסות לו שלוש מימרות שבכל אחת מהן שלושה חלקים (משנה יב היא המימרה הראשונה), וכך מובלט מעמדו החשוב בשושלת המסירה. את מעמדו זה סיכמנו במבוא.",
                    "בתיאורו של אהרן בולט הסיום. אוהב שלום, אבל המטרה או התוצאה היא קירוב לתורה. לא נאמר שרדיפת השלום היא כדי לקרב לתורה, אבל גם אם אין זו המטרה, הרי שזו התוצאה. ",
                    "כפשוטו \"מקרבן לתורה\" הכוונה ל\"בריות\", והבריות הללו הן בני ישראל. ייתכן שמי מהדרשנים המאוחרים הבין זאת כהוראה לקרב גרים, ובאבות דרבי נתן מובאים סיפורים על יחסו החביב של הלל לגרים (נו\"א פט\"ו; נו\"ב פכ\"ט, עמ' לא). מכל מקום, מן הראוי להדגיש שכמה מההיגדים המיוחסים להלל הפכו לסיפורים, ומן הסתם הסיפורים נגזרו מתוך ההיגדים הכלליים. כך גם הסיפורים על חביבותו של הלל כלפי כל אדם מישראל באים להמחיש את מימרתו \"רודף שלום\" ו\"אוהב את הבריות\" שבמשנתנו (אבות דרבי נתן, נו\"א פט\"ו; נו\"ב פכ\"ט, ל ע\"ב - לא ע\"א). במבוא הראינו כי זו תופעה כללית.",
                    "מן הראוי להעיר שבכמה מקרים הופכת מימרה חשובה לסיפור מעשה. זו תופעה רגילה בפי דרשנים המסבים רעיון לסיפור, ולעתים לסיפור על עצמם. בצעירותי שמעתי דרשות רבות מסוג זה; מוריי הדרשנים סיפרו מעשים משעשעים על עצמם, ורק בהתבגרותי למדתי שהם בדיחות מספרי דרויאנוב או יצירות אחרות. כך גם \"לפום צערא אגרא\" הופך למעשה, והא ראיה שבידינו סדרת מעשים שכולם מיוחסים להלל ופתגם זה משובץ בהם (אבות דרבי נתן, נו\"ב פכ\"ו, עמ' 54; שם פכ\"ז, עמ' כח, ועוד)<sup class=\"footnote-marker\">151</sup><i class=\"footnote\">ראו פירושנו לברכות פ\"א מ\"א. </i>. "
                ],
                [
                    "<b>הוא היה אומר נגד שמא</b> – גידל את שמו, <b>אבד שמא</b> – הריצה אחרי כבוד ויוקרה גורמת לירידת כבודו של אדם. היגד זה הוא נוסח ארמי של מימרה אחרת המיוחסת להלל: \"הלל אומר השפלתי זו הגבהתי והגבהתי היא השפלתי\" (ויקרא רבה, א ד, עמ' יז; שמות רבה, מה ה). המימרה לא השתמרה אלא במקורות אמוראיים. באבות דרבי נתן: \"מה היה ענוותנותו של הלל...\" (נו\"א פט\"ו, עמ' 60). מכאן שהדרשן הכיר ביטוי ענווה של הלל, וכנראה הכוונה למימרה שבמשנתנו, והדרשן באבות דרבי נתן ראה בכך ביטוי לענווה. הווה אומר, השפלה היא מקור גאווה וכוח, ואין לרדוף אחר גאווה מדומה. גאווה היא מצב משפיל, ולהפך.",
                    "<b>ודילא מוסיף</b> – מי שאינו מוסיף, <b>ייסוף</b> – ימות. לא נאמר במפורש על מה הלל מדבר, אך פשוט להסב את הדברים ללימוד תורה. יש צורך תמידי להתקדם, ומי שאינו מתקדם ומוסיף על תורתו (ומוסיף על התורה בעולם) סופו למות. אין כאן עונש, אלא הערכה שמי שאינו מחדש חסר חיות ויתאדה מהעולם. כמובן לפנינו משחק מילים. זהו הרעיון של מעיין המתגבר שאותו נפגוש במפורש להלן (פ\"ח מ\"ב).",
                    "<b>ודילא יליף קטלה חייב</b> – מי שלא למד חייב מיתה, [<b>לא יעבד</b>] <b>קטלה קטלין</b><b> – </b>המצוי בסוגריים אינו מנוקד, וזו דרכו של המעתיק לסמן שאין זה חלק מהטקסט המקורי שלו. תרגומו: ומי שלא יעשה, יעשו לו \"מיתי מיתות\", [<b>ודי</b>]<b> – </b>המילה \"ודי\" רשומה בצד ומנוקדת, כנראה בידי המעתיק הראשון.",
                    "<b>ישתמש בתגא חלף</b><b> – </b>והמשתמש בכתר יחלוף מן העולם. המשתמש בכתר הוא מן הסתם זה המשתמש בכתר התורה (אם כי זה לא נאמר במפורש). אין כאן רק איסור ליהנות מדברי תורה (כך הסברנו את \"אהב את המלאכה\"), אלא התנגדות לקידום חברתי או כלכלי באמצעות לימוד תורה. זו הקצנה רבה של מימרתו הקודמת של מורו, \"שנא את הרבנות\".",
                    "<b>עברית או ארמית - מלחמת השפות</b>",
                    "נפתח בצד הלשוני. כמעט כל המשנה כתובה בעברית, ואילו מימרה זו היא ארמית. אנו עסקנו בנושא בנספח למסכת שקלים והראינו שבימי בית שני ובתקופת המשנה היו שתי השפות (עברית וארמית) שפות חיות והעם היה דו-לשוני. גם היום מדינות רבות באירופה הן דו-לשוניות, ובמקרה כזה אי אפשר לקבוע מה השפה העיקרית. אלא שבצד הדו-לשוניות לכל שפה היה ציבור והֶקְשֵׁר אופייני. כיום, למשל, קיימות קהילות יהודיות רבות דו-לשוניות, אך בכולן ברור שבבית הכנסת מדברים וכותבים עברית. הכתובות על הקברים בבית הקברות כתובות בעיקר בעברית, התפילה נאמרת בעברית, אך פעילויות אחרות נעשות בשפת המקום. כך גם בתקופה הקדומה. שימוש בעברית או בארמית היה בו מסר חברתי. כך, למשל, שפת השטרות הייתה כמעט תמיד ארמית. שפת הלימוד הייתה עברית, וכן שפת הברכות והתפילה. שפת הדיבור הייתה מעורבת, ואנו הראינו שבמקדש השתמשו בעיקר בעברית, אבל הקמעות (לאחר החורבן) היו בעיקרם בארמית. כך, למשל, נבואות המשובצות בספרות חז\"ל הן דווקא בארמית, והדבר מודגש: \"ובלשון ארמית אמרן\" (ירו', סוטה פ\"ט הי\"ד, כד ע\"ב; שמחות פ\"ח ה\"ז, עמ' 152). בספרות המחקר מתנהל ויכוח ער האם הספרים החיצוניים נכתבו במקורם בעברית או בארמית (בנוסף לאלו שנכתבו ביוונית), מה הייתה השפה שהשתמשו בה קבוצות בדלניות כקבוצתו של ישו, ושאלות דומות. ",
                    "איננו יודעים באיזו שפה דיברו בבית המדרש, אבל העורכים של ספרות חז\"ל הקפידו להשתמש בעברית, וסביר שבחירה זו משקפת את הווי בית המדרש לפחות בתקופת העריכה. כלומר, במאה השלישית הייתה שפת הלימוד עברית (ואולי אף קודם לכן). קביעות של הלכה היו בעברית אפילו בתקופת התלמוד ובארמית באו קטעים פחות הלכתיים, כגון סיפורים וקטעי קישור. לעומת זאת בימי הבית הייתה שפת ההלכה ארמית. החיבור ההלכתי היחיד ששרד מבית המדרש של חז\"ל הוא בארמית – מגילת תענית. כן השתמרו כמה קטעים קדומים בארמית, וההנחה המקובלת היא שהם השתמרו בלשונם המקורית, כלומר בארמית, כגון מימרתו הקדומה של יוסי בן יועזר איש צרידה: \"העיד רבי יוסי בן יועזר איש צרידה על איל קמצא דכן, ועל משקה בית מטבחייא דאינון דכיין, ודיקרב במיתא מסתאב, וקרו ליה יוסי שריא\" (משנה, עדיות פ\"ח מ\"ד – על איל קמצא (חגב) [שהוא] טהור, ועל נוזלי בית השחיטה שהם טהורים, ושקרב במת טמא, וקראו לו יוסי המתיר). משפט זה מצוטט חלקית במשניות אחרות, ותמיד בארמית. ההנחה המקובלת במחקר היא שמשפט זה השתמר בלשונו המקורית, אם כי אפשר כמובן להציע גם הצעות הפוכות. כמו כן השתמרו, בעיקר במסכת אבות, מימרות המיוחסות להלל, והן בארמית, וכן כמה מימרות אחרות, רובן שלא בהלכה. ההסבר שבמקרים חריגים אלו נשמרה השפה המקורית וכך עטו המימרות הילה של קודש, סביר ביותר. ",
                    "אפשר גם להפך, שמימרות אלו הפכו עממיות, ולכן צוטטו בשפה הארמית שאותה לבשו כבר מזה דורות<sup class=\"footnote-marker\">152</sup><i class=\"footnote\">ראו בנספח למסכת שקלים. </i>. מכל מקום, השימוש בארמית איננו מקרי, ובאבות דרבי נתן מודגש שבמשנתנו \"אף הוא אומר בלשון בבלי\" (נו\"א פי\"ב, עמ' כח; כעינו בנו\"ב פכ\"ז, עמ' 56)<sup class=\"footnote-marker\">153</sup><i class=\"footnote\">ההסבר שמלאכי השרת אינם מבינים ארמית, ולכן זו השפה האינטימית שבין בני ישראל לבוראם, היא אגדה יפה שאין לה ביסוס במקורות, וודאי שלא בהיגיון הדתי. יעידו על כך הקמעות הפונים למלאכים, וכל הקמעות שבידינו הם בארמית.  </i>."
                ],
                [
                    "<b>הוא היה אומר</b><sup class=\"footnote-marker\">154</sup><i class=\"footnote\">בכמה קטעי גניזה וב-א5: \"אם אין אני...\". </i> <b>אין אני לי מי לי</b> – זו מימרה שנושבת ממנה רוח של יוהרה, או לפחות של הכרה עצמית. מה שאני אינני עושה – אף אחד איננו עושה. מה שקובע את התוכן הוא כמובן ההקשר. אם מדובר על לימוד תורה – הרי שמה שאינני לומד איש לא ילמד בשבילי, ואם מדובר על הנהגת הציבור – הרי שזו אמירה בלתי צנועה. מן המקורות האחרים עולה דמותו של הלל ובדרך כלל הוא מתואר כענו ונוהג בפשטות (ראו הפירוש למשנה הקודמת, ולהלן). אין זאת אלא שיש כאן מודעות בצד ענווה, מודעות המביאה אתה לא גאווה אלא אחריות, וכפי שעולה מההמשך: <b>וכשאני לעצמי מה אני</b> – זו מימרה המאזנת את קודמתה. המימרה הראשונה דיברה בשבח האני, והשנייה מגמדת את האני.",
                    "<b>אם לא עכשיו אמתי</b><b> – </b>בגנות הדחייה. המימרה סתומה. אפשר לפרשה בשבח לימוד תורה, אבל אפשר גם שהיא עוסקת בהנהגת אנוש בכל תחום. המימרות מנוסחות במכוון בצורה פרדוקסלית במקצת, ויותר משיש בהן הנחיה יש בהן קריאה למחשבה. המקצב של שלושת ההיגדים קצר, ואולי היה שיר.",
                    "אם כן, לפנינו שלוש מימרות. האחת עוסקת בהתנהגות האנושית שצריכה להיות חביבה, ובערכו של השלום בקהילה. המימרה השנייה מנוסחת בחומרה ומדברת על לומד התורה שאסור לו להפסיק מלימודו, והשלישית על ערכו של האני (או של הלל עצמו). שתי המימרות האחרונות רחוקות מרדיפת שלום, אם כי אינן סותרות אותו."
                ],
                [
                    "<b>שמי אומר עשה תורתך קבע</b><sup class=\"footnote-marker\">155</sup><i class=\"footnote\">ההמשך \"ומלאכתך ארעי\" איננה בעדי הנוסח הטובים.  </i>– בניגוד להלל שעסק בהנהגת היחיד בעולם שמאי מדגיש את התורה, וגם כאן עלינו להחליט האם תורה היא קיום מצוות או לימוד תורה. המילה \"קבע\" באה מלשון קביעות, ותיתכנה לה שתי משמעויות: האחת היא שהעיסוק הוא קבוע, בניגוד לארעי, כגון סעודת קבע, והאחרת שיש לה תוכן קבוע, כגון המימרה של רבי אליעזר, ממשיך בית שמאי, \"רבי אליעזר אומר העושה תפלתו קבע אין תפלתו תחנונים\" (משנה, ברכות פ\"ד מ\"ד, להלן פ\"ב מי\"ג), כלומר קביעת נוסח קבוע. לעתים \"קבע\" הוא מה שזמנו קבוע, כגון \"תפלת השחר עד חצות, רבי יהודה אומר עד ארבע שעות. תפלת המנחה עד הערב, רבי יהודה אומר עד פלג המנחה. תפלת הערב אין לה קבע\" (משנה, שם מ\"א), וכן \"הכוסות מדיחן כל היום כולו מפני שאין קבע לשתייה\" (תוס', שבת פי\"ב הי\"ז). מותר לשטוף כוסות בשבת גם לאחר הסעודה משום שיש סיכוי שישתמשו בהן, שכן לשתייה בכוסות אין זמן קבוע. לעתים \"קבע\" בא במשמעות של הלכה קבועה, הלכה לדורות: \"שלא יראו התלמידים ויעשו קבע הלכה כדבריך\" (תוס', ברכות פ\"א ה\"ד).",
                    "<b>תורה מהי</b>",
                    "כאמור, גם המילה \"תורה\" סובלת שני פירושים, ועלינו למצוא פירוש שיתאים לשתי המילים כאחת. הדרשנים באבות דרבי נתן מציעים שני פירושים: \" 'עשה תורתך קבע' כיצד? מלמד שאם שמע אדם דבר מפי חכם בבית המדרש אל יעשה אותו עראי אלא יעשה אותו קבע. ומה שלמד אדם יעשה וילמד לאחרים, ויעשו. שנאמר 'ולמדתם אותם ושמרתם לעשות' (דברים ה א), וכן בעזרא הוא אומר 'כי הכין את לבבו לדרוש את תורת ה' לעשות' ואחר כך 'וללמד בישראל חק ומשפט' (עזרא ז י)\" (נו\"א פי\"ג, עמ' 56). אם כן, \"קבע\" הוא לימוד קבוע ושינון דברי התורה שאדם למד. \"תורה\" משמעה בהקשר זה לימוד תורה, אך \"קבע\" הוא במשמעות של עשייה קבועה; שהלימוד לא יישאר תאורטי אלא יהפוך למעשה. מרכיב העשייה אינו מצוי במפורש במשנה. ייתכן שהכללת מרכיב העשייה שאוב מעולמו הדתי של בעל אבות דרבי נתן, שכן ודאי שכל מי שצידד בלימוד תורה הדגיש גם את חובת המעשה. מן הסתם גם שמאי לא בא לשלול את העשייה, אבל במימרה אין הוא מדבר על העשייה אלא על קביעות התורה. אם כן, מהיכן שאב בעל אבות דרבי נתן את מרכיב העשייה? אנו משערים שהוא כלל אותו משום שבשלב מסוים \"תורה\" עבורו משמעה גם שמירת התורה והמצוות. אם כן, לדעתו \"תורה\" באה במשנתנו בשני המובנים: \"תורת קבע\" היא שינון וקבלת ההלכה וביצועה כאחת. בכתב יד וטיקן 44 יש דרשה דומה: \" 'שמאי אומר עשה תורתך קבע'. כיצד? מלמד שאם שמע אדם דבר מפי חכם בבית המדרש אל יעשהו עראי אלא קבע ומה שילמוד אדם יעשה ואח\"כ ילמד אחרים...\" (שעכטר, אבות דרבי נתן, עמ' עט).",
                    "אבל בנוסח ב מודגש רק הפן השני של שמירת ההלכה: \"עשה תורתך קבע שלא תהא מקיל לעצמך ומחמיר לאחרים. או תהא מקיל לאחרים ומחמיר לעצמך. [אלא כשם שאתה מקיל לעצמך כך תהא מקיל לאחרים. וכשם שאתה מחמיר לעצמך] כך תהא מחמיר לאחרים שנאמר 'כי עזרא הכין לבבו לדרוש את תורת ה' ולעשות' ואחר כך 'וללמד לישראל חוק ומשפט' (עזרא ז י)\" (נו\"ב פכ\"ג, עמ' כד). אם כן תורה משמעה החוק, ועל החכם לנהוג בעקביות ולא להחמיר על אחרים ולהקל על עצמו, או להפך. בהיבט אחר של אותה פרשנות עסקנו לעיל במ\"ב.",
                    "האם שמאי מגיב על טענות שנשמעו נגד חכמים? איננו מכירים את רחשי לבם של עמי הארץ, אבל טבעי הוא שיתלוננו על חכמים שהם מוסיפים הלכות. דוגמה לתגובה מעין זו מופיעה באבות דרבי נתן בהקשר אחר.",
                    "אדם וחוה<sup class=\"footnote-marker\">156</sup><i class=\"footnote\">כאשר הנחש פיתה אותה. </i><sup class=\"footnote-marker\">157</sup><i class=\"footnote\">נוסח א מאשים באופן שיטתי את האדם בחטא הראשון (בכך שהכשיל את האישה), בנוסח ב האישה היא האשמה  \tהעיקרית. </i>",
                    "המדרש שלפנינו מאשים את אדם הראשון בהיעדר דוגמה אישית, והרי זו למעשה טענתו של ישו כלפי הפרושים שהם אשמים בחקיקת יתר ובכך שהם עצמם אינם מקיימים את המגבלות שגזרו על הציבור<sup class=\"footnote-marker\">158</sup><i class=\"footnote\">מתי כג 32-42, לפי חלק מהאוונגליונים. </i>. ואכן, בעל אבות דרבי נתן מאשים את אדם הראשון גם בכך שהגזים בעשיית סייג לתורה, ובכך הכשיל את חוה (אבות דרבי נתן, נו\"א פ\"א; נו\"ב פ\"א, עמ' 4). בקטע שהבאנו האשמה איננה רק בחקיקת יתר, אלא בכך שהבעל עצמו אינו שומר את כל החמרותיו והלכותיו. ",
                    "כנראה נשמעו ברחוב היהודי שתי הטענות גם על חקיקת יתר, ובעיקר על חוסר עקביות ואי שמירה על כל ההלכות המתחדשות. נגד שתי התופעות יוצא שמאי. ",
                    "<b>אמור מעט ועשה הרבה</b> – המימרה עשויה להיות כללית, ועשויה גם לקבל משמעות יתר בהקשר ללימוד תורה. אמור מעט, אל תרבה לחדש חומרות, אבל \"עשה הרבה\", בצע בעצמך מעשי חומרה בלי להטיף להם בגלוי. הדוגמה האישית היא המורה הטוב ביותר. באבות דרבי נתן: \"אמור מעט ועשה הרבה הצדיקים אומרים מעט ועושים הרבה, שכן מצינו באברהם אבינו עליו השלום כשבאו המלאכים אצלו מהו אומר יוקח נא מעט מים [וגו'] ואקחה פת לחם וגו' (בראשית יח ד-ה) מלמד שאפה להם תשעה סאין [ושחט להם ג' בהמות. ומנין שאפה להם תשעה סאין?] שנאמר שלש סאים קמח סולת (שם ו) הרי ג'. לושי ועשי עוגות (שם) הרי שש. מלמד שעשה להם שלש אחרות מיני דובשנין. ומנין ששחט להם שלש בהמות שנאמר...\" (נו\"ב פכ\"ד, עמ' כד). המדרש מפרש, אפוא, את דברי שמאי בהקשר כללי ולא דווקא בענייני הלכה או לימוד תורה.",
                    "<b>והווי מקבל את כל האדם בסבר פנים יפות</b><b> – </b>מימרה זו מפתיעה, משום שבמסורות המאוחרות מצטייר שמאי כקפדן והלל הוא המקבל אנשים בסבר פנים יפות. ההבדלים האישיים באופיים של האישים אינם באים לידי ביטוי במימרה זו, ואולי באו הסיפורים להדגיש שאין מחלוקת עקרונית בין האישים אך התנהגותם בפועל הייתה שונה, וקשה.",
                    "לא נעסוק כאן בשלל המסורות על דמותם של שני אישים אלו, ונסתפק בהפניה לפירושו של שנאן למסכת אבות המרחיב את העניין ומרחיב את הדעת.",
                    "<b>מימרות של בני שרשרת הנשיאות</b>",
                    "במשנה הבאה מתחילה חוליה חדשה. היא בולטת בשלושה מרכיבים. הראשון הוא היעדר המינוח \"קיבל מהם\" או \"קיבל ממנו\", השני הוא בכך שלאישים המנויים להלן מוצמד התואר \"רבי\", והשלישי הוא שמשטר הזוגות מפסיק ואנו חוזרים להעמדה של מנהיג יחיד שתוארו אינו ברור. כפי שהצענו במבוא, שושלת המסירה העיקרית מסתיימת בהלל ושמאי. כך גם מסתיימת הרשימה במשנת חגיגה פ\"ב מ\"ב, ובה אף פרטים מעודכנים יותר על שותפו הראשון של הלל, הוא \"מנחם\". לשושלת עיקרית זו שני המשכים המנוגדים זה לזה, או משלימים זה את זה. המשך אחד הוא ברבן גמליאל ושושלת הנשיאים, והוא ההמשך שלפנינו עד פ\"ב מ\"ח. ההמשך השני הוא ברבן יוחנן בן זכאי ותלמידיו (פ\"ב מ\"ח), ורבן יוחנן בן זכאי אכן מתואר בתיאור המקובל \"קיבל מהן\". שרשרת הנשיאים מאופיינת בכך שהם שושלת ביולוגית, והם מתוארים בתואר \"בנו\". לפי העמדה זו מסתבר שהמשנה ראתה ברבן גמליאל את בנו של הלל, וממילא כל שושלת הנשיאים הם בני הלל. אין ספק שהמסורת התנאית המאוחרת ראתה בנשיאים את בני הלל, ואפשר אף לומר שייחוס זה הוא מבסיסי הלגיטימציה של שושלת הנשיאים. אבל הדבר לא נאמר במופרש כאן. כלומר, לא נאמר שרבן גמליאל הוא בנו של הלל, ושתיקה זו זועקת. אפשר, אפוא, שהייחוס של הנשיאים לבית הלל צמח רק מאוחר יותר. ",
                    "העדויות לכך שהנשיאים הם מבית הלל הן:",
                    "בירושלמי תענית (פ\"ד ה\"ב, סח ע\"א) מספר רבי לוי (בר סיסי, מאה שלישית) על מגילת יוחסין שמצאו בירושלים ובה נאמר שהלל הוא מבית דוד. על חשיבותו של ייחוס זה ניתן לעמוד גם מכך שנמצאה גלוסקמא בירושלים שעליה חרות השם (בי דוד) (<a class=\"refLink\" data-ref=\"Mishnat Eretz Yisrael on Pirkei Avot 1:15:17\" data-scroll-link=\"true\" href=\"/Mishnat_Eretz_Yisrael_on_Pirkei_Avot.1.15.17\">איור 9</a>).",
                    "במסורת ארץ ישראל ובמסורת הבבלי נאמר שבית הנשיאים (רבי יהודה הנשיא) הוא משבט יהודה שעליו נאמר (בברכת יעקב ליהודה) \"לא יסור שבט מיהודה ומחֹקק מבין רגליו\" (בראשית מט י). בספרות התנאית מוסבת הדרשה על הסנהדרין (ספרי דברים, שנב, עמ' 411). בשני התלמודים הדרשה מדברת על סמכותו של רבי וביתו, אבל בתלמוד הבבלי הניסוח הוא \"לא יסור שבט מיהודה – אלו ראשי גליות שבבבל, שרודין את ישראל בשבט. ומחוקק מבין רגליו – אלו בני בניו של הלל, שמלמדין תורה ברבים\" (סנהדרין ה ע\"א; הוריות יא ע\"ב), ובמדרש הארץ-ישראלי: \"לא יסור שבט מיהודה אלו ראשי גליות שבבבל שרודין את עם ישראל במקל, ומחקק מבין רגליו אילו נשיאים שלבית רבי, שמלמדים תורה ברבים בארץ ישראל\" (בראשית רבה, צז י, עמ' 1219). אם כן, תואר הנשיא מופיע גם במסורת הבבלית, אך כוחו מעומעם. הוא מלמד תורה, ופחות מושל. לעומת זאת במדרש התנאי מוסב הפסוק על הסנהדרין או על המשיח, ולא על הנשיא (ספרי דברים, שם). בבראשית רבה מצטרפת לדרשה גם המסורת על מגילת היוחסין שבירושלים. הנתון האחרון הוא שרבי עצמו אומר: \"חוץ ממה שעשו זקני בתירה לזקני דשרון גרמון [מנשיאותיה] ומנוניה\" (ירדו בעצמם מגדולתם ומינו אותו – ירו', כלאים פ\"ט ה\"ד, לב ע\"ב); בכך הוא רומז למעשה עלייתו של הלל, ולכך שהלל הוא זקנו. ",
                    "<img alt=\"איור מס' 9. גלוסקמא ועליה חרות \" src=\"https://textimages.sefaria.org/mishnat_eretz_yisrael_avot/figure_9.png\">",
                    "היחס להלל",
                    "אם כן, ברור למדי שבדורות האמוראים סברו שהנשיאים הם מצאצאי הלל, ברם המדקדק יטען שאין זו אלא מסורת אמוראית. ואכן, גם המידע על בני בתירא שאליו רומז רבי איננו במקורות התנאיים של סיפור הלל<sup class=\"footnote-marker\">159</sup><i class=\"footnote\">אנו עסקנו במעשה הלל בנספח לפסחים פ\"ו. </i>. גם יוספוס והברית החדשה המזכירים את רבן גמליאל אינם רומזים לייחוסו להלל דווקא, אם כי הוא מתואר (ביוספוס) כמיוחס (חיי יוסף לח). אפשר, אפוא, שהייחוס להלל הוא מסורת תנאית מאוחרת או אמוראית. כך או כך, סביר שמשנתנו רומזת למסורת זו, בין אם היא נכונה מבחינה היסטורית ובין אם לאו. נעיר עוד שזו דוגמה נאותה להבדלים בין שיטות הלימוד. שיטת הלימוד המסורתית, ושיטות הלימוד של המדע בדור הקודם, לא היו מפקפקות לרגע בכך שהנשיאים הם מבית הלל. שכן אין שום ראיה נגדית, המסורת סבירה, מתאימה למקומו של הלל בשושלת תורה שבעל פה, ומוכחת בסדרת מקורות אמוראיים עצמאיים. זאת ועוד, יוספוס מכנה את שמעון בן גמליאל איש ממשפחה רבת יחס. אמנם משפט זה סובל פירושים רבים, ברם מה יותר טבעי מזה שאדם שאיננו כוהן והוא ממשפחה רמת יחס מייחס את עצמו לבית דוד או לבית הלל? כיום, לשם זהירות, אנו חייבים להעיר שאין למסורת הוכחה. עם זאת, לִבנו נוטה להאמין למסורת המאוחרת. מסורת כזאת יכולה כמובן לצמוח יש מאין, אך אם אין לכך ראיה נגדית למה לפקפק בכך? אך ודאות אין כאן, והמסיק כך או כך איננו טועה. לא כל פקפוק מוצדק.",
                    "גמליאל פעל בסוף ימי בית שני<sup class=\"footnote-marker\">160</sup><i class=\"footnote\">הוא נזכר כאחד המעורבים במשפטם של מאמיני ישו, ומקפיד שם על הליך תקני מסודר ונאות. המסורת הנוצרית הפריזה בהפכה אותו לתלמיד ישו ומאמין, אך לכך אין זנב ראיה. עמידה על כללי המשפט היהודיים איננה סגולה של תלמיד כת זו או אחרת, זו דרישה ראשונית מכל חכם פרושי. </i>. גמליאל זה נזכר כבן שיחו של \"אגריפס סבא\": \"שאל אגריפס סבא את רבן גמליאל אין מתקנא אלא באחרים שנאמר 'וידעת היום והשבות אל לבביך כי ה' הוא האלקים' (דברים ד לט). אמר לו אין מתקנא לא בגדול ממנו ולא בכיוצא בו אלא בקטן ממנו\" (מכילתא דרבי שמעון בר יוחאי, כ ה, עמ' 147). סתם אגריפס במקורות חז\"ל הוא אגריפס השני שחי בדור האחרון של ימי הבית<sup class=\"footnote-marker\">161</sup><i class=\"footnote\">ראו פירושנו לסוטה פ\"ז מ\"ח. </i>, התואר \"אגריפס סבא\"<sup class=\"footnote-marker\">162</sup><i class=\"footnote\">בבבלי, עבודה זרה נה ע\"א, מופיע \"אגריפס שר צבא\". אמנם היה שר צבא חשוב בימי יוליוס קיסר בשם זה, אך קשה לקשרו לדו שיח עם חכם יהודי. </i> מתפרש, אפוא, על אגריפס הראשון. אגריפס הראשון מת בשנת 44 לספירה, ומשפטם של תלמידי ישו היה בשנות השלושים, אז היה גמליאל החכם הפרושי הבולט<sup class=\"footnote-marker\">163</sup><i class=\"footnote\">מעשה נוסף הקשור לרבן גמליאל זה הוא המעשה בבבלי, פסחים פח ע\"ב. שם הוא עונה לשאלת המלך והמלכה. אמנם אפשר שהכוונה לאגריפס השני ורעייתו, אבל לפי התיארוך שהצענו נראה יותר שהכוונה לאגריפס הראשון. ראו עוד פירושנו לפאה פ\"ב מ\"ו, שם מדובר לדעתנו בנכד, רבן גמליאל דיבנה, וראו עוד: \"יועזר איש הבירה היה מתלמידי בית שמאי ואמר שאלתי את רבן גמליאל הזקן עומד בשער המזרח ואמר, לעולם אינו אוסר עד שיהא בו כדי לחמץ\" (משנה, ערלה פ\"ב מי\"ב). </i>. ",
                    "<img alt=\"איור מס' 10 א-ב. מטבעות אגריפס הראשון. רוב המטבעות של אגריפס אינם נושאים דיוקנאות, אבל חלק קטן מהם נושאים סמלים אליליים, כולל צלמי אדם. מתוך אוסף המטבעות של ד\" src=\"https://textimages.sefaria.org/mishnat_eretz_yisrael_avot/figure_10ab.png\">",
                    "<img alt=\"איור מס' 10 ג-ד. מטבע אגריפס השני (משורר, שם, מס' 135). בצד אחד ראשו של הקיסר אספסיאנוס, ומצד שני אלה רומית. ניכר שלפחות אחר החורבן פרץ אגריפס השני את כל גבולות ההלכה. כל המטבעות מאוספו הפרטי של ד\" src=\"https://textimages.sefaria.org/mishnat_eretz_yisrael_avot/figure_10cd.png\">",
                    "<b>מבט על הזוגות</b>",
                    "במשנתנו מסתיימת רשימת הזוגות. המשנה מונה חמישה זוגות, כמו בחגיגה פ\"ב מ\"ב. אמנם הרשימה זהה, אבל בשתיהן איננה מלאה. שמעון הצדיק פעל לפחות בשנת 200 לפני הספירה, והלל ושמאי פעלו עד שנות העשרים לספירה. ב-220 שנה היו מן הסתם לפחות 10 דורות, ומן הסתם יותר. אדם מגיע להיות מנהיג בגיל מבוגר יחסית, ומעטים המנהיגים הזוכים לעשרים שנות פעולה. לשם השוואה, מימי הלל עצמו ועד החורבן, במשך כחמישים שנה, אנו מוצאים את רבן גמליאל ואת שמעון בנו, ובנוסף את רבן יוחנן בן זכאי המופיע בפני עצמו<sup class=\"footnote-marker\">164</sup><i class=\"footnote\">אם כי במעשה אחד הוא מופיע יחד עם רבן שמעון בן גמליאל (מדרש תנאים, כו ו, עמ' 671, ומקבילות).  </i>. אמנם מופיע המונח \"קיבל\" וניתן היה לפרשו כלימוד איש מפי איש, אך לשיטתנו \"קיבל\" הוא העברת הסמכות והחוקיות, וספק אם ראו בני הזוג השלישי את קודמיהם מהזוג הקודם כלל ועיקר, אך הם קיבלו את הסמכות מהם. גם תופעת הזוגיות היא מן הסתם תודעתית וספרותית ופחות היסטורית. בפועל לא התחילו השניים יחדיו ולא סיימו יחדיו. לגבי הלל, למשל, אנו שומעים על בן הזוג הראשון שהיה לו, מנחם, שפרש ואז נכנס שמאי<sup class=\"footnote-marker\">165</sup><i class=\"footnote\">משנה, חגיגה פ\"ב מ\"ב; ירו', שם עז ע\"ד; בבלי, שם טז ע\"א. </i>. נמנו אפוא חמישה זוגות, והמספר איננו מקרי. גם לבית רבי המנוי להלן חמישה דורות, וגם לרבן יוחנן בן זכאי המעוצב במשנתנו בדמותו של הלל חמישה תלמידים. כפי שנראה להלן, חמישה הוא מספר ספרותי לחבר מנהיגותי, וחמישה מנהיגים הם חבר יורשים. המספר בולט דווקא על רקע האישים שלא הופיעו כדי שלא לפגוע במניין החמישה. "
                ],
                [
                    "<b>רבן גמליאל אומר עשה לך רב</b> – משפט זה הופיע לעיל במשנה ו, ושם נשנה במסגרת צורת ההתנהגות הנדרשת מתלמיד. במשנתנו דומה שיש לקרוא את המשנה בהקשר של ההמשך: עשה לך רב, כדי שלא תיקלע למצב של ספק. אין כאן פנייה דווקא לתלמיד בימי לימודיו, אלא לכל אדם. שאלות הן מנוף כוח למשיב התשובות. עם זאת, אין בספרותנו הקדומה ביטוי לתרבות של שאלות. אדם שואל כשאינו יודע, אך אין חובה לשאול, או עידוד לשאול. אדרבה, העידוד הוא ללמוד, וההלכה במקורות התנאיים או האמוראיים מופנית לכל אדם שידע כיצד לפסוק לעצמו. ההלכה במשנתנו המכוונת את האדם לא ללמוד בעצמו אלא לסמוך על רב היא בבחינת חריג מעניין. המושגים \"שאלת רב\" (או \"שאלת חכם\") כדרך לחיים מופיעים לראשונה בספרות הבתר-גאונית. בספרות האמוראית הם מופיעים בעיקר בהקשר לנדרים ולדיני נידה, ושני אלו תחומים חריגים. אף בתחומים אלו המלצתם של חכמים לתרבות של שאלות איננה ברורה. עסקנו בכך במקום אחר<sup class=\"footnote-marker\">166</sup><i class=\"footnote\">ספראי וספראי, תפקידי ציבור. </i>.",
                    "<b>והיסתלק מן הספק</b> – כפי שהסברנו, פנה אל הרב לברר את ההלכה כדי שלא תסתבך בספק, <b>ואל תרבה לעשר עומדות</b><b> –</b> עומדות = אומדנות. המעשר צריך להיות במדויק, ולכן יש להתרחק מלאמוד אותו. כל זאת כדוגמה להסתלקות מהספק. בהקשר של הרישא הסתלקות מהספק היא סיבה לפנייה לרב, וזו דרך חיים. בהקשר של הסיפא זו הסתלקות מספק טכני, והיא מגמדת את הרעיון הכללי של עשיית הרב.",
                    "אם כן, לפנינו שלוש מימרות שהקשר ביניהן מחייב בירור.",
                    "<b>התואר רבי</b>",
                    "התואר \"רבי\" התחדש כנראה לאחר החורבן, כפי שנברר להלן בפ\"ב מ\"ח. בתואר \"רבן\" כונו בדרך כלל הנשיאים, וזכו בו רק רבן גמליאל דיבנה (ברכות פ\"ד מ\"ג; פ\"א מ\"א ועוד הרבה), רבן יוחנן בן זכאי, רבן שמעון בן גמליאל ורבן גמליאל הזקן של ימי הבית. בדרך כלל מדברים על כך שזכו בתואר הנשיאים, ברם כפי שהראינו במבוא גמליאל של ימי הבית וגמליאל של דור יבנה אינם מכונים אף פעם \"נשיא\". גם רבן יוחנן בן זכאי אינו מכונה כך. לעומת זאת, רבי יהודה הנשיא (\"רבי\") ורבי יהודה נשיאה אינם מכונים \"רבן\"<sup class=\"footnote-marker\">167</sup><i class=\"footnote\">רק בעל סדר תנאים ואמוראים משתמש בהקדמתו בתואר \"רבן\" בצורה חופשית יותר: \"ורבותינו כך כוללין אותם: הלל הזקן ושמעון אב רבי גמליאל הזקן ושמעון של זקנים וגמליאל דיבנה ושמעון אב דיהודה רבינו ורבי גמליאל ויהודה בנו. אמר רבי ירמיה בנו של רבי זעירא בן תשעה אבות לשבעה נשיאים ואחר כך רבן גמליאל ורבן יהודה ורבן גמליאל ורבי הלל ותינוקות שמתו. ובאותו זמן נהג נשיאות רבן גמליאל ורבן שמעון בן גמליאל ורבי יהודה הנשיא בן רבן שמעון בן בנו של רבי יהודה הנשיא ורבן גמליאל בנו ורבי יהודה נשיאה ורבן גמליאל בתראה\" (סדר תנאים ואמוראים, בהקדמה). </i>. סביר יותר ש\"רבן\" היה תואר חריג לחכם חשוב, וגם בבבל השתמשו בו בצורה יוצאת דופן: \"עבד רב חסדא עובדא כרבי אלעזר. אמרו ליה רבן עוקבא ורבן נחמיה בני בנתיה דרב לרב חסדא, שביק מר רברבי ועביד כזוטרי\" (בבלי, בבא בתרא נא ע\"ב). התואר \"רבן\" לרבן גמליאל נראה מוקדם, שכן בימי הבית טרם מצאנו תארים כלל, ונראה שהוא בא בהשראת תוארו של רבן גמליאל דיבנה. דווקא במסירת שם בנו \"שמעון\" דייקו, שכן התארים \"רב\" ו\"רבן\" טרם נקבעו."
                ],
                [
                    "<b>שמעון בנו</b> – של רבן גמליאל. הוא מופיע כמנהיג פרושי בולט השולח יחד עם רבן יוחנן בן זכאי מכתב לתפוצות (מדרש תנאים, כו ו, עמ' 176 ומקבילות). יוספוס מספר שיוחנן מגוש חלב שלח משלחת לירושלים אל שמעון בן גמליאל כדי שישתדל למענו. שמעון זה מתואר כ\"יליד ירושלים, בן למשפחה רמת יחס מכת הפרושים\" (חיי יוסף לח). מהתיאור של יוספוס משמע שהוא שני לכוהן הגדול, אבל מסיעת הפרושים, בניגוד לכוהן חנן שהיה מנהיג צדוקי נערץ על הכול (כך מספר יוספוס). גם מאוחר יותר מופיע אותו שמעון כאחד ממנהיגי הקבוצות בירושלים (מלח', ד 159). ייתכן ששמעון המתואר אצל יוספוס הוא שמעון בן גמליאל הנזכר במשנה הבאה.",
                    "<b>אומר כל ימי גדלתי בין החכמים</b> – ביטוי זה הולם את תולדותיו של שמעון בן גמליאל שתיארנו לעיל: ראש חכמי הפרושים, דור שני לתלמוד והנהגה, שכל חייו שהה במחיצת ראשי הפרושים, <b>ולא מצאתי לגוף טוב אלא שתיקה</b> – רבן שמעון מציג את היפוכו של תלמיד חכם, ומכוון להמעיט בדיבור. שבח השתיקה מופיע גם להלן (פ\"ג מי\"ג). בתוספתא פסחים: \"יפה שתיקה לחכמים וקל וחומר לטפשים, וכן הוא אומר 'גם אויל מחריש חכם ייחשב', ואין צריך לומר חכם מחריש, 'אטם שפתיו נבון' \" (פ\"ט ה\"ב). לפי הפסוק הרי שהכוונה היא לשתיקה ממש. השותק נחשב לחכם, והעונה עלול להיראות פחות חכם. באבות דרבי נתן חוברו שתי המימרות בשבח השתיקה: \"שמעון בנו אומר כל ימי גדלתי בין החכמים ולא מצאתי לגוף טוב משתיקה. לחכמים יפה שתיקה, קל וחומר לטפשים. לא חכמה מביא דברים ולא דברים מביא חכמה אלא מעשה\" (נו\"א פכ\"ב, עמ' לח).",
                    "<b>ולא המדרש הוא העיקר אלא המעשה</b><b> – </b>מדרש הוא פעילות הלימוד, מה שבדרך כלל מכונה בספרות \"תורה\" סתם או \"תלמוד תורה\". המעשה הוא עשיית המצוות, תוך דגש על עשיית חסד. אנשי מעשה הם המקבילים לחסידים, ולמונח \"מעשה\" גוון חסידי מיוחד<sup class=\"footnote-marker\">168</sup><i class=\"footnote\">ראו דיוננו להלן פ\"ב מט\"ו. </i>.",
                    "<b>כל המרבה דברים מביא חטא</b><b> – </b>זה המשך של המימרה הראשונה. יש להניח שכוונתו לריבוי דברי חול, אך הדבר לא נאמר.",
                    "מימרות בשבח מיעוט הדיבורים מופיעות במקורות, כגון מימרתו של רבי יהושע בן לוי המסתמך על משנתנו: \"אמר רבי יהושע בן לוי מילא בסלע ומשתוקא בשתים\" (ויקרא רבה, טז ה, עמ' שס; בבלי, מגילה יח ע\"א – מילה בסלע ושתיקה בשניים), וכן: \"עומד ומרבה דברים אתה ואינך חכם\" (קהלת רבה, י א), ועוד."
                ],
                [
                    "<b>רבן שמעון בן גמליאל אומר</b> – נראה שלפנינו טעות, שהרי המימרה הקודמת יוחסה לשמעון בן גמליאל. אם זה שמעון אחר, היכן מימרתו של אביו גמליאל? בעל מלאכת שלמה, בחושו הלשוני, מציע: \"ויש שאין גורסין רשב\"ג, רק הוא היה אומר\". נראה שזה תיקון, והצורך בתיקון רק מעמיק את השאלה.",
                    "<b>על שלשה דברים העולם קיים</b> – ההיגד רומז למשנה ב, למימרה אחרת של שמעון אחר: \"על שלשה דברים העולם עומד\". משחק העריכה ברור, אבל משמעותו נותרת עמומה. האם המחבר רוצה לסגור את המעגל של חכמי בית שני העלומים יחסית, מעין \"משמעון עד שמעון העולם עומד, ורק אחר כך מתחילה פריחת התורה\", או שזה רק משחק עריכה חסר משמעות תוכנית, כמו משחקי עריכה רבים אחרים במסכת? ואולי זו הסיבה לכך שדבריו של רבן שמעון בן גמליאל מדור אושא קודמו לכאן, ובשביל משחק העריכה ויתר העורך על רבן גמליאל דיבנה ורבן שמעון בן גמליאל בנו? ואולי רבן גמליאל ורבן שמעון בן גמליאל אינם החכמים הקדומים אלא חכמי דור יבנה ודור אושא? נראה שלפנינו עריכה מגמתית, אך המגמה סמויה. לדעתנו אפשר שהדילוג נעשה כדי להגיע למספר כולל של חמישה, כמו חמשת תלמידי רבן יוחנן בן זכאי וחמשת הזוגות, זאת במסגרת המגמה הטמונה בעריכת משנת אבות שעסקנו בה במבוא. לפי הסבר זה הכוונה לרבן שמעון בן גמליאל דאושא, והעורך ויתר על רבן גמליאל דיבנה כדי לא לחרוג מהמספר חמישה.",
                    "<b>על הדין</b> – לפי ההמשך הדין הוא מערכת המשפט, <b>ועל האמת</b> – חתירה לחיפוש האמת במשפט. אבל אפשר גם ש\"אמת\" היא המקבילה לצדק, כמו שנאמר \"אמת מארץ תצמח וצדק משמים נשקף\" (תהלים פה יב), ואכן בתוספתא פאה (פ\"ד הי\"ח) נדרש פסוק זה כהוכחה לזכות שבנתינת צדקה. בתוספתא ה\"צדק\" כבר הופך ל\"צדקה\", ובלשון חכמים \"צדקה\" היא גמילות חסדים. אך בלשון המקרא \"צדק\" ו\"צדקה\" מקבילים למשפט ולעשיית צדק, כלומר התנהגות בדרך צודקת. הדיין שופט אמת, ואדם המהלך בצדקה נוהג כראוי ובצדק. כך בפסוק \"צדקתך צדק לעולם ותורתך אמת\" (תהלים קיט קמב), וכן בפסוקים רבים אחרים המילה \"אמת\" נושקת לצדק, אך יכולה להתפרש גם כ\"נכון\", והמושגים קרובים זה לזה. ",
                    "כך גם משבחים את רבי טרפון: \"מעשה ברבי טרפון שהיה מהלך בדרך. מצאו זקן אחד, אמר לו מפני מה בריות מרננות אחריך? והלא כל דבריך אמת וישר הן?! אלא שאתה מקבל תרומה בשאר ימות השנה מכל אדם...\" (תוס', חגיגה פ\"ג הל\"ג). \"אמת\" כאן היא דרך הישר והצדק. כן מתואר רבי דוסא בן הרכינס כמודל לאיש אמת (מכילתא דרבי שמעון בר יוחאי, יח כא, עמ' 133; מכילתא דרבי ישמעאל, מסכתא דעמלק פ\"ב, עמ' 198). איש אמת איננו אפוא רק מי שאינו משקר, אלא טיפוס מיוחד הנוהג בצדקות יתר. כן משמעות המילה במקורות רבים נוספים.",
                    "<b>ועל השלום</b> [<b>שנאמר</b> – זכריה ח טז, <b>אמת ומשפט שלום שפטו בשעריכם</b>] <b>– </b>משפט זה נוסף רק בכ\"י קופמן, וגם בו הוא תוספת של המעתיק או של מעתיק אחר, וכבר העיר בעל מלאכת שלמה שהירושלמי<sup class=\"footnote-marker\">169</sup><i class=\"footnote\">\"תמן תנינן: רבן שמעון בן גמליאל אומר על שלשה דברים העולם עומד, על הדין ועל האמת והשלום. ושלשתן דבר אחד הן. נעשה הדין נעשה אמת נעשה שלום. אמר רבי מנא ושלשתן בפסוק אחד אמת ומשפט שלום שפטו בשעריכם\" (ירו', תענית פ\"ד ה\"ב, סח ע\"א). אם כן המשנה מצוטטת בירושלמי ועליה מוסיף רבי מנא את הפסוק, וודאי שהפסוק לא היה לפניו במשנה.  </i> רואה בפסוק תוספת למימרה ולא חלק מהותי ממנה. אם כן, זו כנראה ראיה לתוספת מדרשית. כפי שהראינו במבוא, בדרך כלל הפסוקים אינם מגוף המימרה.",
                    "הרעיון המרכזי של המשנה הוא ששלושת המושגים הללו (משפט, אמת ושלום – מערכת חוקים, צדק וחיפוש אחרי השלום) חשובים ומשלימים זה את זה, והם תנאי זה לזה. גישה זו חוזרת במקומות רבים, כמו: \" 'בארח צדקה אהלך בתוך נתיבות משפט' (משלי ח כ). התורה אומרת באיזה שביל אני מצויה, בדירכן של עושי צדקה, 'בתוך נתיבות משפט'. א\"ר חונא לאיסקופיסטי<sup class=\"footnote-marker\">170</sup><i class=\"footnote\">מילה יוונית שמשמעה מרכבה (notsapekS – νότσαπεκσ). </i> של מטרונא לכשהיא עוברת בשוק משמטין סייף וזיין, מלפניה וסייף וזיין מאחריה, כך היא התורה, דינים מלפניה ודינים מאחריה. דינים מלפניה, 'שם שם לו חק ומשפט' (שמות טו כה), ודינים מאחריה, 'ואלה המשפטים אשר תשים לפניהם' (שמות כא א)\" (פסיקתא דרב כהנא, יב ח, עמ' 209), וכן: \" 'ואלה המשפטים', מה כתיב למעלה מן הפרשה 'ושפטו את העם בכל עת' (שמות יח כב), ואמר כאן 'ואלה המשפטים' והדברות באמצע, משל למטרונה שהיתה מהלכת הזין מכאן והזין מכאן והיא באמצע...\" (שמות רבה, ל ג). אם כן, ה\"תורה\" והדינים הם בבחינת מערכת דתית מאוחדת, ואין לאחד מהם קיום ללא האחר.",
                    "בעולם היווני-רומי, לעומת זאת, מודגש ערך אחד. החוק הוא עיוור, אין הוא מקדם שלום ואיננו מקדם צדק, אלא שוויון טכני.",
                    "<b>צדק ומשפט - הילכו יחדיו?</b>",
                    "חז\"ל מיעטו לעסוק בשאלות מופשטות של צדק, אבל הנחת העבודה שלהם, שבדרך כלל לא נאמרה, הייתה שהמצוות מביאות לחיי צדק ולשלום חברתי. במסגרת זו נסתפק במדרש אחד: \" 'אתה כוננת מישרים' (תהלים צט ד). אמר רבי אלכסנדרי, אתה כוננת ישרות בעולמיך, יש לו לאדם דין עם חבירו, והוא נכנס עמו לדין, והן מקבלין עליהם מה שהדין יוצא ועושין שלום, הוי אומר 'אתה כוננת מישרים'. אדם יוצא לדרך וראה חמורו של חבירו רובץ תחת משאו, הולך ונותן לו יד ומסייעו לטעון ולפרוק, והן נכנסין לפונדק והוא אומר כך פלוני אוהב אותי, ואני הייתי סבור שהוא שונאי, מיד מדברין זה עם זה ונכנס השלום ביניהם. מי גרם לזה שיעשו שלום ויעשו אוהבין? על ידי ששמר מה שכתוב בתורה 'כי תראה חמור שנאך רבץ [תחת משאו וחדלת מעזב לו עזב תעזב עמו]' (שמות כג ה), הדא הוא דכתיב 'דרכיה דרכי נעם וכל נתיבֹתיה שלום' (משלי ג יז). 'משפט וצדקה ביעקב אתה עשית'. 'ואלה המשפטים אשר תשים לפניהם' (שמות כא א)\" (מדרש תהלים, צט ג, עמ' ריב). אם כן יושר, צדק ומשפט – כולם מונחים חופפים, וקיומם מביא לידי שלום. אגב כך מונחת התשתית הרעיונית למונח המודרני של \"צדק מאחה\" שמשמעו שהמשפט הוא כלי לא רק להכרעה אלא גם להנחת התשתית לעשיית שלום.",
                    "הפסוק וההיגד במסכת אבות ובמקבילות שהבאנו משקפים תפיסה דתית בלתי מציאותית (אוטופית, או אולי נאיבית) שחוקי התנ\"ך הם כמובן צודקים ואמִתיים, ואם יתנהל המשפט לפי חוקי התורה יהיה בכך צדק, ויהיה שלום, שכן בעל הדין המפסיד יקבל את הפסדו בשלווה ואחווה ויסתפק בכך שדבר ה' נעשה. בפועל עינינו הרואות שניתן לקיים מערכת שהיא של צדק, אך היא איננה ערובה לשלום. מעבר לכך, צדק משפטי אינו מבטיח אמת, ומי שרודף אחרי שלום צריך לעתים לשלם במטבע קשה של ויתור על האמת או על הצדק (או על שניהם): \"והלא כל מקום שיש משפט אמת, אין שלום, וכל מקום שיש שלום אין משפט אמת. ואיזהו משפט אמת שיש בו שלום? הוי אומר זה הביצוע. וכן הוא אומר בדוד 'ויהי דוד עושה משפט וצדקה לכל עמו', והלא כל מקום שיש משפט אין צדקה, וכל מקום שיש צדקה אין משפט? אלא איזהו משפט שיש בו צדקה? הוי אומר זה הביצוע\" (תוס', סנהדרין פ\"א ה\"ג, עמ' 415). אם כן במשפט אין שלום, אך ניתן להגיע לשלום בעזרת \"בציעה\", כלומר פשרה. מובן שבפשרה יש יותר שלום, אבל הרבה פחות צדק והרבה פחות משפט. המקום היחיד שבו ניתן להגשים גם את הצדק וגם את המשפט הוא מחוץ למערכת החוק, בפשרה. בניגוד גמור לכך אומרת התוספתא: \"רבי אלעזר בנו של רבי יוסי הגלילי אומר, כל המבצע הרי זה חוטא, והמברך את המבצע הרי זה מנאץ לפני המקום. על זה נאמר 'ובוצע ברך נאץ ה' ' (תהלים י ג), אלא יקוב הדין את ההר, שכן משה היה אומר יקוב הדין את ההר. אבל אהרן היה עושה שלום בין אדם לחבירו, שנאמר 'בשלום ובמישור הלך' וגו' (מלאכי ב ו)\" (סנהדרין פ\"א ה\"ב, עמ' 415; ספרי דברים, יז, עמ' 29-28).",
                    "חסד ומשפט",
                    "עיקרון דומה, בשינוי מסוים: הבבלי מזכיר את האמור בתוספתא, אבל בהסבר שני הוא מסביר את הפסוק בצורה הפוכה: \"...אתאן לתנא קמא. דן את הדין, זיכה את הזכאי וחייב את החייב, וראה שנתחייב עני ממון ושלם לו מתוך ביתו – זה משפט וצדקה, משפט – לזה, וצדקה – לזה. משפט לזה – שהחזיר לו ממון, וצדקה לזה – ששילם לו מתוך ביתו. וכן בדוד הוא אומר: 'ויהי דוד עשה משפט' \" (בבלי, סנהדרין ו ע\"ב)<sup class=\"footnote-marker\">171</sup><i class=\"footnote\">וכן ירו', סנהדרין פ\"ב ה\"ג, כ ע\"א; דברים רבה, ה ג; דברים רבתי, שופטים ג, עמ' 69, ועוד. </i>. אכן, צדקה ומשפט סותרים זה את זה. הפתרון הוא לקיים את המשפט כמות שהוא, ואחר כך יפצה הדיין את המפסיד העני באופן אישי. מבחינה מעשית הפתרון המוצע דומה לפתרון הראשון, אלא ששם אין הכרה בעצם הסתירה שבין הצדק למשפט, וכאן הסתירה ברורה. יתר על כן, כאן החובה המוסרית מוטלת על הדיין ולא על כלל האוכלוסייה<sup class=\"footnote-marker\">172</sup><i class=\"footnote\">כן מציג המדרש את אברהם: \"לא עוד אלא שהיה אברהם אבינו עושה צדקה תחלה ואחר כך משפט, שנאמר 'כי ידעתיו למען אשר יצוה את בניו ואת ביתו אחריו ושמרו דרך ה' לעשות צדקה ומשפט' (בראשית יח יט). בזמן ששני בעלי דינין באין לפני אברהם אבינו לדין ואמר אחד על חבירו זה חייב לי מנה, היה אברהם אבינו מוציא מנה משלו ונותן לו, ואמר להם סדרו דיניכם לפני. וסדרו דינן. כיון שנתחייב אחד לחבירו מנה אמר לזה שבידו המנה תן המנה לחבירך. ואם לאו אמר להם חלקו מה שעליכם והפטרו לשלום. אבל דוד המלך לא עשה כן אלא עושה משפט תחלה ואחר כך צדקה, שנאמר 'ויהי דוד עושה צדקה ומשפט לכל עמו' (שמואל ב ח טו). בזמן שבעלי דינין באין לדין לפני דוד המלך אמר להם סדרו דיניכם. כיון שנתחייב אחד לחבירו מנה היה מוציא מנה משלו ונותן לו, ואם לאו אמר להם חלקו מה שעליכם והפטרו בשלום\" (אבות דרבי נתן, נו\"א פל\"ג, עמ' 94). ראו גם המדרש בבראשית רבה, מט ד, עמ' 305, הפותר את ה\"סתירה\" בדרך אחרת. המדרש רואה לפניו זוג עניים הבא להתדיין על שארית כספו.  </i>.",
                    "פתרון אחר להתנגשות הערכים הוא שהמשפט נדחה מפני חובת העזרה לזולת העני, על פי גישת \"לפנים משורת הדין\". ביטוי לכך מצינו רק בסוגיית האמוראים בבבלי. הדין נדחה מפני העיקרון של עשיית הישר והטוב (בבלי, בבא מציעא כד ע\"א; ל ע\"א), או בניסוח אחר המבטא אותו רעיון: \"למען תלך בדרך טובים\" (משלי ב כ – ירו', בבא מציעא פ\"ו ה\"ו, יא ע\"א; בבלי, ג ע\"א). אותו מעשה מופיע בשני התלמודים, ברם בבבלי הוא מוצג כנורמה משפטית – לפנים משורת הדין, ובירושלמי – כהנחיה מוסרית. גישה זו תובעת לשנות את הדין מפני לחצי הצורך בצדקה. היא עומדת בניגוד לפסוק \"ודל לא תהדר בריבו\" (שמות כג ג) ולדרשות הסובבות אותו.",
                    "הגישה האחרונה נידונה ארוכות בספרות הפרשנים. אלו עסקו בשאלה אם יש כאן נורמה משפטית, מעשה חסד וולונטרי ואישי, או אולי מעשה וולונטרי שחכמים נתבעים לאמצו ולעשותו לנורמה אישית. לא כאן המקום לקיים דיון בספרות הראשונים, והסתפקנו בהגדרת המשתמע מהתלמוד עצמו. עם זאת, ראוי להעמיד את הרעיון בהקשרו הרחב יותר. אמנם הבבלי מצטט את מדרש התנאים בנושא, אבל המדרש התנאי עצמו אינו מתייחס לרובד המשפטי דווקא: \" 'והודעת להם את הדרך ילכו בה' (שמות יח כ), זה תלמוד תורה; 'ואת המעשה אשר יעשון', זה מעשה הטוב, דברי רבי יהושע; רבי אלעזר המודעי אומר, 'והודעת להם', הודע להם בית חייהם; 'את הדרך', זה בקור חולים; 'ילכו', זו קבורת מתים; 'בה', זו גמילות חסדים; 'ואת המעשה', זו שורת הדין; 'אשר יעשון', זה לפנים משורת הדין\" (מכילתא דרבי ישמעאל, יתרו, מסכתא דעמלק, ב, עמ' 198; מכילתא דרבי שמעון בר יוחאי, יח כ, עמ' 133)<sup class=\"footnote-marker\">173</sup><i class=\"footnote\">ראו עוד בבלי, בבא מציעא טז ע\"ב; ל ע\"ב; לה ע\"א; קח ע\"א. גישה מתונה יותר התלמוד מציג בסוגיה אחרת: \"תורה דכתיב בה אמת, דכתיב: 'אמת קנה ואל תמכור' (משלי כג כג) – אין הקב\"ה עושה לפנים משורת הדין. דין דלא כתיב ביה אמת – הקב\"ה עושה לפנים משורת הדין\" (בבלי, עבודה זרה ד ע\"ב). \"תורה\" כאן היא עולם הערכים, ואולי גם המצוות הפולחניות (שבין אדם למקום), ובהן אין לפנים משורת הדין, אבל בדיני ממונות יש צורך לנהוג לעתים לפנים משורת הדין. כל הדוגמאות מהתלמוד הבבלי הן בדיני ממונות, אך רק הסוגיה בעבודה זרה מעניקה ממד תאולוגי להבחנה זו. </i>. במדרש \"לפנים משורת הדין\" עשוי להתפרש כחומרה וכהקפדה על מצוות סתם כך ומעבר לנדרש, ואכן במשמעות זו המונח מופיע בסדרת מדרשים (בבלי, ברכות מה ע\"ב; דברים רבה, ד א; ד ג). ברם במקורות התנאיים \"שורת הדין\" הוא מונח חיובי לדין עצמו (משנה, גיטין פ\"ד מ\"ד). למשל, מדובר על עדות שבה לפי שורת הדין העד אינו נאמן, אך משום שלא נחשדו ישראל זוכה העד לאמון (תוספתא, תרומות פ\"ב ה\"ב). במדרש אחר \"שורת הדין\" מקבילה ל\"מידת הדין\" ומנוגדת לרחמים; האל דן את עמו לא בשורת הדין אלא ברחמים (בבלי, ברכות ז ע\"א ועוד). השימוש במונח כנורמה משפטית הוא משני, ומצרף את כל המשמעויות הללו. ",
                    "ראוי להעיר כי גישה אחרונה זו אינה נפוצה בספרות חז\"ל. לא זו בלבד שמצינו במפורש פרשנויות אחרות, אלא שפרשנות זו ננקטת רק במקרים אחדים.",
                    "חשוב לציין שגישת \"לפנים משורת הדין\" אינה תוצאה של התנגשות בין נורמות פנימיות (ההלכה המשפטית) לנורמות חיצוניות; הרחמים הם מרכיב מהותי בעולמה של יהדות בכלל, ובעולמו של בית המדרש בפרט. ההתנגשות היא בין ערכים פנימיים, בין שני סוגי צדק ששניהם נתבעים על ידי חכמים. זו אינה התמודדות עם ערכים שמחוץ לעולמה של היהדות, אולם בתיאור ההתנגשות יש הכרה בכך שלא תמיד ההלכה צודקת.",
                    "עצם ההכרה שצדק ומשפט או אמת ושלום עשויים להתנגש ביניהם, שלא תמיד הם משלימים זה את זה, היא תפיסה מהפכנית, כמעט הטחה כלפי שמים. היא מבטאת התבוננות רֵאלית בעולם המציאות שאיננו עולם מושלם, וגם תסכול מתוצאותיו של הצו האלוקי. אין בכך קריאת תיגר על ההלכה, אלא הכרה במוגבלותה. במבוא עמדנו על תחושת הסיפוק של המאמין, שאין בה מקום לספקות ולערכים נוגדים. בספרות חז\"ל מצינו, אפוא, גם נימות אחרות. עם זאת, יש לומר שברוב המקורות נתפסים שני צמדי המושגים כמשלימים זה את זה וכנובעים זה מזה. על המקורות שכבר הובאו מתווספת משנתנו. נוסיף מקור המהווה מקבילה ישירה למשנתנו: \"תמן תנינן רבן שמעון בן גמליאל אומר על שלשה דברים העולם עומד, על הדין ועל האמת והשלום, ושלשתן דבר אחד הן. נעשה הדין נעשה אמת נעשה שלום. אמר רבי מנא ושלשתן בפסוק אחד, 'אמת ומשפט שלום שפטו בשעריכם' (זכריה ח טז)\"<sup class=\"footnote-marker\">174</sup><i class=\"footnote\">ירו', תענית פ\"ד ה\"ב, סח ע\"א; מגילה פ\"ג ה\"ו, עד ע\"ב; פסיקתא דרב כהנא, יט ו, עמ' 903; מדרש תנחומא, שופטים טו; ראו עוד אבות דרבי נתן, נו\"ב פל\"ב, עמ' 07, שם הניסוח ניטרלי ואין בו נקיטת עמדה בשאלה אם ערכים אלו סותרים או משלימים. </i>. דומה שמגמה זו היא הרווחת בעולמם של חכמים.",
                    "סיכום:",
                    "נמצאנו למדים שרק לעתים נדירות חרגו חכמים מתפיסתם הכללית שהמשפט הוא הצדק ושיש מקום לצדק אחר. אך המקרים המעטים מעידים על עצמתה של התפיסה האנרכיסטית כביכול. רווחים יותר הביטויים לכך שהמשפט מותיר מרווח רחב להתנהגות מוסרית אף כשאין הוא מחייב זאת, למשל \"פטור בדיני אדם וחייב בדיני שמים\"<sup class=\"footnote-marker\">175</sup><i class=\"footnote\">משנה, בבא קמא פ\"ו מ\"ד; תוס', שם פ\"ו הי\"ז; פ\"ט הל\"א; בבלי, גיטין נג ע\"א; בבא קמא צח ע\"א, ומקבילות רבות. </i>, \"פטור מדיני אדם ודינו מסור לשמים\"<sup class=\"footnote-marker\">176</sup><i class=\"footnote\">תוס', בבא קמא פ\"ו הט\"ז-הי\"ז; השוו מכילתא דרבי ישמעאל, משפטים, מסכתא דנזיקין, ד, עמ' 362; ספרי במדבר, קס, עמ' 812.  </i>, או \"מי שפרע מאנשי דור המבול ומדור הפלגה הוא עתיד להפרע ממי שאינו עומד בדבורו\"<sup class=\"footnote-marker\">177</sup><i class=\"footnote\">משנה, בבא מציעא פ\"ד מ\"ב; תוס', פ\"ג הי\"ד, ומקבילות רבות. </i>, \"נבל ברשות התורה\"<sup class=\"footnote-marker\">178</sup><i class=\"footnote\">ביטוי זה מצוי בספרות הבתר-תלמודית בלבד. </i>, \"צא ידי שמים\"<sup class=\"footnote-marker\">179</sup><i class=\"footnote\">ירו', כתובות פ\"ג ה\"י, כח ע\"א. רבי יוחנן מפרש את הביטוי כצדק חברתי. במכילתא דרבי ישמעאל, משפטים, מסכתא דנזיקין, י, עמ' 382, מופיע העיקרון אך ללא הביטוי.  </i>. כל הביטויים הללו תובעים מאדם לעשות יותר ממה שהחוק דורש ממנו, ואם תרצו, אפשר לומר שיש בהם הכרה מתסכלת במוגבלות המשפט, שלא כל מה שהותר משפטית הוא גם ראוי ונכון. נסיים טיעון זה במדרש התנאי: \" 'כי תעשה הטוב והישר' (דברים יב כח), הטוב בעיני שמים והישר בעיני אדם, דברי רבי עקיבה. וכן הוא אומר: 'ומצא חן ושכל טוב בעיני אלהים ואדם' (משלי ג ד). רבי ישמעאל אומר הישר בעיני שמים\" (ספרי דברים, עט, עמ' 145). לרבי עקיבא ברור שהטוב בעיני ה' הוא גם הישר בעיני אדם, וחד הם. אבל רבי ישמעאל מדגיש שיש אמנם ישר בעיני אדם, ואולי גם הוא יסכים שהדבר חשוב עד מאוד, אך לא די בו. יש לעשות את הישר בעיני שמים, ומן הסתם זהו רף גבוה יותר<sup class=\"footnote-marker\">180</sup><i class=\"footnote\">ראו ספראי, צדק.  </i>.",
                    "אם כן, המימרות שבמשנתנו מצטרפות לסדרה נדירה ומצומצמת של הנחיות חובקות עולם שעולם של ערכים מקופל בהן בקיצור ובתמציתיות."
                ]
            ],
            [
                [
                    "משנה ט להלן היא מקבילתה של משנה זו. מגמת העריכה כאן היא תיאור שווה-משקל של שני ענפי שושלת המסירה. ההמשך הראשון הוא בית הנשיאים שרבי הוא נציגו המובהק, וההמשך השני הוא רבן יוחנן בן זכאי ותלמידיו, שרשרת שמשנה ט היא אחד מעמודי התווך שלה. במבוא הראינו שקרוב לוודאי שההמשך השני (רבן יוחנן בן זכאי ותלמידיו) הוא ההמשך המקורי, ועורך משני החדיר לשושלת המסירה את בית הנשיאים. ההחדרה לוותה בהגדרה שהנשיאים הם בניו של הלל, והמשנה שלנו רומזת לכך שרבי עוסק באותם נושאים, כמו הענף המקורי של שושלת המסירה.",
                    "<b>רבי אומר</b> – רבי מופיע לעתים נדירות במשנה<sup class=\"footnote-marker\">1</sup><i class=\"footnote\">להלן פ\"ד מכ\"א, וראו פירושנו לה. </i>, אבל במסכת אבות הוא נזכר, ואף בנו נזכר, משום שהמסכת הזאת, או לפחות השושלת של בית רבי, נערכה מאוחר יותר מגוף המשנה, כפי שהערנו במבוא.",
                    "<b>אי זו היא דרך ישרה</b> – דרך ישרה היא היפוכה של חטא. \"טוב ורע חיים ומות ריש ועשר מה' הוא<sup class=\"footnote-marker\">2</sup><i class=\"footnote\">שמו של האל נכתב בבן סירה בשלוש אותיות י'. </i>, ...חטא ודרכים ישרים מה' הוא\" (בן סירה, יא יד-טו).",
                    "<b>שיבור לו האדם</b> – השאלה באה מתחום ספרות החכמה. כפי שהגדרנו במבוא, בעקבותיו של טרופר, יש במסכת אבות משקע עמוק של ספרות חכמה. חכמים עסקו בשאלות אלו, כפי שגם עסקו בהן פילוסופים מאומות העולם. במסגרת החיים היהודיים היה מקום לצפות לאמירה ששמירת מצוות היא דרך הישר, לימוד תורה, צדקה וכדומה. אבל בספרות החכמה התשובה היא תמיד כללית יותר. מקבילה מיוחדת לסוג זה של שאלות יש באיגרת אריסטיאס, שם המלך שואל את החכמים היהודיים שאלות כאלה (פסוק רט ואילך). השאלות אינן זהות לשאלות הנדונות במסכת אבות, אך הן מאותן שאלות חכמה שמופיעות גם שם.",
                    "<b>כל שהיא תפארת לעוש</b><b>ָ</b><b>ה</b> – בכתב היד קמץ ב-ש', כלומר התנהגות המביאה לאדם תפארת. במקורות נוספים נדרש מהאדם שיתנהג כלפי שמים באותה מידה שהוא מתנהג כלפי אנשים, כפי שנדרש גם להלן פ\"ד מי\"ב. ברם במקרה זה לפנינו דיון טיפוסי לספרות חכמה, והתשובה שהקוראים מצפים לה איננה מהתחום הדתי אלא מהתחום הכללי. בכתב יד פרמא הגרסה היא \"תפארת לעושיו\". נוסח זה סובל שני פירושים: תפארת לעושה אותו, או תפארת למי שעשה את האדם, כלומר תפארת לשמים; זה כמובן ניסוח דתי ש\"מתקן\" את ספרות החכמה והופך את המשפט להיגד דתי. הרי\"ם אכן מפרש כך וגורס \"תפארת לעושהו\": \"ופרוש 'לעושהו' הוא האל יתברך, העושה את האדם\".",
                    "<b>תפארת לו מן האדם</b> – הרי\"ם מעיר לגרסה ממשניות מדויקות שנכתבו בירושלים ובהן כתוב \"ותפארת\", וכן הוא בעדי נוסח אחדים<sup class=\"footnote-marker\">3</sup><i class=\"footnote\">הרשב\"ץ מגן על נוסחת \"עושיהו\" וטוען שהווי\"ו האחרונה עברה מהמילה \"לעושיהו\" ל-\"ותפארת\". </i>. ללא וי\"ו חיבור זאת הרי שלפנינו שני היגדים המפרשים זה את זה: תפארת לעושה היא תפארת מן האדם, ואם נגרוס עם וי\"ו הרי שאלו שני תנאים מצטרפים. השאלה איננה רק שאלת נוסח, אלא בעיקר שאלת משמעות. ראינו לעתים קרובות במשנה שהאות וי\"ו איננה לחיבור, או שהיא חסרה במקום שהיום היינו מטילים אותה לחיבור. את שתי המשמעויות השונות ניתן להתאים לשתי הנוסחאות האפשריות. להלן נציע מקבילות לגישה זו.",
                    "מבחינה לשונית הפיסוק של המשנה יוצר כמה אפשרויות הבנה:",
                    "1. איזו דרך הישר? (עד כאן השאלה). תשובה – כל שהיא תפארת לעושהו, היא גם תפארת מן האדם. כלומר איזוהי דרך הישר שתהיה תפארת לאדם? כל שהיא תפארת לעושהו (לקב\"ה) היא תפארת גם בעיני בני האדם. כך הציע גם אפשטיין, ועיקר הפירוש מצוי גם בראשונים.",
                    "2. איזו דרך הישר? (עד כאן השאלה). תשובה – כל שהיא תפארת לעושה, היא גם תפארת מן האדם. כלומר איזוהי דרך הישר שתהיה תפארת לאדם העושה אותה? כל שהיא תפארת לעושה אותה היא תפארת גם בעיני כולם.",
                    "3. איזו דרך הישר שהיא תפארת לעושהו (לקב\"ה)? (עד כאן השאלה). תשובה – כל שהיא תפארת לבני האדם בכלל.",
                    "4. איזו דרך הישר שהיא תפארת לעושה אותה? (עד כאן השאלה). תשובה – כל שהיא תפארת לבני האדם בכלל (כך פירשה את המימרה הסוגיה בבבלי, נדרים כג ע\"א).",
                    "5. איזו היא דרך הישר שהיא תפארת לעושה אותה (או להקב\"ה), ותפארת מן האדם? (עד כאן השאלה). תשובה – הווי זהיר במצווה קלה. כך מציע רבי נתן אב הישיבה, וקשה, שכן כך נשבר המבנה של שלוש מימרות והמימרה השלישית תלושה. יתר על כן, התשובה איננה מתחום החכמה אלא מהתחום הדתי-יהודי. אבל אולי זו כוונת המחבר, לשאול שאלה מתחום החכמה ולענות תשובה דתית-יהודית. ",
                    "שאלת הפיסוק איננה קשורה לשאלת הנוסח, האם כתוב \"ותפארת לו מן האדם\" (נוסח המתאים לפיסוק הראשון והשני) או שאין וי\"ו חיבור ואז הנוסח מתאים לפירושים השלישי והרביעי. גם אם האות וי\"ו קיימת היא עשויה להתפרש כווי\"ו ההדגשה או ההכפלה<sup class=\"footnote-marker\">4</sup><i class=\"footnote\">זאת בניגוד לרי\"ש ולרי\"ם, וראו שרביט, פירוש, עמ' 73-72.  </i>. ",
                    "<b>והווי זהיר במצוה קלה כמצוה חמורה</b> – המחבר יודע שיש מצווה קלה ויש חמורה, אך בשתיהן צריך להיזהר. תורת המיון של המצוות לרמות שונות איננה פשוטה. מבחינה הלכתית (משפטית) כל סוגי המצוות הן חובה, ויש לדרג ביניהן רק כאשר הן מתנגשות. יש כללים מספר לדירוג זה, והם כולם טכניים (עשה דוחה לא תעשה וכו'). כלל זה הוא אמוראי בלבד, ולא בכך עוסקת המשנה<sup class=\"footnote-marker\">5</sup><i class=\"footnote\">אשר להבדל בין אב מלאכה ותולדות, ראו פירושנו לשבת פ\"ז מ\"ב.  </i>. המשנה עוסקת כנראה במצוות שמבחינת טיבן הן חשובות יותר, ולאבחנ ה זו אין משמעות \"משפטית\". רעיון זה של שוויון המצוות הבלתי שוות חוזר להלן בפ\"ד מ\"ב. לימוד המשנה מציג שתי שאלות תאולוגיות:",
                    "1. כיצד הגדירו חכמים מצווה קלה, וכיצד פתרו לעצמם את הקושי שבהעמדת מצווה מסוימת כ\"קלה\". האם דירוג זה מקובל על הכול? ",
                    "2. ההיגד במשנה מציג את קבלת השכר כמניע מרכזי לקיום מצוות. לעיל (פ\"א מ\"ג) ראינו כי קיים היה זרם שהתנגד לכלול את שיקול השכר כסיבה למצוות. האם משנתנו חולקת, והאם מצדדי גישה זו גם הם יהיו שותפים להגדרה שיש לרדוף אחרי מצווה קלה כחמורה? ",
                    "<b>קלה וחמורה</b>",
                    "נפתח בהצגת הפרשנויות למצווה \"קלה\" או \"חמורה\".",
                    "מצוות שילוח הקן מוצגת כמצווה המובהקת שהיא בבחינת \"מצווה קלה\": \"לא יטול אדם 'אם על בנים' אפילו לטהר את המצורע. ומה אם מצוה קלה שהיא כאיסר אמרה תורה (דברים כב ז) 'למען ייטב לך והארכת ימים', קל וחומר על מצות חמורות שבתורה\" (משנה, חולין פי\"ב מ\"ה). שילוח הקן מוגדרת כך משום שערכה הכספי נמוך, הציפור נמכרת במחיר של איסר בלבד<sup class=\"footnote-marker\">6</sup><i class=\"footnote\">גם בברית החדשה חוזרת דוגמה זאת של ציפורים כדוגמה למשהו קל ערך, אך מטרת הקטע שונה, להראות   \t שגם משהו קל ערך כזה אינו מתבצע מבלעדי הניהוג האלוקי. ראו מתי י 29, גם שם הדגש הוא שדבר כה קל   \t ערך מונהג על ידי האל. </i>. אם כן, מצווה קלה היא קלה בגלל מחירה, ואכן שכרה כמו המצוות ה\"גדולות\" שבתורה. הארכת ימים הובטחה כשכר לכל המצוות (דברים ד מ; ה כט) ולכיבוד אב ואם (דברים ו כב). ייתכן, אפוא, שכיבוד אב ואם היא מצווה גדולה, אך פשוט יותר שהכוונה לכלל המצוות. מכל מקום, משנת חולין כמשנתנו מגדירה שלמצווה הקלה שכר כמו למצווה הגדולה. כך מפרש גם הירושלמי את המשנה בחולין מבלי להתייחס אליה ישירות: \"אמר רבי בא בר כהנא השוה הכתוב מצוה קלה שבקלות למצוה חמורה שבחמורות. מצוה קלה שבקלות זה שילוח הקן, ומצוה חמורה שבחמורות זה כיבוד אב ואם. ובשתיהן כתיב והארכת ימים. אמר רבי אבון ומה אם דבר שהוא פריעת החוב, כתיב בו 'למען ייטב לך ולמען יאריכון ימיך', דבר שיש בו חסרון כיס וסיכון נפשות לא כל שכן\" (פאה פ\"א ה\"א, טו ע\"ד)<sup class=\"footnote-marker\">7</sup><i class=\"footnote\">זוסמן הסיק בשעתו שהירושלמי אינו מפרש את משניות קודשים. במקרה זה אמנם אין כאן פירוש, אך נראה שהירושלמי מתייחס למשנת חולין.  </i>. בירושלמי בסוגיה אחרת שוב משוות שתי המצוות הללו, אך במקום \"מתן שכרן\" או הארכת ימים הדרשן מדבר על \"אין את יודע מאי זה מהן יוצא לך חיים\" (קידושין פ\"א ה\"ז, סא ע\"ב), כלומר המצוות ה\"קלות\" עשויות להיות בעלות ערך דתי חשוב מאוד. כלומר, לכל מצווה ערך מוסרי דתי גדול שאיננו בר מדידה והשוואה למצוות אחרות. להלן נחזור לכיוון פרשני זה.",
                    "החלוקה הרגילה של רמות המצוות היא בין שלוש המצוות שהן \"יהרג ואל יעבור\" (ודוחות פיקוח נפש), וניגודן הוא מצוות קלות (תוס', שבת פט\"ו הי\"ז; ירו', שביעית פ\"ד ה\"ב, לה ע\"א; סנהדרין פ\"ג ה\"ה, כא ע\"ב, ועוד). חלוקה זו כנראה איננה זו שאליה רומזת משנתנו. בירושלמי זה, הדוגמה למצווה קלה היא הימנעות משתיית מים בכלי זכוכית צבעוני, כך שהצופה יחשוב שהאדם שותה יין של עבודה זרה. אין זו עברה, שכן מים של עבודה זרה מותרים בשתייה, אך זו עברה קלה משום שהרואה סבור שזה יין האסור בשתייה. ואכן, המושלים הפגאניים במאה השנייה השתמשו באמצעי זה כדי לפתות נוצרים להתנהג כאילו הם עוברים על דתם. בשביל התלמוד זו מצווה קלה: \"אפילו מצוה קלה לא ישמע לו כגון לולינוס ופפוס אחיו שנתנו להן מים בכלי זכוכית\" (ירו', שביעית שם).",
                    "באבות דרבי נתן (נו\"ב פ\"א, ד ע\"ב) מוגדרת אי אכילת פרי עץ הדעת כמצווה קלה. כאן מה שמגדיר את מעמד המצווה איננו מחירה אלא הקושי לבצעה. להגדרה זו שותפים מקורות נוספים (בבלי, שבת נה ע\"ב). בסוגיה אחרת שינוי צורת נעילת הנעל היא מצווה קלה (בבלי, סנהדרין עד ע\"א), אם היא נעשית כסמל לשמד. במקום אחר מוגדרת כך מצוות ישיבה בסוכה (בבלי, עבודה זרה ג ע\"א). הסוגיה הסתמית שם מנמקת הגדרה זו בכך שאין בה חסרון כיס.",
                    "לעומת כל זאת, בספרי מוגדרת מצווה קלה כאיסור קיום יחסי אישות עם נכריות (ספרי במדבר, קטו, עמ' 129). ייתכן שהגדרה זו באה בלשון סגי נהור. ",
                    "עד כאן התרחקו חכמים מהגדרה תאולוגית של מצווה קלה. מצווה קלה היא קלה לעשייה, קלה במחירה אך לא כזאת שהיא בעלת ערך דתי נחות. בספרות התנאית משתמשים במונח זה גם במשמעות הדתית שאליה רמזנו.",
                    "משמעות דתית עמוקה יותר יש למינוח \"מצווה קלה\" במדרשי ההלכה. בספרי: \" 'את כל הדברים האלה אשר אנכי מצוך', שתהא מצוה קלה חביבה עליך כמצוה חמורה. 'כי תעשה הטוב והישר', הטוב בעיני שמים והישר בעיני אדם, דברי רבי עקיבה, וכן הוא אומר (משלי ג ד) 'ומצא חן ושכל טוב בעיני אלהים ואדם'. רבי ישמעאל אומר הישר בעיני שמים\" (ספרי דברים, עט, עמ' 145). המדרש מושפע מהרעיון שבמשנתנו אם כי אינו מצטט אותה, ואין עדות לשימוש ישיר בעריכה של אחד המקורות. גם במדרש חוזר הרעיון של מצווה קלה וחמורה, אך שניהם בכלל \"אשר אנכי מצוך\", כלומר אין הבדל בין המצוות. הדרשן מכיר את המינוח (ממשנתנו?), ולמעשה מתנגד לו ברמה התאולוגית. כמו כן בהמשך: \"את כל הדבר אשר אנכי מצוה אתכם, שתהא מצוה קלה חביבה עליך כמצוה חמורה\" (ספרי דברים, פב, עמ' 148), ובסגנון אחר בהמשך (שם צו, עמ' 157; קטו, עמ' 174). בסיפא יש דרשה אחרת להגדרה של מעשה טוב, מה שהמשנה לעיל כינתה \"תפארת\". רבי עקיבא מדגיש את התפארת הכפולה מה' ומאדם, ורבי ישמעאל מדגיש את הישר בעיני שמים ומתעלם מגורם האדם. בפירוש משפט זה הצענו במשנה שתי קריאות, האחת מדגישה את התפארת הכפולה והאחרת את התפארת מהאדם בלבד. גישתו של רבי ישמעאל היא גישה שלישית. אין צורך לראות כל גישה כעמדה תאולוגית שיטתית. כל אחד נוקט עמדה המתאימה לפסוק או להזדמנות שבה דיבר, אך בדברים עולות הגישות השונות שפילוסוף או תאולוג שיטתי עשוי לארוג אותן למסכת שלמה.",
                    "במדרש אחר בספרי יש אבחנה דתית בין מצווה קלה לחמורה. מצווה קלה היא שנאה לחבר, ומצווה חמורה היא \"קם וארב לו\" (ספרי דברים, קפז, עמ' 226). מצווה קלה היא תחושת הלב, והחמורה היא עברה בפועל. הוא הדין בגירושין. לפי רבי יהודה \"כי יקח איש אשה ושנאה\" היא עברה קלה (עבר על מצווה קלה), והוצאת שם רע היא מצווה חמורה (ספרי דברים, רלח, עמ' 270).",
                    "אם כן בספרי דברים, שהוא מבית מדרשו של רבי עקיבא, עולה הדרישה הדתית לשוויון בין המצוות. למעשה רעיון המצווה הקלה מתבטל. ואכן רבי עקיבא הוא המדגיש את חובת אהבת ה', ומבחינתו של האוהב, השכר הוא משני.",
                    "לישו מיוחסות מימרות מספר בנושא. גם במתי (כב 38) וגם במרקוס (יב 34) חוזרת ההגדרה של מצוות \"ואהבת לרעך כמוך\" כמצווה גדולה. במקבילה בלוקס (י 28-25) חסרה הגדרה זו. הפסוקים שציטטנו מספרי מתייחסים למצוות \"ואהבת לרעך כמוך\", אך ההקשר התאולוגי שונה. אם יש קשר בין המימרות המיוחסות לישו והמדרש, הרי שישו החמיץ את עיקר המדרש. מכל מקום הוא מפרש שמצווה גדולה היא מצווה חשובה ומרכזית; הוא בא להסביר מהי המצווה הראשונה, ומתעלם מהבעיה התאולוגית של הצורך לדרג את המצוות.",
                    "בדרך אחרת מהלך פלוסר. הוא מציע לקרוא את כל המשנה בדרך אחרת<sup class=\"footnote-marker\">8</sup><i class=\"footnote\">פלוסר, דרך הישר.  </i>. עצם הניסוח \"שיבור לו האדם\" משמעו שיש לאדם זכות בחירה, בניגוד לתורתם של בני כתות מדבר יהודה שסברו שאין לאדם בחירה, אלא כל אדם נברא בדרך המחייבת אותו ללכת בדרך הישר או בדרך הרע. אף על פי כן מצא פלוסר את התבנית הספרותית של שתי הדרכים בספרות התקופה בהופעות מספר: במסכת דרך ארץ, בספר הדידכי הנוצרי שבבסיסו תורת \"דרך ארץ\" היהודית (כפי שפורשה ועוותה על ידי המחבר הנוצרי) (פ\"ד-פ\"ה), ובסרך היחד של כתות קומראן שקיבל את המערכת הבסיסית והתאים אותה לתורתם הדטרמיניסטית. לדעתו של פלוסר שלושת הטקסטים הקדומים הללו הם עיבודים לטקסט שאיננו בידינו, והוא מכנה אותו \"מסכת שתי הדרכים\". מסכת או פרק זה כוללים תפיסה בסיסית שלאדם בחירה בין שתי דרכים, טובה ורעה. הטובה היא \"דרך ארץ\", שמשמעה תורת המוסר הטהור; תורה שאיננה מנוגדת כמובן להלכה אלא להפך, כוללת את המצוות בתוכה. עם זאת היא מדגישה את חשיבות המוסר כעולה על ההלכה (זו המשמעות המקורית של \"דרך ארץ קדמה לתורה\"). אחד ממרכיבי תורת \"דרך ארץ\" היא שמצווה גוררת מצווה ושכל מצווה היא מעין ישות עצמאית. על כן \"הרחק מן המביא לידי חטא, ומן הדומה לו. הוי נרתע מחטא הקל, שמא יביאך לחטא חמור. הוי רץ למצוה קלה, שתביאך לידי חמורה\" (מסכת דרך ארץ פ\"א הכ\"ו). מסכת דרך ארץ שבידינו היא עיבוד מאוחר יחסית של מסכת דרך ארץ הקדומה. ההנמקות \"שמא יביאך לחטא חמור\", \"שתביאך לידי חמורה\", הן הנמקות מאוחרות, והן מרדדות את המשמעות העמוקה שכל מצווה היא ישות אלוקית חשובה כשלעצמה, ולכן צריך לקיימה בלב שלם ובאהבה. כמו כן: \"הרחק מן המביא לידי עבירה. מן הכעור ומן הדומה לכעור. שמא יחשדוך אחרים בעבירה\" (מסכת דרך ארץ לפי נוסח סדר רב עמרם גאון<sup class=\"footnote-marker\">9</sup><i class=\"footnote\">הפרק מצוי כסיום ללימוד פרקי אבות במנחה של שבת. </i>). לפי הסבר זה הרי שגם משנתנו היא שריד מאותה תורת \"דרך ארץ\". לאדם שתי דרכים, והדרך הישרה היא לקיים את כל המצוות ללא אבחנה ודירוג. הדברים הולמים את הפירוש שכל הרישא (עד \"תפארת לו מן האדם\") היא השאלה מהי דרך הישר, והתשובה היא \"הוי רץ למצוה קלה כחמורה\". כל הביטויים האחרים שהבאנו שנעשה בהם שימוש במונח הם פיתוחים מאוחרים לתורת דרך ארץ הקדומה שבה לכל מצווה ערך עצמי עליון.",
                    "במבוא למסכת הרחבנו מעט ביחס שבין משנת דרך ארץ ובין מסכת אבות. נסתפק בכך שאיננו בטוחים שאנו יכולים לשחזר את משנת דרך ארץ הקדומה (אם בכלל הייתה קיימת ואם בכלל הייתה מגובשת) מתוך החיבורים המאוחרים, כולל מסכת דרך ארץ. אם הייתה מסכת דרך ארץ קדומה הרי שגם מסכת אבות היא עיבוד מאוחר שלה, וצריך להבין את מסכת אבות לגופה, כפי שנוסחו הדברים בידי העורך. לפיכך, המקבילות שהבאנו למונח \"מצווה קלה\" הן המקבילות הרלוונטיות, ואילו המקבילות ה\"קדומות\" (שלמעשה הן שחזור בלתי מוכח) מתוך מסכת דרך ארץ הן יותר רחוקות ממסכת אבות. ",
                    "<b>שאין אתה יודע מתן שכרן שלמצות</b><b> – </b>משנתנו מדברת על שכרן של מצוות. כפי שאמרנו, העמדה כזאת צריכה לעורר קושי אצל המסתייגים משמירת מצוות בשל שכר, כגון אנטיגונוס איש סוכו. ואכן, באבות דרבי נתן למקום: \"לפיכך אמרו חכמים הרחק מחטא הקל שמא יביאך לחטא חמור הוי רץ למצוה קלה שיביאך למצוה רבה\" (נו\"א פ\"ב, ה ע\"א). אם כן אין שכר, אלא צפייה לכך שהמצווה הקלה תגרור מצוות נוספות. כפי שראינו במקבילות יש הסתייגות מהסבר זה של שכר למצוות, ונסכם את הגישות השונות להלן (פ\"ג מט\"ו). לפי הסברו של פלוסר שהצענו לעיל הרי שזו הנמקה מאוחרת, והתפיסה המקורית היא ש\"הוי רץ למצוה קלה\" כי גם מה שאדם סבור שהיא מצווה קלה היא ישות אלוקית חיונית ובעלת חשיבות אין סופית.",
                    "<b>והווי מחשב הפסד מצוה כנגד שכרה ושכר עבירה כנגד הפסדה</b> – המחבר יורד מהרמה התאולוגית לרמה המעשית. אדם הרוצה לעבור עברה צריך לשית את לבו להפסד השכר. ברור שרבי נוקט כאן בעמדה מתחשבנת שבה שכר המצווה ופרטיו, ומערכת התעריפים המדויקת, הם המוטיבציה לקיום מצוות. כפי שאמרנו קודם, אפשר שהמשפט הוא תוספת מאוחרת ה\"מרדדת\" את הרעיון הדתי בדבר חשיבות כל מצווה, והופכת את קיום המצוות למערכת התחשבנות.",
                    "<b>השתכל בשלשה דברים ואין אתה בא לידי עבירה דע מה למעלה ממך</b> – האל הרואה, ובהקשר שלנו האל המשלם על עברות ומצוות, <b>עין רואה ואוזן שומעת</b> – האל המנהל את מערכת החשבונות, <b>וכל מעשיך בספר נכתבים</b> – כדי שניתן יהיה לקיים את מערכת ההתחשבנויות. הביטוי \"היסתכל בשלשה דברים ואין אתה בא לידי עבירה\" חוזר גם בפתיחת פרק ג, והוא ממשחקי העריכה של המחבר. על משמעותה הרעיונית האפשרית של העריכה נעמוד להלן.",
                    "בדברי רבי שלוש מימרות: 1. הדרך הישרה, 2. מצווה קלה כחמורה, 3. האמונה בשכר ובעונש. אפשר ששתי המימרות האחרונות קשורות זו לזו, והראשונה באה מתחום אחר, תחום החכמה. אך הצענו גם אפשרות שכל שלוש המימרות הן יחידה אחת: 1. השאלה, 2. התשובה, 3. הנמקה לתשובה. ",
                    "רבי במשנה",
                    "רבי מופיע במשנה רק לעתים רחוקות, ובחלק מהמקרים שהוא מופיע בהם הדבר שנוי במחלוקת בין עדי הנוסח<sup class=\"footnote-marker\">10</sup><i class=\"footnote\">אפשטיין, מבואות, עמ' 196-194, וראו פירושנו לבכורות פ\"ז מ\"ו; נדרים פ\"ג מי\"א; נזיר פ\"א מ\"ד; מנחות פי\"ג מ\"ב; מעשרות פ\"ה מ\"ה. </i>, ואף על פי כן נותרו אזכרות מספר שבהן לא חלו ידי מעתיקים. במקרה שלנו ברור שרבי והדורות שאחריו הם מגוף המשנה, כלומר אין הם תוספת אלא עיקר המשנה, ומשנת אבות נערכה בראשית דורות האמוראים. נמשיך בכך להלן."
                ],
                [
                    "<b>רבן גמליאל בנו של רבי יהודה הנשיא אומר</b> – כאמור במשנה הקודמת בדרך כלל רבי הוא סוף המשנה, ואין מופיעים בה חכמים מהדורות שאחריו. רבן גמליאל בנו ודאי אינו מופיע במשנה, אך נזכר פעם בתוספתא (סוטה פ\"ו ה\"ח). הבבלי (כתובות קג ע\"ב) מספר כיצד מסר רבי את \"שרביט\" הנשיאות לבנו גמליאל. הופעתו במשנה שלנו היא עדות לכך שבעל משנת אבות לא ראה עצמו חלק מהמשנה כולה אלא הוסיף מימרות \"חיות\" של חכמים הפעילים לאחר חתימת המשנה. כמובן אפשר שמימרות מאוחרות אלו הן תוספת בתר עריכת משנת אבות, ונבחן זאת להלן.",
                    "<b>יפה תלמוד תורה עים דרך ארץ שיגיעת שניהם משכחת עון</b> – נראה שהמימרה היא מקבילתה של המימרה הבאה, כלומר שתלמוד תורה הוא מה שמזוהה להלן כ\"תורה\", ו\"דרך ארץ\" היא המקבילה למלאכה. המונח \"דרך ארץ\" עצמו מאפשר כמה פירושים. \"דרך ארץ\" הוא נוהג איש באשתו: \"ועונתה, זו דרך ארץ, שנאמר (בראשית לד ב) 'וישכב אותה ויענה', דברי רבי יאשיה...\" (מכילתא דרבי ישמעאל, משפטים, מסכתא דנזיקין, ג, עמ' 259 ומקבילות רבות); דרך ארץ היא גם דרכו של עולם, או נימוסים. מסכת דרך ארץ עצמה היא כנראה בעלת אופי חסידי בחלקה, ושם לעתים \"דרך ארץ\" יש בה משמעות משנית חסידית<sup class=\"footnote-marker\">11</sup><i class=\"footnote\">ספראי, דרך ארץ. </i>. בהקשר זה נראה שהיא מקבילה למלאכה ותו לא, כמו בהמשך. התנא דורש איזון בין שתי מטלות או שני ערכים אלו, וכן מציע רבי יהודה: \"רבי יהודה בן אילעי אומר כל העושה דברי תורה עיקר ודרך ארץ טפל, עושין אותו עיקר בעולם הבא. דרך ארץ עיקר ודברי תורה טפל, עושין אותו טפל בעולם הבא. משלו משל למה הדבר דומה, לאיסטרטיא שהיא עוברת בין שני דרכים אחת של אור ואחת של שלג, אם מהלך כנגד האור הרי נכווה באור ואם מהלך נגד שלג הרי הוא לוקה בצינה. כיצד יעשה, ילך בינתיים ויזהר בעצמו שלא יכווה באור ושלא ילקה בצינה<sup class=\"footnote-marker\">12</sup><i class=\"footnote\">אבות דרבי נתן, נו\"א פכ\"ח, עמ' 86. במקבילה בתוס', חגיגה פ\"ב מ\"ה, הדרישה היא לאיזון (לדרך האמצע) בין תורה למיסטיקה. </i>\" (אבות דרבי נתן, נו\"א פכ\"ח, עמ' 86). הרישא דורשת שהעיסוק בדרך ארץ יהיה משני, והסיפא מדברת על איזון מלא. עמדה דומה מובאת להלן, פ\"ג מי\"ז. כמו כן: \"כל שישנו במקרא ובמשנה ובדרך ארץ לא במהרה הוא חוטא, שנאמר (קהלת ד יב) והחוט המשולש לא במהרה ינתק. וכל שאינו לא במקרא ולא במשנה ולא בדרך ארץ אינו מן הישוב\" (משנה, קידושין פ\"א מ\"י). דרך ארץ היא מרכיב שלישי למקרא ומשנה, שלישי ושווה ערך. עד כאן המשמעות אם \"דרך ארץ\" היא התנהגות רגילה של חיי המעשה (רש\"י, רמב\"ם, רשב\"ץ ואחרים). ש' ספראי, לעומת זאת, הציע שבכל המימרות הללו המונח \"דרך ארץ\" הוא המונח להתנהגות מוסרית נעלה ברוח החסידית. כל המימרות הללו הן לדעתו מימרות חסידיות המדגישות את הצורך לקיים את מצוות דרך ארץ, שהיא כשלעצמה עומדת כמכלול מקודש ונעלה<sup class=\"footnote-marker\">13</sup><i class=\"footnote\">ספראי, דרך ארץ, וראו גם פירושנו לקידושין פ\"א מ\"י.  </i>. אם נפרש שדרך ארץ היא התנהגות מוסרית וחסידית תקבל המימרה עומק נוסף, ושונה מזה שבסיפא. כך הציע ספראי, ואין בידינו לאשר את הפירוש. ",
                    "<b>וכל תורה שאין עימה מלאכה סוף בטילה לגרר עוון</b> – בחלק גדול מעדי הנוסח: \"וגוררת עון\". המימרה הראשונה היא בשבח המלאכה, וחוזרת בכך לדברי שמעיה בפ\"א מ\"י, \"אהב את המלאכה\". אלא ששני הבדלים מהותיים מפרידים בין שתי הדעות. במימרה הקדומה היפוכה של מלאכה הוא רבנות, שררה על הציבור, והצענו שאולי זו מערכת השררה של השלטון החשמונאי. \"מלאכה\" שם היא סתם עבודה ואורח חיים של הליכה בדרכי פשטות בניגוד לשררה, ואילו אצלנו היפוכה של המלאכה הוא לימוד תורה, כלומר שהפנייה \"אהב את המלאכה\" מופנית נגד קבוצה או אנשים המשתקעים בלימוד תורה ואינם עוסקים בפרנסה. ההבדל השני הוא בהנמקה. \"אהב את המלאכה\" היא קריאה בשבח החיים הפשוטים והתרחקות מהשתלבות במערכת השלטונית, החשמונאית או הרומאית, ואילו אצלנו ניתן לקרוא את המשנה קריאה מצמצמת שלפיה אין למלאכה חשיבות עצמאית אלא כמקור כלכלי בלבד. אין היא טובה כשלעצמה וראויה לאהבה, אלא שאין מנוס ממנה.",
                    "בתולדות ישראל מכירים אנו רבות יראי שמים ששיקעו עצמם בלימוד על חשבון פרנסתם, או על חשבון הציבור שיספק את פרנסתם. במימרה זו אין רמז לכך שקיימת מערכת ציבורית מסייעת. אדרבה, אם אדם לא יתפרנס בעצמו ייאלץ להתפרנס בעוון, בגנבה או בדרך אחרת. מבין ההנמקות המצויות במקורות בשבח המלאכה זו ההנמקה הכי פחות דתית והכי פחות מרוממת. ",
                    "ברם, אפשר גם לקרוא את המשנה בדרך שונה. התורה כשלעצמה בטֵלה לא רק משום שלאדם לא יהיה מה לאכול ויגזול את הבריות, אלא שהתורה איננה בעלת ערך, היא תורה בטֵלה משום שהבטלנות הופכת לחלק ממנה. בלשוננו, זו תורה מנותקת מהמציאות הרואה בעולם השן של בית המדרש את עולם ההתייחסות היחיד, וזו תורה בטלה ומבוטלת. לתורה שני משלימים טבעיים – דרך ארץ ומלאכה – ובלעדיהם אין התורה יכולה להישמר. ",
                    "מבחינה סגנונית המימרה הנוכחית כתובה בשפה משנאית פשוטה יחסית, ללא המבנה הקצבי והפואטי המלווה את המימרה של שמעיה. המימרה מצוטטת בקהלת רבה, ז א, וכפי שראינו בפירוש לעיל (פ\"א מ\"י) יש תמיכה בעמדה המופיעה כאן.",
                    "בין הפרשנים היו שלא ראו בעין יפה את היחס החיובי למלאכה. הם פירשו את המשנה שלא כפשוטה, כגון שמלאכה היא מלאכת הקודש (כלומר ה\"מעשה\" – קיום המצוות), בניגוד לעיון הלמדני. מלאכה כזאת היא השלמה נדרשת ללימוד (מדרש שמואל ואחרים). כך הם פירשו גם ביטויים אחרים בשבח ה\"מלאכה\". ",
                    "<b>וכל העמלים עים הציבור</b> – מימרה זו עומדת בניגוד למימרתו של שמעיה לעיל, \"שנא את הרבנות\". היא מטיפה לעסקנות ציבורית, ומדגישה את העמל עם הציבור ולא את השלטון. השלטון (רבנות) הוא הפן השני של העמל עם הציבור. כל מנהיג וכל חברה בוחרים כיצד יישפטו מנהיגי ציבור ומה יהיה היחס בין שלושת הגורמים – עבודתם, כוחם וטובת ההנאה שיקבלו. אותה עבודה ואותו מעמד עשויים להתפרש בציבור כעמל או כהשתלטות. התנא מטיף לתפיסה מסוימת של מנהיגות.",
                    "<b>יהוא עמלים עמהן לשם שמים</b> – ולא לשם כוח או טובת שררה, וודאי שלא לשם פרנסה והנאת ממון.",
                    "<b>שזכות אבותם מסייעתם וצדקתם עומדת לעד</b> – המשפט תלוש, ואיננו מתחבר לזה שלפניו לא כהנמקה ולא בכל דרך אחרת. חסרה כאן, אפוא, חוליית קישור המגדירה כלפי מי אמורים הדברים – כלפי עם ישראל, שזכות אבותם מסייעתם ולכן העמלים עמהם יזכו לשכר משמים, או שהעמלים לשם שמים זכות אבותם תסייע בידם ולא יינזקו מפעילותם למען הציבור.",
                    "המשפט במסכת אבות מושפע, באופן כללי, מהפסוק בתהלים \"יראת ה' טהורה עומדת לעד\" (יט י), אך הניסוח אינו צמוד למקרא. עם זאת, דומה שלפנינו פתגם ידוע שהחכם מנצלו לטובת הנושא. ואכן בספר בן סירא: \"וחסד לעולם לא ימוט וצדקה לעד תכון\", כלומר מעשה טוב יישאר קיים לעד<sup class=\"footnote-marker\">14</sup><i class=\"footnote\">לרעיון ראו גם בן סירא יא יז: \"מתן ה' צדיק לעד יעמד ורצנו יצלח לעד\". </i>. אם אכן המשנה רומזת למשפט הידוע מבן סירא הרי שכוונת הדברים שהמעשה הטוב יישאר נצחי, וכך גם המעשה עם הציבור.",
                    "<b>ואתם מעלים עליהם שכר כאילו עשיתם</b><b> –</b> נראה שדברי רבן גמליאל נאמרו במעמד ציבורי וכוונו כלפי ציבור. אולי הדברים אמורים בשעת מינוי פרנסי ציבור. רבן גמליאל מטיף לעסקנות ציבורית של צניעות, ומבטיח לעוסקים שכר משמים. קרובים לכך דברי התלמוד: \"רבי יוסי עאל לכפרה, בעא מוקמה לון פרנסין ולא קבלין עליהון. עאל ואמר קומיהון: 'בן בבי על הפקיע', ומה אם זה שנתמנה על הפתילה זכה להימנות עם גדולי הדור, אתם שאתם מתמנין על חיי נפשות לא כל שכן. רבי חגיי כד הוה מקים פרנסין, הוה מטעין לון אוריתא, לומר שכל שררה שניתנה מתורה ניתנה, 'בי מלכים ימלוכו', 'בי שרים ישורו' \" (ירו', פאה פ\"ח ה\"ז, כא ע\"א – רבי יוסי בא לכפרה, רצה להקים להם פרנסים ולא קיבלו עליהם. עמד ואמר לפניהם: \"בן בבי על הפקיע\" [משנה, שקלים פ\"ה מ\"א], ומה אם זה שנתמנה על הפתילה זכה להימנות עם גדולי הדור – אתם שאתם מתמנים על חיי נפשות לא כל שכן?! רבי חגיי כאשר היה ממנה פרנסים, היה מטעים להם תורה, לומר שכל שררה שניתנה – מתורה ניתנה, [שנאמר] \"בי מלכים ימלֹכו\", \"בי שרים ישֹרו\" [משלי ח טז-יז]). הרקע ההיסטורי למעשים אלו הוא העובדה שפרנסי הציבור מונו, לפחות באופן פורמלי, בידי הרשות המרכזית היהודית (האוטונומית), ולכן החכמים, הפועלים כנציגי הנשיא, ממנים אותם. במאה השלישית התפתחה באימפריה הרומית תופעה של רצון להתחמק ממילוי חובות עירוניות. ממלאי התפקידים נדרשו להשתתף בממונם בפעילות העירונית, ותגמול הכבוד וההכנסות הצדדיות שניתן היה לקבל במסגרת הפעילות העירונית לא היוו תגמול מפתה מספיק. תופעה כזאת התחוללה כנראה גם בכפר היהודי, והחכם צריך לשכנע את המועמדים לקבל עליהם את התפקיד. רבי חגי מדגיש את שמדגיש הנשיא במשנתנו: פעילי הציבור צריכים לפעול לשם שמים ולא לשם שררה וטובת הנאה.",
                    "הקשר בין דברי רבן גמליאל ודברי שמעיה הקדמון הוא אפוא דו-צדדי. מצד אחד הנשיא המאוחר מדגיש שגם הוא נגד בטלה ומדבר בשבח המלאכה הפשוטה והפרנסה העצמית, ומצד שני שמעיה מדגיש את הבריחה מהשררה ואילו הנשיא מדגיש את הצורך להצטרף לשכבת הפרנסים, אך לפעול ביושר ובהגינות. דברי שמעיה משקפים ציבור פשוט הרואה בשלטון גורם עוין וקורא להתרחק מעיסוק בצורכי ציבור; הנשיא, לעומת זאת, הוא האחראי על צורכי הציבור, ודרישותיו הן להצטרף לשכבת הפרנסים ולהנהיג את העם כראוי. שמעיה מייצג את תפיסתו של ההמון הפשוט, והנשיא את עמדת השכבה השלטת. מימרתו של רבן גמליאל היא אפוא מעין תגובה למימרתו של שמעיה הקדום. המחבר מניח שהציבור מכיר את דברי שמעיה והוא מפרש אותם אחרת ומדגיש את ההבדלים בגישה, הבדלים שהזמן גרמם. ",
                    "אנו נראה שגם את משנה ג יש להבין באופן דומה. עד עתה הופיעו שתי מימרות, אם כי כל אחת מהן כפולה וכתובה כמקבילית.",
                    "מבחינה סגנונית, המילים \"מעלה אני עליכם\" הן חריג. הדובר הוא כאילו ריבון העולמים עצמו. חכמים יודעים לייצג את מחשבותיו של בורא עולם, אך אינם מדברים בשמו, ואילו הנושא של \"מעלה אני\" הוא האל עצמו. זה סגנון נבואי, וחז\"ל אינם ממהרים לאמץ מודל מחשבתי-סגנוני זה. הסגנון הרגיל היה צריך להיות \"מעלה עליהם הכתוב\" או \"ועליהם נאמר...\". "
                ],
                [
                    "<b>הוון</b><sup class=\"footnote-marker\">15</sup><i class=\"footnote\">בחלק מעדי הנוסח \"הוו\" או \"היו\". שלוש צורות פנייה אלו רווחות בנוסחאות המשנה, וספק אם ניתן לקבוע מה הנוסח המקורי. כמו כן ביחיד: \"היה\", \"הוה\". </i> <b>זהירים ברשות</b> – לא נאמר מיהו הדובר, וכפשוטם אלו דברי רבן גמליאל שבמשנה הקודמת. שמעיה (לעיל פ\"א מ\"י) עסק ברבנות, וכפי שהסברנו רבנות זו צריכה להיות השלטון החשמונאי המתפתח. המימרה הנוכחית עוסקת ב\"רשות\", והרשות היא ככל הנראה השלטון הרומי ומשתפי הפעולה עמו, שכן אלו שלטו בארץ במאה השלישית.",
                    "<b>שאין מקריבין לאדם אלא לצורך עצמן ניראין כאהבין בשעת הניתן אין עומדין לאדם בשעת דוחקו</b><b> – </b>הרשות נראית ידידותית, והמתקרב אליה צפוי לטובת ההנאה של התחככות בעושר ובכוח, אבל למעשה הרשות היא גם מסוכנת והקִרבה אליה איננה מבטיחה דבר, אדרבה, היא מסוכנת. המימרה משקפת ניכור בין ההמון לשלטון. במקרה זה הניכור הוא גם על בסיס אתני, אך בעצם במימרה עצמה לא נאמר שמדובר בשלטון רומי. אם כן, המימרה הקדומה \"שנא את הרבנות\" מתחלקת לשניים: את הרבנות היהודית יש לעודד, אלה עמלים עם הציבור וזוכים לברכה בזכות אבות, ואילו השלטון הזר – ממנו צריך להתרחק.",
                    "מבחינת הרֵאליה ההיסטורית יש להניח ששיתוף פעולה עם השלטונות הניב רווחים. דברי הנשיא משקפים את האופוזיציה המקומית, ואינם הערכה אובייקטיבית. זו דרכו של החכם להזהיר מקרבת יתר לשלטונות ומשיתוף פעולה עמם.",
                    "רבן גמליאל מדבר אל הנציגות הבכירה המקומית. ראשי ערים, אגורנומוי<sup class=\"footnote-marker\">16</sup><i class=\"footnote\">אגורנומוס הוא הממונה על חיי הכלכלה, ובאופן טבעי חייב היה לתאם את פעולותיו עם השלטון.  </i> ודומיהם, אלה שבאו במגע עם השלטון הזר ועמדו בפני הפיתוי לשתף פעולה אתו. רבן גמליאל מייצג בדבריו את הממסד, הוא דוחף למינוי, אך גם לעצמאות של האוטונומיה היהודית."
                ],
                [
                    "<b>הוא היה אומר</b> – שאלת הבעלות על המימרה סבוכה, ונעסוק בה בסוף המשנה.",
                    "<b>עשה רצונו כרצונך</b> – עשה את רצונו של ה' כאילו היה רצונך. אפשר שהכוונה לתוצאות המעשה, כלומר דאג לכך שבסופו של דבר ייעשה רצונו של ה', כפי שאתה דואג שייעשה רצונך. עשה את מה שה' רוצה באותה עצמה שבה אתה עושה את מה שאתה רוצה. או אולי המשמעות דתית עוד יותר: עבד ועצב את רצונך הפרטי כך שהוא יהיה כרצון ה'. כל זאת כדי <b>שיעשה רצונך כרצונו</b> – אפשר לקרוא: כדי שה' יעשה את רצונך (רצונו של האדם) כאילו היה רצונו של ה'. או אולי יש לפרש: כדי שהרצון שלך (של האדם) ייעשה (בסיוע האל) כאילו היה רצונו של האל. עד כאן המימרה פשוטה יחסית: היא תובעת מהאדם להתנהג כרצון ה', וכאשר יעשה כן יתנהג האל עם האדם כרצונו של האדם. יש כאן הבטחת שכר, אם כי כללית ובלתי מוגדרת. אין זו עמדת אנטיגונוס איש סוכו (פ\"א מ\"ג), אך גם לא הבטחת שכר כמו במשנה א בפרק זה.",
                    "שרביט מעיר על הנוסחה ברישא \"עשה רצונו ברצונך\" שמשמעה עשה את רצון ה' ברצון ובשמחה וללא הסתייגות כאילו היה זה רצונך<sup class=\"footnote-marker\">17</sup><i class=\"footnote\">בעל מלאכת שלמה מביא כאן משפט נוסף בשם ר' ראובן אצטורבלי, ועסקנו בו מעט במבוא למסכת. </i>.",
                    "<b>בטל רצונך מפני רצונו כדי שיבטל רצון אחרים מפני רצונך</b> – למעשה זו אותה מימרה, אלא שהיא מנוסחת בסגנון שלילי: אל תעשה את מה שה' רוצה שלא תעשה. אין זו סתם הימנעות מעברה, או עשיית המצווה הראויה, אלא עיצוב הרצון וביטול מחשבת הרוע משורשה. הסגנון הכפול מצוי רק במימרות המיוחסות להלל הזקן.",
                    "פירשנו את המימרה, באופן טבעי, כעוסקת ברצון האדם וברצון האל. ברם, אפשר גם לפרשה כעוסקת ביחסים שבין אדם לרעהו. הקריאה היא לחבר לוותר על רצונו בשל רצונם של אחרים, כדי ליצור חברה של ויתורים הדדיים. לא רק שהחבר יבטל את רצונו מפני רצונך, אלא שתיווצר נורמה חברתית שגם אחרים יוותרו על רצונם העצמי בשל רצונך. פירוש כזה מעניק למימרה עומק רב הרבה יותר, אך אין לו סיוע בטקסט. ",
                    "מן הראוי להעיר לעדות נוסח מס' 20 ברשימתו של שרביט: \"עשה רצונו ברצונך\" וכן הלאה, כלומר עשה זאת מתוך אהבה ורצון ולא מתוך יראה או רצון לפרס. ",
                    "<b>סיכום שושלת הנשיאות</b>",
                    "עד כאן נמנו חמישה מצאצאי הלל, או חמישה משושלת הנשיאות. לא נאמר במפורש שרבן גמליאל הוא בנו של הלל, אבל מסתבר שכך לפחות נתפס הדבר במחשבת הדורות שלה ברור שרבן גמליאל הוא מבית הלל (לעיל). עם זאת, ברשימתנו נפל שם אחד. ברשימה שלפנינו חסר רבן גמליאל הזקן מדור יבנה. חכם זה היה מהתנאים הבולטים; כ-63 מעשים מיוחסים לו באופן אישי. האם ייתכן שהוא נשכח? הסדר ההיסטורי הידוע לנו מיוספוס ומהמשניות המתארות את דורות יבנה-אושא הוא כך:",
                    "1. [רבן] גמליאל הראשון, זה שהשתתף בבית הדין שדן את הנוצרים הראשונים. הוא נזכר בהקשר לאגריפס סבא, הוא אגריפס הראשון (מכילת דרבי שמעון בר יוחאי, כ ה, עמ' 147).",
                    "2. [רבן] שמעון בן גמליאל, בנו הכותב יחד עם רבן יוחנן בן זכאי מכתבים לתפוצות, ונמנה עם מנהיגי המרד הראשון בירושלים. גורלו אינו ידוע. יש להניח שנרצח בידי הרומאים, או אולי בידי הקנאים, ויוספוס טשטש פשע זה. זכר הרצח מצוי ברשימה הבלתי מדויקת של עשרת הרוגי מלכות<sup class=\"footnote-marker\">18</sup><i class=\"footnote\">רשימת עשרת הרוגי מלכות נמסרה בכמה עדי נוסח, ויש ביניהם הבדלים בולטים. כמובן לא כאן המקום לבירורה. ראו שמחות פ\"ח ה\"ח, עמ' 153 ואילך; איכה רבה, פ\"ב ב; מדרש תהלים, יט יג, וכן הפיוטים הרבים שנשזרו סביב אירועים אלו. ההצעה שרבן שמעון בן גמליאל הנזכר ברשימה (כבר בנוסח הקדום שלה במסכת שמחות) הוא רבן שמעון שפעל בסוף ימי הבית שני היא פרשנות בלבד. להתפתחות הנוסח ראו דן, פרקי היכלות; אורן, הרוגי מלכות, וספרות רבה נוספת. המחקר התמקד בהתפתחות הספרותית של הסיפור ופחות ברקע ההיסטורי האפשרי של המעשים. </i>.",
                    "3. רבן גמליאל הזקן, בן דור יבנה, הידוע ממאות מימרות ועשרות סיפורים.",
                    "4. רבן שמעון בן גמליאל, מנהיג דור אושא.",
                    "5. רבי יהודה הנשיא.",
                    "6. רבן גמליאל, בנו של רבי יהודה הנשיא.",
                    "ברשימתנו רק חמישה מנהיגים, ואנו משערים שמניין זה נחשב למניין ראוי וגרם לקיצור הרשימה. ",
                    "שני האחרונים ברשימה שבמשנתנו בוודאי זהים עם האחרונים ברשימה ההיסטורית. לגבי האחרים תיתכנה שתי אפשרויות (שני שחזורים):",
                    "אפשר להציע הצעות נוספות, אך כפשוטם של דברים נפל כאן שיבוש כתוצאה מהרצון להגיע למניין חמישה. ",
                    "<b>רבי הלל</b><b> – </b>בחלק מעדי הנוסח חסר התואר \"רבי\", ונברר את השאלה בסוף המשנה. האפשרויות לזיהוי הדובר הן אלו:",
                    "1. רבי הלל – מן הסתם בנו של רבן גמליאל הנשיא, בנו של רבי יהודה הנשיא. איננו מכירים את הלל זה. השם הלל חוזר בשושלת הנשיאות לדורותיה, אבל איננו יודעים מתי בדיוק פעל הלל זה.",
                    "2. רבי הלל אחר, בלתי ידוע.",
                    "3. הלל הזקן. הסבר זה מחייב להבין מדוע המשנה חוזרת להלל, מייסד השושלת, ונציע לכך הסבר פשוט וסביר בסוף המשנה.",
                    "<b>אומר אל תיפרוש מן הציבור</b> – ההצהרה שאין לפרוש מן הציבור היא מסוג הססמאות שמובנות רק על רקע ההקשר שבו הן נאמרו. הסבר אחד למשפט יש ערב מרידה, כאשר הציבור רוצה למרוד. הסבר אחר לגמרי יהיה בעת איסוף צדקה למטרה משותפת. משמעות אחרת תהיה בשעה שהציבור כולו מתעתד לעבור עברה, או לגרום לעצמו אסון (לפי דעתו של הרוב). גם ייתכן שהמימרה היא כללית ונאמרה כהנחיה כללית. העדה היהודית הייתה קהילה רצונית שחבריה היו מי שבחרו בדרך חיים זאת. תמיד עמדה בפני היחיד האפשרות לפרוש מהקהילה, ואפילו לא להצטרף לקהילה מוגדרת אחרת. לכאורה פשוט לפרש את דברי הלל על רקע הכרתו העצמית, \"אם אין אני לי מי לי\", אך נראה לנו שבדיקתן של דרכי השימוש בניב של \"פרישה\" מוביל לכיוון מחשבה אפשרי אחר.",
                    "<b>פרישה ופרושים</b>",
                    "באופן טבעי אנו נוטים לזהות את הפרישה עם פרישות אחרות המוכרות לנו. אם אכן בעל המימרה הוא הלל הזקן, הרי שהפרישה היא המערכת הכיתתית של סוף ימי בית שני. מוטיב הפרישה ושימוש במינוח \"פרש\" חוזר בספרות. בעל \"מקצת מעשה תורה\" מגן על הפרישה הכיתתית ואומר: \"ואתם יודעים שפרשנו מרוב העם ונמנענו מהתערב...\"<sup class=\"footnote-marker\">19</sup><i class=\"footnote\">מקצת מעשה תורה, קטע שני שורה 6. </i>. במסכת ברכות מצוטטת התפילה הקצרה שניסחו חכמים ובה נאמר, לפי נוסח הדפוס: \"בכל פרשת העבור יהיו צרכיהם לפניך\" (פ\"ד מ\"ד). פרשנים עמלו קשות להסביר נוסח זה, והפירושים קשים<sup class=\"footnote-marker\">20</sup><i class=\"footnote\">מבין הפירושים של ראשונים ואחרונים נזכיר שלושה בלבד, ואת שלושתם מביא הנשקה (פרשת העיבור) בהרחבה עם מראי מקומות מפורטים. טור-סיני פירש שפרשת העיבור היא פרישת הקץ (דרישת הקץ), על סמך מדרש אחד שהגלות מתוארת בו כ\"אנו שפירשנו מבית חיינו... כמה ימים וכמה שנים, כמה קיצים וכמה עיבורים\" (ויקרא רבה, יט, עמ' תלא; הנשקה, פרשת העיבור, עמ' פב). זה פירוש דרשני מובהק, אם כי בלבוש מדעי, שהרי \"עיבור\" שם אינו כינוי לקץ אלא לתקופה של שנים מספר. פליישר הציע ש\"פרשת העיבור\" היא המעבר מחורבן לגאולה, וראה בכך סיכום של תפילת שמונה עשרה. נאה הציע הצעה מורכבת ביותר. הוא דוחה את נוסח כתב יד קופמן (להלן) כיוון שהוא יחידאי, ומציע שפרשת העיבור היא רמז לענייה של הציבור בפרשה ידועה, היא פרשת הבאת ביכורים. ההצעה חריפה ומבריקה, אך מבוססת גם על השערות. באופן כללי תפילות אינן מקום לחידוני רמזים עמומים, והתכנים שנאה מעמיס כאן על התפילה אינם משתמעים ממנה במפורש. מכל מקום, הצעתו של הנשקה (המופיעה באותו ספר עם הצעתו של נאה) נראית בעינינו עדיפה. ראו הנשקה, פרשת העיבור; נאה, פרשת העיבור. </i>.",
                    "מכל ההצעות נראה בפשטות שיש לקבל את נוסח כתב יד קופמן, כפי שפירש והראה הנשקה. הנוסח המקורי, שרובו מצוי עדיין בכתב יד קופמן (לפני שתוקן<sup class=\"footnote-marker\">21</sup><i class=\"footnote\">הנוסח שלפנינו תוקן והנוסח המוצע שוחזר בידי הנשקה, ראו שם. </i>), הוא: \"וכל פורשי הצבור אל תתקבל תפילתם\", וכן: \"אבל המינין, והמשומדים, והמסורות, ואפיקורסין, ושכפרו בתורה, ושפורשין מדרכי ציבור, ושכפרו בתחיית המתים, וכל מי שחטא והחטיא את הרבים, כגון...\" (תוס', סנהדרין פי\"ג ה\"ה, עמ' 434). הרשימה היא של הקבוצות הכופרות בעיקרי יהדות. הכופרים בתחיית המתים הם הצדוקים, ואלו שמכונים סתם \"פורשים מן הציבור\" הם כופרים קשים אחרים. השם מתאים לכתות מדבר יהודה שפרשו, הלכה למעשה, מחיי הציבור. כמו כן: \"כל הפורש מדרכי ציבור אין מתעסקין עמו<sup class=\"footnote-marker\">22</sup><i class=\"footnote\">בקבורה. </i> לכל דבר. אחיהם וקרוביהם לובשים לבנים ומתעטפין לבנים ואוכלין, ושותין ושמחין שאבדו שונאיו של מקום. שנאמר הלוא משנאיך ה' אשנא ובתקוממיך אתקוטט, תכלית שנאה שנאתים לאויבים היו לי (תהלים קלט כא-כב)\" (מסכת שמחות, פ\"ב ה\"ח, עמ' 106). המילים הקשות מכוונות למי שיצאו מכלל העדה, אם כי אפשר שמסכת שמחות כבר מדברת על תופעה אחרת של פרישה, לא לכיוון כיתתי אלא לתופעה של ימי האמוראים של שמד. במדרש ספרי דברים נדרש הפסוק על ה\"מינים\" (שלא, עמ' 381; בבלי, שבת קטז ע\"ב). מינים אלו עשויים להיות צדוקים, או מינים מאוחרים יותר (גנוסטים? נוצרים?).",
                    "במדרש ספרא מופיעה דרשה אחרת שכוהן אסור לו להיטמא אלא לאשתו או לאחיו, ובתנאי שהם \"כשירים\": \"יכול אף לאשתו יטמא בין כשירה בין פסולה תלמוד לומר לא יטמא בעל בעמיו יש בעל שמטמא ויש בעל שאין מטמא, הא כיצד מטמא הוא לאשתו כשירה, ואינו מטמא לאשתו פסולה\" (ספרא אמור, פרשה א הט\"ו, צד ע\"א). לדרשה זו מקבילות אמוראיות רבות, אך רק במקור התנאי נוסף \" 'בעמיו' – בזמן שעושים כמעשה עמיו, לא בזמן שפרשו מדרכי ציבור\" (ספרא, שם הט\"ז). אם כן, כוהן אינו מיטמא לאחיו ש\"פרש מדרכי ציבור\". גם כאן המינוח הוא למעשה עוון קשה. כמו כן: \"מניין שהתפלה בקשה ואינה שבח, כדרך שפורשי מדרכי ציבור ואמרו שהיא שבח. שנאמר 'כל די יבעא בעו מן כל אלה ואנש', ואומר ו'זמנין תלתה ביומא בעי בעותיה'. וכן הוא אומר בעובדי עבודה זרה 'יסגד לו וישתחו ויתפלל אליו', [במה], 'ויאמר הצילני כי אלי אתה' \" (משנת רבי אליעזר, יב, עמ' 238). הדרשן מתקומם נגד מי שרואה בתפילה שבח וסבור שתפילה נאותה היא בקשה. כידוע, תפילת העמידה היהודית היא שבח ובקשה כאחת, אבל תפילות הנוצרים הן יותר דברי שבח, ובעיקר תפילותיהם של האיסיים הם בעיקר שבחים לאל. \"פורשי הציבור\" הם, אפוא, הכתות הקדומות. המימרה בגנות תפילת עובדי עבודה זרה קשה יותר, וכנראה איננה רֵאלית.",
                    "עד כאן פורשי הציבור הם קבוצה מאורגנת שמעשיה חמורים ביותר, וטבעי לפרש שלכך התכוון הלל הזקן. ",
                    "עם זאת, במקורות נעשה שימוש במונח \"פורש מדרכי ציבור\" לפרישה קלה יותר, במישור הקהילתי, פרישה שאיננה כפירה ואיננה בתחום הדתי אלא בתחום הקהילה: \"בזמן שהרבים שרויים בצער [ויחיד] פורש מביניהם, שני מלאכי חבלה מלוין לו מבית הכנסת ועד ביתו ואומרים לו, 'אותו האיש שפרש מן הציבור אל יראה בנחמת ציבור' \" (תנא דבי אליהו זוטא, טו, עמ' 198). הדוגמה המקראית לכך היא משה שראה בצרת ישראל במלחמת עמלק והשתתף, באופן סמלי, בקושי על ידי הרמת ידיו: \"תנו רבנן: בזמן שישראל שרויין בצער ופירש אחד מהן, באין שני מלאכי השרת שמלוין לו לאדם, ומניחין לו ידיהן על ראשו, ואומרים: פלוני זה שפירש מן הצבור – אל יראה בנחמת צבור. תניא אידך: בזמן שהצבור שרוי בצער אל יאמר אדם: אלך לביתי ואוכל ואשתה, ושלום עליך נפשי, ואם עושה כן – עליו הכתוב אומר...\" (בבלי, תענית יא ע\"א). בעל שכל טוב (בובר) מקשר ישירות את הדוגמה המקראית למימרתו של הלל (שמות פ\"ב; פי\"ז יב).",
                    "לא נעסוק כאן בכינוי \"פרושים\", כינוי שכוון להולכים בדרכי חכמים. דומה שיש כאן משחק מילים על אותו שורש, אבל במשמעות של פרישות, ולא של פרישה. אם כן שתי משמעויות לפנינו, האחת מצומצמת למישור הקהילתי והאחרת לכפירה כוללת. בראשונה העוון הוא בעצם הפרישה, בשנייה הפרישה היא רק התוצאה החיצונית של כפירה מהותית ופילוג דתי. אם הדובר הוא הלל הזקן – מתאים יותר שהוא עסק בפרישה הקדומה שהתחוללה בימיו, היא פרישתם של כתות מדבר יהודה. גם רוב המקורות התנאיים משתמשים במונח \"פרישה מדרכי ציבור\" לתיאור הפילוג הכיתתי. אך אם הדובר הוא רבי הלל הנשיא המאוחר – ייתכן שהכוונה לפרישה הקלה יותר.",
                    "כל המימרות במשנתנו מופיעות באבות דרבי נתן, נו\"א פכ\"ח, ומיוחסות להלל, והן מופיעות במסגרת מימרות מדורות אושא-רבי, לאחר מימרה של רבי יהודה הנשיא. כלומר הן מיוחסות להלל, וסתם הלל הוא הלל הזקן, ולא היו לפני בעל אבות דרבי נתן במשנת אבות. בנוסח ב מרוכזות כל מימרות המשנה בפכ\"ח, ומיוחסות לרבי הלל, וזאת במסגרת מסירת דברי תנאים שלאחר דור יבנה. במשמעות העדויות הטקסטואליות הללו דנו במבוא למסכת.",
                    "[<b>ו</b>]<b>אל תאמין בעצמך עד יום מותך</b> – אל תסמוך על עצמך, אל תעמיד את עצמך במבחנים. למימרה זו מקבילות מאוחרות שלפיהן אין אדם מכונה \"קדוש\" עד שימות, שמא יחזור בו מדרכיו הטובים: \"אמר רבי שמעון בר יוחאי אין הקב\"ה מיחד שמו על הצדיקים בחייהן אלא לאחר מיתתן, שנאמר (תהלים טז ג) 'לקדושים אשר בארץ המה' וגו', אימתי הן קדושים כשהן קבורים בארץ שכל זמן שהן חיין אין הקב\"ה מייחד שמו עליהן, כל כך למה שאין הקב\"ה מאמין בהן שלא יטעה אותן היצר הרע\" (תנחומא, תולדות ז ז; ילמדנו, מאן, בראשית קלא). המימרה מתנגדת לפולחן קדושים בעודם בחיים, אם כי היא אולי מאפשרת פולחן קדושים לאחר מותם. אבל גם אפשר שאין לה כל עניין בתרבות מקומות הקודש, אלא הדגש הוא שאדם בחייו איננו קדוש, ואין הקב\"ה מאמין בו. דומה שבצמד המילים \"מאמין בהם\" מרמז הדובר למשנתנו. שני המקורות אמוראיים ובבליים, למרות הייחוס לתנא ארץ-ישראלי. ברם, המימרה מופיעה גם במדרש תהלים הארץ-ישראלי (טז).",
                    "המאירי מציע הצעה מעניינת לפירוש המשנה. לדבריו הלל מתייחס ליוחנן הורקנוס הראשון שעליו מסופר בגמרא ואצל יוספוס שהיה מלך צדיק, אך בסוף ימיו נתפס לצדוקיות. התיאור נכתב כמובן מנקודת מבט פרושית. גם אצל חז\"ל וגם אצל יוספוס ניכרת ההערצה לאיש, בצד הביקורת. הסבר זה מתחבר היטב להצעה שהעלינו בדבר המשמעות של פרישה מהציבור. אם כן, הלל מתייחס למשבר הגדול של פרישת הצדוקים. הוא מתנגד לפרישה, מותח ביקורת על יוחנן הורקנוס הראשון, ומוסיף:",
                    "<b>אל תדין את חבירך עד שתגיע למקומו</b> – לפי ההסבר הקודם יש בדברים ריסון של הביקורת על יוחנן הורקנוס. אין לדון אותו עד שתגיע למקומו. מעין הבנה לכך שהמנהיג נאלץ לבחור בדרך הצדוקית מסיבות פוליטיות, ואין לדונו לכף חובה בלבד. הפנייה היא אל הדיין, אבל גם אל החברה והציבור, לא לפעול ולהחליט בצורה \"אובייקטיבית\" אלא לקחת בחשבון את הרקע האישי של המעשה. כמובן יש הבדל גדול בין מימרה שהיא הנחיה לדיין לבין זו שמיועדת לחבורת הידידים, ואם אכן מדובר באירוע של פרישתו של יוחנן הורקנוס – הפנייה היא אל הציבור. הפירוש המוצע קושר את כל המימרות לפרשה של הפרישה הכיתתית. אבל ניתן גם להבינן ללא קשר לאירוע ההיסטורי. אל תאמין בעצמך, כי כל אדם עלול ליפול במבחן כלשהו, ואל תדין (תדון) את חברך אם כשל, כי גם אתה עלול להיכשל בנסיבות מסוימות. כך שתי המימרות קשורות ביניהן ללא קשר לאירוע היסטורי כלשהו. [<b>ו</b>]<b>אל תאמר דבר ש</b>[<b>אי</b>] <b>אפשר לו להישמע שסופו להישמע</b><b> – </b>במעט עדי נוסח \"לשמוע שסופו להשמע\" – אל תחשוב שדבר מסוים לא יכול לקרות שכן סופו להישמע, כלומר להתרחש. אפשר שהדגש הוא שלא יחשוב אדם (דיין) שטיעון מסוים או הלך רוח מסוים (או התנהגות כלשהי) אסור להם שיתרחשו, שכן \"סופו\" להישמע ולהתרחש. אפשר גם שהמימרה משקפת את הווי בית המדרש. רעיון חדש נזרק לחלל. הפלג השמרני שולל אותו בטענה שזה טיעון שאי אפשר לשמעו, ולבסוף כיוון מחשבתי זה מתקבל. אם להשוות זאת לימינו אנו, זכור לי כיצד נכתבו המאמרים הראשונים על הפרטת הקיבוץ והתקבלו בהתנגדות מוחלטת, עבר פחות מעשור ורעיונות אלו שאי אפשר היה לשמעם בשעתם הפכו לדרך המלך. כך גם הססמה המודרנית \"שתי מדינות לשני עמים\". למצב זה כיוון רבי יהושע בן חנניה, מאבות ההלכה: \"...וכן מסרק של ראש שניטלה אחת משיניהן ועשאן של מתכת הרי אלו טמאין, ועל כולן אמר רבי יהושע דבר חדוש חדשו סופרים ואין לי מה אשיב\" (משנה, כלים פי\"ג מ\"ז; טבול יום פ\"ד מ\"ו, ועוד). בפירושנו למשניות אלו התחבטנו מהו החידוש העקרוני ולמה מתנגד רבי יהושע ולבסוף נכנע. מסתבר שהוא נרתע מעצם העיסוק בפרטים, אבל דרך זו התקבלה כדרך המלך של ההלכה, סופה שנשמעה, ורבי יהושע הוותיק מסתכל על כך בשילוב של תרעומת והערצה. מבחינת התפתחות האידאות המימרה במשנה, כמו גם דברי רבי יהושע, הם הערות חכמות המשקפות התבוננות עמוקה בהתפתחות מחשבתית של חברה באשר היא.",
                    "ההיגד עומד בניגוד למה שהיום מכנים \"מחשבה בתוך הקופסה\". יש בו קריאה לרענון מחשבתי והעזה, ומצד שני הוא איננו מניח לשקוד על השמרים. מה שהיום הוא אמת מאותגר באופן טבעי על ידי העתיד, והלל קורא לפתיחות ולמחשבה חדשנית. שמרנות מתקשרת בדרך כלל עם מנהיגות דתית, וכך גם היה הזרם המכריע של חכמי ישראל שראו את עיקר תפקידם בשמירה על הקיים ובחיזוקו. הלל קורא לחשיבה שונה, ולפתיחות.",
                    "[<b>ו</b>]<b>אל תאמר כשאפנה אשנה</b> – כשיהיה לי פנאי אלמד, <b>שמא לא תיפנה</b><b> – </b>לא יהיה לך פנאי, כלומר תמות לפני שתלמד. במשמעות זו המונח מופיע בסיפור מרתק על רקע המאבק הצדוקי-פרושי: \"ומעשה בצדוקי אחד שהעריב שמשו ובא לשרוף את הפרה, וידע בו רבן יוחנן בן זכאי, ובא וסמך שתי ידיו עליו ואמר לו: אישי כהן גדול, מה נאה אתה להיות כהן גדול, רד טבול. אחד ירד וטבל ועלה, אחרי שעלה צרם לו באזנו אמר לו: בן זכאי לכשאפנה לך, אמר לו כשתפנה. לא שהה שלשה ימים עד שנתנוהו בקבר. בא אביו לפני רבן יוחנן בן זכאי, אמר לו נפנה בני\" (תוס', פרה פ\"ג ה\"ח, עמ' 632). המילים \"אפנה\", \"תיפנה\" משותפות לשני הסיפורים, אבל אין בין הסיפורים קשר ישיר אלא שניהם משתמשים באותו כפל לשון.",
                    "בראשית המשנה הצגנו את השאלה מי הדובר של המשנה. לדעתנו, בעקבות ספראי וספראי<sup class=\"footnote-marker\">23</sup><i class=\"footnote\">ספראי וספראי בעל-פה, ראו בהקדמה. </i>, אנו סבורים שהדובר הוא הלל הזקן, וזאת לאור הבנת מבנה מסכת אבות<sup class=\"footnote-marker\">24</sup><i class=\"footnote\">ראו דיון טקסטואלי וענייני ארוך ומקיף אצל טרופר, אבות, וכן קיסטר, אבות דרבי נתן, עמ' 121-118, ואנו מסכמים בקצרה.  </i>. כפי שהראינו במבוא כלל הגוף הראשון של המשנה את משניות א-טו, עד סוף חמשת הזוגות (עד הלל ושמאי). לאחר מכן נוסף ההמשך ההיסטורי על רבן יוחנן בן זכאי וחמשת תלמידיו. בשלב שלישי נוסף הקטע על רבי ושושלתו, ואתו המסר שהסמכות החוקית נתונה לנשיא ולשושלתו, שושלת הנשיא הכוללת חמישה מרכיבים, כמו חמשת הזוגות, וכמו חמשת תלמידי רבן יוחנן בן זכאי. אם הלל שייך לשושלת הנשיא יתערער בכך המבנה של חמישה, שכן בשושלת הנשיא שישה מרכיבים. יתר על כן, בנו של רבן גמליאל ברבי הוא רבי יהודה נשיאה, חכם מוכר וידוע, וקשה להבין למה בא במקומו \"הלל\" הבלתי נודע. אין גם שום סיבה שחכם עלום כהלל \"יזכה\" לסדרת מימרות כה ארוכה. אבל אם משנתנו היא ההמשך המקורי של משנה יב הרי ברור: לאחר הלל בא שמאי (מט\"ו), מהלל הובאה סדרת מימרות (שלוש מימרות של שלוש), ולאחר דברי שמאי עוד סדרת מימרות שאינה מסודרת בשלשות.",
                    "הנוסחה \"ר' הלל\" אינה מעלה ואינה מורידה. היא מבטאת פרשנות של המעתיקים ושל הדרשנים. איננו יכולים לקבוע אם התואר \"רבי\" הורד או הוסף, ואולי כפי שהציעו ראשונים מספר הוא שיבוש מ-ד' – סימון מספר המשנה בפרק השני.",
                    "נוסח זה (\"הלל\" ולא \"רבי הלל\") זכה גם להעדפתם של הראשונים. כך למשל \"בסדורי התפילות כותבין ר' הלל והוא טעות... וכן בנוסחתו של רבינו משה\" (רשב\"ץ), וכן: \"הלל כתוב במשנת רבנו גרשם...\" (רבנו שמחה מוויטרי), וכן מדגישים חכמי אשכנז וספרד. אבל בקטעי הגניזה הדעות חלוקות, ונראה שנוסח ארץ ישראל היה \"רבי הלל\". כן גרס רבי יהוסף מצפת. ",
                    "לפי פרשנות זו עולה ומתבלטת דמותו של הלל מתוך רשימת החכמים שבמסכת. הוא אמנם אחד משלשלת המסירה, אך ראש וראשון לעיצוב המחשבה היהודית."
                ],
                [
                    "משנה זו חסרה בחלק מעדי הנוסח (הסידורים הספרדיים) ומצויה באבות דרבי נתן (נו\"א פכ\"ו; נו\"ב פל\"ג, עמ' 72). ייתכן שזו מימרה שחדרה מאבות דרבי נתן. מאידך גיסא, אין ספק שהיא קדומה. רבי יהודה ממשיל עליה משל המצוי בתוספתא להלן. ",
                    "<b>הוא היה אומר אין בור ירא חט</b><b> – </b>חטא, <b>ולא עם הארץ חסיד</b> – \"בור\" הוא המקביל לעם הארץ, ו\"ירא חטא\" הוא המקביל לחסיד. לשם הבנת הקטע עלינו להבין את מושג החסידות בתקופה. בתקופות שונות התייחד המושג \"חסיד\" לטיפוס מסוים בעל התנהגות דתית ייחודית. אין חסידות אשכנז דומה במאומה לחסידות הבעש\"ט, ואין שתיהן דומות לחסידות שלהי הבית השני. לעתים היה החסיד טיפוס מאובחן, חלק מקבוצה גדולה או קטנה אך מאורגנת, ולעתים הייתה זו התנהגות אישית בלתי מוגדרת של צדקות יתר.",
                    "<b>חסידים</b>",
                    "נפתח בסקירה קצרה על ה\"חסידים\"<sup class=\"footnote-marker\">25</sup><i class=\"footnote\">ספראי, חסידים; הנ\"ל, משנת חסידים; ספראי וספראי, חסידים. </i> בשלהי ימי הבית השני ובדור יבנה. החסידים הם חבורה של אישים שמייחסים להם חסידות מיוחדת ומעשי נסים<sup class=\"footnote-marker\">26</sup><i class=\"footnote\">בין הדמויות הבולטות: חוני המעגל, חנינא בן דוסא, אבא חלקיה ואחרים. </i>. החסידים פועלים בדומה לאנשי הקודש המוכרים גם בחברה הנוצרית בכלל, ובחברה הנוצרית הכפרית בסוריה בפרט. הם מרפאים חולים, מורידים גשמים ומחלצים את בני העם מצרות שונות. הם אמנם נזכרים בספרות חז\"ל, אך עם זאת אין הם חכמים לכל דבר. יש להם הלכות מיוחדות. כך, למשל, בתוספתא ברכות (פ\"ג ה\"כ) מסופר על חנינא בן דוסא שאינו מפסיק בתפילתו אפילו כשנחש כרוך על עקבו, בניגוד להלכה, משום שהוא סומך על הנס, ובמקביל אינו מקבל את הנחיית חכמים באשר לפיקוח נפש (משנה, ברכות פ\"ב מ\"א). יש להם גם משנה מיוחדת, \"משנת חסידים\", באשר להסגרת אנשים לשלטונות (ירו', תרומות פ\"ח ה\"ד, מו ע\"ב). לעתים הם מתוארים כמי שאינם שומרים את פרטי ההלכות כפי שדרשו חז\"ל (אבות דרבי נתן, נו\"א פי\"ב; נו\"ב פכ\"ז, עמ' 56), ואין הם מכונים בדרך כלל בתואר \"רבי\", אם כי עדי נוסח תנייניים השתבשו בכך. נוהגים מיוחדים שלהם מובלטים במקורות<sup class=\"footnote-marker\">27</sup><i class=\"footnote\">ראו בעיקר ספראי וספראי, חסידים. </i>. חכמים מכירים בכוחם כמחוללי נסים, ואף אינם נמנעים מלפנות אליהם בעת צרה וצוקה. עם זאת בספרות נמצאת ביקורת על החסידים, וההסתייגות מהם וממעשיהם שזורה בהערצה להם ולכוחם.",
                    "החסידים מתוארים כמי שמקפידים מאוד בעיקר בדינים שבין אדם לחברו, מרבים בתפילה ודוגלים בעניות כאידאולוגיה. תופעת החסידים הייתה בשיאה בתקופת התנאים הקדומה (ימי הבית ודור יבנה), ואילו בתקופת האמוראים הידיעות עליהם מתמעטות, ומצד שני עולה דמותם של חכמים מספר המתוארים כחכמים-חסידים, כגון רבי פנחס בן יאיר ורבי יהושע בן לוי. אלה כבר חכמים לכל דבר, אלא שמיוחסת להם התנהגות \"חסידית\". את העדויות על החסידים יש לקרוא וללמוד מזווית מיוחדת. החסידות מהווה נתיב אלטרנטיבי לעבודת ה', נתיב שחכמים העדיפו על פניו את נתיב עבודת ה' וקיום פרטני ונורמטיבי מדוקדק של מצוות<sup class=\"footnote-marker\">28</sup><i class=\"footnote\">מרכיב זה מודגש אצל ספראי וספראי, שם. </i>. על כן המסורות על החסידים יש בהן גם ביקורת סמויה. המדיניות הכללית הבאה לידי ביטוי בספרות חז\"ל היא שאין לפקפק בכוחם של חסידים אלא להדגיש שלימוד תורה הוא תנאי לחסידות, כפי שנדגיש להלן. אנו מציעים לקרוא חלק גדול מאזכורי החסידים כחלק ממגמה זו. עם זאת, ספרות חז\"ל משמרת גם ידיעות אוטנטיות ומסורות חסידיות שאין עמהן פולמוס נגדי. זאת אחת העדויות למידה שבה ספרות חז\"ל משקפת קבוצות שהיוו אופוזיציה מסוימת לדרכם של חכמים ולמנהיגותם. ",
                    "כל הידיעות, המעשים וההלכות שנשתמרו על אותם החסידים מהוות חלק מספרות חכמים. הגם שניתן לזהות פרקים ממשנת חסידים שנשתקעו לעתים כלשונם בתוך הספרות של בית המדרש<sup class=\"footnote-marker\">29</sup><i class=\"footnote\">ספראי וספראי, שם. </i>, עדיין אין זה קולם העצמאי של החסידים עצמם. זאת בניגוד לספרות הסוד שהדים לה בספרות חז\"ל, אך גם נמצאו כתביהם של אנשי הסוד עצמם, ואינה דומה ספרות עצמאית לספרות מעובדת על ידי השכבה המתחרה והמנצחת. בספרות שנכתבה בידי \"המנצחים\", לאחר סיום המאבק, קשה להבחין במתחים, וקשה עוד יותר לאבחן ולהעריך את מלוא משמעותם החברתית של החסידים כשבידינו רק הראי הרבני. עם כל זאת, מן החומר שנשתמר ניתן לייחד לקבוצה זו כמה מילות מפתח וכינויים המאפיינים את חבריה, וכבר מנינו מתוכם שניים: \"חסידים\" ו\"אנשי מעשה\". ביטויים מובהקים אחרים המאפיינים אותם הם \"יראי חטא\", \"דרך ארץ\". בהקשרים מסוימים אין ספק שאכן אלו ביטויים מאפיינים, דא עקא שהם משמשים גם בלשון בית המדרש כתכונות חשובות, שלא בהקשר החברתי המובהק של החסידים. לעתים האבחנה בין שני תחומים אלה קשה או אף בלתי אפשרית, והספק מרובה על הוודאי. שתי מימרות תדגמנה היטב את הבעיה. הראשונה מופיעה בדיון אמוראי בתלמוד הבבלי משמו של רבי שמואל בר נחמני הארץ-ישראלי: \"אוי להם לשונאיהן של תלמידי חכמים שעוסקין בתורה ואין בהן יראת שמים\" (בבלי, יומא עב ע\"ב), והשנייה, מימרתו של רבי הושעיא הארץ-ישראלי: \"כל מי שהוא יודע ואין בידו יראת חטא אין בידו כלום, כל נגר שאין בידו ארגלייא שלו אינו נגר, שקפליות (חנות-אוצר) של תורה ביראת חטא, שנאמר: יראת ה' היא אוצרו\" (שמות רבה, מ א). האם במקורן הן חלק עלום ממשנת חסידים התוקפת את עולמם של חכמים, עולם של תורה שאין בו יראת שמים ויראת חטא, או שמא זו קריאה של חכמים לנהוג ביראת שמים ויראת חטא, ואולי השפעה של ספרות חסידים על ספרות החכמים?",
                    "לבסוף, ספק באיזו מידה היוו החסידים קבוצה עילית חברתית בחברה היהודית. הם היו קבוצה מלוכדת ומובחנת, בעלת ייחוד פנים, אך לאו דווקא קבוצה מנהיגותית. עם זאת, בחלק מהמקורות אפשר להבין שאכן היו שראו בהם קבוצה מנהיגותית המורה לרבים את דרכם, \"צפה הקדוש ברוך והראהו (למשה) דור דור וחכמיו, דור דור ונביאיו, דור דור ודורשיו, דור דור ופרנסיו, דור דור ואנשי מעשה\" (תנא דבי אליהו זוטא, ו, עמ' 183). הרשימה כוללת למעשה חלק מקבוצות המנהיגות הדתית, והחסידים הם אחת הקבוצות הללו. החיבור \"תנא דבי אליהו זוטא\" מקורב לספרות החסידים, או שמשוקעים בו רבים מדבריהם, ולפיכך ספק אם מותר לראות במשפט המצוטט תיאור רֵאלי של החברה היהודית, או תביעה מצדם של חסידים לראות בהם קבוצת מנהיגות.",
                    "מאחר שהחסידים כבר זוהו כקבוצה מוגדרת בעלת השפעה בציבוריות היהודית בסוף ימי הבית אין עניין לחזור ולהעלות את כל הקווים המאפיינים אותם, ונסתפק בסיכומם של הקווים החשובים למסגרת הדיון שלנו. חסידים מדגישים במשנתם את דרך הארץ, הווה אומר התייחסות לצורכי החברה ודאגה לנזקקים<sup class=\"footnote-marker\">30</sup><i class=\"footnote\">כגון תוס', פאה פ\"ג ה\"ח; אבות דרבי נתן, נו\"א פ\"ג, עמ' 17-16; בבלי, ברכות יח ע\"ב; ירו', שקלים פ\"ה ה\"א, מח ע\"ג ועוד; ספראי, משנת חסידים, עמ' 526-523; ספראי וספראי, חסידים. </i>. משנתם החברתית עומדת ללא ספק בניגוד מודע למשנת החכמים שחרטה על דגלה את קידומה של התורה ותלמודה. חסידים חורטים על דגלם את הצדקה כנתיב המרכזי לעבודת ה'. אין לנו מדברי חסידים דברי תלמוד והלכה אלא נוהגי חסידות, משנה מוסרית ומעשי מרפא ומסירות נפש. תלמוד תורה תופס בעולמם מקום משני, אם כי איננו שומעים על הסתייגות מפורשת מלימוד תורה.",
                    "במעשים מספר חכמים מדגישים ש\"אנשי מעשה\", \"יראי חטא\" ו\"חסידים\" מסוגלים להגיע ל\"מקומם\" רק על בסיס לימוד התורה, כדברי משנתנו \"אין בור ירא חטא ולא עם הארץ חסיד\". כנגד טיעון זה באה התשובה החסידית: \"רבי חנינא בן דוסא אומר כל שיראת חטאו קודמת לחכמתו חכמתו מתקיימת. וכל שחכמתו קודמת ליראת חטאו אין חכמתו מתקיימת, שנאמר ראשית חכמה יראת ה' \" (אבות דרבי נתן, נו\"א פכ\"ב).",
                    "מעשים אחרים מספרים על חסידים שנהגו בחומרות יתרות אך נכשלו מתוך שלא למדו די ולא עמדו על דברי תורה. כזה הוא הסיפור בחסיד מרמת בני ענת הבא כהרחבה למשנת אבות \"ודלא שמש חכימייא קטלא חייב\" (מי שלא שימש חכמים חייב מיתה): \"מעשה (באחד כהן) [בכהן אחד] חסיד ברמת בני ענת, והלך רבי יהושע לדבר עמו, והיו עוסקים בהלכות חסידים. וכיון שהגיעה עונתה של סעודה אמר לאשתו הביאי טיפה של שמן לתוך הגריסין. הלכה ונטלה את הפך מתוך הכירה. אמר לו (רבי יהושע) רבי! וכי הכירה טהורה היא. אמר לו (החסיד) וכי יש כירה טמאה ותנור טמא. אמר לו והרי הוא אומר 'תנור וכירים יותץ טמאים הם' (ויקרא יא לה), הא שיש תנור טמא וכירים טמאים... אמר [החסיד לרבי יהושע] רבי! כך הייתי נוהג כל ימי. אמר לו אם כך היית נוהג כל ימיך לא היית אוכל קדשי שמים כתקונן. אמרו חכמים ודלא שמש חכימייא קטלא חייב\" (אבות דרבי נתן, נו\"ב פכ\"ז, עמ' 57-56)<sup class=\"footnote-marker\">31</sup><i class=\"footnote\">תרגום: \"ושלא שימש חכמים חייב מיתה\". כן יוצא גם ממימרה אחרת המיוחסת לרבי שמעון בר יוחאי: \"עם הארץ אפילו חסד, אפילו ישרן, אפילו קדוש ונאמן ארור הוא לאלוה ישראל\" (פרקי רבינו הקדוש, מהדורת שענבלום, כא ע\"א). בתחילת הסיפור שצוטט רבי יהושע פונה לחסיד בפניית הכבוד השמורה למורה: \"רבי!\", והחסיד פונה אליו ללא תואר כבוד. בסוף \"השיעור\", כאשר בורותו של החסיד מתבררת, הלשון מתהפכת. החסיד פונה לחכם בתואר \"רבי\", והחכם פונה אליו ללא תואר כבוד. דרך אגב החסיד טעה, אך טעותו מובנת, שכן לפי הכללים המקובלים אם התנור או הכירה מחוברים לקרקע אין הם מקבלים טומאה, אלא שחז\"ל קבעו אחרת. ספראי, משנת חסידים, אסף סדרת עדויות המעידות על אי ההקפדה של החסידים במצוות, ועל אי ידיעתם את החומרות והקולות שהתחדשו בבית המדרש. </i>.",
                    "כמו כן: \"רבי יהודה אומר שלש ברכות חייב אדם לברך בכל יום. ברוך שלא עשני גוי, ברוך שלא עשאני בור, ברוך שלא עשאני אשה. גוי – שנאמר 'כל הגוים כאין נגדו כאפס ותהו נחשבו לו'. בור – שאין בור ירא חטא<sup class=\"footnote-marker\">32</sup><i class=\"footnote\">זו עמדתם של חכמים, שידיעת התורה היא תנאי ליראת חטא ולמעשי חסידות. המשפט הוא ציטוט ממשנתנו. הבורות נתפסת כגורל אישי, כמו נשיות או יהדות, ויש בדברים הד לשיטתם של כתות מדבר יהודה בדבר היעדר בחירה אישית וחלוקה דטרמיניסטית בעולם. </i>. אשה – שאין הנשים חייבות במצות. משלו משל למה הדבר דומה? למלך בשר ודם שאמר לעבדו בשל לי תבשיל, והוא לא בשל תבשיל מימיו, לסוף מקדיח הוא את התבשיל, ומקניט את רבו. להפוך לו חלוק, והוא לא הפך חלוק מימיו, לסוף מלכלך את החלוק ומקניט את רבו\" (תוס', ברכות פ\"ו הי\"ח). רבי יהודה רומז למימרה שלנו, ומעניק לה משל המדגים עד כמה אין הבור יכול לקיים מצוות ומדוע. למעשה לא רק שאיננו חסיד, אלא הוא עבריין מועד.",
                    "ביטויים אלו של חכמים מוכיחים שהחסידים לא היו אנשי תורה מובהקים. הם הקפידו על שמירת הלכות, ואף החמירו בחלק מהן יותר מכפי שחכמים תבעו, אך הם מואשמים בכך שאינם חובשי הספסלים של בית המדרש. לחסידים מאפיינים נוספים, ואלו מנויים בספרות שציינו. הבאנו רק כמה מהם, אלו החשובים לטיעון שהעלינו, שהמימרה שלפנינו היא פולמוסית ומיוחסת להלל הזקן. כאמור, רבי יהודה כבר מכיר אותה ומפתח אותה.",
                    "לדעתו של ש' ספראי, ישו מתואר כאילו היה חסיד<sup class=\"footnote-marker\">33</sup><i class=\"footnote\">ספראי, חסידות. </i>. הוא אינו עוסק בהלכה כלל, ועוסק מעט בלימוד תורה לשמו. לעומת זאת הוא מטיף למעשים טובים ועוסק בהם, ומרבה במעשי קודש (בעיקר ריפוי חולים). יחסו הדו-ערכי להלכה אף הוא הולם את הקשרים שהיו לחסידים עם בית המדרש של חז\"ל: קשרים של הזדהות, אך גם של מתח מסוים. כידוע, מחקר הברית החדשה מתחלק בין אלו המחפשים את דמותו ההיסטורית של ישו לבין אלו הרואים בתיאורים ספרות בלבד. הראשונים צריכים לומר שישו ראה לפניו מודל התנהגות חסידי, אך גיבש חבורת תלמידים שהיה לה גם אופי של חבורת לומדים. נציגי המחנה השני יגידו שישו מתואר כאילו היה חסיד טיפוסי, עם מרכיבים משניים של תלמיד חכם.",
                    "כאמור, בספרות חז\"ל נותרו שרידים מתורתם של חסידים, קטעים העשויים להיקרא בפשטות כחלק מתורתם של חכמים, אך קריאה ביקורתית מגלה בהם את שרידי הפולמוס. דוגמה מובהקת היא המשנה להלן: \"רבי אלעזר בן עזריה אומר... הוא היה אומר כל שחכמתו מרובה ממעשיו למה הוא דומה? לאילן שנופו מרובה ושרשיו מעוטין והרוח באת ועוקרתו והופכתו על פניו, וכל שמעשיו מרובין מחכמתו למה הוא דומה? לאילן שנופו ממועט ושרשיו מרובים, אפילו כל הרוחות באות עליו אין מזיזות אותו ממקומו\" (פ\"ג מי\"ז). לקבוצה זו שייכת סדרת מימרות ומשלים באבות דרבי נתן שהן הרחבות או תגובות פולמוסיות למשנה שלנו, או למשנה שציטטנו מפרק ג, כגון \"משל למה הדבר דומה? לאחד שבא אצל החנוני. אמר לו תן לי רביעית יין. אמר לו הבא כלי ופתח לו את תיקו. אמר לו תן לי שמן. אמר לו הבא כלי ופתח לו את המפושלות. אמר לו בן מאירה כלי אין בידך, ואתה מבקש ליטול יין ושמן? כך הקב\"ה אומר לרשעים מעשים טובים אין בידכם ואתם מבקשים ללמוד תורה? שנאמר 'ולרשע אמר אלהים מה לך לספר חקי' (תהלים נ טז). חוקי אין את משמר, היאך את מספר בהם? 'ואתה שנאת מוסר' \" (נו\"ב פל\"א, עמ' 69).",
                    "אי אפשר ללמוד תורה ללא מעשים טובים. עד כאן המסר חסידי, אלא שהדרשן הקצין את המסר, והבא ללמוד תורה איננו סתם ללא מעשים אלא הוא רשע של ממש, וכך איבד המשל את עוקצו החסידי לטובת מסר ניטרלי המקובל על הכול. נושא זה של היחס בין חכמה למעשה בכלל, ולחסידות בפרט, חוזר בתנא דבי אליהו ובאבות דרבי נתן. לא באנו למנות משלים ומימרות אלו, ונסתפק בכך שמשנתנו היא מקור השראה לקבוצה גדולה של דרשות. זו סיבה נוספת להניח שהמימרה קדומה ומיוחסת לחכם חשוב כהלל הזקן, ולא לחכם בעל חשיבות שולית ועלום כרבי הלל. ",
                    "[<b>ו</b>]<b>לא הבוישן</b> – בעדי הנוסח הארץ-ישראליים הטובים \"הבוישן\", והוא משקל בעלי מלאכה; בנוסחאות בבל \"הביישן\", <b>למד ולא הקופדן</b> – משקל בעלי מלאכה, ובכתבי יד המשקפים את נוסח בבל \"קפדן\", <b>מלמד</b> – מימרה כפולה זו היא מהווי בית המדרש. חכמים משדרים מדיניות של בית מדרש פתוח, קבוצה קטנה שבה התלמידים מתערבים בדיון ומתנהל דיון פתוח, שוויוני ומאתגר. \"והיינו דאמר רבי<sup class=\"footnote-marker\">34</sup><i class=\"footnote\">בבלי, תענית ז ע\"א. הדובר הוא רבי חנינא. </i>: הרבה תורה למדתי מרבותי, ומחבירי יותר מהם, ומתלמידי יותר מכולן\" (בבלי, מכות י ע\"א). עם זאת, בפועל אנו שומעים בעיקר על דיונים בין החכמים עצמם, דיונים שבהם התלמידים הם כבר תלמידי חכמים בפני עצמם (כגון ספרי במדבר, קכד, עמ' 159-158; תוס', מקואות פ\"ז הי\"א, עמ' 660). כמו כן אנו שומעים על תלמידים שרבותיהם הקפידו וביקרו את השתתפותם (ירו', קידושין פ\"ב ה\"ז, סג ע\"א; בבלי, שם נב ע\"א; נזיר מט ע\"ב), או שמתחו ביקורת זועמת על דרך התבטאותם. כך, למשל, מסופר על יהודה בן נחמן שהתווכח עם רבי טרפון, הצליח לדחות קל וחומר שהציע הרב, וכנראה לא הסתיר את שביעות רצונו מהמצב. רבי עקיבא שנוכח במעמד התנבא שהתלמיד לא יוציא את שנתו, וכך היה (ספרי במדבר, קמח, עמ' 195; בבלי, מנחות סח ע\"ב). בבית המדרש שוררת, אפוא, חירות אקדמית מוגבלת בכבלי כבוד וכללי נימוס.",
                    "כזכור, גם המשפט \"הוו מתונים בדין\" הוסבר כאיסור (המלצה) שלא להקפיד ולא למנוע התבטאות חופשית בבית המדרש ובבית הדין, אך הפירוש הזה אינו הפירוש היחיד למימרה של אנשי הכנסת הגדולה, אלא מבטא ערך של בית המדרש האמוראי, ואת האתוס של בית המדרש.",
                    "[<b>ו</b>]<b>לא כל המרבה</b> [<b>ב</b>]<b>סחורה מחכים</b> – מימרה זו שייכת לקבוצת המימרות העוסקות ביחס שבין תורה לפרנסה. אין לסמוך על לימוד תורה כפרנסה (אהב את המלאכה, תורה ודרך ארץ וכו'), אך גם אין להרבות בסחורה, אלא לשמור על איזון (לעיל פ\"ב מ\"ב; להלן פ\"ג מי\"ז). יש בהיגד רמז לעדיפות מסוימת של דברי תורה, אך הדברים מנוסחים בזהירות: לא כל אחד מחכים, אבל אולי יש מי שטוב לו להצליח בשניהם<sup class=\"footnote-marker\">35</sup><i class=\"footnote\">וראו להלן פ\"ד מ\"י. </i>. ",
                    "[<b>ו</b>]<b>במקום שאין אנשים השתדל להיות איש</b><b> – </b>זו קריאה ליטול חלק בתפקידי ציבור, בהתנדבות ובמשימות כיוצא באלו. בשפתנו: \"לגלות אחריות\".",
                    "סדרת המימרות בשתי המשניות האחרונות כוללת מימרות ברמות שונות; החל מעצה טובה, וכלה בהנחיות המעצבות חברה וקהילה. הן לא נאמרו כסדרה אלא כל אחת בפני עצמה, ונאספו יחד. גם לא ברור האם הסדרה מתחילה במשנה ג האנונימית, או בראשית משנה ד, \"הוא היה אומר\", או באמצע המשנה שם (רבי) הלל אומר."
                ],
                [
                    "<b>אף הוא ראה גלגלת אחת צפה על פני המים</b> [<b>ו</b>]<b>אמר לה על דאטיפת אטיפוך</b><b> ב</b><b>סוף מטיפייך יטופון</b> – על שהטבעת הטביעוך, וסוף מטביעייך יטובעו. המימרה בארמית, וכפי שאמרנו בפירושנו לפ\"א מי\"ג שימור הארמית אופייני למימרות קדומות. עם זאת מסקנה זו מבוססת בין השאר גם על מימרתנו, וכאמור איננו בטוחים מי הוא בעל המימרה. היא מתאימה להלל הזקן; המימרות המובהקות של הלל (פ\"א מי\"ד) מנוסחות בקצרה ועם משחקי מילים: \"אם לא עכשיו אימתי\", \"עשה רצונך כרצונו\" ומימרות דומות. נוח מאוד לייחס את כולן להלל, ועסקנו בכך במבוא. המימרה מתארת את שושלת הרוע. האיש שטבע נחשב כמי שהטביעו אותו, והוא נענש על שהטביע אחר, ואותו אחר נענש בזמנו על פשע דומה שביצע. הדובר מאמין, אפוא, שכל אסון הוא רשע, ומתאר את שושלת הרשע. לטעמו תגובה על רשע (הטבעת מטביע) איננה עשיית צדק אלא המשך הרשע. לשון אחרת, אין להגיב על רשע ברשע נוסף. מבחינה ערכית מצויה כאן קביעה שאלימות גוררת אלימות. עם זאת, לא נאמר במפורש שדרך זו שלילית. היא חסרת ערך, תוצאותיה קשות, אך אולי הכרחית. בכך אין המימרה עוסקת במפורש. מי שקורא את המימרה כהתנגדות קבועה לכל אלימות מטעין את המימרה בתובנות שאין בה (לפחות לא במפורש). ייתכן שהמימרה נאמרה מתוך ייאוש ולא מתוך התנגדות.",
                    "מימרה כזאת עשויה לצמוח בכל חברה, אבל היא מתאימה לראשית ימי המאבקים הפנימיים ערב מרד החורבן ובמהלך המרד, כאשר האלימות פשטה, \"משרבו הרוצחנין\" (משנה, סוטה פ\"ט מ\"ט). ימי הלל הזקן ושלטון הורדוס הם עילה סבירה למימרה כזאת, אך גם הדור האחרון של בית שני כשמהומות האחים גברו. ",
                    "ייתכן שמותר להטעין למימרה כוונה נוספת והיא שאלימות אינה נפתרת על ידי אלימות. המטביע הראשון הוא כמובן רשע, אבל השני סבור שעל ידי אלימות יתוקן המעשה הרע, ולא היא. אלימות גוררת אלימות, ואין מכבים דלקה על ידי שפיכת חומרי בעירה נוספים. "
                ],
                [
                    "<b>הוא היה אומר מרבה בשר מרבה רימה</b> – במישור הטכני הבשר הרב לא יועיל ביום המוות, ועם הקבורה תתרבנה התולעים (הרימות) הרוחשות בו. הכוונה כמובן לרעיון המגולם בחציו הראשון של הפסוק: \"לא יועיל הון ביום עברה וצדקה תציל ממות\" (משלי יא ד).",
                    "<b>מרבה נכסים מרבה דיון</b><b> – </b>ברי\"ש ובמעט עדי נוסח: \"דאגה\". מבחינה טקסטואלית, המילה \"דיון\" קשה. הרי\"ש מסביר דאבון, מלשון דווי. ברשב\"ץ \"דאוון\", והרי זה הכתיב הארץ-ישראלי לדאבון (כמו יבנה=יוונה). מש\"ל גורס \"יגון\". המילה \"יגון\" מתורגמת בתרגום הארמי כ\"דונא\" או \"דוונא\" (ישעיהו לה י; נא יא ועוד). כן מתרגם יונתן את הפסוק בבמדבר כא ל עם תוספת מדרשית: \"חָמֵי כָּל דָא עָבַד חוּשְׁבַּנְכוֹן עַד דִיסוּף כִּדְבוֹנָא נַפְשֵׁיכוֹן\", ומשמעו \"ראה כל זה עשה חשבונכם עד שיגמור כדאבון [יגון] נפשכם\". אם כן, \"דיון\" הוא ארמאיזם של יגון. הרעיון הוא שהעושר אינו מביא נחת אלא כאב. בחלק מעדי הנוסח נוסף כאן \"מרבה נשים מרבה כשפים\".",
                    "<b>מרבה שפחות מרבה זימה</b> – או שהנוסח הוא \"מרבה נשים מרבה זימה\", ורק בהמשך מופיע עניין הכשפים (כמו בכתב היד שלנו). הקשר בין נשים לכשפים מופיע רבות במקורות של עמים רבים ובתקופות שונות. כבר התורה קובעת \"מכשפה לא תחיה\" (שמות כב יז), ואין זה מקרה שבעלת האוב בעין דור היא אישה. כך הדבר גם במקורות חז\"ל<sup class=\"footnote-marker\">36</sup><i class=\"footnote\">ראו בר-אילן, מכשפות, ועוד. </i> ובחברה הנכרית עד ימי הביניים המאוחרים. קשה לדעת האם זו ראייה גברית מגדרית של תופעת הכישוף, או שמא בין הנשים אכן היה מספר גדול יחסית שייחסו לו כוחות כישוף על לא עוול בכפן. אפשר שהיעדר יכולת ההתגוננות גרמה לכך שהחשודה הוגדרה כמכשפת על סמך נתונים מפוקפקים עוד יותר מאשר הכישוף עצמו, ואפשר שאכן נשים רבות יחסית פנו לנתיב השפעה זה לאחר שנתיבי כוח חברתי והשפעה חברתית אלטרנטיבית היו חסומים בפניהם. כך או כך, התופעה ברורה<sup class=\"footnote-marker\">37</sup><i class=\"footnote\">ראו בר-אילן, מכשפות, וספרות רבה נוספת.  </i>.",
                    "<b>מרבה עבדים מרבה גזל</b> – כוונת המימרה אינה ברורה. האם המחבר מתנגד לעבדות כמוסד חברתי וסבור שהאדון גוזל את עבדיו, או שהעבדים גוזלים מאחרים, מחבריהם או ממנו עצמו, ואז אין בדברים התנגדות נאצלת לעבדות אלא גנאי להתנהגותם? <b>מרבה נשים מרבה כשפים</b><b> – </b>חסר באותם כתבי יד שהמשפט הופיע בהם לעיל. שרביט מראה על סדרה של שינויים בסדר הפסקאות במשנה. ",
                    "<b>מרבה תורה</b> [<b>תורה</b>] <b>מרבה חיים</b><b> – </b>בכמה עדי נוסח נוסף \"מרבה ישיבה מרבה חכמה מרבה עצה מרבה תבונה מרבה צדקה מרבה שלום\" – ברור שזו תוספת שנועדה לאזן את החצי הקודם של המשנה. מן הראוי להעיר שהמונח \"ישיבה\" (\"מתיבתא\") הוא מונח בבלי. שם היו קיימים מוסדות לימוד שבהם למדו עשרות תלמידים והייתה להם מערכת מסודרת עם ראש ישיבה סמכותי ונבחר. בארץ ישראל היו חבורות ובתי מדרש, ולא ישיבה. כל מקום שמזכיר \"ישיבה\" מעיד על היותו מושפע מהבבלי, או שהוא משקף את הווי הלימוד בבבל. המימרה \"מרבה עצה מרבה תבונה\" קוראת להתייעצות בציבור, וזאת לפי מיטב הגישות המודרניות שטיב ההחלטה משתפר ככל שמספר הנוטלים בה חלק אמִתי, כשותפים, רב יותר.",
                    "<b>קנה שם טוב קנה לעצמו קנה דברי תורה קנה חיי העולם הבא</b><b> – </b>תורה עדיפה על שם טוב, ויש בכך התייחסות עקיפה לדברי רבי במשנה א שדרך ישרה היא מה ש\"תפארת לו מן האדם\". השם הטוב מבני אדם חשוב אך איננו המהות, המהות היא רכישת הידע בתורה, והיא המבטיחה את החלק בעולם הבא. במימרה כלול גם עימות עם הדעה שכתר שם טוב הוא העולה על כולם, כולל כתר תורה (משנה, ברכות פ\"ד מי\"ג). לפי משנתנו כתר תורה הוא הפסגה. במימרה זו מועבר מרכז הכובד מקיום וביצוע התורה ללימוד התורה והעיסוק בדברי תורה.",
                    "הרישא מתלוננת על העושר ועל היותו מכשלה לאדם. אין כאן נימה סיגופית שלפיה חיי סיגוף הם הנתיב העיקרי לעבודת ה'. הניגוד של ריבוי נשים הוא מיעוט נשים (אפילו לא בהכרח מונוגמיה); ההפך מריבוי נכסים הוא מיעוט נכסים, ולאו דווקא עוני. ברור שעשירות או רדיפת ממון אינה מסייעת לעבודת ה', אך חסרה נימת הסיגוף או העדפת העוני. יש מקורות שמהם עולה גם מטרה זו (להלן פ\"ד מ\"ט, וראו פירושנו לה)."
                ],
                [
                    "במשנתנו נפתח המשך שושלתי אחר לשושלת המסירה: הזוגות, ואחריהם רבן יוחנן בן זכאי שקיבל מהלל ושמאי. כפי שראינו ה\"קבלה\" היא המינוח להעברת הסמכות והתפקיד, ואין להבינה רק כידע לימודי. ",
                    "<b>רבן יוחנן בן זכיי קיבל מהלל ומשמי </b>– לרבן יוחנן בן זכאי מיוחסת מימרה אחת. רבן יוחנן בן זכאי לא היה נשיא, אך נקרא בדרך כלל \"רבן\" מתוך הכבוד ומתוך ההערכה לתפקידו. אנו יודעים שרבן יוחנן בן זכאי נמנה עם מנהיגי הפרושים בשלהי ימי הבית השני. בעימותים בין בית שמאי לבית הלל, המאפיינים את הפסיקה בסוף התקופה, הוא לא נמנה. מן הסתם היה שותף בהם, אך המסורת מסרבת לזהותו עם אחד הצדדים. בשלהי המרד ערק למחנה הרומי וקיבל את ההיתר להמשיך שם בחיי בית המדרש. בהערכת פועלו עסקו רבים, ואנו התייחסנו בקצרה לנושא בסוף מסכת ראש השנה.",
                    "<b>הוא היה אומר אם עשית תורה הרבה</b><b> – </b>בעדי נוסח בודדים<sup class=\"footnote-marker\">38</sup><i class=\"footnote\">ש2, ש6 וכן מש\"ל, המאירי ועוד. </i>\"למדת תורה הרבה\"<sup class=\"footnote-marker\">39</sup><i class=\"footnote\">כן מופיעה הנוסחה \"קיימת תורה הרבה\", וראו אברמסון, תורה.  </i>. ההבדל בין הנוסחאות מרכזי. \"עשית תורה\" משמעו קיום מצוות, או לפחות אפשר לפרש שזו הכוונה. כפי שראינו בפרק א התורה מופיעה בעיקר במשמעות של חוק, קיום המצוות. אמנם העיקרון של לימוד תורה הופיע כבר במשנה ב לעיל (רבן גמליאל בנו של רבי יהודה הנשיא) וגם במימרות קדומות יותר (\"אל תאמר כשאפנה אשנה\", לעיל מ\"ד), אבל במימרות הקדומות בסידור המשנה, ולפי דובריהן, \"תורה\" עשויה להתפרש כשמירת מצוות, וזה הפירוש שהעדפנו לאחר שיקול הדעת. גם כאן יש להעדיף את הנוסח \"עשיית תורה\" כשמירת מצוות, וממילא המשפט פונה לכל אדם ולאו דווקא לשכבה האינטלקטואלית.",
                    "<b>אל תחזיק טובה לעצמך כי לכך נוצרת</b><b> – </b>רבן יוחנן בן זכאי פונה לכל יהודי, אך בעיקר לתלמידי חכמים, ומנסה להשריש את הנורמה שיהודי טוב הוא יהודי שומר מצוות.",
                    "<b>חמשה תלמידים היו לרבן </b>[<b>יוחנן בן זכיי ואילו הן</b>]<b> אליעזר בן הורקנוס רבי יהושע בן חנניה רבי יוסף </b>[<b>הכהן</b>]<b> ורבי שמעון בן נתנאל </b>[<b>ו</b>]<b>רבי אלעזר בן ערך הוא היה מונה שבחן</b> – סגנון זה של תיאור שבחי חכמים מופיע בסדרת עדויות, אך רובן קשורות למשנה זו. זהו אפוא סגנון מיוחד של עיסוק שנשתמרו ממנו רק מעט עדויות, ונדון בהן להלן.",
                    "<b>אליעזר בן הורקנוס בור סוד שאינו מאבד טיפה</b> – אכן התיאור הולם את רבי אליעזר. \"בור סוד\" הוא בור מסויד (מטויח<sup class=\"footnote-marker\">40</sup><i class=\"footnote\">בדפוסים: \"בור סיד\". מבחינה מילולית פירושו בור של סיד, וזו גרסה משובשת בעליל. </i>) הקולט מים, משמרם במצב טוב ואינו מאבדם. הבור אינו יוצר, אלא מעביר את המסורת. ואכן כך מתאר רבי אליעזר את עצמו בהסבירו מדוע אינו יכול לדרוש בציבור, שהרי כל מה שיש לו הוא מפי רבותיו: \"אמר לו רבן יוחנן בן זכאי: אליעזר אמור לנו דבר אחת מדברי תורה. אמר לו (רבי אליעזר) אמשול לך משל למה אני דומה? לבור הזה שאינו מאבד. יכול להוציא מים יותר ממה שהוא מכניס? אמר לו (רבן יוחנן בן זכאי לרבי אליעזר) אמשול לך משל למה הדבר דומה? לבאר הזאת שהוא מזלת ומוציאה מים מאיליה. כך את יכול לומר דברי תורה יותר ממה שנאמר למשה בסיני\" (אבות דרבי נתן, נו\"ב פי\"ג, עמ' 32). אין כאן רק תיאור, אלא דימויו העצמי של החכם הצעיר (אז). בהמשך הוא דורש דרשה שכנראה הכול ראו בה חידוש. רבי אליעזר מתהדר שלא אמר דבר שלא שמע מרבותיו, וזו תדמיתו. עם זאת, אין ספק שבין ההלכות הרבות שנמסרו בשמו מן הסתם היו גם חידושים. אמנם הוא נוטה בבירור לשמרנות, אך גם השמרנות וגם החדשנות שתוזכר להלן הן שני פניו של בית המדרש שיש בו שני הצדדים.",
                    "בשולי הסיפור נעיר שגם במקרה זה רעיון מופשט הופך לסיפור מעשה. עמדנו על תופעה ספרותית זו במימרותיו של הלל, וסיכמנוה במבוא.",
                    "<b>יהושע בן חנניה אשרי יולדתו</b> – השבח גדול אך סתמי, <b>יוסף הכהן חסיד</b> – \"חסיד\" איננו כנראה חסיד ממש, כמו החסיד עם הארץ לעיל במשנה ה, אלא שהוא מתנהג כחסיד במובן הכללי. יש מקום לשער שרבן יוחנן בן זכאי עצמו לא היה משתמש בכינוי טעון זה, והדברים נוסחו שנים לאחר שהמתח בין חכמים לבין חסידים דעך.",
                    "<b>שמעון בן נתנאל ירא חט</b> – \"ירא חטא\" הוא כינוי לחסיד, <b>אלעזר בן ערך מעין מתגבר</b> – \"מעיין המתגבר\" הוא הטיפוס היוצר, ההפך מבור סוד. הוא ממשיך את דברי הלל \"ודילא מוסיף ייסוף\". שני תלמידיו המובהקים של רבן יוחנן בן זכאי היו רבי אליעזר ורבי יהושע. הם המשיכו עמו לדור יבנה, ופעלו שם גדולות. שמעון בן נתנאל ויוסף הכהן כמעט נעלמו, בין אם משום שלא זכו לתלמידים בין משום גילם. התלמיד השלישי החשוב הוא אלעזר בן ערך, ונרחיב בו להלן. אפשר שגרעין המסורת התייחס רק לשלושת התלמידים החשובים הללו. המניין של חמישה תלמידים בא משום שחמישה הוא מספר המסמל לעתים קבוצה משמעותית<sup class=\"footnote-marker\">41</sup><i class=\"footnote\">כגון שבת פט\"ו מ\"ג; פי\"ח מ\"א; תרומות פ\"י מ\"ח; יבמות פי\"ג מ\"ג; עירובין פ\"ו מ\"ו; פסחים פ\"ט מ\"י; מעשרות פ\"ב מ\"ה, ועוד. </i>, ולעתים אף קבוצה מלוכדת ומאורגנת<sup class=\"footnote-marker\">42</sup><i class=\"footnote\">פלוסר, פשר ישעיהו, וראו להלן פ\"ג מ\"ו. </i>. כידוע הייתה מחלוקת עקרונית האם דיני ממונות בשלושה או בחמישה: \"דיני ממונות בשלשה רבי אומר בחמשה כדי שיגמר הדין בשלשה... סמיכות זקנים בשלשה רבי יהודה אומר בחמשה\" (תוס', סנהדרין פ\"א ה\"א, עמ' 415-414). מחלוקת דומה קיימת לגבי חליצה (יבמות פי\"ב מ\"א), וסביר אפוא שלפנינו מחלוקת עקרונית על מספר חברי בית הדין הרגיל, וחליצה אינה יוצאת דופן בעניין.",
                    "<b>חמישה מי יודע?</b>",
                    "חבר של חמישה זקנים נזכר בכמה מסורות, ונראה שהמניין אינו מקרי. כך מסופר במשנת עירובין על עדותו של אבטלס (אבטולמאוס) משם חמישה זקנים באושא על הלכה בדיני אתרוג (עירובין פ\"ג מ\"ד), וכן מסופר על רבי יהודה בן בבא שסמך חמישה תלמידים ושימר את מסורת הסמיכה בעם ישראל<sup class=\"footnote-marker\">43</sup><i class=\"footnote\">בבלי, סנהדרין יד ע\"א; עבודה זרה ח ע\"ב. המעשה עצמו אולי עטור בכתרי אגדה, אך לענייננו ברור שהמספר הכיר את המניין של חמישה כביטוי לחבר משפטי מלא.  </i>. במסורות אחרות מסופר על החלטות של חמישה זקנים, האחת בלוד והאחרת של חכמי יבנה, ועוד אחת בשם חמישה זקנים ביהודה<sup class=\"footnote-marker\">44</sup><i class=\"footnote\">תוס', מקואות פ\"ז ה\"י, עמ' 660; טהרות פ\"ט הי\"ד, עמ' 671; ספרי זוטא, פי\"ט כא, עמ' 314. </i>. מעניינת במיוחד היא המסורת המספרת על חמישה זקנים שתרגמו את התורה<sup class=\"footnote-marker\">45</sup><i class=\"footnote\">אבות דרבי נתן, נו\"ב פל\"ז, עמ' 94; סופרים פ\"א הט\"ז. </i>. באיגרת אריסטיאס מסופר על שבעים ושניים זקנים שתרגמו את התורה, ומסורת זו חוזרת אצל יוספוס ובספרות חז\"ל. המסורת על חמישה זקנים היא אפוא גלגול אגדי, אך מעידה כי \"חמישה זקנים\" הוא המונח המקביל למעשה של הסנהדרין. עוד נזכרים חמישה זקנים הנכנסים לעבר את השנה<sup class=\"footnote-marker\">46</sup><i class=\"footnote\">ויקרא רבה פכ\"ט פ\"ד, עמ' תרעג. המספר חמישה מופיע בכל כתבי היד ובמקבילות. </i>, והדובר הוא רבי אבהו מקיסריה, אם כי כרגיל מופיע המניין של שבעה זקנים המעברים את השנה. חבר של חמישה מצטייר כחבר הרגיל להכרעה. מניין של חמישה חברי מועצה מופיע גם בספרות הנוצרית הקדומה<sup class=\"footnote-marker\">47</sup><i class=\"footnote\">פלוסר, פשר ישעיהו. </i>. אם כן, מותר להסיק שחמישה זקנים הם בית דין מיוחד ובעל תוקף לאומי<sup class=\"footnote-marker\">48</sup><i class=\"footnote\">למניין חמישה באופן כללי ראו פירושנו להלן פ\"ו מ\"ח. </i>. נראה שבית דין זה רווח בעיקר ביהודה, ואבטולמאוס העיד על הכרעה של בית דין כזה. לא מן הנמנע שזו עדות על הכרעותיהם של חכמי דור יבנה שהובאה לדור אושא במסגרת מפעל ריכוז התורה שבעל פה באושא<sup class=\"footnote-marker\">49</sup><i class=\"footnote\">ראו פירושנו לפאה פ\"א מ\"א; שיר השירים רבה, ב ג, ועוד.  </i>. כפי שנביא להלן, במדרשים מודגש הצורך בחמישה כדי לפרסם את הדבר (מדרש תנאים), או כדי ששניים יהיו עדים (תרגום יונתן). כן נכתב בשטר חליצה ארץ-ישראלי משנת 4588 לבריאה (828 לספירה): \"במותב חמישה הוינה...\" (במושב חמישה היינו)<sup class=\"footnote-marker\">50</sup><i class=\"footnote\">מרגליות, הלכות ארץ-ישראל, עמ' כז. </i>. במקרה זה קבוצת השלושה הושלמה לחמישה כדי לרמז על מעמדו של חבר המורים שירש את מקום המנהיג היחידי, רבן יוחנן בן זכאי. ",
                    "המסורת באבות דרבי נתן מספרת שרבי אליעזר בן ערך היה הגדול מכולם, ופרש מהחבורה מכיוון שהעדיף את אמאוס שהיא מקור מים טובים. במהלך הסיפור מוצגת גישה עיליתנית של חכם המתאר את עצמו כמרכז החבורה ומצפה שכולם יבואו לפעול תחת חסותו, אך מי שפרש מהכלל, הכלל פורש ממנו (אבות דרבי נתן, נו\"א פי\"ד; נו\"ב פכ\"ט, עמ' ל). גם חכמי דור יבנה האחרים לא התגוררו בהכרח ביבנה עצמה, ועצם הבחירה באמאוס אין בה פגם. רגליים לדבר שבסיפור זה יש שמץ של השמצה; ייתכן שרבי אלעזר בן ערך מת בצעירותו (תוס', נדרים פ\"ו ה\"ה<sup class=\"footnote-marker\">51</sup><i class=\"footnote\">ראו ליברמן, תוספתא כפשוטה לנדרים, עמ' 486-485. </i>), וכנראה לא הרבה להשתתף במעמדי הלימוד ביבנה, ואולי פריצוֹת הדרך שלו לא השתלבו בדרכי הלימוד שהתגבשו ביבנה. מרבי אלעזר בן ערך נותרו דברי תורה ואגדה מעטים שאין בהם כדי להצדיק את השבחים המורעפים עליו, זאת כנראה משום שנטש את ההשתתפות הפעילה בחיי בית המדרש. חשוב לציין שבכמה נושאים עקרוניים הוא מקורב לבית שמאי (כגון תרומות פ\"ד מ\"ה), אך אינו זהה להם. כך גם בכמה מקורות נוספים בנושאים אחרים<sup class=\"footnote-marker\">52</sup><i class=\"footnote\">ירו', יבמות פ\"ב ה\"א, ג ע\"ב; פ\"ג ה\"ה, ד ע\"ד; בבלי, שם נח ע\"א, וראו פירושנו לנדרים פ\"י מ\"ו. </i>. הוא מפלס דרך לעצמו, אם כי הוא מושפע מבית שמאי וקרוב אליו. אולי אפיין קו זה את תורתו והוא תוצאה של עזיבת בית המדרש, או אולי גם אחת מסיבותיה? נוסיף עוד שלפנינו משחק לשון בין \"מקום מים\" שאליו פרש אותו חכם שהוא עצמו \"כמעיין המתגבר\". אך גם מעיין זקוק למי שישתה את דבריו. ",
                    "<b>הוא</b> – רבן יוחנן בן זכאי, <b>היה אומר אם יהיו כל חכמי ישראל בכף מאזנים ואליעזר בן הורקנוס בכף שנייה מכריע הוא את כולם</b> – רבן יוחנן בן זכאי מעדיף את דרכו של רבי אליעזר, ואפשר שהוא אומר זאת אחרי שרבי אלעזר בן ערך נטש את בית המדרש.",
                    "<b>אבא שאול אומר משמו אם יהיו כל חכמי ישראל בכף מאזנים ואליעזר בן הורקנוס עימהן ואלעזר בן ערך בכף שנייה מכריע את כולם</b><b> – </b>הוויכוח במשנה אינו רק אישי אלא אידֵאי, מה דרך הלימוד הנכונה, ומה היחס הרצוי בין השמרנות לחידוש. ההלכה היהודית מהווה שילוב רב-דורי שבין השניים, והדרך שגובשה גובשה בסדרת מאבקים גלויים וסמויים ללא סוף ועד לימינו אנו. ",
                    "כאמור, בספרות חכמים מצויות כמה רשימות דומות, חלקן מקבילות לרשימתנו. באבות דרבי נתן: \"חמשה תלמידים היו לו לרבן יוחנן בן זכאי לכלן קרא להן שמות. לאליעזר בן הורקנוס קרא בור סיד שאינו מאבד טיפה, קנקן זפותה שמשמרת את יינה. ליהושע בן חנניה קרא לו חוט המשולש לא במהרה ינתק. וליוסי הכהן קרא לו חסיד שבדור. ולשמעון בן נתנאל קרא לו גרועה שבמדבר שמחזקת מימיה. אשרי תלמיד שרבו מודה לו ומעיד עליו. ואלעזר בן ערך קרא לו נחל שוטף ומעין המתגבר, שמימיו מתגברין ויוצאין לחוץ. לקיים מה שנאמר 'יפוצו מעיינותיך חוצה ברחובות פלגי מים' \" (נו\"א פי\"ד, עמ' 58; נו\"ב פכ\"ט). ההבדלים בין הרשימות מעטים. כמו כן: \"וכנגדן היה רבי יהודה הנשיא מונה שבחן של חכמים של רבי טרפון, של רבי עקיבא, ושל רבי אלעזר בן עזריה, ושל רבי יוחנן בן נורי, ושל רבי יוסי הגלילי. לרבי טרפון קרא לו גל אבנים. ויש אומרים גל של אגוזים, כיון שנוטל אדם אחד מהן כלן מתקשקשין ובאין זה על זה\" (אבות דרבי נתן, נו\"א פי\"ח, עמ' 67). רבן יוחנן בן זכאי מונה חבר תלמידים של חמישה שהם היורשים, ורבי מונה חבר קצת מאוחר יותר, ורומז שאלו הם החבר של ממשיכי התורה. כלומר חמשת חכמי הדור שמונה רבי (חכמי דור אושא) גם הם קבוצה מיוחדת כמו חמשת תלמידי רבן יוחנן בן זכאי, והם שלשלת המסירה של תורה שבעל פה. בבבלי גיטין סז ע\"א יש רשימה דומה. לא נרחיב בניתוח השבחים שחלקם הם באמת תיאור של מתודות לימודיות חשובות וחלקם דברי שבח סתמיים. "
                ],
                [
                    "משנה זו והמשנה הבאה עוסקות בספרות חכמה: מה הדרך שידבק בה האדם או שיתרחק ממנה. המשנה מקבילה למשנה בראשית הפרק שבה שואל רבי את השאלה. עריכת הפרק היא מעגלית, וסופו חוזר לתחילתו. תחילתו מציגה את מקומו של רבי בשושלת הקבלה, ואת העובדה שגם הוא מכיר בחבר של חמישה תלמידים כחוליה. סוף הפרק מציג את חבר היורשים שקיבלו את ה\"תורה\" ועסקו באותה שאלה. קשה לדעת האם לעורך חשוב היה שרבי יעסוק במה שעסקו ממשיכי הלל (דרך רבן יוחנן בן זכאי) או ההפך, שלעורך חשוב היה שחבר ממשיכי רבן יוחנן בן זכאי יעסוק במה שעסק רבי. כך או כך, המסר הסופי הוא שלפנינו שני ענפים של מסירה ויש ביניהם זיקת השלמה (רבי תומך בהמשך השרשרת של רבן יוחנן בן זכאי), ועיסוק באותם נושאים.",
                    "השאלה עצמה אופיינית לתרבות ספרות החכמה. בספרות חז\"ל העיסוק בשאלות כאלה נדיר. הבדל גדול יש בין תשובתו של רבי לתשובות שבמשנתנו. תשובתו של רבי נקראת במסגרת \"תורת דרך ארץ\", המוּסר שבה הוא מוסר דתי, \"והווי זהיר במצוה קלה כמצוה חמורה\", ואילו התשובות שבמשנתנו הן תשובות מתוך מערכת ה\"חכמה\" – המוסר והחברה האנושית. גם התשובות באיגרת אריסטיאס דומות למשנתנו.",
                    "<b>אמר להם צאו וראו אי זו היא דרך טובה שידבק בה</b> [<b>ה</b>]<b>אדם</b> – דרך טובה היא כמו דרך הישר (פ\"ב מ\"ב), כלומר במשמעות של מטרה, או אופי. בבן סירא רגיל הביטוי \"דרכים ישרים\" (י ו; יא טו; \"דרך רשעים\" לה כא; \"דרך גאוה\" י ו). דרך ישרה היא היפוכו של חטא.",
                    "<b>רבי אליעזר אומר עין טובה</b> – רצון טוב ואופי טוב במובן כללי, כגון \"ארבע מדות בתלמידים הרוצה שילמוד וילמדו אחרים עין טובה. ילמוד ולא ילמדו אחרים עין רעה. ילמדו אחרים והוא לא ילמוד זו מדת בינונית. ויש אומרים זו מדת סדום. לא ילמוד ולא ילמדו אחרים הרי זה רשע גמור\" (אבות דרבי נתן, נו\"א פ\"מ, עמ' 126). המונח מופיע כמה פעמים בהקשר של מידות אנושיות טובות (להלן פ\"ה מי\"ח). היפוכו הוא בעל \"עין רעה\", הקמצן, שאיננו \"מפרגן\" לאחרים (להלן פ\"ה מי\"ג).",
                    "<b>רבי יהושע אומר חבר טוב</b> – חבר טוב הוא ערך מקובל. בתחום המעשי הייתה החברות חברת הביטוח ההדדית בשעות קשות בעת מחסור זמני או קבוע. כבר לעיל נדרש מאדם שיקנה לו חבר (פ\"א מ\"ו), וגם בן סירא מפליג בערכו (ו י; ז יב, ועוד).",
                    "<b>רבי יוסה אומר שכן טוב</b> – שכן טוב הוא במידה מסוימת חזרה על המשפט הקודם.",
                    "<b>רבי שמעון</b> – בן נתנאל <b>אומר הרואה את הנולד</b> – כפשוטו המתכנן את העתיד. תשובה זו שונה מזו של קודמיו, שכן אין הוא מעדיף תכונה אלא יכולת, וראו להלן. בדרך כלל החכמה היא הרואה את הנולד. חֲכָמָה היא מיילדת, והיא רואה ראשונה את הנולד. הביטוי המקראי ל\"חכמה\" הוא \"מיַלדת\". הביטוי \"חכמות\" מופיע לראשונה בפסוק בירמיהו: \"כה אמר ה' צבאות התבוננו וקראו למקוננות ותבואינה ואל החכמות שלחו ותבואנה\" (ט טז). בספרות הרומית האלה האחראית על מיילדוּת ונבואה היא קרמנטה (Carmenta), שמשמעה שיר, משום שהחכמות \"רואות את הנולד\" ולכן אף נחשבו למומחיות בשירה ובשירת חיזוי<sup class=\"footnote-marker\">53</sup><i class=\"footnote\">סקרבורו, רפואה רומית, עמ' 15-14.  </i>. הרואה את הנולד אינו עוסק במיילדות אלא הוא ביטוי נגזר מהחכמה. בשלב זה עדיין אין במקורות רמז לכך שלחכם זכות נבואה. רעיון זה מופיע בחלקה המאוחר של סוגיית בבא בתרא יב ע\"ב כבדרך אגב, כדרשה לסבר את האוזן, והפכה והתגלגלה לעיקרון כאילו דתי עקרוני. להלן נציע הסבר מצמצם עוד יותר למימרה.",
                    "<b>רבי אלעזר</b> – בן ערך, <b>אומר לב טוב אמר להם</b> – רבן יוחנן בן זכאי לתלמידיו, <b>רואה אני את דברי אלעזר בן ערך מדבריכם שבכלל דבריו דבריכם</b> – מסורת זו מהלכת בדעה שרבי אלעזר בן ערך הוא בחיר התלמידים של רבן יוחנן בן זכאי, והוא הממשיך בה' הידיעה. כאמור, באבות דרבי נתן על משנה זו (נו\"א פי\"ד, עמ' 58) מופיעות שתי הדעות. במקרא לב טוב הוא שמח, ואילו אלעזר בן ערך משתמש במינוח המקראי במשמעות אחרת: מי שרוצה לעשות טוב, לא כאילוץ אלא כטבע אנושי. אגב כך מן הראוי לעמוד על כך שבספרות חז\"ל שתי עמדות: האחת דורשת לראות במצוות עול, מטלה שאדם מתאמץ לעשות ולבצע, והאחרת דורשת לראות במצוות, ואולי במיוחד במצוות החברתיות, טבע שני, והוא בבחינת ו\"אהבת לרעך\" שיהא לא רק מעשה הגון וראוי אלא אהבה כטבע.",
                    "<b>אמר להם</b> – רבן יוחנן בן זכאי לתלמידיו, <b>צאו וראו אי זו היא דרך רעה שיתרחק ממנה</b> [<b>ה</b>]<b>אדם</b> – מסורת זו היא היפוכה המתודולוגי של המימרה הקודמת, <b>רבי אליעזר אומר עין רעה</b> – ההפך מ\"עין טובה\", <b>רבי יהושע אומר חבר רע</b> – ההפך מ\"חבר טוב\", <b>רבי יוסה אומר שכן רע</b> – ההפך משכן טוב, <b>רבי שמעון אומר הלווה ואינו משלם</b> – זה הפכו של הרואה את הנולד, לפיכך יש מקום לפרש שהרואה את הנולד הוא מי שאינו מסתבך בהלוואות שאיננו יכול להחזיר.",
                    "<b>אחד לווה מן האדם כלווה מן המקום</b><b> – </b>בכמה עדי נוסח טובים נוסף \"ברוך הוא\", והוא סיום שבח קבוע המצטרף לשם ה', <b>שנאמר</b> (תהלים לז כא) <b>לווה רשע ולא ישלם</b> [<b>ו</b>]<b>צדיק חונן ונותן</b> – הצדיק מעניק הלוואות והרשע לוקח הלוואה שאינו יכול לשלמה. פסוק זה מוסב במדרש גם על מי שדוחה את הבאת קרבנו: \"עבר הרגל ולא חג אינו חייב באחריותו, ועל זה נאמר 'מעות לא יוכל לתקון' וגו'. ואומר 'לוה רשע ולא ישלם צדיק חונן ונותן' \" (תוס', חגיגה פ\"א ה\"ז). אולי לכך התכוונה משנתנו באמרה שהלווה מאדם כלווה מן המקום.",
                    "<b>רבי אלעזר אומר לב רע</b> – היפוכו של לב טוב, <b>אמר להם רואה אני את דברי אלעזר בן ערך</b><b> מדבריכם </b><b>שבכלל דבריו דבריכם</b><b> – </b>כמו בפִסקה הקודמת. כל המימרה חוזרת באבות דרבי נתן נוסח א."
                ],
                [
                    "<b>הם אמרו שלשה דברים</b> – כל אחד ואחד מהם אמר שלושה דברים. לשון זו שווה להכרזה שכל אחד הוא ממשיך שושלת המסירה. כפי שראינו בפ\"א מ\"א גם אנשי הכנסת הגדולה והזוגות אמרו \"שלושה דברים\", אם כי המשנה והעורך לא הקפידו דווקא למנות שלושה משפטים, או עקרונות.",
                    "<b>רבי אליעזר</b> – בן הורקנוס, <b>אומר</b> – קשה לחלק את דבריו לשלושה. המספור המוצע מבטא ניסיון למניין כזה, אך נראה שלפנינו יותר משלושה דברים: 1.",
                    "<b>יהי כבוד חבירך חביב עליך כנפשך</b> [נ\"א <b>כשלך</b>] <b>ואל תהי נוח לכעוס</b> 2.",
                    "<b>ושוב יום אחד לפני מיתתך</b> 3א.",
                    "<b>והווי מתחמם כנגד אורן שלחכמים</b> 3ב.",
                    "<b>והווי זהיר מגחלתן שלא תכווה</b> 3ג.",
                    "<b>שנשיכתן נשיכת שועל ועקיצתן עקיצת עקרב ולחישתן לחישת שרף וכל דבריהם כגחלי אש</b><b> – </b>הקושי בשיטת מנייה זו הוא שמשפט 1 כולל שני משפטים, ואולי המניין הנכון הוא: 1. יהי כבוד חברך חביב עליך כנפשך [נ\"א כשלך] 2. ואל תהי נוח לכעוס 3. ושוב יום אחד לפני מיתתך, והמשפט הבא הוא מימרה נוספת (רביעית) המתחלקת לשלושה חלקים.",
                    "<b>יהי כבוד חבירך חביב עליך כנפשך</b> [נ\"א <b>כשלך</b>] – השמירה על הכבוד חשובה לכל אדם, ודרישה שכבוד חברך יהיה חשוב בעיניך כשלך יש בה הפגנה של \"עין טובה\" שעליה המליץ רבי אליעזר לעיל. בעל אבות דרבי נתן מסביר את הברור מאליו: \"יהי כבוד חברך חביב עליך כשלך כיצד? מלמד שכשם שרואה את כבודו כך יהא אדם רואה את כבוד חברו. וכשם שאין אדם רוצה שיצא שם רע על כבודו, כך יהא אדם רוצה שלא להוציא שם רע על כבודו של חברו. דבר אחר יהי כבוד חברך חביב עליך כשלך כיצד? בזמן שיש לו לאדם מאה רבוא ונוטלים את כל ממונו, אל יפגום את עצמו בשוה פרוטה\" (נו\"א פט\"ו, עמ' 60, ובדרך שונה במקצת בנו\"ב פכ\"ט שם).",
                    "<b>ואל תהי נוח לכעוס</b> – ההתנגדות לכעס נרמזת כבר לעיל כאחת הפרשנויות ל\"הוו מתונים בדין\", וכן הדרישה לקבל כל אדם בסבר פנים יפות שעליה המליץ שמאי. \"אל תהי נוח לכעוס\" מרסן, במידת מה, את האיום שתלמידי חכמים עשויים להזיק. רבי אליעזר ראה עצמו, מן הסתם, כשייך לאותם תלמידי חכמים, ומקפיד להזהיר את חבריו שלא יהיו מהירים לכעוס, דווקא משום שכעסם עלול להזיק באופן קשה – עם הכוח צריכים לבוא גם האחריות והאיפוק בשימוש בכוח<b>. </b><b>ושוב יום אחד לפני מיתתך</b> – מימרה זו מעלה את השאלה הטבעית כיצד אדם יודע מהו יום מיתתו. יתר על כן, האם חזרה בתשובה ברגע האחרון מספיקה? כפשוטם של דברים אכן רבי אליעזר מדגיש שביום הדין אין התחשבנות כמותית, וחזרה ברגע האחרון מועילה. להלן בפ\"ג מט\"ו נסכם את העמדות השונות. דרשני אבות דברי נתן התקשו לקבל תשובה בלתי שלמה זו, מה עוד שהיא סותרת את תורת החשבון וההתחשבנות שהתפשטה בימי האמוראים, וההסברים שלהם שונים: \"שוב יום אחד לפני מיתתך, שאלו תלמידיו את רבי אליעזר וכי אדם יודע באיזה יום ימות שיעשה תשובה. אמר להם כל שכן שיעשה תשובה היום, שמא ימות למחר. ישוב למחר שמא ימות למחרתו, ונמצאו כל ימיו בתשובה. רבי יוסי בר יהודה אומר משום רבי יהודה ברבי אלעאי שאמר משום רבי אלעאי אביו שאמר משום רבי אליעזר הגדול, שוב יום אחד לפני מיתתך. והוי מתחמם כנגד אורן של חכמים. הוי זהיר בגחלתן שלא תכוה שנשיכתן נשיכת שועל ועקיצתן עקיצת עקרב אף כל דבריהם כגחלי אש\" (אבות דרבי נתן, נו\"א פט\"ו, עמ' 62; מדרש זוטא לקהלת, ט ב; מדרש תהלים, צ טז, ועוד). אם כן, המשפט נועד להחזיר אדם בתשובה באופן מידי, והוא מתחשב גם בשקילה מלאה של הזכויות והחובות. ברור שאין זה פשט הכתוב, שכן הפירוש הופך את הרעיון של המשפט המקורי. המשפט המקורי מדגיש שתשובה אפילו ליום אחד מספקת, ואילו רבי יהושע מדגיש שצריך לשוב בתשובה בכל יום.",
                    "<b>יום לפני מיתתך</b>",
                    "במסכת שמחות ובתלמוד הבבלי מתקשרת מימרה זו למשל חשוב: \"היה רבי יהושע אומר שוב יום אחד לפני מיתתך<sup class=\"footnote-marker\">54</sup><i class=\"footnote\">בבבלי, שבת קנג ע\"א, המימרה מיוחסת לרבי אליעזר כמו במשנתנו. </i>. אמר לו רבי עקיבה, רבי למדני, וכי יש אדם יודע אימתי הוא מת שיעשה תשובה? אמר לו כל שכן. בכל יום יאמר אדם, אעשה תשובה היום שמא אמות למחר, אעשה היום תשובה שמא אמות למחר, ונמצאו כל ימיו באין בתשובה. איכן הוא פירושו של דבר<sup class=\"footnote-marker\">55</sup><i class=\"footnote\">מונח זה מחליף את המינוח המקובל \"שנאמר\" או \"והדא הוא דכתיב\". המונח רגיל, אם כי איננו נפוץ במיוחד. ראו למשל תוס', תענית פ\"ב ה\"י. </i>? 'בכל עת יהיו בגדיך לבנים'. אמר רבי יהודה משלו משל משם רבן יוחנן בן זכאי, למה הדבר דומה? למלך שעשה סעודה וזימן כל אורחים, אמר להם צאו רחצו וסכו, וגהצו את בגדיכם, והתקינו עצמכם לסעודה. הפיקחין שבהם הקפידו על דבריו של מלך, ורחצו וסכו וגיהצו את בגדיהם, והתקינו עצמם לסעודה. והטפשים שבהם לא הקפידו על דבריו של מלך, אלא הלכו להם כל אחד ואחד למלאכתו. הגיע זמן הסעודה, אמר המלך, יכנסו הכל לסעודה בבת אחת, אילו באו בכבודן, ואילו באו בניוולן. אמר המלך אילו מה היו עושין, אמרו לו אילו התקינו עצמן, ואילו לא התקינו עצמן. אמר המלך אילו שהתקינו עצמן יאכלו מסעודתי, ואילו שלא התקינו עצמן לא יאכלו ולא יטעמו מסעודתי. יכול יפטרו להם לבתיהם, אלא אמר המלך, אילו יהיו אוכלין ושותין, ואילו יהיו עומדין ורואין ולוקין ומצטערין. והיכן פירושו של דבר? 'לכן כה אמר ה' אלהים הנה עבדי יאכלו ואתם תרעבו הנה עבדי ישתו ואתם תצמאו הנה עבדי ישמחו ואתם תבשו, הנה עבדי ירונו מטוב לב ואתם תצעקו מכאב לב ומשבר רוח תילילו' (ישעיהו סה יג-יד), 'ושבתם וראיתם בין צדיק לרשע בין עובד אלהים לאשר לא עבדו' (מלאכי ג יח)\" (מסכת שמחות פ\"ב ה\"א, עמ' 216).",
                    "המשל על המוזמנים שלא התכוננו לסעודה מצוי גם בברית החדשה<sup class=\"footnote-marker\">56</sup><i class=\"footnote\">מתי כב 14-2; לוקס יד 24-15. </i>. למשל זה סדרת מקבילות<sup class=\"footnote-marker\">57</sup><i class=\"footnote\">שמחות ח י, עמ' 156; מדרש תהלים, כה ט, עמ' 213; קהלת רבה, ט א; בבלי, שבת קנג ע\"א. </i>, אבל מכולן משנתנו היא המקבילה הטובה ביותר למשל של ישו (כפי הנוסחה של לוקס). על הצורך בהכנה ליום המוות אנו שומעים גם במקורות אחרים: \"רבי יעקב אומר העולם הזה דומה לפרוזדור לפני העולם הבא, התקן עצמך לפרוזדור כדי שתיכנס לטרקלין\" (להלן פ\"ד מט\"ז), וראו מדרש תהלים שם. בספרות הרבנית עיקר המטרה הוא לעודד את האדם להתקין עצמו, להתכונן ליום הדין ולמשפט של מעלה. ",
                    "חשוב לציין שהמשלים במתי ולוקס, למרות דמיונם, אינם זהים. בנוסחה שבמתי חלק מהאורחים המוזמנים התעלמו מההזמנה וחלקם אף פגעו בעבדים הנאמנים, והם נאסרים ומגורשים הרחק, או נמסרים למיתה. כל זאת במקביל לרעיון שבמשלים שבספרות חז\"ל. לרוע המזל השפיעה הבנייה מחדש של מתי על פרשנות המשל ועיצבה לדורות את יחסה של הכנסייה ליהדות, ובכך לא נרחיב.",
                    "<b>והווי מתחמם כנגד אורן שלחכמים</b> – הפנייה היא לציבור הפשוט שיישען על חכמים ויקבל את הנהגתם, <b>והווי זהיר מגחלתן שלא תכווה</b> – הנהגתם של חכמים נמשלת לאש; האש גם מסייעת וגם מזיקה, והדרשן (רבי אליעזר או תלמידו, רבי אלעאי) מנצל כפל משמעות זה, <b>שנשיכתן נשיכת שועל ועקיצתן עקיצת עקרב ולחישתן לחישת שרף וכל דבריהם כגחלי אש</b><b> – </b>הביטוי חוזר בעוד סדרת מקורות המושפעת בעליל ממשנתנו (בראשית רבה, נב, עמ' 544 [על אברהם אבינו]; פסיקתא רבתי, ג, ט ע\"ב [גם היא על אברהם]; במדבר רבה ג א [על הצדיקים סתם]). בקריאה ראשונה המימרה נראית תמימה, היא מדברת בשבח תלמידי חכמים ומשתלבת בכלל האמירות בזכות לימוד תורה. ברם להערכתנו לפנינו תפיסה ייחודית חריגה למדי, ובמסגרת מסכת אבות היא מהפכנית. בדרך כלל בספרות חז\"ל החכם הוא דמות סימפטית, מכובדת, מתונה בדין ובהתנהגותה, פונה בסבר פנים יפות וזוכה לתפארת מהאדם ומבורא עולם. במימרה זו לחכם דמות אחרת: הוא דמות מאיימת שיש בכוחה להרוס ולפגוע. לא נאמר שיש לחבבה או לכבדה אלא לפחד מפניה, ואולי אפילו להשתדל לנוס ממנה.",
                    "בדרך כלל חכמים מתנהגים כמנהיגים מתונים, רצויים ואהובים. הציבור פונה אליהם בבקשות של יום יום מתוך כבוד רב, אך ללא יראה. פה ושם פזורים היגדים שיש בהם איום. תיקצר היריעה מלתאר את כל המופעים של מפגשים של חכמים עם הציבור ובינם לבין עצמם, אבל ברור שהתיאור הכללי הוא נינוח ואוהד. כדברי התלמוד הבבלי: \" 'ואקח לי (את) שני מקלות לאחד קראתי נועם ולאחד קראתי חובלים', נועם – אלו תלמידי חכמים שבארץ ישראל, שמנעימין זה לזה בהלכה. חובלים – אלו תלמידי חכמים שבבבל, שמחבלים זה לזה בהלכה\" (סנהדרין כד ע\"א)<sup class=\"footnote-marker\">58</sup><i class=\"footnote\">בבבל מתוארים יחסים קרירים יותר, או אולי ניתן להגדירם כמתוחים יותר, כגון \"אמר רבי ירמיה אמר רבי אלעזר: שני תלמידי חכמים המחדדין זה לזה בהלכה – הקדוש ברוך הוא מצליח להם, שנאמר... יכול אם הגיס דעתו – תלמוד לומר 'וענוה צדק'. ואם עושין כן – זוכין לתורה שניתנה בימין, שנאמר... אמר רבי ירמיה אמר רבי שמעון בן לקיש: שני תלמידי חכמים הנוחין זה לזה בהלכה – הקדוש ברוך הוא מקשיב להן, שנאמר 'אז נדברו יראי ה' ' וגו', אין דיבור אלא נחת...\" (בבלי, שבת סג ע\"א), ובציטוט המאוחר: \"אמר רב יהודה שני תלמידי חכמים הנוחים זה לזה בהלכה הקב\"ה מקשיב להם שנאמר אז נדברו יראי ה' איש אל רעהו, ואין דבור אלא לשון נחת\" (ילקוט שמעוני למלאכי, תקצ). הבבלי רואה במצב שאין בו יריבות מצב מיוחד. כמו כן: \"רבא אמר: שני תלמידי חכמים שיושבין בעיר אחת ואין נוחין זה לזה בהלכה – מתקנאין באף, ומעלין אותו\" (בבלי, תענית ח ע\"א). אי אפשר לומר מה המצב הרגיל, אבל תופעת היריבות מתוארת כסכנה רווחת, וראו עוד בבלי, מגילה לב ע\"א; סוכה כט ע\"א. בירושלמי כל הדיונים הללו על מערכת יחסים בין שני תלמידי חכמים בעיר אחת אינם מופיעים, והנושא לא נראה היה כראוי לטיפול.  </i>. בדור יבנה מתוארת סדרה ארוכה של התנגשויות בתוך בית המדרש, וחלקן הסתיים בנידוי חכם<sup class=\"footnote-marker\">59</sup><i class=\"footnote\">ראו הנספח למסכת ראש השנה.  </i>. ברם ברור שאלו הם החריגים, ובדרך כלל נשארו הוויכוחים בתחום ההלכתי והחברי. דוגמה לכך היא משנת ידים פ\"ד מ\"ג המתארת את הוויכוח סביב השאלה איזה מעשר מפרישים בעמון ובמואב בשנת שביעית. ודאי שבאינטראקציה החברתית היו מתיחויות והייתה חברות, אבל חשוב להדגיש שהתדמית העצמית של התנאים, ותדמיתם בעיני אמוראים, היא של נינוחות וחברות. כל זה בתוך שכבת החכמים עצמה.",
                    "כלפי חוץ, הופעתו של החכם היא מכובדת. התנגשויות עם הציבור היו כמובן, אבל הן מסופרות בטון ממזער, למשל \"מעשה וגזרו תענית בחנוכה בלוד, אמרו לו לרבי ליעזר וסיפר לרבי יהושע, ורחץ. אמר להם רבי יהושע צאו והתענו על מה שהתעניתם\" (תוס', תענית פ\"ב ה\"ה). הציבור לא נהג כהלכה והחליט על תענית ללא גיבוי מהחכם; חכמים נוזפים בהם בעדינות, אך אין הם מתארים את עצמם כנושכי נשיכת שועל. כמו כן: \"שני תלמידי חכמים שדרין בעיר אחת ואחד מהן קשה מחבירו, הקשה נענש מפני חבירו, לכך נאמר כי פדה ה' את יעקב\" (תנא דבי אליהו רבה, יד, עמ' 67). אחד החכמים קשה יותר מחברו; לא רק שהחבר נוזף בו ומסתייג ממנו, אלא שגם בקשיותו אין הוא מתואר כמפחיד.",
                    "נימות איום מופיעות בתיאורים רק לעתים רחוקות, כגון בסיפור על רבי יהודה בן נחמן שהעליב את רבי טרפון ונענש במיתה (ספרי במדבר, קמח, עמ' 195; בבלי, מנחות סח ע\"ב). כמו כן: \"אמר רבי יעקב בר אידי מאותה שעה גזרו שלא יהא תלמיד מורה הורייה. רבי חונה בשם רבי חונה אמר תלמיד שהורה אפילו כהלכה אין הורייתו הורייה. תני תלמיד שהורה הלכה לפני רבו חייב מיתה. תני בשם רבי אליעזר לא מת נדב ואביהוא אלא על ידי שהורו הלכה לפני משה רבן. מעשה בתלמיד אחד שהורה לפני רבו רבי אליעזר, אמר לאימא שלום אשתו, אינו מוציא שבתו. ולא יצאת שבתו עד שמת. אמרו לו תלמידיו רבי נביא אתה? אמר להן לא נביא אנכי ולא בן נביא אנכי, אלא כך אני מקובל שכל תלמיד מורה הלכה בפני רבו חייב מיתה. תני אסור לתלמיד להורות הלכה לפני רבו עד שיהא רחוק ממנו שנים עשר מיל כמחנה ישראל\" (ירו', גיטין פ\"א ה\"ב, מג ע\"ג).",
                    "במקבילה הבבלית: \"ותלמיד אחד היה לו לרבי אליעזר שהורה הלכה בפניו. אמר רבי אליעזר לאימא שלום אשתו: תמיה אני אם יוציא זה שנתו. ולא הוציא שנתו. אמרה לו: נביא אתה? אמר לה: לא נביא אנכי ולא בן נביא אנכי, אלא כך מקובלני: 'כל המורה הלכה בפני רבו חייב מיתה'... אמר רבי חייא בר אבא אמר רבי יוחנן: כל המורה הלכה בפני רבו ראוי להכישו נחש, שנאמר...\" (בבלי, עירובין סג ע\"א). המורה הלכה בפני רבו ראוי שיכישו נחש (לא שזה היה העונש בפועל, אלא מן הראוי שכך ינהגו משמים), ומעשה במי שפגע בכבוד רבי אליעזר ונענש. אפילו בסיפור זה \"נשיכתן נשיכת נחש\" הוא ביטוי מופרז, מה עוד שהדימוי לנחש הוא בבלי בלבד.",
                    "הסיפורים הללו אמוראיים, אך יש להם מקור תנאי. בספרא נקבע העיקרון ואף מופיע הסיפור של רבי אליעזר (בצורה מעט פחות סיפורית – ספרא, שמיני פרשה א הל\"ב-הל\"ג, מה ע\"ג). עם זאת הכלל מוגבל ליחסים שבתוך בית המדרש, ולמערכת האישית בין תלמיד לרבו. ודאי שהמשפט במשנתנו קיצוני הרבה יותר.",
                    "לא באנו לברר את מערכת היחסים בתוך בית המדרש, ולא את המערכת שבין חכמים לציבור. זו מערכת שקשה לעמוד על טיבה. סיפורי זיכרון מעורבים בה עם דימוי עצמי ועם ביקורת עצמית שאולי היא מופרזת ביותר, ואולי היא מפרגנת ונוטה לקו זכות<sup class=\"footnote-marker\">60</sup><i class=\"footnote\">ראו חמיטובסקי, מלחמה. </i>. כל מה שבאנו להראות הוא שהביטוי במשנה שלנו חריג ומיוחד בעולמם של חז\"ל."
                ],
                [
                    "<b>רבי יהושע אומר עין רעה</b><b> – </b>ב- פ ובקטע גניזה מס' 41: \"עין הרע\". \"עין הרע\" הוא מונח מתחום המאגיה הרכה, קללה המוטלת על האדם. יש להניח שבין הקוראים את המשנה כיום יש רבים שאינם מאמינים במושג, אבל אסור שעמדה זו תניח שגם רבי יהושע לא האמין במושג. היו בין חכמי ישראל שהסתייגו מאמונה בעין הרע ובמאגיה בכלל, או שהסבירוה בצורה עדינה יותר, אך זה היה מושג קבוע וידוע. במשנה ט עסק רבי יהושע בחבר טוב, ורבי אליעזר בעין טובה או רעה. עתה מאמץ רבי יהושע את מימרתו וגישתו של רבי אליעזר. דומה שלפנינו בלבול בשמות המוסרים.",
                    "ההבדל בין \"עין רעה\" לבין \"עין הרע\" הוא הבדל דתי עמוק. האם רבי יהושע מדבר בתחום החברתי ההגיוני, או שמא הוא מבטא בדבריו חשש ממאגיה \"רכה\" יחסית? תקצר כאן היריעה מלעסוק בשאלת המאגיה היהודית, עסקו בכך חוקרים מובהקים ואף הצביעו על הבדלים כרונולוגיים ופנים חברתיים בתוך החברה היהודית ובתוך חברת בית המדרש<sup class=\"footnote-marker\">61</sup><i class=\"footnote\">שאלת המאגיה קשורה לשאלת המיסטיקה, והגבול ביניהן מטושטש. לסיכום שקול ראו בוהק, מאגיה, והנספח למסכת חגיגה. </i>. נסכם כאן את דעתנו<sup class=\"footnote-marker\">62</sup><i class=\"footnote\">עמדתנו האישית ביחס למאגיה איננה נושא הדיון. </i> בנושא בטיעון קצר שכמובן מחייב הוכחה מפורטת. הגישה המאגית מלווה את התורה שבעל פה מראשית צעדיה, אלא שבתקופות הקדומות היא הייתה נחלתם של השכבות העממיות, והממסד הרבני הסתייג ממנה. לעומת זאת במהלך תקופת התלמוד ומאוחר יותר חדר השימוש במאגיה יותר ויותר לבית המדרש. חכמים אינם מתכחשים לעצמתה של המאגיה ולאפשרות שתשפיע על מהלך המאורעות, אך הם מדגישים את ההשפעה דרך תפילה, קיום מצוות ודרכי הצדיקים. בכל הדורות היו חכמים שהסתייגו מהמאגיה או התנגדו לה. אבל בהיותה שואבת את תעצומותיה החברתיות ממקורות של יראת שמים מיעטו לצאת נגדה בפומבי, וגם המתנגדים הסתפקו בהתעלמות או בהסתייגות מקרית. הוא הדין בתומכים במאגיה שאף הם חשו שהפרקטיקה המאגית אינה נעוצה במקורות החשיבה ההלכתיים המחייבים, ובעצם היהדות מעדיפה דרכים אחרות לשיח בין האדם לבוראו. במקרה זה הכוח העממי היה חזק יותר וכפה על חכמים מדיניות שעיקרה שתיקה. היו כמובן גם תומכים נלהבים מבין שכבות החכמים שאימצו פרקטיקות ואמונות מאגיות; היו גם מתנגדים נמרצים יותר, אם כי רק בודדים וספורים מבין חכמי כל הדורות שמו כמטרה לעצמם לבער את המאגיה העממית.",
                    "<b>מאגיה ועין הרע</b>",
                    "במקרה זה לפנינו מימרה תנאית (מיוחסת לחכם קדום יחסית) העשויה לבטא אמונה במאגיה, או להתפרש כתכונה חברתית בלבד. יש לומר שבמקורות התנאיים המונח \"עין הרע\" במשמעו המאגי של קללה עקב קנאה אינו מופיע לא בצורתו זו, לא בארמית \"עינא בישא\" ולא בביטויים קרובים לו. אבל בימי האמוראים, בשני התלמודים, מצינו את הגישות השונות. כבר באבות דרבי נתן מופיעים שני הפירושים: \" 'עין הרע' כיצד? מלמד שכשם שאדם רואה את ביתו, כך יהא רואה ביתו של חבירו. וכשם שאדם רוצה שלא להוציא שם רע על אשתו ובניו כך יהא אדם רוצה שלא להוציא שם רע על אשת חבירו ועל בניו של חבירו\" (נו\"א פט\"ז, עמ' 62). כאן אין כל מגמה מאגית, ו\"עין הרע\" היא כמו שם רע. אבל בהמשך: \"דבר אחר עין הרע כיצד שלא תהא עינו של אדם צרה במשנתו של חבירו. מעשה באדם אחד שהיתה עינו צרה במשנתו של חברו נתקצרו חייו ונפטר והלך לו\" (שם שם). עין הרע היא קנאה. אמנם עדיין אין ביטוי לכוחה של עין הרע, אבל הרי במשנה כבר נאמר שעין הרע מוציאה אדם מהעולם. הדרשן מפרש באופן הפוך, שהאדם המטיל את העין הצרה<sup class=\"footnote-marker\">63</sup><i class=\"footnote\">\"עין צרה\" היא מקבילה ל\"עין רעה\", ראו למשל שיר השירים רבה, ה ג; רות זוטא (בובר), א, ומקורות ארץ-ישראליים נוספים. </i> מת כעונש, ובמפורש: \"עין רעה שלא תהא עינו של אדם רעה בממונו של חבירו לא בבניו ולא בבנותיו ולא בצאנו ולא בבקרו ולא בכל מה שיש בידו\" (אבות דרבי נתן, נו\"ב פ\"ל, לב ע\"א).",
                    "במקורות חז\"ל פזורות עדויות המשקפות אמונה תשתיתית חיה בעין הרע, כגון \"מה דגים שבים מים מכסין עליהם ואין עין הרע שולטת בהם – אף זרעו של יוסף אין עין הרע שולטת בהם. ואי בעית אימא: עין שלא רצתה לזון ממה שאינו שלו – אין עין הרע שולטת בו\" (בבלי, ברכות כ ע\"א; בתענית ח ע\"ב יש ביטוי נלווה \"לעין רעה\" והוא שאין הברכה מצויה אלא במה שסמוי מן העין או טרם נספר ונמדד, וכן בילקוט שמעוני תולדות קיא; מדרש ילמדנו מאן, בראשית קיח; בראשית רבה, צז כב, עמ' 1224; צא ו, עמ' 1211<sup class=\"footnote-marker\">64</sup><i class=\"footnote\">בחלק מעדי הנוסח \"מפני העין\", והוא תיקון מעתיק שרצה לצמצם את מוראה של עין רעה. </i>; ויקרא רבה, כו ט, עמ' תריב; תנחומא בובר, ראה ד) ובמקורות רבים נוספים. אין זה מקרה שהתלמוד הירושלמי אינו מופיע ברשימה. שם \"עינא בישא\" (עין הרע) מופיע עדיין ללא משמעות מאגית (ירו', פאה פ\"ח ה\"ז, כא ע\"א). ניתן אפוא לסכם שבמקורות הממסדיים הפן המאגי מוצנע (משנה, ספרות תנאים בכלל, ירושלמי), ואילו בכתבים העממיים יותר (מדרשי אגדה) ובבבל הוא פחות מוצנע. נסיים במדרש המציג את שתי הגישות. המדרש הוא ארץ-ישראלי: ",
                    "\"רבי תנחומא בשם ר\"א ורבי מנחמא בשם רב אמר 'והסיר ה' ממך כל חולי'... זו עין<sup class=\"footnote-marker\">65</sup><i class=\"footnote\">בגוף הטקסט של מרגליות \"מרה\", וכן בהמשך. אבל מהמשך הקטע ברור שבעין הרע עסקינן.  </i>. על דעתיה דר\"א תשעים ותשעה בעין ואחד בידי שמים. רב ורבי חייא רבה תריהון אמרין תשעים ותשעה בעין ואחד בידי שמים. רבי חנינא ורבי נתן תריהון אמרין תשעים ותשעה בצנה ואחד בידי שמים, רב על דהוה שרי בבבל דהוה עינא בישא שכיחא, רבי חנינא על דהוה שרי בצפורי והוה תמן צנתא\" (ויקרא רבה, טז ח, עמ' שסג). (תרגום הקטע: על דעתו של רבי אליעזר תשעים ותשעה בעין [הרע] ואחד בידי שמים. רב ורבי חייא הגדול אמרו תשעים ותשעה מתים בעין [הרע] ואחד בידי שמים. רבי חנינא ורבי נתן שניהם אומרים תשעים ותשעה [מתים] מקור ואחד בידי שמים. רב משום שהיה שרוי בבבל שהייתה שם עין הרע שכיחה, רבי חנינא משום שהיה שרוי בציפורי והייתה שם צינה.) אם כן, לפנינו מחלוקת מה פוגע בתוחלת החיים, עין הרע או צינה. רב הארץ-ישראלי שחי בבבל מניח שגורם המוות הראשוני והמרכזי הוא עין רעה, כל יתר מקרי המוות מכונים \"בידי שמים\". רבי נתן הבבלי שעלה לארץ סבור שהצטננות היא סיבת המוות העיקרית. הרי לפנינו גם הבדל בין בבל לארץ ישראל, וגם הערכה על תפוצת עין הרע, אותה מחלה התלויה בבני אנוש. אגב אורחא אנו לומדים שלפחות בני ארץ ישראל סברו שמידה מגונה זו של שימוש בעין הרע מצויה יותר בבבל ופחות בארץ ישראל. זו גם ההתרשמות בין כמות מופעי המונח (ופעילויות מאגיות אחרות) במקורות ארץ ישראל לעומת מקורות בבל (כפי שאכן המצב בספרות שבידינו). מאידך גיסא, במקורות הבבליים יש גם יותר דברי חכמים בגנות המאגיה. איננו יודעים אם יש לראות במספר העדויות טיעון בעל אופי סטטיסטי מייצג, אבל המדרש מייצג לפחות את חוות דעתם של חלק מאנשי ארץ ישראל, את תדמיתם העצמית ואת תדמיתה של יהדות בבל בעיניהם. ",
                    "לסיכום, מבחינה טקסטואלית והיסטורית סביר להניח שמשנתנו אינה מדברת על \"עין הרע\" בעלת האופי המאגי. משמעות זאת מצויה כמעט אך ורק במקורות אמוראיים, ובעיקר בארץ ישראל. עם זאת, מן הסתם גם בימי התנאים כבר הוכר המונח \"עין הרע\" וחששו מהשלכותיו, אך סביר יותר שמשנתנו מדברת בעין רעה של קנאה \"סתם\".",
                    "<b>ויצר הרע</b> – הגישה היהודית ה\"קלסית\" והנפוצה היא שיצר הרע הוא יצר מגובש מקביל ליצר הטוב, והוא לובש בכל פעם לבוש של יצר אחר. אותו יצר רע משתמש ביצר המין כדי לגרום לאדם לחטוא, או ביצר הגאווה. כך, למשל, שאיפה לתת צדקה עלולה להיות מונעת מיצר הרע. המשנה שבמרכזה ההלכה איננה מזכירה את יצר הרע, חוץ ממשנתנו. אבל הוא מופיע ככוח מניע כבר בתוספתא ובמדרשי ההלכה: \"רבי שמעון בן לעזר אמר משם רבי חלפאי בן אגרא שאמר משם רבי יוחנן בן נורי: מתלש בשערו, מקרע את כסותו, משבר את כליו, מפזר את מעותיו בחמתו, יהא בעיניך כעובד עבודה זרה. שאילו אומר לו יצרו לך ועבוד עבודה זרה עובד היה, שכך היא עבודתו של יצר הרע\" (בבא קמא פ\"ט הל\"א). כמו כן: \"...שלא יעציבני יצר הרע מלעסוק בתורה\" (מכילתא דרבי ישמעאל, עמלק, יתרו ב, עמ' 202). עמדה דיכוטומית זו נפוצה במקורות, ומקומה במשנתנו טבעי.",
                    "<b>ושנאת הבריות מוציאין את האדם מן העולם</b><b> – </b>התנא אינו מסתפק בהטפה נגד מידות רעות אלו אלא מוסיף שהן מוציאות אדם מן העולם. כלומר, העבריין עצמו נפגע מיחסו הרע לאחרים. השונא את הבריות מריר, מתנקם ובלתי מרוצה מעולמו. לא רק שהוא חוטא, אלא שגורם רעה לעצמו. יצר הרע שלו גורם לו לחטוא, ושנאת הבריות אולי איננה מהווה גורם לחטא, אך היא הרת אסון לגופה. לכן גם חבר טוב ושכן טוב הם ברכה; לא רק בגלל מידת הסיוע שיעניקו החברים בעת צרה, אלא בעיקר בשל תחושת החיים ההרמוניים שהם משרים על כל הסביבה. ",
                    "בעל אבות דרבי נתן, כהרגלו, מעביר את הדיון החברתי למגרש הסגור של בית המדרש: \"ושנאת הבריות כיצד? מלמד שלא יכוין אדם לומר אהוב את החכמים ושנא את התלמידים. אהוב את התלמידים ושנא את עמי הארץ. אלא אהוב את כולם ושנא את המינין ואת המשומדים ואת המסורות. וכן דוד אמר משנאיך ה' אשנא ובמתקוממך אתקוטט תכלית שנאה שנאתים לאויבים היו לי (תהלים קלט כא-כב). הלא הוא אומר ואהבת לרעך כמוך אני ה' (ויקרא יט יח) [מה טעם כי אני] בראתיו ואם עושה מעשה עמך אתה אוהבו ואם לאו אי אתה אוהבו. רבי שמעון בן אלעזר אומר בשבועה גדולה נאמר דבר זה ואהבת לרעך כמוך. אני ה' בראתיו אם אתה אוהבו אני נאמן לשלם לך שכר טוב ואם לאו אני דיין לפרוע\" (נו\"א פט\"ז, עמ' 64). בעל אבות דרבי נתן גם מחבר בכך את ההיגד הזה להיגד שבמשנה הבאה."
                ],
                [
                    "<b>רבי יוסף</b> – הכהן, שכונה בפי רבו \"חסיד\", מייחד את דבריו לתחום שונה, <b>אומר יהי ממון חבירך חביב עליך כשלך</b> – התביעה לשוויון בין החבר לבינך היא התביעה הדתית העולה מסדרת מקורות, החל מ\"ואהבת לרעך כמוך\" (ויקרא יט יח); \"וחי אחיך עמך\" (ויקרא כה לו). על ההיגד הראשון נאמר שהוא כלל גדול בתורה (ספרא, קדושים פרק ד הי\"ב, פט ע\"ב; בראשית רבה, כד ז, עמ' 237). באבות דרבי נתן שצוטט לעיל מכונה היגד מקראי זה \"שבועה גדולה\". חכמים פיתחו תפיסה זו לדרישה לשוויון: \"יהי כבוד חברך חביב עליך כשלך\" (לעיל מ\"י), וכך גם \"יהי ממון חברך חביב עליך כשלך\". כל התביעות להשוואה באות מאותו מקור: \"רבי שמעון בן אלעזר אומר בשבועה גדולה נאמר דבר זה, ואהבת לרעך כמוך. אני ה' בראתיו, אם אתה אוהבו אני נאמן לשלם לך שכר טוב, ואם לאו אני דיין לפרוע\" (אבות דרבי נתן, נו\"א פט\"ז, עמ' 64). השוויון נובע מהשוויון כלפי שמים, שכן בני אדם נולדו שווים לפני בורא עולם.",
                    "לדעתנו אין הבדל בין הניסוח החיובי \"ואהבת לרעך\", המודגש גם בפי ישו, לבין הניסוח השלילי בארמית, \"דעלך סני לחברך לא תעביד\" – [מה] ששנוא עליך לחברך לא תעשה (בבלי, שבת לא ע\"א). דורות של תאולוגים נוצריים עסקו בהשוואה שבין הניסוח החיובי, שכולו אצילות, לבין הניסוח השלילי המעיד, לדעתם, על כוונה רעה ולב שחור. לדעתנו שני הניסוחים נמצאים במקורות, והכוונות הרעות אינן במקורות אלא במטרת המחקר.",
                    "<b>שוויון ואהבת הרע</b>",
                    "מן הראוי להדגיש שהתביעה היהודית היא שוויונית (מינימליסטית). בניגוד לחלק מהוגי הדעות הנוצריים שדיברו על הקרבת היחיד למען החבר ולמען החברה, היהודי נדרש לשוויון כלפי אחיו, ותו לא. אבל מתברר שתביעה כזאת לשוויון היא מעשית ונקלטת, והשפעתה רבה הרבה יותר מאשר תביעות להתנהגות ברמת חסד וצדקה בלתי אנושיים.",
                    "יתר על כן, תביעת השוויון מובילה גם למגבלות. אין צורך לתת לחבר את מה שאין לך. לעתים זו סיבה לשחרור מחובת עזרה לזולת (כגון בהשבת אבדה כשהוצאות ההשבה יקרות). הדוגמה המובהקת היא שניים שהולכים במדבר ויש להם יחדיו מים המספיקים לאחד בלבד:",
                    "אהבת הרע מוגבלת עד לשוויון, ואיננה התמסרות כללית.",
                    "רעיון השוויון שהודגש באבות דרבי נתן תופס אף הוא מקום בדיונים פילוסופיים וכלכליים בני ימינו. האם החברה חייבת לחלק את משאביה בשוויון, והאם היא צריכה לפעול לחיסול אי השוויון המולד? הגישה הראשונה מובילה לצדק חלוקתי נוקשה, שכל אחד מקבל באופן שווה, ואילו הגישה השנייה מובילה ל\"אפליה מתקנת\". השאלות הללו אינן נידונות במקורות, אך מודגשת בהם הגישה הבסיסית של שוויון התחלתי במשאבים הרלוונטיים. ודאי שאין שוויון ברכוש גם בין שני תינוקות, ולא שוויון בהזדמנויות, במעמד חברתי וכו', אבל יש שוויון במשאב הכי חשוב, והוא משאב יראת השמים. מצדנו נוסיף ששוויון קיים גם במושג האהבה. אהבת ה' לנולד, אהבת ההורים לנולד, ואולי גם אהבת ה' להורים. כל יתר הפערים הם, מבחינתם של חכמים, שוליים יותר, אך אנו, כבני אדם, עסוקים בעיקר במשאבים אלו, אף שמבחינה דתית הם \"משאבי משנה\".",
                    "יוסף הכהן כונה על ידי רבן יוחנן בן זכאי \"חסיד\", ושאלנו האם תואר זה משקף השתייכות בלתי פורמלית לקבוצת החסידים, או שזה תואר לצדקות אישית. ה\"חסידים\", כקבוצה, מתוארים כמקפידים בזהירות יתר בשאלות של ממון: \"המצניע קוצים וזכוכית בתוך כותלו של חבירו ובא בעל הכותל וסתרו, ובא אחר והוזק בהן, הרי זה חייב. חסידים הראשונים היו מוציאין אותן לתוך שדות עצמן, ומעמיקין להן שלשה טפחים, כדי שלא תעלים המחרישה\" (תוס', בבא קמא פ\"ב ה\"ו). כמו כן: \"מעשה באחד שהיה מסקל מתוך שדהו ונתן לרשות הרבים, היה חסיד אחד רודפו אמר לו מפני מה אתה מסקל מתוך שאינו שלך ונותן לתוך שלך, שחק עליו. לאחר זמן נצטרך אותו האיש ומכר את שדהו והיה מהלך באותו מקום ונתקל, אמר לא לחנם אמר לי אותו האיש 'הרי אתה מסקל מתוך שאינו שלך לתוך שהוא שלך' \" (תוס', שם הי\"ג), וכן רבי חנינא בן דוסא מתואר כמקפיד במיוחד על השבת אבדה (בבלי, תענית כה ע\"א) ועדויות נוספות<sup class=\"footnote-marker\">66</sup><i class=\"footnote\">לכך קשורה דבקותם של החסידים במצוות צדקה (ספראי, משנת חסידים), וכן מצפים מהם חכמים שבית השער של בית החסיד יהא פתוח, או שחצרו כולה תהיה פתוחה לציבור (בבלי, בבא בתרא ז ע\"ב). </i>. אם כן, ה\"חסידים\" כקבוצה הקפידו הקפדת יתר על הפגיעה הכלכלית באחר, ואולי משום כך כונה רבי יוסף \"חסיד\".",
                    "על הקשר בין תורת חסידים ושרידי ספרות החכמה הבאים לידי ביטוי במשניות שלנו ניתן ללמוד ממשפט מקרי באבות דרבי נתן: \"במגילת חסידים (מהו) [הוא] אומר אם רוצה את להדבק לך אוהב הוי נושא ונותן בטובתו\" (נו\"ב פכ\"ו, עמ' 52). מימרה זו מקבילה ל\"יהי ממון חברך חביב עליך כשלך\". נראה, אפוא, שלפנינו דמות של חסיד שהתערה בבית המדרש ועבורו חסידות היא ערך חשוב, ברם מצד שני גם לימוד התורה חשוב לו, והתורה איננה ירושה.",
                    "<b>התקן עצמך ללמוד תורה שאינה ירושה</b> – באופן טבעי עברו מקצועות בירושה, ורק טבעי הוא שבנו של חכם ממשיך בדרכו ומשקיע בלימוד. אבל במישור המעשי והעקרוני כאחד הגנים הטבעיים אינם ערובה, וודאי שאינם מספיקים. התורה איננה עוברת בירושה, המשפט קשור לשאלת השוויון הבסיסי לפני ה' והיא חלק ממנה. לו הייתה התורה עוברת בירושה לא היו בני האדם נולדים שווים. מן הראוי להדגיש שאמנם אין כאן ערובה לירושה, אבל ודאי שיש גם כישרונות העוברים בירושה, וגם סביבה חברתית המאפשרת להם להתפתח. אבל במישור הבסיסי אין כאן ירושה. בבדיקה שעשינו התברר שקרוב ל-36% מהחכמים הם בניהם של חכמים או הוריהם של חכמים, או בני משפחה אחרים<sup class=\"footnote-marker\">67</sup><i class=\"footnote\">בעניין זה עסקנו בהרחבה בשני מאמרים על הגיוס לשכבת תלמידי החכמים. ראו ספראי וספראי, גיוס; ספראי וספראי, צירוף. </i>. סיפורים כאלו של רבי עקיבא או רבי אליעזר שהיו בני עמי ארצות נדירים. הם מלמדים על האידאולוגיה של חז\"ל ומשמשים להפצתה, אך ספק אם הם מייצגים את היום-יום. במקביל, רק לעתים רחוקות מצאנו שבנו של מנהיג הדור יורש את אביו. בנו של רבי עקיבא לא היה גדול הדור, אף שהיה חכם שנפטר בצעירותו. הוא הדין לבניהם של רבי אליעזר ורבי יהושע. רבי יהודה הנשיא חילק את תפקידיו בין בניו, אך אף אחד מהם לא הפך לחכם בולט בזכות עצמו, וכן הלאה.",
                    "<b>וכל מעשיך יהיו לשם שמים</b><b> – </b>זו אמירה כללית שכמובן עשויה להתפרש כעקיצה פרטית כלפי מישהו, או כהדרכה לציבור, תלוי בנסיבות אמירתה."
                ],
                [
                    "<b>רבי שמעון</b> – בן נתנאל <b>אומר הווי זהיר בקיריית שמע</b><b> – </b>בכמה עדי נוסח טובים<sup class=\"footnote-marker\">68</sup><i class=\"footnote\">פ, 41, ל, ר ועוד. </i> נוסף \"ובתפלה\". נוסח כתב היד משקף תקופה שבה קריאת שמע היא מצווה מוגדרת שתוכנה מדויק ויש להיזהר בה ובפרטיה. לפי הנוסח השני מעמדה של התפילה הוא כמו של קריאת שמע.",
                    "<b>וכשאתה מתפלל אל תעש תפילתך קבע אלא תחנונים לפני המקום ברוך הוא שנאמר</b> (יואל ב יג) <b>כי חנון ורחום הוא ארך אפים ורב חסד</b> – עד כאן ציטוט הפסוק בכתב יד קופמן, בעדי נוסח אחרים הושלם הפסוק: \"ונחם על הרעה\".",
                    "\"קבע\" בהקשר של משנתנו הוא בניגוד לרחמים. כלומר, ההתנגדות היא לנוסח קבוע שהמילים דוחקות בו את הכוונה. אנו מצויים בראשית דור יבנה. בין החוקרים מתנהל ויכוח מתי נוסדה התפילה הציבורית. פליישר סבור כי היא לא קדמה לדור יבנה, ולדעתנו, בעקבות חוקרים רבים אחרים, תפילת הציבור נוסדה בשלהי ימי הבית השני, במקדש<sup class=\"footnote-marker\">69</sup><i class=\"footnote\">ראו רגב, תפילה. </i> או מחוצה לו<sup class=\"footnote-marker\">70</sup><i class=\"footnote\">התֵאוריה של פליישר (פליישר, תפילות) התפשטה בין החוקרים, אף שנדחתה באופן ברור. ראו פוקס, מהפכנים ופלוסר, ברכת המינים. </i>. משנתנו משקפת מצב שבו קיים כבר נוסח קבוע, אבל יש חכם השייך לקבוצת יראי החטא המתנגד לנוסח קבוע מדי. יראי החטא והחסידים הדגישו מאוד את התפילה, כפי שהראינו בפירושנו לברכות פ\"ה מ\"ה. ",
                    "משנתנו מתקשרת לשתי משניות במסכת ברכות. הראשונה: \"[א] תפלת השחר עד חצות, רבי יהודה אומר עד ארבע שעות. תפלת המנחה עד הערב, רבי יהודה אומר עד פלג המנחה. תפלת הערב אין לה קבע ושל מוספין כל היום, רבי יהודה אומר עד שבע שעות\" (ברכות פ\"ד מ\"א), והשנייה: \"רבי אליעזר אומר העושה תפלתו קבע אין תפלתו תחנונים\" (ברכות פ\"ד מ\"ד). במשנה א שם \"קבע\" משמעו זמן קבוע, כפי שפירשנו שם בעקבות רוב המפרשים<sup class=\"footnote-marker\">71</sup><i class=\"footnote\">לכאורה הבבלי לברכות (כז ע\"ב) מפרש ש\"קבע\" היא תפילת חובה בניגוד לתפילת רשות. אך זו הבנה בלתי מדויקת של הסוגיה בבבלי, ומכל מקום פשט המשנה הוא כפי שאמרנו וכפי שפירש הירושלמי, וראו שם. </i>.",
                    "<b>קבע</b> – בהקשר הנוכחי (מ\"ד בברכות ומשנתנו) הוא בניגוד לתחנונים, כלומר \"קבע\" הוא נוסח קבוע. הבבלי מדגיש שתפילתו \"דומה עליו כמשוי\" (ברכות כט ע\"ב). רבי אליעזר סבור שהתפילה צריכה להיות חופשית, אישית וספונטנית. זו תפילת התחנונים, וכך יש להתפלל. אין להסיק מכאן שאסור שיהיה נוסח קבוע כלשהו; ייתכן שרבי אליעזר מסכים לקבל את הנוסחאות הקיימות ואת תוכני התפילה, אך גישתו היא בניגוד לגישתו של רבן גמליאל במשנת ברכות שם. ברבות הימים חל כנראה טשטוש בייחוס המימרות בין תלמידי רבן יוחנן בן זכאי, וראינו כבר שמייחסים לרבי יהושע את עמדתו של רבי אליעזר (מי\"א), וכאן מייחסים לרבי שמעון בן נתנאל את דברי עמיתו הבכיר רבי אליעזר (או ההפך). אין כאן בהכרח סתירה, שכן ייתכן ששני חברים באותה קבוצת לימוד החזיקו באותה עמדה מחשבתית. ",
                    "אם כן, לפנינו ארבע דעות מדור היסוד של עיצוב תפילת הציבור של יום חול. יש מי שתובע נוסח מדויק ומתקין אותו, יש המתנגד נמרצות, ורבי יהושע ורבי עקיבא נוקטים במשנה שם עמדות ביניים<sup class=\"footnote-marker\">72</sup><i class=\"footnote\">ראו פירושנו לברכות פ\"ד מ\"ד. </i>. עם זאת, ברור שרבן גמליאל לא המציא את התפילה ולא את הנוסח אלא גיבש נוסחאות קיימות למכלול אחד מעוצב, מגובש ומחייב. מבחינה היסטורית זכתה דרכו של רבן גמליאל לניצחון. אין זה פסק הלכה, אלא פסק דינה של ההיסטוריה היהודית.",
                    "עם זאת, עמדתו של רבי אליעזר הוכרה כדרך הנכונה, כנתיב האמִתי לתפילה. רבי אבהו אומר: \"ובלבד שלא יהא כקורא באגרת\" (ירו', ברכות פ\"ד ה\"ד, ח ע\"א), וכן \"צריך לחדש בה דבר\" (ירו', שם)<sup class=\"footnote-marker\">73</sup><i class=\"footnote\">הבבלי, ברכות כט ע\"ב, מסביר ש\"קבע\" הוא מבלי לחדש דבר. הגדרה זו באה לאחר שנוסח התפילה היה כבר קבוע, והבבלי \"מעדן\" במקצת את תביעתו הרדיקלית-אנרכיסטית של רבי אליעזר.  </i>, כלומר כל תפילה צריכה לכלול מרכיב אישי ואוטונומי. ביטוי אחר לכך הוא שתפילת מוסף צריכה להיות שונה מעט מזו של שחרית. תביעה זו מובנת על רקע התפילה הקדומה שתפילת מוסף הייתה בה באותו נוסח של שחרית. על כן המקורות מתחבטים האם תקיעת שופר היא בשחרית או במוסף, משום שתוכן התפילות זהה<sup class=\"footnote-marker\">74</sup><i class=\"footnote\">ראו פירושנו לראש השנה פ\"ד מ\"ה, ולהלן בסוף הפרק. </i>. מכיוון שהתפילות זהות יש צורך בשוני מה, כדי שלא תהיינה חזרה מכנית האחת על קודמתה.",
                    "רבי שמעון חוזר ומסתייג מתפילת הקבע. למעשה הוא כבר מכיר ב\"ניצחון\" זה, אך תובע את התביעה הקדומה של תפילת תחנונים. זו דוגמה נאה לחזרה של תנא על עמדות של תנאים אחרים. מכאן תביעה של זהירות כלפי החוקרים לבל יתארכו עמדות ודעות רק על סמך זמנו של מוסר המימרה. עם זאת, שמות המוסרים במקרה הזה מאפשרים לתארך את התהליך באופן כללי כפי שהצענו.",
                    "מן הראוי להעיר שקריאת שמע ותפילה הן ההלכות היחידות הנרמזות במסכת אבות<sup class=\"footnote-marker\">75</sup><i class=\"footnote\">וראו להלן פ\"ג מי\"א.  </i>, וכן שהמונח \"קבע\" מופיע בדברי שמאי, \"עשה תורתך קבע\" (פ\"א מט\"ו). פירוש המונח שם אינו זהה בהכרח לפירושו כאן. ",
                    "<b>ואל תהי רשע בפני עצמך</b><b> – </b>המימרה מתקשרת לתביעה שמעשה טוב הוא תפארת לעושה אותו, כלומר המעשה צריך להיות ראוי לעצמו, ללא קשר למה שישפטוהו האחרים, הן בגלוי והן בסתר. בדבריו של ישו, שהיה מקורב לקבוצת החסידים<sup class=\"footnote-marker\">76</sup><i class=\"footnote\">ספראי, משנת חסידים. </i>, חוזרת הטענה על ה\"חנפים\" המתהדרים בעשיית מצוות כלפי חוץ. דומה שרבי שמעון בן נתנאל שותף לאותה עמדה ומדגיש את הצורך בשלמות פנימית ללא השפעה חיצונית של מראית עין."
                ],
                [
                    "<b>רבי אליעזר</b><b> – </b>בן ערך, <b>אומר הווי שקד ללמד</b> – בסדרת עדי נוסח, כולל כתבי יד ארץ-ישראליים ובבליים טובים (פ, ל, ר), נוסף \"תורה ודע\" <b>מה שתשיב לאפיקורוס</b> – אם כן, 1. לפי גרסת כ\"י קופמן המשפט הוא \"הוי שקד [כלומר שקוד] ללמוד מה שתשיב לאפיקורוס\"; 2. לפי יתר הנוסחים אלו שני משפטים: א. \"הוי שקוד ללמוד תורה\", ב. \"דע מה שתשיב לאפיקורוס\". גם הפרשנים באירופה ובמזרח נחלקו בנוסח: כנראה בעל הפירוש במחזור ויטרי, תיו\"ט, רמב\"ן ואחרים גרסו את המילה \"תורה\"; בעל מלאכת שלמה פקפק בה, וכן רבנו נחמיאס (שני האחרונים מייצגים את הטיפוס של נוסחאות ירושלים).",
                    "לפי הנוסח הראשון אין כלל אזכור ללימוד תורה, וכפי שראינו מעמדו של לימוד תורה במסכת אבות בעייתי. במימרות רבות הוא נוסף לגוף המימרה או כתוספת נוסח או כפרשנות סבירה, אבל הופעתו הברורה והמפורשת של ערך זה היא מצומצמת. כך גם במשנה זו.",
                    "אפיקורוס היה פילוסוף יווני ידוע שהביע ספקות בקיום האלים. כבר בספרות היוונית<sup class=\"footnote-marker\">77</sup><i class=\"footnote\">גייגר, אפיקורוס. ליבס, אפיקורוס, הציע לפרש במשמעות מילולית, בן ברית. ראו שרביט, פירוש, עמ' 83.  </i>, ואחר כך בספרות חז\"ל, הוא הפך משום מה לאב-טיפוס של כופר. ייתכן גם שחז\"ל ייחדו את שמו לכפירה מסוג מסוים, בסגנון הפילוסופיה היוונית, שכלל אין אלוקים בעולם. ",
                    "להערכתנו סביר שהנוסח \"ללמוד תורה\" הוא תוספת של מעתיקים שעבורם כל לימוד הוא בהכרח לימוד תורה. אבל מימרה של שקידת לימוד תורה היא הדבר המובן מאליו, ומבחינה מסוימת ההיגד מיותר. גם אין שוויון בין שני חלקי המשפט: עם כל חשיבות הצורך בוויכוח עם הזרים, אין להשוות לימוד תורה לידיעת חכמת הוויכוח עם הפילוסופיה הזרה. אנו מניחים שכותבים הוסיפו את לימוד התורה שהיה חסר להם ברשימה הערכים, וקשה להניח שהשמיטו את לימוד התורה שבימיהם היה ערך מרכזי. באבות דרבי נתן ובציטוט הבבלי (סנהדרין לח ע\"ב) מופיעה ה\"תורה\", אך אלו כבר העתקות מהעתקות ואינן בבחינת עדות מקורית. כך, למשל, בכתב יד הרצוג לסנהדרין אין ה\"תורה\" נזכרת אף שהיא מופיעה בנוסח הדפוס ובכתב יד פירנצה.",
                    "<b>ודע לפני מי אתה עמל</b> – במסגרת של משנתנו הכוונה שאדם עמל לפני ה', <b>ומי הוא בעל מלאכתך</b><b> – </b>התנא בטוח שיש שכר לקיום מצוות, אם כי אין הוא מפרט היכן ומתי יינתן. יש הגורסים \"נאמן בעל מלאכתך\"<sup class=\"footnote-marker\">78</sup><i class=\"footnote\">ראו מלמד, נוסח ומשקל. </i>.",
                    "במספר ניכר של עדי נוסח (ל, דפוסים והרבה קטעי גניזה, סידורי אשכנז, המזרח וספרד) נוסף \"ודע מתן שכרן של צדיקים לעתיד לבוא\" או \"דע שמתן שכרן...\" (מד\"ש). בתוכן של משפט זה דנו לעיל פ\"א מ\"ג, ובהקשר של משנתנו קשה לדעת האם המשפט מקורי. תוספת אחרת היא \"ונאמן הוא בעל מלאכתך שישלם לך את שכר פעולתך\"<sup class=\"footnote-marker\">79</sup><i class=\"footnote\">כך (בשינויים) ב- א1, א2, א3, א4, ב, ש2, ש3, ש5 ועוד. </i>. משפט כעין זה מופיע במשנה הבאה, ולפיכך נראה שהמשפט הועבר והוכפל במשנתנו בידי מגיהים וסופרים בלתי זהירים, או סופרים שחשו שהמשפט חסר (מבחינה רעיונית) וצריך להשלימו."
                ],
                [
                    "<b>רבי טרפון אומר</b><b> – </b>רבי טרפון לא נמנה עם תלמידי רבן יוחנן בן זכאי והוא פותח סדרה חדשה של חכמים, כולם בני דור יבנה. על חכמים אלו לא נאמר ש\"קבלו ממנו\", אך הצגתם כאן יוצרת את המסקנה שהם ממשיכי השושלת. כנראה עד עתה עסקה המשנה במה שהוא מבחינתה היסטוריה, ועתה היא מגיעה לחכמים הידועים שהם ממשיכי הדרך. ייתכן שהמסר שונה במקצת. עד עתה הייתה קבלה מסודרת, וכפי שפירשנו משמעה העברה של הלגיטימציה לפרש, להורות ולחדש הלכות מאחד לאחד (או לזוג). רבן יוחנן בן זכאי מסר לחמישה, וההמשך הוא חופשי. התורה לא נמסרת ואין לה מנהיג מוסמך, אלא מתפזרת בין בתי המדרש, ונוצר גיוון והרמוניה (כולל מחלוקות). עדיין יש לברר למה פתחו ברבי טרפון; אולי משום שרבי טרפון עונה לנושא שהציג רבי אלעזר בן ערך. רבי אלעזר דיבר על שכר העמל, ורבי טרפון מדבר על השכר שבעל הבית ישלם. אפשר גם שהסיבה היסטורית: רבי טרפון חי ופעל במקביל לרבי אליעזר בן הורקנוס. שניהם פעלו בלוד, רבי טרפון פעל מעט אחרי רבי אליעזר<sup class=\"footnote-marker\">80</sup><i class=\"footnote\">ירו', גיטין פ\"ט ה\"א, נ ע\"א. רבי אליעזר מת לפני מרד בר כוכבא, ורבי טרפון נמנה עם הרוגי המרד עצמו (וכלול ברשימת \"עשרת\" הרוגי מלכות).  </i>, ובא לבקרו כאשר רבי אליעזר חלה את חוליו האחרון (בבלי, סנהדרין קא ע\"א ומקבילות).",
                    "מכל מקום, המימרה של רבי אלעזר בן ערך מתקשרת מבחינה לשונית למשנה הראשונה של הפרק הבא ולמשנה הראשונה של פרקנו בעזרת מטבע הלשון \"דע\".",
                    "<b>היום קצר</b> – יש לכך מקבילה הלניסטית בכתבי היפוקרטס<sup class=\"footnote-marker\">81</sup><i class=\"footnote\">פלוסר, משלים, עמ' 193.  </i>, <b>והמלאכה מרובה</b> – משפט זה מופיע במשלו של ישו \"הקציר רב והפועלים מעטים\"<sup class=\"footnote-marker\">82</sup><i class=\"footnote\">מתי ט 38-37; לוקס י 2. </i>. ישו מעביר את הבעיה אל הפועלים: הם רואים שהקציר רב והם מתחננים לעזרה. במשל במשנת אבות בעל הבית דוחק, כלומר הבעיה מועברת לאחריותו של בעל הבית, והפועלים אינם שותפים אלא פסיביים.",
                    "<b>והפועלים עצלים והשכר הרבה ובעל הבית דוחק</b><b> – </b>וכן באבות דרבי נתן (נו\"א פכ\"ז; נו\"ב פל\"ח, עמ' 84). היגד זה שייך לקבוצה של משפטים קצביים; אין בהם סיפור, אם כי קל להפכם לסיפור (משל). גם מוסר ההשכל לא נקבע. ניתן לפרש את הדימוי כרומז לעבודת ה' או לקיום מצוות, אך גם ללימוד תורה או לסיום מלאכת חול כלשהי (זריעה, קצירה). אנו נוטים לפרש את הדימוי הזה, ואת הדומים לו, במישור שבין האדם לאלוקיו, אך הדבר לא נאמר במפורש."
                ],
                [
                    "<b>הוא היה אומר לא עליך מלאכה לגמור ולא אתה בן חורים ליבטל</b> – בכמה עדי נוסח מאוחרים נוסף \"ממנה\". משפט זה הוא המשכו של הקודם. אם קודם הוצג המצב מנקודת מבטו של בעל הבית (או של המלאכה עצמה) – עכשיו החכם מרגיע את הפועל עצמו. אמנם בעל הבית דוחק, ובצדק, אבל העול אינו מוטל על היחיד. אין הוא רשאי להיבטל, אך גם אין הוא צריך להעמיס עליו את עומס כל העולם. ",
                    "המימרה נשמעת פשוטה אך היא נוגעת להתחבטות שכל אדם דתי, ולמעשה כל אדם המסור לאידאולוגיה מסוימת, מתחבט בה. הכוונה לבעיית הטוטליות. אם אדם מאמין ברעיון עליו לפעול למימושו, להפצתו וכו'. אם אמונתו עזה (וכך צריך יהודי לחוש), הרי שעליו להיות מסור באופן טוטלי לביצוע המלאכה. כל גורל העולם מוטל עליו. רעיון זה מופיע, למשל, בהקשר של שכר מצוות. אדם צריך לראות עצמו כאילו המעשה שלו משנה את קו המאזניים בין זכות לחובה, ונדון בכך במשנה טו בפרק הבא. נמצאנו למדים שבעולמו של האיש המאמין אין מקום פנוי. עליו להתמסר לעבודת ה' (או לאידאולוגיה אחרת) \"בכל לבבך ובכל נפשך\", פשוטו כמשמעו. עם זאת, יש מצוות רבות שאינן מוטלות על היחיד אלא על הציבור. מצוות \"לא תלך רכיל\" מוטלת על כל אחד ואחד, וכן איסור מלאכה, אך בניית בית המקדש מוטלת על הציבור. העמדת שופטים ושוטרים, וכן גם כיבוש ארץ ישראל, יישוב ארץ ישראל, חינוך הדור, השלטת צדק ומצוות נוספות. יתר על כן, דווקא בעולם המודרני הפכו מצוות היחיד למצוות המוטלות על הציבור (על המדינה). כך, למשל, מצוות צדקה מוטלת על היחיד, הוא צריך לגמול חסדים, אבל במדינה המודרנית העשייה האישית היא רק מרכיב זעיר בפעילות למען החלש והחולה. עיקר הפעילות מוטל על החברה למוסדותיה השונים, הקמת בתי חולים, הקמת בתי ספר לרפואה, תמיכה בזקנים, הקמת בתי אבות וכן הלאה. איננו עוסקים בהשלכות בנות זמננו של המימרות במסכת אבות, אבל העידן המודרני מעניק במקרה זה דוגמאות מובהקות למשמעות דברי רבי טרפון.",
                    "רבי טרפון מעניק למערכת \"שפיות\" או איזון. כל יחיד צריך לעשות את שלו, אך לא עליו האחריות כלפי בעל הבית. כל אדם יעשה את שלו, אבל האחריות על סיום העבודה איננה עליו. בכך מתקרב המסר של רבי טרפון לזה המיוחס לישו, אלא שישו מסיר את כל האחריות מכתפי היחיד ורבי טרפון מדגיש את האיזון. ",
                    "פירוש אחר מעניק הרי\"ש למשפט. אמנם אדם אינו גומר את המלאכה, אך את השכר יקבל כגמול על מאמציו ללא קשר לסיום המלאכה. בדרך זו הילכו פרשנים נוספים. לדעתנו פרשנות זו מרדדת את החידוש התאולוגי של רבי טרפון. מצב זה אופייני להיגדים תנאיים נועזים אחרים. ההיגד הנועז מתפרש כמסר \"שטוח\" יותר, עם הרבה פחות עומק דתי, ויותר יישור קו עם התאולוגיה המקובלת.",
                    "<b>אם למדתה תורה הרבה</b><b> – </b>בכמה עדי נוסח ארץ-ישראליים (פ, ל) ובבליים טובים נוסף \"נותנים לך שכר הרבה\", <b>נאמן הוא בעל מלאכתך לשלם לך שכר פעולתך</b><b> – </b>המשפט המלא לפי הנוסח השני הוא \"אם למדת תורה הרבה – נותנים לך שכר הרבה ונאמן הוא בעל מלאכתך שישלם\", \"<b>ודע מתן שכרן של צדיקים לעתיד לבא</b>\"<b> – </b>חסר בכתב יד קופמן ומופיע ביתר כתבי היד. הפנייה \"דע\" תידון במשנה א בפרק הבא."
                ]
            ],
            [
                [
                    "<b>עקביה בן מהללאל אומר היסתכל בשלשה דברים ואין אתה בא לידי עבירה</b> – ביטוי זה מופיע גם במשנה הראשונה של הפרק השני בדברי רבי. קשה להניח שזה מקרי, ומן הסתם זה רמז ששתל העורך. אבל כוונת הרמז העריכתי אינה ברורה. ייתכן שזה אמצעי לזיכרון בלבד, או אולי הוא בא לומר שקבוצת החכמים שעקביה בן מהללאל ראשון לה שווה בערכה לשושלת של רבי, או ההפך, שהשושלת של רבי שווה להמשך תלמידי רבן יוחנן בן זכאי. כפי שנראה להלן משנתנו מתקשרת ברמזי עריכה למשנה של דברי רבי, אך גם למשנת רבי טרפון בסוף הפרק הקודם (לפי רוב כתבי היד)<sup class=\"footnote-marker\">1</sup><i class=\"footnote\">בהוספה ב לנוסח א (פ\"ז עמ' 160) שפרסם שכטר בצמוד למהדורת אבות דרבי נתן יש משחק מילים מדרשי על בסיס משנתנו. בירו', סוטה פ\"ב ה\"ב, יח ע\"א, מובאת דרשה לביסוס דברי עקביא בן מהללאל. </i>.",
                    "<b>דע מאיין באתה ולאיין אתה הולך</b> – בכמה עדי נוסח משניים \"לאן אתה הולך\". הבדל גדול בין הנוסחאות: \"מאיין\" ו\"לאיין\" משמעם שאדם בא מן הלא כלום והולך אל הלא כלום. משפט זה מקביל להמשך, \"באת מטיפה סרוחה, ואתה הולך למקום רימה\". ברם אם גורסים \"לאן אתה הולך\" הרי שבמשפט הראשון אין תשובה. עליך לדעת מהיכן באת ולהיכן תלך, והמשפטים הבאים משיבים על השאלה. לכאורה הנוסח \"לאן\" עדיף, שכן אז המשנה אינה חוזרת על עצמה, אבל אז יש גם יותר משלושה היגדים במשפט. להערכתנו המעתיקים חששו מחזרות ולכן תיקנו את המשנה כך שתהיה בה שאלה ותשובה. לדעתנו אין המשנה כתובה בסגנון שירי שיש בו חזרה מקבילית כאשר החזרה מפרשת את המשפט הראשון וחוזרת עליו. אם כן, את המשנה יש לקרוא כך (בסוגריים מרובעים – הסברים):",
                    "א – 1. דע מאיין [מלא כלום] באת! 2. ולאיין [ללא כלום] אתה הולך, 3. ולפני מי אתה עתיד ליתן (נותן) דין וחשבון.",
                    "ב – 1. מנין (מאין) באת מטפה סרוחה, 2. ולאין אתה הולך לרמיה ותולעה, 3. ולפני מי אתה עתיד ליתן דין וחשבון<sup class=\"footnote-marker\">2</sup><i class=\"footnote\">אלו שתי מילים נפרדות: \"ליתן דין\" משמעו לעמוד לדין, ו\"לתת חשבון\" מקבל מובן לאור התפיסה בדבר חשבון מדוקדק של המעשים שלפיו נקבע גורלו של אדם.  </i> לפני מלך מלכי המלכים הקדוש ברוך הוא.",
                    "החלק הראשון מציג את השאלות הרטוריות, והשני את התשובות. ",
                    "<b>ולפני מי אתה עתיד ליתן דין וחשבון</b> – בשמים ייעשה משפט ובקרה,<b> דע </b><b>מנין</b> – בכתב יד פרמא שבו מסורות ארץ-ישראליות טובות: \"מאין\", <b>באת מלחה סרוחה ולאין אתה הולך לרמיה ולתוליעה ולפני מי אתה עתיד ליתן דין וחשבון לפני מלך מלכי המלכים הקדוש ברוך הוא</b><b>. </b>",
                    "המשפט מתאים מאוד לשימוש בתפקיד ליטורגי בהלוויה, אך אפשר שהערכה זו מושפעת מכך שכיום הוא משמש בתפקיד זה.",
                    "באבות דרבי נתן השתמרה המימרה בצורה אחרת. בסוגריים מרובעים הוכנסו מרכיבים שנראים לנו כתוספות, ואינם בנוסח ב: \"עקביא מהללאל אומר כל הנותן ארבעה דברים אל לבו שוב אינו חוטא. מאין הוא בא, ולאן הוא הולך, ומה עתיד להיות, ומי הוא דיינו. מאין הוא ממקום חושך. ולאן הולך למקום חושך ואפילה. ומה עתיד להיות עפר רימה ותולעה. ומי הוא דיינו מלך מלכי המלכים הקדוש ברוך הוא. רבי שמעון אומר בא ממקום חשך וחוזר למקום חשך. בא מטיפה סרוחה ממקום שאין העין יכולה לראות. ומה עתיד להיות עפר רימה ותולעה [שנאמר אף כי אנוש רימה ובן אדם תולעה (איוב כה ו)]. רבי אליעזר בן יעקב אומר רימה בחייו ובן אדם תולעה במותו. [איזה רימה בחייו זה כינים. ובן אדם תולעה במותו זה שמרחיש במותו]. רבי שמעון בן אלעזר אומר אמשול לך משל למה הדבר דומה למלך שבנה פלטרין גדולים וישב בכולם וביב של בורסקי עוברת בתוכה ונופל על פתחה. כל עובר ושב אומר כמה נאה ומשובח פלטרין זו אלמלא ביב של בורסקי לא היתה עוברת בתוכה. אף כך אדם דומה. ומה אם עכשיו שמוציאים ממעיו מעיין סרוח כך מתגאה על הבריות אם היה מוציא מעין של שמן טוב אפרסמון ופלייטון על אחת כמה וכמה שיתגאה על הבריות\" (נו\"א פי\"ט; נו\"ב פל\"ב, עמ' לה).",
                    "אם כן, אבות דרבי נתן משמר מצב טקסטואלי שונה ממשנתנו. עקביא בן מהללאל אמר רק את המשפט הראשון במשנה (לפי חלוקתנו לעיל), והמשפט השני הוא פרשנות תנאית מאוחרת, כנראה של רבי שמעון. על כך מוסיפים רבי אליעזר בן יעקב ורבי שמעון בן אלעזר הרחבות ותוספות. המילה \"לאיין\", \"מנין\", \"לאן\" שנויה בחילופי גרסאות גם באבות דרבי נתן.",
                    "עקביא בן מהללאל אינו נושא את התואר \"רבי\", אף שהיה מראשי בית המדרש בדור יבנה. הסיבה לכך היא שהמונח \"רבי\" כתואר מקדים חודש רק בהמשך דור יבנה. חכמי דור יבנה בחלקם מכונים \"רבי\" וחלקם אינם מכונים כך. התואר חודש כנראה רק בסוף הדור או בדור הבא, והוא הוצמד לחכמים הידועים אך לא לקדמונים. ייתכן שהיעדר התואר \"רבי\" נובע מסכסוך שעליו מספרת משנת עדיות: \"עקביא בן מהללאל העיד ארבעה דברים. אמרו לו עקביא חזור בך בארבעה דברים שהיית אומר, ונעשך אב בית דין לישראל. אמר להן מוטב לי להקרא שוטה כל ימי, ולא ליעשות שעה אחת רשע לפני המקום. שלא יהיו אומרים בשביל שררה חזר בו...\" (פ\"ה מ\"ו<sup class=\"footnote-marker\">3</sup><i class=\"footnote\">למחלוקת עצמה ראו בכורות פ\"ג מ\"ד. בתוספתא בכורות פ\"ב הי\"ט, עמ' 458 יש תיקון לפרטי המחלוקת. </i>). ",
                    "הפנייה \"דע\" מופיעה בסדרת משניות: פ\"ב מ\"א; פ\"ב מי\"ד (לפי חלק מהנוסחאות); משנתנו (פ\"ג מ\"א); פ\"ג מט\"ז (ברוב כתבי היד); פ\"ד מכ\"ב. המילה מופיעה פעמים רבות במקרא ובספרות חז\"ל. באופן טבעי רבים מההיגדים שבהם נעשה שימוש במילה קשורים להיגדים של חכמה, אך אין כאן כלל אחיד של השימוש במילה. אפשר שזה רמז עריכתי ואפשר שזו שפת הדיבור בלבד, ורק במקרה היא מופיעה פעמים רבות."
                ],
                [
                    "<b>רבי</b><b> – </b>בשני עדי נוסח שהביא שרביט התואר איננו. חילופי נוסח דומים חוזרים גם במקבילות.",
                    "<b>חנניה</b><b> – </b>בעדי נוסח משניים \"חנינא\", <b>סגן הכהנים אומר הווי מתפלל בשלמה שלמלכות שאילולי</b><sup class=\"footnote-marker\">4</sup><i class=\"footnote\">בדפוס הרמב\"ם ובסידורים \"אלמלא\", והוא הוא, וראו שרביט, פירוש, עמ' 220. </i> <b>מוראה איש את רעהו חיים בלענו</b> – הנוסח \"בלעו\" מופיע רק בשני עדי נוסח, ואין לסמוך עליו. בארבעה קטעי גניזה הנוסח \"בלעונו\", וכן גרס הרשב\"ץ בָלָענו (על משקל שמרנו בריתו, רשב\"ץ). כלומר, המלכות מגִנה עלינו שהנכרים לא יבלעונו. זו נוסחה מעניינת המשקפת תמונה שבה המון העם עוין ליהודים והשלטון שומר על הסדר וגם על זכויות המיעוט היהודי. זה היה המצב בימי הביניים, ואולי גם בתקופת המשנה. בדרך כלל מקורות חז\"ל משקפים יחס עוין אל השלטון הרומי. אין במקורות הבחנה בין השלטון הרומי לבין הציבור הנכרי הרחב, וכולם הם שבעים הזאבים התוקפים את כבשת ישראל. רק עזרת ריבון העולמים מגִנה על העם מפני כליה. חוקרים בני זמננו מטילים חשד בתיאור זה; לדידם העוינות הייתה מצומצמת הרבה יותר, והתפרצה רק לעתים. יתר על כן, בעוינות אשמים במידה רבה בני הציבור היהודי שעיינו את שכניהם הנכריים, התנכרו להם וראו בהם תושבים בלתי חוקיים ושלטון של גזל. לא כאן המקום לבירור היסטורי זה. מבחינת פירוש המשנה הרי שזה הדימוי העצמי של בני התקופה. תנאי ימינו לימדונו להבחין בין \"ביטחון\" לבין \"תחושת ביטחון\"; בין חשש קיומי לבין תודעה מוטעית של סכנה קיומית. ייתכן ש\"אובייקטיבית\" היה החשש מופרז, אבל אין ספק שמקורות חז\"ל משקפים תחושת אי-ביטחון (נרדפות). ספק אם ביד החוקר המודרני כלים לבדוק עד כמה הייתה התחושה \"מוצדקת\", אבל אין ספק שאת התחושה יש למדוד בכלים של העולם הקדום, דהיינו כיצד מתבטאים חכמים וזרמים אחרים בחברה היהודית. מבחינה זו ברור שספרות חז\"ל משקפת מרכיבים מספר:",
                    "1. תחושה של שנאה עזה לנכרים, התרחקות מהם (למרות סיפורים המעידים על יחסים נינוחים במקום זה או אחר), ובוז אין סופי. הם מושחתים, בלתי אמינים, רשעים וכו'. ",
                    "2. הכרה בכך ש\"עשו שונא ליעקב\"<sup class=\"footnote-marker\">5</sup><i class=\"footnote\">פסיקתא דרב כהנא, טז ה, עמ' 270. המימרה מובאת בספרות ימי הביניים ככלל היסטורי, ברם ספק אם זו כוונת המדרש. במקרה זה עשו ויעקב הם האישים המקראיים ולא העמים, שכן בהמשך משווה הדרשן שנאה זו לשנאת אחי יוסף ליוסף. </i>, והגויים רוצים להשמידנו לולא הגן האל על עמו.",
                    "3. היהדות נמצאת בעימות ובסכנת כליה מידית.",
                    "4. המלכות היא \"מלכות הרשעה\" ללא תוקף חוקי, מנהגה מנהגי גזל, חוקיה גזלת ממון, שופטיה מקבלי שוחד, מערכת המשפט שלה רקובה וכן הלאה.",
                    "הרומאים עצמם העריכו כמובן אחרת את מלכותם וראו בה הישג אזרחי כביר, והתפארו במערכת השירותים, בביטחון, בשלום, ומעל הכול בתרבות ובתרבות המשפטית.",
                    "פה ושם, במסורות מעטות, עולות נימות אחרות. הן משקפות את חיי היום-יום, אבל במישור העקרוני התמונה שהצגנו מבטאת את מרב המקורות<sup class=\"footnote-marker\">6</sup><i class=\"footnote\">הספרות בנושא עשירה. ראו הר, מלכות רומי; כהן, נכרים; ינקלביץ, נכרים; שפרבר, הקרקע, עמ' 176-160. </i>.",
                    "על רקע זה מימרתו של רבי חנניה חריגה ונועזת; יש בה יחס חיובי לשלטון, ובדרך כלל גינו חכמים את השלטון הרומי. המימרה מכירה בסכנה הקיומית שרק השלטון הזר מונע אותה, ומצביעה על תפיסה יוצאת דופן של הבנת שורשי השנאה אל הנכרים. החשש איננו מהשלטון אלא מהציבור הפגאני, והשלטון הוא דווקא הגוף המסייע והמציל. לא נאמר שהשלטון הרומי רצוי, או רודף צדק, אבל הוא זה שמגן על היישוב היהודי. מימרה זו מצטרפת למימרות ה\"נועזות\" אשר במסכת אבות. עסקנו בכך במבוא.",
                    "רבי חנניה חי בראשית דור יבנה. הוא קובע שאין לטבול בתשעה באב, ומנמק: \"כדיי הוא ביתו שלאלהינו שיאבדו עליו הכהנים טבילה אחת\"<sup class=\"footnote-marker\">7</sup><i class=\"footnote\">ירו', ביצה פ\"ב ה\"ב, סא ע\"ב; פסיקתא רבתי, כט, עמ' קלו ע\"ב; בבלי, תענית יג ע\"א, ועוד.  </i>. אם כן ברור שחי לאחר החורבן. הוא מכונה תמיד \"רבי\", והדבר מעיד שפעל בדור יבנה, שכן התואר \"רבי\" חודש רק בדור יבנה וחכמי הבית לא נקראו רבי<sup class=\"footnote-marker\">8</sup><i class=\"footnote\">כגון הלל ושמאי, שמעיה ואבטליון ועוד. </i>. רבי חנניה אף העיד בפני חכמי יבנה על פרטים מספר בעבודות המקדש<sup class=\"footnote-marker\">9</sup><i class=\"footnote\">משנה, שקלים פ\"ד מ\"ד; מנחות פ\"י מ\"א; עדיות פ\"ב מ\"א, ועוד. </i>, ואף על עבודתו האישית שם<sup class=\"footnote-marker\">10</sup><i class=\"footnote\">משנה, שקלים פ\"ו מ\"א; זבחים פי\"ב מ\"ד, ועוד. בתנחומא תצוה ג הוא מספר על נסי המקדש, והקטע חסר בתנחומא בובר. מן הראוי להעיר שבמקורות ארץ ישראל יש פחות הד לנסים שנעשו במקדש.  </i>, מכאן שעוד הספיק לעבוד במקדש עצמו, ובסוף ימי בית שני כבר היה אישיות נכבדת ומן הסתם גם מבוגר למדי כדי למלא תפקיד בכיר במקדש. כבר אביו נשא תפקיד בכיר במקדש<sup class=\"footnote-marker\">11</sup><i class=\"footnote\">משנה, זבחים פ\"ט מ\"ג; תוס', שם פ\"ט ה\"ה, עמ' 493, ועוד. </i>. הכינוי \"סגן הכהנים\" מצביע על תפקיד בכיר שנשא במקדש. הסגן הוא כנראה המשנה לכוהן הגדול (משנה, סוטה פ\"ז מ\"ז; יומא פ\"ז מ\"א)<sup class=\"footnote-marker\">12</sup><i class=\"footnote\">גם המדרש מבין כך את המונח ומספר שבזמן שמשה מילא את תפקידי הכהונה היה סגן לאהרן. ראו ספרא, צו מכילתא דמילואים, פרשתא א, ו, ל ע\"א-ע\"ב. המדרש מביא את דברי רבי חנניה בתוספתא יומא (פ\"א ה\"ד) שהסגן היה ממלא את תפקיד הכוהן הגדול, וכן מובא בבבלי סוטה \"שאם אירע בו פסול בכהן גדול נכנס ומשמש תחתיו\" (מב ע\"א). מכל מקום, אם נפל פסול בכוהן הגדול ערב יום כיפור היה נבחר כוהן אחר ולא הסגן מילא את מקומו, כך לפי דברי חכמים שם, וכך יוצא אף מהסיפור על שמעון בן קמחית שנפסל לכהונה ומינו את אחיו תחתיו (תוס', יומא פ\"ג ה\"כ; ירו', שם פ\"א ה\"א, לח ע\"ד ומקבילות), וראו דיוננו במשנה יומא (פ\"א מ\"א). גם כשנרצח הכוהן הגדול בחרו הקנאים כוהן גדול חדש אחר, ולא מינו את הסגן לתפקיד הרם (תוס', יומא פ\"א ה\"ו ומקבילותיה; מלח', ד 155). נראה אפוא שהסגן היה שני לכוהן הגדול בפועל, אך לא מועמד טבעי להחליפו. יש מקום להשערה שהסגן היה מעין נציג של הפרושים בהנהגת המקדש, ולכן גם לא היה לו סיכוי להתמנות לכוהן גדול. ראו על כך עוד במבוא למסכת שקלים ובפירושנו לפסחים פ\"א מ\"ו. </i>, וייתכן שגם אביו מילא תפקיד זה. יש מקום להשערה שתפקיד הסגן היה מסור, באורח מסורתי, לנציג הפרושים, ועל כל פנים רבי חנינה ודאי שהיה פרושי. המדרש המאוחר מזהה את הסגן עם \"סכולוסטיקי\" (שיר השירים רבה, ז א [ט]), כלומר עם המלומד או החכם, ואולי יש בכך הד לקשריו עם חכמים. הבבלי מזהה את הסגן עם הממונה שניהל את עבודת היום-יום במקדש (סוטה מב ע\"א; סנהדרין יט ע\"א); דומה שזו הפרזה, שכן הממונה היה פקיד נמוך למדי, והסגן מצטייר כשני לכוהן הגדול (משנה, יומא פ\"ג מ\"ט). ",
                    "<b>רבי חנניה</b> – בקטע גניזה 41 חנניא, וב-פ חנינה. חילופין דומים מצינו בשמו של החכם הקודם ובמקומות אחרים שבהם מזכירים את החכמים הללו.",
                    "<b>בן תרדיון אומר שנים שהיו יושבים ואין ביניהן דברי תורה</b> – בהקשר זה ברור ש\"דברי תורה\" הם לימוד, וגם \"תורה\" היא לימוד תורה, <b>הרי זה מושב ליצים שנאמר ובמושב לצים לא ישב</b> – הפסוק אינו מוכיח שהיעדר דברי תורה הוא מושב ליצים, אלא שמושב ליצים אינו דרכו של אדם הגון. עדיין קיימת אפשרות שאין בסעודה דברי תורה, אבל גם לא דברי לצים. המימרה מתאימה במיוחד לסעודת הסימפוזיון הרומית שכללה הרבה אוכל, הרבה יין, אבל גם הרבה שיחה. פילוסופים ניהלו כאן את הדיאלוגים המפורסמים בספרות, ופשוטי העם חגגו בשירה, בספרות ובהוללות, כל אחד לפי אופיו (<a class=\"refLink\" data-ref=\"Mishnat Eretz Yisrael on Pirkei Avot 3:2:15-16\" data-scroll-link=\"true\" href=\"/Mishnat_Eretz_Yisrael_on_Pirkei_Avot.3.2.15-16\">איורים 12-11</a>, תמונות 7-6). סדר ליל הפסח בנוי על פי המודל של סעודה זאת. אנו תיארנו אותה בהרחבה יחסית במבוא למסכת ברכות ולמסכת פסחים, ובפירוש לפסחים פ\"י. רבי חנינה מצפה שבסעודה ייאמרו דברי תורה והם יהיו נושא השיחה.",
                    "<b>אבל שנים שיושבים ועסוקים בדברי תורה שכינה ביניהם שנאמר אז נדברו יראי ה</b><b>'</b> – מלאכי ג טז. הדרשן מבין שיראי השם המדברים ביניהם מדברים בדברי תורה.",
                    "<b>איש אל רעהו ויקשב ה</b><b>' </b><b>וישמע ויכתב בספר זכרון לפניו ליראי ה</b><b>' </b><b>ולחשבי שמו</b> – הדרשה בלתי מחייבת, ולהערכתנו היא משנית לרעיון ולא היא יצרה אותו. ההיגד מצטרף לרשימה הארוכה של מימרות בשבח לימוד תורה. ברם יש לשים לב שבשלב זה אין מדובר בלימוד עצמו, אלא בלימוד אגב הישיבה, ואכן בברכות ו ע\"א אותם פסוקים נדרשים לעניין תפילה.",
                    "<img alt=\"איור מס' 11. תכנית אולמות הסעודה בבית החולים בפריינה. מתוך Studniczka, F., 1898, Die Siegesgoettin: Entwurf der Geschichte einer antiken Idealgestalt, Leipzig, p. 146.\" src=\"https://textimages.sefaria.org/mishnat_eretz_yisrael_avot/figure_11.png\">",
                    "<img alt=\"איור מס' 12. סימפוזיון, ציור על אגרטל הלניסטי. המוזאון הבריטי, לונדון. צילמה ד' ספראי.\" src=\"https://textimages.sefaria.org/mishnat_eretz_yisrael_avot/figure_12.png\">",
                    "בכך מסתיימת משנתנו לפי כתב היד, וכן בכתב יד פרמא (פ) ובשבעה קטעי גניזה. אבל בכתב יד ליידן של הירושלמי ובתשעה קטעי גניזה נוסף: \"אחד שיושב ועוסק בתורה שהקדוש ברוך הוא קובע לו שכר שנאמר (איכה ג) ישב בדד וידום כי נטל עליו אין לי אלא שנים מנין שאפילו אחד יושב ושונה מעלה עליו הכתוב כאילו קיים את כל התורה כולה. שנאמר 'ישב בדד וידום כי נטל עליו'<sup class=\"footnote-marker\">13</sup><i class=\"footnote\">לא סומנו חילופי נוסח משניים. </i>\". גם כאן אין הפסוק מוכיח את הרעיון, שכן אין הוא עוסק בלימוד תורה כלל. לפי הדרשה פירוש הפסוק הוא שאם הוא יושב בדד ודומם אזי \"נטל עליו\", ה' מענישו, מחייבו בעונש. הפירוש הפשוט הוא שהאבל יושב לבד ושקט כי לקח (קיבל) מכה (נפל עליו אסון). מבחינה טקסטואלית לשני הנוסחים עדויות טקסט משכנעות. חלק מהראשונים גורסים משפט זה, או לפחות יודעים אליו, כגון הרי\"ש האומר \"אין אנו גורסין\" משפט זה, והרי\"ם כותב שרש\"י כתב \"לא מצאנו במשנה\" (כוונתו לרי\"ש, רבנו שמחה מוויטרי), אבל \"רגילין העם לומרו\". הוא איננו מופיע בנוסחאות ירושלים (לפי הרי\"ם), אך רגיל בנוסחי סידורי ספרד. חילופי הנוסח היו אפוא מוכרים, ולשתי הנוסחאות בסיס טקסטואלי טוב. אנו רואים במשפט תוספת מסיבה פשוטה: המשפט מעביר את הרקע הרֵאלי של המשנה מהסעודה החברתית שבה יש לשוחח (לדון) בדברי תורה לעבר לימוד התורה הרגיל. החכם ממליץ לעסוק בתורה בשניים, ולא ללמוד תורה לחוד. אבל אם אי אפשר ללמוד בצוותא (חברותא) – צריך אדם ללמוד תורה גם לבד. מבחינה עניינית זה היגד חשוב ומקורי, הוא זה שמסתתר כנראה מאחורי המשפט \"קנה לך חבר\" דלעיל (פ\"א מ\"ו), או שלפחות כך היו שפירשוהו. הוא משקף את צורת הלימוד הקדומה והמומלצת, אבל בהקשר של המשנה שלנו הוא תוספת. ",
                    "<b>הלימוד בחבורה</b>",
                    "באבות דרבי נתן מופיע הרעיון שיש ללמוד בשלושה, ואם לא – בשניים, ואם לא – ביחיד, וזאת כרעיון עצמאי בהקשר להיגד של \"עשה לך חבר\" (נו\"א פ\"ח, עמ' 36). אם כן זה מדרש עצמאי של בעל נוסח א; נוסח ב לא הביאו, ובעל נוסח א לא מצאו במשנה, אלא פיתחו מדעתו או ממסורת אחרת. המשנה הבאה מבטאת רעיון דומה.",
                    "בתקופת המשנה והתלמוד לא היו ספרים כתובים, להוציא ספרי תורה. רבי ערך את המשנה, ובמחקר קיימת מחלוקת האם היא נכתבה או לא. בדיוננו במבוא הכללי לפירוש המשניות ראינו שגם אם רבי כתב את המשנה הרי שתרבות הלימוד נשארה תרבות שבעל פה. לרוב הלומדים ודאי לא היו ספרים, ובפועל למדו בעל פה עוד מאות שנים לאחר חיבור המשנה. בפועל למדו אפוא בעל פה, ומי שטרם למד לא יכול היה ללמוד לבד. בתנאים אלו היה הלימוד בצוותא הפתרון היחיד. חכמים מעדיפים בבירור לימוד בחבורה על פני לימוד ביחיד, ובמציאות זה היה הנתיב העיקרי ללימוד תורה.",
                    "גם לאחר שתלמיד הפך לחכם עצמאי עדיין התנהל הלימוד בצוותא. כאמור, לרבן יוחנן בן זכאי היו חמישה תלמידים שהיוו מעין קבוצה, אך בהמשך דור יבנה זו התפרקה. רבי אלעזר בן ערך, הגדול מכולם, נטש את החבורה והקים בית מדרש לעצמו. המסורת מניחה שבדידותו חרצה את גורלו, הוא נאלם ונעלם למעשה ממפת התורה שבעל פה. לאגדה מסר דתי וחברתי ברור; חבורת החכמים והלימוד המשותף הם גרעין עקרוני ודרך בלעדית בלימוד תורה.",
                    "על חכם אחר מסופר שהתבודד במערה על מנת לעמוד על סתרי תורה ונכשל בכך משום שהתבודד ולא למד עם חבריו (ירו', שביעית פ\"ח ה\"ה, לח ע\"ד; נדרים פי\"א ה\"א, מב ע\"ג), ושוב, ייתכן שסיבות כישלונו הן שונות, אך לענייננו חשוב ההסבר ה\"רשמי\" והעמדה העקרונית של קדמונינו (הדימוי העצמי שלהם) יותר מהבירור ההיסטורי האמִתי של המאורע. הרעיון חוזר ומודגש במקורות שונים: \"הוי גולה למקום תורה ואל תאמר שהיא תבוא אחריך ושחבריך יקיימוה בידך ואל בינתך אל תשען\" (אבות דרבי נתן, נו\"א פכ\"ג, עמ' לח; נו\"ב פל\"ג, עמ' לז), וכן: \"למה נמשלו דברי תורה כאש, שנאמר 'הלא כה דברי כאש נאם ה' ' – לומר לך, מה אש אינו דולק יחידי אף דברי תורה אין מתקיימין ביחידי...\"<sup class=\"footnote-marker\">14</sup><i class=\"footnote\">בבלי, תענית ז ע\"א; ברכות סג ע\"ב; מכות י ע\"א; מנורת המאור לר\"י אלנאקווה, כרך ג עמ' 309, וכן פרק קנין תורה (להלן פ\"ו מ\"ו). </i>, וחכמים דיברו בגנות הלומד ושונה בתוך ביתו (אבות דרבי נתן, נו\"א פכ\"א, עמ' 74). עדות נוספת תובא להלן מ\"ו.",
                    "אם כן, כל אדם יכול להיות חכם ולהצטרף לחבורה, אך מסלול הגישה לדברי תורה עובר רק דרך חבורת החכמים ובשיתוף עמה.",
                    "רבי חנניה בן תרדיון פעל בסוף דור יבנה והוא נמנה עם (עשרת) הרוגי המלכות שנהרגו בגזרות הדת. לפי הסיפורים הוא היה מהקיצוניים ביותר כנגד שלטון רומי, ותמך בהפרה בוטה של גזרות הדת. נקל לעמוד על רמז העריכה של המשנה, חנניה-חנניה, והעורך הביא את מימרותיהם זו ליד זו. רמזי עריכה כאלה מאפיינים את מסכת אבות; עמד על כך בהרחבה טרופר, ומעט מזעיר הבאנו במבוא ובפירוש. השאלה המסקרנת היא האם היה העורך מודע לניגוד הפוליטי-דתי בין שני החכמים הללו. רבי חנניה סגן הכהנים קורא ליחס מתון למלכות רומי (שהרסה לנגד עיניו את בית המקדש), ומעריך את הטוב שבמפעל הרומי, לעומת זאת רבי חנניה בן תרדיון קנאי קיצוני הקורא להפר את חוקי הרומיים. הוא בוודאי לא התפלל לשלומה של מלכות. "
                ],
                [
                    "<b>רבי שמעון אומר</b> – רבי שמעון הוא מחכמי דורה אושא, ושיבוצו בפרק זה חריג. דבריו הובאו כאן בגלל ההקשר הענייני<sup class=\"footnote-marker\">15</sup><i class=\"footnote\">ראו במשנה הבאה, שם נציע שרבי שמעון הוא שמעון בן עזאי או שמעון בן זומא. </i>.",
                    "<b>שלשה שאכלו על שולחן אחד ולא אמרו עליו דברי תורה הרי אילו כאכלי זבחי מתים</b> – \"זבחי מתים\" הוא המונח ההלכתי לבשר קרבנות של עבודה זרה (משנה, עבודה זרה פ\"ב מ\"ג; תוס', חולין פ\"ב הי\"ג, עמ' 502 ועוד הרבה), וזאת על בסיס הפסוק \"ויצמדו לבעל פעור ויאכלו זבחי מתים\" (תהלים קו כח).",
                    "<b>שנאמר</b><b> – </b>ישעיה כח ח, <b>כי כל שולחנות מלאו קיא צואה בלי מקום</b> – רבי שמעון עדיין מדבר על לימוד בהקשר של הארוחה, כפי שעולה מהפסוקים, <b>אבל שלשה שאכלו על שולחן אחד ואמרו עליו דברי תורה כאילו אכלו משלחנו של הקב</b><b>\"</b><b>ה שנאמר וידבר אלי זה השלחן אשר לפני ה</b><b>' </b>(יחזקאל מא כב)<b> – </b>המשנה חוזרת על הרעיון של קודמתה; הפסוקים שונים משום שהם משניים לרעיון עצמו. החזרה מעידה על כך שהעורך לא נרתע מחזרות, אף שאנו היינו רואים בכך עריכה לקויה."
                ],
                [
                    "[<b>רבי</b>] <b>חנניה בן חכיני אומר</b><b> – </b>מילית זו (רבי) היא תוספת מעתיק ואיננה ברוב מכריע של עדי הנוסח ובמקבילות. סופרים הוסיפו את התואר הרגיל, אבל חנניה בן חכינאי לא זכה להיסמך. הוא נמנה עם תלמידי רבי עקיבא. כמה מהם היו חכמים צעירים שהתעלו בבית המדרש, אך לא הספיקו להיסמך אלא מתו בצעירותם. השניים המובאים כדוגמה לכך הם בן עזאי ובן זומא, ואליהם מצטרף חנניה בן חכינאי. שלושתם גם מנויים בין \"עשרת הרוגי המלכות\". המסורות בירושלמי ובבבלי שונות מעט זו מזו. בירושלמי: \"אלו הן הדנין<sup class=\"footnote-marker\">16</sup><i class=\"footnote\">הדנים לפני חכמים, כלומר ראשוני התלמידים המשתתפים בדיון בבית המדרש היבנאי. </i> בן עזאי ובן זומא, אלו הן התלמידים חנניה בן חכיניי ורבי אלעזר בן מתיה\" (מעשר שני פ\"ב ה\"י, נג ע\"ד), אבל בבבלי: \"דנין לפני חכמים – שמעון בן עזאי, ושמעון בן זומא, וחנן המצרי, וחנניא בן חכינאי. רב נחמן בר יצחק מתני חמשה: שמעון, שמעון ושמעון, חנן וחנניה\" (סנהדרין יז ע\"ב). בהקשר לרשימות אלו עולה לכאורה האפשרות ששמעון הנזכר לעיל הוא שמעון בן עזאי או שמעון בן זומא; שניהם לא כונו אף פעם \"רבי\", ובעיקר, הם נזכרים בפרק הבא במפורש. ",
                    "<b>הניעור בלילה והמהלך בדרך</b><b> – </b>בשלושה עדי נוסח<sup class=\"footnote-marker\">17</sup><i class=\"footnote\">ל, ר, 65. </i> נוסף \"יחידי\" – הבעיה היא הסכנה שבדרכים. אפשר גם לפרש שהחטא הוא שהוא \"הולך בלילה (יחידי או בקבוצה) ומפנה לבו לבטלה\", כלומר אינו עוסק בדברי תורה, וראו להלן, <b>ומפנה</b><b> – </b>לפי נוסח זה זה משפט חדש שאיננו קשור לקודמו, אבל בארבעה עדי נוסח טובים \"והמפנה\", ומשמע שזו קלקלה נוספת. השאלה היא פרשנית ואיננה שאלת נוסח. פעמים רבות מצאנו בלשון המשנה וי\"ו לחיבור או לפרשנות. את שתי הגרסאות אפשר לפרש בשתי הצורות שהצענו, כלומר:",
                    "הולך בלילה ובזמן זה מפנה לבו לבטלה",
                    "או",
                    "הולך בלילה. וכן המפנה לבו לבטלה.",
                    "אפשר גם לפרש שהניעור בלילה הוא מעשה חמור כשלעצמו, אלא שלא ברור מה הגנאי. אם התעורר בעל כורחו – במה הוא אשם שיש לו נדודי שינה? אלא צריך לומר שהתעורר בכוונה, ובכך הוא פוגע בסדר היום הנכון. בלילה ישנים וביום ערים, ולא ההפך. שרביט מביא את הנוסח \"הנוער בלילה\" שמשמעו זהה, אבל הוא גם מביא פירוש תימני: \"הנוחר בלילה, או הצועק\"<sup class=\"footnote-marker\">18</sup><i class=\"footnote\">שרביט, פירוש, עמ' 222. </i>. ברור שפרשנים אלו ראו בנעירה עצמה מעשה גנאי כשלעצמו, ושרביט מסביר שהקול מזמין אליו ליסטים וצרות. הפירוש קשה ורחוק, שכן אדם רגיל הנוחר אינו יכול להימנע מכך, ונחרתו נשמעת רק בתוך ביתו, ולכל היותר מפריעה לבני משפחתו.",
                    "<b>לבו לבטלה</b> – הבטלה מתפרשת במפרשים כאי-עיסוק בדברי תורה. מצפים מאדם המהלך ללמוד, ולא לבזבז את זמנו. כך מקבל ההיגד משמעות דתית. ברם, בטלה נחשבה לאויב בפני עצמה. כך, למשל, אצל אישה: \"רבי אליעזר אומר... שהבטלה מביאה לידי זימה\" (משנה, כתובות פ\"ה מ\"ה); רבי אליעזר לא התכוון שהאישה תעסוק בתורה, אלא שתעשה מה שתעשה (תעשה בצמר) ובלבד שלא תתבטל. בהקשר זה אין זה רֵאלי לדרוש שההולך בדרך לא יתבטל, ונראה שעדיף לפרש שהמימרה היא בגנות הבטלה לשמה, ללא קשר הכרחי לערך לימוד התורה העומד במקומו. כלומר הוא הולך בלילה למטרות בטלה, ללא צורך, סתם למטרת שוטטות (לפי הפירוש הראשון שהבאנו לעיל).",
                    "<b>הרי זה מתחייב בנפשו</b><b> – </b>שלוש המימרות הן עצות טובות, ואין בהן אמירה דתית. היו פרשנים שניסו להטעינן ערכים דתיים, ובעיקר את המשפט \"מפנה לבו לבטלה\", אך ההקשר הכללי הוא של עצות טובות. בעל אבות דרבי נתן (נו\"א פל\"ד, עמ' לה) \"מושך\" את המימרה לכיוון לימוד התורה, זאת כמו מימרות אחרות (פ\"א מ\"ה ומ\"ו ועוד), ברם אין זה גוף המימרה התנאית, אלא תוספת של הדרשן האמוראי.",
                    "לכאורה הקשר למשנה הקודמת ברור, שכן המפנה לבו לבטלה קרוב למושב לצים ואינו עוסק בלימוד תורה. אך לפי דרכנו אין במשנה רמז ללימוד תורה, והקשר הוא שמו של החכם חנניה המתקשר למשניות הקודמות. משנת רבי שמעון (מ\"ג) מפסיקה את רצף דברי \"חנניה\" בגלל הקשרה, כמו שפירשנו. "
                ],
                [
                    "<b>רבי נחוניה בן הקנה אומר</b> – \"קנה\" הוא כנראה שם מקום; השם השתמר בשם נחל קנה עד היום. הנחל מצוי בתחום השומרון, אך אתרים באזור הנחל בשפלת לוד היו בתחום יהודה, ושם יש לחפש את קנה זו. בפתחת הנחל מצוי כיום תל גדול המכונה תל קנה, ושם יש לזהות את היישוב הקדום.",
                    "<b>כל המקבל עליו</b> [<b>עול</b>] <b>תורה</b> – בכתב יד קופמן המילה נוספה בצד אך קיימת ב-פ, ל ובעדי נוסח אחרים. הביטוי \"עול תורה\" מובן במישור החברתי. מצוות התורה הן עול על אדם, ברם במישור הדתי קשה שחכם יכנה את המצוות האהובות \"עול\", אדרבה, צריך לעשותן מאהבה, ואכן הביטוי \"עול תורה\" איננו במקורות תנאיים, להוציא את המקבילה מהמכילתא שאותה נביא להלן. אבל המילה \"עול\" תדירה בספרות האמוראית; ייתכן שמקורה כאן, בהקבלה הספרותית שבין \"עול תורה\" ל\"עול מלכות\", וייתכן שרק מעתיקים מאוחרים הוסיפו את המילה \"עול\" בהשראת הספרות האמוראית ובהשראת ההקשר כאן. נראה שעדיף לגרוס ככתב יד קופמן, \"המקבל עליו תורה\".",
                    "<b>מעבירים ממנו</b> – בידי שמים, <b>עול מלכות</b> – טרדת המלכות, מסים ושאר פורענויות. המלכות נחשבה, כמובן, כגורם מעיק. הסברנו בדרך זו, ולא הלכנו בדרכם של הפרשנים (רי\"ש, רמב\"ם ועוד). הם פירשו שמי שמקבל עליו לימוד תורה מקבל פטור פורמלי מתשלום מסים; או שהשלטונות מוחלים על המס למשרתים בקודש, או שהקהל מקבל על עצמו לשלם עבורם. פירוש זה מבוסס על המציאות באירופה. מן המאה השתים עשרה התמסד באירופה (גרמניה) מוסד הרב העירוני, ולעתים קרובות מימנה הקהילה את מסיו, כלומר המס היה מוטל באופן גלובלי על כל הקהילה והקהילה פטרה אותו מתשלום, כשם שפטרה (לעתים) עניים מרודים<sup class=\"footnote-marker\">19</sup><i class=\"footnote\">נוהג זה עבר בצורה מוזרה גם לימינו. אמנם בימינו אין רבני קהילות פטורים ממסים, ברם חלקים מסוימים בציבוריות היהודית פירשו את הנוהג ההיסטורי כזכות לכל תלמיד באשר הוא להיפטר משירות צבאי. זה כמובן פירוש דרשני הנובע ממגמות בנות זמנם של הדרשנים. הפירוש עומד בניגוד לפסקים קדומים, והוא העברה היסטורית שגויה בעליל.  </i>. בתקופת הביזנטית, ואולי גם הרומית, נהגה מסגרת תשלומים שונה. הממשל הרומי גבה מסים בצורות שונות. סוג אחד היה מסים ישירים (מס גולגולת ומס קרקעות); אלו הוטלו על העיר או על הכפר כגוף ציבורי, לפי שומה מוקדמת המבוססת על מפקד (צנסוס) מסודר. טיפוס אחר היה מסי מסחר ומסים אישיים, ואלו הוטלו אישית על פעילויות כלכליות. לעתים הוטלו המסים על אגודת העובדים (גילדה), ומוסדות האגודה היו אחראים לחלוקת עול המסים בין החברים ולגבייה המשותפת. נוסף על כך היו גם מסים מיוחדים, וגם אלו הוטלו ברובם על היישוב. אנגריות וליטורגיות, כשתוכננו מראש, הוטלו על פי רוב על היישוב, ולעתים הוטלה אנגריא אקראית ומזדמנת על אדם פרטי<sup class=\"footnote-marker\">20</sup><i class=\"footnote\">ירו', ברכות פ\"א ה\"א, ב ע\"ד; רוסטובצ'ב, אנגריה; רוסטובצ'ב, סינטליה; אלון, תולדות א, עמ' 41; דינור, מסים. </i>. העיר היהודית אף היא הטילה מסים על חבריה<sup class=\"footnote-marker\">21</sup><i class=\"footnote\">למסי הנשיא ראו: לינדר, חוקים, עמ' 49-48; מנטל, סנהדרין, עמ' 226-217; שוובה, מכתבים, עמ' 101-100; ג'וסטר, יהודים, עמ' 388-386; למסי העיר היהודית ראו ספראי, הקהילה, עמ' 324-303. </i>. ברם היא לא עסקה בגביית מסים מטעם השלטונות, והשלטונות פנו לכל נישום באופן פרטי. לטיפוסי מיסוי שונים היו גם צורות שונות של הנחה. אישים פרטיים זכו לעתים כמחווה אישית בהנחות מס מידי השלטונות הרומיים או מידי הגילדה, כשאלו הסכימו לשלם את חלקם של חבריהם שביקרם חפצו. בתחיקה הביזנטית נפטרו בעלי תפקידי קודש ממסים מסוימים<sup class=\"footnote-marker\">22</sup><i class=\"footnote\">לינדר, חוקים, מס' 9; 27. </i>, ברם מדובר בבעלי תפקידים מובהקים ולא בכל ה\"מקבל עליו עול מלכות שמים\". העדויות ההלכתיות על פטור ממסים נדונו בנספח לפאה וראינו שהן ספורדיות ובבליות בלבד, ובארץ ישראל לא נהג בדרך כלל תשלום עקיף זה. ",
                    "<b>שחרור חכמים מתשלום מסים</b>",
                    "אין לנו ידיעות ממקורות תנאיים שחכמים שוחררו ממסים באופן כללי, או על חכמים בודדים שזכו לכך באופן אישי. במקורות בבליים מתקופת האמוראים יש רמזים מספר שניתן להבין מהם שהיה פטור חלקי ומזדמן מעין זה. אם כן, מדובר על נוהג חלקי (מסים מסוימים, ובעיקר ליטורגיות – השתתפות בגיוסים לעבודה מזדמנת, \"מס עובד\"). הסבר כזה אינו מתאים למשנה, הוא לא נהג באותה תקופה, ומה שיותר חשוב – לא שמענו בתקופת התנאים דרישה לכך. אדרבה, כפי שראינו בנספח לפאה, בתקופת התנאים התנגדו חכמים, בדרך כלל, למתן טובות הנאה עבור לימוד תורה. יתר על כן, ההגדרה \"מעבירין ממנו עול מלכות\" היא הגדרה כללית רחבה הרבה יותר מפטורי המסים שעליהם דיברנו. זאת ועוד, אלו ש\"מעבירים ממנו\" אינם בני הקהילה או השלטונות; אם כך היה הדבר הרי שהם גם \"מעבירים ממנו\" עול דרך ארץ. ודאי שטרם נהגה מסגרת של תמיכה מסודרת בתלמידי חכמים. על כורחך ה\"מעבירים\" הם גורמים שמימיים. הקדוש ברוך הוא ידאג לו, ואין הכוונה להטיל על הציבור עול נוסף.",
                    "<b>ועול דרך</b><b> ה</b><b>ארץ</b> – המונח \"דרך ארץ\" הוא מושג כללי שיש לו משמעויות שונות<sup class=\"footnote-marker\">23</sup><i class=\"footnote\">לעיל משנה ב; ספראי, דרך ארץ.  </i>. בהקשר זה סביר שהמונח כולל את כלל עסקי העולם הזה, פרנסה, משפחה וכו'. ברם ש' ספראי פירש שגם כאן הכוונה ל\"דרך ארץ\" במובן הנהגות המוסר<sup class=\"footnote-marker\">24</sup><i class=\"footnote\">שם. </i>, והתנא מתנגד לדברי רבן גמליאל \"יפה תלמוד תורה עם דרך ארץ\" וסבור שלימוד תורה קודם להנהגות המוסר. לדעתי כאן מדובר בעול הפרנסה, ובמשנה ב\"דרך ארץ\" במשמעות של מוסר.",
                    "כך גם הבין בעל מדרש תנחומא: \"כך המקבל דברי תורה פורקין ממנו עול מלכות ועול דרך ארץ, כשם שמדבר לא מעלה ארנונא, כך בני תורה בני חורין. ד\"א במדבר. מי מקיים את התורה, מי שמשים עצמו כמדבר, ומפליג עצמו מן הכל\" (חקת, מט, עמ' 128). דרך ארץ היא תשלום המסים לשלטונות. זו, כאמור, הפרשנות המדרשית המאוחרת, ולא בטוח עד כמה היא מייצגת את המימרה המקורית. ",
                    "<b>וכל הפורק ממנו עול תורה נותנים עליו עול מלכות ועול דרך</b><b> ה</b><b>ארץ</b><b> – </b>ניתן היה לנסח את הדברים ולקבוע שהעול הוא קבוע, ואדם צריך להחליט היכן ישקיע את כוחו, בעול זה או בעול זה. הרעיון חוזר במכילתא: \"דבר] אחר כל המקבל עליו עול תורה [שנמשלה באש פורקין ממנו עול] מלכיות שנמשלו באש. וכל הפ[ורק ממנו עול תורה שנמשלה באש] נותנין עליו ע[ו]ל מלכיות שנ[משלו באש וכן הוא או' ונתתי את פני בהם] מהאש יצאו [והאש תאכלם (יחזקאל טו ז)]\" (מכילתא דרבי שמעון בר יוחאי, יט יח, עמ' 144). המדרש הוא פיתוח של המשנה ומוסיף אסמכתא של פסוק, ודימוי מוכר של תורה = אש."
                ],
                [
                    "<b>רבי חלפתה</b><b> – </b>חלפתא בכתיב הבבלי, <b>איש כפר חנניה אומר</b> – המשנה מתקשרת ישירות למשנה ג מבחינת תוכנה, ושתיהן עוסקות באותו נושא. אין זה הקשר היחיד למשניות הקודמות. הקשר החיצוני הוא שהדובר הוא איש כפר חנניה, ואנו מצויים בסדרת מימרות של \"חנניה\". המימרה של נחוניה בן הקנה לכאורה פוגמת בסדר (לפחות מבחינת התוכן), וכנראה העורך ראה את השם נחוניה כאילו היה חנניה. כפר חנניה הוא אתר ידוע מהמקורות, היום חורבת ענן ליד רמה, על גבול הגליל התחתון והעליון (<a class=\"refLink\" data-ref=\"Mishnat Eretz Yisrael on Pirkei Avot 3:6:5\" data-scroll-link=\"true\" href=\"/Mishnat_Eretz_Yisrael_on_Pirkei_Avot.3.6.5\">איור 13</a>).",
                    "<b>עשרה שהיו יושבים ועסוקים בדברי תורה שכינה ביניהם שנאמר אלקים נצב בעדת אל</b> (תהלים פב א)<b> – </b>סתם עדה היא עשרה. החכם רואה במניין זה את המספר הרצוי והראוי של חבורת לומדים. כמובן אפשר שהמספר סכֵמתי במידת מה, אך הוא הגיוני.",
                    "<b>מנין אפילו חמשה שנאמר בקרב אלהים</b><sup class=\"footnote-marker\">25</sup><i class=\"footnote\">בדרך כלל איננו כותבים את שם ה', אבל כפי שנפרש את הדרשה \"אלוהים\" כאן הוא שם חול, כינוי לשופטים. היינו מעדיפים גם כאן להימנע מהספק, אבל אז היה הלומד מאבד חלק ממשמעות הפירוש.  </i> <b>ישפט</b><b> – </b>ראשונים התקשו בהבנת הדרשה. לדעתי הדרשן (רבי חלפתא) מדבר על שופטים (\"אלוהים\" במובן של שופטים) והוא מהלך בדעה שבית דין רגיל הוא של חמישה (כדעת רבי – תוס', סנהדרין פ\"א ה\"א). כפי שאמרנו, חמישה הוא גם מספר מקובל של חבר מנהיגותי או ארגוני (פ\"ב מ\"ח).",
                    "<b>מנין אפילו שלשה שנאמר ואגודתו על ארץ יסדה</b> – מינימום של אגודה הוא שלושה, והדרשן רואה לפניו אגודת לולב הכוללת שלושה מינים (בבלי, מנחות כז ע\"א). כמו כן: \"וכמה אגודה של שטרות? שלשה קשורין זה בזה\" (משנה, בבא מציעא פ\"א מ\"ח; תוס', פ\"א הי\"ד ועוד), וכן אגודת אזוב שמטהרים בה כוללת שלושה קלחים (משנה, פרה פי\"א מ\"ט). במשנה אין הסבר להלכה, אך במדרשים המאוחרים הבינו אל נכון: \"ולקחתם אגודת אזוב. מכאן אתה דן לכל הלקיחות שבתורה. הואיל ונאמרו כל הלקיחות שבתורה סתם, ופרט לך הכתוב באחד מהן שהיא באגודה. מכאן לכולן שאינן אלא אגודה. ואם יש בו שלשה קלחין ושלשה גבעולין זו היא אגודה\" (שכל טוב [בובר], שמות יב כב<sup class=\"footnote-marker\">26</sup><i class=\"footnote\">הדרשה היא פירוש למכילתא דרבי ישמעאל, מסכתא דפסחא בא, יא, עמ' 37; בבלי, סוכה יא ע\"ב. במקורות אלו לא מודגש שאגודה היא שלושה בדווקא. עם זאת מצוות אזוב בשלושה קלחים, כמו שאמרנו. </i>). סתם אגודה היא, אפוא, שלושה. כמו כן: \" 'והיה בהניח ה' אלהיך לך מכל אויביך'. שלא תאגוד עליך אגודה. מיכן אמרו שלש מצות נצטוו ישראל בכניסתן לארץ\" (פסיקתא זוטרתי דברים, תצא מה ע\"א).",
                    "<img alt=\"איור מס' 13. גבעת כפר חנניה למרגלות הגליל העליון. צילם י' פיקסלר.\" src=\"https://textimages.sefaria.org/mishnat_eretz_yisrael_avot/figure_13.png\">",
                    "בדפוס הרמב\"ם ובכמה נוסחאות גניזה טובות פחות הוחלפו הפסוקים: הפסוק \"ואגֻדתו על ארץ יסדה\" (עמוס ט ו) נאמר על חמישה העוסקים בתורה, והפסוק \"בקרב אלהים ישפֹט\" (תהלים פב א) הופנה לשלושה. זה תיקון של מעתיקים שהיו קצת תלמידי חכמים והתקשו במשנה: הרי בית דין, \"אלוהים\", הוא של שלושה, לכן העבירו את הפסוק \"בקרב אלהים ישפוט\" לשלושה שעוסקים בתורה, וציטטו את הפסוק שבמקורו נאמר על שלושה על קבוצה של חמישה (אף שבמקורו הוא מובן רק אם הפסוק נסוב על שלושה).",
                    "הדרשה חוזרת באבות דרבי נתן (נו\"א פ\"ח, עמ' 36) כנוסחה של כתב יד קופמן, אבל בבבלי, ברכות ו ע\"א, כנוסחת הדפוסים. יש להניח שגם במקורות משניים אלו חלו אותם חילופי נוסח.",
                    "הרי\"ש פירש את נוסחת כתב יד קופמן, על סמך הבבלי, כמו שהצענו. אלו שגרסו את נוסח הדפוסים התקשו להסביר למה אגודה היא חמישה, וההסברים הם מופת של חריפות<sup class=\"footnote-marker\">27</sup><i class=\"footnote\">ראו למשל פירוש היעב\"ץ למשנה. </i>. הרמב\"ם, למשל, פירש שסתם חמישה הם אצבעות היד, וזו אגודה.",
                    "<b>ומנין אפילו שנים שנאמר אז נדברו יראי ה</b><b>' </b><b>איש אל רעהו ויקשב ה</b><b>' </b><b>וישמע ויכתב בספר זכרון לפניו ליראי ה</b><b>' </b><b>ולחושבי שמו</b> – מלאכי ג טז. פסוק זה הובא לאותו רעיון גם במשנה ב.",
                    "<b>ומנין אפילו אחד שנאמר בכל המקום אשר אזכיר את שמי אבוא אליך וברכתיך</b><b> – </b>שמות כ כד. במשנה ב מובא פסוק אחר, אך הוא מצוי רק בחלק מעדי הנוסח.",
                    "משניות ב, ג ומשנתנו עוסקות באותו נושא (לימוד בסעודה), אלא שמשניות ב-ג בסעודה ומשנתנו בלימוד החבורה. עם זאת ברור שמשנתנו חוזרת בחלקה על משנה ב, ובחלקה שונה ממנה. החזרה היא עדות לליקוט ממקורות שונים. עם זאת, העורך ארגן את המימרות השונות בקבוצה לפי שם אומרן, והא ראיה שבתוכן כלל את דברי רבי חנניה בן חכינאי ורבי נחוניה העוסקים בעניין אחר. הווה אומר, העורך ליקט מקורות שונים וארגנם לפי תפיסה תאולוגית, תוך שימוש בכללי עריכה חיצוניים המקלים על הזיכרון. כל זאת במקום לערוך את הדברים לפי תוכנם, כפי שהיינו מצפים מעורך טוב כיום. סתירת המימרות או הכפלתן לא נחשבה בעיניו כגורם בעייתי בעריכה. מסכת אבות וכלל המשנה לא נועדו להציע דרך חיים אחת מאוזנת, אלא מלכתחילה נבחרה הדרך ה\"פלורליסטית\" שבה הכפלות התוכן חשובות פחות מהצד הלשוני החיצוני. דוגמאות לעריכה על בסיס דמיון לשוני, כולל רצף השמות שעמדנו עליו, נאספו בידי טרופר. עם זאת, לעתים יש (גם) רצף ענייני בין המשניות (ב-ג בפרק זה), או הסיפא של משנה ז. הווה אומר, העורך ראה ברצף ההגיוני ערך משני בחשיבותו לרצף הלשוני החיצוני. כל זאת במסגרת הכרונולוגית התקופתית, שכן הפרק כולל כמעט רק חכמים מדור יבנה (ראו במבוא). "
                ],
                [
                    "<b>רבי אלעזר בן יהודה איש ברתותה</b> – קליין הציע בשעתו שהמונח \"איש\" מכוון לעשיר היישוב, ואנו מוסיפים שייתכן שהיישוב הוא כפר פרטי השייך לבעל האחוזה והמונח \"איש\" מתייחס לבעלים. הדבר אפשרי, אך איננו מוכח.",
                    "<b>ברתותא</b> – בחיריק או בקמץ. ייתכן שהכוונה לכפר תותא הנזכר במעשי הילריון שכתב הירונימוס. לפי דברי הירונימוס אכן היה הכפר אחוזה או כפר פרטי (קטמה)<sup class=\"footnote-marker\">28</sup><i class=\"footnote\">כך אנו מציעים לפרש את המונח הביזנטי \"קטמה\", ולא כאן המקום להרחיב.  </i>. על החכם אנו יודעים רק מעט, והוא פעל בדור יבנה.",
                    "<b>אומר תן לו</b><b> – </b>לקב\"ה, צדקה או מעשרות. לאור ההמשך אין זה סביר שהכוונה לאיש שלישי.",
                    "<b>משלו שאת ושלך שלו</b> – מה שאדם נותן איננו שלו, אלא זו חלוקה צודקת בין הקב\"ה ובין האדם, <b>וכן הוא אומר בדוד כי ממך הכל מידך נתנו לך</b> – דברי הימים א כט יד. רבי אלעזר קוטע ומסיים את סדרת המימרות בשמם של \"חנניה\", אבל דבריו קרובים לרעיון פריקת העול של רבי נחוניה. שני החכמים מדברים על חלק מהרכוש (מהזמן) השייך לקדוש ברוך הוא. אדם נדרש להקדישו לבעליו, אחרת יצטרך להקדיש את אותו הזמן לצורכי היום-יום. עם זאת, גם הנתינה מוגבלת. מעשר או צדקה אינם מחייבים ויתור על כל הרכוש. לכאורה, אם הרכוש שייך כולו לבורא העולם, הרי שיש לתת לבורא עולם את הכול: כל הזמן, כל תשומת הלב, כל הרכוש. ההלכה הגבילה נתינות אלו ומבלי לקבוע את הדבר במפורש זו חזרה לדברי רבי טרפון, \"לא עליך המלאכה לגמור\", וכאן: \"תן לו משלו\", ולא את כל שלו. ",
                    "מימרה זו מחוברת למימרה להלן: \"שלי שלי ושלך שלך [זו] מדה בינונית\" (פ\"ד מ\"י). הסגנון החוזר של משחק המילים שלי-שלך-שלו מקרב את שתי המשניות. אבל במשנתנו \"שלו\" הוא של הקב\"ה והדיון הוא במערכת היחסים שבין האדם לקב\"ה, ואילו המשנה שם עוסקת ביחסים שבחברה הארצית, בקהילה. ",
                    "<b>הבעלות על רכוש</b>",
                    "הטיעון שהרכוש של אדם עלי אדמות איננו שלו (של האדם) אלא בחזקתו הזמנית מופיע במקורות רבים, לעתים במובן הכתוב כאן ולעתים בדרך הפוכה: אם תתן \"לו\" – תקבל יותר. כגון, \"עשירים שבארץ ישראל במה הן זוכין? אמר לו: בשביל שמעשרין. שנאמר 'עשר תעשר' (דברים יד כב) – עשר בשביל שתתעשר. שבבבל במה הן זוכין? אמר לו: בשביל שמכבדין את התורה. ושבשאר ארצות במה הן זוכין? אמר לו: בשביל שמכבדין את השבת\" (בבלי, שבת קיט ע\"א)<sup class=\"footnote-marker\">29</sup><i class=\"footnote\">המימרה בבלית, ויש בה חלוקה ברורה: אנשי בבל מצטיינים בלימוד תורה, אנשי ארץ ישראל במצוות התלויות בארץ, ואנשי התפוצות אין להם לא מזה ולא מזה. אמוראי ארץ ישראל היו, מן הסתם, מסתייגים מהקביעה שהתורה מצויה רק בבבל. לניסוח \"עשר בשביל שתתעשר\" ראו עוד בבלי, תענית ט ע\"א.  </i>, ובמקורות ארץ ישראל: \"עשר תעשר (דברים יד כב) – שלא תתחסר, עשר שתתעשר. אמר הקב\"ה עשר את שלי ואני מעשר את שלך\" (פסיקתא דרב כהנא, עשר תעשר [י] י, עמ' 172). אם כן, קיים מאזן ברור בין הקב\"ה ובין האדם, ואם האדם נותן – הקב\"ה גומל לו. הרעיון מודגש בדרך ציורית במשל האמוראי: \"דאמר רבי לוי: מעשה<sup class=\"footnote-marker\">30</sup><i class=\"footnote\">הסיפור מוצג כמעשה, אבל ספק אם התרחש, זה יותר משל מאשר מעשה. </i> באחד שהיה מוציא מעשרותיו כראוי, והיתה לו שדה אחת עושה אלף מידות. והיה מוציא ממנה מאה מידות למעשר, ממנה היה ניזון כל ימיו וממנה היה מתפרנס כל ימיו. בשעת מיתתו קרא לבנו ואמר לו, בני תן דעתך בשדה זו, כך וכך היתה עושה וכך וכך הייתי מוציא ממנה למעשר. ממנה הייתי ניזון כל ימי, וממנה הייתי מתפרנס כל ימי. בשנה ראשונה זרע אותה הבן ועשה אלף מידות והוציא ממנה מאה מידות למעשר. בשנייה הכניס בה עין צרה והיה פוחת עשרה והיא פוחתת מאה. פוחת עשרה והיא פוחתת מאה, עד שעמדה על מעשרותיה<sup class=\"footnote-marker\">31</sup><i class=\"footnote\">כלומר שהיבול היה רק מאה, עשירית ממה שהיה השדה רגיל לתת. </i>. וכיון שידעו בו קרוביו לבשו לבנים ונתעטפו לבנים ונכנסו אצלו. אמר להם מה באתם לשמוח על אותו האיש שנידווה? אמרו לו, חס ושלום לא באנו אלא לשמוח עימך. לשעבר היית בעל הבית, והקב\"ה כהן<sup class=\"footnote-marker\">32</sup><i class=\"footnote\">ההנחה הפשוטה היא שהמעשרות מגיעים לכוהן. מבחינה הלכתית זו מחלוקת האם כוהנים רשאים לקבל מעשרות, אבל ניסוח הלשון כאן מלמד על הנוהג החברתי הלכה למעשה. קשה להניח שהמינוח \"כהן\" הוא למטרות קישוט בלבד. מבחינת הסיפור די היה לתאר את הקב\"ה כלוי. הבחירה בכוהן מלמדת על המקובל בחיי היום-יום, לפחות בחברתו של הדובר.למחלוקת ההלכתית ולמשמעותה החברתית ראו במבוא למסכת מעשרות. </i>. ועכשיו נעשתה כהן והקב\"ה בעל הבית. אמר רבי לוי מי פחית לה שנה מן שנה, שנה עילוי עדנה<sup class=\"footnote-marker\">33</sup><i class=\"footnote\">אחרי שפחת לה שנה שנה, היא שינתה עליו. רבי לוי מצטייר כמי שמביא משל ומפרש אותו. </i>. לפיכך משה מזהיר את ישראל ואומר להם 'עשר תעשר את כל תבואת זרעך' (דברים יד כב)\" (פסיקתא דרב כהנא, עשר תעשר [י] א, עמ' 162-161). ",
                    "עד כאן זו תורת הגמול הפשוטה, הקב\"ה גומל על קיום מצוות ומעניש על אי עשייתן. לכך יש מקורות רבים, ולא נרחיב בכך. הניסוח במשנה עדין הרבה יותר, ומתוחכם יותר. אין כאן תיאור של מערכת גמול, אלא הצהרה שכל הרכוש הפרטי שייך למעשה לקב\"ה.",
                    "ניסוח זה אינו מערער את קדושת הרכוש הפרטי. מה ששייך לאדם הוא שלו, אבל מבחינה רעיונית הוא רכוש שמים. אין לכך נגיעה למערכת החברתית.",
                    "לרבי אלעזר איש ברתותא מיוחסת חסידות רבה וצדקנות מודגשת. בבבלי (תענית כד ע\"א) מובא סיפור על מעשה חסידות שלו המתואר כמעשה אופייני לו.",
                    "<b>רבי יעקב אומר המהלך בדרך ושונה ומפסיק משנתו ואומר מה נאה אילן זה</b><sup class=\"footnote-marker\">34</sup><i class=\"footnote\">אין שום ביסוס לפרשנות שהמינוח הזה הוא ססמה מינית, או כפירה סמויה בעיקר.  </i> <b>ומה נאה ניר זה מעלין עליו כאילו מתחיב בנפשו</b><b> – </b>לעיל במשנה ד דרש חנניה בן חכינאי מהמהלך בדרך לעסוק בלימוד. רבי יעקב חוזר על הדרישה בקיצוניות יתר: מי שמפסיק כדי להתפעל מהנוף \"מתחייב בנפשו\". מן הסתם המשנה מופנית לחכמים, שכן זו דרישה בלתי אפשרית ובלתי הגיונית מיהודי פשוט. המשנה מתקשרת לקודמותיה העוסקות בלימוד בדרך (מ\"ב) ובחובת הלימוד ביחיד (מ\"ו). נמצאנו למדים שבעצם הרישא של משנה ז מפריעה לרצף הענייני. אנו יכולים להציע שני הסברים: האחד שלפני העורך עמדה המימרה של רבי אלעזר בן יהודה, והוא נאלץ לשבצה היכן שהוא, או שמא עמד לפניו גוש משניות ממשנה ז עד משנה י. הן קשורות ביניהן בקשר לשוני וענייני (כפי שנראה), ולכן השאיר את דברי רבי אלעזר במקומם בחטיבת המקור, או להפך, השתמש בהם כדי להפריד בין שתי החטיבות. ההסברים שהצענו סותרים, ואנו מעדיפים להגדיר בפירוש שהקשר תמוה. אמנם לעתים קרובות יש קשר עריכתי בין המשניות, וחוקרים ובראשם וולפיש<sup class=\"footnote-marker\">35</sup><i class=\"footnote\">וולפיש, עריכת המשנה; וולפיש, תופעות, ועוד. </i> שתו לבם לנושא, אבל פה ושם אנו מוצאים גם משניות שאינן במקומן הטבעי, וכנראה זו דרכו של עולם ודרכו של ליקוט.",
                    "בחמישה קטעי גניזה כל דברי ההיגד האחרון חסרים<sup class=\"footnote-marker\">36</sup><i class=\"footnote\">14, 22, 23, 26, 41. </i>, וכן הם חסרים בסידורי ספרד, והרשב\"ץ מעיד שאינם במשניות שבסידורים. אבל הם מצויים בסידורי אשכנז וצרפת וכנראה גם בנוסחאות ירושלים, שכן החכמים מסתמכים עליהם ואינם אומרים שהם חסרים שם. אם המשנה חסרה – הרי שאין לתמוה על מיקומה.",
                    "איננו מכירים חכם בשם רבי יעקב מדור יבנה. רבי יעקב הידוע היה תלמיד רבי מאיר, ומורהו של רבי. פעם אחת רבי יעקב מוסר משמו של רבי דוסא (תוס', תרומות פ\"י ה\"ב); רבי דוסא היה מזקני דור יבנה. אבל בדרך כלל הוא נחלק עם חכמי דור אושא ובני הדור הבא מוסרים ממנו<sup class=\"footnote-marker\">37</sup><i class=\"footnote\">רבי יעקב בן חנניה הנזכר באבות דרבי נתן, נו\"א פכ\"ט, עמ' מד, הוא מדור רבי, והוא רבי יעקב בר חנילאי (ספרי דברים, שו, עמ' 337); במקבילה בילקוט שמעוני (דברים תתקמב): רבי יעקב בר חנינא. </i>, על כן שיבוצו בפרק זה תמוה. אולי יש לקבל את גרסתו היחידאית<sup class=\"footnote-marker\">38</sup><i class=\"footnote\">כך לפי עדי הנוסח של שרביט. הוא וגם אנוכי לא בדקנו עדי נוסח משניים. </i> של רבנו שמחה מוויטרי, \"שמעון\", והכוונה לשמעון בן זומא, אבל הוא נזכר להלן בפרק ד, וראו משנה ג. או שיש למחוק כליל משנה זו, וראו להלן משנה י. ",
                    "הביטוי \"מתחייב בנפשו\" משמש כמשרשר למשנה הבאה."
                ],
                [
                    "<b>רבי דוסתי ברבי יניי אומר משם רבי מאיר</b> – רבי מאיר הוא מראשי דור אושא (170-140 לערך). רבי דוסתאי מוסר בשמו, והוא מאוחר יותר. אביו, רבי ינאי, אינו מוכר. שמו של רבי דוסתאי חושף שתי תופעות:",
                    "1. חכמים שהם בניהם של חכמים אחרים (ראו לעיל פ\"ב מי\"ב);",
                    "2. חכמים נושאי תואר \"רבי\" שאין מהם אף מימרה. אלו מתו בצעירותם, או שגרו ביישוב ללא חבורת תלמידים מסביבם. על כן אי אפשר לדעת מה היה מספר התנאים או האמוראים, שכן איננו יודעים אפילו לאמוד את מספר החכמים שלא נזכרו.",
                    "<b>כל השכח דבר אחד ממשנתו מעלין עליו כאילו מתחייב בנפשו</b> – יסוד הלימוד היה השינון, שכן הם למדו ללא ספרים. עסקנו בכך במבוא הכללי לפירוש המשניות. במהלך ה\"שיעור\" ולאחריו (ירו', ברכות פ\"ד ה\"א, ז ע\"ד; תענית פ\"ד ה\"א, סז ע\"ד) הוקדש זמן ניכר לשינון החומר הנלמד. השינון הוא חלק מהותי מתורה בלתי כתובה; את החומר הנלמד והנידון יש לשמר באמצעות הזיכרון של חבורת הלומדים. לא ייפלא, אפוא, שהוא חלק מדרכי הלימוד היסודיות בבית המדרש. יתרה מזו, חכמים הפכו את השינון לחלק מן האידאולוגיה של הלימוד. השינון נעשה בקול רם ובנעימה, ובזאת הוא הופך לטקסי בחלקו: \"מנין כשאדם יגע בתורה צריך להשמיע לאזנו? שנאמר והאזנת למצוותיו\"<sup class=\"footnote-marker\">39</sup><i class=\"footnote\">דברים רבתי, נצבים ו, עמ' 120; השוו בבלי, עירובין נד ע\"א; תנחומא, עקב ה; דברים רבה, ח ד. עדויות מאוחרות יותר, מימי הביניים, מוסרות על משניות שהיו בהן טעמים (רבינוביץ, להלן), ועדיין אנו זוכרים כתבי יד מעין אלו ששימשו בבתי המדרש של בני עדות תימן בירושלים לפני מלחמת השחרור.  </i>. כמו כן: \"כל הקורא בלא נעימה ושונה בלא זמרה עליו הכתוב אומר 'וגם אני נתתי להם חוקים לא טובים' וגו' \" (בבלי, מגילה לב ע\"א), ומקורות נוספים. השינון הפך, אפוא, למרכזי בתהליך הלימודי, \"אינו דומה מי ששונה פרקו מאה פעמים למי ששונה פרקו מאה פעמים ואחת\"<sup class=\"footnote-marker\">40</sup><i class=\"footnote\">קהלת זוטא, ט ו; מדרש תהלים, לא ט, עמ' 241; בבלי, חגיגה ט ע\"ב. </i>, והחובה לשנן חוזרת במקורות רבים, תנאיים כאמוראיים<sup class=\"footnote-marker\">41</sup><i class=\"footnote\">ספרי דברים, ד, עמ' 13; שמות רבה, מז ה; במדבר רבה, יא ג; תנחומא, נח ג, עמ' 12. </i>. לעומתם מסבירה המסורת ששיטת הצדוקים היא תוצאה ישירה של שינון קלוקל (אבות דרבי נתן, נו\"א פ\"ה; נו\"ב פ\"י, עמ' 26). השינון הוא אחת התכונות המובהקות המיוחסות לחכמים<sup class=\"footnote-marker\">42</sup><i class=\"footnote\">רבי יוסי הגלילי (אבות דרבי נתן, נו\"א פי\"ח, עמ' 68); רבי שמעון (שם, עמ' 69). </i>, ומצינו גם תיאור חי על הצורך הדחוף בחזרה ובשינון: \"שאם יושב אדם ששה חדשים ואינו חוזר בה נמצא אומר על טמא טהור ועל טהור טמא...\" (אבות דרבי נתן, נו\"א פכ\"ד, עמ' 78). סדר הלימוד כלל כמה מרכיבי שינון: תחילה הרב שונה והתלמיד \"עונה אחריו\" – חוזר משפט אחר משפט, לאחר מכן \"אומר לו רבו (כך צ\"ל): נאמר אני ואתה\" – שניהם שונים בכעין מקהלה (תנחומא, כי תשא טז). הרב עצמו שינן את החומר לעצמו עד שמשנתו הייתה סדורה ומשוננת (ספרי דברים, לד, עמ' 60). על ריש לקיש, למשל, מסופר ששינן משנתו ארבעים פעם (בבלי, תענית ח ע\"א), וכך גם למד משה מריבונו של עולם ששינן את התורה פעמיים לעצמו ופעם נוספת למשה, סך הכול שלוש או אף ארבע פעמים<sup class=\"footnote-marker\">43</sup><i class=\"footnote\">בראשית רבתי, כד ה, עמ' 234; שמות רבה, מ א, ומקבילות. </i>. המימרה במשנתנו באה לעודד את השינון. היא נוקטת באמצעי הפחדה, תופעה חריגה בעולם התנאי.",
                    "<b>שנאמר רק השמר לך ושמור נפשך מאד פן תשכח את הדברים אשר ראו עיניך</b> (דברים ד ח) – הפסוק מדבר על מתן תורה, ואגב הדרשה מחלחל המסר המרכזי של חכמים שכל לימוד תורה הוא כמעמד הר סיני.",
                    "<b>יכול אפילו תקפה עליו משנתו</b> – שכח למרות מאמציו, בעל כורחו. \"תקפה\" פירושו שאירע לו אירוע קשה, מלשון \"תקיף\", <b>תלמוד לומר ופן יסורו מלבבך כל ימי חייך</b> (דברים ד ח) <b>הא אינו מתחייב בנפשו עד שישב ויסירם מלבו</b><b> – </b>אדם חייב לשנן, והימנעותו מכך היא בבחינת הסרה מהלב. אבל כשיטת רבי טרפון בסוף פרק ב – לא עליך המלאכה לגמור. אם ההתמודדות קשה מדי ואדם עשה את שלו, אין הוא אחראי על התוצאות.",
                    "משניות ז-ח חורגות מסדר הדורות; מופיעים בהם חכמים מאוחרים יחסית. הבנת סדר העריכה קשור לנוסחאות המשנה. כאמור, במשנה ז היו שתי נוסחאות:",
                    "1. עם דברי רבי יעקב על המתחייב בנפשו.",
                    "2. ללא דבריו.",
                    "לפי הנוסח הראשון משניות ז-ח הן חטיבה אחת המשורשרת על ידי הביטוי \"מתחייב בנפשו\". דברי רבי אלעזר איש ברתותא אינם קשורים לחטיבה, אבל במקורה של חטיבה זו שובצו דבריו למרות היעדר הקשר הנראה לעין.",
                    "לפי הנוסח השני הביטוי \"מתחייב בנפשו\" אינו מופיע במשנה ז כלל, וברור שלא הוא הביטוי המשרשר את הקטע. דבריו של רבי אלעזר חורגים מרצף העריכה, אבל הוא לפחות בן אותו דור, ואולי לא היה לעורך היכן לשבץ את דבריו. אבל משנה ח איננה במקומה. אם אנו מניחים שתמיד חייב להיות הסבר לסדר העריכה הרי שיש עדיפות-מה לגרסה הראשונה; אבל אפשר שלפנינו שיבוץ חריג, אולי דווקא כדי להפנות את תשומת הלב לכך שבמשפט הבא מתחילה יחידה חדשה (אף על פי שאיננו חשים בייחודה). "
                ],
                [
                    "<b>רבי חנינה בן דוסה</b> [<b>אומר</b>] – חנינא בן דוסא הוא הדמות הטיפוסית של ה\"חסיד\" או \"איש המעשה\", \"ירא החטא\" (משנה, ברכות פ\"ה מ\"ה; לעיל פ\"ב מ\"ה). \"משמת רבי חנינא בן דוסא בטלו אנשי מעשה\"<sup class=\"footnote-marker\">44</sup><i class=\"footnote\">משנה, סוטה פ\"ט מט\"ו; קרוב להניח שאין זו משנה אלא ברייתא שחדרה למשנה.  </i>. הוא חי בימי הבית השני, ולפחות לפי המקורות האמוראיים היה בן שיחם של רבן גמליאל ורבן יוחנן בן זכאי, על כן אפשר שפעל גם בראשית דור יבנה. מכאן והלאה, עד אמצע פרק ד, המשנה חוזרת לחכמי דור יבנה וימי הבית, ולשרשרת החכמים ששמם חנניה. בדרך כלל הוא מופיע ללא התואר \"רבי\", אבל כאן התואר נמצא בכל עדי הנוסח. אין ממנו דברי תורה, אבל מצויה סדרת מעשי חסידות, ריפוי ונס.",
                    "<b>כל שיראת חטאו קודמת ל</b>[<b>ו</b>]<b>חכמתו</b> – קודמת בזמן וקודמת בחשיבותה, <b>חוכמתו מתקיימת</b> – \"יראת חטא\" היא שם הפועל של החסידות, ולדעת החסיד הדובר היא תנאי לחכמה. באבות דרבי נתן מובאים משלים נוספים הממשילים את לימוד התורה לעץ עם שורשים טובים; את השורשים אולי אין רואים, אך בלעדיהם העץ נעקר. כן נמשל הלימוד הנכון לבניין הבנוי על בסיס טוב<sup class=\"footnote-marker\">45</sup><i class=\"footnote\">אבות דרבי נתן, נו\"א פכ\"ב-פכ\"ד; נו\"ב פל\"ד, עמ' 78-74. באבות דרבי נתן מופיעות מימרות דומות המדברות על שילוב תורה עם יראת חטא (מעשה-חסידות), והן מיוחסות לחכמים מובהקים כרבן יוחנן בן זכאי ורבי אלעזר בן עזריה. נראה שגם אלו משקפים מצב שבו התקבלה מעין פשרה המשלבת את שני הנתיבים הללו לעבודת ה'. </i>.",
                    "<b>חוכמתו</b> [<b>קודמת</b>] <b>ליראת חטאו</b> – אם יראת החטא היא משנית, <b>אין חוכמתו מתקיימת</b> – סוף החכמה לפוג.",
                    "<b>הוא היה אומר כל שמעשיו מרובים מחוכמתו חוכמתו מתקיימת חוכמתו מרובה ממעשיו אין חוכמתו מתקיימת</b><b> – </b>\"מעשה\" הוא שם אחר לחסידות, ואולי היו הבדלים משניים בין המונחים הללו. המימרה השנייה חוזרת על הראשונה במינוח אחר<sup class=\"footnote-marker\">46</sup><i class=\"footnote\">בספרות הראשונים מתנהלים דיונים על הנוסחה המדויקת, והיו שגרסו בסיפא \"כל שאין מעשיו מרובים מחכמתו – אין חכמתו מתקיימת\". אין הבדל תוכני בין הגרסאות.  </i>.",
                    "קשה להאמין שהמימרה של חנינא בן דוסא נשמרה בלשונה המקורית. החסידים לא עסקו כלל בלימוד תורה, ומתאים לו לקבוע שיראת החטא קודמת לחכמה וחשובה הימנה; אמנם לא שמענו שהם התנגדו ללימוד תורה, והחסידים מופיעים (בספרות חכמים) ככפופים לחכמים ומכירים בעליונותם, אבל לא החסיד צריך לדבר על התנאים ללימוד תורה. נראה שמימרה כזאת ודומותיה באבות דרבי נתן נוצרו כאשר התרופפה תנועת החסידות ונבלעה בבית המדרש, ומנגד אימץ בית המדרש למעשה את עיקרי התורה החסידית ורוב מידות החסידים הפכו למאפיינים של חכמים עצמם. אז הולבשו דברי החסיד אדרת של לימוד תורה: הוא זכה לתואר \"רבי\", ומופיע כמצדד בלימוד תורה. גם הביטוי \"לא עם הארץ חסיד\" (פ\"ב מ\"ה) הוא ביטוי שאיננו מזלזל בערך החסידות אלא מוקיר ערכים אלו, אבל לאחר לימוד תורה. אם כן, המימרה מיוחסת אמנם לאישיות קדומה, אך היא מדור יבנה לכל המוקדם. אולי משום כך שובצה במקומה בסוף סדרת חכמי דור יבנה המכונים חנניה-חנינה.",
                    "ספרות החסידים עצמה לא נשמרה, אלא שבספרות חז\"ל נשמרו שרידים שלה ובהם תדמית של החסידים כפי שנראתה בעיני בני הפלוגתא שלהם, ואף זאת שנים לאחר שהמתיחות העיקרית פגה והחסידות כזרם רוחני היטשטשה. אין זו אפוא עמדתם של החסידים, אלא תיאור \"מרוכך\" שלהם לאחר זמן ובתנאים חברתיים אחרים במידת מה."
                ],
                [
                    "<b>הוא היה אומר כל שרוח הבריות נוחה ממנו רוח המקום נוחה ממנו</b> – גם זו מימרה הנשמעת כחסידית. קודם כול נדרש מאדם להתנהג כך שהבריות יקבלו את התנהגותו כראויה, ואם כך הוא עושה, ודאי גם רוח ריבון עולמים נוחה ממנו. התנהגות טובה בענייני שכנות, זהירות יתר לבל יזיק, השבת אבדה וכדומה – כל אלה הם מדרכי החסידות, כפי שראינו בפ\"ב מי\"ב. מימרה דומה מיוחסת לעיל לרבי: \"תפארת לעושה [ו]תפארת לו מן האדם\" (פ\"ב מ\"א), אלא שההיגד בפרק ב הוא דו-משמעי, כפי שראינו בפירושנו שם, וכאן הדברים מוצגים באופן ברור. [<b>וכל שאין רוח הבריות נוחה הימנו</b>] <b>אין רוח המקום נוחה ממנו</b> – זו אותה מימרה בלשון שלילית. היא מצויה בכל עדי הנוסח ובכתב יד קופמן נשמטה, וההשמטה תוקנה.",
                    "<b>רבי דוסה בן הרכינס אומר</b> – מראשוני חכמי דור יבנה. הקשר למימרה הקודמת הוא משחק לשון: \"חנינה בן <b>דוסא</b>\" – \"דוסא בן הרכינס\". ברם לא זו בלבד, אלא כפי שנראה המימרה של רבי דוסא בן הרכינס מדגימה את הכלל של רבי חנינה בן דוסא.",
                    "<b>שנת</b> [<b>של</b>] <b>שחרית</b> – מנהגם היה לקום עם בוקר, ורק עשירים ובני מלכים קמו לאחר עלות השחר. הדרשן האמוראי מעביר את הבעיה למסגרת ההלכתית, שמא יעבור זמן קריאת שמע (אבות דרבי נתן, נו\"א פכ\"א, עמ' לז), ומוסיף שנמצא בטל מן התורה. נימוק זה מופיע באבות דרבי נתן כנימוק להיגדים הבאים, וכנראה הועבר מהם. אם כן הבעיה היא הלכתית, זמן קריאת שמע. אבל כפשוטה אין כאן בעיה הלכתית, אלא שאדם נורמלי החי חיי עבודה מסודרים קם בבוקר עם החמה.",
                    "<b>ויין</b> [<b>של</b>] <b>צהרים</b> – בסעודת הערב היין הוא מרכיב של קבע, אבל במשך היום אדם נדרש שלא לשקוע בעצלות של שתייה. שוב באבות דרבי נתן: \"נמצא בטל מן התורה\" (שם), אך לדעתנו שוב מדובר באורח חיים תקין. שתיית יין במשך היום איננה ראויה. זאת עושים בסעודת הערב בלבד. בעל אבות דרבי נתן מצטט, בצדק, את הפסוק בקהלת: \"אי לך ארץ שמלכך נער ושריך בבֹקר יאכלו. אשריך ארץ שמלכך בן חורים ושריך בעת יאכלו\" (י טז-יז). הפסוק מדבר על הצורך לשמור על מסגרת זמן מסודרת, הכוללת סעודות בזמן, בבוקר ובערב. גם בפסוק זה אין כלל שיקול של לימוד תורה.",
                    "<b>ושיחת הילדים</b> – מצפים מאדם שילך לעבודתו ולא ישהה בביתו בפטפוטי סרק. גם כאן מפרש בעל אבות דרבי נתן שהמימרה מכוונת לתלמיד חכם, והוא נדרש ללמוד ולא להשקיע זמנו בהבלי המשפחה. ברם אין צורך בכך. בספרות העת החדשה נכתב הרבה על המשפחה היהודית, ברם כפי שהראה הדר במחקר מפורט<sup class=\"footnote-marker\">47</sup><i class=\"footnote\">הדר, זמן ומרחב. </i> המשפחה הגרעינית כמעט איננה מופיעה בספרות. אין סיפורים על אב המספר לילדיו, מלמד אותם, קורא אתם קריאת שמע, מתפלל אתם או מלמדם ברכת המזון. גם אין אזכורים לסעודה המשפחתית. הסועדים הם הגבר לבד, או חבורת הגברים, ורק ליל הסדר בערב פסח שונה, ושינוי זה מודגש. המשנה שלנו מצטרפת לתמונה כללית זו. אדם אינו מבזבז זמנו בשיחות ילדים, ו\"גבר\" הגון גם אינו מרבה בשיחות עם אשתו (לעיל פ\"א מ\"ה<sup class=\"footnote-marker\">48</sup><i class=\"footnote\">ושם הוצעו גם פירושים אחרים. </i>).",
                    "<b>וישיבת כנסיות</b><sup class=\"footnote-marker\">49</sup><i class=\"footnote\">הנוסח \"בתי כנסיות\" מופיע ב-ל ובקטע גניזה 65. הנוסח משקף את העובדה שבתי הכנסת הפכו למקום המפגש גם לענייני חולין. </i> <b>של עמי הארץ</b> – התאספות של הציבור הרחב. עמי הארץ נאספים ומפטפטים דברי סרק (סתם שיחת חולין), ומן הסתם שוב מדובר על תלמיד חכם שנדרש להתרחק מהם. תמונה זו אנו מכירים מהכפר המסורתי: בימים שאין עבודה חקלאית הגברים נאספים בבית הקפה המקומי ומפטפטים. אין זה מושב לצים, אבל פטפוט חברתי על דא ועל כלום. בעל אבות דרבי נתן, כדרכו, מסביר את ההיגד על רקע לימוד תורה. המשפט מופנה לתלמיד חכם: \"וישיבת בתי כנסיות של עמי הארץ כיצד מלמד שלא יתכוין אדם לישב עם יושבי קרנות בשוק. שכל זמן שאדם יושב עם יושבי קרנות בשוק נמצא בטל מן התורה שנאמר אשרי האיש אשר לא הלך בעצת רשעים ובדרך חטאים לא עמד כי אם בתורת ה' חפצו\" (אבות דרבי נתן, נו\"א פכ\"א, עמ' 74)<sup class=\"footnote-marker\">50</sup><i class=\"footnote\">יושבי הקרנות כבטלנים מופיעים במסורות בבליות נוספות (כגון בבלי, בבא קמא פב ע\"א; סנהדרין ג ע\"א). לעומת זאת, במסורות ארץ-ישראליות יושבי הקרנות הם אנשי צבא שקרן התקיעה בידם, שהם יושבים בקרונות (כרכרות – בראשית רבה, עה י, עמ' 889). באבות דרבי נתן נעשה שימוש במונח \"יושבי קרנות\" ומשמעותו מראה כי החכם השתמש, בצורה חופשית, במשנתנו: \"מעשה ברבי עקיבא שהיה יושב ושונה לתלמידיו ונזכר לו מה שעשה בילדותו אמר מודה אני לפניך ה' אלהי ששמת חלקי מיושבי בית המדרש ולא שמת חלקי מיושבי קרנות בשוק\" (אבות דרבי נתן, נו\"א פכ\"א, עמ' 74), וראו בבלי, ברכות כח ע\"ב, ועוד. חכם חשוב אחד פירש \"קרנות\" בתור ראשי תיבות של קרקסיות ותאטראות (קרו\"ת), ראו קוק, קרנות. </i>.",
                    "ברם כפשוטה המימרה מופנית לכל אדם, וכל אדם נדרש לנצל את זמנו. המימרה היא נגד בטלה, ונגד נוהגי העשירים. היא משקפת את דמותו של האדם היהודי הפשוט, ההגון והמצוי. הוא כמובן שומר מצוות, ואולי גם קצת לומד תורה, אבל הוא איננו רק דתי. הוא קם בזמן, יוצא לעבודה וחוזר בערב. המשנה איננה עסוקה רק בתיאור עולם המצוות היהודי, אלא גם בסתם חיי היום-יום. זה אדם שרוח הבריות נוחה הימנו.",
                    "<b>מוציאין את האדם מן העולם</b> – אין כאן איום בעונש, אלא תיאור תוצאה של חיי בטלה. "
                ],
                [
                    "<b>רבי אלעזר המודעי</b> – רבי אלעזר המודעי יליד מודיעין שבהרי יהודה (<a class=\"refLink\" data-ref=\"Mishnat Eretz Yisrael on Pirkei Avot 3:11:5\" data-scroll-link=\"true\" href=\"/Mishnat_Eretz_Yisrael_on_Pirkei_Avot.3.11.5\">איור 14</a>), פעל בשלהי דור יבנה, נזכר בהקשר למרד בר כוכבא והוצא להורג בידי הרומאים בשלהי המרד (135 לספירתם).",
                    "<b>אומר</b><sup class=\"footnote-marker\">51</sup><i class=\"footnote\">סדר המימרות שונה בעדי הנוסח, וראו שרביט, אבות, על אתר. </i> <b>המחלל את הקדשים</b> – מחלל קודשים הוא מי שמשתמש שימוש חול ברכוש המקדש. זו הלכה פשוטה המשמשת כבסיס להלכות מעילה, ובעצם כתובה בתורה. לכאורה אין מקומה במסגרת שלוש מימרות אישיות מעין אלו שבמסכת אבות<sup class=\"footnote-marker\">52</sup><i class=\"footnote\">בדרך כלל אין במסכת הלכות, ראו לעיל פ\"ב מי\"ג. </i>. ניתן להבין שהכוונה ל\"חילול\" במובן ההלכתי, כלומר מחליף רכוש הקדש בדמי חולין, כמו חילול מעשר שני. דברי רבי אלעזר מכוונים נגד אנשים שהחזיקו ברכוש שבזמנו הוקדש למקדש ועתה, דור או שניים לאחר חורבנו, מחליפים אותו בכסף. גם זו הלכה ברורה, ויש מקרים שבהם הדבר מותר, כגון \"...ואינו חושש לא משם שביעית ולא משם רבית ולא משם מחלל את הקדשים\" (תוס', דמאי פ\"ה הי\"ח). משפט זה מעיד שהביטוי \"מחלל את הקדשים\" משמעו המרת הקודש במשהו של חול. ",
                    "ברם, בבבלי יש למשפט משמעות אחרת: \"תנו רבנן: ארבע צווחות צוחה עזרה ראשונה: צאו מכאן בני עלי שטימאו היכל ה'. ועוד צווחה: צא מיכן יששכר איש כפר ברקאי שמכבד את עצמו ומחלל קדשי שמים, דהוה כריך ידיה בשיראי (עוטף ידיו במשי) ועביד עבודה\" (פסחים נז ע\"א). חילול הקודש כאן הוא הבעת הסלידה מדם הקרבן. אותו כוהן גדול שאיננו מכירים לבש כפפות עדינות, והוא מגונה, משום שיש בכך מחווה של סלידה.",
                    "קשה להניח שרבי אלעזר מדבר על מקרה הלכתי פשוט של המרת קודשים. בימיו כבר אין המקדש פועל, אך לא זה השיקול המכריע. אלא שרצף המקרים במשנה עוסק בכופרים קשים יותר, והניסוח אינו מתאים להלכה שגרתית. אם נפרש לפי הבבלי תהא המימרה מובנת יותר, והתנא מתנגד למביעים הסתייגות מעבודת הקרבנות בשל הדם והסחי הכרוך בכך. הסתייגות כזאת מופיעה בספרות הנוצרית, ורבי אלעזר מתנגד לה. ייתכן גם שרבי אלעזר מדבר נגד תופעה של המרת קודשים שנותרו ללא שימוש לאחר שהמקדש חרב, משום שיש בכך לא רק איסור אלא ביטוי לפקפוק בתקווה שמחר ייבנה המקדש<sup class=\"footnote-marker\">53</sup><i class=\"footnote\">לאפשרות שבימי בר כוכבא נעשה ניסיון לחידוש העבודה במקדש ראו להלן. </i>.",
                    "<img alt=\"איור מס' 14. ההצעות השונות לזיהוי מודיעין.\" src=\"https://textimages.sefaria.org/mishnat_eretz_yisrael_avot/figure_14.png\">",
                    "<b>והמבזה את המועדות</b> – ראשונים מספר גרסו \"המחלל את המועדות\". ברור שזה תיקון ואין לו עדות בנוסחים, והרשב\"ץ מספר על ראשונים כרבנו יונה שכך גרסו (או תיקנו) את המשנה<sup class=\"footnote-marker\">54</sup><i class=\"footnote\">הרשב\"ץ עצמו מפרש שהמבזה הוא המגלה פירושים שאינם אליבא דהלכתא. ספק רב אם בתקופת התנאים כבר נהגה מדיניות כזאת של צנזורה ודוקטרינה סגורה. רמב\"ם פירש שעובר בפרהסיה על מצוות. זה עוון חמור, אך אין הוא נקשר לגילוי פנים דווקא. ראו דיונו והצעותיו של שרביט, פירוש, עמ' 85-84. </i>. המחלל את המועד נענש בעונש האמור בתורה, אבל ביזוי מועדות הוא איסור אחר שיש להבינו. בספרי במדבר שנינו: \" 'כי דבר ה' בזה' זה צדוקי, 'ואת מצותו הפר' זה אפיקורוס. דבר אחר, 'כי דבר ה' בזה' זה המגלה פנים בתורה, 'ואת מצותו הפר' זה המפר ברית בשר. מיכן אמר רבי אלעזר המודעי: 'המחלל את הקדשים, והמבזה את המועדות, והמפר בריתו של אברהם אבינו, אף על פי שיש בידו מצות הרבה, כדיי הוא לדחותו מן העולם. אמר כל התורה כולה אני מקבל עלי חוץ מדבר זה זהו 'כי דבר ה' בזה' \" (קיב, עמ' 121). הפסוק מדבר על מגדף ה', והכתוב מכנה את הפעולה בשורש בז\"ה. המדרש מקשר בין פרשנות זו ומשנתנו. אם כן, מבזה המועדות הוא מסוג המינים, כמו צדוקי ואפיקורוס (לעיל פ\"ב מי\"ד). צדוקיות היא מינות יהודית (כך חז\"ל רואים אותה), ואפיקורסות היא מינות הלניסטית שפרטיה אינם ברורים. ביזוי מועדות הוא מינות אחרת. הניחוש הטוב ביותר להבהרת המושג הוא כתות מדבר יהודה; לאלו היה לוח שנה שונה ולפיו יצאו החגים במועדים אחרים; כמו כן היו להם חגים נוספים שחז\"ל לא חגגו (ביכורי שמן, ביכורי יין). אפשר גם כמובן שהכוונה לצדוקים. הם הכירו בלוח השנה של חז\"ל, אך דרשו שחג הביכורים יחול ביום א' וממילא גם קיוו שפסח יחול בשבת כדי שהספירה של שבעה שבועות תתחיל ותסתיים במוצאי שבת. כך היה חג השבועות של הפרושים חל במועד המקובל על הצדוקים<sup class=\"footnote-marker\">55</sup><i class=\"footnote\">ניהול המקדש היה לפי אורחות הפרושים, והצדוקים קיוו אפוא שיימנע מהם הצורך לחגוג במקדש את שבועות לפי מועד שאינו מקובל עליהם.  </i>. הצדוקים גם לא הכירו בחלק מהלכות החג הפרושיות, כגון ניסוך המים, שמחת בית השואבה ואולי גם ימי מועד נוספים<sup class=\"footnote-marker\">56</sup><i class=\"footnote\">בספרי זוטא, טו לא, עמ' 287, מופיעה דרשה אחרת שאין בה רמזים כיתתיים. </i>.",
                    "אותו פסוק, \"דבר ה' בזה\", משמש את מחבר ברית דמשק הכיתתי כדי לרמז ל\"ישראל\" (הצדוקים והפרושים) שאינם שומרים את דברי הנביאים, כלומר אינם מקבלים את נביאי האיסיים ואת התוספות שלהם לתורה כדברי ה', \"הם ספרי הנביאים אשר בזה ישראל את דבריהם\"<sup class=\"footnote-marker\">57</sup><i class=\"footnote\">ברית דמשק, עמ' 7 שורות 20-15. </i>.",
                    "המסורת של הספרי והקישור למשנתנו חוזרים במקורות בהבדלים משניים שאינם עניין לפרשנותנו. הירושלמי כבר לא קישר את ביזוי המועדות למינות. אגב הסוגיה משמע שהוא הבין ש\"ביזוי מועד\" הוא מי שאיננו מבשל ביום טוב משום שאיננו רוצה בכך (ירו', פסחים פ\"ו ה\"ב, לג ע\"ב). אפשרות הבישול מוצגת כקיימת והוא לא מנצלה, ברם ייתכן שראשיתו של הפירוש במי שסירב לנצל את האפשרות משום שחשב שאין לבשל ביום טוב גם לצורך סעודת החג. הלכה כזאת מתאימה לכתות מדבר יהודה, אך איננה מוכרת מכתביה. הבבלי מדגיש: \"כל המבזה את המועדות – כאילו עובד עבודה זרה\" (פסחים קיח ע\"א). ברור שגם הוא ראה בכך עוון כבד, אך אין בכך עדות לטיבו.",
                    "<b>והמגלה פנים בתורה</b> – לאור דברינו ברור ש\"המגלה פנים\" הוא עוון חמור מסוג העוונות הכיתתיים, או שהוא אמונה כיתתית מוגדרת. נפתח במצב הטקסטואלי. בסידורי המזרח, ספרד ואשכנז, בדפוסים וכן בשני קטעי גניזה הקרובים לנוסח הדפוסים (26, 65) נוסף \"שלא כהלכה\"; כלומר מגלה הפנים הוא המפרש את התורה שלא כראוי, כלומר שלא כדעת חז\"ל. ברור שאין הכוונה לחכם הדורש דרשה שונה, לכל חכם \"שמורה\" זכות המחלוקת, אלא למי שעושה כן באופן שיטתי ומערכתי או שאינו מקבל את כל מערכת הפרשנות המדרשית בכללותה. מבחינה זו המילים \"שלא כהלכה\" מיותרות, והן בבירור תוספת הבהרה. גם \"מגלה פנים\" הוא מונח שבראשיתו נועד להגדיר את הצדוקים<sup class=\"footnote-marker\">58</sup><i class=\"footnote\">ראו שמש וורמן, נסתרות. </i>. ברם, בהמשך תקופת התנאים והאמוראים כבר הפך המונח לכינוי כללי יותר המבטא את האיום מבפנים של מי שבא מבית המדרש ומסיק מסקנות החורגות מהקונצנזוס. השאלה היא אם אכן היו חוגים שהיוו איום קונקרטי על שיטת הלימוד של חכמים גם אחרי ימי הבית השני, או שהכינוי כללי. לאור כל דברינו ייתכן בהחלט שהמושג \"מגלה פנים\" שבמשנתנו כוונתו למשמעות הראשונה של כת מינית, צדוקיות או קבוצה אחרת.",
                    "המשנה בסנהדרין מונה את אלו שאין להם חלק בעולם הבא: \"האומר אין תחיית המתים מן התורה, ואין תורה מן השמים, ואפיקורס. רבי עקיבא אומר אף הקורא בספרים החיצונים והלוחש על המכה...\" (פ\"י מ\"א). התוספתא מוסיפה על כך: \"הוסיפו עליהם הפורק עול והמיפר ברית והמגלה פנים בתורה וההוגה את השם באותותיו שאין להם חלק לעולם הבא\" (סנהדרין פי\"ב ה\"ט, עמ' 433). הרשימה בתוספתא קרובה לזו שבמשנתנו. הירושלמי מפרש את התוספתא: \"...הפורק עול זה שהוא אומר יש תורה ואיני סובלה. המיפר ברית זה שהוא מושך לו ערלה. המגלה פנים בתורה זה שהוא אומר לא ניתנה תורה מן השמים. ולא כבר תניתה האומר אין תורה מן השמים? תנא רבי חנניה ענתוניא קומי [לפני] רבי מנא זה שהוא עובר על דברי תורה בפרהסיא\" (פאה פ\"א ה\"א, טז ע\"ב). אם כן, הפירוש הפשוט הוא שמגלה פנים כופר במערכת הלגיטימציה של חז\"ל (אין תורה מהשמים). בשלב שני, בגלל הכפילות (בין המשנה לתוספתא), הירושלמי מפרש שעובר על דברי תורה בפרהסיה. עבורנו הכפילות איננה בעיה או מכשול פרשני, ונותרנו עם הפירוש הראשון, שעבור הירושלמי הוא הפשט, שהכוונה לכופר בלגיטימציה של התורה. גם הבבלי (סנהדרין צט ע\"ב) מסביר את מונחי המשנה ש\"מגלה פנים\" הוא המבזה תלמיד חכם, או עבריין כמנשה שהרבה לחטוא אך חטאו המדויק לא התברר במקורות. התלמודים, ואולי כבר התוספתא, משקפים שלב שבו אבדה המשמעות הכיתתית, ונותרה רק התחושה שמדובר באיום גדול על עיקרי אמונה. יתר הפרטים בירושלמי יבוארו במקומם, בעת פירוש המשנה בסנהדרין.",
                    "הרשימה של שלושת העבריינים הללו (פורק עול, מפר ברית ומגלה פנים) חוזרת בעוד מקורות כרשימת \"עברייני העל\" (מכילתא דרבי ישמעאל, מסכתא דפסחא בא, ה, עמ' 15; ספרי במדבר, קיא, עמ' 116), וכן אלו הם שאין התשובה מכפרת להם (ירו', יומא פ\"ח ה\"ז, מה ע\"ב; בבלי, שם פה ע\"ב; שבועות יג ע\"א, ועוד). הבבלי (סנהדרין צט ע\"ב) מקשר את שתי הרשימות, זו שבמשנתנו וזו שבתוספתא סנהדרין, ואכן שתיהן רשימות של \"עברייני על\" או \"עבריינים אידאולוגיים\" (להלן), אך אלו רשימות שונות בפרטים. בתלמוד הבבלי (שם) שמות הגנאי כבר מתערבבים: \"דבר ה' בזה\" זה \"מגלה פנים\". הקודים השונים מתאחדים, וייתכן שמלכתחילה לא היה ההבדל ביניהם גדול.",
                    "רשימת \"עברייני העל\"<sup class=\"footnote-marker\">59</sup><i class=\"footnote\">הסדר לפי כתב יד קופמן; בנוסחאות תימן הסדר כמו בתוספתא. </i>",
                    "<b>והמפר בריתו של אברהם אבינו</b> – לכאורה זה שלא מל את עצמו או את בנו. הירושלמי פירש שמדובר במושך ערלתו. אמנם קודם היטלנו ספק במקוריות של הפירושים, אבל אין זאת אומרת שהפירושים מאוחרים תמיד. במקרה זה רגליים לדבר שזה הפירוש המקורי. מי שלא מל את בנו דינו מוות בידי שמים, ולא היה צריך רבי אלעזר למנותו. אבל המושך בערלתו אינו עובר עברה פורמלית, וכך מפרש כאמור הירושלמי בפאה את \"מפר הברית\"<sup class=\"footnote-marker\">60</sup><i class=\"footnote\">כן משמע מהבבלי, סנהדרין לח ע\"ב; מד ע\"א. </i>. המדובר באנשים שנימולו כהלכה, אך מעוניינים להופיע \"בציבור\" ללא חזות יהודית. ייתכן שאפשר לדקדק יותר. הרי בדרך כלל יכול אדם להסתיר את מילתו בלבושיו, קל להחביאה, ואין צורך לשם כך בפעולות מסובכות ואולי כירורגיות. ברם, הבעיה מעיקה על התושבים של ערי הפוליס המעורבות. הם משתתפים בבית המרחץ וחפצים להיראות כנכרים, ומתכחשים בכך למוצאם הלאומי-דתי. כמו כן הם אולי משתתפים בגימנסיון או באירועים דומים שבהם ההופעה היא בעירום. המדובר, אפוא, ביהודים המצויים בתהליך התייוונות (הלניזציה), תהליך של התבוללות (אסימלציה) והתכחשות למוצא היהודי.",
                    "המימרה מתאימה במיוחד לרבי אלעזר המודעי. התלמודים מספרים שבימי בן כוזיבא היו רבים שמשכו בערלתם ונימולו שנית (ירו', שבת פי\"ט ה\"ב, יז ע\"א; בבלי, יבמות עב ע\"א). כלומר, יהודים שהחלו להתבולל משכו בערלתם וחזרו בתשובה בזמן המרד של בר כוכבא. הם נימולו שנית, והתלמודים מספרים שאף הולידו<sup class=\"footnote-marker\">61</sup><i class=\"footnote\">מבחינה מעשית אי אפשר למשוך בערלה לאחר פריעה, ולדעת רובין זו הוכחה שבמאה הראשונה ביצעו את המילה ללא \"פריעה\" (בניגוד להלכה הרווחת). ראו רובין, מושך בערלתו.  </i>. אם כן, המסורות היהודיות מספרות על תהליך התייוונות שנפסק בעקבות המרד. בבתא, גיבורת המכתבים שנמצאו במערות מדבר יהודה, היא דוגמה לכך. היא חיה לפי הנוהגים המקובלים בפוליס של צוער, ולפחות חלק מהמסמכים שלה מעידים על הזדקקותה לערכאות של נכרים וכתיבת שטרות לפי החוק היווני-רומי. אבל היא השתתפה במרד בר כוכבא, ברחה עם הפליטים ונספתא כיהודייה<sup class=\"footnote-marker\">62</sup><i class=\"footnote\">קשה להתאפק ולא לרמוז למקבילות מהמאה העשרים של תופעה זו.  </i>. כל זאת בניגוד ל\"אחר\", אלישע בן אבויה, שהשתמד, מתואר כעשיר הלניסטי<sup class=\"footnote-marker\">63</sup><i class=\"footnote\">לפי המקורות הוא מתואר כרוכב על סוס (ירו', חגיגה פ\"ב ה\"א, עז ע\"ב; בבלי, שם טו ע\"א), תופעה שהייתה רווחת בעיקר במרחב החברתי ההלניסטי-רומי, ראו בר, סוס. אין בכך אישור לסיפור עצמו, אלא שכך תיארו לעצמם אמוראים את דמותו של הכופר – כעשיר הלניסטי. זו עדות לתופעה הכללית שהייתה מוכרת לחכמים (היקפה והכרונולוגיה שלה בלתי ברורים). </i> ונשאר בכפירתו. רבי אלעזר המודעי השתתף במרד והיה מהמעגל הקרוב לבר כוכבא, והוא מטיף אפוא נגד ההתבוללות, תופעה שהמרד בא לעצור. נסיים במדרש התנאי: \"...יצאו המשומדים שאינן (בני) [מקבלי] ברית שהרי הפרו ברית וכן הוא אומר זבח רשעים תועבה\" (ספרא, ויקרא דבורה דנדבה, פרשה ב ה\"ג, ד ע\"ג). מכל מקום, יש לציין שפשט הפסוק מדבר על הפרת ברית כללית (הברית בין ה' לעמו), ואילו חז\"ל צמצמו זאת לברית המילה בלבד. אם כן, המפר ברית מכוון נגד המתבוללים שהכיר רבי אלעזר המודעי בתקופתו. ",
                    "לא נעסוק כאן בתהליך ההתבוללות ובקטלוג הכפירות שבמשנתנו ומקבילותיה. נציין בקצרה שחכמים יוצאים נגד:",
                    "1. צדוקים – מגלה פנים (כופר בתחיית המתים);",
                    "2. כתות מדבר יהודה – מבזי המועדות (הכופרים בלוח השנה ו/או ברשימת המועדים);",
                    "3. יהודים מתבוללים הלניסטיים – מפרי ברית;",
                    "4. מאגיה (לוחש על המכה, הוגה את השם באותיותיו);",
                    "5. כפירה באל (אפיקורוס);",
                    "6. כפירה בתורה מן השמים.",
                    "על רקע זה מובן מדוע גם \"המחלל קודשים\" אינו רק מי שעובר על דיני השימוש בקודשים, אלא יש לחפש אחר משמעות עמוקה יותר, אידאולוגית יותר. לדעתנו אפשר שהכוונה לאלו שהטיפו לבנייתו המחודשת של בית המקדש, ודחפו לכך למעשה על ידי הקדשת קודשים שהמתינו כביכול לבניית המקדש. ",
                    "<b>בניית בית המקדש בעת המרד</b>",
                    "נושא זה של בניית המקדש בימי מרד בר כוכבא מחייב הרחבה; עסקו בו חוקרים, ונסכמו בקצרה. יש חוקרים המציעים שאכן בזמן המרד נעשה ניסיון של ממש לבנות את המקדש, או לפחות את שעריו, ואפילו שפרטים מסוימים במשנת תמיד-מידות מתאימים למבנה ארעי שנבנה לשם כך<sup class=\"footnote-marker\">64</sup><i class=\"footnote\">פלג, מקדש. </i>. מרבית החוקרים מתנגדים נחרצות לאפשרות זו, ונשענים על שני טיעונים. האחד הוא שלו היה ניסיון כזה ודאי היה נשאר לו רמז במקורות חז\"ל. המקורות התמודדו עם ההיבטים הדתיים, ההלכתיים והתאולוגיים של המרד, וודאי שלא היו מתעלמים משאלה של בניין המקדש. הטיעון השני הוא שאין בירושלים מטבעות של בר כוכבא (להוציא מספר קטנטן), והדבר מוכיח שלא הייתה נוכחות של המורדים בירושלים<sup class=\"footnote-marker\">65</sup><i class=\"footnote\">ספראי, ירושלים; אריאל, מטבעות; אשל, חרבה העיר. </i>. לדעתנו הטיעון האחרון הוא נימוק משכנע והוא מסיים את הוויכוח בנושא.",
                    "עם כל זאת, אין ספק ששאלת בניית המקדש הסעירה את בני התקופה. מרד בר כוכבא הוא מרד משיחי. ראשיו מצהירים על המרד כעל \"גאולת ישראל\" (כך על המטבעות ובתאריכי השטרות). האם תיתכן גאולה ללא בניית המקדש, או לפחות הכנות והתחלות שלה? שאלות אלו אינן מופיעות בגלוי במקורות היהודיים, כמות שהם לפנינו. ייתכן שהן חבויות בסדרת מדרשים מעורפלים; היו חוקרים שזיהו פולמוס כזה במדרשים אחדים, אך האפשרות הפרשנית הזאת לא יצאה מגדר השערה. גם המקורות הלא-יהודיים מתעלמים מהשאלה. מעתה יש לשאול מדוע המקורות שותקים; אם המקדש לא נבנה – ברור מדוע אין מדברים עליו, אבל מדוע אין הד לוויכוח סביב השאלה הדתית האם לבנות את המקדש כאן ועכשיו או לדחות את הבנייה? ייתכן שעורכי הספרות צנזרו את העדויות סביב הוויכוח מסיבות שניתן רק לנחש. שאלה אחרת היא למה לא התחילו בבניית המקדש, או בבניית מזבח, ולכך הוצעו הצעות שונות – פוליטיות, צבאיות או תאולוגיות (היעדר נביא, אי הכרה במשיחיותו של בן כוזיבא עצמו). מסקירה זו עולות שתי מסקנות:",
                    "1. כנראה לא הייתה נוכחות של מורדים בירושלים, ולפיכך מן הסתם גם לא הייתה פעילות ממשית לבניית המקדש מחדש;",
                    "2. הספרות היהודית אינה משקפת לא את בניית המקדש, לא את הסיבות לאי בניית המקדש ולא את הדי הוויכוח שבוודאי התחולל סביב הנושא. המסקנה היא שמשום מה אין השאלה עולה במקורות היהודיים. לפיכך, השתיקה של המקורות אינה מעידה לא על אי בניית המקדש ולא על בנייתו.",
                    "מעתה עלינו לחזור למונח \"מחלל את הקודשים\". אם אכן התחולל ויכוח כזה או אחר סביב בניית המקדש, או אם התחילו בפעילות כלשהי לבנייתו, הרי שחילול הקודשים הוא כינוי גנאי לאחד הצדדים. או שהחכם מכנה כך את אלו המתנגדים לבניית המקדש, או את המעכבים את הפעילות ומחללים בכך את הקודש, או שהחכם מכנה כך את אלו הדוחפים לבניית המקדש ורואה בכך פעילות יתר וחילון של המקדש שאמור להיבנות רק בידי שמים, או בהוראה נסית גלויה. אולי הוא מתנגד לאנשים פרטיים שהתחילו לאסוף כספים לבניית המקדש, או להכין קרבנות וכלים לשם כך. אם אכן היה ויכוח סביב הבנייה הרי שמוצדק לכלול את המתנגדים לדרך הנכונה (שאיננו יודעים בביטחון מה היא, או מה חשב רבי אלעזר המודעי שהיא) ברשימת העבריינים האידאולוגיים והכופרים שבמשנת אבות. המקורות האחרים כבר אינם משקפים את ימי המרד, ולכן פרט זה של \"מחלל קדשים\" כבר נשכח.",
                    "<b>והמאדים את פני חבירו</b> – בדפוסים: \"המלבין\". נוסחה זו מוכרת גם בספרות הראשונים, וכמה מחשובי הראשונים המדקדקים בנוסחאות העדיפו על פניה את נוסחתנו. ברוב קטעי הגניזה (חוץ מקטע 65 הקרוב לנוסחאות הדפוס) כל המשפט חסר, וכפי שנראה להלן יש בכך היגיון רב. מבחינה רֵאלית העלבה גורמת בעיקר להסמקה, ולכך מתאים הנוסח \"מאדים\". לעתים עלול הנעלב גם להחוויר, כך שהגרסה איננה בלתי מובנת. מקור גרסת הדפוס היא במימרה אחרת של הבבלי: \"תני תנא קמיה דרב נחמן בר יצחק: כל המלבין פני חבירו ברבים, כאילו שופך דמים\" (בבא מציעא נח ע\"ב), וכן בציטוט משנתנו בבבלי סנהדרין בנוסח הדפוס.",
                    "משנתנו מונה כופרים אידאולוגיים ועברייני על; ברשימה זו המעליב את חברו הוא עוון קל. מעתה אמור, או שזו תוספת בלתי מקורית, כגרסת רוב קטעי הגניזה, או שמא באמת לפנינו חידוש דתי גדול ומהפכני: העלבת חבר חמורה כמו אותן כפירות נוראות. יש קסם רב בפירוש האחרון, אך כאמור מבחינת הטקסט הוא איננו הכרחי.",
                    "<b>אפ על פי שיש בידו מעשים טובים אין לו חלק לעולם הבא</b> – בנוסחאות הדפוס ובסידורים בבליים נוסף \"תורה ומעשים טובים\". תופעה זו, של שילוב התורה (במשמעות של לימוד תורה), חוזרת הרבה במקורות לדורותיהם. ראינו זאת בדיוני אמוראים ובדיוני פרשנים, ואותה תופעה מופיעה גם במסורות הנוסח. "
                ],
                [
                    "אין קשר נראה לעין בין משנה זו למשניות שאחריה או שלפניה. התנא מונה את מימרות חכמי דור יבנה. רבי ישמעאל ורבי עקיבא הם בני סוף דור יבנה, ושניהם נהרגו בעת גזרות הדת (הרוגי המלכות). במשנה שלוש מימרות.",
                    "<b>רבי ישמעאל אומר הווי קל ראש</b> – כך בדפוסים; בנוסחאות הרמב\"ם ובסדרת קטעי גניזה<sup class=\"footnote-marker\">66</sup><i class=\"footnote\">14, 25, 27, 43, 48, 49. </i>– כמה מהם הם קטעים טובים ובהם נוסחאות מקוריות – \"קל לראש\". במשמעות השינוי נדון להלן<sup class=\"footnote-marker\">67</sup><i class=\"footnote\">הן מופיעות גם בדרך ארץ פ\"א הכ\"ה. </i>. המונח \"קלות ראש\" הוא בדרך כלל מונח שלילי לרוח שטות, קלילות דעת בלשוננו, כגון \"...ומלמדים אותן כדי שלא ינהגו קלות ראש בנדרים\" (משנה, נדרים פ\"ב מ\"ה), וכן: \"אין עומדין להתפלל לא מתוך סיחה (שיחה) ולא מתוך השחוק ולא מתוך קלות ראש אלא מתוך דברים של חכמה, וכן לא יפטר אדם מחבירו לא מתוך שיחה ולא מתוך שחוק ולא מתוך קלות ראש אלא מתוך דברים של חכמה, שכן מצינו בנביאים הראשונים שסיימו דבריהם בדברי שבח ותנחומין\" (תוס', ברכות פ\"ג הכ\"א). קלות ראש היא מידה מגונה, היפוכה של חכמה. בפרידה אין לספר בדיחות, אלא ההפך. כמו כן: \"בראשונה כשהיו רואין שמחת בית השואבה היו אנשים רואין מבפנים ונשים רואות מבחוץ, וכשראו בית דין שהן באין לידי קלות ראש עשו שלש גזוזטראות בעזרה\" (תוס', סוכה פ\"ד ה\"א). כאן קלות ראש היא מגע חופשי מדי בין המינים, ומקורות אמוראיים כבר הופכים את המונח לתחילתו של ניאוף ממש. גם במשנה הבאה משמש המונח להגדרת \"מתירנות\" מינית קלה, או בלשוננו קלילות ראש במערכת היחסים בין שני המינים. כמו כן: \"בתי כנסיות אין נוהגין בהן קלות ראש, לא יכנס בהן בחמה מפני החמה ובצנה מפני הצנה...\" (תוס', מגילה פ\"ב הי\"ח; השוו בבלי, שם כט ע\"א, ועוד). נסיים בבבלי: \"תנו רבנן: בית הקברות אין נוהגין בהן קלות ראש...\" (מגילה כט ע\"א). קלות ראש אינה מגונה, אך היא בניגוד לכבוד.",
                    "במובן חיובי מצינו את המילה בהקשר אחר: \"בראשונה היתה הוצאת המת קשה לקרוביו יותר ממיתתו, עד שהיו קרוביו מניחין אותו ובורחין. עד שבא רבן גמליאל ונהג קלות ראש בעצמו<sup class=\"footnote-marker\">68</sup><i class=\"footnote\">בבבלי, כתובות ח ע\"ב: \"קלות בעצמו\", וכן בכל עדי הנוסח. </i> ויצא בכלי פשתן, ונהגו העם אחריו לצאת בכלי פשתן\" (בבלי, מועד קטן כז ע\"ב). כאן קלות ראש היא פשטות וענווה, אך למעשה זה אותו ביטוי: קלות ראש בניגוד לכבוד והדר של רצינות.",
                    "בניגוד לכל אלה מפרש בעל כלה רבתי: \"הוי קל לראש ונוח לתשחורת... הוי קל לראש, זו המלכות; ונוח לתשחורת, אנגריא\" (פ\"ד ה\"ח). לכאורה הוא מפרש קל – לרָשות, כלומר לשלטון, בתוספת ל' שהיא מופיעה גם בעדי הנוסח למשנתנו. בהצעת הפירוש הזאת נדון להלן.",
                    "<b>ונוח תישחורת</b> – גם כאן באותם עדי נוסח, וגם בסידורי תימן וקטע 65 (הקרוב לדפוסים): \"לתשחורת\". לכאורה תשחורת הוא בן צעיר שמת בעוד שערו שחור<sup class=\"footnote-marker\">69</sup><i class=\"footnote\">ל\"שחור ראש\" כצעיר ראו פירושנו לנדרים פ\"ג מ\"ח. שם מדובר בנודר משחורי ראש, וכוונתו לצעירים (בראשית רבה, נט, עמ' 630; מדרש שמואל, ח). לסיפור וריאציות שונות, ראו ההערה בפירוש המשנה שם. </i>. כן מספר המדרש: \"מעשה באשה אחת שהיתה בשכונתו של רבן גמליאל והיה לה בן תשחורת ומת. והיתה בוכה עליו בלילה...\" (איכה רבה, א ב, בובר עמ' לא<sup class=\"footnote-marker\">70</sup><i class=\"footnote\">בבלי, סנהדרין קד ע\"ב, ללא כל הפרטים. מקבילה באיכה רבה, ב יא, עמ' 116. </i>). כך פירשו רשב\"ץ, רמב\"ם ואחרים. ",
                    "עד כאן הפירוש המסורתי, והוא מוביל להבנה שאדם צריך להיות נוח אל הצעירים ופתוח ונגיש אליהם. ניסחנו את הדברים בלשוננו כדי שיתקבלו על הדעת. כך מפרש הרי\"ש (בלשונו). רמב\"ם מפרש: הרגש עצמך קל לפני הגדול, וקשה לצעיר. הפירוש קשה, שכן \"נוח\" איננו \"קשה\" אלא להפך, וכאמור גם הצד הלשוני בעייתי.",
                    "אבל בתנא דבי אליהו אליהו מסופר: \"פעם אחת הייתי מהלך בכרך גדול שבעולם, והייתה שם תשחורת, ותפסוני והכניסוני בבית המלך\" (תנא דבי אליהו רבה, א, עמ' 5). אם כן תשחורת היא עבודת אנגריה, והרי זה פירוש בעל מסכת דרך ארץ. פירוש זה הולם גם את מדרש איכה רבה ומקבילותיו. הבן נתפס לעבודת מלכות ומת. אנגריה או ליטורגיה הן הטלה של חובת עבודה על אדם הנתפס בצורה אקראית, או כמס מסודר. על בני הקהילה הטילו השלטונות לבנות כבישים או לקבל פני פקיד רומי בכיר. משני המקורות שציטטנו יוצא פירוש מחודש ששני ההיגדים של רבי ישמעאל הם ביחס לשלטונות. אם השלטון תופס אותך לעבודות אנגריה התייחס לכך בקלות (קלות ראש, או קלות לראשות), קבל זאת בהבנה ואל תנסה להתנגד. ",
                    "בדרך זו מפרש בעל הערוך בשם רבנו גרשום מאור הגולה ומפנה לבבלי: \"במה דברים אמורים – שאמרו עדים בפנינו מנה לו, אבל אמרו עדים בפנינו הודה לו – לא, כדרב כהנא, דאמר: אי לאו דאודי ליה, הוה ממטי ליה לדידיה ולחמריה לשחוור\" (בבא בתרא מז ע\"ב)<sup class=\"footnote-marker\">71</sup><i class=\"footnote\">ערוך השלם, כרך ח עמ' 58. </i>. הוא מפנה גם לתרגום אונקלוס לפסוק \"לא חמור אחד מהם נשאתי\" (במדבר טז טו): \"לא חמרא דחד מנהון שחרית\"<sup class=\"footnote-marker\">72</sup><i class=\"footnote\">רוב המפרשים לבבא בתרא לא הסבירו את המילה, להוציא את המיוחס לרשב\"ם שהפנה לתרגום אונקלוס. </i>. לדעת ערוך השלם המילה היא ממוצא בבלי, שחרן או שחוור. התרגום מופיע גם בתרגום יונתן המבטא את הארמית הארץ-ישראלית. כן יש לפרש את המשפט במדרש ספרי דברים: \"עד הנהר הגדול נהר פרת, מלמד שרובו ותקפו כנגד ארץ ישראל, משל הדיוט אומר עבד מלך מלך הדבק לשחור וישתחן לך\" (פיסקא ו, עמ' 51<sup class=\"footnote-marker\">73</sup><i class=\"footnote\">כבר פינקלשטיין מפנה לכתב יד מדרש הגדול: \"ידבק לשחור\", אבל בשני כתבי יד (ברלין 328 וכ\"י אפטוביצר) הנוסח הוא \"הדבק לשחוור\". כן מצוטט המשל פעמים מספר בילקוט שמעוני (בראשית כא; דברים תתא; יהושע ד). בעל כ\"י ניו יורק 2392 השמיט את המשפט הקשה, ראו כהנא, קטעי מדרשים על אתר. </i>). אם כן השחוור הוא פקיד של המלך, ואנו יכולים לדייק יותר ולומר שהוא פקיד הממונה על גביית מס, ובעיקר מס אדם לפי ההקשר של איכה רבה. כמו כן: \" 'משתה מלכות' אמר רבי יצחק לפי שהיתה נשאת להדין שחוור\" (ילקוט שמעוני לאסתר, תתרמט<sup class=\"footnote-marker\">74</sup><i class=\"footnote\">במדרש פנים אחרות על אותו פסוק: \"גם ושתי המלכה עשתה משתה נשים בית המלכות. א\"ר יצחק שהיתה מוסכת להדין שחור\" (מדרש פנים אחרים לאותו פסוק במגילת אסתר), כלומר הייתה מוזגת לאותו \"שחוור\", המלך. הדרשן התקשה במילה ותיקן \"נישאת\" ל\"מוסכת\". בספרי דאגדתא על מגילת אסתר (מדרש אבא גוריון): \"גם ושתי המלכה עשתה משתה נשים בית המלכות. אמר רבי יצחק שהיתה מוזגת להם יין שחור\". קשה שלא לחשוד שגם כאן הנוסח היה \"השחוור\" שלנו שהפך ל\"שחור\", והדרשן היצירתי הפכו ליין שחור. מכל מקום, הדרשן המקורי התבסס על משחק המילים אחשורוש, שחוור. </i>). כאן השחוור הוא המלך עצמו. אם כן אפוא, \"תשחורת\" הוא הכינוי לפקיד מסוים העוסק באנגריה, החרמת בהמות או גיוס אנשים בכוח, או שכך נקרא המס עצמו, או המלכות כולה וגזרותיה, והצורה \"תשחורת\" נגזרה כדי לרמוז על היותה של המלכות שחורה משחור. ",
                    "פירוש זה מקובל על הפרשנים המודרניים, אך עדיין הצד הלשוני אינו פשוט. שרביט מציע על בסיס פירושו של נחמיאש שיש לגזור את המילה תשחורת מ\"שחר\", על משקל תספורת, תסרוקת, וּלְשַׁחֵר משמעו לבקש (בעיקר בלשון המקרא)<sup class=\"footnote-marker\">75</sup><i class=\"footnote\">שרביט, פירוש, עמ' 89.  </i>. כלומר, היה נוח למי שמבקש ממך. טור סיני פירש על בסיס תוכחת מוסר, כמו \"תשחורת מוסר\", על בסיס משלי יג כד: \"חושך שבטו שונא בנו ואֹהבו שִׁחֲרוֹ מוּסר\"<sup class=\"footnote-marker\">76</sup><i class=\"footnote\">בהערותיו למילון בן יהודה.  </i>.",
                    "עם זאת, במקורות מצוי גם פירוש אחר. במשנת תענית מתוארות הדרישות משליח הציבור היורד לפני התיבה בתפילת תענית, ועל כך מוסיף הירושלמי: \"תני ושפל ברך ונוח תשחורת ורגיל בחכמה ורגיל באגדה\" (תענית פ\"ב ה\"ב, סה סע\"ב; משנת רבי אליעזר, פרשה טו, עמ' 288). נוח תשחורת הוא עניו ומתון, ללא קשר לעבודת השלטונות. במקבילות התנאיות למימרה זו ה\"נוח תשחורת\" חסר, אם כן כבר במקורות הקדומים ההיגד היה בלתי מובן.",
                    "לדעתנו פירוש \"תשחורת\" כפקיד שלטון הוא הסביר ביותר, אך עדיין אין כאן הסבר לשוני, ואולי יש לחפש אחר מקור לא עברי. אולי זה שיבוש מ- tessserae, שהוא פקיד אוצר בשלטון הרומי<sup class=\"footnote-marker\">77</sup><i class=\"footnote\">רוסטובצ'ב, כלכלה, עמ' 183. </i>, או teserarius (τηεσαρι), שהוא גובה מסים בעין – כסף, זהב, בגדים<sup class=\"footnote-marker\">78</sup><i class=\"footnote\">בגנל, מצרים, עמ' 134, גובה מס; ג'ונס, האימפריה, עמ' 429-428. </i>.",
                    "<b>והווי מקבל את כל האדם בשמחה</b><b> – </b>אין קשר נראה לעין בין היגד כללי זה בשבח הכנסת אורחים לבין שתי המימרות הקודמות. הכנסת אורחים היא מצווה חשובה ונוהג חברתי שהקפידו עליו והידרו בו. הוא מופיע גם לעיל (פ\"א מ\"ה)<sup class=\"footnote-marker\">79</sup><i class=\"footnote\">לסגנון \"מקבל כל אדם\" ראו לעיל פ\"א מט\"ו. </i>. קבלת כל אדם בשמחה היא לא רק הכנסת אורחים אלא לבביות במגעים בין אנושיים, וחשובה בקהילה קטנה כגדולה."
                ],
                [
                    "רבי עקיבא הוא בן הפלוגתא הרגיל של רבי ישמעאל וטבעי שהוא יבוא בצמוד לו, לפניו או אחריו. עם זאת, יש גם קשר לשוני (לא תוכני) בין שתי המשניות, והוא הביטוי המשרשר \"קלות ראש\". אם אכן זה הבריח המשרשר הרי שזו עדות לדחיית הנוסח \"קלות לראש\". יתר על כן, כפי שהעדפנו לפרש במשנה הקודמת המונח \"קלות ראש\" מגדיר את היחס כלפי עבודות אנגריה או ליטורגיה. כלומר המילים דומות אבל תוכנן שונה לחלוטין, והעורך התעלם מכך. אפשר שזו ראיה נגד הפירוש שהעדפנו. אבל גם אפשר שהעורך העדיף את הקשר הלשוני על פני הקשר התוכני, כמות שראינו.",
                    "<b>רבי עקיבה אומר שחוק וקלות ראש</b> – \"קלות ראש\" כאן היא מתירנות מינית. הצירוף מופיע פעם נוספת בתוספתא (ברכות פ\"ג הכ\"א).",
                    "<b>מרגילים</b> [<b>את האדם</b>] <b>לעריה</b><b> – </b>ברוב עדי הנוסח \"לערוה\". למונח \"שחוק\" משמעויות שונות. לעתים זה המונח לתיאור שמחה, בדיחות הדעת, בניגוד לבכי<sup class=\"footnote-marker\">80</sup><i class=\"footnote\">תהלים קכו ב; איוב ח כא; קהלת ג ד. </i>, במקביל ל\"קלות ראש\", כמו במשנתנו. השחוק הוא גם הכינוי למשחק הילדים בחגב מת או בגרעינים<sup class=\"footnote-marker\">81</sup><i class=\"footnote\">בבלי, שבת צ ע\"ב; שמחות דרבי חייא, פ\"ג ה\"ה, עמ' 222; משנה, שבת פ\"ט מ\"ז. </i>. אך לעתים \"שחוק\" הוא גם המונח לעבֵרה על דיני עריות. אין הכוונה רק לעברה עצמה<sup class=\"footnote-marker\">82</sup><i class=\"footnote\">לעתים גם המעשה עצמו הוא בבחינת \"שחוק\", כגון שמות רבה, ל כא; תוס', סוטה פ\"ו ה\"ו. </i> אלא לאווירה העלולה להוביל לכיעור, ובמשמעות זו מופיע המונח במשנתנו. במשנת דמאי נתבעת התרחקות מ\"שחוק\" כסממן לחבר (משנה, דמאי פ\"ב מ\"ג), ולעתים המשמעויות מעורבות, כמו במשנתנו. כמו כן: \"אל תבוא לידי שחוק שלא תבוא לעבירה\" (אבות דרבי נתן, נו\"ב פל\"ג, עמ' 72). בקטע זה רשימת עבֵרות: אכילה עם כוהן עם הארץ, נדרים, הימנעות מכניסה למצב של ספק ושחוק. נראה אפוא שהרשימה שם, המיוחסת לרבי עקיבא, גובשה בעקבות משנתנו או בעקבות משנת דמאי, או שמשנת דמאי גובשה בעקבות המימרה שהשתמרה באבות דרבי נתן. על כל פנים יש קשר בין שתי המסורות, וזה מעין גילוי דעת מה משמעות השחוק אצלנו. דומה שכאן הכוונה לבדיחות הדעת וקלות ראש העלולים להביא להתנהגות לא מכובדת, ולא מעבר לכך. החבר נדרש, אפוא, להתנהגות מכובדת, בבחינת \"סייג לכבוד שלא לשחוק\" (אבות דרבי נתן, נו\"ב פל\"ג, עמ' 71; נו\"א פכ\"ו, עמ' 82). אם כן, השחוק הוא התנהגות לא נאותה אך אינו חטא של ממש, והסוטה יכולה להתגונן בטענה ש\"השחוק עשה\" ונגררה לחטא (משנה, סוטה פ\"א מ\"ד). טענה כזאת איננה מזכה אותה, שכן השחוק אסור כשלעצמו; הוא התנהגות גבולית בלתי ראויה, אם כי עדיין לא עברה.",
                    "<b>מעשרות</b><b> – </b>בעדי נוסח רבים \"מסרות\" או \"מסורת\". מן הסתם נכתב מסרות (מסורות), והנוסח \"מעשרות\" הוא תיקון. הנוסח \"מעשרות\" כבר היה ידוע לראשונים, ובדרך כלל דחוהו.",
                    "<b>סייג לתורה</b><b> – </b>סייג לתורה במובן של גדר, כלומר שמירת המסורת והעברתה היא ההגנה מפני שכחת הדינים. המונח \"מסורות\" משמעו גם החילופים (הקטנים) שנפלו בנוסח המקרא, ואזי פירוש המשפט הוא שהשמירה על ההגייה והכתיב המדויקים הם סייג (מעצור) מפני שכחת הטקסט עצמו. פירשנו ש\"תורה\" היא לימוד תורה, אבל כפי שראינו, בעיקר בפרק א, אפשר ש\"תורה\" היא המינוח לכלל המצוות. גם אז שמירת הנהגים והנהלים היא הגנה מפני עברה על החוקים. גם בפ\"א מ\"א דובר על סייג לתורה. שם מדובר בהוראה לדרך חשיבה ודרך התנהגות של ציבור הפוסקים והמלמדים, ואצלנו אותן מילים משמשות במשמעות אחרת של הגנה על הידע ועל הביצוע.",
                    "ב-פ נוסף \"מעשרות סייג לעושר\", והוא כנראה ניסיון \"להעניק\" משמעות-מה לנוסחה \"מעשרות סייג לתורה\". ברוב עדי הנוסח נוסחה זו חסרה, ורוב הראשונים או שאינם מכירים אותה או שמכירים אך דוחים אותה, או שלפחות מציגים את הנוסח החילופי \"מסורות סייג לתורה\". אבל הרי\"ש מכיר את הנוסחה, וכן חלק גדול מנוסחאות הסידורים. באופן טבעי הרמת מעשרות היא עול כלכלי, והחכם רוצה לעודד את נתינתם ומבטיח שהמעשרות הם בבחינת \"השקעה\" כדאית. כך גם המדרש האמוראי: \"עשר תעשר, עשר בשביל שתתעשר, עד שלא תתחסר\" (פסיקתא דרב כהנא, עשר תעשר י, עמ' 172; תנחומא בובר, ראה יז, ומקבילות). ",
                    "<b>נדרים סייג לפרישות</b><b> – </b>נדירת נדרים מסייעת לאדם לעלות לרמת פרישות. בספרות חז\"ל היחס לנדרים שנוי במחלוקת. במבוא למסכת נדרים עמדנו על כך והראינו כי חכמים רבים מתנגדים לנדר כשלעצמו. יש המסתייגים מנדר רק בגלל החשש שמא לא יפרע אותו, או מהחשש המיסטי של הבטחה בשם ה'. אבל מרבית ההתנגדות היא לנדר כדרך לעבודת ה'. חז\"ל מציעים דרך אחרת של לימוד תורה, תפילה וקיום מצוות, והנדר אינו דרך מספקת או חילופית. המימרה שלפנינו היא מהבודדות המצדדות בריבוי נדרים. ",
                    "<b>מהי פרישות</b>",
                    "המושג \"פרישות\" גם הוא איננו חד-משמעי. מצד אחד הוא מופיע כהפך מ\"תפלות\", כמונח להימנעות מיחסי אישות ללא צדקות מיוחדת (משנה, סוטה פ\"ג מ\"ד). אבל בסולם המדרגות של פנחס בן יאיר: \"...וטהרה מביאה לידי פרישות, ופרישות מביאה לידי קדושה, וקדושה מביאה לידי ענוה, וענוה מביאה לידי יראת חטא, ויראת חטא מביאה לידי חסידות, וחסידות מביאה לידי רוח הקדש\" (משנה, סוטה פ\"ט מט\"ו). כפי שראינו בפירושנו ל\"משנה\"<sup class=\"footnote-marker\">83</sup><i class=\"footnote\">אין זו משנה אלא ברייתא שחדרה מהתלמודים.  </i> זו לפנינו סולם היררכי של חוגי החסידים, ואיננו בטוחים אם לַמונחים שהם משתמשים בהם אותה משמעות כמו לדומיהם המופיעים בספרות חז\"ל. אם טהרה היא הטהרה ההלכתית, הרי שפרישות איננה נוגעת דווקא לאישות אלא היא יותר מכך. במשנת טהרות נאמר: \"ספק החולין זו טהרת פרישות\" (פ\"ד מי\"ב). טהרה ופרישות מוזכרות יחדיו, כמו במשנת סוטה, ופרישות היא שמירה קפדנית יותר על הלכות טהרה. בהקשר של נדרים (של מסכת אבות) דומה שנדרים נתפסים כדרך לצדקות מיוחדת, וכל מה שאדם מהסס אם עליו להקפיד בו צריך הוא לנדור כדי שהנדר יסייע לו להתגבר על ההיסוסים. אולי זו גם משמעות הפרישות החסידית שבמשנת סוטה.",
                    "הבעיה מסתבכת משום שהמושג \"פרושים\" הוא גם כינוי לאחת הקבוצות בימי בית שני. כך קוראים הם לעצמם (משנה, ידים פ\"ד מ\"ו-מ\"ז; חגיגה פ\"ב מ\"ז ועוד), כך קורא להם יוספוס וכך מכנים אותם יריבים למחצה כמו הנוצרים הקדומים. בשאלה זו של משמעות הכינוי הקדום עסקו רבים והוצעו ניחושים רבים, אך אין בידינו לא פירוש טוב, וודאי שלא פירוש שיכיל את כל ההתייחסויות למונח. ",
                    "בספרות חז\"ל יש התנגדות מסוימת לפרישות. \"אשה פרושה\" היא מ\"מכלי עולם\" (משנה, סוטה פ\"ג מ\"ד), ומן הסתם זו ההתייחסות לפרישות יתר. הירושלמי אומר שזו ה\"מלעבת\" על דברי תורה \"ותאמר אלי תבוא\" (סוטה שם, יט ע\"א), כלומר היא שומעת פסוקים המדברים על מעשי אבות עולם שכביכול לא התנהגו בצניעות ומגיבה בביטויים של צניעות יתר. זו, אפוא, אישה המתהדרת בצניעותה ותוקפת ומבזה אבות עולם שלא נהגו בקריטריונים אלו. הבבלי אינו מסביר את ההגדרה אלא מוסיף שלושה טיפוסים נוספים: \"בתולה צליינית ואלמנה שובבית וקטן שלא כלו לו חדשיו\" (סוטה כב ע\"א). לא כאן המקום לברר מונחים קשים אלו, שכן אפילו הבבלי אינו אומר שהם פירוש ל\"אשה פרושה\", וספק אם הסבר המונחים מסייע להבנת המשנה.",
                    "בהמשך אותה משנה בסוטה גם מנויה <b>מכת פרושים</b> – כאמור לפי הירושלמי אלו תלמידים ודיינים המקפידים על קוצו של יו\"ד, בניגוד לרוח ההלכה. גם כאן הבבלי מזכיר סדרת \"פרושים\" אחרים. נראה שהרשימה של \"שבעה פרושין הן\" היא קדומה (בבלי, שם כב ע\"ב), ולתלמוד כבר לא הייתה מסורת מה הם, ופירש אותם לפי שמם בלבד. עוד מוסיף הבבלי אזכור קדום של הפרושים בפיו של ינאי המלך (שם ע\"א). בכל אלא אין הסבר למונח שבמשנה, ולא נעסוק בפירוש הבבלי עצמו.",
                    "מכל אלו נראה שלפחות בספרות חז\"ל פרישות היא צדקות, ובעיקר בתחום חיי אישות, בבחינת \"קדש עצמך במותר לך\" (בבלי, יבמות כ ע\"א). יש פרישות ראויה לשבח, והגזמה בה ראויה לגינוי. הפרושים של ימי בית שני אולי נקראו כך משום שלפי שיטתם סמכותם להוסיף איסורים, בבחינת \"עשו סייג לתורה\" (לעיל), ואילו כתות מדבר יהודה שהחמירו אף יותר הציגו את דבריהם כדבר התורה עצמה. הפרישות היא בעיקר בתחום חיי אישות, אך גם בתחומים אחרים, ומשנתנו (אבות) רואה בנדרים גדר טובה להגברת הפרישות.",
                    "באבות דרבי נתן מובא נוסח אחר לדברי רבי עקיבא: \"רבי עקיבא אומר סייג לכבוד [שלא] לשחוק. סייג לחכמה שתיקה. סייג לנדרים פרישות. סייג לקדושה טהרה. סייג לענוה יראת חטא\" (נו\"א פכ\"ו, עמ' 82; נו\"ב פל\"ג, עמ' 72). נוסח זה הוא הכלאה בין \"משנת\" סוטה לבין משנתנו. אם זו הרכבה ספרותית, היא מעידה שהדרשן לא חש שלפניו מקורות מטיפוסים שונים, ואם זו נוסחה מקורית, הרי ששתי המשניות (אבות וסוטה) יצאו מפיו של חכם אחד, ופרישות היא צדקות רבה שטהרה ונדרים הם תנאים ועזרים לה. ",
                    "<b>סייג לחכמה שתיקה</b><b> – </b>בשבח השתיקה דיבר גם רבן גמליאל ברבי (פ\"א מי\"ז). הכוונה כנראה שחכם לא ימהר להשיב אלא ישקול את הדברים, ולכן סייג לכך היא שתיקה, בניגוד לתגובה מהירה. המונח \"שתיקה\" משמש גם הוא במשמעויות מספר. בדיני קרבנות \"שתיקה\" היא ללא כוונת פסול (או ללא הצהרה על כוונת פסול); במקום אחר הכוונה להתעלמות: \"שוב מעשה בתלמיד אחד מתלמידי בית הלל שסמך על העולה. מצאו תלמיד אחד מתלמידי שמיי. אמר לו מה זה סמיכה?<sup class=\"footnote-marker\">84</sup><i class=\"footnote\">לדעת בית שמאי אין לסמוך על קרבנות נדבה (יחיד) ביום טוב. </i> אמר לו מה זה שתיקה! שתקו בנזיפה\" (תוס', חגיגה פ\"ב הי\"ב)."
                ],
                [
                    "במשנה שלוש מימרות. מבנה ההיגד הזה והבאים אחריו הוא: \"חביב, חיבה יתירה\". הפסוק (בשני המקרים) איננו בכמה מקטעי הגניזה. הוספת פסוק להיגד היא תופעה אופיינית, וכבר עמדנו במבוא על כך שחלק גדול מהפסוקים במסכת אבות אינם אלא תוספת מעתיקים.",
                    "המבנה הספרותי של המשנה נשמע כמעין שיר.",
                    "<b>הוא היה אומר</b> – רבי עקיבא, ובאבות דרבי נתן בשם רבי מאיר (נו\"א פל\"ט, עמ' 118), <b>חביב</b> – המונח \"חביב\" מתרגם אצל אונקלוס את המונח \"סגולה\" (סגֻלה), כלומר בן מיוחד (שמות יט ה, דברים ו ו ועוד), או את הפסוק \"ונפשו קשורה בנפשו\" (בראשית מד לא, באונקלוס ויונתן), וכן בפעמים נוספות המתארות את מי שאיננו בן ביולוגי אך הוא קרוב לכך. הפועל קרוב לפועל \"אהב\", אך קצת חלש ממנו (לעיל פ\"ב מ\"י ועוד).",
                    "<b>אדם שנברא בצלם</b> – את הרעיון נסביר בסוף המשנה, <b>חיבה יתירה נודעת לו שניברא בצלם</b> [<b>אלקים </b><b>שנאמר כי בצלם אלקים עשה את האדם</b>] – בראשית ט ו. הפסוק נאמר על העידן שלפני אברהם, ויש לכך משמעות בהמשך. רעיון בריאת האדם בצלמו של הקב\"ה הוא רעיון מפתח בדברי חז\"ל בכלל, ובתורה המיוחסת לרבי עקיבא בפרט. קיימות שתי מצוות, או שני היגדי מפתח, שמצויים בתורה וניתן היה לראותם כהיגדים עצמאיים. האחד הוא מצוות אהבת ה', ו\"אהבת את ה' אלוקיך\" (דברים ו ה), והאחר הוא אהבת הרע, \"ואהבת לרעך כמוך אני ה' \" (ויקרא יט יח). בתורה ההיגדים מצויים אך אין הם תופסים מקום מרכזי ואינם קשורים זה לזה. אבל חז\"ל העצימו את שניהם וקישרו ביניהם: \"מלמד שלא יכוין אדם לומר אהוב את החכמים ושנא את התלמידים. אהוב את התלמידים ושנא את עמי הארץ. אלא אהוב את כולם ושנא את המינין ואת המשומדים ואת המסורות וכן דוד אמר 'משנאיך ה' אשנא ובמתקוממך אתקוטט תכלית שנאה שנאתים לאויבים היו לי' (תהלים קלט כא-כב). הלא הוא אומר 'ואהבת לרעך כמוך אני ה' ' (ויקרא יט יח) [מה טעם כי אני] בראתיו. ואם עושה מעשה עמך אתה אוהבו ואם לאו אי אתה אוהבו<sup class=\"footnote-marker\">85</sup><i class=\"footnote\">משפט זה ניתן לפסק בסימן קריאה המגביל את האהבה למי שמתנהג כשורה, אך אפשר לפסקו גם בסימן שאלה, לאמור שאין הדבר תלוי בהתנהגות הרע. את שתי הדעות מצאנו בספרות חז\"ל, ולא נרחיב בכך. </i>. רבי שמעון בן אלעזר אומר בשבועה גדולה נאמר דבר זה 'ואהבת לרעך כמוך'. אני ה' בראתיו אם אתה אוהבו אני נאמן לשלם לך שכר טוב ואם לאו אני דיין לפרוע\" (אבות דרבי נתן, נו\"א פט\"ז, עמ' 64). מצוות האהבה של שני מושאים אלו (רעך וה' אלוקיך) מודגשת במקורות, ולא נרחיב בכך<sup class=\"footnote-marker\">86</sup><i class=\"footnote\">על מצוות אהבת ה' ראו אורבך, חז\"ל, עמ' 370-348. </i>.",
                    "<b>היחס אל הנכרי</b>",
                    "במשנתנו מצוות האהבה לרע אינה נזכרת, אך היא רקע לה. האדם הוא \"חביב\" משום שנברא בצלם. ברישא מדובר במפורש על האדם ולא על ישראל בדווקא, וזאת בניגוד לסיפא. למעשה משנתנו יוצרת ומציגה מדרג של שווים: אדם, ישראל ומקבלי התורה, ושלושתם חביבים, אלא שלישראל חיבה יתרה בזכות עצמם ובזכות התורה שקיבלו. ספרות חז\"ל שזורה ושסועה בין הגישה האוניברסלית לגישה הלאומית, בין ה\"אדם\" לבין \"ישראל\". השאלה היא האם המסר היהודי נועד לכל באי עולם או לישראל בלבד, האם מצוות האהבה נועדה לכל באי עולם או לישראל. זו שאלה שכל דת מתחבטת בה. ההשלכות של הגישות השונות אינן אוטומטיות. מסר אוניברסלי עשוי להוביל ליחס פלורליסטי לבני אומות העולם: הם לא נבחרו אבל הם יצורי האל שזכו בחסדו; אבל מסר אוניברסלי עלול להוביל גם לדיכוי ולמיסיון כפוי: אם הם אהובים וילדי האל חלות עליהם המצוות, יש לדאוג לנשמתם ולהביאם תחת כנפיו. מסר אוניברסלי כזה היה מקובל בכנסייה הנוצרית (ולימים, בכנסייה הקתולית במיוחד). לעומת זאת מסר לאומני יכול להוביל לסובלנות: הם לא נצטוו בצו האל, אין מצווה לאהוב או לשנוא אותם והם ראויים ליחס סובלני; אבל מסר לאומני יכול להביא גם לכך שהם מחוץ לתמונת המצוות ולכן יש להשמידם, או לפחות לדכאם.",
                    "משנתנו עומדת בניגוד למדרש אחר: \"חביבים ישראל כשהוא מכנן אין מכנן אלא בכהנים, שנאמר 'ואתם כהני ה' תקראו משרתי אלהינו יאמר לכם חיל גוים תאכלו ובכבודם תתימרו' (ישעיה סא ו). [חביבין כהנים] כשהוא מכנן אין מכנן אלא במלאכי השרת. שנאמר 'כי שפתי כהן ישמרו דעת ותורה יבקשו מפיהו כי מלאך ה' צבאות הוא' (מלאכי ב ז), בזמן שהתורה יוצאה מפיו הרי הוא כמלאכי השרת, ואם לאו הרי הוא כחיה וכבהמה שאינה מכרת את קונה. חביבה תורה שכששאל דוד מלך ישראל לא שאל אלא תורה\" (ספרי במדבר, קיט, עמ' 143). הירשמן טען שההבדל בין המדרשים הוא שבמשנתנו ישראל חביבים כתכונה עצמאית, ואילו במדרש ספרי ישראל זוכים בזכות התורה. התורה איננה הוכחה לחביבות ישראל (כמו במשנתנו), אלא תנאי לכך, ואם אין ישראל עוסקים בתורה (שומרים עליה) אין הם עדיפים על גויים<sup class=\"footnote-marker\">87</sup><i class=\"footnote\">הירשמן, חביבים. </i>. ייתכן שיש לקרוא את המדרש אחרת. תנאי התורה אמור רק על הכוהנים. לכוהנים זכויות יתר אם הם שומרי תורה, ואילו ישראל הם כוהנים ללא תנאי. אם כך הרי שהמדרש הוא בעצם נגד הכוהנים. לכוהנים אין זכויות יתר וזכותם תלויה בשמירת התורה, ומצד שני ישראל הם מעין כוהנים. מכל מקום, במשנתנו ישראל קודמים לכלל האנושות, ואילו במדרש הדיון הוא פנים-יהודי (ישראל לעומת כוהנים). ",
                    "הירשמן קושר את מדרשנו לשתי גישות הרווחות בספרות חז\"ל. האחת סבורה שלישראל זכות עצמית, בחירה בלתי מותנית, והאחרת מתנה את הבחירה בשמירת התורה. שתי הגישות אכן קיימות, אך ספק אם זה העניין המרכזי שבמשנתנו. עניין נוסף הקשור למשנתנו הוא האבחנה האם התורה ניתנה לכול או רק לישראל. במשנתנו ברור שהתורה ניתנה לישראל, ואפשרות אחרת איננה עולה. במדרשים אחרים עולה האפשרות שהתורה ניתנה לכל באי עולם<sup class=\"footnote-marker\">88</sup><i class=\"footnote\">הירשמן, תורה. </i>.",
                    "לא נעסוק כאן בחקר תולדות הפלורליזם והיחס לאחר באומות העולם, בעולם הרומי או בעולם היהודי. אצלנו רווחו גישות שונות. כדרכו המסר הפרושי, או המסר של חז\"ל, לא היה חד-משמעי ואחיד<sup class=\"footnote-marker\">89</sup><i class=\"footnote\">ראו אורבך, חז\"ל, עמ' 226-189. הפרק עוסק גם בשאלות אחרות.  </i>. גם לכתות מדבר יהודה היה מסר משלהן, וכדרכן היה חד וחריף. נסתפק באמירה ששיקולי תאולוגיה התערבבו כאן בשיקולי פוליטיקה, במנטליות, ובעיקר בהערות פוליטיות על גבולות הכוח לכפות על האחר, ואידך זיל גמור.",
                    "במסגרת זו נסתפק בכך שההיגד הראשון הוא אוניברסלי, הוא מדבר על חביבותם של כל בני אנוש. דומה לו ההיגד בתוספתא יבמות שגם הוא מיוחס לרבי עקיבא: \"רבי עקיבא אומר כל השופך דמים הרי זה מבטל דמות, שנאמר 'שופך דם האדם באדם דמו ישפך'. רבי לעזר בן עזריה אומר כל שאינו עוסק בפריה ורביה הרי זה שופך דמים ומבטל את הדמות, שנאמר 'כי בצלם אלהים עשה את האדם', וכתיב 'ואתם פרו ורבו' וגו'...\" (פ\"ח ה\"ז). אין כאן הדגשה על נכרים, אלא על דמות האל המעוצבת בכל אדם מישראל. רעיון זה חוזר רבות במקבילות. כן אנו אומרים בברכת האירוסין על בניית המשפחה: \"...שהכל ברא לכבודו; ויוצר האדם; ואשר יצר את האדם בצלמו בצלם דמות תבניתו, והתקין לו ממנו בנין עדי עד, ברוך אתה ה' יוצר האדם\" (בבלי, כתובות ח ע\"א). האדם ראוי לכבוד בשל היותו מעט מאלוקים. הוא הדין לשופך דמים (תוס', יבמות שם; מכילתא דרבי ישמעאל, יתרו, מסכתא דבחדש ח, עמ' 233). בכל המדרשים הללו נעשה שימוש במוטיב של \"צלם ה' \" כבסיס לכבוד האדם; אין בהם דגש אוניברסלי מפורש, אך גם לא נאמר שמדובר בישראל בלבד. כמו כן: \"וכל המקיים נפש אחת מישראל מעלה עליו הכתוב כאילו קיים עולם מלא\" (משנה, סנהדרין פ\"ד מ\"ה ומקבילות). במשנה זו עסקו רבים שכן המילה \"בישראל\" איננה בכל עדי הנוסח, והמשנה שם כולה עוסקת בבני אנוש כולם. השאלה היא, אפוא, האם המסר מיועד לישראל בלבד, או \"כל המציל נפש\" (כלשהי). האריך בכך אורבך; הוא בחן את כל הנוסחאות ואת משמעותן והשלכתן התאולוגית, ואף הביא עמדות שונות לכאן ולכאן<sup class=\"footnote-marker\">90</sup><i class=\"footnote\">אורבך, נפש אחת. </i>. במקרה שלנו ההיגד הראשון אוניברסלי ומדבר על כל בני אנוש, אבל ההיגד השני (להלן) מאזן את הראשון ומדגיש שכל אדם נברא בצלם, אך לעם ישראל ייחוד.",
                    "<b>חביבים ישראל שניקראו בנים למקום חיבה יתירה נודעת להם שניקראו בנים למקום</b> – ההיגד השני מאזן את הראשון. אמנם כל אדם חביב, אך ישראל זכו לחיבה יתרה. בחלק קטן מעדי הנוסח נוסף: \"בנים אתם לה' אלוקיכם\" (דברים יד א), אסמכתא מפסוק הנראית בעליל כתוספת<sup class=\"footnote-marker\">91</sup><i class=\"footnote\">עסקנו בכך במבוא.  </i>.",
                    "<b>חביבים ישראל שניתן להם כלי</b><b> – </b>בכמה עדי נוסח, כולל כתב יד פרמא, נוסף \"חמדה\", <b>שבו נברא העולם</b><sup class=\"footnote-marker\">92</sup><i class=\"footnote\">\"שבו נברא העולם\" חסר בכתב יד פרמא. </i> <b>חיבה יתירה נודעת להם שניתן להם כלי שבו נברא העולם</b> [<b>שנאמר כי לקח טוב נתתי לכם תורתי אל תעזבו</b>] (משלי ד ב) – הפסוק חסר בכמה עדי נוסח, ובעיקר בקטעי הגניזה. המימרה שונה במקצת מקודמתה ומשמעותה בלתי ברורה. האם זו חזרה על הנאמר קודם ורבי עקיבא מפריד רק בין ישראל לנכרים, או שמא זו הפרדה בתוך ישראל בין אלו שלקחו את כלי החמדה לבין אלו שכלי חמדה זה איננו בשימושם. אם יש כאן מסר מפריד הוא מוצנע ונובע רק מהמבנה. לדעתנו אין כאן אלא חזרה על ההיגד הקודם. ישראל הם הבנים, והם זכו בתורה. התורה ואהבת ה' מפרידים בינם לבין הנכרים הפרדה דיכוטומית, הפרדה שאין לחצותה.",
                    "מבנה המשנה כמות שהצגנו עד עתה הוא סכֵמתי:",
                    "הצלע הראשונה קובעת שמשהו חביב (בהיררכיה ברורה): בני אדם, ישראל, תורה, והצלע השנייה קובעת שלכל אחד מהם נודעת חיבה יתרה. המבנה ברור ואחיד, אך יש בו הכפלה מיותרת. החיבה היתרה זהה לחיבה הראשונית. הקושי השני הוא טקסטואלי: בעדי נוסח רבים הצלע השנייה חסרה או שונה במקצת. אין נוסח אחד המציע הצעה חילופית ברורה, אך בכל אחת מהשורות בכמה עדי נוסח טובים חסר קטע בצלע השנייה, או שנפל בה חילוף נוסח מעניין. לו היה המבנה האחיד קדום, מן הסתם לא היה משתבש בידי מעתיקים. סביר הרבה יותר שהנוסח הקדום לא היה אחיד, והוא הואחד ביד המעתיקים בלבד. הפרשנים המסורתיים הרגישו בכך, במיוחד אלו שנפגשו בחילופי הנוסח. ",
                    "נפתח בכך שכל הפסוקים נופלים בחלק מעדי הנוסח. על תופעה זו עמדנו כבר במבוא, ואין בכך כדי להפתיע או לשנות את המשמעות. אשר לשתי הצלעות, ההצעות החילופיות המעניינות לשורה הראשונה הן:",
                    "שורה 1",
                    "מכאן הפירושים שמונה שרביט<sup class=\"footnote-marker\">93</sup><i class=\"footnote\">שרביט, פירוש, על אתר. </i>:",
                    "א. הרמב\"ם, ר\"ן ואחרים – הכפילות מקורית ונועדה להדגשה.",
                    "ב. אין כל כפילות, כגרסת אבות דרבי נתן.",
                    "ג. יש להבין את הצלע השנייה כאילו היה כתוב \"חיבה יתירה נודעת לו שנודע לו שנברא בצלם\". כלומר עצם המודעות לכך שהוא נברא בצלם היא עדות לחיבה יתרה, וראיה לכך הגרסה \"נודעה\" או \"נודע\".",
                    "ד. החיבה היתרה היא שנברא לא סתם בצלם אלא בצלם ה' (רשב\"ץ), וכן בשורה הבאה לא סתם בנים אלא בנים למקום, ובשורה השלישית לא סתם כלי אלא כלי חמדה. ",
                    "כל אחד מהפירושים בעייתי. כפילות מלאה איננה סגנונה של משנת אבות, ועדי הנוסח מרמזים שלפניהם לא עמד נוסח שלם. הורדה מלאה של כל ההכפלה (הצעה 2) היא נגד רוב עדי הנוסח. הפירוש השלישי נדחה על ידי צרפתי משום שהוא כולל חידוש נוסח שאין לו עדות<sup class=\"footnote-marker\">94</sup><i class=\"footnote\">צרפתי, כלשון עמי, עמ' 194-189.  </i>. הפירוש הרביעי של הרשב\"ץ מבוסס על כתב יד קופמן לשורה הראשונה. המילה \"למקום\" אינה חסרה בכתבי יד טובים (אלא באותם עדי נוסח שבהם חסרה כל השורה), וגם התוספת כלי חמדה אינה משכנעת ואין בה משום חיבה יתרה.",
                    "נותרנו אפוא ללא פירוש מספק, ומדוחק נותר לנו לבחור באפשרות הראשונה שאכן יש במשנה הכפלה של הרעיון השני."
                ],
                [
                    "<b>הכל צפוי</b><b> – </b>כפשוטו ה' צופה ורואה הכול, בבחינת \"אין נסתר מנגד עיניך\"<sup class=\"footnote-marker\">95</sup><i class=\"footnote\">חלק מהראשונים גרסו \"הכל צפון\". הרשב\"ץ, נחמיאס ואחרים שוללים את הגרסה אך מזכירים אותה בשם \"יש אומרים\", \"גרסא אחרת\" וכו'. נוסח זה מצוי בשני קטעי גניזה (22, 28). </i>. לפיכך בהמשך מדובר על רוב המעשה, כל מה שאדם עושה גלוי לפניו. להערכתנו זה פשוטם של דברים. ואכן מפרשים רבים פירשו כך: \"הק' צופה כל מעשה בני אדם שנאמר עיני ה' משוטטים בכל הארץ\" (רי\"ש). אבל רמב\"ם פירש כאילו כתוב \"הכל צפוי מראש, ואף על פי כן הרשות נתונה\". כך עולה מהמשנה, כמעט מעצמה, שאלה פילוסופית כמעט חסרת פתרון של \"ידיעה\" מול \"בחירה\". אם הקב\"ה יודע הכול מראש, הרי שהוא יודע באיזה דרך יבחר האדם, אם כן \"הרשות נתונה\" רק למראית עין. לאדם יש כאילו יכולת בחירה, אבל למעשה האל כבר יודע במה יבחר. האדם אפוא \"בוחר\" בידוע מראש. מיטב המוחות הפילוסופיים היהודיים, וגם הנוצריים, התחבטו בשאלה, ואכן קשה לקבל את שני המושגים בשלמותם. או שאנו פוגעים בידיעת האל (הוא יודע רק בדיעבד, הוא יודע רק את הנתונים הבסיסיים, הוא יודע רק את מנגנוני ההחלטה, האדם יכול לפרוץ את גבולות הבחירה – כלומר להפר את הידוע מראש וכו'), או שהבחירה מוגבלת (יש רק תחושת בחירה). השאלה הפילוסופית עומדת במקומה, אך איננה שאלה של פרשנות המשנה. לא לכך התכוון המחבר העלום של המילים הללו במשנה<sup class=\"footnote-marker\">96</sup><i class=\"footnote\">רעיון דומה בברית החדשה: \"כי אין דבר מכסה אשר לא יגלה ואין נעלם אשר לא יוודע את אשר אני אומר לכם בחשך דברו באור ואשר ילחש לאזניכם השמיעו על הגגות\" (מתי י 26; לוקס יב 2). </i>. כל שהתכוון הוא שה' צופה על הכול ויודע הכול.",
                    "אמנם אין ספק שלדעתם של חכמים ה' יודע את הנולד ואת העתיד להיות, יש לכך ביטויים רבים<sup class=\"footnote-marker\">97</sup><i class=\"footnote\">ראו רוזנברג, העתיד. </i>, וכמעט אין להעלות על הדעת שהאל הכול יכול אינו יודע את העתיד לקרות. אין גם ספק שחז\"ל הניחו שלאדם אפשרות בחירה פחות או יותר חופשית בין טוב לרע. האיסיים אמנם סברו שגורלו של אדם נקבע מראש, אך פרושים חלקו עליהם, וזה הבסיס המרכזי לתורת הגמול של חז\"ל. ברם השאלה הפילוסופית המופשטת של הסתירה בין שתי ההנחות הבסיסיות הללו לא עלתה. הסתירה היא ביטוי לחשיבה פילוסופית תאורטית, וחשיבה מסוג זה אינה מופיעה אלא מספרות \"מחשבת ישראל\" מימי הביניים ואילך<sup class=\"footnote-marker\">98</sup><i class=\"footnote\">אורבך, חז\"ל, עמ' 230-229. אנו מהלכים בדרכו של אורבך בניגוד לרוזנברג, העתיד.  </i>. ",
                    "<b>והרשות נתונה</b> – אדם יכול לבחור מרצונו. ה' אינו מונע את הבחירה אלא רואה אותה, ומתייחס אליה בהתאם.",
                    "<b>ובטוב העולם נידון</b> – הדיון בגורלו של העולם נעשה בחסד ומתוך גישה של טוּב. כפי שנראה להלן, בספרות חכמים מוצעות כמה דרכים חילופיות שבהן שוקל ריבונו של עולם את מעשי האדם. הגישה האחת היא חישובית. כל מעשי האדם הפרטי נשקלים, והאל מחליט מה גורלו לאור תוצאות אלו. בענפי המשנה של גישה זו מדגישים שאין כאן ספירה אלא שקלול מדויק, ואנו איננו יודעים כמה \"שווה\" כל מצווה, \"שאין אתה יודע מתן שכרן שלמצות\" (פ\"ב מ\"א). הגישה המנוגדת לכך היא במשנתנו. בטוּב העולם נדון, לא לפי חשבון אלא מתוך מידת טוב.",
                    "<b>והכל לפי רוב המעשה</b><b> – </b>לאור מה שאמרנו המשנה סותרת את עצמה. אם לפי טוב, הרי אין זה לפי רוב המעשה.",
                    "למשפט זה ארבעה נוסחים עיקריים<sup class=\"footnote-marker\">99</sup><i class=\"footnote\">ראו ספראי, רוב המעשה; שרביט, אבות, עמ' 138. </i>:",
                    "א. \"והכל לפי רוב המעשה\" (כתב יד קופמן, פרמא, לונדון, רשב\"ץ, ראשונים אחרים ועוד);",
                    "ב. \"והכל לפי המעשה\" (כתב יד קימברידג', שני קטעי גניזה של המשנה ועוד);",
                    "ג. \"והכל לפי רוב המעשה אבל לא על פי המעשה\" (כ\"י של המשנה עם פירוש הרמב\"ם ועוד);",
                    "ד. \"אבל לא על פי המעשה\" (ארבעה קטעי גניזה טובים ועוד).",
                    "הנוסחאות הללו מופיעות גם בספרות הראשונים וציטוטיה. הנוסחה השלישית היא בבירור שילוב של שתי הנוסחאות הראשונות. שלוש הנוסחאות הראשונות הן הגישה ה\"חשבונאית\" שאותה הראינו לעיל, והן למעשה סותרות את המשך המשפט \"ובטוב העולם נדון\". על כן העדיף ש' ספראי כמקורי את הנוסח הרביעי, וראה בו ביטוי להשקפת עולם אחרת. \"קול שונה\" של עמדה דתית שהפרשנים והמעתיקים התקשו לקבלה ו\"תיקנו\" אותה לפי הגישה המקובלת יותר. לפי משנה זו העולם אינו נדון לפי חשבון, אלא בחסד ורחמים, וכל מצווה כוחה לשנות את גזר הדין. זהו שיפוט במגמה להיטיב עם הבריות. ספראי מביא סדרת מקורות המציגים אותה עמדה. כמובן ניתן גם לשלב את שתי הדעות. בדרך כלל העולם נדון לפי חשבון, אך החשבון מוטה לטוב. או שהעולם נדון לפי חשבון, והפרט נדון ב\"טוב\". זו גישה אפשרית מבחינה תאולוגית, אם כי קשה להלום אותה למציאות שאנו חווים.",
                    "בדרך של הנוסח הרביעי מהלכת משנת קידושין: \"כל העושה מצוה אחת מטיבין לו ומאריכין לו ימיו... וכל שאינו עושה מצוה אחת אין מטיבין לו ואין מאריכין לו ימיו...\" (פ\"א מ\"י)<sup class=\"footnote-marker\">100</sup><i class=\"footnote\">בניגוד לפרשנים אחרים אנו פירשנו שהמשנה איננה קדומה, ודנו בה במקומה.  </i>. משנת קידושין מניחה שכל מצווה עומדת בפני עצמה ועשייתה מבטלת חשבונות קודמים. בתוספתא גישה אחרת: \"לעולם יהא אדם רואה את עצמו כאילו חציו זכיי וחציו חייב. עשה מצוה אחת, אשריו שהכריע את עצמו לכף זכות. עבר עבירה אחת, אילו (בצוקרמנדל הגרסה: אוי לו) שהכריע עצמו לכף חובה. על זה נאמר 'וחוטא אחד יאבד טובה הרבה', בחטא יחידי שעשה זה איבד ממנו טובות הרבה\" (קידושין פ\"א הי\"ג). שני התלמודים מציגים את השאלה התאולוגית כסתירת משניות, האחת קובעת מערכת התחשבנות והאחרת מדברת על מצווה אחת המטה את הכף. עסקנו בכך בפירושנו לקידושין. שני התלמודים (ירו', קידושין פ\"א ה\"ט, סא ע\"א; בבלי, קידושין מ ע\"ב) מאמצים את הסבר התוספתא וטוענים שמדובר במצב שבו העברות והמצוות שוות, ואזי מצווה אחת או עברה אחת מטות את הכף. הסבר זה מכונה בתלמוד הירושלמי בקצרה \"במחוצה\" (שם, סא ע\"ד). המצווה האחת שעליה מדובר היא זו המכריעה את הכף. כף הזכות היא דימוי מלשון המשפט והמסחר להתחשבנות מדוקדקת מצד מי שכל העולם פרוש לפניו. כך גם מתארים הציורים מהעולם היווני-רומי את אלת הצדק כשהיא עומדת ובידיה מאזניים (<a class=\"refLink\" data-ref=\"Mishnat Eretz Yisrael on Pirkei Avot 3:15:15\" data-scroll-link=\"true\" href=\"/Mishnat_Eretz_Yisrael_on_Pirkei_Avot.3.15.15\">איור 15</a>). הווה אומר \"והכל לפי החשבון\", אלא שלעתים נוצר מצב שמצווה אחת מטה את הכף. אגב כך נפתרת שאלה אחרת: מה דינו של מי שעשה מצווה אחת ועברה אחת, איזו מהן תגבר? עם זאת, בתור פירוש למשנה הפירוש מאולץ, הוא מעמיד את הכלל התאולוגי במשנה במקרה יחיד ומיוחד, וברור שלא לכך התכוונה המשנה.",
                    "<b>לפי \"רוב המעשה\" או \"בטוב\"</b>",
                    "הירושלמי דן בשאלה התאולוגית כסתירה בין מקורות שונים ומתרץ בסדרת תירוצים המשקפים את עמדות האמוראים או התנאים בנושא: \"1. דרש בן עזאי: 'זבובי מות יבאיש יביע שמן רוקח', אילו זבוב אחד שמת שמא אינו מבאיש שמן רוקח? וזה על ידי חט אחד שחטא איבד כל זכיות שבידו. 2. דרש רבי עקיבה: 'לכן הרחיבה שאול נפשה ופערה פיה לבלי חוק', לבלי חוקים אין כתיב כאן, אלא 'לבלי חוק', למי שאין בידו מצוה אחת שיסייע לו לכף זכות. 3. הדא דאת אמר לעולם הבא, אבל בעולם הזה אפילו תשע מאות ותשעים ותשעה מלאכים מלמדין עליו חובה, ומלאך אחד מלמד עליו זכות, הקב\"ה מכריעו לכף זכות. ומה טעם? 'אם יש עליו מלאך מליץ אחד מני אלף להגיד לאדם יושרו ויחוננו ויאמר פדעהו מרדת שחת מצאתי כופר'. 4. אמר רבי יוחנן: אם שמעת דבר מרבי ליעזר בנו שלרבי יוסי הגלילי נקב אזנך כארפכס הזו ושמע. דאמר רבי יוחנן: רבי ליעזר בנו שלרבי יוסי הגלילי אומר: אפילו תשע מאות ותשעים ותשעה מלאכים מלמדין עליו חובה, ומלאך אחד מלמד עליו זכות, הקב\"ה מכריעו לכף זכות. ולא סוף דבר כל אותו המלאך, אלא אפילו תשע מאות ותשעים ותשעה צדדין מאותו המלאך מלמדין עליו חובה, וצד אחד מאותו המלאך מלמד עליו זכות, הקב\"ה מכריעו לכף זכות. מה טעם? 'אם יש עליו מלאך אחד מאלף' אין כתיב, אלא 'אחד מני אלף', מאלף לצדדין שלאותו מלאך...\" (ירו', קידושין פ\"א ה\"י, סא ע\"ד, ומקבילות מדרשיות מאוחרות). בן עזאי סבור שעברה אחת מקלקלת את כל השורה למרות מצוות שנעשו בעבר, כשם שזבוב אחד מקלקל מרקחת שמן שלמה. לעומת זאת רבי יוחנן (מס' 4) מצטט את מימרתו של תנא אחר שמצווה אחת מטה לכף זכות אף כנגד אלף עברות אחרות, בבחינת \"לא הכל לפי רוב המעשה\" אלא \"בטוב העולם נדון\". התלמוד מביא עמדה זו, אך מצמצם אותה (מס' 3): בעולם הזה מצווה אחת מספקת אבל לעתיד לבוא הכול לפי חשבון, והרי זה תירוץ תלמודי \"קלסי\" כדי \"לתרץ\" שתי גישות תאולוגיות סותרות.",
                    "<img alt=\"איור מס' 15. אלת הצדק הרומית, עיניה מכוסות ובידה מאזניים. כך מצויר מזלו של חודש תשרי ברצפת הפסיפס בחמת טבריה. הציור הוא ביטוי לתפיסה שהצדק עיוור ונעשה לפי מדידה נטולת כל פניות (לא לרחמים ולא לכעס), מדידה מדויקת של עוונות ומצוות. הציור אלילי במהותו, אך הוסב לצרכים יהודיים והוא מבטא את אותה תפיסה שבמשנה ש\" src=\"https://textimages.sefaria.org/mishnat_eretz_yisrael_avot/figure_15.png\">",
                    "ברוח תירוצו של רבי יוחנן מצויות מימרות נוספות ואת חלקן מביא ש' ספראי<sup class=\"footnote-marker\">101</sup><i class=\"footnote\">ספראי, רוב המעשה. </i>: \"רבי נחמיה אומר כל המקבל עליו מצוה אחת באמנה, כדאי הוא שתשרה עליו רוח הקדש\" (מכילתא דרבי ישמעאל, מסכתא דויהי בשלח ו, עמ' 114; מכילתא דרבי שמעון בר יוחאי, יב לד, עמ' 70). בשתי המכילתות למקום גם דרשות אחרות שהתעלמו מעמדה זו של שכר ועונש. כמו כן: \"אמר רבי חנניא בן גמליאל, מה אם העובר עבירה אחת נוטל נפשו עליה, העושה מצוה אחת על אחת כמה וכמה שתינתן לו נפשו\" (משנה, מכות פ\"ג הט\"ו), וכן: \"ללמדך שכל העושה מצוה אחת, וכל המשמר שבת אחד, וכל המקיים נפש אחת [מישראל], מעלה עליו הכתוב כאלו קיים עולם מלא שנברא בעשרה מאמרות. וכל העובר עבירה אחת, וכל המחלל שבת אחד, וכל המאבד נפש אחת [מישראל], מעלה עליו הכתוב כאלו איבד עולם מלא שנברא בעשרה מאמרות\" (אבות דרבי נתן, נו\"א פל\"א, עמ' 90). גם בעל מדרש משלי משתמש ברעיון זה: \"וכל המקיים מצוה אחת, כאלו מקיים כל התורה כלה, וכל המקיים נפש אחת מישראל כאילו מקיים עולם מלא, וכל המאבד נפש אחת מישראל כאלו אבד עולם מלא\" (בובר, פ\"א י), וכן משנת סנהדרין שבה מופיע רק החצי השני, \"המקיים נפש אחת (מישראל)...\" (פ\"ד מ\"ה), ומקורות נוספים.",
                    "בתקופת האמוראים העדיפו את הגישה \"המשפטית\" של \"חשבון\" מדוקדק. אבל גם בה עדיין נותר הד להשקפת העולם השוללת \"התחשבנות\": \"אמר רב שמואל בר נחמני אמר רבי יונתן: כל העושה מצוה אחת בעולם הזה מקדמתו והולכת לפניו לעולם הבא, שנאמר: 'והלך לפניך צדקך'. וכל העובר עבירה אחת בעולם הזה מלפפתו והולכת לפניו ליום הדין, שנאמר...\" (בבלי, סוטה ג ע\"ב; עבודה זרה ה ע\"א), וכן: \" 'ראשך עליך ככרמל'. כדרך שעלה אליהו בהר הכרמל, וגזר על הקב\"ה וקיים. כך העניים והדלים שבישראל, כל מי שיש בידו מצוה אחת עתיד להיות גוזר על המקום\" (מדרש שיר השירים זוטא, ז ו). ",
                    "בתווך, בין שתי הדעות, ניצבות שתי מימרות המצויות בתוספתא קידושין ומהן משמע שמה שקובע הוא המעשה האחרון: צדיק שבאחרונה מרד, או רשע שעשה תשובה באחרונה (פ\"א הט\"ו-הט\"ז; בבלי, מ ע\"ב ומקבילות נוספות). אם כן מעשה אחד קובע, אבל רק אם הוא המעשה האחרון המבטל את קודמיו. ",
                    "עם זאת, הרוב המכריע של המקורות התנאיים והאמוראיים מעדיף את הגישה ה\"מתחשבנת\" של התוספתא והמשניות האחרות במסכת אבות ש\"הכל לפי חשבון\". השיטה של \"בטוב העולם נדון\" נדחתה בתקופת האמוראים לטובת התפיסה ש\"הכל לפי חשבון\". התחבטותם של תנאים נפתרה, אפוא, בדרך משפטית המדמה את \"חשבונו של בורא עולם\" לחשבונו של עולם המעשה.",
                    "אם כן, בספרות חז\"ל אפשר למצוא בו בזמן גישות שונות. ספק אם אלו הונחו על ידי שיקולים תאולוגיים שיטתיים, ולהערכתנו יש לראות בהם בעיקר דרכי הסברה שונות. יש פערי הדגשה וגישה, אך לא מחלוקות תאולוגיות שיטתיות. הוא הדין באשר לשאלה בדבר מתן שכרן של מצוות, שאלה הנושקת למשנתנו (לעיל פ\"א מ\"ג). גם שם הצענו שחלק גדול מהדרשות לא בא לשקף תאולוגיה מושכלת אלא לעודד ציבור מאמין, קשה יום וסובל. הגישות השונות מבטאות אולי גם הדגשים תאולוגיים שונים, אך מסוכן לבחון את כולן באמת מידה זהה של פילוסופיה שיטתית.",
                    "במסכת אבות אין עמדה אחת שליטה בנושא זה. יש בה ביטוי לדעות שונות. המחלוקת או המרכיבים השונים מצויים כבר בחלק מנוסחאות משנתנו. להלן פ\"ד מט\"ו תופיע מימרה אחרת המניחה שהעונש והשכר הם מידיים, בעולם הזה, ולעיל ראינו בדברי אנטיגונוס איש שוכו דעה אחרת. "
                ],
                [
                    "<b>הוא היה אומר הכל נתון בערבים</b> – במקום \"ערבים\" בעדי נוסח אחרים \"בערבון\" או \"בערבין\". עירבון הוא פיקדון שאדם נותן בתמורה להלוואתו. מי שמחזיק בעירבון מחזיק אותו על תנאי. ההיגד אומר, אפוא, שכל מה שיש לאדם הוא עירבון בידו, או זקוק לעירבון, ואיננו באמת ברשותו.",
                    "<b>ומצודה פרושה אל כל החיים</b> – המצודה היא רשת המלכודת לחיות, להיכן שיפנו תצוד אותם המצודה. כך גם החיים כולם הם על תנאי.",
                    "<b>החנות פתוחה והחנווני מקיף</b> – הדוגמה הרגילה בספרות חז\"ל להלוואה היא הלוואה מהחנווני, מפעיל החנות, ובדרך כלל האדם היחיד בכפר שהיה לו כסף מזומן. החנווני מוכר לעתים בהקפה, <b>הפינקס פתוחה</b> – בפנקס כתובות ההלוואות (תוס', שבועות פ\"ו ה\"ד; בבלי, בבא מציעא ג ע\"א ועוד הרבה), <b>והיד כותבת</b> – את החובות. עד כאן המחבר מתאר מציאות שבה חיי אדם נראים נינוחים ובטוחים, אבל בעצם הם זמניים ובכל רגע עלולה המצודה להיסגר. החיים הם הלוואה הנרשמת, וממילא גם צריך לפרוע אותה בבוא הזמן. הנמשל אינו ברור (כמו במשנה טו בפרק הקודם).",
                    "בדפוסים, כולל הסידורים, ובכתב יד ליידן הטוב נוסף \"וכל הרוצה ללות יבא וילוה\", ומשפט זה איננו בכל קטעי הגניזה. המשפט אינו הולם את ראשית המשנה, שהרי כבר הוגדר שכל החיים הם מעין הלוואה שצריך להחזירה. המסר שתמיד ניתן ללוות עוד ועוד סותר אפוא את המשמעות של הרישא.",
                    "<b>והגבאים מחזירים</b> – מחזרים, מסתובבים (כמו מחזר על הפתחים) ומחפשים לגבות את ההלוואה, <b>תמיד בכל יום</b> – הגבאי אוסף מסים במסגרת הארצית (של השלטון הרומי) או של הקהילה, <b>ונפרעין</b> [<b>מן</b>] <b>האדם לדעתו ושלא לדעתו</b> – הגבאים פורעים את ההלוואה מדעת האדם או שלא מדעתו, ואף נגד רצונו. הווה אומר, כל החיים הם הלוואה, ובכל רגע ייתכן שההלוואה תפקע. הנמשל הוא מן הסתם יחס האל אל ברואיו. הוא מעניק הלוואות כאילו ללא חשבון, אבל הפנקס פתוח, וכל הלוואה נרשמת. לא ברור מה מוגדר כהלוואה. האם כל רגע בחיים? ולפי מה הגבאים גובים? ברור שכל רגע יכול להיות רגע אחרון, אבל לא ברור לפי מה הוא נקבע. זאת בניגוד למשנה הקודמת שקבעה כיצד מתבצע החשבון והציעה דרך אחת (או שתיים). ",
                    "בכמה קטעי גניזה טובים חסרה המילה לדעתו, ואכן היא קשה, וכי שואלים את האדם מתי להיפרע ממנו? בכמה מהסידורים נוסף \"ויש להם על מה שיסמוכו\"; יש להניח שאיש לא יחלוק שהגבאים, שבנמשל הם נציגי ה', יש להם על מה שיסמכו, אבל הדבר נאמר בהמשך. ייתכן שזו חזרה והכפלה של הדברים. ",
                    "<b>והדין דין אמת</b> – מה שנכתב בפנקס, והמועד שבו הגבאים נפרעים, הוא דין אמת. משפט זה חורג מגבול המשל ושייך לנמשל. במציאות החנווני וגבאי השלטונות עשויים לרמות, אך לא בבית המשפט של החיים.",
                    "<b>והכל מתוקן לסעודה</b><b> – </b>המשפט בלתי מובהר. אולי הכול מוכן לסעודה שלעתיד לבוא, או שיש כאן רמז לאחד ממשלי הסעודה הרבים שבספרות חז\"ל שבהם המלך מזמין לסעודה, הצדיקים מוכנים (כי הם יודעים שכל רגע עלול להיות רגע הפירעון), והרשעים אינם מוכנים לסעודה. כגון שני המשלים בשמחות: \"היה רבי מאיר מושלו משל. למלך שעשה סעודה וזימן לה אורחין, ולא קבע להן זמן מתי יצאו. הפקחין שבהן עמדו בתשע שעות ביום, ונכנסו לבתיהם, ועלו למטותיהן באורה<sup class=\"footnote-marker\">102</sup><i class=\"footnote\">המשל אינו הגיוני ואינו רֵאלי, שכן סעודות גדולות וציבוריות החלו בשעה התשיעית ליום. כך יוצא גם ממקורות חז\"ל, וגם מהזמנות לסעודות שנתגלו בארכיון הפפירוסים של אוקסירינכוס. </i>. אחרים עמדו בשקיעת החמה, והיו חנויות פתוחות ונרות דולקות, ונכנסו לבתיהם, ועלו למטותיהן בנרות. אחרים עמדו בשתים ושלש שעות בלילה, והיו מקצתן של חנויות פתוחות ומקצתן נעולות, מקצת נרות דולקות ומקצתן כבות, נכנסו לבתיהם ועלו למטותיהן באפילה. המשויירין שבסעודה, נכנס בהן יין, ופצעו זה את זה, והרגו זה את זה, שנאמר...<sup class=\"footnote-marker\">103</sup><i class=\"footnote\">המשל צוטט במלואו בפירושנו לפ\"ב מ\"י. </i>. אמר רבי יהודה משלו משל משם רבן יוחנן בן זכאי, למה הדבר דומה? למלך שעשה סעודה וזימן כל אורחים, אמר להם צאו רחצו וסכו, וגהצו את בגדיכם, והתקינו עצמכם לסעודה. הפיקחין שבהם הקפידו על דבריו של מלך, ורחצו וסכו וגיהצו את בגדיהם, והתקינו עצמם לסעודה. והטפשים שבהם לא הקפידו על דבריו של מלך, אלא הלכו להם כל אחד ואחד למלאכתו. הגיע זמן הסעודה, אמר המלך, יכנסו הכל לסעודה בבת אחת, אילו באו בכבודן, ואילו באו בניוולן...\" (פ\"ח ה\"י, עמ' 156).",
                    "הביטוי \"מותקן לסעודה\" במשמעות זו של מסכת שמחות מצוי גם במדרש: \"דבר אחר 'ימים יוצרו', זה יום גוג לעתיד לבא, לפי שעולם הזה דומה לפני מי שאמר והיה העולם לבעל הבית ששכר פועלים<sup class=\"footnote-marker\">104</sup><i class=\"footnote\">מצב הבסיס של מלך ששכר פועלים הוא נפוץ למדי, אבל למשל זה אין מקבילות.  </i> ועיין בהם למי שעושה לאמיתו. שנאמר 'עיני ה' המה משוטטות בכל הארץ' (זכריה ד י). אחד שעשה לאמתו, ואחד שאינו [עושה] לאמתו, הכל מותקן לפניו לסעודה, לפיכך נתחייבו אומות העולם לישטף ולהיאבד מן העולם ולירד לגיהנם\" (תנא דבי אליהו, א, עמ' 5). הווה אומר, עבור האדם יום הדין בא במפתיע אבל הוא מוזהר כל הזמן. עליו להתכונן ליום, בניגוד או בהתאמה למה ששנינו לעיל (פ\"ב מ\"י) \"ושוב יום אחד לפני מיתתך\", ולעיל עסקנו בשתי הפרשנויות האפשריות למשפט.",
                    "המשפט חוזר באבות דרבי נתן. בנוסח א (פל\"ט, עמ' 117-116) הוא סתמי, ובנוסח ב (פמ\"ד, עמ' סב) בשמו של רבי אליעזר ברבי יוסי. שם נוסף: \"הוא היה אומר: מקיפין לרשעים, ואין מקיפין לצדיקים. מקיפין לרשעים בעולם הזה כבני אדם שעשו את התורה, כדי שיפרע מהם לעתיד לבוא, ואין זכור להם כל מעשים רעים. כל כך למה? בשביל ליתן להן שכר מצוה קלה שעשו בעולם הזה, כדי שיפרע מהם לעתיד לבוא. [ומיסרין לצדיקים בעולם הזה] כבני אדם ששרפו את התורה, ואין זכור להם כל מעשים טובים. כל כך למה? בשביל ליפרע מהם הפסד עבירה קלה שעשו בעולם הזה כדי שיתן להם שכר טוב (משלהם) [משלם] לעתיד לבוא. אלו ואלו נוטלין בשכרם בעולם הזה והקרן קיימת לו לעולם הבא\".",
                    "אם כן, משנתנו היא ניסוח משוכלל ומפורט יותר של \"הכל לפי המעשה\". במשנה הקודמת הכלל הוא פשוט, יש צורת התחשבנות פשוטה, אם כי בגלל בעיות הנוסח איננו יודעים מה היא, ואילו אצלנו החשבון מתוחכם. הצדיקים נידונים על עברות עכשיו כדי לקבל שכר על המצוות לעתיד לבוא, ורשעים מקבלים שכר טוב עכשיו ופורעים את החשבון לעתיד לבוא. זו שיטת ביניים נוספת לצורת השכר. בפירושנו לפ\"א מ\"ג עמדנו על דרכים אחרות, כולל משנת פאה (פ\"א מ\"א) המשתמשת במינוח \"קרן קיימת...\", אך רק למצוות מיוחדות."
                ],
                [
                    "<b>רבי אלעזר בן עזריה אומר אם אין תורה אין דרך ארץ אם אין דרך ארץ אין תורה</b> – כפי שכבר כתבנו לעיל במ\"ה המונח \"דרך ארץ\" מתפרש כטרדות חיי המציאות, או כחיים לפי ערכי המוסר החברתי. במקרה זה אפשר לפרש את המשנה בשתי הצורות. התנא דורש שיתוף פעולה ואיזון בין חיי התורה והמוסר (או חיי המעשה), בניגוד לדברי נחוניה בן הקנה במשנה ה. שם הצענו להעדיף ש\"דרך ארץ\" היא טרדות העולם הזה. במשנתנו בהמשך מדובר על יראה, וגם על פרנסה, כך שאת הרישא העוסקת בדרך ארץ אפשר לדמות לאחת משתיהן.",
                    "<b>אם אין חכמה אין יראה אם אין יראה אין חכמה</b> – במשפט זה התנא מגיב לדברי החסיד חנינה בן דוסא (משנה ט) שטען שיראת חטא קודמת לחכמה (תורה) ורבי אלעזר דורש שוויון בין שני הערכים. כפי שטענו בפירושנו למשנה ט כבר שם אין ביטוי לדעת החסידים עצמם, ולפנינו ניסוח \"מתוקן\" שיש בו הכרה בשני הערכים. כך גם אצלנו אין זה הניסוח האנטי-חסידי הרווח, אלא ניסוח מתוקן המאמץ את שני הערכים ודורש איזון מלא ביניהם. גישה דומה זוהתה לעיל (פ\"ב מ\"ב, וראו להלן פ\"ד מ\"י). ",
                    "<b>אם אין דעת אין בינה אם אין בינה אין דעת</b> – אי אפשר לדעת מהמקורות מהם הערכים של בינה לעומת דעת. בספרות אנשי הסוד הבינה היא המשאב של הסוד, היכולת להבין ולחוש את הסוד: \"אלמלא בינה אין כל העולם כולו מתקיים אפילו שעה אחת, שנאמר: הבו לכם אנשים חכמים ונבונים. באותה שעה אמר להם הקדוש ברוך הוא לישראל הבו עליכם בעלי בינה להיות ראשים עליכם, מיד הלך משה והיה מחזיר בכל משכנות של ישראל וביקש בני אדם בעלי בינה ולא מצא... מכאן אתה למד שגדולה בינה לפני הקדוש ברוך הוא יותר מן התורה שאילו אדם קורא תורה ושנה משנה ומדרש הלכות ואגדות שמועות ותוספות מושלות ומעמדות וכל סדרי מדרשות ואין בו בינה אין תורתו שווה כלום, שנאמר: בינה נבוניו תסתתר\"<sup class=\"footnote-marker\">105</sup><i class=\"footnote\">ורטהימר, בתי מדרשות ב, עמ' 358. </i>. האם לכך מתכוון התנא, והוא מתמודד עם טענות אנשי הסוד, או שאצלו לבינה יש משמעות אחרת, בתחום לימוד התורה הרגיל? גם המונח \"דעת\" אינו ברור.",
                    "סדר הזוגות שונה מעד נוסח אחד למשנהו, אך הרשימה עצמה זהה.",
                    "<b>אם אין קמח אין תורה אם אין תורה אין קמח</b> – קמח כאן הוא מן הסתם מקור פרנסה. המימרה מקבילה למימרה הקודמת בדבר תורה ודרך ארץ. הפרנסה תלויה בלימוד, ולימוד זקוק לתשתית כספית. המפרשים דירגו את שני הערכים, או תמהו למה התנא אינו מדרג אותם, אך דומה שבמשנה המסר העיקרי הוא מסר השוויון, ואסור לטשטש אותו בשמן של גישות \"צדקניות\" יותר.",
                    "<b>הוא היה אומר כל שחכמתו מרובה ממעשיו</b> – החסידים מכונים \"יראי חטא\" ו\"אנשי מעשה\", אם כן התנא דורש כאן בדבר היחס בין תורה לחסידות, והוא מקביל למשפט השני בדבר חכמה ויראה.",
                    "<b>למה הוא דומה לאילן שנופו</b> [<b>מרובה</b>]<sup class=\"footnote-marker\">106</sup><i class=\"footnote\">קיים בכל עדי הנוסח, ובכתב יד קופמן נשמט בטעות ותוקן. </i> <b>ושרשיו מעוטין והרוח באת ועוקרתו</b><b> ו</b><b>הופכתו על פניו</b> – במשל יפה זה התנא חורג לכאורה מעמדת השוויון בין הערכים ומסביר שהמעשים (החסידות) הם תנאי לתורה, והם הבסיס לה. חכמת יתר נתפסת כחולשה וכמזיקה, היא מאפשרת לרוח לעקור את עץ היהדות. בנוף (חכמה מרובה) העץ חשוף לסכנה, אך הוא פורח ובחיי היום יום הוא עץ נחשק, ואילו החסידות מעניקה אפוא כוח ושרידות, אך הם נראים פחות כלפי חוץ. אין כאן דירוג של סדר עדיפויות, אך לשאלה מה עדיף ניתן להשיב בשני אופנים:",
                    "א. מעשים עדיפים, כי הם התנאי לאורך ימים.",
                    "ב. החכמה עדיפה, כי היא בסופו של דבר התוצר שעליו רוצים לשמור. לשורשים בלבד אין ערך רב.",
                    "ב-פ ובכמה קטעי גניזה טובים נוסף פסוק: \"שנאמר (ירמיה יז ו) והיה כערער בערבה ולא יראה כי יבוא טוב ושכן חררים במדבר ארץ מלחה ולא תשב\", וכן בהמשך, ונעסוק בכך בקצרה להלן.",
                    "<b>וכל שמעשיו מרובין מחוכמתו למה הוא דומה לאילן שנופו ממועט ושרשיו מרובים אפילו כל הרוחות באות עליו אין מזיזות אותו ממקומו</b><b> – </b>חסידות מרובה נראית כאילו היא \"מצמצמת את העץ\", אבל בעצם הוא חזק יותר ועמיד יותר. באמירה זו נשמע הד אפולוגטי. ריבוי התורה נתפס למראית עין כפריחה, וכסימן לפיתוח, אך אין הוא מבטיח חוסן. בהיעדר החוסן אין מבחינים אלא בעת צרה.",
                    "ב-פ, ח ובקטעי גניזה נוסף: \"שנאמר (ירמיהו יז ח) והיה כעץ שתול על מים ועל יובל ישלח שרשיו ולא יראה כי יבא חום והיה עלהו רענן ובשנת בצרת לא ידאג ולא ימיש מעשות פרי\". כפי שהראינו במבוא, רוב הפסוקים נוספו כנראה בשלב מאוחר יחסית ובדרך כלל הם מצויים רק בחלק מעדי הנוסח, אך הם מצויים במקבילות האמוראיות. על כן אנו מסיקים שהם אינם במשנה, אלא נוספו מאוחר יותר.",
                    "משלים על היחס בין חסידות לתורה מצויים באבות דרבי נתן (נו\"א פכ\"ב-פכ\"ד; נו\"ב פל\"ד-פל\"ה, עמ' 76-72), והחשיבה הספרותית בתחום זה מפותחת למדי.",
                    "אם משלבים את שני המשלים הרי שהמידה הנכונה דורשת איזון. חכמת יתר מסוכנת ומזיקה, חסידות יתר היא טובה אם כי בלתי נראית.",
                    "יש להניח ששתי המימרות האחרונות לא נמסרו כפי שיצאו מפיו של דוברם המקורי. שתיהן ניסיון לפשרה בין החסידות לעולם בית המדרש. לפיכך יש להניח שהן מאוחרות לעימות עצמו, ומשקפות תובנות מאוחרות יותר כאשר החסידות חדלה להתקיים כקבוצה, אך הורישה ליהדות בית המדרש חלק מערכיה. יש להניח שחכם כרבי אליעזר סבר שרק החכמה חשובה, או לפחות שהיא חשובה בהרבה מהמעשה, עבור חכם טיפוסי החכמה היא השורשים. לעומת זאת חסיד כחנינא בן דוסא סבר שרק המעשה חשוב, ולכל היותר היה מסכים שייחסו לו מימרה שלפיה יראת החטא היא תנאי ללימוד תורה. לא נעסוק כאן באופיים הספרותי של המשלים, נושא שדנו בו במקום אחר<sup class=\"footnote-marker\">107</sup><i class=\"footnote\">נוטלי וספראי, משלים. </i>. "
                ],
                [
                    "<b>רבי לעזר בן חסמה</b> – מצעירי התלמידים בדור יבנה שכבר זכו לתואר \"רבי\"<sup class=\"footnote-marker\">108</sup><i class=\"footnote\">נזכר עם רבי יוחנן בן ברוקא, ראו להלן פ\"ד מ\"ד. </i>.",
                    "<b>אומר קינים</b> – אדם מביא קן בצרעת, בנזירות או לאחר לידה (חובת האישה). הלכות קנים הן בדרך כלל הלכות הנשים.",
                    "<b>ופיתחי נדה</b> – דיני נידה. התנא משתמש בכינוי לציון דם הנידה, והמילה \"פתח\" מציינת את אבר המין הנקבי.",
                    "<b>הן הן גופי הלכות</b> – המונח \"גופי הלכות\" הוא סתום. כפשוטו הכוונה שאלו עיקרי הלכה, בניגוד למנויים להלן שהם תוספות. השאלה היא למה נבחרו שני מרכיבים אלו של דינים הנוגעים לנשים. בחינה מדוקדקת של ההלכות נעשתה במסגרת פירוש משניות קינים ונידה. משנת קינים אכן צמודה לכתוב המקראי, אך אין בה חידושים רבים לעומת מסכת זבחים הדנה גם בדיני הקן. בהלכות נידה, לעומת זאת, המרכיב המקראי קטן יותר, יש בהן הרבה חידושי חכמים, ולא אחת הסיבות להן בלתי ברורות והן נשענות על הכרה חלקית בלבד של אברי ההולדה של האישה<sup class=\"footnote-marker\">109</sup><i class=\"footnote\">ראו מיצ'ם, נידה. </i>. יש להניח שהתנא לא היה מודע לביקורת מודרנית זו, ולא היה שותף לה. ובכל זאת, למה נבחרו הלכות נשים דווקא כדוגמה ל\"גופי הלכות\"? ייתכן כמובן שזו רק דוגמה, וכל שהחכם רוצה לקבוע הוא שגופי הלכות חשובים מאשר התחומים הנזכרים להלן. או לחילופין שאף הן גופי הלכות, אף שעיסוקן בנושאים משניים שאין להם בסיס בתורה. ",
                    "<b>תקופות</b> – ידע החישוב האסטרונומי המתבטא ומיושם בחישוב לוח השנה. חכמים מגלים עניין בידע זה, ויש מהם שאף התפארו או ייחסו להם הבנה בו. התנא רואה בכך חשיבות, אך משנית.",
                    "<b>וגמטרייה</b> – המילה \"גימטרייה\" מבוססת על מילה יוונית שמשמעה חקר מידות השטח. המילה היוונית היא γεωμετρία (גאומטרייה) והיא מורכבת משני יסודות: המילית גה, או גאו, שמשמעה קרקע, ומטרי, שמשמעה מדידה. ברם בספרות חז\"ל גימטרייה (או בכתיב דומה) היא לימוד המבוסס על ערכן המספרי של האותיות, כגון \"אמר רמי בר חמא: השטן – בגמטריא תלת מאה ושיתין וארבעה הוי\" (בבלי, יומא כ ע\"א – השטן הוא 364 בגימטרייה), וכן דרשות רבות. במדרש בתר אמוראי, משנת רבי אליעזר (פרשה ב), מנויות המידות שהאגדה נדרשת בהן, והגימטרייה אחת מהן, כלומר היא אינה משמשת להלכה אך מוצגת כמתודה (מידה) לגיטימית ללימוד אגדה. אמנם הבאנו לעיל שתי דרשות בגימטרייה שהן בהלכה, אך אלו שני חריגים שבהם \"גויסה\" הגימטרייה להוכחת הלכה ידועה ומפורסמת. מידה זו של מניית ערכן המספרי של אותיות מכונה ביוונית ΄ισόψηφα (היסופספמה<sup class=\"footnote-marker\">110</sup><i class=\"footnote\">ליברמן, יוונים ויוונות, עמ' 205. </i>) ושימשה ל\"חקר\" ספרותי ופתרון חלומות. גם בחברה היהודית שימשה לתפקידים דומים, בנוסף לאלו שמנינו לעיל<sup class=\"footnote-marker\">111</sup><i class=\"footnote\">ליברמן, שם שם. </i>.",
                    "<b>דרשות בגימטריה</b>",
                    "בתלמוד הבבלי ובמדרשי האגדה הארץ-ישראליים<sup class=\"footnote-marker\">112</sup><i class=\"footnote\">כגון בראשית רבה, צז כח, עמ' 1227. </i> ברור ש\"גימטרייה\" היא ספירת האותיות. השאלה היא האם זו הייתה משמעות המונח גם בספרות התנאית. למעשה לפנינו שתי שאלות: האם שיטה זו מופיעה בספרות התנאית, והאם המונח \"גימטרייה\" מופיע במשמעות של \"היסופסמה\"? הבבלי מייחס לרבן יוחנן בן זכאי ידע בתקופות, גימטריות ושאר חכמות משניות (בבא בתרא קלד ע\"א), אבל כמעט כל הדרשות במתודה דרשנית זו הן אמוראיות.",
                    "בספרות התנאית כמעט אין דרשות המבוססות על גימטרייה. לכלל זה רק מעט חריגים, כגון \" 'קדוש יהיה', יהיה בגמטריא תלתין\" (ספרי זוטא, ו ה, עמ' 241; בבלי, נזיר ה ע\"א – \"יהיה\" בגימטרייה שלושים, ומכאן שנזירות היא שלושים יום); \"זה בגימטריא שנים עשר\" (בבלי, הוריות יא ע\"ב)<sup class=\"footnote-marker\">113</sup><i class=\"footnote\">הדרשה מצויה גם בבראשית רבה, צז כח, עמ' 1227, אלא שהיא מוסבת לאגדה ולא להלכה. המונח \"גימטריא\" מופיע בה במפורש. ברם קטע זה של בראשית רבה עבר עיבוד בבלי, ואיננו בחלק מעדי הנוסח. דרשה זהה מצויה במדרשים (זה = שנים עשר, לעניין אחר, תנחומא, כי תצא ד; מדרש אגדה בובר, שמות ל יב). </i>.",
                    "בירושלמי אין המונח \"גימטרייה\" נקשר לדרשות \"היסופסמה\", אך יש דרשה בהלכה המבוססת על גימטרייה: \"אלה הדברים\" – מכאן לל\"ט אבות מלאכה (\"אלה\" מניין 36, ועוד \"דבר\" ו\"דברים\" – הרי עוד שלושה. ירו', שבת פ\"ז ה\"ב, ט ע\"ב). דרשה אחרת שם לל\"ט אבות מלאכה מבוססת רק על הצירוף \"אלה הדברים\" ועל חילוף אותיות ה-ח; היא עוסקת בהלכה, אך אינה מכונה במפורש \"גימטרייה\". לעומת זאת המונח מופיע בדיון אחר: \"אמר רבי אבהו כל ימינו היינו טועין בה כמקל הזה שלסומא עד שלמדנוהא מן חשבון גימטריא. קבא כמה עבד, עשרין וד' ביעין\" (ירו', תרומות פ\"ה ה\"ג, מג ע\"ג). גימטרייה היא מענפי החשבון: \"קב כמה הוא, 24 ביצים\". עדיין אין זו מדידת שטח אלא אריתמטיקה (חשבון פשוט), או ליתר דיוק תורת הכפל.",
                    "על סמך מצב העדויות שהבאנו נראה שהגימטרייה היא מידה (דרך דרשה) שהשתמשו בה במודע בתקופה האמוראית, ואז התייחס המונח \"גימטרייה\" לשיטת הדרשה. במקורות התנאיים המונח אינו נקשר לשיטת דרשה זו, ובכלל דרשות \"היסופסמה\" היו מועטות ביותר<sup class=\"footnote-marker\">114</sup><i class=\"footnote\">המונח \"גימטרייה\" לדרשות הבנויות על ערכן של אותיות נדיר בספרות ארץ ישראל, אך יש לכך דוגמאות מעטות, כגון אלו שמנינו בהערה הקודמת. המונח מופיע באיכה רבה, פתיחתא יב ופתיחתא לד; תנחומא בובר, לך לך, ד ד; וירא כא; מדרש תהלים לא ו ועוד, ובמעט מדרשים ארץ-ישראליים נוספים. כן מופיע המונח עשרות פעמים במדרשים רבים אחרים שהם מאוחרים ומושפעים מתורת בבל (דברים רבה, במדבר רבה וכיוצא באלו). </i>.",
                    "המפרשים הלכו בדרך כלל בעקבות הגמרא והסבירו שגימטריות הן דרשות הבנויות על הערך המספרי של האותיות (רי\"ש בשם \"אבל אני קבלתי\"). אבל בתחילת פירושו הוא מפרש שגימטרייה היא פשוט תורת הכפל, וזאת בשם סידור רב סעדיה גאון וספר היצירה. פירוש זה מתאים לירושלמי, וקרוב למשמעות המילולית של המילה. על כן נראה לפרש את משנתנו לפי היוונית, במובנה המקורי של המילה גימטרייה. גימטרייה היא אפוא חקר השטח או תורת המישור בלשוננו, ו\"תקופה\" היא חקר התלת-ממד (החלל וגופי השמים).",
                    "ניתן אפוא לסכם ששתי המשמעויות של המונח \"גימטרייה\" היו ידועות בארץ ישראל האמוראית. המשמעות המדרשית הייתה נפוצה יותר. המשמעות היוונית הלשונית נשמרה רק בארץ ישראל (פעם אחת בירושלמי), אך בארץ ישראל הכירו את שתי המשמעויות. לא מצאנו דרשות תנאיות בגימטרייה (שווי אותיות), ועלינו להסיק כי מידה זו טרם שוכללה.",
                    "<b>פרפריות לחכמה</b><b> – </b>במשנת פסחים (פ\"י מ\"ג) מוזכרת \"פרפרת הפת\" ואחריה מביאים את \"גופו של פסח\", שהוא מקביל ל\"גופן של הלכות\". כידוע הסעודה החגיגית בארץ ישראל החלה בסדרה ארוכה של מְתאבנים, וסעודת הפסח נוסדה על בסיס זה<sup class=\"footnote-marker\">115</sup><i class=\"footnote\">אפטוביצר, פרגמנט, הוכיח שבימי המשנה והתלמוד היה נהוג לאכול לפני הסעודה כמה מיני פרפראות, וכרגיל היה נהוג לאכול שלושה מינים. ראו פירושנו למשנת פסחים פ\"י מ\"ד; תבורי, סעודת פסח. </i>. פרפרת הפת היא הבשר או הירקות הנאכלים עם הפת, וזהו ששנינו בתוספתא \"השמש מכביש בבני מעים ונותן לפני האורחין\" (פסחים פ\"י ה\"ה), כלומר טובל אף בחלקים מן הבהמות הנשחטות ונותן לפני האורחים כדי לעורר תיאבון, מעין הכנה לארוחה<sup class=\"footnote-marker\">116</sup><i class=\"footnote\">ניתן אף לפרש שהביטוי \"עד שהוא מגיע לפרפרת הפת\" מובנו לפני שיגיע, כלשון שמצינו במשנת תמיד: \"הזהר שמא תגע בכלי עד שתקדש ידיך ורגליך מן הכיור\" (פ\"א מ\"ד), וכפי שפירש אלבק, עמ' 456. אך לענייננו אין הדבר משנה. חלק מהמפרשים סברו משום מה שפרפרת באה לאחר הסעודה, ופירשו לפי דרכם שלימוד הגימטרייה צריך לבוא לאחר שמילא את גופו בתלמוד והלכה (כגון מדרש שמואל ואחרים).  </i>. נראה שמציאות זו משתקפת תוך הרחבה בהגדות מן הגניזה שהבאנו בפירושנו למשנת פסחים. אם כן פרפרת איננה קישוט או משהו בלתי חשוב אלא מתאבן, מה שבא לפני גוף הדבר, מעין \"הקדמות נצרכות\" שבלעדיהן אין מתחילים ללמוד. למשמעות ההיגד נחזור בסוף המשנה.",
                    "וסרשטיין התקשה בפירוש זה משום שהפרפרת מופיעה במשנתנו כמטפורה (דמוי הלימוד לסעודה), ואין מקבילה נוספת לשימוש דומה במילה זו. השאלה עצמה איננה קשה, אך פירושו מעניין. הוא מציע לתקן פרפריות-פרפדיות מהמילה היוונית \"פרופידיאה\" (πρoπαιδεία) שמשמעה לפני החינוך. כלומר, לפני לימוד התורה (החכמה העיקרית) צריך ללמוד מתמטיקה, תלת-ממדית (תקופות) ודו-ממדית (שטח). הוא גם מביא מדברי קלמנס, אב כנסייה ממצרים במאה השנייה, שמקבל עיקרון זה ומדמה אותו ללפתן שלפני הסעודה. כלומר, המטפורה פרופידיאה = פרפרת כבר מוכרת לו.",
                    "המשנה באבות עשויה להיות קשורה למשנת חגיגה: \"היתר נדרים פורחין באויר ואין להם על מה שיסמכו. הלכות שבת חגיגות והמעילות הרי הם כהררים התלויין בשערה, שהן מקרא מועט והלכות מרובות. הדינין והעבודות, הטהרות והטומאות ועריות יש להן על מי שיסמכו, הן הן גופי תורה\" (פ\"א מ\"ח). במשנת חגיגה נעשה שימוש במונח \"גופי תורה\", אבל במקבילות שנביא להלן \"גופי הלכות\". המיון של ההלכות הוא בהתאם לבסיס המקראי שלהם:",
                    "1. גופי תורה – בסיס מקראי איתן",
                    "2. מקרא מועט והלכות מרובות",
                    "3. הררים התלויים בשערה",
                    "4. פורחים באוויר (כל ההלכה איננה בתורה).",
                    "בפירוש משנת חגיגה עסקנו במקומה. השאלה העיקרית היא מה תפקיד המשנה, ומה תפקיד המיון. ניתן לקרוא את שתי המשניות (משנת חגיגה והמשנה הבאה שם, פ\"ב מ\"א) כהדרכות לדרשנים, בהלכה – באילו תחומים רלוונטי לדרוש את הפסוקים ולגשר בין מקרא להלכה; באגדה – באילו תחומים ניתן לדרוש בפורומים שונים. מכיוון שכך, ניתן להעלות כהשערה נוספת שהדרשן רואה לפניו את הדרשה החגיגית ברגל, ורומז להנחיות על תכניה. אם כך, חשפנו ניסיון נוסף להנכיח את לימוד התורה כחלק ממצוות הרגל, אפיון המצוי בספרות התנאית סביב מצוות העלייה לרגל, כפי שראינו. בכך מתקשרת משנת חגיגה זו לקודמתה, ובעיקר לדברי רבי שמעון בר יוחאי המעתיק את \"מעוות לא יוכל לתקון\" מתחום הקרבנות אל תחום לימוד התורה.",
                    "ברם, אפשר שיש כאן היגד חסר מטרה הבא למיין את ההלכה המגוונת לסוגים שונים, מיון שאין לו משמעות מעשית או תאולוגית מרובה אלא כל כוחו בהבחנה התאורטית<sup class=\"footnote-marker\">117</sup><i class=\"footnote\">בבבלי, חגיגה יא ע\"ב: \"הן הן גופי תורה – הני אין, הנך לא?!\" (כלומר, רק האחרונים הם גופי תורה והראשונים אינם גופי תורה, בתמיהה), \"אלא אימא הן והן גופי תורה\" (כלומר, גם הקבוצות הראשונות וגם האחרונות הן גופי תורה). זוהי הגהה במשנה. רוב הנוסחאות גורסות: הן הן, ומיעוטן: והן הן. התלמוד נרתע אפוא מהדירוג וחושש שיהיה מי שיראה בכך משמעות תאולוגית או מעשית (שלדעת הבבלי איננו במשנה). גם אנו נוטים לחשוב שאין כאן דירוג בעל משמעות, אך מלשון המצווה אפשר שצריך להבינה כבעלת משמעות דתית. </i>. איננו מכירים אבחנה תאורטית בין סוגי ההלכות האמורות. היעדר בסיס מקראי לא הפך את ההלכות לרופפות או רעועות יותר<sup class=\"footnote-marker\">118</sup><i class=\"footnote\">לדעתנו הדרשות לא יצרו את ההלכה, ראו על כך במבוא הכללי לפירוש המשניות.  </i>.",
                    "במקבילות מתייחס התנא הקדום אבא יוסי בן חנן למשנתנו ואומר: \"...אילו שמנה מקצעות של תורה גופי הלכות\" (תוס', עירובין פ\"ח הכ\"ד; חגיגה פ\"א ה\"ט). ",
                    "מעתה ניתן לגשת לבירור משנתנו. אפשרות אחת היא שרבי אלעזר בן חסמא מתייחס למשנתנו ואומר שקנים ופתחי נידה הם דוגמה לגופי הלכות (דוגמה לטהרות וטומאות שנזכרו ברשימה של גופי התורה במשנה חגיגה ובמקבילות בתוספתא), ואילו תקופות ומתמטיקה הן הקדמות נחוצות לגוף ההלכות. אולי בגלל זה נבחרו דווקא הקנים והנידות, שכן להבנת ההלכות הללו ולפסיקה בהן נדרשת במיוחד ידיעת המציאות הרֵאלית.",
                    "ודוק! בניגוד לפירושי רוב המפרשים \"פרפראות\" איננו חומר משני, קישוט או פרטים תפלים, אלא להפך. המתאבנים היו חלק מגוף הסעודה שחלו עליה כל כללי הטקס, ואין סעודה של ממש ללא פרפראות. אלא שיש הבדל בינם לבין גוף הסעודה (בשר, דייסה ולחם); הפרפראות הן הנותנות את הטעם ומשמשות כפתיח הכרחי. אתנאיוס המקדיש את כל ספרו לתורת הסעודה מקדיש לפרפראות חלק גדול. אין כאן זלזול בתפקיד התקופות והגימטריות אלא האדרה שלהן תוך מיקומן ה\"נכון\" במערך הסעודה. ",
                    "הסברנו את המשנה תוך ניסיון לתת למונחים שבה משמעות כוללת יותר (רֵאליה כרקע להלכה). אפשר שפירוש זה \"מגויס\" לדרכנו, שכן כך אנו מפרשים את המשנה כולה, ואת הנאמר במשנת אבות צריך להבין בצורה מצומצמת יותר. כלומר, הלכות נידה הן דוגמה מקרית בלבד. מכל מקום, בדיוננו במשנת חגיגה הראינו כי זו משנה קדומה, וסביר שחכם מדור יבנה ימשיך אותה ויגיב לה, כמות שהצענו. ",
                    "<b>פרפראות לחכמה במבט רב תקופתי</b>",
                    "שאלת לימודי החול העסיקה רבות את חכמי ימי הביניים, והיא נושא לפולמוס בן זמננו בתוך המחנות הדתיים השונים. מצד אחד ניצב המחנה ה\"מסורתני\" הסבור שרק לימוד התורה (במובנה המורחב) הוא לימוד ראוי, וכל היתר או שמצוי בתלמוד או שהוא בזבוז זמן. לכל היותר יש לו ערך למטרות פרנסה, אך אדם צריך להקדיש עצמו ללימוד תורה. לעומת זאת הגישה ללימוד תורה אמִתי חסומה מפני נשים, והן \"רשאיות\" (לא חייבות) ללמוד מדעים כדי להתפרנס. בקבוצות ה\"אולטרה-שמרניות\" אפילו היתר זה מוגבל מסיבות מגדריות שונות, ומשיקולים כלליים-ציבוריים. לעומת זאת תנועת \"תורה ודרך ארץ\", ואחריה תנועת \"תורה ועבודה\", הציבו מטרה של חינוך משולב שבו לימוד התורה משתלב בלימודי מדעים. חלקם ראו זאת רק כדרך פרנסה מתוך תפיסה עקרונית שאדם צריך להכין עצמו לעולם הכללי, ואל לו להסתפק בלימוד תורה, וחלקם ראו בכך אידאולוגיה וקיוו שלימוד מדעי ישפיע על סדרי לימוד התורה ויעמיק את ההבנה. חכמים שונים בימי הביניים התייחסו לשאלת תוכני הלימוד החוץ תורני, אבל רק עם פתיחת עידן ההשכלה החלה שאלת לימוד המדעים לתפוס מקום מרכזי במחשבה החינוכית ובתאולוגיה של הציבור היהודי. במסגרת הוויכוח נעשה שימוש רק במימרות קטועות בספרות חז\"ל ובספרות ימי הביניים. במסגרת זו מילאה משנתנו תפקיד שולי, שכן המונחים הנזכרים בה הובנו בצורה מצומצמת. \"תקופות\" נתפסו כידע הנדרש לחישוב הלוח, וגימטריות לדרך הדרשה לפי חישוב ערכן המספרי של האותיות. לפי הפירוש שהצענו למשנה הרי שיש בה עמדה מפורשת בנושא שלימים הפך להיות כה מרכזי. ",
                    "עם זאת, לדעתנו אין טעם להעביר את דברי התנא למציאות זמננו ללא בקרה נוספת. בימי רבי אלעזר בן חסמא היה הידע המתמטי צנוע, והזמן הנדרש ללימודו היה מועט. כיום לימודי המדעים דורשים השקעת זמן רבה. מצד שני, בעבר לא נדרש הידע המתמטי כבסיס לפרנסה, ויכול היה אדם להיות חקלאי מצוין ללא ידע זה. כיום הידע המדעי הוא בסיס להתמצאות בעולם ולשלל תחומי עשייה ופרנסה, הרבה יותר מכפי שהיה בעבר. אי אפשר לצוות \"אהב את המלאכה\" ללא הבסיס המדעי הנדרש למימוש האהבה. המשנה מדברת על יחס חיובי ללימוד המדעים (וודאי שמתנגדת לשלילתו), והיא מדרגת את המתמטיקה במקום חשוב בתכנית הלימודים. היא אינה רואה בו את עיקר הסעודה, אבל לימוד המדעים הוא חלק בלתי נפרד מהסעודה. עם זאת, אין היא נותנת תשובה לגבי חלוקת ההשקעה בתחומים השונים במונחי זמן ועלות. משנתנו ודאי הייתה מתנגדת לגישה שכונתה כאן באופן כללי \"מסורתנית\", אך אין בה תשובה חינוכית מלאה כיצד לשקלל את המרכיבים החיוניים של תכנית לימודים משולבת. "
                ]
            ],
            [
                [
                    "<b>בן זומה</b> – בן זומא היה מבכירי תלמידיו של רבי עקיבא בדור יבנה, ואחד מארבעה שעליהם מסופר שנכנסו לפרדס. הוא לא זכה להיסמך ולהיקרא \"רבי\" בגלל ההפרעות הקשורות למרד בר כוכבא.",
                    "<b>אומר אי זה הוא חכם הלמד מכל אדם שנאמר מכל מלמדי השכלתי</b> (תהלים קיט צט)<b> – </b>בחלק מעדי הנוסח השלימו את הפסוק, ואין בכך צורך. במקרה זה הפסוק מצוי בכל עדי הנוסח. ההנחיה אינה חוזרת במקורות הקדומים, אך אם תורשה לנו הערה אישית, ודאי שדברי התנא הם דברי חכמה. השאלה היא מסוג שאלות החכמה, והתשובה כל פעם מפתיעה במקצת. סוג דומה של שאלות מוצג באיגרת אריסטיאס, אך אין בה הקבלות ישירות למשנתנו.",
                    "<b>אי זה הוא גיבור הכובש את יצרו שנאמר טוב ארך אפים מגבור ומושל ברוחו מלכד עיר</b> (משלי טו לב)<b> – </b>גם כאן הפסוק מצוי בכל עדי הנוסח, והוא כנראה חלק מהמימרה המקורית.",
                    "<b>איזה הוא עשיר השמח בחלקו שנאמר יגיע כפיך כי תאכל אשריך וטוב לך</b> (תהלים קכח ב) – כל המאמר נבנה סביב הפסוק בירמיהו ט כב: \"כה אמר ה' אל יתהלל חכם בחכמתו ואל יתהלל הגבור בגבורתו אל יתהלל עשיר בעשרו\". המבנה המשולש נפגע במהלך השתלשלות המסורת. הוא כלל פסוק מוצא מירמיהו, היגד של בן זומא ותמיכה מפסוק נוסף. זה הסדר במדרש מתוחכם שקיים בספרות חז\"ל במסורות מעטות. כך, למשל, המבנה בהגדה של פסח<sup class=\"footnote-marker\">1</sup><i class=\"footnote\">ספראי וספראי, הגדת חז\"ל, עמ' 129-128. </i>. אם כך הוא הרי שזו אחת המימרות הבודדות במסכת אבות הבנויה סביב פסוק ודרשתו, בניגוד לרוב המשניות שאין בהן דרשת הכתוב והפסוק נוסף בשלב מאוחר יותר.",
                    "<b>הסתפקות במועט או אספקה עצמית (התנגדות לכלכלת שוק)</b>",
                    "לכאורה ההיגד קורא להסתפקות במועט ואומר לאדם שלא יבקש לעצמו תוספת רכוש. ברם, אם כך הפסוק אינו מתאים כלל ועיקר, שהרי \"חלקו\" אינו מקביל ל\"יגיע כפיו\" אלא בדרך פרשנות מרוחקת. אלא שפירוש המימרה שונה. איזהו עשיר, מי שמסתפק בתוצרת הגדלה בחלקתו. חלקו איננו \"רכושו\" אלא השדה שלו, החלקה שלו (חקל בארמית ובערבית הוא שדה). ההיגד קורא להסתפקות מייצור עצמי, שנאמר \"יגיע כפיך\" תאכל ולא הבא ממסחר. לפנינו אחת מסדרת מימרות הקוראת לייצור עצמי, מצדדת במשק אוטרקי ומתנגדת למסחר. מימרות נוספות ברוח זו מצויות בספרות, כגון \"רבי אחאי בן יאשיה אומר הלוקח תבואה מן השוק, למה הוא דומה? לתינוק שמתה אמו ומחזירין אותו על פתחי מיניקות אחרות ואינו שבע. הלוקח פת מן השוק למה הוא דומה? כאלו חפור וקבור. האוכל משלו דומה לתינוק המתגדל על שדי אמו\" (אבות דרבי נתן, נו\"א פ\"ל, עמ' 90). כן דורש בעל ספרי דברים: \"דבר אחר ה' בדד ינחנו, עתיד אני להושיב אתכם בנחת רוח בעולם. ואין עמו אל נכר, שלא יהו בכם בני אדם עסוקים בפרקמטיא של כלום\" (ספרי דברים, שטו, עמ' 358). כן מייעץ רב הבבלי לבנו שירוויח קב (כמות קטנה) משדהו ולא כור (30 סאה = 180 קב) משכר. כמו כן: \"דיו לאדם שיתפרנס מחלב גדיים וטלאים שבתוך ביתו\" (בבלי, חולין פד ע\"א). בעל צוואת יששכר גם הוא מתאר שלעתיד לבוא יסטו בני ישראל מדרך הישר ויעסקו במסחר (ו 2-1). לחשיבה אוטופית זו מקבילות נוספות, ולא מנינו אלא את חלקן הקטן<sup class=\"footnote-marker\">2</sup><i class=\"footnote\">ספראי, הכלכלה, עמ' 314-305. </i>.",
                    "האם בן זומא משקף מציאות כלכלית שבה יש עדיפות למשק סגור ולאספקה עצמית? לדעתנו באופן ברור למדי התשובה היא שלילית. גם בעולם היווני-רומי רווחה תפיסה זו של עדיפות המשק העצמי. על הקיסר אוגוסטוס סיפרו שלא לבש בגד שליוויה אשתו לא ארגה בעצמה. ברם במקביל פרח בערים היווניות המסחר, ורומא עצמה לא סיפקה את צרכיה בלחם אלא בסיוע המס שגבתה מהפרובינציות. לפנינו מרכיב אוטופיסטי בחשיבה הכלכלית, שריד נשכח מעולם פרימיטיבי שבו היה הסחר מצומצם. גם לאחר שהמסחר התפתח ונוצרה שכבה שלמה של אנשים שלא יצרו מוצרי צריכה ישירים, עדיין נותרה האוטופיה והנוסטלגיה לייצור העצמי. אוטופיה לעולם טוב יותר שבו אין מסחר, ואין חיי שוק המלווה חברות קפיטלסטיות מפותחות.",
                    "בהרבה עדי נוסח (בכתב יד פרמא, בנוסחאות הדפוס ובמעט קטעי גניזה) נוסף \"אשריך בעולם הזה וטוב לך לעולם הבא\". זו דרשה עצמאית (מתגלגלת) למשפט האחרון שבמשנה. כלומר זו תוספת לרעיון, ביטוי להמשך העיון במשנה הערוכה שהייתה מונחת לפני הלומדים.",
                    "משנתנו מצויה באבות דרבי נתן עם רשימת פריטים שונה במקצת, והמסר החכמתי מוסב כמובן לעניין לימוד תורה: \"...ואין גבורים אלא גבורי תורה שנאמר גבורי כח עושי דברו [לשמוע בקול דברו] (תהלים קג כ)...\" (נו\"א פכ\"ג, לח ע\"א), ובנוסח ב מהדורה מקוצרת זהה למשנה (פל\"ג, עמ' 72). כמו כן: \"מי שהוא קורא לשם שמים, ושונה לשם שמים, ואוכל משלו, מיגיעו, עליו הוא אומר 'יגיע כפיך כי תאכל אשריך וטוב לך' \" (תנא דבי אליהו, פ\"ה, עמ' 26). גם כאן מוסבת מימרת חכמה לעניין לימוד תורה.",
                    "<b>אי זה הוא מכובד המכבד את הבריות שנאמר כי מכבדי אכבד ובזי יקלו</b> (שמואל א ב ל) – כבר הערנו שבמסכת אבות רווחת התפיסה שאדם הנוהג כלפי הבריות כנדרש נוהג בכך כנדרש כלפי שמים, ובכלל שאין האדם נדרש לנהוג כלפי האל אלא כדרך שראוי לנהוג כלפי אדם. בכך מציבה המשנה רף ציפיות אנושי, מורא שמים כמורא בשר ודם, ודי בכך (להלן מי\"ב; לעיל פ\"ג מי\"ב; פ\"ב מ\"א; פ\"ג מ\"י). מעניין שגם פרק ב וגם פרקנו מתחילים באותו רעיון. אין כאן דימוי לשוני, אלא דימוי ענייני. "
                ],
                [
                    "<b>בן עזיי</b> – שמעון בן עזאי הוא בן זוגו של בן זומא. הקשר ביניהם ענייני והיסטורי כאחד, פעמים רבות הם מופיעים יחדיו<sup class=\"footnote-marker\">3</sup><i class=\"footnote\">משנה, סוטה פ\"ט מט\"ו; תוס', חגיגה פ\"ב ה\"ג; קידושין פ\"ג ה\"ט, ועוד הרבה. בדרך כלל אין ביניהם מחלוקות הלכתיות והם מביעים דעתם (בדרך כלל כל אחד לחוד) על דברי חכמים אחרים מדור יבנה.  </i>, וגם כאן דבריהם מובאים משנה אחר משנה בגלל הקרבה בשם, בהיסטוריה או במקבילות.",
                    "<b>אומר הוי רץ למצוה קלה ובורח מן העבירה</b> – המימרה קרובה להיגד לעיל (פ\"ב מ\"א), \"הווי זהיר במצוה קלה כמצוה חמורה\", אלא שלמרות המשמעות הקרובה למשנתנו ההנמקה שונה: <b>שמצוה גוררת מצוה ועבירה גוררת עבירה ששכר מצוה מצוה ושכר עבירה עבירה</b> – הנימוק איננו שכל המצוות שוות, אדרבה, המחבר מכיר בכך שיש קלות וחמורות, אם כי אין הוא מסביר מה ההגדרה של מצווה קלה (קלה לעשייה, קלה לעברה, שכרה קל, בלתי חשובה מהותית?). בפירושנו למשנה בתחילת פרק ב דנו באפשרויות השונות. הנימוק גם איננו ש\"אין אתה יודע מתן שכרן שלמצות\" (לעיל פ\"ב מ\"א), אלא שכל מצווה גוררת מצווה אחרת וייתכן שהמצווה הבאה תהיה חשובה ו\"כדאי להשקיע בה\". שכר מצווה מצווה איננו רק שכר משמים. אפשר להבין את המשפט כמשפט רֵאלי. עשיית מצווה גוררת התנהגות ודרך חשיבה ואווירה של קיום מצוות, אווירה שבבוא הזמן הופכת לסביבה הטבעית של האדם ולהרגל של קיום מצוות או עברות.",
                    "המימרה נמצאת בצורה די דומה באבות דרבי נתן: \"לפיכך אמרו חכמים הרחק מחטא הקל שמא יביאך לחטא חמור. הוי רץ למצוה קלה, שיביאך למצוה רבה\" (נו\"א פ\"ב, ה ע\"א). באבות דרבי נתן הרעיון משובץ כהסבר לשיטת הסייג. הסייג הוא מצווה קלה, אך הוא יביא מצווה רבה. במקום אחר בחיבור זה חוזרת המימרה בקיצור ללא תוספות (פכ\"ה, מא ע\"א).",
                    "הרעיון שמצווה גוררת מצווה ועברה גוררת עברה חוזר במקורות, ומצינו לו שני הסברים. הסבר אחד הוא שיש כאן שכר משמים, וזה הצירוף המופיע במשנה. לרעיון זה סדרת מקבילות רעיוניות, ונצטט רק אחת. בסוגריים מרובעים הערות של הדרשן שפוגמות בסדר הטיעון המרכזי; בסוגריים עגולים תרגום ומראה מקום לפסוק \"כי תצא למלחמה... ושבית שביו\" (דברים כא י): \"שנו רבותינו מצוה גוררת מצוה ועבירה גוררת עבירה. 'וראית בשביה אשת יפת תאר' וגו' ['וגלחה את ראשה' (דברים כא יא-יב), כדי שלא תמצא חן בעיניו]. מה כתיב אחריו, 'כי תהיין לאיש שתי נשים' (דברים כא טו), שתי נשים בבית, מריבה בבית, ועוד 'האחת אהובה, והאחת שנואה', או שתיהן שנואות, מה כתיב אחריו, 'כי יהיה לאיש בן סורר ומורה' (דברים כא יח), כל מאן דנסיב יפת תואר נפיק מינייהו בן סורר ומורה (כל מי שנושא אשת יפת תואר, יוצא מהם בן סורר ומורה). שכן מצינו בדוד, על שחמד מעכה בת תלמי מלך גשור בצאתו למלחמה, יצא ממנו אבשלום, שביקש להרוג אותו, ושכב עם נשיו לעיני כל ישראל ולעיני השמש, ועל ידו נהרגו כמה רבבות מישראל, ועשה מחלוקת בישראל, ונהרג שמעי בן גרא\" (תנחומא בובר, כי תצא א, עמ' יז; תנחומא, כי תצא א א; דברים רבה, כי תצא ו, ועוד). הדרשן מתאר סדרת עברות שאחת נגררת מזולתה, כתוצאה \"טבעית\" של המעשה הראשון, וקצת בסיוע משמים.",
                    "דיני המלך",
                    "לא נעסוק בשני המדרשים המרתקים, אלא שאי אפשר שלא להעיר שכל רשימת המעשים בעמודה הימנית אינם מעשי חטא אלא מעשים שהתורה התירה, אלא שחכמים ראו בהם פסול, כולל ריבוי נשים (ראו המבוא לקידושין). התוצאה הסופית היא עברה ואסון (בן סורר ומורה), אך לא של האב החוטא אלא של הבן. כלומר בתחילה יש שם \"עברה גוררת עברה\", ובהמשך עברה גוררת אסון. עוד יש להעיר שהקורא את הדרשה ברצף מתרשם שהעברה הראשונה היא עצם המלחמה, ושוב התורה מתירה זאת, והיחס השלילי למלחמה משתמע רק מדברי חכמים. בניגוד לעברות האחרות שדעת כלל החכמים לא הייתה נוחה מהן, אין הסתייגות כוללת של חכמים מיציאה למלחמה.",
                    "גם הדרשות על דוד אינן בבחינת \"עברה גוררת עברה\". הגדרת מעכה בת תלמי כאשת יפת תואר היא כמובן דרשה, אך דרשה שהיא \"לגיטימית\" בעולמם של חכמים. דוד עשה עברה בכך שנשא את מעכה, ואולי גם אהב במיוחד את אבשלום ואת אמנון. יתר העברות אינן של דוד אלא הן חטאים כבדים של אבשלום, בבחינת עברה (קלה, שאין בה ממש איסור) גוררת אסון נורא.<sup class=\"footnote-marker\">4</sup><i class=\"footnote\">למען האמת לא כתוב שהיא שבוית מלחמה אלא שהיא בת מלך משועבד, אבל זו יכולה להיות הרחבה פרשנית-דרשנית רגילה. </i>",
                    "ההסבר השני ל\"עבירה גוררת עבירה\" הוא שאין כאן שכר משמים, אלא תוצאה פסיכולוגית של התרגלות לחטא או למצווה, כמו ששנינו: \"תחילתו של חטא הוא דומה לחוט של כוכיא, אבל סופו היות כעבות העגלה חטאה. רבי אומר העושה מצוה אחת לשמה אל ישמח לאותה מצוה, לסוף שגוררת מצות הרבה. והעובר עבירה אחת אל ידאג לאותה עבירה, לסוף שגוררת עבירות הרבה. שמצוה גוררת מצוה ועבירה גוררת עבירה\" (ספרי במדבר, קיב, עמ' 120; תנחומא בובר, ויקרא י, עמ' 6). יש לקרוא את שתי הדרשות ברצף: הראשונה מדברת על החטא הגדל עם הזמן וההרגל, והשנייה קושרת זאת לביטוי \"מצוה גוררת מצוה\", וכן בסדרת מקבילות.",
                    "כפי שהערנו בפ\"ב מ\"א אפשר לפרש את המימרה על רקע תורת \"דרך ארץ\", שכל המצוות שוות. ",
                    "להלן במי\"ז תוצג משמעות נוספת למשפט. שם נתפסת המצווה עצמה כסוג של שכר, וממילא שכר מצווה הוא עוד מצווה, וכך האדם זוכה לתקופה של אושר פנימי, בזכות עשיית המצוות."
                ],
                [
                    "<b>הוא היה אומר אל תהי בז לכל אדם</b> – ל\"אל תהי בז\" שתי משמעויות. האחת היא אל תבוז, כלומר אל תבטל אדם, שכן לכל אחד יש מקום ותפקיד וזמן שבו יתבטא ערכו. המשמעות האחרת היא אל תבזה אדם, שכן לכל אחד מגיע כבוד בשל תפקיד או יכולת שתתגלה בו.",
                    "<b>ואל תהי מפליג</b> – לפי המקבילה הכוונה אל תבטל במחשבתך, <b>לכל דבר שאין לך אדם שאין לו שעה</b> – בכל אדם טמונה יכולת שעשויה להתגלות. אולי פעם יתברר שלאיש יש תפקיד גדול או יכולת חשובה הטמונה בו. אין במשנה ביטוי לחובת הכבוד לכל אדם באשר הוא אדם. יש לכאורה מי שאינו ראוי לכבוד (ראוי לבוז, ואולי אף מותר לבזותו), אלא שהדבר אסור (בלתי ראוי) משום שאינך יודע את יכולתו האמִתית של אדם. ",
                    "<b>ואין לך דבר שאין לו מקום</b><b> – </b>לכל דבר תפקיד, ואין לזלזל בשום דבר. ההיגד של בן עזאי מתאים כדרשה לפסוק בקהלת \"לכל זמן ועת לכל חפץ תחת השמים\" (ג א). הפסוק עצמו עוסק בקביעה אחרת, שלכל אירוע יש זמן מתאים. יש מועד המתאים ללידה (בצעירותה של אישה) ויש זמן למות (בזקנותה), וכן הלאה. אך הניסוח במשנתנו עשוי להיות מדרש לפסוק זה. במדרש המאוחר אלפא ביתא דבן סירא הסבר מעניין למשנה, וזאת מבלי להזכירה:",
                    "\"מפני מה הקב\"ה ברא בעולמו צירעין ועכביש שמפסידין ואין בהם הנאה? אמר לו פעם אחת היה דוד מלך ישראל ע\"ה יושב בגנו וראה צירעה אוכלת עכביש, ובא שוטה ובידו עץ והיה מגרשם. אמר דוד לפני הקב\"ה רבש\"ע מה הנאה באלו שבראת בעולמך. צירעה אוכלת דבש ומשחתת ואין בה הנאה? עכביש יארוג כל השנה ולא ילבשנו? שוטה חסר דעה מזיק את הבריות ואינו יודע יחודך וגבורתך ואין בו הנאה לעולם. אמר לו הקב\"ה דוד! מלעיג אתה על הבריות תבא שעה ותצטרך להם ותדע למה נבראו. ",
                    "וכשנחבא במערה מפני שאול המלך שלח הקב\"ה עכביש, וארגה על פי המערה וסגרה אותו. בא שאול וראה ארוג אמר בודאי לא נכנס אדם, הנה שאם נכנס היה קורע הארוג לקרעים והלך ולא נכנס לשם. וכשיצא דוד וראה העכביש נשקה ואמר לה ברוך בוראיך וברוכה את. רבש\"ע מי יעשה כמעשיך וכגבורתיך, שכל מעשיך נאים. ",
                    "ולפני אכיש עשה עצמו שוטה לפני אנשיו. והיתה בת אכיש שוטה ומשוגעת, כיון שהביאוהו אליו אמר להם מלעיגים אתם אותי! בשביל בתי שהיא שוטה הבאתם זה אלי, או שמא 'חסר משוגעים אני'. מיד הניחוהו וברח. והודה לאל על מעשיו, שכל מה שברא בעולם יש בו הנאה. ובזמן שמצא דוד לשאול שוכב בצהרים, והיה אבנר שוכב בפתח ראשו בפתח אחר ורגליו זקופות. בא ונכנס מבין רגליו, ונטל צפחת המים, וכשבא לצאת מבין רגליו פשט אבנר רגליו וכסהו בם. והיו עליו כשני עמודים גדולים. ובקש רחמים מי\"י, ו'אמר אלי אלי למה עזבתני', באותה שעה עשה לו נס ושלח לו צירעה ונשכה רגלי אבנר וזקפן, ויצא דוד ושבח להקב\"ה, ולא ראוי לבן אדם להלעיג במעשה האל\".",
                    "אם כן לכל בריאה יש תפקיד, ויבוא העת והיא תמלא את התפקיד ותציל את המצב. ",
                    "הרעיון שלכל אדם יש שעה הוא רעיון הלניסטי במוצאו. בחברה ההלניסטית רווחה הדעה שלאדם או לאומה יש זמן שהשעה משחקת להם, ואז המזל פוקד אותם. על בסיס זה תלויה תורת המזלות ההלניסטית. ספר מכבים ב כתוב כולו על בסיס הנחה זו. ברמה התאולוגית רעיון זה סותר את תורת הגמול המקראית וזו של חז\"ל. אמנם כמו שראינו לעיל (פ\"א מ\"ג) נחלקו חכמים כיצד ומתי ה' גומל לברואיו, אבל לכל הדעות הגמול מתוכנן ויהיה לו מקום וזמן, ואילו עתה מדובר במצב רוח זמני ומקרי שבו אלת המזל מאירה פנים לאדם ברגע מסוים (פשוטו כמשמעו). למרות הגוון האלילי, או הבלתי תאולוגי, של אמונה זו היא מוכרת בספרות חז\"ל: \"שלשה דברים צוה אחיתופל את בניו. אמר להם אל תמרדו במלכות בית דוד... ואל תשאו ותתנו עם מי שהשעה משחקת לו\" (ירו', סנהדרין פ\"י ה\"ב, כט ע\"א-ע\"ב), ובדומה לו: \"והוי משתדל<sup class=\"footnote-marker\">5</sup><i class=\"footnote\">התלמוד פירש שכדאי לעשות שותפות עם אדם כזה. </i> עם אדם שהשעה משחקת לו\" (בבלי, פסחים קיב ע\"א). בצורה ברורה עוד יותר מצוי הרעיון בסוגיה בבלית אחרת: \"אם ראית רשע שהשעה משחקת לו אל תתגרה בו, שנאמר: 'יחילו דרכיו בכל עת' \" (בבלי, ברכות ז ע\"ב; מגילה ו ע\"ב).",
                    "ראוי לציין שהרעיון הזר כל כך לרוח המונותאיסטית וליהדות של חז\"ל מוצא ביטוי יתר דווקא בתלמוד הבבלי שהיה אמור להיות מושפע פחות מהירושלמי מהרוח ההלניסטית. הרעיון מודגש גם במדרשים בתר-תלמודיים, כאלפא ביתא דבן סירא, שהתפתחו בסביבה נוצרית. אך זו פרשה נפרדת שמן הראוי לבדקה."
                ],
                [
                    "<b>רבי לוייטס איש יבנה</b> – רבי לויטס היה חכם בעל חשיבות משנית מאוד, הוא נזכר רק בעוד כמה מדרשים מאוחרים ואין ממנו דברי הלכה. שיבוצו ברשימה זו מצביע על כך שהוא בן דור יבנה, אולי מצעירי החכמים. כפי שאמרנו לעיל (פ\"א מ\"ד) ייתכן שהיה מהאישים החשובים ביבנה האזרחית (לא בבית המדרש), שכן הכינוי \"איש מקום פלוני\" מלמד, אולי, על מעמד חברתי מוביל. זו פרשנות אפשרית, אך אין לה ראיה מסייעת.",
                    "<b>אומר מאד מאד הוי שפל רוח שתקות אנוש רימה</b> – עתידו העגום של האדם מופיע בתחילת החטיבה במאמר של עקביא בן מהללאל בראשית פרק ב \"לאן אתה הולך\", שהתפרש \"הולך למקום רימה\". שני החכמים משתמשים באימת המוות והריקבון כדי לקרוא לאדם שלא להתגאות במעשיו ובהישגיו. ",
                    "<b>רבי יוחנן בן ברוקה אומר</b> – רבי יוחנן בן ברוקא למד בדור יבנה אצל רבי עקיבא: \"מעשה ברבי יוחנן בן ברוקה ורבי אלעזר חסמא שהיו מהלכין מיבנה ללוד והקבילו רבי יהושע בבקיעין<sup class=\"footnote-marker\">6</sup><i class=\"footnote\">בקיעין, או פקיעין בעדי נוסח אחרים, אמורה להיות בין יבנה ללוד, ואין לה עניין עם פקיעין שבגליל; ספק אם זו שבגליל הייתה קיימת. </i>\" (ירו', חגיגה פ\"א ה\"א, עה ע\"ד; סוטה פ\"ג ה\"ד, יח ע\"ד). מכל מקום, רבי יוחנן שלנו למד ביבנה.",
                    "בדרך כלשהי שרד רבי יוחנן את גזרות הדת ואת האסונות בימי מרד בר כוכבא והמשיך את פעילותו בגליל בדור אושא. עם זאת הוא ממעט במגע עם ראשי דור אושא שבדור יבנה היו תלמידים צעירים (רבי מאיר, רבי יהודה ודומיהם). האם אלו פערי גיל בלבד או שמא הם הסתייגו משום מה מרבי יוחנן ששרד את המרד ללא פגע וללא צורך לברוח? מכל מקום, גם בנו (הנזכר במשנה הבאה) עוד למד ביבנה, כמו ששנינו: \"אמר רבי ישמעאל בי רבי יוחנן בן ברוקא: אני שמעתי בכרם ביבנה\" (תוס', יבמות פ\"ו ה\"ו; ספרי דברים, רמז, עמ' 276; בבלי, יבמות מב ע\"ב; עה ע\"א, ועוד). לפי מסורות האמוראים חי רבי יוחנן ופעל בבית שערים, כמו ששנינו: \"אמר רבי ישמעאל בנו של רבי יוחנן בן ברוקה, מעשה שירד רבי יוחנן בן נורי אצל רבי יוחנן בן ברוקא אבא לבית שריי<sup class=\"footnote-marker\">7</sup><i class=\"footnote\">בית שערים. </i>, והראהו גיבי<sup class=\"footnote-marker\">8</sup><i class=\"footnote\">גב מים. </i>, שלא היה בו אלא שלשת לוגין מים והיו הגשמים מטפטפין ויורדין\" (ירו', תרומות פ\"ח ה\"ו, מו ע\"א<sup class=\"footnote-marker\">9</sup><i class=\"footnote\">ברם בתוספתא תרומות פ\"ו ה\"ז רבי יוחנן בן נורי הוא שהתגורר בבית שערים. לפי מסורות אחרות פעל רבי יוחנן בן נורי בגניגר, בצפון עמק יזרעאל, וצריך עיון. </i>).",
                    "<b>כל המחלל שם שמים בסתר נפרעים ממנו בגלוי</b> – \"מחלל שם שמים\", והיפוכו \"מקדש שם שמים\" או \"מקדש ה' \", הוא מונח בעייתי ובלתי מוגדר. קידוש השם התייחד למקרה שאדם מסר נפשו על קיום מצוות, והדגם הקלסי הוא של חנניה, מישאל ועזריה שניצלו מכבשן האש, אלעזר שנהרג על קידוש ה', חנה ושבעת בניה וכיוצא באלו. ברם עיון מדוקדק<sup class=\"footnote-marker\">10</sup><i class=\"footnote\">ספראי, קידוש ה'; בויארין, מרטיריון, ושם ספרות נרחבת. </i> מצביע על ארבעה שלבים ספרותיים-היסטוריים בהתגבשות המונח.",
                    "<b>קידוש ה'</b>",
                    "א. בימי החשמונאים נעשו מעשים שאנו קוראים להם כיום \"קידוש ה' \", או לפחות סופרו סיפורים כאלה, אך המונח \"קידוש ה' \" טרם נקבע, ואף לא הוענקה לו אותה משמעות רעיונית שעליה נדבר להלן.",
                    "ב. בימי האדרינוס וגזרות הדת שוב נעשו מעשים של הרג על היותו של אדם יהודי ועל שמירת מצוות, ונוצר המונח \"קידוש ה' \".",
                    "ג. במקביל היו רדיפות דתיות של הנוצרים שהחלו במאה הראשונה והסתיימו בראשית המאה הרביעית. הנוצרים פיתחו את רעיון \"עדי ה' \", המרטירים; עדי ה' משום שבנכונותם למות הם מוכיחים את אמיתוּת הדת. ענף צדדי יחסית היה של סיפורים על הצלה משמים, והרי זה קידוש ה' עילאי שכן בו האל מראה על נוכחותו והתערבותו. במסגרת ספרותית-אמונתית זו נעשה שימוש במוטיבים יהודיים רבים, כגון הצלת אברהם מכור האש, הצלת חנניה, מישאל ועזריה, סיפור חנה ושבעת בניה ועוד. זאת בנוסף לאין-ספור סיפורים נוצריים על קדושים שנהרגו בגבורה, או ניצלו. המעשים על אלו שפחדו ונכנעו לגזרות כמובן הושתקו<sup class=\"footnote-marker\">11</sup><i class=\"footnote\">מעשי השמד והכישלון זוכים גם בספרות חז\"ל לייצוג מועט יחסית לתפוצתם, אך פה ושם הם מופיעים או נרמזים, ואף היו חכמים שדגלו בפומבי בהשתמדות למראית עין ובאופן זמני, ולא נרחיב בכך. </i>.",
                    "ד. בספרות היהודית התחולל תהליך של עימות עם המיתוס הנוצרי, סיפורי קידוש ה' הועצמו והתגברו, המונחים חודדו, וחלק גדול מהעדויות הקדומות עובד מחדש, רבו ההפרזות והמסר הדתי חודד<sup class=\"footnote-marker\">12</sup><i class=\"footnote\">על שלב זה עמד בעיקר בויארין. מחקרו המדוקדק מרשים, אם כי הוא מתעלם משלב ב ברשימתנו. כלומר העובדה שבספרות האגדה, בעיקר הבתר-תלמודית, הועצם רעיון קידוש ה', אינו מוחק את המעשים שאכן נעשו בימי גזרות הדת שבעקבות מרד בר כוכבא.  </i>. הספרות הנוצרית ואוצר דימויה שימשו כמודל עבור הספרות היהודית. במקביל הועצמה גם הספרות הנוצרית וניזונה חדשות לבקרים ממעשי אונס נוספים שביצע השלטון בקבוצות דתיות שנתפסו כמינות נוצרית. ",
                    "במקביל התפתח המונח \"קידוש ה' \" וחלו בו שינויים מהותיים<sup class=\"footnote-marker\">13</sup><i class=\"footnote\">על כך עמד ספראי, קידוש ה', בלא שהיה מודע למאמרו של בויארין שהתפרסם שבע שנים מאוחר יותר. </i>:",
                    "א) כל פעולה שגרמה לפאר את שמו של הקב\"ה נקראת \"קידוש ה' \", ולמעשה כל מצווה וכל התנהגות ראויה היא קידוש ה'.",
                    "ב) מעשה נס שנעשה בפומבי (הצלה ממוות, כמו חנניה, מישאל ועזריה) ופרסם את שמו הגדול של ה' וטיב עצמתו מכונה \"קידוש ה' \".",
                    "ג) נכונות למות, מונח המתרגם את המרטיריון הנוצרי, מכונה \"קידוש ה' \". מונח זה נמצא בשימוש רק בספרות התלמודית. ",
                    "\"חילול ה' \" הוא היפוכו של \"קידוש ה' \", אך הוא לא הפך להיפוך של כל המשמעויות שמנינו. כך, למשל, היעדר נס ואי הצלה של הנאנס לעבור על המצוות אין בו קידוש ה' במובן השני, אך גם איננו חילול ה'. גם המרת דת איננה חילול ה'. ממילא נשארה רק המשמעות השנייה: עברה, או התנהגות לא ראויה, הגורמת למסתכל מן הצד להסתייג מדת ישראל בגלל התנהגותו של יחיד. כך, למשל, קובלת שרה שאם ישמעאל יסית את יצחק לעבודה זרה יהא זה חילול ה' (בן למשפחת אברהם עובד אלילים), ואילו אברהם סבור שגירוש הגר ייתפס כמעשה לא אנושי ויגרום לחילול ה' (תוס', סוטה פ\"ה הי\"ב ומקבילות). כמו כן פקפוקו של משה האם ה' יכול לפרנס את כל בני ישראל במדבר הוא בבחינת חילול ה' (תוס', סוטה פ\"ו ה\"ו – תצוטט להלן), וכן הגוזל מנכרי (תוס', בבא קמא פ\"י הט\"ו)<sup class=\"footnote-marker\">14</sup><i class=\"footnote\">ובמקביל, מי שדן נכרי בדרך ראויה גורם לקידוש ה'. זו מחלוקת רבי ישמעאל ורבי עקיבא (בבלי, בבא קמא קיג ע\"א). </i>. כל ההסברים שיש במקורות לחילול ה' מדברים למעשה על עברות סתם, וכל עברה ומעשה לא ראוי הם חילול ה', אך אם יש בהם פרסום שלילי, כזה הגורם לאנשי חוץ לזלזל בדת ישראל בגלל מאמיניה – הרי זה חילול ה' מובהק יותר. נסיים בהיגד מתנא דבי אליהו המתייחס למשנתנו: \"מי שיש לו שתי נשים, לאחת מקיים שארה כסותה ועונתה, לאחת [אינו] מקיים, עונש גדול יש שם. וכל שאינו מודה בדברים הללו, ואינו רוצה בתוכחות, עליו הכתוב אומר, 'מסיר אזנו משמוע תורה' (משלי כח ט), ושנו חכמים במשנה, 'המחלל שם שמים בסתר נפרעין הימנו בגלוי, אחד בשוגג ואחד במזיד בחילול השם' \" (פי\"ד, עמ' 68). מי שאינו דואג לשוויון בין נשותיו הרי זה חילול ה', ואם אינו שומע לתוכחה בעניין – הרי זה חילול ה' מובהק עוד יותר.",
                    "המינוח \"חילול ה' בסתר\" קשה: הרי כל מהותו של חילול ה' הוא הפרסום השלילי! על כן מסביר הרי\"ש שמדובר במעשה שלוּ נעשה בפומבי היה בו חילול ה'. אך אין צורך בהגדרה מורחבת זו, כפי שמגדירה התוספתא: \"דרש רבי עקיבא 'הצאן ובקר ישחט להם ומצא להם', וכי מספיק להם 'אם את כל דגי הים' וגו', וכי הוא מספיק להם? כגון שנאמר 'ואם לא תמצא ידה די שה', וכי איזו קשה, זו או 'שמעו נא המורים', הוי אומר זו קשה יתר משמעו נא המורים, אלא שמחלל שם שמים בסתר מחסכין עליו, בגלוי נפרעין ממנו. זה שבסתר חיסך עליו המקום. רבי שמעון בן אלעזר אומר אף זו שבסתר לא חיסך עליו המקום, שנאמר 'עתה תראה היקרך דברי אם לא' \" (סוטה פ\"ו ה\"ז). אם כן משה פקפק פעמיים בכוחו של ה', וזה חילול שם שמים. אלא שפעם אחת הוא עשה זאת בשיחה חסויה עם ה', וזה בסתר, ואילו פעם שנייה עשה זאת בגלוי. רבי עקיבא סובר שחילול שם ה' בסתר אינו סיבה לעונש, ורבי שמעון בן אלעזר סבור שזו סיבה לעונש. משנתנו כרבי שמעון בן אלעזר, אף על פי שרבי יוחנן בן ברוקא היה קרוב לרבי עקיבא.",
                    "<b>אחד שוגג</b> [<b>ו</b>]<b>אחד מזיד בחילול השם</b><b> – </b>זו מימרה חריגה, שהרי בכל התורה שוגג איננו כמזיד אלא לעניין נזיקין, שאדם מחויב במצוות זהירות, ואם שגג, כלומר פגע מבלי להתכוון, עבר במזיד על מצוות הזהירות. אבל בחילול ה' שוגג כמזיד. הביטוי בא להדגיש את חומרת העברה, ואכן חילול ה' נמנה בכל מקום עם העברות החמורות ביותר."
                ],
                [
                    "<b>רבי ישמעאל</b><b> – </b>ברוב עדי הנוסח נוסף \"בנו\", ואכן רבי ישמעאל הוא בנו של רבי יוחנן בן ברוקא הידוע, והוא המוסר הגדול של תורת אביו.",
                    "<b>אומר הלמד על מנת ללמד</b> – זה מעשה ראוי ביותר, אך לא מספיק, <b>מספיקין בידו ללמוד וללמד</b> [<b>ולעשות</b>] – אמנם הוא לא העמיד את העשייה במרכז, אך אם התכוון ללמד די בכך וה' יסייע בידו גם לעשות. \"לעשות\" משמעו לקיים מצוות, ואולי הכוונה במובן החסידי של \"אנשי מעשה\", כלומר לעשות מעשי חסידות. במרבית עדי הנוסח אין כתוב \"לעשות\", גם בכתב יד קופמן נוספה מילה זו בידי המעתיק הראשון, ללא ניקוד, כלומר הוא ראה בה מילה מסופקת, ונדון בכך להלן. ",
                    "<b>הלמד על מנת לעשות</b> – זה הדבר הראוי. אפשר שהכוונה גם לעשות, כלומר הוא לומד על מנת ללמד ולעשות, <b>מספיקין בידו ללמוד וללמד</b> [<b>לשמור</b>] <b>ולעשות</b> – ההבדל בין \"לעשות\" בלבד לבין \"לשמור ולעשות\" אינו מובהק, אך המימרה ברורה. אין בה חידוש או גישה מהפכנית. מי שלומד רק בשביל ללמד ואינו מתכנן \"לעשות\" הדבר איננו ראוי, ובמשניות קודמות דיברו בגנות חכמה שאין בה מעשה. אבל מכיוון שבכל זאת למד ולימד, מספיקין בידו גם לעשות (כך רי\"ש ואחרים). כך בחלק מעדי הנוסח (פ, דפוסים מאוחרים), אבל מצויות גם נוסחאות אחרות ההופכות את המימרה לנועזת ומרתקת. בכתב יד קופמן נכתב \"אין מספיקין בידו\" והמילה \"אין\" נמחקה בידי מעתיק; אפשר שהמעתיק הראשון טעה, אבל נוסחה זו קיימת גם בשני קטעי גניזה קדומים. באותם שני קטעי גניזה (3, 24)<sup class=\"footnote-marker\">15</sup><i class=\"footnote\">הרשב\"ץ אומר: \"רבינו שלמה משנה הגירסא וגורס 'אין' \". אם כן בגרסתו המילה הופיעה, והוא מחקה מתוך עיונו. </i> המילה \"לעשות\" מצויה, אם כן שתי מילים מפוקפקות בטקסט. כך נוצרו ארבע גרסאות שההבדל ביניהן רב:",
                    "1. הנוסח המצוי, כמו שפירשנו;",
                    "2. דפוס ראשון, רמב\"ם ועוד:",
                    "א. הלומד על מנת ללמד מספיקין בידו ללמוד וללמד,",
                    "ב. והלומד על מנת לעשות מספיקין בידו ללמוד וללמד ולעשות.",
                    "הלומד על מנת ללמד – כוונתו אינה ראויה. מספיקים בידו למלא את כוונתו, אבל רק אותה ותו לא. הוא לא יספיק לעשות, משום שלימוד ללא מעשה אינו ראוי. שוב לא ברור האם \"לעשות\" פירושו שמירה רגילה של מה שלמד, או לעשות \"מעשים טובים\", כלומר מעשי חסידות. מן הסתם הכוונה למעשי חסידות, משום שלימוד ללא כל עשיית מצוות פסול ממש, ולמה יעזרו לו (יגמלו לו מן השמים) ללמד? מדובר, אפוא, במי שלומד על מנת להיות תלמיד חכם חשוב וללמד, ואמנם לימוד תורה לאחרים הוא מצווה רבה, אבל כל הלימוד פסול ובסיסו מעורער.",
                    "3. כתב יד קופמן:",
                    "א.הלומד על מנת ללמד אין מספיקין בידו ללמוד וללמד,",
                    "ב. והלומד על מנת לעשות מספיקין בידו ללמוד וללמד [לשמור<sup class=\"footnote-marker\">16</sup><i class=\"footnote\">\"במשניות שלנו לא גרסינן לשמור, והיא נוסחה מדוקדקת בספרים ישנים\" (רשב\"ץ). </i>] ולעשות.",
                    "לימוד ללא כוונת עשייה פסול ולא יזכה לסיוע משמים. אבל אם למד בכוונת עשייה, אפילו אם לא התכוון ללמד, מספיקים בידו לעשות הכול: ללמוד, ללמד ולעשות. ",
                    "ניסוח זה מדגיש את המעשה שבלעדיו הכול פסול, ואתו הכול ראוי. עם זאת, המעשה מלווה בלימוד. סביר שכאן \"מעשה\" משמעו עצם עשיית המצוות. אדם לומד כדי שיקיים את המצוות כהלכה. ",
                    "4. כתב יד קופמן נוסח שני:",
                    "א.הלומד על מנת ללמד אין מספיקין בידו ללמוד וללמד ולעשות, ",
                    "ב. והלומד על מנת לעשות מספיקין בידו ללמוד וללמד [לשמור] ולעשות.",
                    "מי שלומד ללא כוונת מעשה לא יספיק את הכול (ללמוד, ללמד ולעשות), אבל ייתכן שיספיק חלק מהדברים, ללמוד וללמד, או אולי ללמוד ולעשות. אמנם הכוונה פסולה והוא לא ישיג הכול, אבל ישיג חלק. אפשר שאין להתעמק בנוסח זה, הוא איננו בשני קטעי הגניזה שתמכו בנוסח קופמן הקודם (ק) והוא הרכבה של נוסחאות 3+1.",
                    "גם הנוסח הראשון נראה כתיקון לנוסח הדפוסים. הוא \"צדקני\" וחסר צבע. אין בו רעים וטובים, אלא טובים וטובים מאוד, וכדי לקיימו ולהעניק הבדל בין הטיפוס הראשון לשני נוסף \"לשמור\". ",
                    "הנוסח הראשון השפיע על נוסח התפילה בברכת \"אהבת עולם\": \"ותן בלבנו בינה להבין ולהשכיל לשמוע ללמוד וללמד לשמור ולעשות ולקיים\". המשנה מהווה מקור השראה למימרה בפרק ו מ\"ח. בעל הקטע שם רואה בשני הנזכרים, \"הלומד על מנת ללמד\" ו\"הלומד על מנת לעשות\", דמויות חיוביות ביותר המרכיבות שתיהן את האידֵאל של חכם ראוי. הווה אומר, הוא גרס כנוסח הראשון או השני (ראו דיוננו שם), גרסה שאין בה ביקורת אלא לכל היותר אזהרה לבוחרים בדרך הראשונה.",
                    "במהלך פירושנו הנחנו שהנכונות ללמד היא מעלה טובה<sup class=\"footnote-marker\">17</sup><i class=\"footnote\">כלומר מי שלומד כדי ללמוד, אבל ראוי שיטול על עצמו ללמד אחרים. ואכן זו דרכה של היהדות באופן כללי, והנחה זו מקובלת על הכול. </i>. חכם חייב ללמד אחרים והנמנע מכך אינו נוהג כהלכה. שביב מציע לקרוא ההפך, שהלומד על מנת ללמד פגום משום שאין זה לימוד לשמו, אלא לכוונת כבוד ויוהרה. להערכתנו בספרות חז\"ל תלמיד חכם נדרש ללמד, ואין בכך לימוד שלא למטרה מוצדקת. להלן (פ\"ו מ\"ו) נראה שכך הבין את המשפט גם בעל פרק \"קנין תורה\" (פרק ו הנספח למסכת אבות). כן משמע מתוספתא סוטה (פ\"ח מ\"י) שאדם נדרש ללמוד וללמד ולעשות, וללמד היא מטלה המוטלת על חכם, ולא פגם בתפיסתו. כן משמע ממקורות רבים<sup class=\"footnote-marker\">18</sup><i class=\"footnote\">ראו תוס', כריתות פ\"א ה\"כ, עמ' 562, שם מדמה התנא את החכם המלמד לכוהן העובד בקודש.  </i>.",
                    "המשנה מופנית אל תלמידי החכמים יושבי בית המדרש, ובעיקר אל המוכשרים שביניהם, אלו שבבוא היום יהפכו למנהיגי הדור. עד עתה לא הייתה במסכת אבות פנייה ישירה אליהם, אם כי בין המפרשים, וכבר באבות דרבי נתן, הסבו חלק מהמימרות מהעולם היהודי כולו לעבר העילית הרבנית.",
                    "<b>רבי צדוק</b> – רבי צדוק הוא מראשוני דור יבנה, מאלו המופיעים בזיקה ישירה וחברית לרבן גמליאל. כנראה פעל כבר כחכם בסוף ימי בית שני.",
                    "<b>אומר אל תעשם</b><b> – </b>את דברי התורה. אמנם לא נאמר במפורש שבכך עוסקים, אך המקבילות וההמשך מעידים על כך.",
                    "<b>עטרה להתגדל בהן</b> – כתר, כדי להפוך לאדם מכובד יותר. הלשון היא לשון סמלית. אין להפוך את דברי התורה לכלי להתקדמות חברתית, לשלטון או לכוח, <b>ולא קורדום לאכל מהן</b> – כלי עבודה שבעזרתו מתפרנסים. ברוב הנוסחאות שבדפוסים ובסידורים: \"לחפור בהם\". אין הבדל רעיוני בין הנוסחאות, אלא שהנוסח \"לחפור\" שומר על רמת ההסמלה והנוסח \"לאכול\" משתמש ישירות בנמשל.",
                    "<b>וכך היה הלל אומר ודישתמשו בתגא חלף</b><b> – </b>מי שהשתמש בכתר מת. כלומר, העושה שימוש חברתי או כלכלי ב\"כתר\" התורה מת. רבי צדוק מתייחס למשל זה באמרו \"עטרה\". פרשנים שהתקשו במשפט זה התוקף את המתפרנסים מדברי תורה, פירשו: המשתמש בתלמיד חכם, והוא הפך הפשט.",
                    "<b>האוכל הנאות מדברי תורה נטל חייו מן העולם</b> – כך, פחות או יותר, בכל הנוסחים הטובים, ונוסח הדפוס (נוטל) אין לו מקור קדום.",
                    "המימרה התנאית ברורה. היא מספקת התנגדות לקבלת שכר עבור הוראת תורה, וקל וחומר עבור קיום מצוות הלימוד עצמה. עם זאת, בתוך המשפט מסתתרות שתי הנחות. הראשונה היא שיש סיכוי חברתי לפרנסה המבוססת על לימוד תורה. אולי זה לא מספיק לכלכלה מלאה, אבל לומד התורה ומורי התורה עשויים לקבל טובות הנאה של כבוד (עטרה) או של הכנסות כספיות (קרדום). התנא אוסר על כך, אבל מודה בחצי פה שיש לכך סיכוי חברתי. לעיל (פ\"א מ\"י) נדונה מימרתו של שמעיה \"אהב את המלאכה\", והתחבטנו האם הכוונה שם לתלמידי חכמים. אם כן הרי שהמימרה מבוססת על ההנחה הסמויה שהלימוד עשוי להביא לטובות הנאה. יש להימנע מכך, אך במציאות עשוי הלימוד להפוך לכלי חברתי לתגמולי יוקרה וכבוד. השנייה היא שיש מעטים הנהנים מכבוד התורה, אחרת לא היה מקום לניסוחים החריפים שבמשנה. עמדנו בהרחבה על עמדתם של תנאים באשר לתשלום שכר על הוראת תורה, וראינו שבספרות התנאית יש התנגדות גלויה לכך. בספרות האמוראים ההתנגדות מתרופפת ובימי הביניים היא מתמוטטת לחלוטין, אדרבה, בדבריהם לציבור חכמים מדגישים את המצווה לתמוך בתלמידי חכמים ולראות בכך יעד מרכזי לצדקה, גמילות חסדים וכו'.",
                    "משנתנו הייתה ציר מרכזי בדיון על שכרם של תלמידי חכמים. הרמב\"ם ניצל אותה למתקפה חסרת תקדים על המציאות הקיימת שבה תלמידי חכמים מטילים עצמם על הציבור, ועמיתיו לפרשנות מצדיקים את עמדתו העקרונית אך מסבירים מדוע בכל זאת אין לערער על המנהג הקיים, ומדוע דווקא צריך לחזקו. העימות נמשך עד לדורנו ומשמש כיום מקור לעימות פומבי שכבר מזמן חדל להיות דו שיח והפך למאבק וסמל חברתי. למרות הפיתוי הרב, לא נרחיב בכך.",
                    "במשנה יש היבט נוסף: לא רק הנאה חומרית נאסרה אלא גם הנאה חברתית, \"עטרה להתגדל\". בניגוד להנאה חומרית הרי שחכמים תובעים כבוד לעצמם, ומניחים שהם לא רק ראויים לו אלא גם זוכים לו ובמנות שופעות. לפיכך עלינו להרחיב בכך.",
                    "<b>הרחמן הוא יפרנסנו בכבוד</b><b> – </b><b>תגמולי כבוד</b>",
                    "אחד התגמולים המובהקים המאפיינים שכבת עילית הוא הכבוד, הכבוד שמעניקה החברה למנהיגיה. כבוד, כמו כוח, הוא לא רק תגמול אלא גם אמצעי לביצור עמדותיה של עילית שלטת. הכבוד והחיבה קרובים זה לזה ולעתים קרובות מחוותיהם זהוֹת<sup class=\"footnote-marker\">19</sup><i class=\"footnote\">קנדין ופריס, ריטואל. </i>, אף שכמובן אין זהוּת בין השתיים. הכבוד הוא מצרך בלתי מוגדר. אין לו צריכה מוחשית, והמרכיב הסובייקטיבי של חולק הכבוד ובעל הכבוד הוא בעל חשיבות מרבית. הכבוד בא לידי ביטוי במערכת סמלים, ניתן לכפותם אך לא ניתן לכפות תחושות של אמת, ויש \"לקנותם\" בתנאי שוק רגילים. תאוותו של בן אנוש לכבוד היא טבעית, ואיננה יודעת גבולות. כל חברה מנפיקה סמלי כבוד המתאימים להווייתה, ולעתים סימן כבוד בחברה אחת ייחשב לעלבון עמוק בחברה אחרת. מבחינה כלכלית כבוד הוא מצרך זול, ובדרך כלל אין הוא מחייב הוצאה כספית גבוהה אלא מעט תשומת לב ורצון טוב. הווה אומר, ההיצע של כבוד כמעט בלתי מוגבל, ובמקביל לו גם הביקוש.",
                    "חכמים לא תבעו תגמול כספי, על כל פנים לא תגמול כספי גבוה, כמו כן לא תבעו תגמולי כוח אישיים אלא משמעת להחלטותיה של שכבת החכמים כקבוצה. לא כך הוא המצב בדרישה לכבוד. חכמים תבעו אף תבעו כבוד לתלמידי חכמים – \"הידור\" תלמידי חכמים. המודל הרצוי בספרות חז\"ל הוא שהציבור יכבד את תלמידי החכמים, תלמידי החכמים ינהגו כבוד זה בזה ותלמידים חייבים בכבוד אינסופי לרבם. החכם, לעומתם, ינהג כאילו כל זה אינו נחשב בעיניו, אך אל לו לוותר על הכבוד המגיע לו.",
                    "התביעה לכבוד מנוסחת בצורה פשוטה וברורה: \"מפני שיבה תקום, יכול מפני אשמאי זקן? תלמוד לומר: זקן, ואין זקן אלא חכם... יכול יעמוד בפניו מרחוק? תלמוד לומר: והדרת פני זקן. יכול יהדרנו בממון? תלמוד לומר: תקום והדרת. מה קימה שאין בה חסרון כיס, אף הידור שאין בה חסרון כיס. איזהו הידור? לא ישב במקומו, ולא מדבר במקומו, ולא סותר את דבריו. יכול אם ראהו יעצום עיניו כאילו לא ראהו? הרי הדבר מסור ללב, רבי שמעון בן אלעזר אומר: מנין לזקן שלא יטריח? תלמוד לומר: זקן ויראת מה' אלהיך\"<sup class=\"footnote-marker\">20</sup><i class=\"footnote\">ספרא, קדושים פרק ז הי\"ג-הט\"ו, צא ע\"א; בבלי, קידושין לב ע\"ב - לג ע\"א; תוס', מגילה פ\"ד (ג) הכ\"ד. לדיון ארוך בתוכן ובמקבילות ראו ליברמן, תוספתא כפשוטה מועד, עמ' 1204-1201. </i>. אחד השיאים להלך רוח זה הוא דרשתו של רבי עקיבא: \"את ה' אלהיך תירא – לרבות תלמידי חכמים\" (בבלי, בבא קמא מא ע\"ב ומקבילות)<sup class=\"footnote-marker\">21</sup><i class=\"footnote\">מלשונה ומתוכנה יש להניח שהייחוס לרבי עקיבא מקורי. </i>. המימרה מופיעה רק בתלמוד הבבלי. כמו כן: \"יהי... ומורא רבך כמורא שמים\" (להלן פ\"ד מי\"ב ומקבילות)<sup class=\"footnote-marker\">22</sup><i class=\"footnote\">המשפט מצוטט במקורות מאוחרים כגון שמות רבה, ז יג, עמ' 143. </i>. אפילו הקדוש ברוך הוא עצמו חולק לזקנים כבוד, על אחת כמה וכמה כל אדם (ספרי במדבר, בהעלותך צב, עמ' 93-92).",
                    "הלכה למעשה זכו חכמים לכבוד רב, והעדות לכך היא על דרך השלילה, במקורות הרבים המטיפים לחכם שלא ילמד לשם כבוד אלא לשם שמים: \"שמא תאמר הריני למד בשביל שאקרא חכם, בשביל שאשב בישיבה, תלמוד לומר: לאהבה. למוד מכל מקום וסוף הכבוד יבוא\"<sup class=\"footnote-marker\">23</sup><i class=\"footnote\">ספרי דברים, מח, עמ' 113; מא, עמ' 87; אבות דרבי נתן, נו\"א פ\"מ, עמ' 126 ומקבילות. </i>. הוא אשר אמרנו: לחכם אסור לרדוף אחר הכבוד אך הכבוד רודף אחר החכם, ותגמול הכבוד מובטח לו. רוח זו מנשבת במקורות רבים, כדברי רבי צדוק אצלנו. בספרות התלמודית מצויות עשרות עדויות על תביעותיהם של חכמים לכבוד ומעשים הלכה למעשה המעידים, וחוזרים ומעידים, שחכמים זכו בכבוד הראוי להם. אין מנוס מן המסקנה שבמישור החברתי היה הכבוד התגמול המידי, המוחשי והברור ביותר הניתן לחכמים. אין להסיק מכאן שבכל רובדי החברה רחשו לרב כבוד, ייתכן שהיו חלקים בחברה היהודית שהיו אדישים לתפקיד הרב בחברה. אבל באותם מעגלים חברתיים שבהם חיו חכמים נחשב התואר \"רב\" למעלה יתרה.",
                    "הכבוד לתלמידי חכמים כחלק מן ההוויה החברתית סביב בית המדרש נזכר כבר בברית החדשה. הביקורת שם מעידה על כך שמדובר בתופעה חברתית מקובלת: \"אוהבים להסב ראשונים בסעודות ולשבת ראשונים בבתי כנסיות (<a class=\"refLink\" data-ref=\"Mishnat Eretz Yisrael on Pirkei Avot 1:1:42\" data-scroll-link=\"true\" href=\"/Mishnat_Eretz_Yisrael_on_Pirkei_Avot.1.1.42\">איור 1</a> לעיל, תמונה 1), ושישאלו בשלומם בשווקים, ושיקראו להם בני האדם רבי רבי\"<sup class=\"footnote-marker\">24</sup><i class=\"footnote\">מתי כג 7-6. </i>. גם ספרות חכמים עצמה מציינת נוהגי כבוד אלה ותובעת את ביצועם: \"כיצד היו זקנים יושבין? פניהם כלפי העם ואחריהן כלפי קודש\" (תוס', מגילה פ\"ד [ג] הכ\"א)<sup class=\"footnote-marker\">25</sup><i class=\"footnote\">לישיבה בראש בשעת סעודה ראו: אבות דרבי נתן, נו\"ב פי\"ג, עמ' 31. </i>. ישו, כמו החכמים, מתנגד לסמלי כבוד אך נהנה מהם ומקבלם \"בהבנה\". מחד גיסא הוא מטיף כנגד הסופרים \"החפצים להתהלך באצטלאות ואוהבים את ברכת השלום ברחובות ואת המושבים הראשונים\"<sup class=\"footnote-marker\">26</sup><i class=\"footnote\">לוקס כ 46; מרקוס יב 38; מתי כג 7-5. </i>, ומאידך גיסא הוא מקדם בברכה את האישה הנוסכת שמן לרגליו; הרי זה הידור שיש בו גם ממון, דבר שנאסר במסורת חכמים<sup class=\"footnote-marker\">27</sup><i class=\"footnote\">לוקס ז 38; מתי כו 6; מרקוס יד 3; יוחנן יב 3. </i>. העדויות על כבוד לתלמידי החכמים מרובות יותר בספרות האמוראית מבספרות התנאית. אמנם מעצם ריבוי העדויות עדיין אין להסיק מסקנות חברתיות, שכן יש ליחס זאת לטיבה הספרותי ולגודלה של הספרות האמוראית. מכל מקום, נראה שבימי האמוראים האדירו והגבירו את התביעה לכבוד תלמידי חכמים. כך, למשל, במקורות התנאיים ובדברי מתי מופיעה הדרישה לקום ולקדם את פניו של תלמיד חכמים לשלום. במקבילות האמוראיות הדרישה מתרחבת, להשתחוות ולכרוע לפני תלמיד חכם<sup class=\"footnote-marker\">28</sup><i class=\"footnote\">במדבר רבה, טו יג, לפי כ\"י אוקספורד; תנחומא בובר, בהעלותך כ, עמ' 55; תנחומא, בהעלותך יא. ראו עוד בבלי, סוטה מ ע\"א, הרואה בכריעה ביטוי כבוד כללי לרב ולא הוקרה מיוחדת לרבו המיוחד. </i>, וכן בידינו עדויות לביצוע הדבר הלכה למעשה<sup class=\"footnote-marker\">29</sup><i class=\"footnote\">ירו', כלאים פ\"ט ה\"ד, לב ע\"ב; כתובות פי\"ב ה\"ב, לה ע\"א (רבי חייא לרבי ישמעאל ברבי יוסי); בבלי, יומא נג ע\"א (כלפי רבי יוחנן הארץ-ישראלי). </i>. במקורות התנאיים למדנו ש\"כהן קורא ראשון\" (משנה, גיטין פ\"ה מ\"ח), כלומר עולה ראשון לקרוא בתורה, ואילו האמוראים נטלו זכות זאת לעצמם (ירו', ברכות פ\"ה ה\"ג, ט ע\"ד; בבלי, גיטין נט ע\"ב; כב ע\"א). הלכה זו קשורה כמובן גם לתפיסה הכללית שחכמים הם יורשי הכהונה וחשובים מן הכוהנים<sup class=\"footnote-marker\">30</sup><i class=\"footnote\">ראו הנספח למסכת שקלים. </i>, וממילא הם יורשים את סמלי הכבוד של הכהונה. כל אלו ביטויים חברתיים ברורים להתעצמות סמלי הכבוד בתקופה האמוראית.",
                    "הידור כיצד? כאמור, לכל חברה מחוות סמליות לביטויי כבוד. בתקופת המשנה והתלמוד נעשה שימוש במערכת סמלים פשוטה יחסית וברורה. מן הראוי לעקוב אחר סמלי הכבוד ומשמעותם. יש לחלק את מערכת הסמלים לקבוצות שונות בטיבן: סמלי כבוד ברחוב ובשוק, סמלי כבוד במעמד הציבור (טקסי ציבור ופולחן), סמלי הכבוד בבית המדרש וסמלי כבוד לאחר המוות.",
                    "א. סמלי כבוד ברחוב ובשוק",
                    "1. לעמוד בפני תלמיד חכם העובר ברחוב ולברכו לשלום<sup class=\"footnote-marker\">31</sup><i class=\"footnote\">ספרא, קדושים, פרק ז הי\"ג-הט\"ו, צא ע\"א; בבלי, קידושין לב ע\"ב – לג ע\"א; תוס', מגילה פ\"ד (ג) הכ\"ד. </i>, ובתקופה האמוראית בכריעה<sup class=\"footnote-marker\">32</sup><i class=\"footnote\">במדבר רבה, טו יג, לפי כ\"י אוקספורד; תנחומא בובר, בהעלותך כ; תנחומא, בהעלותך יא. </i>. ",
                    "2. הזקן נכנס ראשון ויוצא ראשון<sup class=\"footnote-marker\">33</sup><i class=\"footnote\">ספרא, שם שם; תוס', שם שם, וראו דיונו של ליברמן, תוספתא כפשוטה מועד, עמ' 1203. </i>.",
                    "3. הזקן ראשון במיקח וממכר ובמשא ומתן (תוס', מגילה פ\"ד [ג] הכ\"ד; ספרי דברים, טו, עמ' 24). בבבל תורגמו מחוות כבוד אלה לתגמולי כסף בפועל; \"נקיטת שוקא\" – הזכות למכור ראשונים את הסחורה<sup class=\"footnote-marker\">34</sup><i class=\"footnote\">בר, אמוראי בבל, עמ' 222 ואילך. </i>.",
                    "4. אסור להעליב ולבזות את החכם. כך, למשל, התביעה שאישה תירק בפני רבי מאיר היא עלבון בלתי סביר ובלתי אפשרי (ירו', סוטה פ\"א ה\"ד, טז ע\"ד).",
                    "5. לחכם עדיפות להשבת אבדה אף יותר מן האב. זכות זו הוגבלה במשנה ל\"רבו\" – ואולי יש לקשור את העניין לסמלי בית המדרש<sup class=\"footnote-marker\">35</sup><i class=\"footnote\">משנה, בבא מציעא פ\"ב מי\"א ומקבילות רבות. בתוספתא, שם פ\"ב ה\"ל, מובא דיון בהגדרת המושג \"רבו\". יש המרחיבים אותו לכלל החכמים, ויש המצמצמים אותו לקשר אישי בבית המדרש בלבד. השוו בבלי, שם לג ע\"א, והשוו דיוננו להלן על קדימות כללית בטקסי ציבור. </i>.",
                    "ב. סמלי כבוד בטקסי ציבור",
                    "1. בבית הכנסת ישבו חכמים בצד ה\"קודש\", פניהם לציבור ואחוריהם לקודש. החכם שדרש ישב על קתדרה (כורסת אבן גדולה), ומסתבר שישב שם גם בזמן התפילה<sup class=\"footnote-marker\">36</sup><i class=\"footnote\">תוס', מגילה פ\"ד (ג) הכ\"ד; מתי כג 2 ומקבילות, והיו גם שהתנגדו לכך, ראו מתי שם; בבלי, מגילה כא ע\"א; סוקניק, קתדרא, וראו מאק, קתדרה, ואיננו מסכימים עם פקפוקיו. </i>. הסופר הנוצרי הקדום יודע לספר על הפרושים היושבים ראשונים ופניהם אל הקהל ויושבים על קתדראות בבתי כנסיות<sup class=\"footnote-marker\">37</sup><i class=\"footnote\">מתי כג 2. הסופר יוצא נגד נוהג זה, אך בכך מעיד על עצמתו החברתית.  </i>. קתדראות כאלו אכן נמצאו, אם כי הממצא אינו מלמד מי ישב עליהן. התוספתא מספרת סיפור דומה לזה שבברית החדשה, אלא שבתוספתא מצדיקים את מה שמתנגד הפרושים מגנה: \"כיצד היו זקנים יושבין, פניהם כלפי העם ואחריהן כלפי קודש\" (תוס', מגילה פ\"ג הכ\"א). התיאור הוא תיאור של כבוד הנדרש על ידי חכמים, ולא רק שזוכה לברכתם אלא הוא כמעט במעמד של הנחיה, או של תיאור המציאות.",
                    "2. טקס מינויו של רבי לוי בסימוניא מתואר כטקס ציבורי שהחכם זוכה בו לכבוד ויקר. רבי לוי עצמו טען שהטקס העבירו על דעתו, מכאן שגם החכם וגם עורך הסוגיה חשו שהייתה שם הפרזה בכיבודים<sup class=\"footnote-marker\">38</sup><i class=\"footnote\">בראשית רבא, פא ב, עמ' 969; ירו', יבמות פי\"ב ה\"ו, יג ע\"א; בבלי, שם כה ע\"א. </i>.",
                    "3. החכם נושא את הדרשה הציבורית בכל שבת, והוא הדין גם בתענית. הדרשה היא, כמובן, משום לימוד תורה, אך היא גם סממן מובהק של כבוד. בזמן הדרשה ניצב מתורגמן ליד החכם<sup class=\"footnote-marker\">39</sup><i class=\"footnote\">קוסובסקי, מתורגמן. </i>. המתורגמן שמע את דברי הרב המקוצרים והסבירם לציבור בהרחבה. ההיגיון הפדגוגי-חינוכי של תפקיד הדרשן לא נמסר במפורש, אך נרמז מהקשרו. חכמים מדמים את מעמד השיעור הפומבי למתן תורה: משה הרב ואהרן המתורגמן (שמות רבה, ג יז, עמ' 143, ומקבילות; בבלי, ברכות כז ע\"ב). לעתים הדימוי הוא לריבון העולם בכבודו ובעצמו הנותן את התורה לעמו. כשם שבמתן תורה דיבר האל עם העם באמצעות משה כמתווך, כך החכם מלמד את הציבור באמצעות מתורגמן (שמות רבה, שם שם, ומקבילות); \"כשם שהדורש יושב ודורש והאמורא אומר לפניו כך אתה תדבר את כל אשר אצוך\" (שמות רבה, ח ג, עמ' 205). מסתבר, אפוא, שהמתורגמן הוא מסממני הכבוד של הרב. אין בכך אולי כדי להסביר את היווצרותו של הנוהג, אך עבור בני התקופה נתן המתורגמן ביטוי לכבוד הרב. גם הקיסר הביזנטיני לא שוחח עם נתיניו ישירות אלא באמצעות מתורגמן.",
                    "4. קדימות כללית בטקסי ציבור: \"ממזר תלמיד חכם קודם לכהן גדול עם הארץ\" (משנה, הוריות פ\"ג מ\"ח, ומקבילות). המשמעות המקורית של הלכה זו אינה ברורה; ייתכן שהכוונה רק לזכותו של תלמיד חכם ליהנות מהשבת אבדה, וכך פירש זאת האמורא רבי אבון. מאוחר יותר הוסבה מימרה זו לזכות כללית וסוחפת של תלמיד חכם לכל כבוד אפשרי (ירו', הוריות פ\"ג ה\"ח, מח ע\"ג).",
                    "5. אנשים רבים קידמו את פני החכם בבואו וליווהו בצאתו. כאשר רבן יוחנן בן זכאי בא קיבלו אותו בני העיירות בתאנים<sup class=\"footnote-marker\">40</sup><i class=\"footnote\">תוס', מעשר ראשון פ\"ב ה\"א; ירו', שם פ\"ב ה\"ג, מט ע\"ב; דמאי פ\"ג ה\"א, כג ע\"ב. </i>, ורבי שמעון בן אלעזר נתקבל בכבוד בבואו למגדל גדר (אבות דרבי נתן, נו\"א פמ\"א, עמ' 131), וסיפורים נוספים<sup class=\"footnote-marker\">41</sup><i class=\"footnote\">שמעיה ואבטליון: בבלי, יומא עא ע\"ב; רבי עקיבא: בבלי, כתובות סב ע\"ב - סג ע\"א; נדרים נ ע\"א. לסיפורים אלה אין מקבילות ארץ-ישראליות, אך סמלי הכבוד הללו היו כבר בתקופת התנאים. </i>.",
                    "ג. סמלי כבוד בבית המדרש",
                    "1. אין לדבר במקומו של רב, ואין לסתור את דבריו. מחוות אלו זהות לפרשנות ההלכתית למונח \"מורא אב\"<sup class=\"footnote-marker\">42</sup><i class=\"footnote\">ספרא, קדושים, פרק ז הי\"ג-הט\"ו, צא ע\"א; בבלי, קידושין לב ע\"ב - לג ע\"א; במדבר רבה, טו יג; תוס', מגילה פ\"ד (ג) הכ\"ד. למורא אב ראו: ליברמן, תוספתא כפשוטה מועד, עמ' 1202, וראו עוד בבלי, ברכות כז ע\"ב המוסיף איסור להתפלל מאחורי רבו. </i>.",
                    "2. הרב ישב במקום מוגבה ותלמידיו על הארץ, מכאן עניין \"המפסע על ראשי עם קדוש\"<sup class=\"footnote-marker\">43</sup><i class=\"footnote\">בבלי, יבמות קה ע\"ב, וראו הדיון לעיל פ\"א מ\"א.  </i>. על התלמידים לגלות כבוד בלי די ולשבת באימה וביראה, \"מורא רבך כמורא שמים\" (להלן, מי\"ב; בבלי, קידושין לג ע\"ב ועוד).",
                    "3. קיימות עדויות שרגליו של הרב נושקו, נרחצו או נוסכו בשמן<sup class=\"footnote-marker\">44</sup><i class=\"footnote\">ירו', פאה פ\"א ה\"א, טו ע\"ד; קידושין פ\"א ה\"ז, סא ע\"ב; בבלי, כתובות מט ע\"ב; סנהדרין כז ע\"ב; בבא בתרא טז ע\"א; לשטיפת רגליו של ישו בשמן: לוקס ז 38; מתי כו 6; מרקוס יד 3; יוחנן יב 3. </i>.",
                    "4. אחד התלמידים שימש את הרב, ובין התלמידים הונהגה מעין תורנות לתפקיד. המשמש ביצע מכלול שירותים אישיים כעבד המשמש את רבו. שימוש תלמידי חכמים נחשב לא רק לטובת הנאה של הרב, אלא גם כדרך מובהקת ללמוד את דרכיו כחלק מלימוד תורה<sup class=\"footnote-marker\">45</sup><i class=\"footnote\">ראו לוין, חכמים, עמ' 36; ספראי, בשלהי, עמ' 184. </i>. המקורות לכך רבים, ודיינו באחד: \"דרך ארץ, תלמיד טוען פנים ומהלך לפני הרב... תלמיד מהלך תחילה והרב אחריו... תלמיד מרחיץ את הרב... תלמיד מלביש את הרב... תלמיד מנעיל את הרב... תלמיד טוען את הרב... הרב ישן ותלמיד עומד לו על גביו...\" (פסיקתא דרב כהנא, ויהי בשלח ח, עמ' 184).",
                    "5. הרב לא לימד את תלמידיו ישירות אלא מסר את לקחו באמצעות מתורגמן<sup class=\"footnote-marker\">46</sup><i class=\"footnote\">לעיל בסמוך. </i>. מסתבר שהדבר נהג בבתי מדרש גדולים בלבד, וכמו המתורגמן בדרשה הציבורית הוא מבטא בראש ובראשונה את כבודו של החכם.",
                    "6. לתלמיד אסור להורות בפני רבו או לחלוק עליו<sup class=\"footnote-marker\">47</sup><i class=\"footnote\">כך מסופר על רבי עקיבא שנזף ברבי יהודה בן נחמן שהעז להרהר אחר מדרש הלכה של מורו ורבו, ספרי במדבר, קמח, עמ' 195, וראו הנספח למסכת ביצה וספראי וספראי, תרבות המחלוקת. המקורות בהערה הבאה הן חלק מהעדויות. </i>, ויחסי כפיפות שררו בין השניים גם לאחר תקופת הלימוד הרשמית<sup class=\"footnote-marker\">48</sup><i class=\"footnote\">ספרא, שמיני, פרשה א הל\"ג, מה ע\"ג; ירו', שביעית פ\"ו ה\"א, לו ע\"ג; גיטין פ\"א ה\"ב, מג ע\"ג; תנחומא בובר, אחרי מות ו ו, עמ' לא; תנחומא, אחרי מות ו ו, ועוד.  </i>. לפני עזיבתו חייב היה התלמיד לבקש את רשותו של הרב ולהיפרד ממנו<sup class=\"footnote-marker\">49</sup><i class=\"footnote\">כגון: ירו', ברכות פ\"ב ה\"ח, ה ע\"ג; קהלת רבה, ז ד. </i>. פרידה זו הפכה, לפחות אצל אמוראי בבל, לטקס מסודר עם כללי נוהל (בבלי, ברכות יז ע\"א), ובהקשר זה חוזר ועולה הדמיון למלך. יש לבקש את רשותו של מלך לפרוש הימנו (בראשית רבה, לה ג, עמ' 331). נראה שמקובל היה טקס נטילת רשות<sup class=\"footnote-marker\">50</sup><i class=\"footnote\">ראו ויקרא רבה, יז ב, עמ' שפג. </i>.",
                    "ד. סמלי כבוד לאחר המוות",
                    "1. עם מותו של תלמיד חכם נערכה לו הלוויה גדולה שכללה טקסי אבל מיוחדים: \"על כל המתים כולן אינו קורע, אלא על רבו שלימדו חכמה, רבי שמעון בן אלעזר אומר: חכם שמת, כל שעומדים בשעת מיטתו קורעין עליו, כל שאין עומדין עליו בשעת מיתתו, אין קורעין עליו. הכל חולצין על תלמיד חכם שמת... מעשה שמת רבי אלעזר חלץ לפניו רבי עקיבא שתי ידיו והיה הדם שותת\"<sup class=\"footnote-marker\">51</sup><i class=\"footnote\">שמחות פ\"ט ה\"א-ה\"ב, עמ' 169-168; אבות דרבי נתן, נו\"א כה, עמ' 81; בבלי, בבא קמא יז ע\"א; סנהדרין סח ע\"א; ראו עוד ירו', בבא מציעא פ\"ב ה\"ז, ח ע\"ד, ומקורות נוספים שבהם באים לידי ביטוי הכבוד וההוקרה לחכם. ראו גם המקורות בהערה הבאה. </i>. המעמד ההלכתי של מות הרב, או \"רבו\", זהה למעמד ההלכתי של מות אב<sup class=\"footnote-marker\">52</sup><i class=\"footnote\">שמחות ט יט, עמ' 175; ירו', מועד קטן פ\"ג ה\"ה, פג ע\"א-ע\"ב; בבלי, מועד קטן כו ע\"א. </i>. ביטוי הלכתי נוסף יש במסורת שגם כוהנים נקראו להיטמא לאחר מותו של רבי, ברם רבי לא היה רק חכם אלא חכם יוצא דופן ונשיא כאחד<sup class=\"footnote-marker\">53</sup><i class=\"footnote\">השוו בבלי, מגילה ג ע\"ב. </i>.",
                    "2. חכם שמת מושיבים \"ישיבה\" על קברו<sup class=\"footnote-marker\">54</sup><i class=\"footnote\">ראו איכה רבה, פתיחתא כה; בבלי, כתובות קג ע\"ב ועוד. הביטוי \"ישיבה\" הוא בעיקרו בבלי. </i>. מסורת כזאת מיוחסת לחזקיהו ולרבי יהודה הנשיא. בבית שערים נמצאו ספסלי ישיבה דמויי בית מדרש מעל מערכות הקברים 14 ו- 20 שנקברו בהן רבנים, ואפשר שלפנינו עדות ליישומה של מגמה זו (<a class=\"refLink\" data-ref=\"Mishnat Eretz Yisrael on Pirkei Avot 4:5:59\" data-scroll-link=\"true\" href=\"/Mishnat_Eretz_Yisrael_on_Pirkei_Avot.4.5.59\">איור 16</a>).",
                    "<img alt=\"איור מס' 16. מבנה ספסלים מעל למערכת הקבורה מס' 20 בבית שערים. במערכת זו נקברו חכמים מבית הנשיא, וכפי שמספרת מסורת חז\" src=\"https://textimages.sefaria.org/mishnat_eretz_yisrael_avot/figure_16.png\">",
                    "3. לעומת כל זאת התנגדו חכמים לבניית מבני הנצחה על קברי חכמים (<a class=\"refLink\" data-ref=\"Mishnat Eretz Yisrael on Pirkei Avot 4:5:61\" data-scroll-link=\"true\" href=\"/Mishnat_Eretz_Yisrael_on_Pirkei_Avot.4.5.61\">איור 17</a>), וזאת בהתאם לעיקרון של \"הידור ללא חסרון כיס\"<sup class=\"footnote-marker\">55</sup><i class=\"footnote\">ספרא, קדושים פרק ז הי\"ג-הט\"ו, צא ע\"א; תוס', מגילה פ\"ד (ג) הכ\"ד; בבלי, קידושין לב ע\"א - לג ע\"א. </i>. מן הראוי להעיר שקברי חכמים לא הפכו לקברי קדושים אלא בימי הביניים, להוציא אולי את קברו של רבי שמעון בר יוחאי (בבלי, בבא מציעא פד ע\"ב)<sup class=\"footnote-marker\">56</sup><i class=\"footnote\">אף זו מסורת בבלית בלבד. על ייחודו של חכם זה כבר הערנו לא אחת. </i>. כך הפך בבבל קברו של רב לקדוש וחולל פלאות כבר בימי שמואל חברו שהאריך ימים אחריו (בבלי, סנהדרין מז ע\"ב)<sup class=\"footnote-marker\">57</sup><i class=\"footnote\">ראו על כך בהרחבה בנספח למסכת ברכות. </i>.",
                    "<img alt=\"איור מס' 17. נפש – מבנה הנצחה. בתמונה מבנה ההנצחה בקאצר א זער ליד מעלול, ראו תמונה 8. מתוך Conder, C. et al., 1881, The Survey of Western Palestine, I, London, p. 322.\" src=\"https://textimages.sefaria.org/mishnat_eretz_yisrael_avot/figure_17.png\">",
                    "<img alt=\"איור מס' 17 א. הנפש בחורבת מדרס. צילם ב' זיסו. לאנשים רגילים בונים מבני כבוד. לתלמיד חכם אין בונים \" src=\"https://textimages.sefaria.org/mishnat_eretz_yisrael_avot/figure_17a.png\">",
                    "בספרי דברים שנינו: \"שמא תאמר הריני למד תורה בשביל שאעשיר בשביל שאקרא רבי בשביל שאקבל שכר לעולם הבא, תלמוד לומר: לאהבה את ה' אלהיכם, כל שאתם עושים לא תהו עושים אלא מאהבה\" (ספרי דברים, מא, עמ' 87). לכאורה הדרשן עוסק בסדרי תגמול, כסף וכבוד, ולא רק בשכר אלא אף בסיכוי להתעשרות. ברם במקבילה בספרי: \"שמא תאמר הריני למד תורה בשביל שאיקרא חכם בשביל שאשב בישיבה בשביל שאאריך ימים לעולם הבא תלמוד לומר: לאהבה...\" (ספרי דברים, מח, עמ' 113)<sup class=\"footnote-marker\">58</sup><i class=\"footnote\">כך בכל כה\"י, וכן בבבלי, נדרים סב ע\"א. </i>. הווה אומר: אל לו לחכם לצפות לתגמולי כסף אלא לתגמולי כבוד בלבד. יש להעדיף את הנוסח השני, שכן בנוסח שנזכר בו ממון מדובר לא רק בתשלום אלא בעשירות, וגם בתקופה שבה תבעו חכמים צדקה, ואף זכו בה, ספק באיזו מידה גם נתעשרו מן התרומה. אם כן הדרשן שולל לימוד תורה בשביל כבוד, אך משקף את המצב שהחכם זוכה לכבוד. כמו כן להלן, בפרק \"קנין תורה\" המאוחר: \"גדולה תורה... אורך ימים בימינה בשמאולה עושר וכבוד\" (פ\"ו מ\"ז). העושר הוא, כאמור, תקוותם של אמוראים, אך בצדו כבוד שעליו אנו שומעים כבר בספרות התנאית.",
                    "הדרישות המופנות אל החכם",
                    "בספרות התנאית לא מצינו היגדים מפורשים המדגישים את הדרישה שתלמידי החכמים לא ינהגו זלזול בכבודם (קהלת רבה, ז טו), אך בספרי מצינו רמז לתופעה: \"זקן ואינה לפי כבודו\" (ספרי דברים, רכב, עמ' 256; בבלי, בבא מציעא ל ע\"א) – זקן פטור מלדאוג לאבדה שלא היה מטפל בה משום כבודו. הבבלי מדגים את ההלכה בסיפור על רבי ישמעאל ברבי יוסי שראה בעזרה לסבל פגיעה בכבודו (בבא מציעא ל ע\"ב). סיפור זה מבטא התנגדות לוויתור על הכבוד, התנהגות המיוחסת לרבי ישמעאל ברבי יוסי. ברם לסיפור אין מקור תנאי, ואין זה בהכרח הפירוש היחיד להלכה שבספרי. באבות דרבי נתן הדברים נאמרים במפורש: \"איסי בן יהודה אומר: מפני מה תלמידי חכמים מתים בלא זמנן? לא מפני שמנאפין ולא מפני שגוזלין אלא מפני שהן בוזין בעצמן\" (נו\"א כט, עמ' 88)<sup class=\"footnote-marker\">59</sup><i class=\"footnote\">השוו לנוסח העוסק בתלמוד תורה ולא בכבוד חכמים המופיע בכתבי יד של המשנה, אבות דרבי נתן, נו\"א פכ\"ו, עמ' 82. ראו הערה יב (באדר\"ן שם) ומקבילות. </i>. הסוגיה הבבלית בדיונה מניחה שחכם המוחל על כבודו אין כבודו מחול (בבלי, קידושין לב ע\"א-ע\"ב), וכן מוסר הירושלמי בשם אביי: \"תלמיד חכם צריך לפרסם את עצמו\" (מכות פ\"ב ה\"ז, לב ע\"א)<sup class=\"footnote-marker\">60</sup><i class=\"footnote\">הביטוי מופיע אמנם בהקשר לעיר מקלט, אך דומה שיש כאן הדגש חברתי. </i>.",
                    "בנוסף לתביעה מן החכם לנהוג באורח מעורר כבוד הרי שמצינו גם תביעות להתנהגות מכובדת בתוך המסגרת הציבורית. בהקשר זה יש לכלול את התביעה או ההנחה שאורח דיבורו של החכם עם הסובבים אותו יהיה שונה ומיוחד מכוח תלמודו (ספרי דברים, שמג, עמ' 400); על תלמיד החכמים להתגורר בסביבה נאותה<sup class=\"footnote-marker\">61</sup><i class=\"footnote\">תנא דבי אליהו רבא, כה, עמ' 138. תביעה המופנית לכל אדם לגור בעיר שיש בה מוסדות ציבוריים בסיסיים (ירו', קדושין פ\"ד הי\"ב, סו ע\"ד) הופכת במסורת בבלית לתביעה המופנית לתלמיד חכם (בבלי, סנהדרין יז ע\"ב, וכן בסדר אליהו זוטא, טז, עמ' 13). הזיקה שבין מסורות בבליות ותנא דבי אליהו מחייבת בירור ודיון, אך לא כאן מקומו. </i> ואל לו לאכול עם עמי הארץ (בבלי, שבת קיד ע\"א ומקבילות); הוא חייב להשתתף עם הציבור בתלאותיו (תנא דבי אליהו רבא, [כה] כג, עמ' 128); אין זה מן הראוי שייכנס לבתי תאטראות (קהלת רבא, ז טו) ועליו להימנע מלתת מעותיו לקופת צדקה של עמי הארץ<sup class=\"footnote-marker\">62</sup><i class=\"footnote\">בבלי, עבודה זרה יז ע\"ב; מסכת כלה, כג, עמ' 161. המסורת בבלית בלבד; בארץ ישראל לא הועלתה, ככל הנראה, התביעה שכל פרנס יהא תלמיד חכמים. </i>. בנוסף לכך, כאמור, נדרשו חכמים להקפיד על גינוני כבוד בבית המדרש. מרבית העדויות מופיעות במסורת הבבלית בלבד, אולם העיקרון שתלמיד חכם חייב להקפיד על כבודו מופיע גם במקורות ארץ ישראל, וכבר בתקופת התנאים.",
                    "4. הלכות ומנהגים דתיים. חכמים רואים עצמם לעתים מכוח תלמודם מחויבים בהלכה שאינה נחלת הציבור כולו. לעתים קרובות הם נדרשים לחומרות מיוחדות, וניתן לראותן כגינוני יוקרה מעמדיים. תלמידי חכמים נקראים להקפיד שלא לעשות מלאכה בתשעה באב (משנה, פסחים פ\"ד מ\"ה), ולבטל את כל נדריה של הבת קודם שהיא עוזבת את בית אביה החכם (משנה, נדרים פ\"י מ\"ד). תלמיד חכם חתן קורא קריאת שמע ועושה עצמו \"יחיד\" (ירו', ברכות פ\"ב ה\"ט, ה ע\"ד), כלומר מיוחד בהקפדה על שמירת הלכות. במשנה נאמר שבתנאים מסוימים ה\"יחידים\" מתענים; במשנה אין היחידים מוגדרים, אך כבר התנאים מזהים את היחיד עם תלמיד החכמים (משנה, תענית פ\"א מ\"ד)<sup class=\"footnote-marker\">63</sup><i class=\"footnote\">לפירוש המונח \"יחיד\" ולזיקתו לתלמיד חכם ראו פירושנו למשנה שם.  </i>.",
                    "מצינו חכמים נוהגים בשונה מן הקהל בתחומי חיים שונים. יתרה מזו, במקביל קיימת גם לעתים ההדגשה שתלמיד חכם שונה מכל אדם ולא כל אחד רשאי להחליט ולנהוג כחכם. כך חלוקים חכמים האם רשאי אדם לקבוע לעצמו שיימנע מלעבוד בתשעה באב במקום שאין זה המנהג המקובל (משנה, פסחים פ\"ד מ\"ה), וכן האם רשאי אדם לעשות עצמו \"יחיד\". הוויכוח התנאי משקף התחבטות בין שיתופו של הציבור הרחב בעמדות יוקרה ובכורה לבין הסתגרותה של השכבה בעמדות מוגדרות לעצמה בלבד.",
                    "על התלמיד או החכם להימנע מרדיפת כבוד, אך זה, גם מובטח לו. יש מקורות המציינים במפורש את טובות ההנאה הכרוכות בלימוד תורה. כך מנסה רבי שמעון בן איסי בן לקוניא לשכנע את רבי אלעזר ברבי שמעון להתמיד בלימודו: \"חכים עבדו יתך, גולתא דדהבא פרסו עלך ורבי קרו לך...\" (בבלי, בבא מציעא פה ע\"א – חכם יעשו אותך, טלית של זהב יפרסו עליך ורבי יקראו לך). המימרות והסיפורים המשווים בין מרכולתו האובדת של הסוחר למרכולתו הזמינה תמיד של תלמיד החכמים הן מוטיב נפוץ. כך \"אדם שהוא לווה מבני אדם ולוקח סחורה, ויוצא לדרך, פעמים שהיא מפסדת אבל התורה אינה כן, אלא לומד אדם מכאן פרק אחד ומכאן פרק אחד הוא מתפרנס בהן, הוי כי לקח טוב\" (תנחומא, תרומה א) . רווחיה של תורה אינם מידיים, אך הם בבחינת ביטוח לטווח ארוך ועדיפים על הכנסות מעסקים אחרים במושגים חברתיים מציאותיים. לימוד התורה הופך ל\"מקצוע\" רווחי. חכמים לא נמנעו, ככל הנראה, מלפרוט אף על נימה זו.",
                    "הכבוד שתלמידי חכמים נדרשים לנהוג בעצמם הוא צדו השני של מטבע הכבוד – תגמולו המובהק של החכם, ושניהם קשורים לזהות המוחלטת בין החכמים ולימוד תורה."
                ],
                [
                    "<b>רבי יוסה אומר</b> – רבי יוסה, או יוסי בכתיב הבבלי, הוא מראשי המדברים בדור אושא, והיה בקבוצת התלמידים של רבי עקיבא שרבי עקיבא לא הספיק לסמכם והם נסמכו בידי רבי יהודה בן בבא. הסיפור הזה מעורר שאלות היסטוריות, ולא נעסוק בהן. לענייננו חשוב רק שהוא מקבוצת המובילים של מרכז דור יבנה. רבי יוחנן בן ברוקה הוא מחכמי דור המעבר בין דורות יבנה לאושא, ועתה המשנה מביאה מחכמי דור אושא ממש.",
                    "<b>כל המכבד את התורה</b> – המונח \"לכבד את התורה\" עמום. רבי יעקב עמדן מפרשו כמכבד את ספר התורה, את החכמים וכדומה. אבל פשוט יותר לפרש שהכוונה ל\"תורה\" במובן כלל המצוות, ו\"לכבד את התורה\" משמעו לשמור ולקיים את מצוותיה. היפוכו של \"מכבד\" הוא \"מחלל\" שבהמשך.",
                    "<b>גופו</b> – כך בכל עדי הנוסח ובעצם המילה מיותרת, <b>מכובד מן</b><b> – </b>ברוב עדי הנוסח \"על\" <b>הבריות</b> – החכם מדרבן את בני הקהילה לקיים מצוות או לכבד את מורי התורה. יהיה מי שיגדיר את המשפט כלחץ חברתי גלוי. מי שממלא מצוות יזכה לכבוד מחבריו.",
                    "<b>וכל המחלל את התורה גופו מחולל מן</b> [<b>נ</b><b>\"</b><b>א על</b>] <b>הבריות</b> – מחלל ומחולל הם ההפך ממכבד ומכובד, במשמעות מזלזל. כאן החכם מנצל את הלחץ החברתי השלילי. ",
                    "מחולל מצוי בין שתי משמעויות עיקריות: להפוך משהו קדוש לחולין, או לזלזל. \"לחלל שם שמים\" הוא לגרום לשם שמים שיהיה מזולזל, ו\"לחלל קודשים\" עשוי לשאת את שתי המשמעויות. "
                ],
                [
                    "<b>רבי ישמעאל בנו אומר</b><sup class=\"footnote-marker\">64</sup><i class=\"footnote\">באבות דרבי נתן, נו\"ב פל\"ד, עמ' 76, אותה מימרה מובאת בשם \"רבי אליעזר בנו\" של רבי אלעזר הקפר. </i>– רבי ישמעאל ברבי יוסי היה מראשי דור רבי. עשיר, מנהיג אזרחי חשוב בציפורי, וחבר שותף לרבי. זו דוגמה לחכם חשוב בנו של חכם חשוב. יש להניח ששתי המשניות הובאו בשל התופעה של אב ובנו, ובין שני הזוגות מופיע רבי צדוק (משנה ה) וקוטע את הרצף. על כן מתבקשת ההשערה שגם רבי צדוק הובא בשל כך שגם הוא בן של חכם חשוב (רבי אלעזר ברבי צדוק) שפעל בשלהי ימי הבית ובראשית דור יבנה, ואולי בנוסח קדמון היו גם דבריו משובצים והוצאו משום שרבי צדוק קדום לחכמים הנזכרים בפרק. אגב, שלושת הזוגות הם של חכמי הגליל: רבי צדוק מטבעון, רבי יוחנן בן ברוקא מבית שערים (?) ורבי יוסי ובנו מציפורי<sup class=\"footnote-marker\">65</sup><i class=\"footnote\">וכן עזריה ובנו רבי אלעזר בן עזריה שהיו כנראה גליליים. </i>. איננו חושבים שזה השפיע על עורך המשנה, אבל אולי זה מאפיין של התופעה שבן ממשיך אחר אביו ושניהם במעמד מרכזי.",
                    "<b>החוסך</b> – נמנע, <b>עצמו מן הדין פורק ממנו איבה וגזל ושבועת שוא</b> – רבי ישמעאל היה דיין מפורסם, ונזכרים כמה וכמה פסקי הלכה שלו בנושאים שונים. ייתכן אפילו שהיה לא רק חכם אלא גם דיין עירוני (להסבר ראו להלן). בהיגד זה הוא למעשה ממליץ לחכמים שלא לעסוק בשיפוט הלכה למעשה. ברור ששופט עומד במרכז הדיון הציבורי וכל פסיקה שלו, במיוחד בחברה קטנה וסגורה, גורמת חיכוך וכעס. השיפוט הוא מטלה שחכמים נטלו על עצמם, וההיגד שלפנינו חריג במיוחד משום שהוא קורא למעשה לחכמים להשתמט ממה שהם ראו כתפקידם העליון. להלן נרחיב בכך. החוויה הזו של דיין הנאלץ לנקוט עמדה בסכסוך בין בני הקהילה הקטנה חוזרת בדברי האמורא הבבלי רבא: \"אמר רבא, מריש הוה אמינא: הני בני מחוזא כולהו רחמו לי. כיון דהואי דיינא, אמינא: מינייהו סנו לי ומינייהו רחמו לי. כיון דחזאי דמאן דמיחייב ליה האידנא קא זכי למחר, אמינא: אם מרחם – כולהו רחמו לי, אי מסנו – כולהו סנו לי\" (בבלי, כתובות קה ע\"ב – אמר רבא, בתחילה הייתי אומר: כל בני מחוזא אוהבים אותי. בעת שנעשיתי דיין, אמרתי: מהם שאוהבים אותי מהם ששונאים אותי. מעת שראיתי שמי שהתחייב לי היום זוכה מחר [בדין אחר], אני אומר: אם אוהבים – כולם אוהבים אותי, ואם שונאים – כולם שונאים אותי).",
                    "<b>והגס לבו</b> – גס לב הוא מי שמזלזל. כך, למשל, אנו שומעים שעבדי הסוטה אינם צריכים להיות נוכחים במעמד השפלת האישה ובדיקתה \"חוץ מעבדיה ושפחותיה, מפני שלבה גס בהן\" (משנה, סוטה פ\"א מ\"ו). \"לבה גס\" הוא בדרך כלל ביטוי לכך שהאישה אינה נזהרת בצניעות בפני עבדיה משום שאין הם נחשבים בעיניה כבני אדם<sup class=\"footnote-marker\">66</sup><i class=\"footnote\">לפירושים אחרים ושלילתם ראו רוזן-צבי, טקס, עמ' 91 ואילך. </i>. בחברה המודרנית הסבר זה נשמע מוזר, אך בחברות של עבדים ומשרתים אנו שומעים על תופעה זו של בני אדם \"מחוקים\", שאינם נחשבים כבני אדם של ממש. אין גם כל איסור לגרותם, שכן אין הם נתפסים כבעלי רצון (וגירוי), אלא בבחינת חפץ. במשמעות זו המונח מופיע במדרש: \"למה הדבר דומה למלך שנשא אשה, והביא הנייר והלבלר משלו, עיטרה משלו והכניסה לביתו. ראה אותה המלך שוחקת לעבד אחד משלו, כעס עליה והוציאה. בא שושבינה אצלו ואמר לו מרי, אי את יודע מהיכן נטלת אותה, לא בין העבדים גדלה? וכיון שגדלה בין העבדים לבה גס בהן?!\" (דברים רבה, פ\"ג יז). הכלה מתרועעת עם עבדים ואינה רואה בכך פריצות, כי לבה גס בהם.",
                    "כמו כן: \"לא תתיחד עמו אלא בפני עדים, אפילו עבד אפילו שפחה, חוץ משפחתה, מפני שלבה גס בה בשפחתה\" (משנה, גיטין פ\"ז מ\"ד ומקבילות). אישה עשויה לקיים יחסי אישות עם גבר זר בנוכחות שפחתה, שכן זו אינה נחשבת בעיניה כבן אנוש מלא.",
                    "<b>בהוריה</b> – הוראה משמעה פסיקת ההלכה או לימוד, כלומר דיון עקרוני בהלכה ללא פסיקה מעשית בין שני מתדיינים, <b>שוטה ורשע וגס רוח</b> – אפשר להבין שלמרות ההמלצה להימנע מליהנות מעצם המינוי לדיין מזהיר החכם המנוסה את הדיין הצעיר שאימת התפקיד לא תגרום לו לזלזל במתדיינים ובדין, או שאמנם כדאי להימנע מהשיפוט אך לא מללמד את הדין עצמו. ",
                    "<b>מערכת המשפט</b>",
                    "חכמים ראו את עצמם כדיינים האולטימטיביים. הם עוסקים רבות בסדרי המשפט, דיני ראיות, דיני עדות, סדרי נוהל, וכמובן גם בנושאים המשפטיים עצמם (סכסוכים כספיים בין אדם לחברו). ברור שהם מורים הלכה בנושאים המכונים בפיהם \"בין אדם למקום\" (בלשוננו דיני פולחן וריטואל), אך גם פוסקים בעימותים בין שני מתדיינים, ואלו הם ה\"דינים\", מונח שגם משנתנו משתמשת בו. עם זאת, בצדק הראו חוקרים כי למעשה לא הייתה לחכמים סמכות פורמלית. הייתה קהילה יהודית אוטונומית שקיימה מוסדות שיפוט, ולעתים כיהנו חכמים במוסדות אלו (או עמדו בראשם), אך המוסד שמאחורי בית הדין היה הקהילה המקומית שנהנתה מסמכות מהשלטון הרומי. חכמים נהנו מכבוד רב, מכריזמה ומהוקרה ציבורית, אך לא הייתה להם סמכות ומנגנון אכיפה. בתקופת המשנה והתלמוד פעלו כנראה שתי מערכות בתי דין, אך חכמים ראו עצמם כבעלי מונופול על השפיטה. לדידם רק להם היה הידע והיו הכלים והלגיטימציה משמים לשפוט ולדון. בפועל הם אף עסקו בתחום זה רבות, עם זאת הם לא נהנו מסמכות חברתית שלטונית. במקביל לבתי הדין של חכמים פעלו בתי דין \"אזרחיים\" של הקהילה. אלו צייתו באופן כללי להלכה, אך ודאי שלא היו בקיאים בה באותה רמה כמו החכמים. חכמים לא הבליטו את התנגדותם לבתי הדין המתחרים. בספרותם הם מנסים להתעלם מהם, וליצור תדמית כאילו מערכת השיפוט הייתה בידיהם. אבל בפועל הם לא שלטו על תפקיד חברתי זה, ואף לא הביעו תביעה חד-משמעית לשלוט עליו, ולא שללו את הלגיטימיות של בתי הדין האחרים<sup class=\"footnote-marker\">67</sup><i class=\"footnote\">ספראי, גבוה מעל גבוה. </i>. בתי הדין העירוניים נזכרים רק ברמז, הם מוצגים כבתי דין של בוררים<sup class=\"footnote-marker\">68</sup><i class=\"footnote\">בהם עוסקת משנת סנהדרין פ\"ג מ\"א; בכורות פ\"ד מ\"ד; ספרי דברים, קמד, עמ' 198, ועוד. </i>. אך בפועל ומבחינה חוקית אלו היו בתי הדין המחייבים, ובתי הדין של חכמים היו בתי דין פרטיים שאליהם פנו מי שבחרו בכך, והיה להם תוקף משפטי של בוררים וכוח חברתי בזכות הכריזמה של חכמים. רבי ישמעאל ברבי יוסי היה דיין מובהק של ציפורי, ואולי הכוונה שהיה דיין עירוני של הקהילה היהודית, או הדיין היהודי בבית המשפט של הפוליס של ציפורי<sup class=\"footnote-marker\">69</sup><i class=\"footnote\">ציפורי של המאה השנייה והשלישית היא פוליס רומית המכונה \"דיוקיסריה\". פעילותו של רבי ישמעאל כדיין עולה ממקורות רבים: ירו', שבועות פ\"ז ה\"ב, לז ע\"ד; בבלי, כתובות קה ע\"ב; סנהדרין לב ע\"ב (אבל ראו ספרי דברים, קמד, עמ' 200). </i> (<a class=\"refLink\" data-ref=\"Mishnat Eretz Yisrael on Pirkei Avot 4:7:8\" data-scroll-link=\"true\" href=\"/Mishnat_Eretz_Yisrael_on_Pirkei_Avot.4.7.8\">איור 18</a>, תמונה 11). ",
                    "<img alt=\"איור מס' 18. ציפורי היהודית. רובע המגורים ובו מקוואות רבים המעידים על מגורי יהודים. צילמה ד' ספראי.\" src=\"https://textimages.sefaria.org/mishnat_eretz_yisrael_avot/figure_18.png\">",
                    "כאמור, חכמים נאבקו בשקט להעברת סמכות השפיטה אליהם, על רקע זה ברור שרבי ישמעאל פועל בעצם \"נגד הזרם\". אמנם אין הוא אומר שחכם רשאי להשתחרר מהתפקיד, אבל הוא נותן לגיטימציה מסוימת לכך, ועל כל פנים מסביר את ההיסוס מקבלת עול דיינות.",
                    "אם כן שתי אפשרויות לקרוא את המשנה, והן תלויות במובן של המילה \"הוראה\" כאן. אם הוראה היא שיפוט – הרי שרבי ישמעאל אומר שחכם הנמנע מלהיות דיין מרוויח הרבה, אבל מי שנענה לפיתוי מזלזל בדברי תורה. אפשרות שנייה היא שהוראה היא לימוד עקרוני של ההלכה, ורבי ישמעאל מצדיק את הנמנע מלהיות דיין אבל דורש זהירות והקפדה בשעת הלימוד והפסיקה העקרונית. "
                ],
                [
                    "[<b>הוא היה אומר</b>]<sup class=\"footnote-marker\">70</sup><i class=\"footnote\">אף הרשב\"ץ לא גרסוֹ: \"אין במשניות 'הוא היה אומר' והכל משנה אחת\". </i> <b>אל תהי דן יחידי</b> – דיני ממונות בשלושה (סנהדרין פ\"א מ\"א), ולפי חלק מהדעות בחמישה<sup class=\"footnote-marker\">71</sup><i class=\"footnote\">לעיל פ\"ב מ\"ח. </i>, <b>שאין דן יחיד אלא אחד</b> – ריבונו של עולם. לכאורה הדברים ברורים: הרי סתם דין הוא בשלושה, ואין אפשרות של דיין יחידי כלל ועיקר. אלא שיש להבין את הדברים לאור האמור לעיל. בנוסף לבית הדין של חכמים פעלו בתי דין עירוניים, ואלו נהגו שלא לפי הכללים. יתר על כן, מכיוון שבתי הדין של חכמים היה להם למעשה מעמד של בוררות, הרי ייתכן שייקבע בורר יחיד. הלכה עקרונית לחוד, ומציאות לחוד. במקרה זה ההלכה העקרונית, זו שבמסכת סנהדרין, אינה משקפת את כל המציאות, ומשנתנו משקפת את התופעה הרגילה. אלא שהחכם פונה לדיין ומשתדל למנוע בעזרתו תופעה זו. עם זאת היו מקרים של דיין יחידי, שכן בתנאים כפי שתיארנו אותם חוסר האחידות היה מרכיב קבוע במערכת. אדם (וקל וחומר חכם) שנתמנה לדיין עירוני נהג בביטחון יתר, וחכם שלא נתמנה לדיין עירוני היה בורר, ומי שבחר בו קיבל עליו דיין יחידי. כך אנו שומעים על חליצה (המחייבת בית דין), והיא נעשית ביחיד<sup class=\"footnote-marker\">72</sup><i class=\"footnote\">בתוס', יבמות פי\"ב ה\"ט, רבי אלעזר ברבי שמעון מספר על רבי ישמעאל שחלץ יחידי, ובבבלי, יבמות קד ע\"א, המוסר הוא רבי ישמעאל ברבי יוסי. כן מסופר בבבלי על אמורא אחר שחלץ יחידי ושמואל מתפעל ואומר \"כמה רב גובריה\" (מה רב חילו); המשפט בא ספק בביקורת ספק בהתפעלות (שם). המעשה התחולל בראשית תקופת האמוראים, בבבל, על ידי חכם שפעל כנראה בסוף תקופת התנאים.  </i>. בתקופת האמוראים התלמודים מסבירים שאם המתדיינים \"קיבלו עליהם\" דיין יחיד הוא רשאי לדון. הירושלמי נותן לכך סדרת דוגמאות ובעיקר בולט רבי אבהו שהיה המנהיג, ואולי גם הדיין העירוני של יהודי קיסריה (ירו', סנהדרין פ\"א ה\"א, יח ע\"א-ע\"ב). בבבלי הניסוח הוא ש\"מומחה לרבים\" רשאי לדון יחידי, והכוונה לדעתנו לחכם שנתמנה לדיין עירוני (סנהדרין ה ע\"א; ראש השנה כה ע\"ב). אם כן, רבי ישמעאל ברבי יוסי בא לשלול מעשה שכבר בימיו היה מקובל, ומאוחר יותר היה מקובל עוד יותר. הוא עצמו מספר על רבי ישמעאל שפסק יחידי (לפי נוסח הבבלי).",
                    "<b>ואל תאמר ק</b>[<b>י</b>]<b>בלו דעתי שהן רשיין ולא אתה</b> – המשנה מופנית לדיין הבכיר בהרכב, אולי לחכם חשוב היושב עם שני דיינים הדיוטות או עם תלמידיו. "
                ],
                [
                    "כל המשנה איננה בסדרת עדי נוסח<sup class=\"footnote-marker\">73</sup><i class=\"footnote\">רשב\"ץ, קטעי גניזה 28, 51, 58. </i>, וספק אפוא אם היא מגוף המשנה או תוספת.",
                    "<b>רבי יונתן אומר</b> – רבי יונתן הוא תלמידו המובהק של רבי ישמעאל, יחד עם רבי יאשיה. שניהם משקפים תופעה מיוחדת בהתפתחות התורה שבעל פה. שניהם אינם מופיעים במשנה, רבי יונתן מופיע רק במשנתנו, שהיא כאמור ספק משנה, ורבי יאשיה אינו מופיע כלל. שניהם מופיעים מעט מאוד בתוספתא (פעם אחת)<sup class=\"footnote-marker\">74</sup><i class=\"footnote\">עוד שלוש פעמים מופיע רבי יונתן בן יוסף, שהוא אולי רבי יונתן שלנו ואולי חכם אחר. המקבילה באבות דרבי נתן שהבאנו בגוף הטקסט מיוחסת גם היא לרבי יונתן ברבי יוסי (יוסף). במכילתא דרבי ישמעאל ובספרי במדבר הוא מופיע תמיד כרבי יונתן סתם, וצריך עיון. ראו עוד מט\"ו. </i>. אבל הם מופיעים רבות בתלמודים וכן במדרשי ההלכה, בעיקר באלו המיוחסים לדבי רבי ישמעאל (מכילתא דרבי ישמעאל וספרי במדבר, ומעט בספרי דברים). יתר על כן, אין חכמים המוסרים בשמם. על כן כבר הציע אפשטיין שהם משמרים את תורת רבי ישמעאל, אבל תורתו של רבי ישמעאל לא היה לה המשך, והיא נדחתה מפני תורתו של עמיתו ובר הפלוגתא שלו רבי עקיבא, שכן כל חכמי דור אושא היו תלמידי רבי עקיבא והם המשיכו את מסורת התורה שבעל פה. תלמידי רבי ישמעאל, לעומת זאת, התגוררו במחוז יהודה ותורתם נשמרה פחות בגלל הפגיעה הכרוכה במרד בר כוכבא, ולכן לא היה לבתי המדרש שלהם המשך. אם ההיגד האחרון מקורי במשנה הרי שהוא מעיד שעריכתה של מסכת אבות שונה מזו של יתר המשנה, ורבי יונתן מצא בה מקום. אבל ייתכן שדבריו הובאו מברייתא שמחוץ למשנה, אגב דברי רבי מאיר במשנה הבאה הקרובים באופיים.",
                    "<b>כל המקיים את התורה מעוני סופו לקיימה מעושר</b> – כפי שהסברנו לעיל (משנה ה) בימי תנאים לא הקנה לימוד תורה זכויות כספיות. ניתן להתפעל מנכונותם של חכמים להנהיג ללא שכר. אפשר גם לטעון שלא היה בכוחם להנהיג בציבור נורמה זאת. אבל התוצאה היא שתלמידי חכמים רבים נאלצו ללמוד וללמד בתנאי מחסור. אגב נעיר שאי מתן שכר דוחק את רגלי העניים שאינם יכולים לממן את הלימוד, ומעניק יתרון לבני עשירים. לא באנו לטעון שזו הייתה הסיבה להתנגדות של חכמים למתן שכר, אלא להצביע על תוצאה אפשרית נוספת, בתחום החברתי, של אידאולוגיה זאת. התנא מבטיח לחכם העני שבסופו של דבר יזכה בעושר. הוא אינו מסביר מהיכן יבוא העושר, מידי שמים או מתרומות של יחידים. אגב אורחא נעיר שאכן שמענו על רבי עקיבא שהחל את לימודיו כעני וסיימם כעשיר. לפי הסיפור האמוראי הוא עשה כן בזכות תרומה כספית שקיבל, אבל לפי מסורות אחרות היה זה רכוש משפחת אשתו שהייתה משפחה אמידה. מכל מקום, רבים מהחכמים היו אמידים (הלל, רבי אליעזר בן הורקנוס, רבי אלעזר בן עזריה, רבי צדוק, רבי עקיבא, רבי ישמעאל ואחרים), אם כי היו גם חכמים עניים, כרבי יהושע.",
                    "<b>וכל המבטל את התורה מעושר סופו לבטלה מעוני</b> – סגנון המשנה מעיד שיש כאן דברי הטפה לחכם ולתלמיד לא להתחשב בעוני הכספי.",
                    "<b>היחס לעוני</b>",
                    "מימרות רבות קושרות את העוני ללימוד תורה. עם זאת, בדרך כלל אין בהן ביטוי לעדיפות העוני<sup class=\"footnote-marker\">75</sup><i class=\"footnote\">ראו לעיל פ\"ב מ\"ז. </i>. העוני איננו אידֵאל ואיננו תנאי ללימוד. אדרבה, הוא מכשלה שהתנא מבטיח שתיעלם ומעודד בכך את תלמידי החכמים העניים. אבל העוני עצמו הוא אכן מכשלה. לעומת זאת בברית החדשה מוצג העוני כאידֵאל; זו הדרך היחידה לעבודת ה', והעשיר אינו יכול ללמוד את תורת האמת בגלל עושרו המכשיל אותו. בספרות חז\"ל מגמה זו של אידֵאל העוני איננה. רק בתנא דבי אליהו יש מימרות בשבח העוני כמטרה, כגון \"...אלו בני אדם שהן משכינין את עצמן ואת בשרן על העפר כדי ללמוד תורה\" (פ\"ה, עמ' 22), וכן \"...מפני שהקב\"ה אוהב תורתו ואינו מעשירו שמא יעשיר ויפשע מדברי תורה. וכל תלמיד חכם שמרבה מלאכה ואין מכניס ממנה פירות הרבה סימן יפה לו. מפני שהקב\"ה אוהב את תורתו\" (פ\"ב, עמ' 13).",
                    "המימרה שבמשנתנו חוזרת באבות דרבי נתן (נו\"א ב פל\"ה, עמ' 82) בתוספת מילים ופסוק."
                ],
                [
                    "<b>רבי מאיר</b> – מראשי דור אושא; דבריו מצטרפים לדברי רבי יוסי חברו ושותפו לפעילות באותו דור. הדברים במשנה קשורים למשנה הקודמת גם בקשר ענייני, שכן יש בהם התייחסות ללימוד תורה לעומת צורכי הפרנסה. ברם, כפי שאמרנו, ספק אם המשנה הקודמת היא משנה מקורית.",
                    "<b>אומר הווי מעט עסק ועסוק בתורה</b><b> – </b>דברי רבי מאיר מצטרפים להיגד לעיל (פ\"ג מ\"ה) המנגד את העיסוק בתורה לעיסוק בדרך ארץ. אם כן, שלוש עמדות בנושא: האחת תובעת שילוב שווה של השניים (לעיל פ\"ב מ\"ב; פ\"ג מי\"ז; קידושין פ\"א מ\"י); השנייה קובעת שמי שנוטל עליו עול תורה פורקים ממנו עול דרך ארץ ורואה בדרך ארץ מטרד, והשלישית במשנתנו התובעת שילוב, תוך מתן עדיפות מלאה ללימוד התורה. הדיון הזה כולו הוא חלק מהדיון בדבר היחס למלאכה ולחיי העולם הזה (לעיל פ\"א מ\"י). כן מציע רבי יהודה: \"רבי יהודה בן אילעי אומר כל העושה דברי תורה עיקר ודרך ארץ טפל, עושין אותו עיקר בעולם הבא. דרך ארץ עיקר ודברי תורה טפל, עושין אותו טפל בעולם הבא. משלו משל למה הדבר דומה, לאיסטרטיא שהיא עוברת בין שני דרכים אחת של אור ואחת של שלג אם מהלך כנגד האור הרי נכווה באור ואם מהלך נגד שלג הרי הוא לוקה בצינה. כיצד יעשה ילך בינתיים ויזהר בעצמו שלא יכווה באור ושלא ילקה בצינה\" (אבות דרבי נתן, נו\"א פכ\"ח, עמ' 86)<sup class=\"footnote-marker\">76</sup><i class=\"footnote\">ראו עוד להלן פ\"ו מ\"ה, ואינה משנה אלא ברייתא מאוחרת.  </i>. כפי שהראינו (לעיל פ\"ב מ\"ב) הרישא מדגישה יותר את עדיפות התורה, והסיפא תובעת איזון בין השניים. גישה דומה למשנתנו יש בפ\"ב מ\"ה: \"לא כל המרבה בסחורה מחכים\". אפשרות נוספת של זניחת התורה בשל העיסוק בדרך ארץ (מסחר) נזכרת באבות דרבי נתן: \"מעשה שאירע ברבי יאשיה וברבי מתיא בן חרש, שהיו שניהם יושבים ועוסקין בדברי תורה. פירש רבי יאשיה לדרך ארץ. אמר לו רבי מתיא בן חרש רבי מה לך לעזוב דברי אלהים חיים ולשטוף בדרך ארץ, ואע\"פ שאתה רבי ואני תלמידך אין טוב לעזוב דברי אלהים חיים ולשטוף בדרך ארץ\" (נו\"א פ\"א, א ע\"א).",
                    "שרביט מציע לגרוס כאן כמו בכתב היד הוי \"מְעַט עסק\" על משקל שפל רוח, כלומר מי שתעסוקתו מעטה<sup class=\"footnote-marker\">77</sup><i class=\"footnote\">שרביט, פירוש, עמ' 99. </i>. גרסה זו מצויה במעט עדי נוסח מטיב משני, אך הרעיון נאה.",
                    "כפי שהראינו, גם במשניות אחרות באות לעתים לידי ביטוי דעות חולקות, או הדגשים רעיוניים שונים, ברם אין חובה להבינם כמחלוקות עקרוניות. ייתכן שאלו הבדלי הדגשה בלבד, והם תלויים בהקשר שבו נאמרו הדברים. מי שניצב לפני מקרה כגון המקרה האחרון שציטטנו, רבי מתיה בן החרש, עשוי להגיב אחרת מאשר מי שמנסה להשיב לדרך המלך (דרך האיזון) חסידים הנוטשים את כל צורכי העולם הזה למען לימודם. ",
                    "<b>ושפל רוח בפני כל האדם</b> – לעיל מ\"ד דרש רבי לויטס שפלות רוח, ברם רבי לויטס דיבר בכל אדם, ורבי מאיר פונה במיוחד לחכם ודורש ממנו לבל יתהדר בלימודו. הדרישה שחכמים לא יתנהגו כבעלי כבוד או כרודפי כבוד מתאחדת עם הדרישה מכל אדם להתנהג כלפי חכמים בכבוד (לעיל פ\"ד מ\"ה). שם גם הבאנו את המקורות לניסוחים שלכאורה סותרים בדבר הכבוד המגיע לתלמידי חכמים. עם הדרישה לכבוד באה תביעה שחכמים ינהגו כבוד בעצמם, אך גם דרישה שלא להקל בכבוד אחרים (מ\"ג). בספרות חז\"ל מצויה גם ביקורת על חכמים שלא נהגו כבוד באחרים (בפשוטי עם)<sup class=\"footnote-marker\">78</sup><i class=\"footnote\">אבות דרבי נתן, נו\"א פמ\"א, סו ע\"א; בבלי, תענית כ ע\"ב; כלה רבתי, פ\"ז ה\"א, ומקבילות נוספות.  </i>.",
                    "<b>ואם בטלתה מן התורה יש לי בטלים הרבה כנגדך</b> – נראה שהתנא רוצה לומר שאם יש לאדם תירוצים לא ללמוד צריך הוא לדעת שריבונו של עולם מכיר כבר את כולם. על משקל ההמשך אפשר גם לפרש שאם אדם בטל מדברי תורה הקב\"ה יכול לבטל הרבה דברים אחרים, ברם המשך זה חשוד כפרשנות מאוחרת. [<b>ואם עמלתה בתורה יש לי שכר הרבה ליתן לך</b>]<b> – </b>איננו ברוב קטעי הגניזה, ונמצא בכתבי היד, בדפוסים ובסידורים (רובם המכריע). נראה שזו תוספת שהובאה לשם האיזון. הרשב\"ץ, למשל, מעיר שאיננה בסידורים, אם כי בסידורים שבידינו היא כבר נמצאת."
                ],
                [
                    "<b>רבי אליעזר בן יעקב אומר</b> – רבי אליעזר בן יעקב הוא מחכמי דור אושא ונמנה בחלק מהרשימות עם מייסדי בית המדרש לאחר מרד בר כוכבא (להלן מי\"ב). הוא מוסר פעמיים משמו של חנניה בן חכינאי, כלומר שלמד בשלהי דור יבנה, ביבנה, או בציידן, עירו של חנניה בן חכינאי (משנה, כלאים פ\"ד מ\"ח; תוס', נגעים פ\"א ה\"ב, עמ' 618). הוא מתווכח עם חכמי אושא אך גם עם רבי עקיבא מדור יבנה (ספרי זוטא, י לה, עמ' 267), כלומר שהיה מדור אושא.",
                    "<b>העושה מצוה אחת קנה לו פרקליט אחד</b> – \"פרקליט\" היא המילה היוונית לעורך דין במובנו המודרני של המונח. לאדם יש פרקליט אחד המהווה בשבילו נציג ומגיש לו סיוע משפטי. הדימוי לקוח מעולם המשפט הרומי, ובמשפט היהודי לא נהג הסדר זה.",
                    "<b>העובר עבירה אחת קנה לו קטיגור אחד</b> – \"קטיגור\", כבלשוננו, היא מילה יוונית לאדם שבחר לנהל את האישום (התובע). במשפט הרומי תפקיד התובע הוא בעל הדין השני, או סתם אזרח הנאבק למען הצדק (או במסגרת מסע לחיסול חשבונות). התנא מקבל באופן כללי את שיטת השכר על המצוות. עשיית המצווה גוררת סיוע משפטי, אך אין כאן מערכת של התחשבנות אלא סיוע שאין ביטחון שיתקבל באהדה. אם המשל מדויק אין כאן שכר מחושב, \"הכל לפי רוב המעשה\", אלא שכל מצווה וכל עברה נספרות ונלקחות בחשבון הסופי. זו הגישה המופיעה במסכת קידושין פ\"א מ\"י, ועמדנו עליה בפירושנו לפ\"ג מט\"ו.",
                    "<b>תשובה ומעשים טובים כתריס לפני הפורענות</b> – \"תריס\" היא מילה יוונית שמשמעה מגן עגול המגן על הלוחם משלושה כיוונים (<a class=\"refLink\" data-ref=\"Mishnat Eretz Yisrael on Pirkei Avot 4:11:7\" data-scroll-link=\"true\" href=\"/Mishnat_Eretz_Yisrael_on_Pirkei_Avot.4.11.7\">איור 19</a>). התנא חוזר על הרעיון בשנית. כל מצווה מהווה סיוע ומגן. עם זאת, ההגנה או הקטגוריה הם רק חלק ממרכיבי הדין הסופי.",
                    "<b>רבי יוחנן הסנדלר</b> – הוא מחכמי דור אושא ונמנה בחלק מהרשימות עם מייסדי בית המדרש לאחר מרד בר כוכבא (להלן מי\"ב). לפי שמו היה סנדלר, וכך בהרבה עדי נוסח בכל רחבי הספרות התלמודית. ברם במקום אחד נאמר שהיה מאלכסנדריה, וייתכן שה\"סנדלר\" הוא שיבוש מ\"אלכסנדר\". עם זאת אין כל קושי לפרש שתנא היה סנדלר או בעל מלאכה אחר, שכן בימי תנאים אסרו על קבלת שכר מלימוד תורה (לעיל פ\"א מ\"י וראו פירושנו לה), וממילא רבים מהתנאים היו בעלי מלאכה.",
                    "<b>אומר כל כנסייה</b> – התארגנות חברתית או התקהלות חברתית, <b>שהיא לשום שמים סופה להתקיים</b> – לביטוי אחר של רעיון זה ראו להלן פ\"ה מי\"א, <b>ושאינה לשם שמים אין סופה להיתקיים</b> – לא נאמר שכל התכנסות כזאת איננה ראויה, אלא שהיא לא תחזיק לימים ארוכים. בחלק מעדי הנוסח במקום \"לשם שמים\" – \"לדבר מצווה\"; אין הבדל עקרוני בין הנוסחאות, אלא ש\"לשם מצווה\" נשמע מוגדר יותר ומשפטי יותר.",
                    "<img alt=\"איור מס' 19. התריס, המגן המעוגל הרומי. פסל משוחזר של חייל רומי, מוצב במוזאון וינדיש, שוויצריה. צילמה ד' ספראי.\" src=\"https://textimages.sefaria.org/mishnat_eretz_yisrael_avot/figure_19.png\">",
                    "לפי סגנון המשנה אין מדובר בהתכנסות לנושא ספציפי. התכנסות כזאת היא תמיד זמנית. על רקע תנאי התקופה ברצוננו להציע משמעות ייחודית יותר למשנה. המדובר, ככל הנראה, בהיבט של תופעת החבורות. אחדים מבני הקהילה מתארגנים יחדיו לסעודות משותפות, לפעילות קהילתית יזומה ומשותפת, ללימוד משותף וכן הלאה<sup class=\"footnote-marker\">79</sup><i class=\"footnote\">ראו המבוא למסכת ברכות ולפרק י במסכת פסחים. </i>. החבורה מקיימת כמובן סעודות, אך יש לה תפקידים חברתיים נוספים. לעתים בני חבורה קשורים זה לזה בחובות שושבינות<sup class=\"footnote-marker\">80</sup><i class=\"footnote\">השושבינים הם קבוצה מיוחדת במינה. בתנאים של ימי קדם היו הוצאות החתונה עול כלכלי כבד, על כן התארגנו אנשים בחבורות של שושבינות. השושבינים התחייבו לעזור זה לזה בהוצאות החתונה, ואולי גם בביסוס המשפחה הצעירה. השושבינות היא התחייבות כספית העוברת מאב לבנו ומדור לדור, וכמעט אין דרך להשתחרר ממנה. משמעות זו של המונח יוצאת מן המקורות התנאיים, ושם השושבינים הם תמיד רבים (משנה, בבא בתרא פ\"ט מ\"ד; תוס', שם פ\"י ה\"ט והי\"ז). בספרות האמוראית הדגש הוא יותר על השושבין היחיד, שהוא המלווה את הכלה ומשמש מעין אפיטרופוס לה (בבלי, קידושין פא ע\"א; כתובות עז ע\"א, ועוד). מכל מקום, השושבינים אינם אורחים סתם אלא מעין שותפים בכירים בשמחה, על כן הם גם פטורים מן הסוכה (בבלי, סוכה כה ע\"ב) ומתפילה (תוס', ברכות פ\"ב ה\"י), והנימוקים שהמפרשים מעלים הם משום טרדה או משום קלות ראש (ראו ליברמן, תוספתא כפשוטה לסוכה, עמ' 18). ההקשר לסוכה מצביע על כך שהנימוק הוא משום שהם עסוקים במצווה של הכנסת כלה. נטייתם של המפרשים היא לחפש הסברים \"טכניים\" יותר, אך את המקורות התנאיים יש לפרש כעידוד לשמחת המצווה. </i>, שהיא ארוכת טווח. התנא טוען שאם ההתחברות היא למטרות טובות היא תהיה יציבה. \"לשם שמים\" פירושו שאין ההתחברות טומנת בחובה אינטרסים כלכליים, או רצון לבצע מעשים שליליים (ארוחות פרועות או ללא לימוד מינימלי וכו'), שאם לא כן היא תתפורר מעצמה. להתכנסות כזאת שהיא \"לשם שמים\" הכוונה, מן הסתם, בכתובת מבית הכנסת בבית שאן \"חבורתה קדישתה\"<sup class=\"footnote-marker\">81</sup><i class=\"footnote\">נוה, כתובות, עמ' 46. </i> (<a class=\"refLink\" data-ref=\"Mishnat Eretz Yisrael on Pirkei Avot 4:11:9\" data-scroll-link=\"true\" href=\"/Mishnat_Eretz_Yisrael_on_Pirkei_Avot.4.11.9\">איור 20</a>).",
                    "<img alt=\"איור מס' 20. כתובת בית הכנסת בבית שאן המזכירה את החבורה הקדושה. מתוך נוה, כתובות, מס' 46 .\" src=\"https://textimages.sefaria.org/mishnat_eretz_yisrael_avot/figure_20.png\">"
                ],
                [
                    "<b>רבי אלעזר אומר</b><b> – </b>בשני כתבי יד נוסף \"בן שמוע\", והדבר נשמע הולם, כפי שנסביר. בדור אושא ובדור רבי שאחריו, מאחרי מרד בר כוכבא, מופיעים שלושה חכמים המכונים רבי אלעזר: רבי אלעזר ברבי שמעון, בנו של רבי שמעון בר יוחאי, שהוא מזקני דור רבי; רבי אלעזר בן פדת, מצעירי דור אושא, ורבי אלעזר בן שמוע, מראשי דור אושא. אמנם פעם אחת מופיעים רבי יוחנן הסנדלר ורבי אלעזר בן שמוע כשואלים את רבי שמעון בן יוחי (ספרי במדבר, לח, עמ' 41); ביטוי זה (\"שאלו את\") משקף בדרך כלל יחסי מורה-תלמיד, ומבטא מצב שבו רבי שמעון בר יוחאי נחשב לבכיר משני השואלים. ברם, ממסורות אחרות נראה שרבי אלעזר בן שמוע ורבי יוחנן הסנדלר היו בני אותו דור כמו רבי שמעון בר יוחאי. מנהיגי דור אושא הם התלמידים הצעירים של רבי עקיבא, ולפי מסורת הבבלי נסמכו על ידי רבי יהודה בן בבא (סנהדרין יד ע\"ב). אמנם פרטים מסוימים במסורת זו מתגלים כאגדה, אבל קשה לפקפק בכך שהם היו תלמידים שלא נסמכו בימי רבי עקיבא בגלל מרד בר כוכבא, שרדו את המרד והמשיכו את מסורת התורה שבעל פה. כמה מסורות מונות את רשימת החכמים הללו, ובכולן מופיע רבי אלעזר בן שמוע. כך מסופר על רבי עקיבא: \"...בסוף העמיד שבעה, רבי מאיר, ורבי יהודה, רבי יוסי, ורבי שמעון, ורבי אלעזר בן שמוע, ורבי יוחנן הסנדלר, ורבי אליעזר בן יעקב. ואית דאמרי רבי יהודה, ורבי נחמיה, ורבי מאיר, ורבי יוסי, ורבי שמעון בן יוחי, ורבי חנניה בן חכינאי<sup class=\"footnote-marker\">82</sup><i class=\"footnote\">לפי מסורות אחרות הוא נהרג בין עשרת הרוגי מלכות, וברור שלא שרד בדור יבנה. </i>, ורבי יוחנן הסנדלר\" (בראשית רבה, סא ג, עמ' 660), וכן מונה הבבלי: \"רבי מאיר, ורבי יהודה, ורבי יוסי, ורבי שמעון, ורבי אלעזר בן שמוע, והם הם העמידו תורה\" (יבמות סב ע\"ב). עם זאת, בידינו גם רשימות אחרות: \"בשלפי השמד נתכנסו רבותינו לאושה, ואלו הן, רבי יהודה, ורבי נחמיה, רבי מאיר, ורבי יוסי, ורשב\"י, ורבי אליעזר בנו של רבי יוסי הגלילי, ורבי אליעזר בן יעקב\" (שיר השירים רבה, ב ג). רבי אלעזר בן שמוע ורבי יוחנן הסנדלר נעדרים. אפשר שלפנינו ביטוי לשכחת הדורות, ואולי בכינוס הראשון הם לא היו שכן שהו בבבל, והם הצטרפו לקבוצת החכמים המרכזית רק מאוחר יותר. ואכן, לפי מסורת תנאית אחת רבי אלעזר בן שמוע ורבי יוחנן הסנדלר ירדו לבבל, לרבי יהודה מנציבין, ומסתבר שכך ניצלו מגזרות הדת (ספרי דברים, פ, עמ' 146)<sup class=\"footnote-marker\">83</sup><i class=\"footnote\">אפשר שירדו לבבל לזמן קצר לפני הגזרות וכך ניצלו, ואפשר שברחו והניסוח ש\"ירדו ללמוד תורה מרבי יהודה בנציבין\" הוא ניסוח \"מוחלק\". </i>.",
                    "בין חכמי דור זה מצאנו דירוג פנימי. כך, למשל, מסופר: \"פעם אחת היה רבי אליעזר בן יעקב יושב ודורש בפרה בטבריה. ורבי מאיר ורבי אלעזר בן שמוע יושבין שם\" (ספרי זוטא, יט י, עמ' 305). אפשר להבין שרבי מאיר ורבי אלעזר הם תלמידי רבי אליעזר בן יעקב, אך הם בני אותו דור, ונראה שרבי אליעזר בן יעקב נחשב בזמנו לבכיר יותר (בגיל, בניסיון או במעמד). משמו של רבי אלעזר בן שמוע מוסרים רבי, שלמד אצלו באופן אישי (בבלי, עירובין נג ע\"א; יומא עט ע\"ב; יבמות פד ע\"א, ועוד), וכן רבי יוסי בן הכיפר (כופר – ירו', שביעית פ\"ב ה\"ג, לג ע\"ד; ביצה פ\"ד ה\"ג, סב ע\"ג), ואף רבי אלעזר בנו של רבי שמעון בן יוחי מתייחס לדבריו (ירו', סוטה פ\"ב ה\"ד, יח ע\"א). גם רבי אלעזר בן פדת מוסר ממנו; רבי אלעזר בן פדת פעל במעבר בין שני הדורות המדוברים (אושא ויבנה – בבלי, זבחים סה ע\"ב; חולין ז ע\"א). ",
                    "<b>יהי כבוד תלמידך חביב עליך ככבוד חבירך וכבוד חבירך כמורא רבך ומורא רבך כמורא שמים</b> – התנא דורש דרישות צנועות כביכול: לדאוג לתלמיד כמו לחבר, לחבר כמו לרב, לרב כמו לשמים. המימרה מבטאת מצב כללי של סיפוק מיראת השמים הנוהגת בציבור, ומהכבוד שניתן לחכמים. התביעה שיתייחסו לרב כאל שמים נשמעת הגיונית, שכן הרב מייצג את דבר אלוקים ממעל. ברם ההמשך מעיד שלא זו הכוונה, אלא שיש להדר בביטויי כבוד ויראה לקטן כלגדול. ההיררכיה המוצגת היא זו המקובלת בבית המדרש (יש רב שממנו יראים וכו'). כבוד ויראה הם ביטויים קרובים: הכבוד הוא תחושה, והיראה היא צורת התנהגות<sup class=\"footnote-marker\">84</sup><i class=\"footnote\">ראו פירושנו לברכות פ\"ב מ\"א. </i>. ",
                    "במקורות מקבילים, במכילתא דרבי ישמעאל ובאבות דרבי נתן, נוספו פסוקים לביסוס הטיעון (בשלח, מסכתא דעמלק, פרשה א, עמ' 178; אבות דרבי נתן, נו\"א פכ\"ז, מג ע\"א). באבות דרבי נתן הדרשה היא משמו של רבי אלעזר בן שמוע, וברור שהפסוק נוסף בשלב שני לאחר ההיגד המקורי. עובדה זו היא אחת הראיות לטענה שבה דבקנו שהדרשות לא יצרו את ההיגדים אלא נוספו בשלב שני, כמעין סיוע ספרותי<sup class=\"footnote-marker\">85</sup><i class=\"footnote\">ראו במבוא הכללי לפירוש המשנה. </i>. "
                ],
                [
                    "<b>רבי יהודה אומר</b> – רבי יהודה הוא אחד ממנהיגיו המובהקים של דור אושא, <b>הוי זהיר בתלמוד</b> – ארבעת המונחים המקובלים ללימוד הם תורה, מדרש, משנה ותלמוד. \"תורה\" היא לימוד ספר התורה עצמו, ושינונו. ה\"מדרש\" הוא לימוד התורה בתוספת התורה שבעל פה, כלומר לימוד מדרשי הלכה ומדרשי אגדה על סדר התורה. מאוחר יותר נאספו ונערכו חיבורים שעיקרם מדרשי הלכה או מדרשי אגדה, אך המינוח של צורת הלימוד קדם לעריכת הספרים. אדרבה, הספרים נקראו על שם שיטת הלימוד, משום שהיא באה לביטוי מלא בספרים אלו. \"משנה\" היא לימוד ההלכה (או המחלוקת) ללא הוספת נימוקים ודיונים אלו. כאשר ערך רבי את חיבורו כינהו \"משנה\", או \"משנת רבי\", משום שרוב החיבור ערוך בשיטת לימוד זו. \"תלמוד\" הוא המינוח לעיון במשנה עצמה, להבאת טעמים והנמקות, קושיות ותירוצים. מאוחר יותר הפך התלמוד לשמם של הספרים שרובם המכריע נכתב בדרך זו (תלמוד בבלי ותלמוד ירושלמי). בספרות התנאית המונח \"תלמוד\" ככינוי לספר או ליצירה מוגדרת נדיר. הוא איננו במשנה ובתוספתא, ומופיע רק מעט במדרשי ההלכה  (ספרי זוטא, במדבר יח ד, עמ' 292, ועוד). במשנה עצמה, לעומת זאת, \"תלמוד\" הוא עצם פעולת הלימוד: \"אלו דברים שאין להם שיעור: הפאה, והבכורים, והראיון, וגמילות חסדים ותלמוד תורה. אלו דברים שאדם אוכל פירותיהן בעולם הזה והקרן קיימת לו לעולם הבא: כיבוד אב ואם, וגמילות חסדים, והבאת שלום בין אדם לחבירו, ותלמוד תורה כנגד כולם\" (משנה, פאה פ\"א מ\"א). כלומר, תלמוד איננו הדיון במשנה אלא כינוי לכלל פעולת הלימוד<sup class=\"footnote-marker\">86</sup><i class=\"footnote\">חלק ה\"תלמוד\", כלומר הדיון במשנה, מכונה בספרות התנאית \"תשובה\", ראו המבוא הכללי לפירוש המשניות, מסכת שבת, עמ' 5. </i>. נראה שגם אצלנו יש לפרש את המונח \"תלמוד\" במשמעות הכוללת, ולאו דווקא במשמעות המאוחרת יותר. נסיים עיון זה בקטע מדרשי שבו תלמוד עומד בניגוד למשנה: \"...מלמד שהמורא מביא לידי מקרא, מקרא מביא לידי תרגום, תרגום מביא לידי משנה, משנה מביאה לידי תלמוד, תלמוד מביא לידי מעשה, מעשה מביא לידי יראה\" (ספרי דברים, קסא, עמ' 212). הסדר במדרש משקף גישה חסידית. המעשה הוא הפִסגה ותלמוד התורה הוא תנאי לו, כמו לעיל (פ\"ג מ\"ט, וראו דיוננו בה), ולאחר המעשה באה היראה האמִתית, זו שהמחזיקים בה מכונים \"יראי חטא\". הבאנו מדרש זה משום שהוא מחבר את היראה עם התלמוד, כמו בסדר המשנה שלנו. האם העורך היה מודע לחיבור זה שבמדרש, או שמא הסדר של המשניות נקבע רק משום שהן מרכזות את חכמי דור אושא? מכל מקום, אם המדרש עמד נגד פניהם של העורכים (בניסוח כזה או אחר) הרי שיש בכך הסבר לסדר שתי המשניות הללו.",
                    "<b>ששגגת התלמוד</b><sup class=\"footnote-marker\">87</sup><i class=\"footnote\">כך כמעט בכל עדי הנוסח, להוציא קטע גניזה מס' 28. אבל הראשונים (רי\"ש, רשב\"ץ ועוד) הציעו לגרוס \"תלמיד\"; נוסח זה מעניק למימרה מפנה מעניין, ברם הוא בעליל תיקון של סופרים ומגיהים.  </i> <b>עולה זדון</b> – שכחה או טעות בלימוד אינה נחשבת לשוגג אלא למזיד, כלומר העובר עליה נחשב מבחינה הלכתית כמי שחטא בכוונה תחילה (תנחומא בובר, ויקרא יא, ומקבילות). הנימוק לקוח מתוך השיח ההלכתי הטכני, ולא מהתחום הרעיוני. הבבלי מפרש שזו חובתם המיוחדת של תלמידי חכמים, שהם חייבים לדעת את ההלכה, אבל עמי הארץ שאינם יודעים את ההלכה הרי שזדון נחשב אצלם לשגגה (בבא מציעא לג ע\"ב). הבבלי מציג זאת במובהק כגישה שונה ממשנתנו. ראוי לציין שזו אחת הפסקאות הבודדות שבהן באה במסכת אבות הלכה \"רגילה\" והתנא מעדיף בה את השיח ההלכתי על פני שיח רעיוני. טבעי היה להסביר מדוע יש להקפיד על לימוד דבר ה' גם ללא הנימוק ההלכתי-טכני הזה, אבל זו העדפתו של התנא. ",
                    "<b>רבי שמעון</b> – גם הוא מה\"חמישייה\" או ה\"שביעייה\" המרכזית בדור אושא, <b>אומר שלשה כתרים הן</b> – שלוש דרכים להתקדמות חברתית, או שלושה תפקידים חברתיים, או שלושה מוקדי כוח, <b>כתר תורה וכתר כהונה וכתר מלכות</b> – על בסיס מימרתו של רבי שמעון, ומקבילותיה הרבות, כתב הסוציולוג סטיוארט כהן ספר<sup class=\"footnote-marker\">88</sup><i class=\"footnote\">כהן, שלושה כתרים. ספרו של כהן עורר תשומת לב רבה במחקר, והניתוח החברתי של קבוצת החכמים התפתח עד מאוד ונדון בהרבה מאמרים וספרים. גם אנו הבענו בנושא זה את עמדותינו. ראו הנספח למסכת שקלים; לוין, חכמים, ועוד הרבה. על עצם המאבק בין כוהנים לחכמים עמדו כבר חוקרים קודמים כגון בר-אילן, כוהנים. </i>. טענתו המרכזית היא שהמשנה מציגה שלוש שכבות עילית שהן מתחרות טבעיות על תפקידי ההנהגה: השלטון האזרחי, הכהונה ולימוד התורה. בימי בית שני ניצחה הכהונה ב\"מאבק\". החשמונאים היו גם המלכים וגם הכוהנים, ובימי שלטון הורדוס והרומאים נדחקה המלכות והכוהנים נותרו כממסד עיקרי, גם בתחום הפוליטי, גם בתחום החברתי וגם בתחום הדתי. המאבק של הפרושים (שמהם התפתחו חז\"ל) בצדוקים היה בחלקו מאבק סביב השאלה האם לימוד תורה הוא מונופול כוהני, התלוי בייחוס, או שמא הוא פתוח לכול, כלומר גם למי שאינם כוהנים, ובפועל לחכמים. המלוכה בהקשר זה עשויה להיות אותה מלוכה היסטורית (דוד, החשמונאים) שבטלה, או ההנהגה האזרחית של ימי חכמים, כלומר הנשיאות וההנהגה העירונית (פרנסי הקהילה)<sup class=\"footnote-marker\">89</sup><i class=\"footnote\">ספראי וספראי, חכמים וקהילה; ספראי, חכמים ונשיאות, ועוד. </i>. חכמים ניהלו פולמוס עיקש, אם כי מוצנע<sup class=\"footnote-marker\">90</sup><i class=\"footnote\">חכמים בחרו בדרך פולמוס מוצנעת, פולמוס כלפי פנים ואחווה כלפי חוץ. כך, לפחות, הדבר מוצג בספרות חז\"ל כפי שעורכי הספרים ערכוה. ראו בן ציון, מאבק. </i>, על מעמדם כנגד שני המתחרים הטבעיים הללו. כהן לא היה הראשון ולא האחרון שעסק בנושא על שלל היבטיו. המאמר שלפנינו מטרים את הדיון החברתי. הדגש בו איננו על המאבק החברתי של חכמים לביסוס מעמדם. אדרבה, עבור המחבר חכמים הם אחד משלושת עמודי ההנהגה, ללא נימת פולמוס, והדגש הוא: <b>וכתר שם טוב על גביהן</b><b> – </b>בהרבה עדי נוסח: \"עולה על גביהן\". יש כתר אחר, חשוב יותר מעמדות ההנהגה, והוא שם טוב. זה מאמר המשקף את החברה היהודית (מכיוון שנזכר בו כתר תורה), אבל עיקרו אוניברסלי. היגדים בכיוון זה שנינו גם לעיל, כגון בפ\"ב מ\"א בשמו של רבי יהודה הנשיא שנהנה משניים מהכתרים שברשימה.",
                    "המבנה של שלושה משאבי כוח קשור לאירועים שקדמו לימיו של רבי שמעון בר יוחאי. נזכיר את יוחנן הורקנוס הראשון שזכה להיחשב למלך, כוהן ונביא, וכך מגדיר אותו יוספוס<sup class=\"footnote-marker\">91</sup><i class=\"footnote\">קדמוניות, יד 299. </i>, כלומר הייתה מודעות לכך שאלו הכתרים החברתיים החשובים. בתרגום יונתן לדברים לד ה כלולים דברי הספד למשה שזכה בארבעת הכתרים הללו – כהונה, מלכות, תורה ושם טוב. בבן סירא (פרק נ) נישא שיר שבח לשמעון בן יוחנן הכהן; הוא מתואר כבנאי של המקדש וככוהן, אבל המחבר אינו מכיר כנראה את ההגדרה של שלושת הכתרים ואינו קושר לו כתר תורה או כתר נבואה. הביטוי \"שם טוב\" מצוי בתנ\"ך (ישעיהו נו ה), והיפוכו \"שם רע\" מופיע בבן סירא (ו א).",
                    "בדפוסים ובחלק מכתבי היד משובצת כאן מימרתו של רבן גמליאל ברבי המצויה אצלנו בפ\"ב מ\"ד. בפרק זה נמנים חכמי דור אושא, ואין זה מתאים שבנו של רבי יהודה הנשיא, שחי שני דורות מאוחר יותר, יופיע ברשימה. דבריו של רבן גמליאל ברבי המופיעים כאן מיוחסים  לרבי מאיר (ר\"ן) או לרבי (רוב עדי הנוסח)."
                ],
                [
                    "<b>רבי נהוריי אומר</b> – רבי נהוראי, או נהוריי בכתיב הארץ-ישראלי, גם הוא מחכמי דור אושא, מהפחות בולטים שבהם. מכל מקום הוא מופיע בסיפור אחד שהוא בבירור מאותו דור: \"מעשה ברבי נהוראי שבא עם העד בשבת לאושה והעיד בו\" (תוס', ראש השנה פ\"א הט\"ז; ירו', שם פ\"ב ה\"א, נז ע\"ד; בבלי, שם כב ע\"ב). רבי נהוראי התגורר בכפר בסביבות אושא (לא נאמר היכן), ובא להעיד על אמינותם של העדים שראו את קידוש החודש. הבבלי התחבט בזיהויו של רבי נהוראי, שכן לא היה חכם ידוע, ועל כן ניסה לזהותו עם חכם אחר: \"לא רבי נהוראי שמו אלא רבי נחמיה שמו, ואמרי לה רבי אלעזר בן ערך שמו, ולמה נקרא שמו רבי נהוראי – שמנהיר עיני חכמים בהלכה\" (שבת קמז ע\"ב). הזיהוי הראשון אפשרי, שכן רבי נחמיה אינו מופיע רבות אף על פי שנמנה עם מייסדי בית המדרש בדור אושא (לעיל משנה יב). לעומת זאת הזיהוי עם אלעזר בן ערך איננו היסטורי אלא הוא מבטא זיהוי אידאולוגי פרשני בין החכמים (כלומר שדעות שני החכמים היו קרובות אלא לאלו). המימרה הנדונה מתאימה במיוחד לרבי אלעזר בן ערך מאחר שהוא סירב להצטרף לחבריו ביבנה וסבר שתורתו תישמר, שכן הוא גדול הדור (ראו פירושנו לפ\"ב מ\"ח). הבבלי רומז, אפוא, שרבי אלעזר בן ערך מדבר כאילו על עצמו, ומגנה את הבחירה שלו.",
                    "בסוגיה אחרת מובא: \"תנא: לא רבי מאיר שמו אלא רבי נהוראי שמו, ולמה נקרא שמו רבי מאיר – שהוא מאיר עיני חכמים בהלכה. ולא נהוראי שמו אלא רבי נחמיה שמו, ואמרי לה רבי אלעזר בן ערך שמו, ולמה נקרא שמו נהוראי – שמנהיר עיני חכמים בהלכה\" (בבלי, עירובין יג ע\"ב). רבי מאיר הופיע לעיל בשמו, ואמנם קיים דמיון במשמעות השם, אך אין זה סביר שרבי נהוראי הוא רבי מאיר. הזיהוי עם רבי אלעזר בן ערך הוא כאמור אידאולוגי ולא היסטורי.",
                    "<b>הווי גולה למקום תורה ואל תואמר היא תבוא אחריי</b> – אנו מציעים לסיים את המשפט כאן. כלומר, אל תאמר לעצמך שאתה יכול ללמוד תורה לבד, שכן לימוד תורה ושינונה מחייב חברים ובני שיח. זאת בהתאם לשיטתם של חכמים שהלימוד הוא בחבורה, גם בגלל החשיבות של הלימוד הקבוצתי, והלימוד מפי הרב, וגם בגלל היעדר ספרים, ועמדנו על כך לעיל (פ\"ב מ\"ב).",
                    "<b>שחביריך יתקיימוה בידך</b> – האות ש' הטרידה רבות את המפרשים, אבל לדעתנו זו תופעה פשוטה של חילוף שי\"ן–וי\"ו<sup class=\"footnote-marker\">92</sup><i class=\"footnote\">אונא, וו שין. </i>. חבריך שיודעים פחות יקיימו את דברי התורה בשבילך (בידך), ואתה תשכחם, ותישָכַח. כלומר, כל זה משפט חדש.",
                    "1. אל תימנע ממקום תורה ותחשוב שתגרור חכמים אליך.",
                    "2. אם זה יקרה אז אתה תישכח וחבריך ימשיכו ללמוד לבד. השיכחה היא תוצאה טבעית ואיננה עונש.",
                    "<b>ואל בינתך אל תישען</b> – חוזר לרישא: אין לסמוך על התבונה אלא על השינון והחבורה. פירושים אחרים הוצעו בספרות ומטרתם לקרוא את מה שהצענו כשני משפטים, ברצף אחד. אל תאמר שהתורה תבוא על ידי כך שחבריך יקיימו אותה, ויביאו אותה אליך, או אל תאמר בלבך שלא עליך האחריות לשמור על התורה, החברים יקיימו אותה בשבילך ואתה משוחרר מן המצווה. לפי תפיסה מרחיקת לכת זאת על הידען מוטלת אחריות מיוחדת לשמור ולהפיץ את התורה. אין הוא רשאי לפטור עצמו מהאחריות לפַתֵח וללַמֵד במסגרת החבורה, ואין הוא רשאי לפטור עצמו ולסמוך על אחרים שיקיימו את התורה. רעיון זה מרתק ומרחיב את מידת האחריות שיודע התורה צריך לחוש לגבי העולם.",
                    "המימרה מופיעה גם באבות דרבי נתן, ללא שינוי (נו\"א פכ\"ג, לח ע\"א)."
                ],
                [
                    "<b>רבי יניי</b> – רבי ינאי המפורסם היה מהדור האחרון של התנאים, לאחר ימי רבי, אבל ייתכן שזה רבי ינאי אחר, אולי אביו העלום של רבי דוסתאי ברבי ינאי (משנה, עירובין פ\"ה מ\"ד; לעיל פ\"ג מ\"ח). רבי דוסתאי מוסר משמו של רבי מאיר, כלומר שהיה תלמידו, ורבי ינאי שאיננו מופיע במפורש היה מן הסתם בן דור אושא.",
                    "<b>אומר אין בידינו לא משלוות הרשעים אף</b> [<b>ו</b>]<b>לא מיסוריהן שלצדיקים</b> – המונח \"אין בידינו\" הוא עמום: האם כוונתו שאיננו ראויים לכך, כלומר שבחברה אין צרות גדולות אך גם לא שלווה של צדיקים אלא כולם בדרגות שונות של בינוניות, או שאיננו מבינים מה זו צרה אמִתית ומה זו שלווה אמִתית, או אולי שאין הדבר בשליטתנו. כך או כך, התנא טוען שתי טענות המצויות ברקע דבריו: האחת ש\"אנו\" ציבור בינוני, והאחרת שרשעים נענשים בעולם הזה והצדיקים זוכים לשלווה כאן ועכשיו. תיאור פשטני זה של שכר ועונש נראה היום כאוטופיה, וקשה לאדם מאמין לקבלו בפשטות. על כך ועל דעות אחרות עמדנו לעיל (פ\"ג מט\"ו), אך כאמור בדיוננו שם התפיסה של רבי ינאי היא זו שהייתה המקובלת והנפוצה ביותר. ",
                    "<b>רבי מתתיה בן חרש אומר</b> – רבי מתיה היה תלמיד רבי עקיבא, ובשלהי דור יבנה ירד לרומא כשליח להפצת תורה. עם זאת הוא נזכר רבות בספרות, ואולי חזר לארץ, או ששמר על קשרים איתנים עם חכמים. ",
                    "<b>הווי מקדים לשלום</b><b> ל</b><b>כל</b><b> ה</b><b>אדם</b> – אפשר לפרש את ההיגד בפשטות, להקדים בשלום, כלומר לומר שלום לכל אחד. בתרבות המערבית בת זמננו שאלת השלום היא קצרה ביותר, מחווה נימוסית וכמעט טכנית. אבל בתרבות הערבית המסורתית במזרח (וממנה גם בתרבות היהודית של בני תפוצות המזרח) שאלת השלום היא טקס ארוך. בטקס זה מופגנת הידידות, אך גם הכפיפות של השואל לאדם שאת שלומו הוא שואל. לשאלת השלום נוסחאות ארוכות ומפותלות שלהן תשובות קבועות. חשיבותו של אדם מופגנת בצורה שבה שואלים לשלומו. בעולם היווני-רומי מוכרים טקסים דומים, בעיקר בעת ההופעה של קליינט אצל הפטרון (להלן). להערכתנו יש להבין את ההיגד על רקע נוהגי החברה הקדומים. כאשר נפגשים שניים, במיוחד אם לא ראו זה את זה זמן רב, הקטן מקדים באמירת שלום לגדול. אמירת השלום איננה משפט קצר, אלא סדרת משפטים טקסיים המביעים חברות או יחסי תלות. במובן זה המילה מופיעה כבר במקרא. כך, למשל, שאלת השלום של בני הנביאים את שאול מסתיימת במתנת אוכל: \"ושאלו לך לשלום ונתנו לך שתי לחם ולקחת מידם\" (שמואל א י ד), וכן: \"וישלח את הדורם בנו אל המלך דויד לשאל לו לשלום ולברכו על אשר נלחם בהדדעזר ויכהו כי איש מלחמות תעו היה הדדעזר וכל כלי זהב וכסף ונחשת\" (דברי הימים א יח י). אין זו רק ברכה אלא מעמד דיפלומטי, ברכות והוקרה שבין בני ברית. עשרות מקורות תנאיים ואמוראיים עוסקים בשאלת השלום, ומכללם עולה חשיבות המעמד. נסתפק בדוגמאות ספורות: \"לא ישא אדם ויתן עם הגוי ביום אידו, ולא יקל עמו את ראשו, ולא ישאל בשלומן, במקום שמתחשב<sup class=\"footnote-marker\">93</sup><i class=\"footnote\">שהוא (הגוי או הישראלי) אדם חשוב. </i>. מצאו לפי דרכו שואל בשלומו בכובד ראש\" (תוס', עבודה זרה פ\"א ה\"ב, עמ' 460). אם כן יש שאלת שלום בכובד ראש, ללא הבעות שמחה, מחוות גוף או הארכה, ויש שאלת שלום \"אמִתית\" שהיא כוללת מחוות ידידות וכבוד. כן מתואר המפגש בין רבן יוחנן בן זכאי והמצביא הרומי אספסינוס: \"כיון שיצא רבן יוחנן בן זכאי חוץ מפתחה של ירושלים הלך ושאל בשלומו של (מלך) אספסיאנוס כדרך (שואלין) [ששואלין] בשלומה של מלכות אמר ליה אי רידומני אימפוטרין\" (אבות דרבי נתן, נו\"ב פ\"ו, י ע\"א)<sup class=\"footnote-marker\">94</sup><i class=\"footnote\">מחוות הכבוד לאספסינוס איננה במקבילה באבות דרבי נתן (נו\"א פ\"ד, יב ע\"א), מן הסתם משום שלא ראוי שחכם ישפיל עצמו לפני הגוי, אפילו כשהוא קיסר. </i>. רבן יוחנן בן זכאי הקדים שלום לקיסר ואמר לו \"הי דומיני אמפרטורה\" (Domini imperatore), שלום אדוני הקיסר.",
                    "<b>הקדמת שלום</b>",
                    "על כללי אמירת השלום אנו שומעים במדרש: \"הרב והתלמיד שהיו מהלכין בדרך, בתחלה שואלים בשלום התלמיד ואח\"כ שואלים בשלום הרב, א\"ר הונא כד אתא רבי יהושע בן לוי לטבריה שאליה לרבי יוחנן ולריש לקיש\" (בראשית רבה, צד ה, עמ' 1175). כאשר חכם דרומי מגיע לטבריה הוא בא לשאול בשלום ראשי החכמים בעיר, כלומר לבקר אותם, וודאי שאין זו רק ברכה אלא ביקור של כבוד, וכמובן סדר הביקורים חשוב מאוד. יש לבקר לפי סדר החשיבות, וכל טעות בנושא מעוררת טינה. ",
                    "דוגמה לכך היא הסיפור הבא בירושלמי, סיפור המשתמש במונח של משנתנו ומדגים את הנוהל החברתי של \"הקדמת שלום\": \"תרתין זרעין בציפרין: בלווטייא ופגנייא. הוו עלין ושאלין בשלמיה דנשייא בכל יום, והוון בלווטייא עלין קדמאי ונפקין קדמאי. אזלון פגנייא וזכון לאורייתא, אתון בען מיעול קדמאי...<sup class=\"footnote-marker\">95</sup><i class=\"footnote\">ההמשך הוא הלכה נפרדת, אמוראית, המבססת את הטיעון של המשפחה הפשוטה שתלמיד חכם קודם לכל אדם, יהיה מכובד ככל שיהיה. </i>\" (ירו', הוריות פ\"ג ה\"ח, מח ע\"ג – שתי משפחות [בתי אב] היו בציפורי, בלווטים [חברי הבולי – המועצה העירונית] ופגאנים [פשוטים]. היו עולים ושואלים בשלומו של הנשיא בכל יום, ומשפחת הבלווטים היו עולים ראשונים ויוצאים ראשונים. הלכו משפחת הפגאנים וזכו בתורה<sup class=\"footnote-marker\">96</sup><i class=\"footnote\">אחד מבניהם זכה להיות תלמיד חכם חשוב. </i>. רצו לעלות ראשונים). סיפור זה קרוב למשנתנו משום שהוא מדגים מה המשמעות של מקדים בשלום. הבלווטים הקדימו בשלום, והפגאנים רצו לתפוס תפקיד חברתי זה.",
                    "כבר שפרבר עמד על הרקע לסיפור, והוא תופעת הפטרונאז' בחברה הרומית המאוחרת<sup class=\"footnote-marker\">97</sup><i class=\"footnote\">שפרבר, הקרקע, עמ' 135-119. </i>. החברה העירונית והכפרית מחולקת הייתה לחבורות. בראש החבורה היה הפטרון שהיה עשיר ומקורב לשלטונות, והוא העניק חסות לפשוטי העם. בבוקר קמו פשוטי העם והלכו כל אחד לפטרון הקטן המקומי. שאלו בשלומו, שוחחו על צרותיהם, קיבלו סיוע (או לא קיבלו), וקיבלו הנחיות לעבודה. לאחר מכן הלך הפטרון המקומי לפטרון הגבוה ממנו, וכן הלאה, עד שבצהריים נאספו ראשי הפטרונים אצל הפטרון הראשי. בעיר הבירה היה זה הקיסר עצמו. כך נוצרה רשת של היררכיה שהייתה גם מבנה חברתי וגם דרך להעלות בעיות לממונים ולהוריד הנחיות כלפי מטה. זו הייתה רשת בלתי פורמלית, אך גם בלתי ניתנת לסטייה. בסיפור התלמודי רבי הוא הפטרון היהודי הראשי. אבל במציאות ייתכן שהיה מעליו פטרון נוסף (ממוצא רומי), או שרבי, כמנהיג היהודי הראשי, היה הפטרון הראשי בציפורי<sup class=\"footnote-marker\">98</sup><i class=\"footnote\">בתקופת רבי ורבי יהודה נשיאה נכדו, שגם הוא מכונה \"רבי\", היה הנשיא פקיד רומי בכיר, ודומה שמעמדו היה נמוך רק משל הנציב. הנציב ישב בקיסריה, ואם הגיע לציפורי באו, מן הסתם, הפטרונים הראשיים \"לשאול בשלומו\". </i>. מכל מקום, לפי הסיפור בירושלמי היה לקליינטים סדר. איש לא נכנס לפני הקליינט החשוב יותר. השיחות לא היו כנראה בנפרד אלא עם כולם; הווה אומר, הקליינטים הגיעו לפי התור, לאחר שכולם עלו, וכל אחד שאל בשלום הנשיא, הפטרון אמר את דברו לכולם, והנוכחים התפזרו לעיסוקיהם, ושוב היציאה היא לפי הסדר. מבנה הפטרונאז' נהג בעיקר מימי האמוראים ואילך, וסיפור זה הוא מסוף ימי התנאים (רבי), או מראשית ימי האמוראים (רבי יהודה נשיאה, שגם הוא כונה לעתים \"רבי\").",
                    "רמזים נוספים למשמעות זו של שאלת השלום מופיעים בברכות יצחק ליעקב לפי תרגום יונתן. הברכה כוללת: \"רב ושליט תהי על אחך ויהון מקדמין למשאל בשלמך בני אמך...\" (יונתן לבראשית כז כט – אדון ושליט תהיה על אחיך, ויהיו מקדמים לשאול בשלומך בני אמך). כן נאמר ליהודה: \"ויהון מקדימין למישאל בשלמך בני אבוך\" (יונתן לבראשית מט ח – ויהיו מקדימים לשאול בשלומך בני אביך).",
                    "אם כן, הדרישה להקדים בשלום יכולה להתפרש כדרישה שלא להמתין עד שהשני ישאל בשלומך (ויגלה בכך כפיפות וכבוד), אלא לוותר על כבודך ולהקדים לשאול בשלומו. כך מעמיד אדם עצמו כאילו השני מכובד יותר. פירוש כזה אפשרי, אך אז הסיפא מנותקת ממשפט זה. ניתן גם לחבר את שתי צלעות המשנה. נציע את פירושנו אחרי הבאת הצלע הבאה.",
                    "<b>והווי זנב לאריות ולא ראש לשועלים</b><b> – </b>נסביר זאת על רקע נוהג הפטרונאז' שהצגנו. לאדם שתי אפשרויות למיקום. הוא יכול להיות פטרון קטן שהפחותים ממנו בסולם החברתי מקדמים את פניו, ואז הוא יהיה ראש לשועלים ולאחר שאלת שלום זאת ישאל הוא עצמו בשלום הפטרון שמעליו, אך הוא יכול גם להיות כפוף לפטרון הראשי, להיות קליינט, אך לא פטרון ביניים. החכם ממליץ על \"זנב לאריות\", קליינט חשוב, כזה שמקדים בשלום הפטרון הגדול יותר, כלומר ראשון למברכים, ולא ראש קבוצה בהיררכיה נמוכה יותר. אין כאן אפוא המלצה לצניעות, או להבעת ענווה פומבית, אלא להתמקמות נכונה בסולם החברתי העירוני ההיררכי.",
                    "אם כן, התנא אומר: השתדל להיות הקליינט (הראשון?) של פטרון חשוב, ולא פטרון קטן הכפוף לפטרון גדול הימנו. לפי פירוש זה הרישא והסיפא עוסקים באותו עניין, והנושא כולו מתאים לחכם היושב ברומא, מכיר את תנאי העיר שם ומנחה כיצד יש לנהוג בסיטואציה חברתית זו שברומא הייתה מקובלת ובארץ ישראל התפשטה רק מעט מאוחר יותר.",
                    "לפני הקורא מוצעים שני הפירושים, והוא רשאי, ואולי צריך, לבחור כרצונו."
                ],
                [
                    "<b>רבי עקיבה אומר</b><b> – </b>כך בכתב יד קופמן; בכמה קטעי גניזה, בדפוסים וברוב עדי הנוסח המאוחרים: \"יעקב\". בנוסח של סידור ספרדי אחד (ס1): \"רבי אליעזר בן יעקב\", והוא בעליל תיקון. רבי עקיבא היה חכם מפורסם מדור יבנה, ורבי יעקב חכם ידוע פחות מדור אושא. קשה להניח שסופרים שיבשו \"עקיבה\" ל\"יעקב\", וקל יותר להניח שהשם יעקב, הידוע פחות, שובש, אם כן את משפטנו יש לייחס לרבי יעקב. רבי יעקב חולק עם חכמי דור אושא (כגון תוס', דמאי פ\"ד ה\"ה; בבא בתרא פ\"י הי\"א; זבחים פי\"ב ה\"ז, עמ' 497, ועוד), ברם הוא איננו נזכר במשנה, וכמה פעמים הוא מוסר משמו של רבי מאיר (תוס', מעשר שני פ\"ב ה\"י; תרומות פ\"ט ה\"ט; יבמות פי\"ב הי\"א, ועוד). אם כן סביר להניח שהיה מצעירי דור אושא, אך לא הספיק ללמוד אצל רבי עקיבא ביבנה והמשיך לפעול בדור הבא. אם כן הוא מסוף דור אושא, ראשית דור רבי, ולכן גם איננו במשנה אלא רק בתוספתא, כשם שכל בני דור רבי מצויים במשנה רק מעט. משמו מוסרים רבי זכאי (זכיי) ורבי יהודה בן נקוסא. רבי יהודה בן נקוסא הוא בוודאי מצעירי דור רבי (בבלי, בבא בתרא עא ע\"א)<sup class=\"footnote-marker\">99</sup><i class=\"footnote\">במדרש עלום שפורסם על ידי ורטהימר, בית מדרשות א, עמ' שמ-שמב, נאמר שרבי יהודה בן נקוסא נהרג בגלל גזרה כלשהי שבוטלה במהירות, כנראה בימי סברוס הנזכר בקטע העמום. הקטע קטוע, לא ברור במה מדובר ומה הרקע ההיסטורי שלו. על דרך השערה ניתן להציע שהמהומה הייתה על רקע מלחמתו של אלכסנדר סברוס בפסקיניוס ניגר, בשנת 180 לספירה. במאבק זה היו מעורבות ערי ארץ ישראל (סבסטיה תמכה בניגר, וטבריה, או היהודים, בסברוס). </i>, ובאותו דור פעל גם חכם בשם רבי זכאי (בבלי, שבת עט ע\"ב), אם כי יש גם אמוראים בשם זה. מן הראוי להדגיש שידועים עוד חכמים בשם רבי יעקב; בדרך כלל הם מופיעים עם שם אביהם, וייתכן שאחד מהם מכונה גם סתם \"רבי יעקב\", כך שמכלל ספק לא יצאנו.",
                    "לסיכום, עדיין אנו עוסקים, כנראה, במימרות של חכמי דור אושא-רבי.",
                    "<b>העולם הזה דומה לפרוזדור לפני</b> – בכמה קטעי גניזה \"בפני\" – והוא חילוף רגיל שאין לו משמעות תוכנית.",
                    "<b>העולם הבא התקן עצמך לפרוזדור כדי שתיכנס ליטריקלין</b> – \"פרוזדור\" ו\"טרקלין\" הם מונחים יווניים. במונח \"פרוזדור\" ברור שהמונח \"פרו\" הוא מילית יוונית שמשמעה לפני, בשביל, מעבר ל- וכדומה (πρό). המשך המילה פחות ברור. ייתכן שהכוונה למעבר לאכסדרה שהיא חצר מוקפת עמודים, או לדלתות, πρότυραν ביוונית<sup class=\"footnote-marker\">100</sup><i class=\"footnote\">כך מציע קרויס במילונו. בתרגום השבעים משמשת המילה לתרגום מפתן (בראשית יט ה), אולם (יחזקאל ה טז), סף (שופטים יט כז) ועוד. דומה שהמילה הפכה למונח כללי לפתח או למעבר. </i>. לפי ההקשר מדובר על המעבר לטרקלין, לא רק פתח אלא חדר, מבוא או מסדרון. כנראה בעברית ובארמית הארץ-ישראלית אבדה המשמעות המדויקת של המילה, כפי שגם נראה להלן.",
                    "\"טרקלין\" היא מילה מוכרת יותר ומשמעה שלוש מיטות, כלומר חדר ההסבה הרגיל שבו היו שלוש מיטות<sup class=\"footnote-marker\">101</sup><i class=\"footnote\">ויטרוביוס, על אדריכלות, ספר שישי, פ\"ג 10-8. \"קלינה\" היא מיטה ביוונית. </i>. בדרך כלל נערכו בטרקלין הסעודות, ולעתים גם קבלת פני הקליינטים (ראו במשנה הקודמת). הפרוזדור נחשב לשטח ציבורי. כלומר גם בבית פרטי מותר לאדם זר להיכנס לחצר או לפרוזדור, ואז עליו לבקש רשות להיכנס לטרקלין<sup class=\"footnote-marker\">102</sup><i class=\"footnote\">ויטרוביוס, שם שם, פ\"ה 1. </i>. המסר בהיגד של רבי יעקב ברור: יש לאסוף מצוות כדי להתכונן לטרקלין, שהוא המטרה וסוף הדרך.",
                    "ההיגד מופיע גם באבות דרבי נתן, ללא תוספת.",
                    "<img alt=\"איור מס' 21. פרוזדור וטרקלין. הטרקלין משמעו \" src=\"https://textimages.sefaria.org/mishnat_eretz_yisrael_avot/figure_21.png\">"
                ],
                [
                    "<b>הוא היה אומר יפה שעה אחת בתשובה ובמעשים טובים בעולם הזה</b> [<b>מכל</b>] <b>חיי העולם הבא</b> – בהיגד זה מוצג היבט שונה של תורת הגמול של חכמים. עד עכשיו דובר רק על שכר המצוות, ועתה המצוות עצמן הן הגורמות אושר וקורת רוח. ייתכן שתפיסה זו טמונה גם במשפט \"שכר מצוה מצוה\" (לעיל מ\"ב). התפיסה הבאה לידי ביטוי בהיגד היא פסיכולוגית ומוכרת יפה בספרות ה\"החזרה בתשובה\" בת זמננו. קיום המצוות מעניק לאדם שלווה, שלמות פנימית, תוכן פנימי ומטרה בחיים. אדם שיש לו מטרה ותוכן הוא מאושר במצבו, גם ללא הציפייה לשכר חומרי.",
                    "<b>יפה שעה אחת של קורת רוח בעולם הבא מכל חיי העולם הזה</b> – המימרה איננה כללית אלא צמודה לרישא. שכר מצווה בעולם הזה הוא אושר פנימי, ושכר זה הוא אפס קצהו של הגמול המצפה לעושה המצוות בעולם הבא."
                ],
                [
                    "<b>רבי שמעון</b> – בכמה קטעי גניזה נוסף \"בן אלעזר\". מסתבר שמדובר בחכם זה שהוא מדור רבי, ולא ברבי שמעון בר יוחאי שהוא בן דור אושא. זאת לפי טענתנו הבסיסית שהחכמים מסודרים בעיקר לפי סדר כרונולוגי של דורות (ללא הקפדה על גילאים מדויקים).",
                    "<b>אומר אל תרצה</b> – תפייס, <b>את חבירך בשעת כעסו</b> – זו עצה טובה, דבר חכמה. אין טעם לניסיון פיוס בשעת כעס. יש להמתין קמעה ולנסות את ניסיונות הפיוס בשעת רגיעה. להלן נציע היבט אחר למשפט זה.",
                    "<b>ואל תנחמנו בשעה שמתו מוטל לפניו</b> – \"לנחם\" משמעו לבקר אותו ולנסות להרגיע את רוחו, ואין הכוונה לסתם אמירה או ביקור, כפי שמתואר ניחום האבלים של אלעזר בן ערך: \"כשמת בנו של רבן יוחנן בן זכאי נכנסו תלמידיו לנחמו. נכנס רבי אליעזר וישב לפניו ואמר ליה רבי רצונך אומר דבר אחד לפניך? אמר לו אמור. אמר לו אדם הראשון היה לו בן, ומת, וקבל עליו תנחומין. ומנין שקבל עליו תנחומין, שנאמר 'וידע אדם עוד את אשתו' (בראשית ד כה). אף אתה קבל תנחומין. אמר לו לא די לי שאני מצטער בעצמי, אלא הזכרת לי צערו של אדם הראשון. נכנס רבי יהושע ואמר לו רצונך אומר דבר אחד לפניך? אמר לו אמור. אמר לו איוב היו לו בנים ובנות ומתו כולם ביום אחד, וקבל עליהם תנחומין. אף אתה קבל תנחומין. ומנין שקבל איוב תנחומין? שנאמר 'ה' נתן וה' לקח יהי שם ה' מבורך' (איוב א כא). אמר לו לא די לי שאני מצטער בעצמי, אלא שהזכרת לי צערו של איוב. נכנס רבי יוסי וישב לפניו אמר לו רבי רצונך אומר דבר אחד לפניך? אמר לו אמור. אמר לו אהרן היו לו שני בנים גדולים ומתו שניהם ביום אחד וקבל עליהם תנחומין, שנאמר 'וידם אהרן' (ויקרא י ג), אין שתיקה אלא תנחומין. ואף אתה קבל תנחומין. אמר לו לא די לי שאני מצטער בעצמי, אלא שהזכרתני צערו של אהרן. נכנס רבי שמעון ואמר לו רבי רצונך אומר דבר אחד לפניך? אמר לו אמור. אמר לו דוד המלך היה לו בן ומת וקבל תנחומין, ואף אתה קבל תנחומין. ומנין שקבל דוד תנחומין? שנאמר 'וינחם דוד את בת שבע אשתו ויבא אליה וישכב עמה ותלד בן ויקרא את שמו שלמה' (שמואל ב יב כד), אף אתה רבי קבל תנחומין. אמר לו לא די שאני מצטער בעצמי אלא שהזכרתני צערו של דוד המלך. נכנס רבי אלעזר בן ערך, כיון שראהו אמר לשמשו טול כלי ולך אחרי לבית המרחץ, לפי שאדם גדול הוא ואיני יכול לעמוד בו. נכנס וישב לפניו ואמר לו, אמשול לך משל. למה הדבר דומה? לאדם שהפקיד אצלו המלך פקדון. בכל יום ויום היה בוכה וצועק ואומר אוי לי אימתי אצא מן הפקדון הזה בשלום. אף אתה רבי היה לך בן, קרא תורה, מקרא, נביאים וכתובים, משנה, הלכות ואגדות, ונפטר מן העולם בלא חטא. ויש לקבל עליך תנחומין כשהחזרת פקדונך שלם. אמר לו רבי אלעזר בני נחמתני כדרך שבני אדם מנחמין\" (אבות דרבי נתן, נו\"א פי\"ד, עמ' 59-58). אם כן, הניחום הוא מלאכת מחשבת של רטוריקה ותאולוגיה, ומשנתנו ממליצה לא לנסות לנחם אדם בשעה שהמוות עדיין טרי, והזעזוע בשיאו. ",
                    "<b>ואל תשאל לו בשעת נדרו</b> – הצורה \"תשאל\" הטרידה את המפרשים<sup class=\"footnote-marker\">103</sup><i class=\"footnote\">ראו שרביט, אבות. </i>, אך פירושה פשוט: תִשָאל. הנודר נדר יכול להתירו בשאלת חכם. אל תסכים להישאל לו, כלומר לנסות להתיר את נדרו, סמוך לנדר. המימרה משקפת מצב שבו הסביבה מנסה להרגיע את הנודר ולבטל את הנדר. החכם מוצא מיד סיבות מדוע הנדר אינו תקף. אחת הדרכים היא לטעון שאילו ידע דבר זה או אחר לא היה נודר, אבל בשעה שהנודר עדיין כועס הוא יסכל כל ניסיון להתרת הנדר<sup class=\"footnote-marker\">104</sup><i class=\"footnote\">להצעות אחרות ראו שרביט, פירוש, עמ' 103-102. </i>. בכך תימנע האפשרות שבעתיד הנדר יותר<b>. </b><b>ואל תשתדל לראות</b>[<b>ו</b>] <b>בשעת קלקלתו</b> – למעשה זה סיכום של כל המימרות. בשעה שאדם כועס ושוגה אין זה הזמן לתקן את המעשה, להטיף לו או לנחם אותו. הזמן לכך הוא רק מאוחר יותר. במשנה הבאה נחדד את המשמעות של ההיגד. למימרה גם היבט דתי. בשעת קלקלה החבר נכשל; אל תשתדל לראותו בכך, אל תרצה לראותו בכישלונו, לבל ירגיש החבר שמישהו אחר נוכח בכישלונו. על רקע זה גם המימרות הקודמות מובנות באור מעט שונה. אל תרצה את חברך בשעת כעסו, משום שהמגמה היא שלא תהיה נוכח כלל בשעת כעסו, שכן הכעס הוא כישלון של החבר."
                ],
                [
                    "בעדי הנוסח השונים נדדה משנה זו מפרק לפרק. לדעתנו היא קשורה לקודמתה בקשר בלתי ניתן לניתוק (להלן), אך היו שרצו להרחיקה מהמשנה הקודמת שכן לכאורה היא חוזרת על קודמתה.",
                    "<b>שמואל הקטן אומר</b> – שמואל הקטן הוא בן דור יבנה, ומת לפני מרד בר כוכבא. הופעתו כאן חורגת מהסדר הכרונולוגי, כפי שנראה להלן.",
                    "<b>בנפול אויבך אל תשמח ובהכשלו אל יגל לבך</b> (משלי כד יז) – בכמה קטעי גניזה נוסף \"פן יראה ה' ורע בעיניו והשיב מעליו אפו\", והוא המשך הפסוק במשלי. תופעה זו של השלמת הפסוק או קיצורו רגילה בין עדי הנוסח השונים. המעתיקים ידעו את התנ\"ך בעל-פה ועל כן קיצצו את הפסוק או השלימוהו, וכלל לא הקפידו על הכתיב המקראי. כבר ראשוני המפרשים שאלו מה המיוחד בהיגד זה, הרי זה פסוק במשלי. התירוץ הנקוט, שהוא היה רגיל לצטט פסוק זה, אינו מספק. משום מה לא קשרו המפרשים את הפסוק למשנה הקודמת, שכן הפסוק מנמק או מדגים את המשנה הקודמת. שעת אבלו של אדם על מתו, כבמשנה הקודמת, היא גם שעת נפילתו, ואין לשַמח אותו (לעשות אותו שמח = לנחם), בשעת אבלו. כמובן אין זה פשט הכתוב. פשט הכתוב הוא: אל תִשמח אתה בשעה שאדם אחר נופל, ואילו הדרשן קורא את הפסוק: אל תשַמח את השני. על בסיס פרשנות זו אפשר ששמואל הקטן בזמנו הציג את הדרשה הזאת כהנמקה למימרה של רבי שמעון, כלומר המימרה הזאת קדומה, אך הובאה כאן בשמו של רבי שמעון. הצעה נועזת יותר היא שהיה כתוב שה\"א (שכן הכתוב אומר), וראשי התיבות פוענחו בידי מעתיק קדמון \"שמואל הקטן אומר\"<sup class=\"footnote-marker\">105</sup><i class=\"footnote\">הצעה חריפה זו שמעתי מאבי ז\"ל. </i>.",
                    "אם אכן הפירוש נכון הרי שהשיבוש אירע כבר כשהיה נוסח כתוב של המשנה. במדרשים מאוחרים כבר מצוטט ההסבר הפשוט של הפסוק בשמו של שמואל הקטן<sup class=\"footnote-marker\">106</sup><i class=\"footnote\">פסיקתא דרב כהנא, נספחים ב, עמ' 458; תנא דבי אליהו זוטא, טז, עמ' 12.  </i>, וברור שהם קראו במשנה \"שמואל הקטן אומר...\", כלומר הם הכירו את המשנה כטקסט כתוב."
                ],
                [
                    "הרשב\"ץ מעיד שכל המשנה חסרה הייתה בסידורי התפילות ודילגוה, אך ברור שהיא מקורית. ",
                    "<b>אלישע בן אבייה אומר</b> – אלישע בן אבויה (ללא התואר רבי) הוא חכם יוצא דופן, בן דור אושא שהתפקר. הוא היה חברו ומורו של רבי מאיר ונטש בהפגנתיות את היהדות, כנראה בזיקה לגזרות הדת שבעקבות מרד בר כוכבא. זו אחת המימרות הבודדות שנשמרו בשמו. לא היו לו תלמידים שמסרו מתורתו, אם כי רבי מאיר שמר לו אמונים, אך גם הוא מוסר משמו של רבי עקיבא ולא משמו. יתר על כן, סביר ששמו צונזר ונעקר מבית המדרש, או בשלבי העריכה של החומר. כל מימרה שלו חשודה בהיותה חלק מהעיסוק הסמוי בהתפקרותו.",
                    "<b>הלמד ילד למה הוא דומה לדיו כתובה על נייר חדש</b> – הדיו תופסת את הנייר והכתב מבריק ונראה היטב, <b>הלמד זקן למה הוא דומה</b> [<b>לדיו כתובה</b>] <b>על נייר מחוק</b> – הכתב דהוי, ואינו נראה יפה. אפשר שיש בדברים אלו פולמוס סמוי נגד רבי עקיבא, שהרי רבי עקיבא החל את לימודיו בגיל מבוגר. הדברים מתריסים אפוא נגדו, ומצד שני אפשר שהעורך רוצה לרמוז, ראו את דברי הבלע נגד רבי עקיבא. אלישע עצמו למד צעיר וראו להיכן הגיע, ולהיכן הגיע זה שלמד בזקנותו. מכל מקום, אפשר גם לקרוא את הקטע בפשטות, כחלק ממערכת ההסברה המקיפה הקוראת לצעירים ללמוד תורה, להתחיל בגיל צעיר, להתמסר לכך ולהשקיע עצמם בבית המדרש. אין צריך לומר שלימוד תורה הוא עצם קיומה של שכבת החכמים ומרכיב עיקרי בחיי הדת שלהם, ובתביעה שהציבו בפני הציבור.",
                    "באבות דרבי נתן נמצא המשל בתוך סדרת משלים, ובין השאר מיוחס הקטע גם לרבי אליעזר בן יעקב (אבות דרבי נתן, נו\"א פכ\"ג; נו\"ב פל\"ה, מה ע\"א). ",
                    "<b>רבי יוסה בן</b><b> – </b>בעדי נוסח רבים ברבי או בר' <b>יהודה</b> – ההבדל בין בר לבר' שמשמעו ברבי הוא קטן ביותר, ושני הכתיבים חוזרים במקורותינו.",
                    "<b>איש כפר הבבלי אומר</b><b> – </b>איננו יודעים היכן היה כפר זה. מן הסתם לא בבבל אלא מחוץ לה. במצרים מצוי כפר בשם זה, אך אין לדעת אם לכך הכוונה. אין לדעת האם הוא זהה לרבי יוסי ברבי יהודה סתם המופיע מאות פעמים בתוספתא, במדרשי ההלכה ובמקורות האמוראיים ללא התוספת \"איש כפר הבבלי\". רבי יוסי בן/בר (בר') יהודה חולק מעט עם חכמי אושא, אך בעיקר עם רבי יהודה הנשיא ובני דורו (רבי אלעזר ברבי שמעון). הוא היה חבר לרבי (ירו', פ\"ו ה\"ד, לז ע\"א; מדרש תהילים, צב יג), וכנראה מת לפניו (בבלי, פסחים קיב ע\"א). רבי יוסי זה בן (או בר') יהודה מוסר פעם בשמו של רבי יהודה בן אלעאי (אבות דרבי נתן, נו\"א פט\"ו, עמ' 62). אין להוכיח מכאן שרבי יהודה היה אביו. סתם הסוגיה בבבלי קובעת שהוא אכן בנו של רבי יהודה בן אלעאי, ומוסר בשמו של אביו: \"רבי יוסי ברבי יהודה סבר לה כאבוה בחדא...\" (עירובין יד ע\"א; בבא מציעא סח ע\"ב), ברם הירושלמי קובע: \"אמרי הוא יוסי הבבלי, הוא יוסי בן יהודה, הוא יוסי קטנתה, ולמה נקרא שמו קטונתה, שהיה קטן חסידים\" (בבא קמא פ\"ג ה\"ז, ג ע\"ד). קטן חסידים זה מתפרש כאחרון החסידים (בבלי, סוטה מט ע\"א). יוסי הבבלי ויוסי קטנתא נזכרים מעט, והזיהוי איננו מוסיף דבר. ",
                    "מכל מקום, אם יוסי ברבי יהודה הוא יוסי הבבלי אין הוא בנו של רבי יהודה בן אילעאי שנולד באושא. אלא שסביר שיוסי הבבלי הוא יוסי איש כפר בבלי שלנו. נראה שיוסי הבבלי הוא איסי הבבלי הנזכר בתוספתא בסיפור מהווי בית המדרש: \"פעם אחת היינו יושבין לפני רבי אליעזר<sup class=\"footnote-marker\">107</sup><i class=\"footnote\">אלעזר הוא אלעזר בן פדת. </i> והיה איסי הבבלי יושב לפניו, וחביב עליו לאחת. אמר לו (איסי): רבי, השוחט את הזבח לאכול אימוריו ולהקטיר בשרו מהו? אמר לו כשר, אלא שרבי אליעזר פוסל ורבי יהושע מכשיר. אמר לו שנה לי את הדבר, ושנה לו. למנחה בא אצלו אמר לו שנה לי את הדבר, ושנה לו. למחרת אמר לו שנה לי את הדבר, ושנה לו. אמר לו (הרב) מה איסי? אמר לו (הרב) דומה שלא כיווננו שמועתן<sup class=\"footnote-marker\">108</sup><i class=\"footnote\">מה איסי – כלומר \"מה המצב\"? או \"מה קורה\"? כשלא קיבל תשובה שאל הרב: האם הייתה לך שמועה אחרת? </i>? אמר לו הן רבי. אלא שרבי יהודה שנה לנו פסול, וחיזרתי על כל חבריי ולא מצאתי לי חבר. הייתי סבור שמא טעות הוא ביד רבי, עכשיו שאמרתה לי דבר משום רבי אליעזר, החזרתה לי את אבידתי. זלגו דמעיו ואמר, אשריכם הצדיקים שאתם מחבבין את התורה, לקיים מה שנאמר 'מה אהבתי תורתך כל היום היא שיחתי', הא מפני שיהודה תלמידו של אילעאי, ואילעאי תלמידו של רבי אליעזר, לפיכך הוא שונה משנת רבי אליעזר\" (תוס', זבחים פ\"ב הי\"ז, עמ' 483). איסי זה לומד לפני רבי אלעזר בן שמוע של דור אושא (בבלי, מנחות יח ע\"א), והוא למד בעבר אצל רבי יהודה. רבי יהודה שנה לו שמועה בסתם, ואצל רבו החדש הוא שומע שזו עמדת רבי אליעזר בן הורקנוס, שכן רבי יהודה היה תלמיד תלמידו של רבי אליעזר בן הורקנוס (מדור יבנה). מתקבלת אפוא שרשרת חכמים ברורה:",
                    "דור יבנה – רבי אליעזר בן הורקנוס, רבי אלעאי תלמידו;",
                    "דור אושא – רבי יהודה שלמד אצל רבי אלעאי ורבי אליעזר;",
                    "דור רבי – איסי שלמד אצל רבי יהודה ורבי אלעזר<sup class=\"footnote-marker\">109</sup><i class=\"footnote\">ראו גם תוס', סוטה פ\"א ה\"א, ועוד. </i>.",
                    "יש עוד להעיר שאכן בתורתו של איסי בן יהודה שרידים חסידיים, אלא שבכך לא נרחיב<sup class=\"footnote-marker\">110</sup><i class=\"footnote\">תוס', כלאים פ\"ה ה\"ו; בבלי, בבא מציעא צב ע\"א; נדה לו ע\"א. </i>. ",
                    "אם כן, שני חכמים לפנינו:",
                    "1. איסי (יוסי) בר יהודה שכמעט אף פעם לא כונה בר' יהודה<sup class=\"footnote-marker\">111</sup><i class=\"footnote\">ראו למשל בבלי, סוטה ב ע\"ב, \"ברבי\", וחילופי נוסחאות שם ב\"ר (ראו מהדורת ליס).  </i>. הוא היה בבלי, תלמיד בדור אושא<sup class=\"footnote-marker\">112</sup><i class=\"footnote\">למקורות שהבאנו יש להוסיף את אבות דרבי נתן, נו\"א פי\"ח, עמ' 69-68; בבלי, גיטין סז ע\"א. </i>, נוטה לחסידות, חזר לבבל ושם נפטר (בבלי, נדה לו ע\"א).",
                    "2. יוסי בר (בר') יהודה, שאולי הוא בנו של רבי יהודה.",
                    "ואכן, פעמיים מופיע בתלמוד הביטוי \"רבי יסי בר יהודה סתימתא\" (סתם), כלומר לא הבבלי אלא יוסי בר (בר') יהודה אחר (עירובין לח ע\"א; בכורות נא ע\"ב). הוא מוסר, בין השאר, בשמו של רבי מנחם בנו של רבי יוסי המפורסם (ויקרא רבה, ט ב, עמ' קעה; בבלי, שבת קיח ע\"ב). איסי בן יהודה הבבלי מכונה גם בכינויים נוספים: \"תנא: הוא יוסף איש הוצל, הוא יוסף הבבלי, הוא איסי בן גור אריה<sup class=\"footnote-marker\">113</sup><i class=\"footnote\">כינוי חילופי ליהודה. </i>, הוא איסי בן יהודה, הוא איסי בן גמליאל, הוא איסי בן מהללאל, ומה שמו – איסי בן עקביה שמו\" (בבלי, פסחים קיג ע\"ב; יומא נב ע\"ב; נידה לו ע\"ב), ואכן הסיפור על איסי ורבי אלעזר בן שמוע שציטטנו לעיל מיוחס בבבלי לרבי יוסף הבבלי (מנחות יח ע\"א). שינוי שם האב \"מהללאל\" ל\"עקביא\" נובע כנראה ממשחקי לשון בבית המדרש. עקביא הוחלף עם מהללאל בהשפעת התנא הידוע עקביא בן מהללאל, ומהללאל הוחלף בגמליאל בגלל דמיון הצליל (ובגלל המסורת שגמליאל הוא מבית דוד השייך לשבט יהודה?). \"איש הוצל\", או \"הבבלי\", או \"איש כפר הבבל\", הם כינוי לחכם בשל מוצאו.",
                    "<b>הלמד מן הקטנים למה הוא דומה לאוכל ענבים קיהות</b> – \"קיהות\" מופיע בניגוד לבשלות. בירושלמי שביעית נאמר שענבי בוסר נחשבים למזון (בשביעית), שכן \"דרך הקיהות אוכלות אותו\" (פ\"ד ה\"ח, לה ע\"ג). \"קיהות\" הן כנראה זקנות שאיבדו את חוש הטעם<sup class=\"footnote-marker\">114</sup><i class=\"footnote\">כן גם בתוס', תרומות פ\"י ה\"ב, \"שהקיאות אוכלות\" את מעי האתרוג. ליברמן מביא את דברי פליניוס המספר שנשים הרות אוכלות גרעיני אתרוג, וראו דברי פליקס, שביעית, עמ' 281, הערה 280. </i>. כך גם מי ש\"בא מן הדרך והיו רגליו קיהות עליו\" (ירו', יומא פ\"ח ה\"א, מד ע\"ד). במשנתנו מדובר אפוא בענבים הצעירים, שכל האוכל מהם אוכלם טרם זמנם, והם נקראים \"ענבים קהות\" על שם שה\"קהות\" (הזקנות) אוכלות מהם. כן מופיעים הביטויים \"שיניים קהות\" במובן של שיניים עייפות וחלשות<sup class=\"footnote-marker\">115</sup><i class=\"footnote\">ספרא, בחוקותי פ\"ה ה\"ד, קד ע\"א; אבות דרבי נתן, נו\"ב פ\"א, עמ' 6; בראשית רבה, צז יב, עמ' 1220, ועוד. </i>.",
                    "<b>ושותה יין מגתו</b> – יין צריך להתיישן, ומי ששותה יין שזה עתה בא מהגת הרי הוא שותה בעצם מיץ ענבים ולא יין. מי שלומד מקטנים שותה יין מאנשים שטרם הבשילו, והחומר הגולמי נמצא, אך לא מלוא הטעם.",
                    "<b>הלמד מן הזקנים למה הוא דומה לאכל ענבים בשילות</b> – שהן טעימות, <b>ושותה יין ישן</b> – הרשב\"ץ אומר שמשנה זו חסרה בדפוסים משום שהיא חוזרת על קודמתה, ואכן המשנה איננה בסדרת קטעי גניזה, ועדותו של הרשב\"ץ משקפת אפוא עדי נוסח קדומים של טופסי משנה שאבדו. עם זאת, קשה לקבל את דבריו כפשוטם ובמלואם. משנתנו איננה חוזרת על קודמתה, אף שיש בה מילים דומות. במשנה הקודמת דובר בלומד בגיל מבוגר, ואילו אצלנו באה המשנה להזהיר שלא לנטות אחרי מורים צעירים ומבריקים, ולהמשיך ללמוד אצל החכמים המנוסים והוותיקים. האם המשנה מנהלת ויכוח סמוי עם תופעה קיימת שהדאיגה את החכם? על כך איננו יודעים דבר.",
                    "<b>רבי מאיר אומר</b> – ברוב עדי הנוסח חסר \"מאיר\", ובקטע גניזה אחד: \"רבי יוסי\". אם כן, לפי רוב העדים הדובר הוא רבי עצמו. במשנה נזכר רבי פעמים ספורות בלבד, אך ברוב הפעמים שבהן מופיע בדפוס \"רבי אומר\" הרי שבכתב יד קופמן ובעדי נוסח אחרים מיוחסת המימרה לרבי מאיר<sup class=\"footnote-marker\">116</sup><i class=\"footnote\">אפשטיין, מבואות, עמ' 196-194, וראו פירושנו למעשרות פ\"ה מ\"ה; בכורות פ\"ז מ\"ו; נדרים פ\"ג מי\"א; נזיר פ\"א מ\"ד; מנחות פי\"ג מ\"ב, ועוד. </i>. במקרה זה כל חלקו השני של הפרק עוסק בחכמי דור רבי, ומתאים שגם היגד זה ייוחס לו.",
                    "<b>אל תיסתכל בקינקן אלא במה שיש בו יש קינקן חדש מלא ישן וישן שאפילו חדש אין בו</b> – רבי חולק על קודמו. הוא טוען שהכלי אינו חשוב אלא התוכן. יש צעיר שתורתו (יינו) בשלה ומוכנה, ויש זקן וותיק שתורתו איננה ערבה לחיך ואיננה ראויה ללימוד. כל המשנה על שני חלקיה מכוונת כנראה לתלמיד הצעיר ומשקפת את הווי בית המדרש, ולא את החברה היהודית הכללית. "
                ],
                [
                    "[<b>רבי</b>]<b> אליעזר הכפר אומר</b> – בהרבה עדי נוסח ובדפוסים: \"הקפר\". בכמה קטעי גניזה ובכתב יד לאו נוסף לתחילת שמו \"רבי\". סופר לא היה משמיט מן הסתם את התואר הרגיל, אך מעתיק בלתי זהיר היה מוסיף את התואר מתוך שגרה. אלעזר הקפר (הכפר) הוא מדור רבי, טיפוס של חסיד המקורב לבית המדרש, ויחסו לרבי, המייצג את הממסד, מעורב.",
                    "<b>הקינאה והתאוה והכבוד מוציאין את האדם מן העולם</b> – כפשוטו, וכניסיוננו."
                ],
                [
                    "סגנונה ותוכנה של משנה זו שונים מסגנונו ומתוכנו של הפרק והיא בעליל ממקור אחר, בלתי ידוע. בכתבי היד יש שינויים בהרכב הפנימי של משפטי המשנה.",
                    "<b>הוא היה אומר הילודים למות והמתים לחיות</b> – לעתיד לבוא, <b>והחיים לידון</b> – אלה שעתה חיים מיועדים לבוא לדין. בקטע גניזה 31: \"והדין לידע...\", כלומר הדין שבו עתידים לעמוד החיים הוא לידע ולהודיע וכו', <b>לידע</b> – בעתיד ידעו מה כללי הדין, או ידעו את עתידם האמִתי (בעולם הבא). הצורה \"לידע\" היא מקראית<b>. </b>[<b>ו</b>]<b>להודיע ולהיוודע</b> – העמידה לדין לעתיד לבוא מטרתה להודיע לבאי עולם, ושהאדם עצמו ייוודע שהקב\"ה מנהיג העולם ושופטו, <b>שהוא היוצר</b><b> ו</b><b>הוא הבורא הוא המבין</b><b> ו</b><b>הוא הדיין הוא עד הוא בעל דין והוא עתיד לדון</b> – בבית המשפט של למעלה יש שני משתתפים בלבד, הנידון וריבון העולמים. ריבון העולמים מגלם את כל התפקידים: שופט, עד, יועץ (מבין) וכו'. בחלק מעדי הנוסח יש בין כל חלקי המשפט וי\"ו החיבור: \"שהוא היוצר והוא הבורא והוא המבין\". במדרשים אחרים מתואר בית דין של מעלה בצורה מוחשית יותר, כאילו יש בו קטיגור (שטן) וסניגור וספר זיכרונות, כגון במשל לעיל פ\"ג מט\"ז: \"והפינקס פתוחה, והיד כותבת...\".",
                    "<b>שאין לפניו לא עולה ולא שכחה</b> – הוא שהצענו לפרש לעיל (שם) שהכול \"צפוי\", כלומר הכול גלוי לפניו.",
                    "<b>ולא משוא פנים ולא מקח שחד</b><b> – </b>תיאור האל כדיין אמת כמובן רגיל וידוע, <b>שהכל שלו</b> – אפשר שזה תיאור של ה' כשלעצמו, ואפשר שזה הסבר לכך שלא ניתן לשחדו, שכן הכול כבר שלו, ובמה נשחדו? <b>ודע שהכל בחשבון</b> – אפשר שהכוונה היא שהדין הוא לפי החשבון הכללי, וזו אחת ההצעות לדרך הגמול האלוקי, אך גם אפשר שזו צורה אחרת לביטוי שאין דבר נשכח.",
                    "<b>ואל יבטיחך יצרך שהשאול בית מנוס</b> – המחבר רומז לתפיסה היוונית שכל המתים יורדים לשאול ושאין משפט כולל על מעשי האדם, <b>שעל</b><b> – </b>(שבעל) <b>כורחך אתה נוצר</b><b> – </b>מילים אלו פותחות משפט חדש, <b>ועל כורחך אתה נולד ועל כורחך את חי ועל כורחך את מת ועל כורחך אתה עתיד ליתן דין וחשבון לפני מלך מלכי המלכים הקדוש ברוך הוא</b><b> – </b>האדם חש שבידו בחירה, ואכן הבחירה קיימת בתחומים מסוימים, אבל התבנית העיקרית שתוארה במשנה היא כורח מציאות: לידה, מוות, בית דין של מעלה, מכך אין להתחמק כי זה כל האדם."
                ]
            ],
            [
                [
                    "פרק זה ערוך לפי סדר מספרי יורד: תחילה עשרה, אחר כך שבעה, ולבסוף שלושה דברים. הפתיחה המספרית היא תופעה רגילה במשנה, ואף במקורות אחרים. יש להניח שתפקידו של הסידור המספרי הוא לחזק את הזיכרון. בהקדמתנו למשניות מספריות (יבמות פ\"א מ\"א; תרומות פ\"א מ\"א; שבועות פ\"א מ\"א; נגעים פ\"א מ\"א ועוד) עמדנו על טיבן של פתיחות וסידורים אלו וראינו שרובן מאוחרות, ולעתים משנִיות לגוף הפרק, אבל לעתים הפתיחה קדומה, כמו בנגעים. פרקנו מסודר ברובו לפי סדר מספרי, וניכר בסדר המספרי שהוא מגוף הפרק.",
                    "פרק זה שונה באופיו מהפרקים הקודמים. אין בו הקפדה על שמות המוסרים ולא משפטי חכמה, אלא דברי אגדה בלבד.",
                    "<b>בעשרה מאמרות נברא העולם</b> – בספרות חז\"ל המספר עשרה הוא מספר ספרותי המסמל שלמות. \"מאמרות\" משמעו פעמים, שכן בפרשת בראשית נאמר \"ויאמר\" בהקשר של שלבי הבריאה, וחז\"ל הבינו שאצל הקב\"ה האמירה היא כמעשה.",
                    "<b>ומה תלמוד והלא מאמר אחד היה יכול להיברות</b> – בכתיב שלנו \"להיבראות\". המימרות הן ממילא כלליות, ניתן היה לומר \"ויאמר ה' יהי עולם\", ודיו בכך, <b>אלא להיפרע מן הרשעים שהן מאבדין את העולם שנברא בעשרה מאמרות</b><b> – </b>עשרה המאמרות באו להבהיר את טיבו של העולם, שהוא מושלם וראוי עד מאוד, וממילא הפוגע בו פוגע במפעל חשוב ושלם. אפשר גם שהכוונה להראות שהקב\"ה מחשיב את עולמו, והפוגע בעולם פוגע בבבת עינו של ריבון העולם.",
                    "<b>וליתן שכר טוב שלצדיקים שהן מקיימים את העולם שנברא בעשרה מאמרות</b><b> – </b>מאחורי המשפט מסתתרת התפיסה שהרשע פוגע בטיבו הממשי של העולם, והצדיקים הם שמקיימים את העולם. אם שנינו בראשית המסכת שהעולם עומד על שלושה דברים, \"תורה, עבודה וגמילות חסדים\", או על צדק, אמת ושלום, הרי שהם יסוד העולם וסוד (וזכות) קיומו, ומי שפוגע במידות אלו משחית את העולם.",
                    "<b>עשר מאמרות - היכן?</b>",
                    "עד כאן המאמר פשוט. אלא שספירתם של עשרה המאמרות בעייתית. בפרק א בבראשית נאמר עשר פעמים \"ויאמר ה' \", כגון \"ויאמר אלוקים יהי אור\" (ג), \"ויאמר אלוקים יהי רקיע\" (ו) וכן הלאה. ברם שתי הפעמים האחרונות אינן בריאה הבאה לידי ביטוי במילה \"ויאמר\" אלא \"ויאמר להם אלוקים פרו ורבו ומלאו את הארץ\" (כח); האמירה איננה בריאה אלא תפקיד, או ברכה, ורק בקושי אפשר לראות בה בריאה (נתינת הכוח לאדם). כמו כן \"ויאמר אלוקים הנה נתתי לכם את כל עשב...\" (כט) שהוא הדרכה, או רשות, אך לא בריאה. במקורות הקדומים הוצעו ארבעה או חמישה פתרונות שונים למניין עשרה. אף אחד מהם אינו מציע את הפסוק \"ויאמר ה' פרו ורבו\", ולכל הדעות אין הוא ברשימה, וכך אנו נשארים עם תשע אמירות בלבד. יצוין במיוחד שתרגום השבעים אינו משתמש בפסוק זה בתרגום הרגיל למילה \"ויאמר\" אלא בשורש אחר. ספק אם לפני חכמים עמד נוסח שונה מנוסח המסורה שבו לפני \"פרו ורבו\" עמדה מילה אחרת, כגון \"ויצו ה' \", או \"ויברך ה' \" כמו בתרגום השבעים, או שלהפך, התרגום השונה משקף את עירנותם של חכמים לשינוי המשמעות של המילה \"ויאמר\" בפסוק זה.",
                    "כדי למלא את החסר הוצע בתלמוד הבבלי (ראש השנה לב ע\"א; מגילה לא ע\"ב) להוסיף לרשימה את הפסוק הראשון, \"בראשית ברא...\", שאין בו אמירה אבל יש בו \"בריאה\", או להוסיף את הפסוק \"ויאמר ה' אלוקים לא טוב היות האדם לבדו\". פסוק זה מצוי בפרק ב בבראשית (פסוק יח) ואיננו בפרק א המתאר את הבריאה (אבות דרבי נתן, נו\"ב פל\"ו, עמ' 90; פסיקתא רבתי, כא, קח ע\"א-ע\"ב). דרשנים אחרים מוסיפים את פסוק כא בפרק א \"ויברא אלוקים את התנינִם הגדֹלים\"; יש כאן בריאה, אך לא אמירה (אבות דרבי נתן, שם; בראשית רבה, יז ב, עמ' 151). בבראשית רבה מציע אמורא אחר אמירה מיוחדת לרוח להיברא, כלומר שהיו אמירות שאינן כתובות במפורש. אף אחד מהפירושים איננו מספק ואיננו פשט.",
                    "האמת היא שהמונח \"עשרה מאמרות\" אינו חייב להיות סיכום מספרי של הפסוקים. בסופו של דבר זו אמירה רעיונית, שהעולם מושלם, מסובך וחשוב, ולא חייב להיות פסוק מפורש על כך. עוד מן הראוי לציין שלעתים סיכומים מספריים כאלה אינם מדויקים, ונסתפק בדוגמה אחת. באותה סוגיה בבבלי (ראש השנה לא ע\"א) מובאת רשימה של עשר גלויות שגלתה סנהדרין, ובפרטן אתה מוצא רק שמונה. בדפוס שלפנינו הוסיפו שני מסעות נוספים (חזרה על המעבר מיבנה לאושא: מיבנה לאושא, מאושא ליבנה ומיבנה שוב לאושא) כדי להשלים את המניין. השלמה זו מיותרת. הרעיון עומד בפני עצמו ואינו נזקק בהכרח לפרטים עובדתיים."
                ],
                [
                    "<b>עשרה דורות מאדם</b><b> ו</b><b>עד נוח להודיע כמה ארך אפים לפניו שכל הדורות היו מכעיסים לפניו עד שהביא עליהם את המבול</b> – עשרה הדורות היו חוטאים, וה' האריך אפיים והמתין עד שהתמלאה הסאה ואז החריב את העולם. המדרש מתעלם לחלוטין מהתיאורים שחנוך היה צדיק עולם. על צדיקותו של חנוך אנו שומעים בעיקר מהספרות החיצונית (ספרי חנוך, ספר היובלים ד יז ועוד), ובספרות הסוד היהודית שהיא מאוחרת לספרות חז\"ל. בספרות החיצונית ובספרות הסוד נקשרה דמותו של חנוך לעולם המלאכים, והוא מזוהה עם מטטרון שר המלאכים. במימרה שבמשנתנו משתקפת דרכם של חכמים השוללת או מתעלמת מחנוך, וזאת כחלק מההסתייגות העדינה מהגזמת מקומם של המלאכים והמזיקים. בבראשית רבה יש רמזים לפולמוס זה: \" 'ויתהלך חנוך את האלהים' וגו': 1. אמר רבי חמא ברבי הושעיא אינו נכתב בתוך טומוסן שלצדיקים, אלא בטומוסן שלרשעים, 2. רבי אייבו חנוך חנף היה, פעמים צדיק [ופעמים] רשע. אמר הקב\"ה עד שהוא צדיק אסלקנו, 3. אמר רבי איבו בראש השנה דנו בשעה שדן כל העולם. 4. המינים שאלו את רבי אבהו אמרו לו אין אנו מוצאים מיתה לחנוך. אמר להם למה? אמרו לו נאמר כאן 'לקיחה' ונאמר באליהו 'לקיחה'. אמר להם אם 'לקיחה' אתם דורשים נאמר כאן 'לקיחה', ונאמר ביחזקאל 'הנני לוקח את מחמד' וגו' (יחזקאל כד טז), 5. אמר רבי תנחומא יפה השיבם. 6. מטרונא שאלה את רבי יוסי אין אנו מוצאים מיתה בחנוך? אמר לה אילו נאמר 'ויתהלך חנוך את האלהים' ושתק הייתי אומר כדבריך. כשהוא אומר 'ואיננו כי לקח אתו' וגו' איננו בעולם כי לקח אתו אלהים\" (בראשית רבה, כה ה, עמ' 239-238). העמדה הראשונה שוללת את צדיקותו של חנוך, וכמוה משפטים 4, 5, 6. המשפט השלישי מציג את חנוך כאחד האדם – הוא איננו רשע במיוחד, אך גם ללא זכויות יתר. כמובן מי שמדגיש שחנוך הוא אדם רגיל יודע שיש מי שסבור שחנוך צדיק גדול (או רשע מוחלט), והוא מתנגד לשתי הדעות. לעומת זאת המשפט השני מכיר בייחודו ומצמצם אותו. ממשפט 4 אנו למדים שהעמדה שחנוך הוא צדיק היא עמדת המינים (נוצרים או גנוסטים), ובמשפט השישי מיוחסת שאלה זו ל\"מטרונה\". מטרונה היא גברת רומאית, אך בספרות חז\"ל שמים בפי המטרונה את הטענות ה\"אפיקורסיות\" שהיהודי מתחבט בהן ושואל את עצמו. דברי רבי יוסי (6) מבטאים את ההיסוס של חז\"ל האומנם צדקו תנאים בהתנגדותם לחנוך, הרי אין בכך חטא, ובכל זאת פשט הכתוב (\"ואיננו כי לקח אותו ה' \") מלמד על ייחודו. ודוק! המדרש עוסק בנושא תאולוגי כבד וטעון רגשות, אך הוא מנוסח ברמזים, ומי שאינו מתמצא ברקע אינו חש במתיחות כלל ועיקר.",
                    "במדרשים מאוחרים באה לידי ביטוי העמדה שהוא היה צדיק מעט, או \"חביב\" (ויקרא רבה, כט יא, עמ' תרפא ומקבילות). במדרשים מאוחרים יותר הופך חנוך לצדיק שלם, וכאמור גם למלאך (פרקי דרבי אליעזר היגר, פ\"ז ועוד).",
                    "<b>קץ וגאולה</b>",
                    "איננו עוסקים בהתפתחויות הדתיות המאוחרות שאינן פרשנות מובהקת, ברם אנו חורגים ממנהגנו ומעירים על פן מיוחד שהתלווה למשנה. בפירוש רבי יעקב עמדין מתנהל דיון ארוך על קץ הגאולה, מכיוון שהוא מבין שהמשפט \"כמה ארך אפים לפניו\" הוא קביעה מספרית. הקב\"ה ממתין עם העונש \"כך\", כלומר כמניין עשרת הדורות הללו, שהוא כ-1666 שנה (סדר עולם רבה, פ\"א). תאריך ההתחלה הוא חורבן בית שני, ומן הסתם אין הקב\"ה סולח למי שהחריב את המקדש. ספירת הגאולה (התקופה שבה הקב\"ה מאריך באפו ומעכב את העונש לרשעים) מתחילה מחורבן המקדש. ר' יעקב עמדין תולה פירוש זה בבעל תוספות יום טוב. בנוסח שלפנינו (גם בנוסח הארוך) אין הדבר אמור במפורש. החשבון שמציג ר' יעקב עמדין מוביל את הלומד לשנת 4371/6371<sup class=\"footnote-marker\">1</sup><i class=\"footnote\">בכרונולוגיה היהודית יש אי בהירות לגבי זמן חורבן הבית, 68 או 70 לספירתם. </i>. הרב עמדין (1776-1697) כתב את פירושו לאחר שנה זו, והוא קושר אותו להופעתו של שבתי צבי שאמונה זו גרמה להופעתו וסייעה למשוך אחריו מעריצים. רבי יעקב עמדין היה מראשוני מתנגדיו של שבתי צבי ומהעקביים שבהם, ולאחר התאסלמותו של שבתי צבי ראה בכך כמובן הוכחה לדרכו. הוא מונה רשימת משיחים אחרים שבאו כולם בהתאם לחישוב קץ זה או אחר. הוא מתנגד לכלל חישובי הקצים, ואף מציע לפרש את המשנה ללא זיקה לחישובי קץ. אין ספק שפשט המשנה אינו עוסק בחישובי קץ כלל, מלבד זאת אין שום סיבה להחליט שהתאריך מתחיל להיספר מחורבן בית שני, ובכלל, הביטוי \"כמה ארך אפים\" אינו קביעה כמותית אלא אמירה כוללת שהוא ארך אפיים מאוד. עם זאת, רבי יעקב עמדין בהמשך פירושו מציע חישובי קצים על בסיס המשנה המגיעים לתאריכים \"טעונים\" אחרים. נראה שהמסורת שמשנה זו טומנת בתוכה חישוב קצים הייתה חזקה יותר ומשפיעה יותר מהפרשנות שהוא עצמו הציע.",
                    "לא כאן המקום להרחיב, אבל נציין שבמהלך הדורות הוצעו עשרות חישובים לזמן הגאולה. אלו מבוססים על ספר דניאל, או על משנתנו, או על מקורות אחרים. בינתיים חלק גדול מהחישובים התבדו, וזמן הגאולה טרם ידוע. ",
                    "<b>עשרה דורות מנוח</b><b> ו</b><b>עד אברהם אבינו להודיע כמה ארך אפים לפניו שכל הדורות היו מכעיסים לפניו עד שבא אברהם</b><b> אבינו </b><b>וקיבל שכר כולם</b><b> – </b>גם במשנה זו מתוארים כל הדורות כרשעים, אף שלא תמיד יש לכך ביסוס במקרא, בניגוד לרישא. בסוף הצדיק מקבל את \"שכר כולם\", כלומר מעט השכר שמגיע לרשעים על מעט מעשים טובים שעשו. לא נאמר ששכר הרשעים בעולם הזה<sup class=\"footnote-marker\">2</sup><i class=\"footnote\">כידוע, אחת העמדות שבספרות חז\"ל היא ששכר רשעים בעולם הזה, ובעולם הבא ייענשו, ואילו הצדיקים שכרם בעולם הבא, ובעולם הזה הם סובלים. </i>, ולא נאמר היכן קיבל אברהם את שכרו. הסתירה ה\"תאולוגית\" בתוך המשנה אינה מטרידה את העורך שכן הצדק (השכר שה' נותן) אינו עיוור ואינו אחיד."
                ],
                [
                    "המשנה קשורה לקודמתה גם בביטוי המספרי, וגם בכך שאברהם מסיים את המשנה הקודמת ומתחיל את משנתנו.",
                    "<b>עשרה ניסיונות ניתנסה אברהם אבינו ועמד בכולם להודיע כמה היא חיבתו שלאברהם אבינו</b> – רק בפרשת העקדה נאמר במפורש שה' ניסה את אברהם, וכל המסורת על הניסיונות האחרים היא מדרשית. המדובר באירועים שחלקם מופיעים במקרא ולא נאמר שהם ניסיונות וחלקם אינם מופיעים במקרא כלל, כגון הטלת אברהם לכבשן האש, מעשה שאין לו רמז במקרא. רשימת הניסיונות מנויה באבות דרבי נתן: \"עשרה נסיונות נתנסה אברהם אבינו לפני הקב\"ה ובכולן נמצא שלם. אלו הן שנים בלך לך. ב' בשני בניו. ב' בשתי נשיו. אחד עם המלכים. ואחד בין הבתרים. ואחד באור כשדים. ואחד בברית מילה\" (נו\"א פל\"ג; נו\"ב פל\"ו, עמ' 94). עצם המינוח \"עשרה ניסיונות\" הוא מאוחר מבחינה ספרותית. בשלב ראשון יש להגדיר כל מעשה בספר בראשית כניסיון, בשלב שני צריכה להיווצר רשימה של ניסיונות, ורק בשלב שלישי ניתן להסיק מסקנות מדרשיות מעצם הרשימה וממניינה. המקור הקדום לרשימה הוא משנתנו, וספק ממתי היא."
                ],
                [
                    "<b>עשרה ניסים נעשו לאבותינו במצרים</b> – אלו עשר המכות הידועות המנויות בפרשות \"וירא\" ו\"בשלח\" שבספר שמות. ספר שמות אינו נוקב במספר של עשר מכות, אבל הוא מונה אותן אחת אחת. בספרות תנאים נזכר המונח \"עשר מכות\" פעמים רבות. פירוש זה פשוט. אבל בחלק מעדי הנוסח נוסף בהמשך <b>עשר מכות הביא הקב</b><b>\"</b><b>ה על המצריים במצרים ועשרה על הים</b><b> – </b>אם כן עשרה הנסים אינם המכות. המשפט מצוי בכתבי היד של המשנה, בקטעי הגניזה ובסידורים, אבל איננו בדפוס ראשון ובשורה קצרה של עדי נוסח. באבות דרבי נתן נוסח א (פל\"ג) ובבמדבר רבה יד מופיע רק המשפט הראשון, ובנוסח ב (פל\"ו) שני המשפטים, הראשון ללא הסבר והשני עם הרחבה. מבחינה טקסטואלית רוב עדי הנוסח הטובים מעידים שהשורה התמוהה הייתה קיימת. הרשב\"ץ מפרש שאכן הכוונה לעשר המכות, ומפרש שבמשפט \"עשרה ניסים נעשו לאבותינו\" מדובר בנס בכך שהמכה לא פגעה בישראל, ובמשפט \"עשר מכות\" מדובר בנס שבעצם המכה. רבנו שמחה מוויטרי כותב שלא התפרשו לנו הנסים שברישא. דברי שניהם מעידים שהמשפט עמד לפניהם, וההסברים אינם מספקים. בניגוד לעדות כתבי היד נראה לנו במקרה זה שהמשפט הנדון הוא הסבר המשפט הראשון, והוא נוסף בידי העורך או בידי מעתיק קדמון. במדרש חופת אליהו, שהוא מדרש מאוחר מימי הביניים, בפרק המונה עשרה דברים, נאמר: \"עשרה נסים נעשה לאבותינו במצרים וכנגדן הביא עשר מכות על המצריים בים\"<sup class=\"footnote-marker\">3</sup><i class=\"footnote\">אוצר מדרשים, עמ' 176. </i>. הפרק כולו מבוסס על משנתנו, והנוסח מעיד על כך שלא היו לפניו שני המשפטים אלא משפט מורכב, ומעתיקים קדומים פירקוהו לשני משפטים.",
                    "<b>ועשרה על הים</b> – כפשוטו של מקרא, קריעת ים סוף הייתה נס אחד. כמובן אין כל בעיה לחלקו חלוקת משנה, כגון שהים נקרע, שהים חזר, שהמצרים נכנסו לתוכו, שהכלים שלהם צפו וכו'. התפיסה שעל הים היו גם עשר מכות מופיעה במקבילות. כך, למשל, אומר המדרש בפשטות שהמטה של משה \"הביא עשר מכות על המצריים במצרים ועשר על הים\" (מכילתא דרבי ישמעאל, בשלח ויסע ו, עמ' 175). ידועה יותר הדרשה המופיעה בהגדה של פסח שלפיה על הים לקו המצרים יותר מכות, בכפולות של עשר, 50, 200, 250 מכות. הדרשה משובצת בחלק מנוסחאות ההגדה של פסח ומופיעה במכילתות (מכילתא דרבי ישמעאל, מסכתא דויהי, פ\"ו, עמ' 114; מכילתא דרבי שמעון בר יוחאי, יד לא, עמ' 169)<sup class=\"footnote-marker\">4</sup><i class=\"footnote\">ספראי וספראי, הגדת חז\"ל, עמ' 150-146. </i>. ריבוי המכות נועד להדגיש את גדולת ה', ומשנתנו נוקטת בדרך דרשה פחות מתלהבת.",
                    "<b>עשרה ניסיונות ניסו אבות את המקום במדבר שנאמר וינסו אתי זה עשר פעמים ולא שמעו בקולי</b><b> – </b>(במדבר יד כב). הכוונה לַפעמים שבהן התלוננו בני ישראל על ה' או על משה. זה פסוק מפורש והוא חוזר במקורות מקבילים, עם מניין מפורט. "
                ],
                [
                    "<b>עשרה ניסים נעשו בבית המקדש</b> – אין מקדש בעולם הקדום שלא התהדר בנסים. המקדש נתפס כבית האל שאליו באים כדי לקבל ממנו את מה שטרם קיבלו בדרכים אחרות. למקדש ולאלים השוכנים בו ייחסו ריפוי חולים חסרי תקווה, תחיית המתים, כניסה להיריון, הצלחת היריון, ניצחון במלחמה וכו' וכו'. על רקע זה רשימת הנסים הנזכרת להלן חיוורת ופחות מרשימה מאלו של מקדשים פגניים. על משמעות הדבר נעמוד בהמשך. סדר הנסים שונה במקצת בעדי הנוסח השונים, אבל הרשימה עצמה אחידה. ",
                    "<b>לא הפילה אשה מריח בשר קודש מעולם </b>– בשר הקרבנות נשרף, השומנים נשרפו וממילא עלה ריח חריף של צליית בשר. דברי חכמים מלמדים שלעתים היה הריח קשה, אך כאמור לא גרם לנזקים שהיו צפויים ו\"טבעיים\".",
                    "<b>לא היסריח בשר קודש מעולם</b><b> – </b>מותר לאכול את הבשר כל הלילה שלאחר השחיטה, ובקרבנות מספר גם לילה נוסף. בהיעדר קירור צפוי היה שהבשר יתקלקל, אך המשנה אומרת שהדבר לא אירע. אין זאת אלא שכלפי חוץ נראה הבשר תקין, ברם מצד שני אנו שומעים שהיו במקדש מחלות מעיים, והיה במקדש ממונה על טיפול בכוהנים חולים אלו (משנה, שקלים פ\"ה מ\"א). חז\"ל תולים את המחלות בימי החורף וברצפה הקרה<sup class=\"footnote-marker\">5</sup><i class=\"footnote\">ראו פירושנו לשקלים פ\"ה מ\"א. שם גם דנו באפשרות שהמקדש היה מקום מרפא.  </i>, ברם מן הסתם היה בשר הקודש האחראי על חלק ממחלות אלו.",
                    "<b>לא אירע קרי</b><sup class=\"footnote-marker\">6</sup><i class=\"footnote\">טומאה הנגרמת מהוצאת זרע. </i> <b>לכהן גדול היום הכיפורים</b> – כדי שלא ייטמא. משמעותו של הנס מצומצמת. הכוהן לא ישן במשך הלילה (יומא פ\"א מ\"ז), וממילא החשש לקרי קטן מאוד. יתר על כן, אם הכוהן נטמא די בטבילה בבוקר כדי לטהרו. ואכן הכוהן טובל תמיד בבוקר יום הכיפורים, כך שהנזק אם נטמא היה מועט. לעומת זאת אנו שומעים על מצב שבו הכוהן נטמא טומאה קלה מסיבות אחרות<sup class=\"footnote-marker\">7</sup><i class=\"footnote\">ראו פירושנו ליומא פ\"א מ\"א.  </i>.",
                    "<b>לא נראה זבוב בבית</b> [<b>המטבחיים</b>]<sup class=\"footnote-marker\">8</sup><i class=\"footnote\">כך ברוב עדי הנוסח, ונשמט בכתב יד קופמן. </i>– במקום השחיטה, הדם והצואה היה מקום לצפות למפגעים תברואתיים, אך אלו לא התרחשו, <b>לא נימצא פסול בעומר ובשתי הלחם ובלחם הפנים</b> – במהלך סינון הקמח לא נמצא חרק בנפה; <b>לא כיבו גשמים את המערכה</b> – המערכה היא המדורה של המזבח, ונקראת כך בגלל המינוח המקראי \"וערך עליה העֹלה\" (ויקרא ו ה). המזבח עמד חשוף לגשם, ובחורף עלול היה הגשם לנצח את האש. הדרך למנוע את כיבוי האש היא להדליק מדורה גדולה מעצים יבשים מבפנים.",
                    "<b>לא ניצחה הרוח את עמוד</b> [<b>ה</b>]<b>עשן</b><b> – </b>העשן היתמר ולא נפגע, <b>עומדים צפופין ומשתחוים רווחים</b> – כפשוטו \"צפוף\" משמעו ללא רווח, ואף על פי כן היה מקום להשתחוויה. ההשתחוויה הייתה כאשר הזכיר הכוהן הגדול את השם המפורש (משנה, יומא פ\"ו מ\"ב ועוד). כך גם הבינו את המשפט המדרשים המצטטים אותו (בראשית רבה, ה ז, עמ' 37; ויקרא רבה, י ט, עמ' ריח; מדרש קהלת זוטא, א ז, ומקבילות). כמו כן: \"רבי לוי בשם רבי שמעון בן לקיש האילת הזו אבריה צפופים, והיא מתקשה לילד\" (מדרש שמואל, ט ב). רבי אברהם בן הרמב\"ם וחכמים אחרים שהתגוררו בארצות האסלאם הציעו ש\"צפופים\" משמעו עומדים בשורות כמנהג הערבים במסגד<sup class=\"footnote-marker\">9</sup><i class=\"footnote\">לפי ההלכה אין ישיבה בעזרה, ומן הסתם גם לא ישיבה מזרחית כמנהג המוסלמי עד היום (תוס', סנהדרין פ\"ז ה\"ד ועוד הרבה), ואכן במשנה נאמר \"עומדים צפופים\". </i>, וזו משמעות השורש בערבית. לו כך היה ניתן היה להסיק מכך על צורת התפילה במקדש. ברם \"צפוף\" במשמעות שורה אינו מוכר בספרות חז\"ל. הפירוש המוצע ש\"צפוף\" משמעו עומד בשורה מבטא אפוא מציאות מאוחרת, ואין הוא פשט המשנה<sup class=\"footnote-marker\">10</sup><i class=\"footnote\">וכן גם דעת שרביט, פירוש. </i>.",
                    "<b>לא היזיק נחש ועקרב בירושלם</b> – אף על פי שהגיעו לעיר אנשים רבים. נחשים מצויים ביישובים שבשולי שטחים חקלאיים, וכנראה נזקי נחשים ועקרבים היו תופעה רגילה. יש לזכור שירושלים הייתה עיר, אך סביבה שטחים חקלאיים רבים.",
                    "<b>לא אמר אדם לחבירו צר לי המקום שאלין בירושלם</b> – \"שאלין\" (שאלוּן) ולא \"שאגור\"; הדובר הוא אפוא עולה רגל שבא לעיר, ולמרות ריבוי עולי הרגל כולם טופלו בצורה נאותה.",
                    "הבבלי מונה את רשימת הנסים, אבל מציע גם נסים נוספים בשמם של רב שמעיה בקלנבו<sup class=\"footnote-marker\">11</sup><i class=\"footnote\">שם מקום שבו משוקע השם התאופורי \"נבו\", כדברי רש\"י לסוגייתנו, וכן בבלי, סנהדרין סג ע\"ב. </i>, אביי, רבי יהושע בן לוי ועוד. כל אלו הן מסורות מאוחרות שאין ביטחון שהתנאים הכירו אותן. עוד שואל הבבלי מדוע עובר התנא מהמקדש לירושלים, וכפשוטם הרשימה והמעבר הם ראיה לכך שירושלים נתפסה כזהה למקדש; ואכן קדושת המקדש הורחבה (לעניינים הלכתיים אחדים) על כל העיר.",
                    "<b>נסי המקדש</b>",
                    "כאמור, רשימת הנסים צנועה ביותר. במקורות מובאים עוד מעט סיפורי נסים אישיים, אך הרשימה במשנה עוסקת רק בנסים כלליים ובמעשים שהיום לא היינו מכנים אותם \"נסים\" כלל. אין לנו ספק שההימנעות (הכמעט מלאה) מסיפורי נסים איננה מקרית. מן הסתם היו סיפורי נסים אישיים רבים, אבל חז\"ל, כמו גם פילון או יוספוס, נמנעים מלספרם, ונמנעים מלראות בכך דרך למשוך את הציבור למקדש. למקדש באים לקיים מצוות, להתפלל ולהתכנס; בקשת הנס איננה חלק מהנוהל הדתי התקין, אף שכמובן אפשר שתתרחש. ",
                    "אנו עסקנו בהרחבת מה בנושא בפירושנו למשנת ערכין פ\"ה מ\"א. ראינו כי היו שעלו למקדש ותרמו לו לישועה ולרפואה של יקיריהם, או למציאת אבדה אישית יקרה (שמחות פ\"ו הי\"א, עמ' 135). סיפורים אלו מופיעים כבדרך אגב. כלומר, אכן נפוצו סיפורים על נסים במקדש, אבל המגמה המרכזית בספרות חז\"ל היא לא להפוך את המקדש ל\"בנק\" של נסים. הם אינם מכחישים את הנס, אבל אינם מנופפים בו כבדגל עיקרי של המקדש.",
                    "גם משנתנו חוזרת באבות דרבי נתן (נו\"א פל\"ו; נו\"ב פל\"ט, נ\"ג ע\"א-ע\"ב), באבות דרבי נתן נו\"ב יש עוד סדרות של עשרה דברים הקשורים לירושלים. עשרה הוא כמובן מספר סמלי, והוא בא לתאר את העיר והמקדש כמקום שבו נעשו כל הנסים."
                ],
                [
                    "גם רשימה זו איננה בכל עדי הנוסח. הר\"ן, למשל, אינו גורסה, והרשב\"ץ מעיד ש\"דלגוה בסדורי התפילות\". כן היא חסרה בשני קטעי גניזה.",
                    "<b>עשרה</b> [<b>דברים</b>] <b>נבראו בין השמשות</b><b> – </b>כלומר שאין הם חידוש שעשה הקב\"ה בשעת צורך (נס) אלא פרי תכנון מוקדם במסגרת הבריאה. הם נבראו ביום השישי בערב, מעט לפני שהבריאה הסתיימה. המילים \"בערב שבת\" המופיעות בעדי נוסח מאוחרים ובמקבילות<sup class=\"footnote-marker\">12</sup><i class=\"footnote\">מכילתא דרבי ישמעאל ויסע, בשלח  ה, עמ' 171; מכילתא דרבי שמעון בר יוחאי, טז לב; ספרי דברים, שנה, עמ' 418; בבלי, פסחים נד ע\"ב, ועוד.  </i> הם תוספת הסבר, נכונה אך מיותרת.",
                    "<b>פי הארץ</b> – שבלעה את קֹרח, <b>ופי הבאר</b> – של מרים שנתן הקב\"ה לישראל לאחר שהתלוננו על צמא. המרידה של קורח, כמו גם התלונות של בני ישראל, צפויים היו אפוא מראש. זה היה התכנון האלוקי המוקדם, ואין כאן \"הפתעה\" או חידוש.",
                    "<b>ופי האתון</b> – יכולת הדיבור שניתנה לאתונו של בלעם. הופעתו של בלעם, וניסיונותיו להתחמק מדבר ה' (ולקלל את בני ישראל) כולם צפויים מראש, וכך תוכנן מראש.",
                    "<b>והקשת</b> – הקשת היא סימן שחידש הקב\"ה כאות ברית לבני האדם שהמבול לא יחזור (בראשית ט יג). המשנה מדגישה בכך שהמבול היה מתוכנן ולא ייתכן שהקב\"ה יחזור בו או יתחרט, <b>והמן</b> – ניתן לבני ישראל לאחר שאלו התלוננו. לכאורה גם זו \"המצאה\" של ה', והמשנה מדגישה שהדבר היה מתוכנן עוד מלפני בריאת העולם, <b>והמטה</b> – של אהרן, שבזמן המאבק בקֹרח ועדתו שימש כסימן ואות לבחירת אהרן (במדבר יז כג), <b>והשמיר</b> – השמיר הוא כלי או צמח דמיוני שקדמונינו ייחסו לו תכונות פלאיות של חיתוך אבנים וברזל (משנה, סוטה פ\"ט מי\"ב). ייתכן שביסודו של התיאור מצוי היהלום שקדמונינו לא ידעו להגדירו, אך התיאור שלו בספרות כבר רחוק מרחק רב ממציאות רֵאלית: \"אמר רבי יודה מה טיבו של שמיר זה? בריה היתה מששת ימי בראשית<sup class=\"footnote-marker\">13</sup><i class=\"footnote\">רעיון זה מופיע במשנתנו. במקבילות מספר נכתב שהשמיר נברא בין השמשות של סוף ששת ימי המעשה. </i> כשנותנין [אותו] על גבי אבנים ועל גבי קורות מתפתחות לפניו כלוחי פינקס. ולא עוד אלא כשנותנין אותו על גבי ברזל הוא בוקע ויורד מלפניו, ואין כל דבר יכול לעמוד בו. כיצד עושין (אמר) לו כורכין אותו במוכין של צמר, ונותנין אותו לתוך טנא של עופרת מלא סובין של שעורין. ובו בנה שלמה את בית המקדש שנאמר 'ומקבות והגרזן וכל כלי ברזל' וגו', דברי רבי יהודה\"<sup class=\"footnote-marker\">14</sup><i class=\"footnote\">תוס', סוטה פט\"ו ה\"א; בבלי, מח ע\"ב; ירו', כד ע\"ב בשינויים קלים. </i>. אם כן השמיר הוא בעל חיים מסוכן מאין כמוהו, אך ניתן לשמרו בתנאים מיוחדים. לפי מסורת חז\"ל הנשר הגדול או הדוכיפת הביאוהו לשלמה ובו בנה את המקדש (מדרש תהילים, עח יא, עמ' קעו; בבלי, חולין סג ע\"א). \"בית המקדש\" שבהקשר אגדי זה של המשנה אינו בית המקדש השני אלא בית המקדש הראשון.",
                    "<b>והכתב והמכתב והלחות</b> – כל אחד מהם הוא אחד מאותם עשרה דברים, ובכך מסתיימת הרשימה. בדוחק אפשר לומר ששלושת אלה הם \"דבר\" אחד, ומניין העשרה כולל את שני ה\"דברים\" הבאים שנראים כאילו הם נוספו לרשימה, אבל אין הם תוספות אלא המניין המקורי כולל אותם, אף על פי שהם שנויים במחלוקת. שלושת אלו קשורים זה בזה. הכתב הוא כתב ספר התורה, המכתב הוא כתיבת הלוחות, והלוחות הם הלוחות השניים שנכתבו לכאורה לאחר שהראשונים הופלו והתרסקו אך למעשה הם נכתבו מראש; הקב\"ה הכין מראש שתי מערכות של לוחות, אחת כדי שמשה ייקח אתו בפעם הראשונה וירסקה, ומערכת נוספת כדי שיביא עמו בעלייתו השנייה למרום. המקרא מכנה אותם \"והלֻחֹת מעשה אלהים המה והמכתב מכתב אלהים הוא חרות על הלֻחֹת\" (שמות לב טז). במקום \"חרות\" אצלנו \"מכתב\". אם כן, גם מרידת בני ישראל בחטא העגל איננה בבחינת הפתעה ומלכתחילה ניתנו הלוחות הראשונים על מנת שמשה ישבור אותם. הלוחות השניים גם הם תוכננו מראש, וכך רצה הקב\"ה לנהל את העולם. הלוחות השניים קדושים, אפוא, כמו הראשונים.",
                    "<b>הפולמוס על הכתב</b>",
                    "ההיגד שהכתב ניתן בששת ימי בראשית בא לשלול את הדעה שחל שינוי בכתב ספר התורה. כידוע, לפי חלק ממסורות חז\"ל ניתנה התורה בכתב המכונה כיום \"עברי קדום\", ורק בימי עזרא הסופר שונה הכתב למה שאנו מכנים היום \"הכתב הארמי\". חז\"ל ידעו שאי פעם היה בשימוש כתב אחר. בתקופת בית שני היה כתב עברי קדום מוכר מהמטבעות (עד מטבעות בר כוכבא), מכתובות קבר<sup class=\"footnote-marker\">15</sup><i class=\"footnote\">עד עתה בידינו כתובת אחת בכתב עברי עתיק מירושלים של ימי בית שני. ראו רוזנטל, כתובת. </i>, ואולי היו אז כבר ספרי תורה שומרוניים<sup class=\"footnote-marker\">16</sup><i class=\"footnote\">כתיבת ספרי תורה שומרוניים בכתב שומרוני לא קדמה כנראה למאות השלישית או הרביעית. </i>. מעבר לכך יש להניח שהייתה בידם מסורת, ואולי אף ספרי תורה עתיקים שהיו כתובים בכתב העברי העתיק. עד כמה שאנו יודעים מהממצא הארכאולוגי הכתב העברי הקדום היה הכתב היחיד שעם ישראל הכיר בתקופת המלוכה; את הכתב האשורי הביאו עמם מגלות בבל והוא היה הכתב הארמי הרווח בבבל ובפרס. בראשית ימי בית שני כבר מתחיל לחדור הכתב האשורי. בתקופה הפרסית הכתובות בעברית כתובות בכתב העברי העתיק והכתובות הארמיות בכתב המרובע (הארמי). כלל זה הוצע על ידי נוה, ואושר בשנית בכתובות הר גריזים. בפפירוסים מנחל דליה (שלהי התקופה הפרסית), למשל, השטרות הם בכתב מרובע (\"אשורי\"), אבל החותם של הפחה סנבאלט בכתב עברי עתיק (\"עברי\"), כלומר עדיין השתמשו בכתב העברי למטרות מנהליות או שלטוניות. בתקופה ההלניסטית משתלט הכתב המרובע, אבל פה ושם מצויות כתובות בכתב הקדום, כגון כתובת הקבר מגבעת המבתר<sup class=\"footnote-marker\">17</sup><i class=\"footnote\">ראו נוה, כתב; נוה, התפתחות הכתב; נוה, כתובת. תודתנו לפרופ' חנן אשל ז\"ל שעמו התייעצנו בנושא. </i>. ",
                    "המסורת התנאית קושרת את השינוי לימי עזרא ונחמיה. כן שנינו: \"אף הוא ניתן בידיו כתב ולשון. שנאמר 'וכתב הנשתוון כתוב ארמית ומתורגם ארמית', מה תורגמו ארמית אף כתבו ארמית. ואומר 'ולא כהלין כתבא למיקרי ופישרה להחוואה למלכא', מלמד שבאותו היום ניתן. ואומר 'וכתב לו את משנה התורה הזאת' וג' תורה עתידה להשתנות. ולמה נקרא שמה אשורי? על שום שעלה עמהן מאשור. רבי אומר בכתב אשורי ניתנה תורה לישראל, וכשחטאו נהפכה להן לרועץ. וכשזכו בימי עזרה חזרה להן אשורית\" (תוס', סנהדרין פ\"ד ה\"ז, עמ' 422).",
                    "תנא קמא מספר על שינוי הכתב, ואף עונה על השאלה הטבעית מי הסמיך את נחמיה לשנות את הצורה של כתיבת התורה בהסבר שמלכתחילה כבר נרמז שעתיד הכתב להשתנות. ניכר שגם תנא קמא חש בקושי הדתי של עצם שינוי הכתב. ההסבר המדרשי ודאי איננו הסיבה לשינוי הכתב. ראשית אין בו תשובה לשאלה המתבקשת מעצמה, מה ראה נחמיה לשנות את הכתב? נניח שאכן הוא ידע על ההיתר לשנות את הכתב, אבל למה? יתר על כן, מכוח דרשה זו ניתן גם ללמוד שמותר לשנות את כל ההלכות הכתובות בתורה. ברור שההסבר המדרשי הוא הסבר בדיעבד, והכתב השתנה משום ששיטת הכתב האשורי נראתה טובה, קלה יותר ומובנת יותר, ובעיקר זו הייתה צורת הכתב הממלכתי והרשמי בחברת התרבות בסביבה. חכמים מתקשים לקבל את הנהייה אחר תרבות הסביבה, משום שהיהדות שלהם הייתה קריאת תגר נגד התרבות הסביבתית. ברם קבלה ביקורתית ומסויגת של מרכיבים מסוימים מהתרבות בסביבה, ודחיית מרכיבים אחרים, היא מאפיין של החברה היהודית ושל ההלכה היהודית לדורותיה<sup class=\"footnote-marker\">18</sup><i class=\"footnote\">להיבטים כלליים יותר של התופעה ראו הנספח למסכת שבת. </i>.",
                    "רבי, לעומת זאת, מביע התנגדות לשינוי ולהשפעת הסביבה ומסביר שהכתב האשורי הוא הכתב הקדום, הוא השתנה, (לא נאמר מתי) לכתב דעץ/רעץ<sup class=\"footnote-marker\">19</sup><i class=\"footnote\">מדרש תנאים לדברים להלן, ותשובות הגאונים הרכבי, שנח. הכינוי \"לרועץ\" הוא דרשה למינוח \"דעץ\" המופיע במקורות אחרים (להלן). </i> ובימי עזרא ונחמיה שבה התורה לכתבה המקורי. לאור הנסיבות ההיסטוריות שתיארנו יש לראות בדברים תירוץ שנועד לפתור את השאלות הדתיות מי הסמיך את נחמיה לשנות את הכתב, למה עשה זאת, והאם ייתכן שדווקא הכתב הזר הוא שהפך לכתב קודש והכתב המקורי שבו ניתנה תורה נדחה והוא כתב חול. בדרך זו מהלכת משנתנו. הכתב ניתן לפני בריאת העולם, כמו הלוחות עצמם והכתיבה עליהם. מן הסתם כוונתו שניתן הכתב ה\"אשורי\", והשימוש בו איננו שינוי ההלכה אלא החזרת עטרה ליושנה. ",
                    "במדרש תנאים לדברים מיוחסת הדרשה לרבי אלעזר בן ערך, מזקני דור יבנה: \"דבר אחר 'את משנה' מיכן דרש רבי אלעזר בן ערך שסוף תורה עתידה (להשתכח) [להשתנות]. רבי אומר אשורית ניתנה תורה וכשחטאו נהפך להם לדעץ, וכשזכו בימי עזרא נהפך להם אשורית\" (מדרש תנאים לדברים, יז יח, עמ' 105). מדרש התנאים משמר מסורת קדומה לזו של התוספתא, שכן אין בה דרשת המשנה שכתב הדעץ הוא לרועץ.",
                    "אם כן, במסורת התנאית שתי דעות. האחת מכירה בשינוי ומודה שהתורה ניתנה בכתב אחר. רבי סבור שלא היה כל שינוי, אבל אין רמז לכך שהנושא טעון או נמצא במאבק עם המינים. רק בתוספת שבתוספתא נרמזת שאלת המינות או הגנאי \"רועץ\", ועדיין נימת הדברים חסרת פולמוס. ",
                    "בירושלמי נשמע הד לשתי הדעות: \"...אשורי יש לו כתב ואין לו לשון. עברי יש לו לשון ואין לו כתב. בחרו להם כתב אשורי ולשון עברי\" (מגילה פ\"א הי\"א, עא ע\"ב; סוטה פ\"ז ה\"ב, כא ע\"ג)<sup class=\"footnote-marker\">20</sup><i class=\"footnote\">ראו עוד אסתר רבה, ד יב. </i>. הבחירה היא אפוא בידי ישראל, יש בה שינוי, אך התלמוד אינו מציין כל בעיה בעצם השינוי.",
                    "בבבל, לעומת זאת, התקבלה דעתו של רבי כדעה היחידה, וניכר שהם חשו ביתר חומרה את הבעייתיות שבהנחה שהכתב השתנה: \"אמר מר זוטרא ואיתימא מר עוקבא: בתחלה ניתנה תורה לישראל בכתב עברי ולשון הקודש. חזרה וניתנה להם בימי עזרא בכתב אשורית ולשון ארמי. ביררו להן לישראל כתב אשורית ולשון הקודש, והניחו להדיוטות כתב עברית ולשון ארמי. מאן הדיוטות? אמר רב חסדא: כותאי<sup class=\"footnote-marker\">21</sup><i class=\"footnote\">לפיכך הדגיש הרמב\"ם בפירושו למשנת ידים שכתב \"עברי\" הוא כתב ספרי התורה השומרוניים. את הכתב עצמו הכיר הרמב\"ם, מן הסתם, מהעדה השומרונית שפעלה במצרים בסביבתו. </i>. מאי כתב עברית? אמר רב חסדא: כתב<sup class=\"footnote-marker\">22</sup><i class=\"footnote\">בכתב יד פירנצי: \"להביא\". </i> ליבונאה<sup class=\"footnote-marker\">23</sup><i class=\"footnote\">לבונאה – נבלאה – הוא כנראה הכתב של אנשי נאפוליס, היא שכם. </i>\" (בבלי, סנהדרין כא ע\"ב). בהמשך שם מובאת המסורת מתוספתא סנהדרין, והדרשה מיוחסת לרבי אליעזר אחר: \"רבי שמעון בן אלעזר אומר משום רבי אליעזר בן פרטא שאמר משום רבי אלעזר המודעי: כתב זה לא נשתנה כל עיקר, שנאמר 'ווי העמודים'; מה עמודים לא נשתנו – אף ווים לא נשתנו\" (בבלי, שם כב ע\"א). הדרשה היא שווי העמודים נראים כמו האות וי\"ו (בכתב ה\"אשורי\" – כמוכר לנו), מכאן שצורת האות וי\"ו היא זו שניתנה למשה מסיני. גם זו דרשה, ואין בה ראיה של ממש. עם זאת נשמרו גם עדויות אמוראיות לשנוי הכתב, כגון \"תנא, רבי אליעזר בן יעקב אומר: שלשה נביאים עלו עמהן מן הגולה, אחד שהעיד להם על המזבח ועל מקום המזבח, ואחד שהעיד להם שמקריבין אף על פי שאין בית, ואחד שהעיד להם על התורה שתכתב אשורית\" (בבלי, זבחים סב ע\"א). אם כן הכתב השתנה, ולרבי אליעזר בן יעקב הסבר אחר ללגיטימיות של השינוי הדרמטי – זו הייתה נבואה של אחד משלושת נביאי בית שני (חגי, זכריה ומלאכי).",
                    "המסורות על שינוי או אי שינוי הכתב מוצאות ביטוי גם בדרשות אחרות. רב חסדא, למשל, קובע שהלוחות היו כתובים משני עבריהם, והחריטה הייתה לרוחב כל האבן. על כן האותיות הסגורות (מ\"ם סופית [ם] וסמ\"ך [ס]) בנס היו עומדות (בבלי, שבת קד ע\"א). בצדק ציינו ראשונים כי הסבר זה קשור להנחה שהתורה (לוחות הברית) נכתבו בעברית של ימיהם ושל ימינו. אלא שהראשונים ראו בכך הוכחה לכך שהתורה ניתנה בכתב אשורי, ואילו אנו רואים בכך פיתוח של התפיסה שהתורה נכתבה בכתב אשורי. רב חסדא כלל אינו שואל באיזה כתב ניתנה התורה, ומניח בפשטות שניתנה בכתב העברי של זמנו (אשורית)<sup class=\"footnote-marker\">24</sup><i class=\"footnote\">בתשובות הגאונים הרכבי, שנח, גרסה אחרת לסוגיה שם וממנה יוצא שבסוגיה הוזכרה גם הדעה שהתורה נכתבה בעברית ושונתה לאשורית. </i>. מאוחר עוד יותר התפתחו דרשות הבנויות על צורת אותיות בכתב האשורי. דרשות מעין אלו מרוכזות במדרש אותיות דרבי עקיבא, אבל יש מהן הפזורות גם מחוץ למדרש זה.",
                    "קוצים וווים",
                    "המדרשים על קוצים וכתרים התלויים מעל האותיות גם הם מניחים, כמובן מאליו, שכתב התורה ניתן מסיני. מדרשים אלו מצויים במקורות בבליים בלבד<sup class=\"footnote-marker\">25</sup><i class=\"footnote\">בבלי, שבת פט ע\"א; מנחות כט ע\"ב; משנת רבי אליעזר, יב. יש להעיר שלמרות המסורת על תִלין תִלין של הלכות שדרש רבי עקיבא מכתרי האותיות (מנחות שם), אין בידינו אף הלכה המבוססת על כתרי אותיות. הדרשות המעטות שבידינו הן מאוחרות ביותר, בתר-אמוראיות. </i>. כנגד זו מצויה הדעה האמוראית שמנצפ\"ך \"צופים (סופרים) אמרום\", כלומר כל האותיות הסופיות הן חידוש של \"סופרים\", של חכמים או של כותבי הספרים<sup class=\"footnote-marker\">26</sup><i class=\"footnote\">ירו', מגילה פ\"א ה\"ט, עא ע\"ד; בראשית רבה, א יא, עמ' 10 ומדרשים נוספים; בבלי, שם ב ע\"א; שבת קד ע\"א ומקבילות נוספות. במבוא הכללי לפירוש המשניות הצענו ש\"סופרים\" אינם חכמים קדומים מראשית בית שני, או מסופו, אלא כינוי רגיל לחכמים. בירושלמי מצויה הדעה שמנצפ\"ך הם חידוש של הצופים, וזו הלכה למשה מסיני. כאן הירושלמי משתמש במונח כפי שהסברנו אותו במשנה ג, כהדגשה על חשיבות ההלכה, ואין בירושלמי ובמקבילות המדרשיות שלו מחלוקת היסטורית ממתי שוררת הלכה זו. בירושלמי מובאת אף דרשה הבנויה על מנצפ\"ך כמעין מילת קודש. </i>. ואכן בכתב העברי הקדום אין כלל אותיות סופיות, ואף בכתובות מימי בית שני השימוש בהן מועט, והתפשט לאטו רק בשלהי ימי הבית השני. מי שייחס את חידוש האותיות הסופיות לחכמים מאוחרים ידע שיש בכך שינוי שיש לו משמעות הלכתית ברורה. יתר על כן, עמדה זו משתלבת בטענה שכל הכתב האשורי איננו הכתב המקורי של התורה.",
                    "אנו מניחים, אפוא, שאכן הכתב השתנה, מרצונה של החברה היהודית, בימי נחמיה, או אולי רק מאוחר יותר, ומאוחר עוד יותר הייתה שאלת השינוי נושא לפולמוס כיתתי עם השומרונים. מן הסתם אותם חיבורים כיתתיים שבהם שם ה' כתוב בכתב עברי קדום נוקטים עמדת ביניים שחכמים יצאו נגדה. ישאל השואל מניין לנו הביטחון שאכן עמדתו של רבי איננה היסטורית. הסיבה לכך כפולה. ראשית, הנסיבות ההיסטוריות מתאימות רק לדעה הראשונה. אילו היה כתב אשורי ידוע היה מתגלה בכתובות מימי בית ראשון. יתר על כן, גם חכמים (תנא קמא) חשים בקושי של שינוי ההלכה. לולא מסורת הייתה בידם (מסורת היסטורית רֵאלית, כפי שציינו), לא היו נזקקים להעיד על שינוי הכתב ולא היו נדחקים להסביר שינוי זה. אף חכם מדעתו לא היה \"מודה\" בשעתו שנעשה שינוי בכתב התורה, שכן זו הצעה שיש בה קושי דתי ומסר חינוכי כה בעייתי. לעומת זאת ברור למה נזקק רבי להסבר שהציע, ומדוע משנתנו מעדיפה הסבר זה. הם רואים בכך פתרון לשאלות המתעוררות של עצם הלגיטימציה של השינוי. יתר על כן, אפשר שרבי כלל אינו מתכוון לשחזר את ההיסטוריה, אלא מתאר תיאור ספרותי שמטרתו לשדר לקח לשומעיו שהכתב קדוש מעיקרו, ו\"קדוש\" אין משמעו בחירה חברתית, אלא רק משמים, ולא ייתכן שחל שינוי כה חשוב בדת היהודית.",
                    "אם כן, להערכתנו ארבע עמדות לפנינו:",
                    "1. אי שם בחצי הראשון של ימי הבית השני או בראשיתו שונה הכתב, והחברה היהודית ומנהיגיה לא ראו בכך כנראה בעיה דתית, אם כי היו קבוצות שהתנגדו לכך. לתיאור זה עדויות ארכאולוגיות, ויש מקורות המתארים כך את האירועים.",
                    "2. תנאים מדור יבנה המקבלים את השינוי חשים בקושי הדתי העקרוני, ומסבירים שיש לו סמך מדרשי מהתורה.",
                    "3. חכמים כבר מדור יבנה המתכחשים לשינוי מסיבות עקרוניות (התנגדות לעצם הרעיון של שינוי).",
                    "4. אמוראי בבל המעדיפים בגלוי את העמדה השלישית על פני העמדה שמספרה ברשימתנו 2, ורואים בכתב העתיק כתב של השומרונים. ",
                    "השתלשלות זו מתאימה למה שאנו יודעים על הכתב השומרוני. בימי בית שני נהגו לכתוב בכתב המרובע, והשתמשו בכתב \"העברי העתיק\" (השומרוני) רק במקרים מיוחדים (מטבעות, כתובות קבר מיוחדות וכו'). בספרות הכיתתית הייתה הקפדה רבה קצת יותר על השימוש בכתב המסורתי, ובכמה מן המגילות השתמשו בו לכתיבת שם הקודש<sup class=\"footnote-marker\">27</sup><i class=\"footnote\">ראו אשל ואשל, התגבשות, עמ' 136. </i>. ",
                    "איננו עוסקים בהמשך השתלשלות הדעות וההלכות שבמשנה במקורות המאוחרים, וגם כאן לא נאריך בהסברים המאוחרים. רק נציין שבספרות הראשונים חוזרת ההתחבטות. ניכר שהראשונים הכירו את שתי הדעות, אבל עשו מאמץ לחזק ולאשש את הטענה שלא היה שינוי בכתב התורה. היו גם שלא הכירו את הכתב הקדום כל עיקר. רש\"י, למשל, מפרש: \" 'כתב עברית' – אותיות גדולות הן, ואין דומות לכתב אשורית, אף על פי שכתובין בלשון הקדש, אלא שכתב האותיות משונות\" (בפירושו לבבלי, שבת קטו ע\"ב). הרמב\"ם, לעומת זאת, הכיר את הכתב והוא מוסיף שבכתב זה כתובים הספרים השומרוניים (בפירושו למשנת ידים פ\"ד מ\"ה). חכמים אחרים הכירו את הכתב מתוך מטבע עתיק שהתגלגל לידיהם. את גילוי המטבע מייחסים לרמב\"ן<sup class=\"footnote-marker\">28</sup><i class=\"footnote\">ראו ספר העיקרים, טז. </i>. יש בכך הוכחה שפעם היה בשימוש כתב כזה, ויש שראו בכך הוכחה שהיה זה כתב חול בלבד, למטרות כספיות, ולא כתב קדוש, כדברי רבינו ירוחם: \"ומן הראוי לך שתדע, כי הכתיבה הזאת הנקראת כתב אשורית, כיון שנתנה בו תורה, ובו נכתבו לוחות הברית. כי הוא מגונה מאד להשתמש בו, רק בכתבי הקדש. ומימי קדם ישראל נזהרין בזאת, והיו כתביהן וחבורי חכמותיהם וכתבי חול שלהם בכתב עברי. לכן תמצא חרות על שקלי הקדש דברים של חול בכתב עברי, ולא נמצא מעולם אות אחת מזה הכתב אשורית, בדבר שנמצא משארית ישראל, לא במטבע, ולא באבן, אלא הכל בכתב עברי. ועל כן שנו הספרדיים כתיבתם ושמו אותותם אותות אחרות\" (רבינו ירוחם, תולדות אדם וחוה, חלק ב, יט ע\"ב). האמירה שלא נמצאו כתובות בכתב אשורי (עברית) אינה עומדת במבחן הארכאולוגי של ימינו, עובדות שרבנו ירוחם לא יכול היה להכיר. נסכם שבדרך כלל הראשונים מדגישים שהכתב לא השתנה, אם כי מזכירים גם דעות אחרות, ולא נאריך בכך<sup class=\"footnote-marker\">29</sup><i class=\"footnote\">תשובות הגאונים הרכבי, שנח; רשב\"א וריטב\"א למגילה ב ע\"א, ועוד. הראשונים מפלפלים בחכמתם להסביר את השינוי בדרכים משפטיות, ובעיקר שאין בכך שינוי מהותי, אלא כל שאלת הכתב היא טכנית בלבד. </i>. ",
                    "<b>המכתב והלוחות</b> – אינם עומדים בפני עצמם, אלא הם חלק מההדגשה הכללית על קדמותו של הכתב. היו פרשנים שהציעו לקרוא \"המַכתֵב\", שהוא החרט שבו חורטים את הכתב על לוחות אבן או שעווה (<a class=\"refLink\" data-ref=\"Mishnat Eretz Yisrael on Pirkei Avot 5:6:28\" data-scroll-link=\"true\" href=\"/Mishnat_Eretz_Yisrael_on_Pirkei_Avot.5.6.28\">איור 22</a>). כך כותבים אברבנאל, נחמיאש ועוד. ויש שגרסו \"המִכתָב\", דהיינו מעשה הכתב (רי\"ש, רי\"ם).",
                    "<img alt=\"איור מס' 22. סופר מחזיק מָכתֵב, כלי שבצדו האחד חוד כדי לחרות על פנקס השעווה ובצדו השני פס כדי למחוק את השעווה. שחזר י' סיתרי, ובאדיבותו. צילם י' פיקסלר, וראו תמונות 13-12 .\" src=\"https://textimages.sefaria.org/mishnat_eretz_yisrael_avot/figure_22.png\">",
                    "<b>ויש אומרים אף</b> [<b>ה</b>]<b>מזיקין</b> – האמונה במזיקים היא חלק מעולם המאגיה של התקופה. לא נאריך כאן בניתוח עמדתם של חכמים לגבי מאגיה ודרגותיה. נסתפק בכך שחכמים ממעטים להכחיש את כוחה של המאגיה (מזיקים, ומנגד מלאכים טובים), עם זאת הסתייגו מפולחן אינטנסיבי בדרך זו. לשיטת חכמים הנתיב העיקרי להצלחה הוא קיום מצוות, לימוד תורה, ובמיוחד צדקה, תפילה ומצוות נוספות. הטיעון שיש אפשרות לשפר את גורל האדם על ידי שימוש במלאכים ובפנייה ישירה אליהם, או דרך להזיק לאחרים על ידי פנייה למזיקים, כמו גם האפשרות לפנות למלאכים שיחסמו את הדרך בפני הצדיקים – מערער את העקביות בתורת הגמול של חז\"ל, לפיכך אין לו מקום ביהדות הצרופה. מצד שני המוני העם האמינו בכך, וכנראה גם חכמים העריכו שיש ממש במזיקים אלו, על כן הפולמוס נגדם מסויג ומוצנע. במשנתנו מצויה הודאה שיש מזיקים ושהם נבראו על ידי ריבון העולמים והיו מאז ומעולם, אך הם בשולי הבריאה ולא במרכזה. דיון אחר נסוב על בריאת המלאכים. כאן הדיון נסוב סביב השאלה באיזה יום נבראו. ככל שנבראו מוקדם יותר, כך ערכם עולה. המחלוקת היא האם נבראו ביום השני (והם חשובים ביותר), או רק ביום החמישי: \"רבי יוחנן אמר בשיני נבראו המלאכים, הדא הוא (זה הוא) 'המקרה במים עליותיו השם עבים רכובו המהלך על כנפי רוח', וכתיב 'עושה מלאכיו רוחות'. רבי חנינא אמר בחמישי נבראו מלאכים, שנאמר 'ועוף יעופף על הארץ', וכתיב (ישעיה ו) 'ובשתים יעופף', רבי לוליאני בר טבראי בשם רבי יצחק אמר בין על דעתיה דרבי חנינא בין על דעתיה דרבי יוחנן הכל מודים שלא נברא ביום הראשון\" (בראשית רבה, ג ח, עמ' 24).",
                    "<b>וקבורתו של משה</b> – משה נקבר בהר נבו, ומקומו המדויק מתואר כבלתי ידוע (דברים לד ו). כל זה לא מנע את הנוצרים ממציאת הקבר (כמובן על פסגת ההר) וציונו כמקום קדוש. התיאור שהקבר נברא בבריאת העולם יש בו כדי לקדשו בקדושת יתר. בנספח למסכת ברכות עסקנו בתרבות קברי הקודש בספרות היהודית.",
                    "<b>ואיל</b>[<b>ו</b>] <b>של אברהם</b> [<b>אבינו</b>] – האיל שנשחט במקום יצחק. התנא רוצה לקבוע שמלכתחילה לא התכוון ה' שאברהם ישחט את בנו, שהרי אין חפץ לה' בקרבנות אדם. הוראת העקדה הייתה מלכתחילה ניסיון לאברהם, ותו לא.",
                    "<b>ויש אומרים אף צבת בצבת</b> [<b>ה</b>]<b>עשויה</b><b> – </b>משפט זה מופיע בתוספתא בהקשר אחר: \"הלכות שבת חגיגות ומעילות כהררין התלוין בסערה, מקרא מועט והלכות מרובות, ואין להם על מי שיסמוכו. מיכן אמר רבי יהושע צבתה בצבתא מתעבדא. צבתא קדמיתא מה הות? הא לאיי בריה הות\" (תוס', עירובין פ\"ח הכ\"ג; חגיגה פ\"א ה\"ט; ירו', עירובין פ\"י הי\"ד, כו ע\"ד). צבת בצבת היא משל: הנפח המכין את הצבת (<a class=\"refLink\" data-ref=\"Mishnat Eretz Yisrael on Pirkei Avot 5:6:33\" data-scroll-link=\"true\" href=\"/Mishnat_Eretz_Yisrael_on_Pirkei_Avot.5.6.33\">איור 23</a>) מכין אותה בעזרת צבת. כלומר כל הלכה יוצרת הלכות אחרות, וממקרא מועט אפשר להגיע בדרך זו ליצירת הלכות אחרות. על כך שואל התנא (על שלב המשל) איך נעשתה הצבת הראשונה, הרי לא הייתה צבת כדי להכינה, והתשובה היא \"בריה הות\" – הצבת הראשונה נבראה, ולא נעשתה בידי אדם. כלומר, גם הטכנולוגיה כממשות מטפיזית נוצרה בידי ה', ולולא העניק לנו כלי עבודה ראשוניים לא הייתה אפשרות לייצר את הכלים המשוכללים שבידינו.",
                    "<img alt=\"איור מס' 23. כלי מלאכה שנמצאו בביתר, מתוך: קירשינר, ב', תש\" src=\"https://textimages.sefaria.org/mishnat_eretz_yisrael_avot/figure_23.png\">",
                    "פירשנו את הרשימה במשנה, בעקבות פרשנים אחרים, והדגשנו שבכל פרט חשיבות משום שאפשר היה לפקפק בו (קבר משה), או שלכאורה הוא נראה כחידוש שנוצר על ידי ה' כתוצאה מכך שה' חזר בו, ולא היא, כך התכוון ה' מלכתחילה. אפשר גם לנסח הצעה זו ברמה פורמלית יותר. על רוב פרטי הרשימה נאמר שה' עשה אותם, כגון \"ויפתח ה' את פי האתון ותאמר לבלעם\" (במדבר כב כח); \"ויקבֹר אֹתו בגַי בארץ מואב מול בית פעור ולא ידע איש את קבֻרתו עד היום הזה\" (דברים לד ו), וכן הלאה. כמובן אין פסוק על בריאת השמיר על ידי ה', אבל רוב הרשימה היא פריטים שנאמר שה' עשה אותם, והתנא בא לומר שה' עשה אותם בזמן בריאת העולם. אפשר שהוא בא להדגיש שהעולם נברא שלם, ואולי גם לטעון שמלאחר הבריאה ה' אינו מתערב בצורה גלויה בהתגלגלות העולם. כל מה שצריך נברא, ומעתה האדם חופשי לגורלו, לנצל את מעשי ה' בצורה ראויה או פסולה.",
                    "רשימת הדברים שנבראו בין השמשות חוזרת במקורות מספר<sup class=\"footnote-marker\">30</sup><i class=\"footnote\">מכילתא דרבי ישמעאל, בשלח, מסכתא דויסע ה', עמ' 171; מכילתא דרבי שמעון בר יוחאי, טז ב, עמ' 115; ספרי דברים, שנה, עמ' 418; בבלי, פסחים נד ע\"א; פרקי דרבי אליעזר (היגר), פי\"ח; תרגום יונתן לבמדבר, כב כח; אבות דרבי נתן, נו\"ב פל\"ז, עמ' מח. </i>; ברשימה חלו שינויים, ולא נעמוד על כך במפורט."
                ],
                [
                    "<b>שבעה דברים בגולם ושבעה בחכם</b> – שבע מידות בלתי ראויות, ומולן שבע מידות ראויות.",
                    "<b>החכם</b> – במה שסיימה הכותרת מתחיל הפירוט (סדר כיאסטי), <b>אינו מדבר לפני מי שהוא גדול ממנו</b> – בכתבי יד טובים ובדפוס נוסף \"בחכמה\" – זו דרך התנהגות ראויה בבית המדרש, אך גם בכל חבורה. התוספת \"בחכמה\" מעבירה את הרקע לבית המדרש, ואילו \"גדול ממנו\" בסתם הוא גדול בגיל ובמעמד, והדברים מתאימים לכל התכנסות.",
                    "<b>ואינו נכנס לתוך דברי חבירו</b> – בהקשר זה מן הראוי להזכיר את ההוראות לחברים המנויות ב\"תחוקה\" של בני כתות מדבר יהודה. בין השאר החבר אסור לו להתפרץ לדברי חברו, ולדבר בקול רם. תכונות התנהגות אלו נחשבו אפוא לנורמה המחייבת בחברה מכובדת.",
                    "<b>ואינו נבהל להשיב</b> – אינו ממהר אלא שוקל את הדברים, <b>שאל כהלכה ומשיב כעינין</b><b> – </b>בחלק מעדי הנוסח הסדר הפוך: \"שואל כעניין ומשיב כהלכה\". ההיגד אינו קשור בהכרח להווי בית המדרש. אדם הגון אינו מתחיל נושא חדש אלא מצטרף לנושא הקיים, שואל שאלות לעניין ומשיב כראוי. אבל הביטוי הזה מצוי גם בהקשר בית מדרשי מובהק.",
                    "בתוספתא מופיע פירוט סכֵמתי של סדרי העדיפויות בהעלאת נושאים בבית המדרש: \"אין שואלין מעומד, ואין משיבין מעומד, לא מגבוה ולא מרחוק, ולא מאחורי הזקנים. אין שואלין אלא כעינין ואין משיבין אלא במאורע\" (סנהדרין פ\"ז ה\"ז, עמ' 426). כלומר, השאלות שהתלמידים שואלים צריכות להיות מעניין השיעור. מכיוון שכך, ייתכן שכל ההיגדים על החכם מקורם בהווי בית המדרש. גם המדרש מתאר את הנוהג לדרוש לפני החגים מעניין החג: \"אמר להם הלכות פסח בפסח, הלכות עצרת בעצרת, הלכות החג בחג, מיכן אמרו משה תקן להם לישראל להיות שואלים בענין ודורשים בענין\" (ספרי במדבר, פס\"ו, עמ' 62). ה\"שואלים\" הם השאלות שהרב נשאל בתחילת הדרשה, השואל צריך לשאול בעניין החג ולא בנושא אחר.",
                    "<b>ואומר על ראשון ראשון ועל אחרון אחרון</b> – משיב לפי הסדר (ולא בסדר כיאסטי כמו שמשנתנו ערוכה), <b>ועל מה שלא שמע אומר לא שמעתי</b> – במונחים של בית המדרש \"שמעתי\" הוא טיעון מרכזי. זו הדרך שבה הרב מוסר את תורת רבותיו, ושמועה היא הראיה החזקה ביותר. על רבי אליעזר בן הורקנוס מסופר שלא אמר דבר שלא שמע מימיו (לעיל פ\"א מ\"ח). התנא מצפה מהחכם שלא להסתמך על שיקולי היגיון, או על דרשה, אלא אם שמע את הדבר במפורש. בהקשר זה ברור ש\"שמעתי\" או \"לא שמעתי\" הוא סוף הדיון. עם זאת לא נאמר במשנה שדרכי החשיבה ההלכתית האחרות אינן קיימות, אלא רק שעל החכם להגדיר במפורש מתי הוא מוסר שמועה ומתי הוא משתמש בכלי חשיבה אחרים (דרשה, היגיון, היקש וכו').",
                    "<b>ומודה על האמת</b><b> – </b>אם התברר שטעה, או שאיננו יודע (לא שמע), <b>וחילופיהן בגולם</b><b> – </b>אין צריך למנות את המידות הגרועות, הן ברורות. ",
                    "המימרה מצויה באבות דרבי נתן עם תוספות קלות (נו\"א פל\"ז; נו\"ב פ\"מ, עמ' 110) ובעוד מקורות המאוחרים למשנה. עד כאן רשימת העשרה. באבות דרבי נתן עוד עשיריות, וקשה להבין מדוע בחר התנא במה שבחר. כך, למשל, היינו מצפים למצוא את עשרת הדיברות, או עשיריות אחרות המצויות בתנ\"ך."
                ],
                [
                    "<b>שבעה מיני פורעניות באים לעולם על שבעה גופי עבירות</b> – כמובן יש יותר פורענויות ויותר עברות חמורות, אלא שהתנא מתמקד בשבע עברות שבעיניו הן נפוצות, וגורמות לעונשים משמים. יש להניח שהתנא בחר בקפידה אילו נושאים הוא רוצה להעלות על סדר היום הציבורי. השיקולים אילו נושאים להעלות תלויים במידת השמירה שלהם, בסיכויי המאבק, בחשיבות התחומים הללו ובעוד שיקולים שונים שאיננו יודעים מה הם. בהיגד הנוכחי התנא משקף את תורת הגמול הפשוטה. מי שחוטא נענש כאן ועכשיו, ואם הציבור חוטא – העונש הוא על כלל הציבור.",
                    "<b>מקצתן מעשרין ומקצתן שאינן מעשרין רעב שלבצורת בא</b> – המשנה מונה מהן הפורעניות ועל אילו עברות הן באות. ייתכן שכל הפירוט איננו מגוף המשנה. הרשב\"ץ לא הכיר כנראה את הפירוט, כלומר במשנתו הופיעה רשימת פורעניות אך לא רשימה מקבילה של חטאים. ",
                    "לפי המשנה הבצורת באה על שחלק גדול מהציבור אינם מעשרים. הם \"חוסכים\", כביכול, את דמי המעשר, ומפסידים את היבול כולו. רעיון זה מופיע בצורה אחרת במדרש אחר: \"דאמר רבי לוי מעשה באחד שהיה מוציא מעשרותיו כראוי, והיתה לו שדה אחת עושה אלף מידות, והיה מוציא ממנה מאה מידות למעשר. ממנה היה ניזון כל ימיו וממנה היה מתפרנס כל ימיו. בשעת מיתתו קרא לבנו ואמר לו, בני תן דעתך בשדה זו, כך וכך היתה עושה, וכך וכך הייתי מוציא ממנה למעשר, ממנה הייתי ניזון כל ימי וממנה הייתי מתפרנס כל ימי. בשנה ראשונה זרע אותה הבן ועשה אלף מידות, והוציא ממנה מאה מידות למעשר. בשנייה הכניס בה עין צרה, והיה פוחת עשרה והיא פוחתת מאה. פוחת עשרה והיא פוחתת מאה, עד שעמדה על מעשרותיה. וכיון שידעו בו קרוביו לבשו לבנים ונתעטפו לבנים ונכנסו אצלו. אמר להם מה באתם לשמוח על אותו האיש שנידווה? אמרו לו, חס ושלום לא באנו אלא לשמוח עימך, לשעבר היית בעל הבית, והקב\"ה כהן. ועכשיו נעשתה כהן, והקב\"ה בעל הבית...\" (פסיקתא דרב כהנא, עשר תעשר א, עמ' 162-161 ומקבילות). המעשר הוא כאילו מתנה ממה ששייך לקב\"ה, ומי שחוסך במעשר, יפסיד את תשע העשיריות האחרות. כתוצאה מהבצורת <b>מקצתן רעבים</b> [<b>ו</b>]<b>מקצתן שביעים</b> – הבצורת אינה פוגעת בכולם, אלא חלק מהציבור נפגע פחות והרעב חלקי. התנא אינו אומר שאלו שמעשרים הם יהיו אלו שלא ייפגעו מהבצורת.",
                    "<b>גמרו שלא לעשר</b> – החליטו כולם שלא לעשר, <b>רעב שלמהומה ושלבצורת בא</b> – אז הרעב יבוא על כולם, <b>שלא ליטול חלה</b> – אם הציבור אינו מפריש חלה, <b>רעב שלכליה בא</b> – מגיע רעב קשה יותר, לא כמהומה אלא מוות ממש, <b>דבר בא לעולם על המיתות האמורות בתורה שלא נימסרו לבית דין</b> – אם אנשים עוברים על עברות כרת, שבית דין אינו אמור להעניש עליהן (אלו בעיקר עברות של זדון), אזי מגיעה מחלת הדבר, <b>ועל פירות שביעית</b> – אכילת פרות שביעית שלא בדרך היתר. המונח \"פֵרות\" כולל את כל היבולים. יבולי דגן שצמחו בשביעית אסורים באכילה; לעומת זאת פרות האילן מותרים באכילה, יש להפקירם וכל הרוצה לקטוף מהם רשאי לעשות זאת. אי אפשר לדעת לאיזה סוג יבולים המחבר מתכוון, וספק אם כוונתו לאיסור ספציפי, או להגדרה כללית של כל העובר על דיני שביעית. דבר בא לעולם על אי שמירת דיני שביעית.",
                    "<b>חרב באה לעולם על עינוי הדין ועל עיוות הדין ועל המורים בתורה שלא כהלכה</b><b> – </b>עיוות דין הוא מעשה השופט. המורים שלא כהלכה הם מחוקקים. ייתכן שהתנא מדבר נגד קבוצה מסוימת, או שהוא מדבר באופן כללי ללא כוונה לקבוצה מסוימת. מכל מקום, לעיל (פ\"ג מי\"א) דובר על המגלה פנים שלא כהלכה, והסקנו שהכוונה לקבוצה כיתתית מיוחדת, וכאן נראה שאין בדברים פולמוס נגד קבוצה מסוימת.",
                    "המימרה מצויה באבות דרבי נתן עם תוספות ושינויים."
                ],
                [
                    "<b>חיה רעה בא</b>[<b>ה</b>] <b>לעולם על שבועת שוא ועל חילול השם</b> – על שתי עברות אלו העונש הוא מכת חיות רעות.",
                    "חילול השם מוצג במקורות כעברה חמורה, אך מהותה המדויקת אינה ברורה. היפוכה הוא קידוש השם שמשמעותו המקורית היא עצם קיום כל מצווה, ובהשאלה הועבר לאלו הנכונים למות על מצוות ה' (על קדושת שמו יתברך). במסכת סוטה יש מחלוקת לגבי סוטה שנאפה ושתתה מהמים המרים, אך יש לה זכויות אחרות, האם עונשה מתעכב: \"רבי שמעון אומר אין זכות תולה במים המרים\" (פ\"ג מ\"ה), כלומר העונש מידי גם אם לאישה זכויות אחרות. במקבילה בספרי זוטא: \"רבי שמעון אומר חלול השם היה בדבר. שאילו לא היו המים בודקין אותה על אתר, כיון שהיתה יורדת מן המקדש, היתה אומרת לחברותיה: 'אל תמנעו מלחטוא! כבר שתיתי ולא פגעו בי המים, דומה שאין בהן צורך<sup class=\"footnote-marker\">31</sup><i class=\"footnote\">צורך – במשמעות של תועלת. </i> כלל' \" (ספרי זוטא, ה לא, עמ' 239). במקרה של סוטה חילול השם הוא הטענה שיטענו הדיוטות שהמים המאררים אינם פועלים. לעניין תרומות שנינו: \"אין מביאין תרומה מן הגרן לעיר ומן המדבר לישוב. אבל מקום שחיה אוכלתה ובהמה אוכלתה התקינו שיהא מביא ונוטל שכרו מכהן מפני חלול השם\" (תוס', תרומות פ\"י הי\"ז). חילול ה' הוא, אפוא, שהתרומה תיאכל על ידי חיה ובהמה, לפיכך התירו לבעלים להביאה לכוהן ולקבל שכר עבור ההובלה. חילול השם הוא פגיעה בקדושת חפץ קדוש. הבבלי מגדיר פעם אחת שבועת שקר שנשבע חכם כחילול השם (יומא פד ע\"א), וכן נחשב לחילול השם מצב שבו הגוי ישמיץ את ישראל בגלל מצוות ה' (מדרש תנאים לדברים, כב ג, עמ' 134). אם כן, חילול ה' הוא מצב שיהודי גורם שאחרים ילעגו על מצוות, או שחפצי קדושה ייפגעו. ברם ייתכן שחילול השם הפך למונח לכל עברה בפומבי.",
                    "<b>גלות בא</b>[<b>ה</b>] <b>לעולם על עבודה זרה ועל גילוי עריות ועל שפיכות דמים ועל השמט הארץ</b> – עונש גלות נגזר על שלוש העברות החמורות, והרשימה היא הרשימה ההלכתית, וכן הוא בא על אי שמירת שמיטה, כנרמז במקרא (ויקרא כו לד). סעיף זה בא להשלים את הרשימה, הוא כללי ומקראי. המשפט על השמיטה חוזר לעיל, אלא שבתחילת המשנה נאמר שעל אי שמירת שביעית בא הדבר. העברות המנויות בתחילת הרשימה הן כנראה עברות שהתנא רצה במיוחד לשכנע את הציבור להקפיד עליהן.",
                    "<b>בארבעה פרקים הדבר מרובה</b> – שכן בני ישראל עוברים באותם ימים על עברות מסוימות, <b>ברביעית</b> [<b>ו</b>]<b>בשביעית</b> [<b>ו</b>]<b>במוצאי שביעית ובמוצאי החג שבכל שנה</b> – ולהלן הפירוט: <b>ברביעית מפני מעשר עני שבשלישית</b> – בשנה ראשונה ושנייה של מחזור השמיטה יש להפריש מעשר שני, ועל כך שומרים. בשנה השלישית והשישית יש להפריש מעשר עני, ורבים אינם עושים כן, ועל כן בא הדבר כעונש בשנה הרביעית, שכן את מעשר העני של השנה השלישית חייבים לתת לפחות בראשית השנה הרביעית.",
                    "<b>בשביעית</b> – הדבר בא, <b>מפני מעשר עני שבשישית</b> – שצריך להפרישו לאחר השנה השישית ואין עושים כן, <b>במוצאי שביעית מפני פירות שביעית</b> – על אי שמירת מצוות שביעית נענשים בשנה שלאחריה. הפרות הנצו באיסור בשביעית והושלמו בשנה השמינית. לעיל התחבטנו בפירוש המונח \"פרות שביעית\"; כאן ברור שמדובר בפרות האילן שלא הופקרו ונאספו בידי הבעלים, ואולי גם נמכרו בידיו שלא כהלכה.",
                    "<b>במוצאי החג שבכל שנה ושנה מפני גזל</b> [<b>כ</b>]<b>מתנות עניים</b><b> – </b>לקט, שכחה ופאה הם מתנות העניים, ובשעת האסיף צריך לתת אותם, ומכיוון שרבים אינם עושים כך בא לעולם (לארץ ישראל) דבר. במבוא למסכת מעשרות עמדנו על כך שרוב הציבור לא הרים מעשר ראשון, וחכמים למעשה התייאשו מהמאבק על כך וויתרו על הדרישה, אבל מעשר עני רוב הציבור הרימו. ממשנתנו נראה שהיו רבים שלא נתנו מעשר עני כתיקנו, אבל עדיין היה זה נושא במאבק.",
                    "את המשנה שלנו צריך להבין כדרבון כללי לקיום מצוות. לא צריך לחפש קשר מיוחד בין בצורת לבין מעשרות, ואין סתירה בין הטענה שהימנעות מהרמת מעשר מובילה לבצורת ובין הטענה שהיא מובילה לדבר. הדרבון הוא כללי, ואין לדקדק בו, וכן בסתירה לכאורה בשאלה האם הימנעות משמירת שביעית מובילה לגלות, דבר או רעב של כליה.",
                    "כפי שראינו, לפחות העונש על שמיטה מושפע מהמקרא. באותו פרק של קללות שבספר ויקרא (פכ\"ח) נזכרים עונשים מספר: בהלה, שחפת, קדחת, רעב, בצורת, חרב וגלות. נראה שקטלוג עונשים זה השפיע על משנתנו ועיצב את צורתה הספרותית.",
                    "המשניות פותחות בנושאים המתחלקים לארבעה. המספר ארבע מסמל את הריבוע ואת השלם, כלומר אלו כל צדדי הבעיה או הנושא."
                ],
                [
                    "כמעט כל המשניות להלן מצויות באבות דרבי נתן, ולא רשמנו את המקבילות משום שאין בהן תועלת לפענוח המשנה.",
                    "<b>ארבע מידות באדם האומר שלי שלי ושלך שלך</b> [<b>זו</b>] <b>מדה בינונית ויש אומרים</b> [<b>זו</b>] <b>מידת סדום שלי שלך ושלך שלי עם הארץ שלי שלך</b> [<b>ושלך שלך</b>] <b>חסיד</b> [<b>ושלי שלי</b>] <b>שלך שלי רשע</b><b> – </b>חילופי הגרסאות פגעו במשנה, ואולי אף מנעו מאתנו להבין במדוקדק את כוונת התנא. לפנינו סדרת נוסחאות שאת עיקריה הצגנו. נראה שהיו שגרסו בכל המשנה רק צלע אחת (כגון \"שלי שלך\" או \"שלך שלי\") והיו שהציגו שתי צלעות והצלע השנייה משלימה את הראשונה, אך מי יערוב לנו שההשלמה מקורית. ",
                    "ארבע מידות בבני אדם",
                    "לפי גרסת כתב יד קופמן, הדפוסים ורוב עדי הנוסח מי שמציע שמירה קפדנית על רכוש הפרט מידתו מידה בינונית, ויש הרואים בכך אפילו מידת סדום. שמירה על רכוש הפרט היא דרך העולם, והערכתה כ\"מנהג סדום\" מציבה רף גבוה של ויתור על רכוש פרטי. המידה השנייה היא ויתור דו-צדדי על רכוש הפרט, והתנא רואה בכך דרך שטות. המידה השלישית היא ויתור בלתי מותנה על זכויות הפרט, וזו מידת החסיד, ותביעה לביטול זכויות הפרט של הזולת היא רשעות. הסדר הוא שני בינוניים, הטוב ביותר והרע ביותר.",
                    "המידה הראשונה היא המציאות החברתית הנוהגת. תנא קמא אינו מגנה אותה ואינו מדרג אותה. היא בינונית, מציאות מעשית רגילה שאין לגנותה וגם אין לשבחה. כל הנוהגים אחרת הם הראויים לגינוי או לשבח, כל אחד כמעלתו. הביטוי \"ויש אומרים\" הוא נדיר. הוא מופיע בעיקר בזיקה לזיכרונות המקדש<sup class=\"footnote-marker\">32</sup><i class=\"footnote\">משנה, תמיד פ\"ג מ\"ח; מידות פ\"ב מ\"ג; פ\"ג מ\"ה; קינים פ\"ג מ\"ו; נגעים פי\"ד מ\"א ועוד. </i>, אך הוא מופיע גם במסכת אבות להלן (פ\"ה מ\"ו) ובמעט מקורות אחרים. בכולם העורך מציג מעין תוספת, ואילו במשנתנו זו בעצם עמדה חולקת. לדעת ה\"יש אומרים\" אין דירוג אלא יש רק דרך אחת ראויה, והיא הדרך החסידית. השיטה החברתית הנוהגת של רכוש פרטי איננה בינונית אלא ראויה לגינוי. ",
                    "המידה השנייה היא מידת השותפות הקיצונית שבה נהגו בזמנו האיסיים. בעל המימרה רואה בה דרך פסולה המאפיינת את עמי הארץ. לא ברור לאיזה סוג של עם הארץ המחבר מתכוון, ואנו נוטים לפרשה לא כמכוונת לקבוצה מוגדרת אלא ככינוי לטפשים, בורים, אנשים בעלי רצון טוב אבל חסרי תבונה ודעת. גינוי זה המכוון לקבוצות השיתופיות חסר בחלק מהנוסחאות.",
                    "הדרך החסידית מוזרה; יש בה לא רק ויתור על רכוש הפרט אלא הענקתו לאחר, לפיכך נמצא האחר פשוט עשיר יותר. החסידים ידועים כנותני צדקה ומרבים בחסד<sup class=\"footnote-marker\">33</sup><i class=\"footnote\">על החסידים ראו במבוא למסכת ברכות. </i>, אבל המידה החסידית המוצגת כאן איננה נתינת צדקה אלא העברה חד-צדדית של הרכוש לאחר, ולאו דווקא לעני. אין זאת אלא שהכוונה לנתינת צדקה קיצונית, ורק הצורך בניסוח הריבועי מטשטש את הכוונה.",
                    "פירשנו את המשנה כמכוונת לבעלות פרטית, ורבנו יונה פירשה לעניין צדקה והתקשה מהי המידה \"שלי שלי ושלך שלך\", למה תהא זו מידה בינונית, הרי הוא נמנע מלתת צדקה. לדעת הרשב\"ץ אין מדובר במגבית מאורגנת של צדקה אלא \"בגמילות חסדים שגומלים בעלי בתים העשירים זה לזה\". שני אבות עולם אלו פירשו את המשנה בצורה מצומצמת משום שהתרגלו לראות את העולם דרך הבבואה המצומצמת של הקהילה בימי הביניים. המשנה, לעומת זאת, עוסקת בסדרי חברה מתוך ראייה של העולם החברתי כולו."
                ],
                [
                    "<b>ארבע מידות בדעות נוח לכעוס ונוח לרצות יצא שכרו בהפסדו קשה לכעוס וקשה לרצות</b><sup class=\"footnote-marker\">34</sup><i class=\"footnote\">להתרצות הוא להתפייס, ראו שרביט, פירוש, עמ' 121. </i> <b>יצא הפסדו בשכרו קשה לכעוס ונוח לרצות חסיד נוח לכעוס וקשה לרצות רשע</b><b> – </b>כמוצג בטבלה:",
                    "ארבע מידות בתלמידים",
                    "שתי המידות האחרונות ברורות, אך ההבדל בין שתי הראשונות בעייתי. לכאורה אם מיהר לכעוס הרי שהפסיד, אבל הפסדו הסתיים ברווח משום שהתרצה מהר, אם כן צריך היה לנסח זאת \"יצא הפסדו בשכרו\". אם היה קשה לכעוס הרי שיש לו שכר על שלא כעס, אבל השכר מסתיים בהפסד משום שלא מיהר להתרצות. אם כן, יש לנסח זאת \"יצא שכרו בהפסדו\".",
                    "אם כן, הטבלה הנכונה היא:",
                    "ארבע מידות בתלמידים",
                    "כך הנוסח בסדרת עדי נוסח טובים (פ, דפוסים וארבעה קטעי גניזה). גם בין הראשונים יש חילוקי דעות בדבר הנוסח<sup class=\"footnote-marker\">35</sup><i class=\"footnote\">ראו שרביט, אבות. </i>. לגרסה הראשונה יש לפרש שהגורם הקובע הוא המעשה הראשון, והמעשה האחרון כבר אינו יכול לבטל את הראשון. אם לא המתין וכעס מיד (נוח לכעוס) הפסיד, ושכרו על שהתרצה אינו מכפר, לכן יצא שכרו על שהתרצה בהפסד משום שמיהר לכעוס. כמו כן אם המתין בכעסו (קשה לכעוס) זכה לשכר, והעובדה שהתעכב בסליחה אינה מבטלת את הזכות הראשונה (יצא הפסדו האחרון בשכרו הראשון).",
                    "המחלוקת היא, אפוא, מה הגורם הקובע, המעשה הראשון או האחרון. או בלשון אחרת: האם סיום טוב מבטל את הנזק הראשוני, או שהנזק הראשוני קיים תמיד.",
                    "\"יצא\" פירושו הסיכום הסופי, מכאן \"תוצאה\". בן חיים הציע שמשמעות המילה היא \"דומה\", כלומר שווה<sup class=\"footnote-marker\">36</sup><i class=\"footnote\">בן חיים, יצא שכרו. </i>."
                ],
                [
                    "<b>ארבע מידות בלמידים</b> – אלו שלומדים, ויש הגורסים \"בתלמידים\" או \"בלומדין\", ואין צורך בכך.",
                    "<b>ממהר לשמוע וממהר לאבד יצא שכרו בהפסדו קשה לשמוע וקשה לאבד יצא הפסדו בשכרו ממהר לשמוע וקשה לאבד חכם קשה לשמוע ומהר לאבד זה חלק רע</b><b> – </b>כמוצג בטבלה:",
                    "ארבע מידות בלומדים",
                    "משנה זו היא מקבילתה של הקודמת: במקום \"נח\" \"ממהר\" ובמקום \"חסיד\" \"חכם\", וגם חילופי הנוסח זהים. אלא שבמשנה זו קל יותר לקבוע מהו הנוסח הנכון. מן הסתם הגורם הקובע הוא האם התלמיד יצא נשכר מלימודיו. התוצאה נקבעת לא לפי המאמץ אלא לפי הסיכום, האם התלמיד הפך לחכם. לכן ברור שהנוסח הוא כמוצג בטבלה. מי שלמד מהר ושכח מהר, יצא שכרו על שלמד בהפסד, שכן את החומר איננו יודע. מי שלמד בקושי, אך זוכר, יצא הפסדו בשכרו. הדוגלים בנוסחה ההפוכה יטענו שהשכר ניתן על המאמץ, אך זה נראה כהסבר מאולץ הנובע מהנוסח של המשנה הקודמת. עדיין איננו יכולים להכריע מה הנוסח הנכון במשנה הקודמת<sup class=\"footnote-marker\">37</sup><i class=\"footnote\">הרשב\"ץ, למשל, הניח ששתי המשניות זהות, ולכן קבע שהנוסח הראשון שהצגנו נכון גם במשנה הקודמת.  </i>. האם התנא רצה להציג שתי משניות כמעט זהות, או להפך, משניות מנוגדות. אבל במשנתנו הנוסח שבטבלה ובכתב יד קופמן (ומשנת הרמב\"ם) עדיף."
                ],
                [
                    "<b>ארבע מידות בנותני צדקה רוצה שיתן ואל יתנו אחרים</b> – שהמצווה תיזקף לזכותו, <b>עינו רעה בשלאחרים</b> – עין רעה היא מידה מגונה (לעיל פ\"א מ\"ט). ייתכן שהכוונה ל\"קמצן\", או למי שחפץ ברעתם של אחרים; [<b>ש</b>]<b>יתנו אחרים והוא לא יתן עינו רעה בשלו</b> – הוא קמצן על רכושו. היגד זה חסר בכמה עדי נוסח, \"ואין אנו גורסין 'רוצה...' אלא בראשון\" (רי\"ש).",
                    "<b>שיתן ויתנו אחרים חסיד</b><b> – </b>הוא רוצה בקידום עשיית הצדקה, ואינו מתעניין בשאלה כמה יתנו אחרים; אל <b>יתן ואל יתנו אחרים רשע</b><b> – </b>שאינו מסייע לעניים.",
                    "קשה להניח שהמשנה מתארת טיפוסים רגילים במרחב היהודי. סביר יותר שיש בדברים עידוד כללי לנתינת צדקה, וכמובן תיאור החסיד כנותן צדקה טיפוסי. המבנה הוא ריבועי כדי להידמות למשניות הקודמות. "
                ],
                [
                    "<b>ארבע מידות בהולכי לבית המדרש הולך ואינו עושה שכר הליכה בידו עושה ואינו הולך שכר מעשה בידו הולך ועושה חסיד לא הולך ולא עושה רשע</b><b> – </b>הולך הוא מי שהולך ללמוד, וזה כמובן מעשה טוב. עושה הוא מי שעושה מצוות, ואולי הכוונה למעשה במובן החסידי של המילה, כלומר עשיית צדקה ומעשים טובים (לעיל פ\"א מי\"ז; פ\"ג מי\"ז). ברם ייתכן גם שבמשנתנו המאוחרת<sup class=\"footnote-marker\">38</sup><i class=\"footnote\">ראו במבוא. </i> החסיד כבר איננו כינוי לחסידים המקוריים אלא סתם כינוי כללי לישר ולטוב. התנא מציג ניגוד בין הליכה ללמוד לבין מעשה. המעשה הוא העיקר; ההליכה טובה אך רק שכר הליכה בידו ולא יותר, ואילו המעשה ערכו אמִתי וקיים תמיד. אפשר גם שבמשנתנו ה\"מעשה\" הוא לימוד התורה, בניגוד למשמעות המונח בדרך כלל.",
                    "מעניין שבמכילתא דרבי שמעון בר יוחאי נאמר לעניין הליכת בני ישראל לקחת את הפסח \"וילכו ויעשו בני ישראל, ליתן להן שכר הליכה כשכר עשייה\" (פי\"ב, כח, עמ' 27). שכר הליכה לעצמו, והמעשה הוא מצווה רגילה. בעל המכילתא רומז אולי למשנתנו, ויש בכך פירוש לה המנטרל את המשנה ממשקעה החסידי. אין זה בהכרח פירושה המקורי של המשנה; ייתכן שבמשנה קיים משקע חסידי שהדרשן כבר רוצה לצמצם את משמעותו."
                ],
                [
                    "משנה זו מקבילה במידת מה למשנה יב, וגם היא מהווי בית המדרש, וכתובה כמשל.",
                    "<b>ארבע מידות ביושבים לפני חכמים ספוג משפך</b><b> ו</b><b>משמרת ונפה</b> – כל תלמיד נמשל לאחד מאבות הטיפוס הללו: <b>ספוג שהוא סופג את הכל</b> – הספוג הוא סמרטוט המשמש לייבוש נוזלים. הוא קולט מעט מים כולל הכול: לכלוך ונוזלים חשובים, ללא בקרה פנימית. הקליטה אטית במקצת, ולא בכמויות גדולות, אך הכול נשאר בספוג. זהו מעין ה\"קשה ללמוד וקשה לאבד\".",
                    "<b>משפך</b> – משפך הוא כלי שיש לו שני פיות; למעלה הפה רחב ולמטה צר. מטרתו להעביר נוזלים מכלי גדול לכלי קטן מבלי שהחומר ילך לאיבוד. אמנם הוא כלי, אבל אין לו כלי קיבול, ולכן גם אינו מקבל טומאה (משנה, כלים פ\"ב מ\"ד).",
                    "<b>שהוא מכניס בזו ומוציא בזו</b> – זהו מעין ה\"ממהר ללמוד וממהר לאבד\".",
                    "<b>משמרת</b><b> שהיא </b><b>מוציאה את היין וקולטת את השמרים</b> – ה\"משמרת\" היא הכלי שבו תלויה פיסת הבד לסינון. המשנה אוסרת להתקין משמרת בשבת (שבת פ\"כ מ\"א)<sup class=\"footnote-marker\">39</sup><i class=\"footnote\">לעשירים הייתה כמובן גם משמרת ממתכת (מסננת בלשוננו). </i>. שני התלמודים רואים בתליית המשמרת משום בניית אוהל בשבת (ירו', שבת פ\"כ ה\"א, יז ע\"ג; בבלי, קלז ע\"ב), וכפירושו של רבנו ישעיה דטראני בפסקיו לשבת (פ\"כ מ\"א): \"פירוש תלית המשמרת היא למותחה פרושה על גבי יתדות... ואחרי שסיננן, מקמט שפתותיה, ועושה אותה כמין שק, וכשהיא מתוחה היא כעין אוהל\". המשמרת הייתה אפוא יריעת בד או שק שמתחו אותה על פי החבית ומזגו לתוכה את היין כדי לסנן ממנו את השמרים. רבי אליעזר התיר לתלות את המשמרת ביום טוב, משום שהוא סבור שמותר לעסוק גם בהכנת מכשירי אוכל נפש ביום טוב. בתלמודים נאמר שאף על פי שרבי אליעזר מחמיר בעשיית אוהלים ביום טוב, ובניגוד לדעת חכמים הוא אומר ש\"אין מוסיפין ביום טוב, ואין צריך לומר בשבת\" (תוס', שבת פי\"ב הי\"ד, ומקבילות בתלמודים), מכל מקום לדעתו אם אין לו צורכי אוכל נפש מותר לו לתלות את המשמרת ביום טוב. המשמרת היא מעשה רשת, כמובהר במשנה כלים (פכ\"ח מ\"ט). מלֶקט חלקי זה עולה שמשמרת היא בד מתוח המשמש לסינון. על רמת הסינון של המשמרת אנו למדים ממשנתנו: במשמרת נשארים השמרים הגושיים והיין נוזל דרכה. תלמיד זה הוא התלמיד הרע ביותר: הוא קולט את הפסולת, ואת כל הטוב הוא מפסיד. אפשר גם לפרש ההפך, שתלמיד כזה הוא התלמיד האידֵאלי המזכך את הלימוד<b>, </b>ואת היין שנוזל מהמשמרת שומרים. לפי הסבר זה נשמר המבנה הקבוע של ריבוע שבו שני בינוניים, הטוב ביותר והרע ביותר.",
                    "<b>נפה שהיא מוציאה את הקמח וקולטת את הסלת</b> – סולת היא הקמח שסונן היטב והוציאו ממנו את המוץ ואת שאריות הגבעולים. אפשר שכך נקרא התלמיד הטוב, המזכך את לימודו, או שזה התלמיד הרע שמכל הלימוד נשארה בכברה שלו רק הפסולת<sup class=\"footnote-marker\">40</sup><i class=\"footnote\">ואכן במעט סידורים: \"פסולת\" (ס1, מ8, ששון 535, ועוד).  </i>. את שני הדימויים האחרונים אפשר לפרש כטובים או כרעים. השאלה היא מה קורה לחומר המסונן אחרי הסינון, האם התלמיד שומר את הפסולת או זורק אותה ומשתמש בחומר המזוכך."
                ],
                [
                    "לאחר המשניות הספורות מוצגות שלוש משניות הפותחות ב\"כל\". ",
                    "<b>כל אהבה שהיא תלוייה בדבר</b> – ביחסי אישות או בתאווה. אפשר כמובן להבין \"דבר\" במשמעות כללית יותר של צורך, אבל בלשון חכמים חוזרת המילה \"דבר\" עם תוספת הנותנת לה משמעות מינית. ערוות דבר, דבר מכוער, \"על דבר שרי אשת אברם\" (בראשית יב יז). אלא שברוב ההיקרויות של מילה זו \"דבר\" הוא כל עניין, כולל כמובן גם ענייני אישות. הדוגמאות להלן הן בעניין אישות, בגלל הזיקה הטבעית בין אהבה ל\"דברים\" אלו.",
                    "<b>בטל דבר ובטילה אהבה</b> – שכן האהבה איננה אמִתית, אלא מותנית ב\"דבר\". אפשר גם לפרש שאהבה כזאת איננה אהבה כלל אלא רק נראית, מבחינה חיצונית, כאהבה, <b>ושאינה תלויה בדבר אינה בטילה לעולם</b> – היא עומדת וקיימת בהשתנות התנאים.",
                    "<b>אי זה היא אהבה שהיא תלוייה בדבר</b> [<b>זו</b>] <b>אהבת אמנון ותמר</b> – אהבת אמנון הייתה תאווה למעשה מכוער, ולאחר שביצע את זממו נאמר \"וישנאה אמנון שנאה גדולה מאד כי גדולה השנאה אשר שנאה מאהבה אשר אהבה\" (שמואל ב יג טו). לעומת זאת: <b>ושאינה תלויה בדבר</b> [<b>זו</b>] <b>אהבת דוד ויהונתן</b><b> – </b>זו אהבה ללא תאווה, אלא אהבת אמת בין גברים. המחבר רומז לכך שאהבת דוד ויהונתן לא הייתה מינית, ואין בתנ\"ך רמז למשכב זכר, טענה העולה במרומז או במפורש בספרות המחקר המודרנית. אהבה כזאת החזיקה מעמד גם בין בני יונתן לדוד."
                ],
                [
                    "<b>כל</b> [<b>ה</b>]<b>מחלוקת שהיא לשם שמים סופה להתקיים</b> – לכאורה המשפט אבסורדי: אם הוויכוח הוא לשם שמים הרי הוא יכול להיפתר על ידי העלאת טיעונים טובים, ודווקא אם מעורבים בוויכוח גורמים צדדיים, או רווחים אישיים, שום טיעון לוגי לא יפסיק את הוויכוח. מאידך גיסא, מניסיוננו ההיסטורי, מחלוקות דתיות שנבעו מסיבות של \"לשם שמים\", כל אחד לפי הבנתו, גרמו ליותר הרוגים והיו יותר קשות וארוכות מוויכוחים אינטרסנטיים. מלחמות דת היו ההרסניות שבמחלוקות. אלא שכל השיקולים הללו נובעים מניתוח לשוני לא נכון של המילה. \"מחלוקת\" איננה ויכוח (שם פעולה) אלא שם עצם: החלוקה; המפלגה עצמה, התארגנות למטרה חיובית (לשם שמים) תחזיק מעמד<sup class=\"footnote-marker\">41</sup><i class=\"footnote\">מלמד, עיונים, עמ' 240-239. </i>, <b>ושאינה לשם שמים אין סופה להתקיים</b><b> – </b>התארגנות לשם אינטרסים תיעלם<sup class=\"footnote-marker\">42</sup><i class=\"footnote\">מלמד, מחלוקת. </i>.",
                    "<b>אי זו היא מחלוקת שהיא</b> [<b>לשם</b>] <b>שמים מחלוקת שמי והלל</b> – התנא כותב בימים שבית הלל ובית שמאי עדיין קיימים, או שלפחות הדעות של שני הצדדים עדיין מופיעות וקיימות בבית המדרש, <b>ושאינה לשם שמים זו מחלוקת שלקרח</b><b> – </b>פלגנות זו נעלמה משום שהטענות נגד מנהיגותו של אהרן אמנם היו טענות דתיות, אך לא טענות דתיות אמִתיות אלא שימוש בשם שמים לשווא. לדעתנו הניסוח של המשנה מעיד שעמדות בית הלל ובית שמאי טרם נעלמו. לאחר שכביכול נפסקה הלכה כבית שמאי, ותלמידי בית הלל \"השתלטו\" על בית המדרש, לא היה מקום לניסוח כזה. ואכן, ש' ספראי הראה שלא הייתה הכרעה היסטורית כבית הלל אלא תהליך ארוך שבו נקבע בחלק מהמחלוקות \"פסק הלכה\", ובאחרות השתרש הנוהג בציבור כבית הלל. עם זאת, הרבה הלכות הן כבית שמאי ותנאים מאוחרים מחזיקים בדעתם, או שדעתם של בית שמאי אמנם לא נקבעה כהלכה אבל היא השפיעה במשהו על עיצוב ההלכה הסופית. במהלך פירושנו הוספנו עשרות דוגמאות להלכות כאלה שבהן דעת בית שמאי לא נכחדה, לפחות לא עד סוף תקופת התנאים<sup class=\"footnote-marker\">43</sup><i class=\"footnote\">ראו ספראי, הכרעה כבית הלל; ביכלר, בית הלל.  </i>. ",
                    "מנסיוננו ההיסטורי והאישי קשה להשלים עם דברי התנא. אורכן ועמידותן של התארגנויות אינו קשור, לכאורה, למניעים או למטרות המוצהרות. האם הנצרות והאסלאם יוגדרו כ\"לשם שמים\", וכן התארגנויות בנות הדורות האחרונים? ובכלל, מה פירוש \"סופה להתקיים\"? לנצח, לדור, לדורות מספר? האם הקראות עברה כבר תקופת מבחן זו? איננו חשים שניתן להעריך התארגנויות לפי קנה המידה שהתנא מציג."
                ],
                [
                    "<b>כל המזכה את הרבים אין חט באה על ידו וכל המחט</b>[<b>י</b>]<b>א את הרבים אין מספיקין בידו לעשות תשובה</b> – \"מזכה\" משמעו גורם להם לזכות, כלומר לעשות מצווה, וניגודו \"מחטיא\".",
                    "<b>משה זכה וזיכה את הרבים וזכות הרבים תלויה בו שנאמר צדקת ה</b><b>' </b><b>עשה ומשפטיו עם ישראל</b><b> – </b>(דברים לג כא), <b>ירבעם חטא והחטיא את הרבים וחטא הרבים תלויה בו שנאמר על חטאות ירבעם אשר חטא ואשר החטיא את ישראל</b><b> – </b>(מלכים א טו ל). משה וירבעם הם דוגמאות למי שזיכה את הרבים ולמי שהחטיא את הרבים. מימרה זו זכתה לגלגולים מעניינים בספרות חז\"ל, וננסה להציגם. המימרה כפי שהיא לפנינו אינה מאוזנת: \"אין חטא בא על ידו\" איננו ניגוד של \"אין מספיקין בידו לעשות תשובה\". מימרה \"מאוזנת\" צריכה הייתה להיות: ",
                    "כל המזכה את הרבים אין חט באה על ידו וכל המחטיא את הרבים אין זכות באה על ידו.",
                    "או:",
                    "כל המזכה את הרבים מספיקין בידו לעשות מצוות (תשובה) וכל המחטיא את הרבים אין מספיקין בידו לעשות תשובה.",
                    "או:",
                    "כל המזכה את הרבים אין מספיקין בידו לעשות עבירה וכל המחטיא את הרבים אין מספיקין בידו לעשות תשובה.",
                    "אף במסכת שמחות מתואר ההספד שנשא רבי עקיבא על בנו שמעון שמת בצעירותו, ובו הוא מודיע שהוא מנוחם כי הוא בטוח שבנו הוא בן העולם הבא: \"ולא שאדם רוצה לקבור את בניו, אלא יודע אני שבני בן העולם הבא הוא, שזיכה את הרבים, וכל המזכה את הרבים אין חטא בא על ידו. וכל המחטיא את הרבים אין מספיקין בידו לעשות תשובה. משה זכה וזיכה את הרבים, לפיכך זכות הרבים תלויה בו, שנאמר 'צדקת ה' עשה ומשפטיו עם ישראל', ירבעם חטא והחטיא את הרבים, לפיכך חטא הרבים תלוי בו, שנאמר 'על חטאת ירבעם אשר חטא ואשר החטיא את ישראל' \" (שמחות פ\"ח ה\"ג, עמ' 161). במסכת שמחות ההיגד נושא אופי והקשר של דרשה ציבורית. כוונת ההיגד המיוחס לרבי עקיבא היא שבנו הוא צדיק מושלם, משום שלא חטא; הסיבה לכך והראיה לכך היא שזיכה את הרבים. כך נוצרת דרשה מאוזנת, שונה מזו שבמשנתנו. המזכה זוכה לעולם הבא כי לא חטא, המחטיא אינו זוכה לכך כי לא עשה תשובה.",
                    "במשנתנו אותו סגנון, אבל בהיעדר ההקשר של חיי העולם הבא נוצרה מימרה שהיא כביכול \"בלתי מאוזנת\". לאור זאת עלינו להסיק כי ההקשר והפרשנות של מסכת שמחות היא המקורית, ובמשנתנו כבר הועברה המימרה ואיבדה את משמעותה המקורית וה\"מאוזנת\". אמנם לעתים קרובות דווקא הדרשה ה\"מאוזנת\" איננה המקורית והקדומה, אבל במקרה זה האיזון נובע מההקשר, ומימרה שמועברת אינה זוכה, בדרך כלל, להקשר מאזן. ",
                    "בתוספתא יומא מופיע אותו היגד במסגרת דיון בתשובה בכלל, ושם הנוסח מאוזן בצורה הנראית בעינינו מלאכותית: \"כל המזכה את הרבים אין מספיקין בידו לעבר עבירה, שלא יהו תלמידיו נוחלין את העולם והוא יורד לשאול, שנאמר 'כי לא תעזב נפשי לשאול' וגו'. וכל המחטיא את הרבים אין מספיקין בידו לעשות תשובה, שלא יהו תלמידיו יורדין לשאול והוא נוחל את העולם, שנאמר 'אדם עשוק בדם נפש עד בור ינוס לא יתמכו בו' \" (פ\"ד ה\"י-הי\"א). ההשלמה יוצרת איזון הנראה מלאכותי.",
                    "הנימוק המופיע בתוספתא חוזר גם באבות דרבי נתן (נו\"א פ\"מ, עמ' 120)<sup class=\"footnote-marker\">44</sup><i class=\"footnote\">בנוסח ב מופיעה המימרה המקוצרת כמו במשנה. ההרחבה מצויה גם בבבלי, יומא פז ע\"א. באבות דרבי נתן נו\"א מופיע גם המשך הסוגיה שבבבלי, וברור ששני המקורות תלויים זה בזה.  </i>. בעינינו נראה שתוספת זו של הנימוק מאוחרת, שכן הנימוק מרדד את משמעות ההיגד שבמשנה. המשפט עצמו מצוטט בהקשרים נוספים (תוס', בבא קמא פ\"ז הי\"ג; סוטה מז ע\"א; סנהדרין קז ע\"ב). "
                ],
                [
                    "<b>כל שיש בו שלושה דברים תלמידו של אברהם אבינו ושלשה דברים תלמידו של בלעם</b> – אין במשנה השוואה בין שני האישים הנזכרים אלא בין תלמידיהם, כלומר בין הנוהגים כהלכה ואלו שאינם נוהגים כראוי.",
                    "<b>עין טובה</b> – כפי שראינו במשנה יג בעל עין טובה הוא מי שחפץ בהצלחתם של חבריו, נוח לבריות וכדומה (לעיל פ\"ב מ\"ט). בעל אבות דרבי נתן מדגים זאת באברהם שנתן לאורחים הרבה ובנפש חפצה (נו\"א ב פמ\"ה, עמ' 124).",
                    "<b>ונפש שפלה</b> – לא שחצן, כאברהם שהתבטא בענווה לפני בני חת (אבות דרבי נתן, שם שם). היפוכו, בעל נפש רחבה, הוא זללן ושחצן, ונראה שהצנוע בצריכה וממעט בזלילה הוא בעל נפש שפלה. ו<b>רוח נמוכה</b> – באותה משמעות, כמו אברהם שהתבטא \"ואנכי עפר ואפר\" (בראשית יח כז). כך פירש בעל אבות דרבי נתן (נו\"ב שם).",
                    "<b>תלמידו של אברהם</b><b> – </b>שלוש המידות הללו בצירופן מופיעות בתפילה של רבי ינאי; על האדם לומר אותן בקומו בבוקר (ירו', ברכות פ\"ד ה\"ב, ז ע\"ד), אלו הדרישות מתלמיד חכם הראוי להתמנות לסנהדרין (מדרש תנאים לדברים, א טו, עמ' 8; ירו', סנהדרין פ\"א ה\"ד, יט ע\"ג), ובכלל – אלו מידות ראויות המחבבות אדם על הבריות (מדרש תנאים לדברים, שם). ברשימה שלנו אין מדובר בתלמיד חכם אלא בתלמיד של אברהם, סתם אדם הגון וטוב בחברה. אבל במקבילות המאוחרות מדובר בתלמיד חכם, ומוזר שהתביעה שיהא גדול בתורה איננה מופיעה. אין זאת אלא שמקורות מאוחרים השתמשו ברשימה של משנתנו אף שאיננה מתאימה לצורכיהם בשלמותה. על תופעה זו של הסבת המימרות שבמשנתנו מסתם אדם ללימוד התורה וללומדי התורה עמדנו במבוא. ",
                    "<b>עין רעה ונפש רחבה ורוח גבוהה תלמידו של בלעם </b>– היפוכן בתלמידי בלעם.",
                    "<b>מה בין תלמידיו של אברהם אבינו</b> – הצדיקים, <b>לתלמידיו של בלעם</b> – סתם רשעים, <b>תלמידיו שלבלעם יורדים לגיהינם שנאמר ואתה אלהים תורידם לבאר שחת אנשי דמים ומרמה לא יחצו ימיהם ואני אבטח בך</b><b> – </b>(תהלים נה כד), <b>אבל תלמידיו של אברהם אבינו יורשים לגן עדן שנאמר להנחיל</b> [<b>אהבי</b>] <b>יש ואוצרותיהם אמלא</b> – (משלי ח כט)<sup class=\"footnote-marker\">45</sup><i class=\"footnote\">הסדר אברהם-בלעם נשמר בעקביות במשנה; בעדי נוסח אחרים נעשה כאן סיכול, ובלעם מקדים את אברהם. </i>. הפסוקים מופיעים בכל הנוסחאות, אך כפי שראינו במקרים אחרים ייתכן שהם נוספו בשלב מאוחר של ההיגד. במקרה זה אין ראיה שהפסוקים מקוריים או שהם נוספו בשלב שני. התנא מציג תורת גמול פשוטה: \"צדיקים\" זוכים לשכר בעולם הבא, ו\"רשעים\" עונשם בעולם הבא (בגיהינום). אבל הפסוקים המצוטטים מציגים תמונה שונה במקצת. ה\"רשעים\" נענשים גם בעולם הזה (לא יחצו ימיהם – ימותו צעירים), והצדיקים נוחלים לעולם הבא. לגבי הצדיקים, לפי נוסחת כתב יד קופמן, השכר רק בעולם הבא (וכן רי\"ש, וסידורים שונים), אבל בחלק מעדי הנוסח מופיעים נוסחים אחרים:",
                    "\"יורשין העולם הזה ונוחלין לעולם הבא\" (גניזה 16, כתב יד פרמא, כמה סידורים, ו);",
                    "\"[יורשים] ומקבלים העולם הזה, ונוחלין [לחיי] העולם הבא\" (גניזה 63, 64, 68, ח, דפוס, רמב\"ם וסידורים רבים).",
                    "לפי שתי הנוסחאות האחרות שכר הצדיקים ניתן גם בעולם הזה. כפי שראינו לעיל (פ\"ג מט\"ו) שתי הדעות היו קיימות בעולמם של חכמים, והיו גם דעות נוספות.",
                    "בלעם מוצג כרשע, או נכון יותר כאב-טיפוס של הרשע, הרבה מעבר לדמות המורכבת המשתמעת מפסוקי המקרא. ברם במקורות אמוראיים לעתים בלעם הוא הטיפוס של גוי העוסק בתורה, והאמירות נגדו מכוונות להציג אותו לא כסתם רשע, אלא כדמות דמונית של נוצרים<sup class=\"footnote-marker\">46</sup><i class=\"footnote\">אורבך, בלעם. </i>. השאלה היא האם מגמה זו מופיעה כבר בספרות התנאית. במשנתנו אין רמז לעיסוקו בתורה, או לדו-הפרצופיות שלו. הביקורת היא ברמה החברתית, על שחצנותו, רדיפת הממון שלו ונכונותו לקלל אחרים שלא עשו לו רע (עין רעה). אין אלא לומר שמשנתנו מנותקת מהפולמוס היהודי-נוצרי, ואולי קדמה לו. אבחנה זו מתקשרת לטענה שהפולמוס הממשי (בשדה המדרש) עם הנצרות החל רק במאה הרביעית, והוא בא לידי ביטוי רק בספרות אמוראית. זאת משום שעד המאה הרביעית (השתלטות הנצרות על האימפריה) לא היוו הנוצרים יריב משמעותי שכדאי וצריך להיאבק אתו. אבחנה זו מחייבת דיון היסטורי ארוך ורווי מקורות, ואיננה פשוטה.",
                    "עד כאן המשניות הפותחות ב\"כל\". המשניות הבאות הן מעין תוספת, כפי שנראה להלן. "
                ],
                [
                    "המשפט הראשון מופיע בכל הנוסחאות, המשפטים השני והשלישי מופיעים רק בחלק מהן, והם נראים כסיום חגיגי לפרק, שכן פרק ו הוא בוודאי תוספת מאוחרת למסכת (להלן).",
                    "<b>יהודה בן תימה</b> – חכם זה מופיע פעמים מעטות בלבד. הוא מוסר בשמו של רבי יהודה בן דור אושא, ורבי יוחנן בן דהבאי, המוסר משמו, מוסר גם בשם רבי יהודה. נראה אפוא שפעל בסוף דור אושא.",
                    "<b>אומר הווי עז כנמר וקל כנשר ורץ כצבי וגיבור כארי לעשות רצון אביך שבשמים</b> – מימרה זו נוקטת בסדרת דימויי חיות; החיות ידועות מאוד כבעלות הדר, ומיוחדות כל אחת בתחומה. אבל הדימויים הללו מופיעים ברובם רק במימרה זו המצוטטת גם במקורות אמוראיים בשלמותה. רק הביטוי \"גיבור כארי\" מופיע גם בתנחומא (נח, יג). במשנה ארבעה דימויים ולכן היא מתאימה כסיום אגדי לסדרת משניות הארבעה; אולי היא חדרה לפרק בטרם צורפו אליו המשניות הפותחות ב\"כל\". המימרה מובאת בתנא דבי אליהו (פי\"ט, עמ' 116) בתור \"שנו חכמים במשנה\", כלומר היא הייתה כבר במשנה שעמדה לפני המחבר. זמן פעילותו של עורך תנא דבי אליהו שנוי במחלוקת; יש המקדימים למאה השלישית ויש המאחרים עד המאה שמינית. ברם הביטוי הזה אינו מובהק: הוא מופיע 10 פעמים בתנא דבי אליהו ובדרך כלל זו אכן משנה<sup class=\"footnote-marker\">47</sup><i class=\"footnote\">2. תדב\"ר יח, עמ' 104, הוא משנה, עדיות פ\"ה מ\"ז; 3. תדב\"ר ב, עמ' 10, הוא משנה, סנהדרין פ\"ד מ\"ה; 4. תדב\"ר פי\"ח, עמ' 100, הוא משנה, קידושין פ\"ד מ\"א; 5. תדב\"ר פי\"ח, עמ' 101, הוא משנה, קידושין פ\"ד מי\"ד (אם כי הנוסח קרוב יותר לתוס', קידושין פ\"ה ה\"י); 6. תדב\"ר יח, עמ' 106, הוא משנה, בבא מציעא פ\"ד מ\"י; 7. תדב\"ר פי\"ט, עמ' 112, הוא משנה, אבות פ\"ג מי\"ז; 8. תדב\"ר פכ\"ד, עמ' 127, הוא משנה, סנהדרין פ\"ד מ\"ה; 9. תדב\"ר כו, עמ' 141, הוא משנה, אבות פ\"ג מי\"א; 10. תדב\"ר כו, עמ' 141, הוא משנה, אבות פ\"ה (פרקנו) מט\"ז. </i>, אבל פעם אחת אין זו משנה<sup class=\"footnote-marker\">48</sup><i class=\"footnote\">תדב\"ר ז, עמ' 35; הקטע מופיע בויקרא רבה, ב ט, עמ' מט, והוא בסגנון תנא דבי אליהו, אבל קשה לדעת האם הועבר לתדב\"ר מויקרא רבה או להפך, הועבר מתדב\"ר לויקרא רבה, וצריך עיון.  </i>. עוד מופיע הביטוי בתנא דבי אליהו זוטא פעמיים, ואיננו משנה<sup class=\"footnote-marker\">49</sup><i class=\"footnote\">תנא דבי אליהו זוטא, טז, עמ' 1, איננו משנה, וכן בהמשך תדב\"ז שם, עמ' 2, איננו משנה. השאלה האם תנא דבי אליהו זוטא קרוב לתדב\"ר או שהוא חלק מאותו חיבור שנויה במחלוקת במחקר. הממצא שלנו העוסק בפרט טכני אחד מצביע על כך שאין זה אותו חיבור, למרות הסגנון הדומה. נושא זה מחייב עיון בפני עצמו. </i>. הביטוי אופייני לתנא דבי אליהו רבה, וכמעט אינו חוזר במדרשים אחרים<sup class=\"footnote-marker\">50</sup><i class=\"footnote\">המונח מופיע בשיר השירים רבה, א א (מועבר מתדב\"ר יח, עמ' 104), והוא משנה, כאמור לעיל. כמו כן הקטע מויקרא רבה, ב ט, עמ' מט, הנדון בהערה הקודמת. </i>.",
                    "שני המשפטים אינם בחלק מעדי הנוסח, ובחלק אחר רק המשפט הראשון מצוי בנוסח המשנה. ",
                    "<b>הוא היה אומר עז פנים לגיהינם</b> – עז פנים הוא מידה מגונה, <b>ובושת פנים לגן עדן</b> – עד כאן המימרה. בכלה רבתי פ\"ב מ\"א יש תוספת שאיננה לפנינו: <b>יהי רצון מלפניך ה</b><b>' </b><b>אלקינו ואלוקי אבותינו שתבנה עירך בימינו ותתן חלקינו בתורתך</b><b> – </b>המשפט נראה כסיום לפרק. כפי שאמרנו, כל המשניות האחרונות (סוף משנתנו ולהלן) הן תוספות שונות שנוספו בתקופות שונות, וחלקן מופיעות בכתב יד זה או אחר. אל נתפלא, אפוא, שיש לפרק \"סיומים\" מספר, שכן כל מעתיק הידר לסיים בדברי אגדה מרוממי נפש.",
                    "הפתיחה \"יהי רצון\" מקובלת בתפילות. במשנה היא מופיעה רק פעם אחת, אבל בתוספתא ובתרגום יונתן היא מופיעה רבות<sup class=\"footnote-marker\">51</sup><i class=\"footnote\">משנה, ברכות פ\"ט מ\"ג; תוס', ברכות פ\"ג ה\"ז; פ\"ו ה\"ב; יונתן לבראשית כד ט; מז ז ועוד, וכן במקורות נוספים. </i>. משפט סיום דומה מצוי בסוף הקדום של מסכת תמיד, וכך משנת נזיקין ומשנת תמיד מסיימות באותו נוסח. גם לישו מיוחסת פנייה בלשון זו, ואולי משום כך נעקרה מהמשנה ונותרה רק במסורות פחות פורמליות? לדברי שמואל הקטן ראו לעיל פ\"ד מי\"ט."
                ],
                [
                    "כל המשנה חסרה בכתב יד קופמן ומובאת בנוסח אקלקטי שעיקרו נוסח הדפוס, ונוספו בו שינויים בהשפעת כתב יד פרמא שבו בחר גם שרביט. ברור שהיא נוספה למסכת<sup class=\"footnote-marker\">52</sup><i class=\"footnote\">שרביט, אבות, עמ' 276-274. </i>.",
                    "<b>הוא היה אומר</b> – מכיוון שמשנה זו איננה בחלק גדול מעדי הנוסח איננו יודעים מי היה \"הוא\", שכן משנתנו איננה המשך לדברי רבי יהודה בן תימא. הביטוי \"הוא היה אומר\" אופייני למשנה אבות, אך מופיע בעוד משניות (סוטה פ\"ג מ\"ד; עדיות פ\"ב מ\"ט; פ\"ה מ\"ז), תדיר באבות דרבי נתן וקיים גם בתלמוד הבבלי ובמדרשי הלכה.",
                    "<b>בן חמש שנים למקרא</b> – כפשוטם של דברים הילד מתחיל ללמוד בבית ספר. במפרשים ניתנים טעמים רבים לדבר<sup class=\"footnote-marker\">53</sup><i class=\"footnote\">ראו למשל פירוש הרי\"ש, ועוד. </i>, אך כפשוטו זה גיל מתאים לתחילת הלימודים. בבבלי (בבא בתרא כא ע\"א) נקבע גיל שש כהתחלת הלימוד<sup class=\"footnote-marker\">54</sup><i class=\"footnote\">ארגון מערכת החינוך בבבל שונה היה מזה שבארץ ישראל, אבל גיל שש וגיל חמש אינם עומדים בסתירה, שכן גיל הילדים לא התמיין בדיוק לפי תאריך פתיחת בית הספר, וכל המסגרת הייתה נוקשה פחות מזו האופיינית לתקופה המודרנית.  </i>, ונקבע לפי יכולת ממוצעת של הילד. היום מתחילים במערכות חינוך ללמוד בגיל זה או בגיל שש, ולעתים גיל חמש הוא גן ילדים המכין לבתי ספר. עלינו לומר, אפוא, שהתפתחות הילדים היום היא כמקובל בעולם הקדום.",
                    "<b>בן עשר למשנה</b> – לאחר לימוד המקרא מתחילים בבית הספר ללמוד משנה. ייתכן שבשלב זה התחוללה בבית הספר נשירה גדולה של תלמידים, כאמור במדרש: \"נוהג שבעולם אלף בני אדם נכנסין למקרא, יוצאין מהן ק' למשנה, יוצאין מהן עשרה לתלמוד, יוצא מהם אחד להוראה\" (קהלת רבה, ז א).",
                    "<b>חינוך חובה</b>",
                    "בקהילה היהודית בארץ ישראל שרר חוק חינוך חובה. כלומר, העיר חייבת הייתה לארגן ולממן בית ספר, וההורים חייבים היו לשלוח את הבנים לבית הספר. בדרך כלל ההלכה נשמרה, או שההלכה האמורה משקפת את המציאות הנוהגת<sup class=\"footnote-marker\">55</sup><i class=\"footnote\">ספראי, הקהילה, עמ' 3 ואילך. </i>, אם כי ודאי שהיו חריגים. לא ברור עד מתי שררה חובה זו. במדרש אחד שנינו: \" 'ויגדלו הנערים', רבי לוי אמר משל להדס ועצבונית שהיו גדילים זה על גבי זה. וכיון שהגדילו והפריחו זה ריחו וזה חוחו. כך כל שלש עשרה שנים הולכים שניהם לבית הספר ושניהם באים מבית הספר. לאחר י\"ג שנה זה הולך לבתי מדרשות וזה היה הולך לבתי עבודה זרה\" (בראשית רבה, סג ט, עמ' 693-692). אם כן לימוד החובה הוא עד גיל 13, ולפי משנתנו הוא כולל תורה ומשנה, ובגיל שלוש עשרה מוזמן הבוגר לבית המדרש, אבל הלימוד שם הוא רשות. ",
                    "<b>בן שלש עשרה למצות</b> – נראה לפרש שאז חלות עליו כל המצוות. הכלל שנער בן שלוש עשרה חייב במצוות איננו תנאי. לדעת התנאים גיל שלוש עשרה, או הבאת שתי שערות, שהיא קביעה דומה, היה משמעותי רק לנדרים ולחליצה (אישות)<sup class=\"footnote-marker\">56</sup><i class=\"footnote\">כלומר לבגרות מינית. הקביעה שבן תשע נחשב לבוגר מינית עומדת בסתירה לקביעה שהבגרות המינית היא בגיל שלוש עשרה. </i>. לגבי יתר המצוות, לדעת בית שמאי קטן חייב במצוות ולדעת בית הלל ורוב התנאים בהמשך הוא חייב מרגע שהוא מבין את המצווה. חיובו תלוי, אפוא, בהתקדמותו מצד אחד, ובטיב המצווה מצד שני<sup class=\"footnote-marker\">57</sup><i class=\"footnote\">ראו פירושנו לחגיגה פ\"ג מ\"א; תרומות פ\"א מ\"א ועוד, וראו גילת, בן שלוש עשרה. </i>. \"משנתנו\" משקפת, אפוא, את התפיסה האמוראית.",
                    "<b>בן חמש עשרה לתלמוד</b> – הצטרפות לבית המדרש. לעיל הבאנו מדרש שההליכה לשלב הלימוד הגבוה היא בגיל שלוש עשרה. אולי זה הבדל שיטתי בין ארץ ישראל (מדרש בראשית רבה) ובבל: המימרה שלפנינו, שאיננה משנה, משקפת את נוהג בבל שבה גילאי הלימוד התאחרו.",
                    "עצם חלוקת הלימוד לשלושה: מקרא (תורה), משנה ותלמוד חוזרת במקורות. באופן טבעי צירוף התלמוד מופיע בעיקר במקורות האמוראיים. המקורות התנאיים היחידים המזכירים את הצירוף (משנה ותלמוד) הם: \"כך דברי תורה כולה אחת ויש בה מקרא ומשנה תלמוד הלכות והגדות\" (ספרי דברים, שו, עמ' 339). ואכן, בחלק מעדי הנוסח חסר המונח \"תלמוד\". כן מופיע הצירוף בספרי דברים קסא<sup class=\"footnote-marker\">58</sup><i class=\"footnote\">כך גם במהדורת כהנא (כהנא, קטעי מדרשים, עמ' 276).  </i> ובספרי דברים שנה, עמ' 418. הצירוף \"משנה ותלמוד\" (ללא מקרא) מופיע עוד פעם במדרש תנאי (ספרי זוטא, יח, עמ' 292). איננו באים לטעון שהמילה \"תלמוד\" איננה מוכרת לתנאים. \"תלמוד\" כשיטת לימוד, כלומר דיון והעמקה במשניות, היה מוכר, אלא שעדיין לא נחשב לקורפוס לצורכי לימוד. ההופעות המעטות עשויות להעיד על כך שבשלהי ימי התנאים החל השימוש במונח<sup class=\"footnote-marker\">59</sup><i class=\"footnote\">מקרא, משנה ותלמוד במקורות: המספר מסמל את מספר ההופעות במדרש.            מקרא ומשנה   מקרא, משנה ותלמוד     משנה   קידושין פ\"א מ\"ה, אבות פ\"ו מ\"ה – אינה משנה   אבות פ\"ה מכ\"א – אינה משנה     תוספתא   קידושין פ\"א הי\"ז      ספרי דברים    שמד    קסא, שו, שנה      מדרש תנאים לדברים   2   2     אדר\"ן א   2   1     אדר\"ן ב   -   -     תדב\"ר   א, ב, ג (x2), ה, ו, יד (x2), טו (x9), טז (x5), יז (x4), יח (x6), כד, כה, כט (x2)   יד, יח     תדב\"ז   ב,ד   א, טז     ירושלמי   4   8     בבלי   4   15     </i>. קרוב, אפוא, לשער שהמימרה שלפנינו תלמודית, וזאת על סמך שני המאפיינים שמנינו (הגדרת הקטן, והשימוש במונח \"תלמוד\"). אמנם שתי ההוכחות, כל אחת לחוד, אינן חד-משמעיות, אך הצירוף חשוב. ",
                    "<b>בן שמונה עשרה לחופה</b> – אין כאן הלכה אלא שיקוף של נוהג מקובל, או נכון יותר הנוהג שחכמים בעלי המימרה ראו אותו כאידֵאלי. נוהג כזה מתאים לדרישות שמציגים חכמים, אם כי בפועל היה גיל הנישואין בארץ ישראל מאוחר יותר. כפי שהראה שרמר<sup class=\"footnote-marker\">60</sup><i class=\"footnote\">ראו דיון מפורט אצל שרמר, זכר ונקבה, עמ' 125-73; שרמר, גיל הנישואין. </i> חכמים ממליצים שהנערה תינשא בהגיעה לבגרות מינית (בת שתים עשרה), והגבר מעט מאוחר יותר, אבל עוד ב\"נערותו\". המושג \"נערות\" אינו מוגדר, ולהלן נראה שבדרך כלל נקבו חכמים בגיל עשרים כסוף הנערות. מכל מקום חכמים ראו בשלב זה של תחילת הבגרות את הזמן המתאים לנישואין. ברם, אין להסיק מכך שכך גם נהגה החברה. חכמים חשבו בעיקר על בעיות ההתנהגות והצניעות. החשש שמא הצעירים יתנהגו שלא כראוי עמד כנראה בראש סדר העדיפויות שהציבו. בחברה כולה היה זה רק אחד הגורמים. המצב המשפחתי, מצבם של הצעירים, שאלת הזמן המתאים לקבל התחייבויות כספיות, וגם שאלת ההתאמה וצורכי המשפחה (עד שבת האח תגדל או עד שבן הדוד יהיה \"בשל\") תפסו את המקום ראשון בסדר העדיפות. מכל מקום, הבנות התחתנו בגיל מאוחר יותר, כבר כעצמאיות מבחינה משפטית, וכנראה גם הבנים, שבדרך כלל מתוארים כמבוגרים יותר, היו כבר בחורים של ממש. שרמר אסף סדרת דוגמאות שמהן עולה שגיל עשרים היה הגיל הרגיל והרווח לנישואין. גם זה מן הסתם ממוצע גס בלבד<sup class=\"footnote-marker\">61</sup><i class=\"footnote\">שרמר, גיל הנישואין. </i>. נסתפק במקור אחד מני רבים: \"מבן עשרים ועד בן שלשים יוצא כחתן. מבן שלשים ועד בן ארבעים יוצא כאח, מבן ארבעים עד בן חמשים יוצא כאב. רבי שמעון אומר מבן שלשים ועד בן ארבעים אם יש לו בנים או לבן גילו בנים יוצא כאב, ואם לאו יוצא כאח\" (מסכת שמחות פ\"ג ה\"ז, עמ' 112). \"חתן\" הוא המינוח לבחור בגיל נישואין (נשוי או רווק). לפני גיל עשרים אין מצפים ממנו להיות נשוי. לאחר גיל שלושים הוא בוודאי נשוי, ואז הוא \"אח\", חבר בקהילה. אחר כך הוא מוגדר ומוכר כ\"אב\". הגיל המאוחר יחסית מלמד שאין כאן מסגרת אוטופית, אלא תיאור מציאותי. אם כן, בן שמונה עשרה הוא גיל צעיר לנישואין, או שהמימרה מציבה \"רף\" נמוך יחסית, או שהיא מבטאת אוטופיה ואת מה שחכמים רצו שתהא הנורמה בחברה היהודית. הם ראו את תפקידם לא לשקף נורמות קיימות, אלא בעיקר לעצב אותן.",
                    "<b>בן עשרים לרדוף</b> – רי\"ש מציע שתי אפשרויות: או שבגיל זה הוא רודף לפרנסתו, דהיינו מושך בעול הפרנסה, או שאם לא התחתן הוא רודף אחר נישואין. יש לומר שבתורה גיל הבגרות שאדם מגיע בו למלוא כוחו הוא גיל עשרים (ויקרא כז ה; משנה, ערכין פ\"ד מ\"ז). זה גם הגיל שבו מתחילים לעבוד במקדש, כנראה מתוך אותה תפיסה, וכן נקבע בהלכה שבן עשרים רשאי למכור קרקעות, דהיינו לעסוק בעסקי כלכלה הדורשים אחריות. כן אומר המדרש: \"דבר אחר 'לתת לפתאים ערמה'. מכמה שנים ואילך צריך לו לאדם להיות לו ערמה? מבן עשרים שנה ומעלה. לנער דעת ומזמה. עד כמה שנים נקרא אדם נער? רבי מאיר אומר עד כ\"ה שנה, רבי עקיבה אומר עד ל' שנה, א\"ר ישמעאל לא כדברי זה ולא כדברי זה, אלא עד עשרים שנה, שמעשרים שנה ומעלה מחשבין לו עונותיו. כדאמר הכתוב 'מבן עשרים שנה ומעלה יבא לעבוד עבודה', מהו עבודת עבודה, ריש לקיש אמר אין עבודה אלא תפלה, שנאמר עבדו את ה' ביראה (תהלים ב יא), משעה שהוא מתחשב לעבודה, [מתחשב לעבירה]\" (מדרש משלי [בובר] פרשה א). אם כן, לדעת רבי מאיר ורבי ישמעאל גיל עשרים הוא גיל בגרות מלאה, וסוף הנערות. כך גם נקבע ששליח הציבור בתענית יהיה בן עשרים שנה ומעלה (מסכת סופרים פי\"ד הי\"ג ומקבילות). כפי שראינו לעיל גיל עשרים הוא גם גיל הנישואין הרגיל, אות לתפיסה החברתית את מועד הבגרות המלאה.",
                    "<b>בן שלשים לכח</b> – האדם בשיא כוחו, אבי משפחה, ובדרך כלל גם ראש המשפחה המורחבת, שכן האב כבר נוטה למות (או מת). כפי שציטטנו לעיל ממסכת שמחות זה הגיל הנתפס כאבי משפחה.",
                    "<b>בן ארבעים לבינה</b> – המונח \"בינה\" בהקשר זה אינו ברור. כפשוטו הוא בעל חכמה וניסיון חיים. גם במסכת שמחות שציטטנו הוזכרו גילאים אלו, למשמעות שונה.",
                    "<b>בן חמשים לעצה</b> – גם משמעות מונח זה איננה ברורה. במקום אחר הוצע שאין עצה אלא מועצה, ובגיל זה היה רגיל למנות אדם לחבר מועצה, או נכון יותר שצעירים יותר לא זכו בתפקיד יוקרתי זה<sup class=\"footnote-marker\">62</sup><i class=\"footnote\">ספראי, הקהילה, עמ' 250-249. </i>.",
                    "<b>בן ששים לזקנה בן שבעים לשיבה בן שמונים לגבורה בן תשעים לשוח בן מאה כאילו מת ועבר ובטל מן העולם</b><b> – </b>המימרה מתארת את תוחלת החיים הנמוכה בעולם הקדום. בן שישים הוא זקן, בן שבעים הוא זקן מופלג. אין לנו מספרים מדויקים מארץ ישראל, אבל נראה שתוחלת החיים הייתה נמוכה עוד יותר, ורוב התושבים לא הגיעו לגיל שישים. "
                ],
                [
                    "<b>בן בגבג אומר</b> – פרשנים התקשו להבין מדוע אדם מופיע ללא שמו הפרטי. רבנו שמחה מוויטרי הסביר ש\"בג\" הוא חמש בגימטריה, והכוונה לחכם ששמו אברהם<sup class=\"footnote-marker\">63</sup><i class=\"footnote\">אין בידינו תנא או אמורא ששמו אברהם, ונראה שאין זה מקרה, אלא ששמות כאברהם או משה נחשבו לקדושים מכדי להשתמש בהם ביום-יום. בתקופות מאוחרות יותר החלו להשתמש גם בשמות אלו. השמות הללו גם נדירים בכתובות, אך בבית שערים מופיע השם אברהם.  </i>, שכן נוספה לו האות ה', או שהוא בן גרים ונקרא על שם אברהם, וראו השם הבא במשנה. כל אלו נראים מדרשים מעניינים. ברם נוה הראה שכך הנוהג גם בכתובות רבות. לאדם היה כינוי או שם אביו, ושמו הפרטי הפך למשני. דוגמאות רבות לכך בכתובות<sup class=\"footnote-marker\">64</sup><i class=\"footnote\">נוה, ללא שמות. </i>. אפשר שבן בג בג הוא רבי יוחנן בן בג בג שעליו מסופר ששלח שאלה לרבי יהודה לנציבין. רבי יהודה בן בתירא היה שליח חכמים שירד לבבל ערב מרד בר כוכבא ושהה שם, והוא אחד ממייסדי תורת בבל (ספרי במדבר, קיז, עמ' 137; בבלי, קידושין י ע\"ב). אם כן יש לו שם, אך שם אביו כה מיוחד (או כה חשוב היה) עד שנקרא על שם אביו. כך גם שמות כמו \"אבוה דשמואל\", \"בירבי\" ואחרים. כמו כן: \"העיד שמעון בן גודע לפני בנו של רבן גמליאל שאמר משום רבן גמליאל הזקן שמותר בשתייה ולא הודו לו\" (תוס', עבודה זרה פ\"ד ה\"ט, עמ' 466). בנו של רבן גמליאל נקרא על שם אביו, אף שהיה לו שם פרטי. כך גם בני רבי חייא (יהודה וחזקיה) נקראים לעתים סתם \"בני רבי חייא\" (בבלי, ברכות יח ע\"ב), אף שהיו בעלי שמות פרטיים, ושמותיהם ידועים.",
                    "<b>הפך בה והפך בה דכולה בך וכולך בה</b> – לא נאמר במפורש במי יש להפוך, ברם המימרה מתפרשת כפשוטה. יש מקום לעיין ולעיין בתורה ובמשנה משום שיש בה עולם ומלואו. אין במימרה ביטוי לשלילת נושאים אחרים, כלומר שכל המדעים מקופלים בדברי תורה, או שאין מקום ללימוד נושאים אחרים. אלו תובנות שהוצעו על ידי הוגי דעות יהודיים ששללו את חשיבותם של מדעים אחרים. אין ספק שחכמים ראו ב\"תורה\", במובן של כל היהדות, עולם ומלואו, וסברו שמן הדין שאדם יתמקד בלימוד תורה. יש בדבריהם גם ביטול של חכמת יוון, שהייתה קיימת בזמנם, כתורה אלילית ונהנתנית. אך אין בכך קביעה לגבי נושאים אחרים, ולגבי תחומים שחלק מבני דורנו מתלבטים בלגיטימיות שלהם. הכפילות \"דכולה בך וכולך בה\" משמעה שהכול כלול בתורה וצריך שתהא כל התורה בך. הכפילות מופיעה בכתבי יד של המשנה (קופמן, פ, ל וקטע גניזה אחד), וחסרה בסדרת כתבי יד. המדובר כמובן באותם עדי נוסח שבהם המשנה כולה מופיעה. בשוליים של כתב יד קופמן נוסף \"ובה תיהוי\", <b>ומנה לא תזוע</b><b> – </b>ממנה לא תזוז, כלומר אין לחדול מלשמור מצוות ואולי גם מללמוד אותן. המשפט הארמי ארוג בתוך משפט בעברית.",
                    "<b>שאין לך מדה טובה ממנה</b> – \"מדה\" היא במשמעות של תכונה, דרך חיים.",
                    "כפי שנראה להלן בפירושנו למשנה הבאה מצינו באבות דרבי נתן מסירה שונה של דברי הלל, ובמסירה זו אין מדובר כלל בתורה אלא באדם. ",
                    "בקטעי גניזה נוסף משפט: \"(ובה) תהוי וסיב ובלי בה\", כלומר בה תהיה ושב ובלה (עסוק) בה. המשפט מצוי בתנא דבי אליהו זוטא, פרק ב, שהוא המקבילה לפרק ו להלן. ייתכן, אפוא, שהמשפט הועבר משם לפרקנו."
                ],
                [
                    "<b>בן ההא</b> – רי\"ש ואחרים זיהו את בן הא הא עם בן בג בג, משום ש\"בג\" בגימטריה הוא חמש כגימטריה של האות ה\"א, וראו פירושנו לשם \"בג בג\". כפשוטם של דברים הכוונה למישהו שהיה לו שם המתחיל ב-ה', וראו להלן.",
                    "<b>אומר לפם צערה אגרה</b><b> – </b>לדעתנו יש לקשור את הרעיון להיגד חשוב באבות דרבי נתן: \"הוא היה אומר: אם אני כאן הכל כאן, אם אני לית כאן מאן כאן. הופכה והפוך בה דכולא בה ולכולהון. לפום צערא אגרא: מעשה בהלל הזקן שהיה מהלך בדרך ופגע בני אדם שמביאין חטין. אמר להם סאה בכמה? אמרו בשני דינרין. ופגע באחרים אמר להם סאה בכמה? אמרו לו בשלשה דינרין. אמר להם והלא ראשונים אמרו בשנים. אמרו לו בבלאה טפשאה אי אתה יודע שלפום צערא אגרא. אמר להם שוטים וריקים על שאני אומר לכם אתם מחזירין לי כך? מה עשה להם הלל הזקן החזירן למוטב\" (נו\"א פי\"ב, כח ע\"א). בנוסח ב (פכ\"ז, שם) מקבילה שונה במקצת, ולא כאן המקום לדון בגלגולי המסורת. אם כן המשמעות היא שלאדם (\"אני\") משמעות ותפקיד<sup class=\"footnote-marker\">65</sup><i class=\"footnote\">אפשר כמובן לפרש שלפנינו דברי הערכה אישיים של אדם פרטי. אני (הלל) העיקר, ובי תלוי הכול. אנו מפרשים (כמובן) את המאמר כמתייחס לאדם באשר הוא; לו היו אלו דברי רהב אישיים לא היו זוכים להיות מוצגים במשנה.   </i>. אם הוא מצוי במקום מסוים או בחברה כלשהי – הוא העיקר בה, ולפי הצער השכר, כלומר המקום והתפקיד (וההישגים) תלויים במאמץ. לפנינו רעיון מרכזי בדבר תפקיד האדם. לאדם מעמד מרכזי, הוא המרכז, ובו תלוי הכול (אם אני כאן הכול כאן). \"הפך בה והפך בה דכולה בך\" (המשנה הקודמת לי כי\"ק) משמעו שרעיון זה של מרכזיות האדם הוא משמעותי ביותר ויש לעסוק בו ולחשוב עליו, משום שהוא המניע את כל מעשי החברה והאדם הבודד. אבל עם כל זאת, ההישגים אינם באים ללא מאמץ (וצער?). רק המאמץ מזכה בהישג (ולא ייחוס או מזל). המעשה מתואר מאוחר יותר, ובמידה מסוימת הוא מגמד את הרעיון הגדול. לפי המעשה השכר הוא שכר של עבודה פשוטה, ואילו הרישא מדברת על שכר נשגב הרבה יותר.",
                    "\"הוא היה\" הכוונה להלל הזקן, והוא בן הא, כלומר החכם ששמו מתחיל באות \"הא\", או שהוא הלל הזקן ששמו מתחיל ב\"הא\" \"הא\" – הלל הזקן. ",
                    "פירוש המשפט הוא \"לפי הצער השכר\", כלומר: ככל שאדם מתאמץ יותר כך שכרו גבוה יותר. זה גרעין המימרה. הסיפור הוא פיתוח של הדרשה (ספק סיפור אמִתי, ספק סיפור המומצא לצורך הדגמת המשל). המשל עצמו אינו עוסק דווקא בלימוד תורה, ואפשר לראות בו מימרת חכמה כללית. רק המסורת האמוראית (או כבר התנאית המאוחרת) מיקדה אותו בתחום החשוב לחכמים, בקיום מצוות ולימוד תורה.",
                    "נשלמה מסכת אבות",
                    "כך בעדי הנוסח שאינם סידורים. כפי שכתבנו במבוא וכפי שכבר הראו חוקרים, פרשנים ולמדנים, בכך הסתיימה מסכת אבות. רק בסידורי אשכנז נוסף הפרק השישי. "
                ]
            ],
            [
                [
                    "כל הפרק איננו בכתב יד קופמן, ומובא כנוסח דפוס וילנא. כאמור במבוא הפרק הוא מדרש הידוע בשם \"פרק קִנְיָן תורה\", לקט מדרשים בשבח התורה ולימודה. במבוא ניסינו לברר את זמנו. כל הפרק מצוי בדרך ארץ זוטא פ\"ב, והוא תנא דבי אליהו זוטא פ\"ב (עמ' 20-15), כולל משפט הסיום של רבי חנניה בן עקשיא, אבל הסיפור של רבי יוסי בן קיסמא איננו שם ושם. כן שונה המקבילה שם בנוסחאות ובפרטים. גם במסכת כלה רבתי פ\"ה (עמ' 298-273) שנוי הפרק ומכונה \"פרק קנין תורה\", ואחר כל \"משנה\" תוספת נימוקים ופסוקים מסייעים. \"פרק קנין תורה\" מצוי אף בפני עצמו כמדרש קטן בכתבי יד אירופאיים. ",
                    "<b>שנו חכמים בלשון המשנה</b> – בעברית, ולא בארמית הרגילה יותר בדברי אמוראים, <b>ברוך שבחר בהם ובמשנתם</b><b> – </b>כל המשפט הוא פתיחה, כמו הפתיחה בהגדה \"ברוך המקום ברוך הוא\". לדרשה, ובעיקר לדרשה בתקופת האמוראים, מבנה ספרותי קבוע של פתיחה, שאלה הלכתית ועיסוק בחלק קבוע מפרשת השבוע<sup class=\"footnote-marker\">1</sup><i class=\"footnote\">היינמן, הדרשות. </i>. כנראה היה לדרשה גם משפט פתיחה, מעין תפילה (להלן), ואף תפילה אחרת לסיום הדרשה<sup class=\"footnote-marker\">2</sup><i class=\"footnote\">נראה שהקדיש, \"יתגדל ויתקדש...\", הנו פתיחה או סיום לדרשה. ראו סולה פול, קדיש; אלבוגן, התפילה, עמ' 75-72. לתפילה בסיום דרשה ראו קהלת רבה: \"שבשעה שהזקן יושב ודורש ועונין אחריו אמן יהי שמו הגדול מבורך...\" (ט כא), וכיוצא באלו מימרות נוספות. השוו נסתרות רשב\"י, בית המדרש ג, עמ' 75. </i>.",
                    "הפתיחה הייתה \"ברוך ה' אשר נתן תורה לישראל...\" (ספרי דברים, ש\"ה, עמ' 324; מדרש משלי, פי\"ד). כמו כן: \"אמר רבי יונתן בשעה שאמר יהושע ברוך שבחר בצדיקים נטלו מסורות החכמה ממשה ונתנו ליהושע\" (דברים רבתי, ואתחנן, עמ' 41; תנחומא ותנחומא בובר, ואתחנן). הרעיון הוא שמשה ביקש להישאר בחיים בזמן יהושע, וכאשר פתח יהושע את דברי הדרשה שלו נסתם מעיין החכמה של משה. חכמים מתארים את פעילותו של יהושע כחכם בן ימיהם הדורש בציבור ובכך מבטא את מעמדו ויוקרתו כחכם, וכן במקורות נוספים. כמו כן: \"פתח רבי עקיבא ואמר: ברוך אלהים אלהי ישראל שבחר בדברי תורה ובדברי חכמים...\" (אבות דרבי נתן, נו\"א ג, עמ' ט; ספר המעשיות לגסטר, מעשה 99). פתיחה דומה מצויה בתנחומא, ראש פרשת נח. קטע זה הוא מימי הגאונים, אך משפט הפתיחה מופיע כאמור גם במקורות תנאיים ואמוראיים. בתנא דבי אליהו נעשה שימוש בפתיחה מעין זו: \"ברוך המקום ברוך הוא...\"<sup class=\"footnote-marker\">3</sup><i class=\"footnote\">א, עמ' 1; ראו שם ה, עמ' 21; שם ו )ז), עמ' 35; שם טו (טז), עמ' 79; שם יח, עמ' 107 ועמ' 109; שם ד, עמ' 118, ומקומות נוספים. גם המשפט \"אבי (אבינו) שבשמים יהי שמך הגדול מבורך...\" הוא כנראה נוסחת פתיחה לדרשה, ראו שם יז, עמ' 83; יח, עמ' 89 ועמ' 100; שם כ, עמ' 121; ירו', תרומות פ\"ח ה\"ג, מה ע\"ד, ועוד. </i>.",
                    "כך גם מתאר הבבלי פתיחה של דרשה הנישאת בפי נכרי בשבחם של ישראל (סנהדרין קד ע\"ב). בסוגיה ירושלמית מוצגת קושיה, וכאשר החכם עונה הוא פותח בנוסחה זו: \"אמר רב חסדא ולא מצאו כל אנשי חיל ידיהם. אמר רבי אימי ברוך שבחר בהן ובדבריהן, קרונה שלציפורין לאו רשות הרבים הוא\" (ירו', כתובות פ\"א ה\"י, כה ע\"ד). רבי אמי, העונה, מתחיל בפתיחה חגיגית זו.",
                    "אם כן המשפט הוא פתיחה לפרק, ואכן במקבילה בתנא דבי אליהו זוטא (מסכת דרך ארץ) המשפט איננו.",
                    "<b>רבי מאיר אומר כל העוסק בתורה לשמה זוכה לדברים הרבה</b> – במקבילה בתנא דבי אליהו זוטא פ\"ב (עמ' 15): \"רבי אליעזר\". רבי מאיר מדבר בשבח לימוד התורה ותוצאותיו הרוחניות והחברתיות. את המשך המימרה ציטטנו ופיסקנו, הפיסוק כמובן איננו בלשון המשנה.",
                    "<b>ולא עוד אלא שכל העולם כלו כדי הוא לו</b><b>. </b><b>נקרא ריע</b><b>, </b><b>אהוב</b><b>, </b><b>אוהב את המקום</b><b>, </b><b>אוהב את הבריות</b> – על זהות בין היחס למקום והיחס לבריות ראו לעיל פ\"ג מ\"י: \"כל שרוח הבריות נוחה ממנו רוח המקום נוחה ממנו\", <b>משמח את המקום</b><b>, </b><b>משמח את הבריות</b><b>, ומלבשתו ענוה ויראה</b><b>, </b><b>ומכשרתו להיות צדיק</b><b>, </b><b>וחסיד</b><b>, </b><b>וישר</b><b>, </b><b>ונאמן</b> – כפי שראינו היחס בין יראה וחסידות לבין לימוד תורה שנוי היה במחלוקת גלויה וסמויה (פ\"ג מ\"ט). במקור מאוחר זה הדברים כבר מוחלטים: התורה היא תנאי לחסידות, ליראה ולענווה. אבל שלוש המידות החסידיות כרוכות יחדיו, והן חשובות. אפשר שיש בדברים הד מאוחר לתורת החסידים.",
                    "<b>ומרחקתו מן החטא</b><b>, </b><b>ומקרבתו לידי זכות</b><b>, ונהנין ממנה עצה ותושיה</b><b>, </b><b>בינה וגבורה</b><b>. </b><b>שנאמר</b><b> \"</b><b>לי עצה ותושיה אני בינה לי גבורה</b><b>\" – </b>משלי ח יד, <b>ונותנת לו מלכות</b><b>, </b><b>וממשלה</b><b>, </b><b>וחקור דין</b><b>, </b><b>ומגלין לו רזי תורה</b> – ברוח המשפט לעיל על התורה כתנאי לחסידות אנו שומעים גם על גילוי רזי תורה. המינוח \"רזי תורה\" שייך לתורת הסוד. כפי שראינו בנספח לחגיגה היה מאבק סמוי בין אנשי הסוד לבין חכמים. השכבה האינטלקטואלית של אנשי הסוד ייחלה לכך שבאמצעות תורת הסוד יגלו ויבינו טוב יותר את התורה ואת רזיה. תכלית השימוש בתורת הסוד היא להבין את התורה כהלכה. כאן החכם מגיב לכך. יש רק דרך אחת לגלות או להבין את רזי התורה – ללמוד תורה בבית המדרש. הדרך לתורת הסוד היא דרך בית המדרש, כשם שהדרך לחסידות היא לימוד תורה, ואין עם הארץ חסיד.",
                    "<b>ונעשה כמעין המתגבר</b> – טיפוס \"המעיין המתגבר\", המחדש, מוצג כטיפוס האידֵאלי (לעיל פ\"ב מ\"ח), שם הוצגו שתי דעות מה הוא הטיפוס האופטימלי, ואילו כאן לרבי מאיר ההעדפה ברורה. שם לא דובר בהכרח רק על לימוד תורה, אלא על שני טיפוסים: מסורתני לעומת מחדש, ואילו כאן מדובר בהקשר ברור של לימוד. כלומר הלימוד המסורתני מעניק יכולת ליצור ולחדש ולהיות כמעיין, <b>וכנהר שאינו פוסק</b><b>. </b><b>והוי צנוע</b><b>, </b><b>וארך רוח</b><b>, </b><b>ומוחל על עלבונו</b><b>, </b><b>ומגדלתו ומרוממתו על כל המעשים</b><b> – </b>הרשימה ערוכה שלא לפי סדר רעיוני. לפי דברי רבי מאיר התורה מעניקה תארים (התואר הוא תיאור של כישורי יתר), עצְמוֹת רוחניות, יכולות (כישורים) וזכויות יתר. רֵע ואהוב הם תארים המבטאים את אופיו של החכם. אהוב על הבריות הוא סגולה, אוהב את המקום הוא גם סגולה וגם עצמה פנימית. עצה ותושייה הן יכולות, כלומר מי שלומד מתפתחות בו יכולות מעבר ללימוד עצמו. הוא לא רק יודע לפרש, אלא לתת עצה (או להיות חבר מועצה – לעיל פ\"ה מכ\"א). יש לו גם הזכות לשלוט, כלומר לו ניתנת \"מלכות וממשלה\", כלומר זכויות שלטון. וכמובן – התורה מרחיקה מן החטא, והיא לא רק מצווה כשלעצמה אלא מעין כרטיס כניסה לעולם המצוות."
                ],
                [
                    "<b>אמר רבי יהושע בן לוי בכל יום ויום בת קול יוצאת מהר חורב ומכרזת ואומרת אוי להם לבריות מעלבונה של תורה</b> – לפי ההמשך מדובר בעוסק בתורה, כלומר בלומד, <b>שכל מי שאינו עוסק בתורה נקרא נזוף שנאמר נזם זהב באף חזיר אשה יפה וסרת טעם</b> – משלי יא כז. הדרשה היא נזם אף - נזוף. חזיר הוא \"כמובן\" מי שאינו לומד תורה, ולו יש נזם באף, ובקיצור \"נזיפה\", נזוף. את הנזם מניחים על אף הבהמה. כמובן היו גם נזמים ששימשו לקישוט, אך לא בכך מדובר. ",
                    "<b>ואומר</b> – אין קשר ישיר בין הדרשה לדרשה הקודמת, אלא ששתיהן עוסקות בתורה ובלימודה.",
                    "<b>והלוחות מעשה אלהים המה והמכתב מכתב אלהים הוא חרות על הלוחות</b><b> – </b>שמות לב כז, <b>אל תקרא חרות אלא חירות שאין לך בן חורין אלא מי שעוסק בתלמוד תורה</b> – מי שהוא בן חורין יש לו חירות. בדרך כלל הדרשה מוסברת באופן פרדוקסלי: מי שמעמיס על עצמו עול מלכות שמים כאילו מכביד על עצמו וכובל את עצמו בכבלי איסורים, אבל בעצם הוא משוחרר. זאת משום שהעוסק בתורה ובמצוותיה מזדהה עם המצוות ועושה את שלבו חפץ. זו דרשה של מעין פרדוקס. ברם המונח \"חירות\" במובן של חופש משעבוד איננו תדיר בספרות הקדומה. בספרות חז\"ל חירות היא דרור, כלומר החופש מעבדות (\"דרור לשון חירות\" – בבלי, ראש השנה ט ע\"ב), וכן בשימושים דומים<sup class=\"footnote-marker\">4</sup><i class=\"footnote\">ספרא, בהר פרק ב ה\"ב, קז ע\"א; ספרי במדבר, עז, עמ' 72; בבלי, פסחים קיז ע\"ב; פסחים כט ע\"א. </i>. כך גם \"בן חורין\" הוא בניגוד לעבד. אם כן, המצוות משחררות מעבדות.",
                    "במדרש מאוחר הוסבר הרעיון בצורה מצמצמת וטכנית יותר: \"המקבל עול תורה פורקין ממנו עול דרך ארץ. כשם שמדבר אין מעלה ארנון<sup class=\"footnote-marker\">5</sup><i class=\"footnote\">ארנונה היא מס שהעלו מתוצרת חקלאית (בעיקר דגנים) לכלכלת רומא וצבאה. במשך הזמן הפך המונח לכינוי לכל מערכת המסים. </i> כך בני תורה בני חורין בעולם הזה\" (במדבר רבה, יט כו). הדרשה מחברת את המשנה לעיל (פ\"ג מ\"ה) עם ה\"משנה\" שלפנינו. חכם הוא בן חורין, שכן פורקים ממנו התחייבויות ארציות (תשלום מסים). לא נאמר מי פורק ממנו: ריבון העולמים מזכה אותו בשכר (ובאפשרויות), או אולי הקהילה חייבת לשחררו, כמיטב המסורת הבבלית שהתפתחה מאוד בימי הביניים. במשפט הבא נחזור לדרשה זו.",
                    "<b>וכל מי שעוסק בתורה תדיר הרי זה מתעלה שנאמר</b><b> – </b>במדבר כא יט, <b>וממתנה נחליאל ומנחליאל במות</b><b> – </b>הפסוק המלא הוא: \"וממדבר מתנה, וממתנה נחליאל ומנחליאל במות\". ה\"משנה\" מתכוונת למילים \"נחליאל במות\": העוסק בנחלי האל (בתורה) מתעלה ויושב על במות. אבל בבמדבר רבה שציטטנו לעיל המדרש מקשר את המִדבר ללימוד, כי הלימוד מזכה בפטור ממסים. אם אנו צודקים הרי שבעל במדבר רבה השתמש בפרק שלפנינו. במדבר רבה הוא מדרש מאוחר (מאה תשיעית לערך), והוא כבר הכיר את \"פרק קנין תורה\" שהוא פרקנו."
                ],
                [
                    "<b>הלומד מחבירו פרק אחד או הלכה אחת או פסוק אחד או דבור אחד אפילו אות אחת צריך לנהוג בו כבוד</b><b> – </b>הטיעון הוא דרישה לכבד תלמידי חכמים. גם מי שלימד מעט זכאי לכבוד, וקל וחומר מי שמלמד את הרבים. אנו מציעים פרשנות זו מתוך תפיסה של קריאה חברתית. כלומר, ההיגד אינו מתייחס לעולם בית המדרש המצומצם (כבד את הבכירים ממך, או את חבריך), אלא לכל הציבור. תביעתם של חכמים לכבוד היא מהרעיונות החוזרים בספרות חז\"ל, ועסקנו בכך בנספח למסכת פאה ולעיל פ\"ד מ\"א. חכמים לא רק תובעים כבוד (לכבד אותם בשם כבוד התורה), אלא גם מציגים את עצמם כמי שזכו לכבוד; הכבוד שאסור לרדוף אחריו, אך החברה נדרשת להעניקו. שוב אנו מדגישים ומרמזים לפן החברתי. אפשר לקרוא את הדרישה גם מתוך פרשנות \"חסודה\": אכן הדרישה היא לכבד את התורה, והדרך לכבד את התורה היא לכבד את לומדיה ויודעיה.",
                    "<b>שכן מצינו בדוד מלך ישראל שלא למד מאחיתופל אלא שני דברים בלבד וקראו רבו אלופו ומיודעו שנאמר ואתה אנוש כערכי אלופי ומיודעי</b> – תהלים נה יד. הדרשה מבוססת על שתי הנחות: הראשונה שהפסוק עוסק במשפט שאמר דוד על אחיתופל, והשנייה שאכן אחיתופל ודוד הם שני תלמידי חכמים ואחיתופל לימד את דוד רק שני דברים.",
                    "הבסיס הראשון מצוי בתלמוד הבבלי: \"ואמר רבי יוחנן: בתחלה קרא דוד לאחיתופל רבו, ולבסוף קראו חבירו, ולבסוף קראו תלמידו. בתחלה קראו רבו: 'ואתה אנוש כערכי אלופי ומיודעי', ולבסוף קראו חבירו: 'אשר יחדו נמתיק סוד בבית אלהים נהלך ברגש', ולבסוף קראו תלמידו: 'גם איש שלומי אשר בטחתי בו' \" (סנהדרין קו ע\"ב). אם כן דוד קרא לאחיתופל \"אלופי ומיודעי\", ומשמעו כמו \"רבי\" (הרב שלי). כל ציטוט מתהילים הוא כמובן מדברי דוד, אבל הסבת הכינוי לאחיתופל היא מדרש<sup class=\"footnote-marker\">6</sup><i class=\"footnote\">בספרות גם גינויים חריפים כלפי אחיתופל (משנה, סנהדרין פ\"י מ\"ב ועוד הרבה). אין הכרח לקשר את הכבוד לאחיתופל לגינויים אליו. כפשוטן אלו גישות שונות. </i>.",
                    "במדרשי ארץ ישראל, לעומת זאת, מוצג דוד כרבו, הכמעט קבוע, של אחיתופל (מדרש תהילים, נה ד). אם כן, בפרט זה הפרק שלנו תלוי בתלמוד הבבלי.",
                    "מהם שני הדברים שלימד אחיתופל את דוד? המדרש התנאי מכיר מקרה אחד (הלכה אחת), כיצד לטלטל את ארון הקודש (ספרי במדבר, מו, עמ' 51). במדרשי האמוראים הסיפור כבר מוצג כשאלה ותשובה, בלוויית מעשי נס (במדבר רבה, ד כ). לעומת זאת בתנא דבי אליהו מואשם אחיתופל בכך שלא גילה את ההלכה לרבים (פרק כט, עמ' 157, וראו להלן). ההלכה השנייה שאחיתופל לימד את דוד מצויה בתלמוד הבבלי (סוכה נג ע\"ב; מכות יא ע\"א). דוד הסיר חתיכת חרס שמצא מתחת לאדמה, ומעיינות מי תהום נבקעו. בתחילה לא הציע איש פתרון לבעיה, עד שדוד קילל שכל היודע ואינו מגלה מה לעשות ייחנק. אז פלפל אחיתופל בהלכה וגילה שמותר לכתוב את השם המפורש על כלי חרס, ואכן חרס כזה שהוטל לתהום סגר את פי התהום והעולם ניצל. ",
                    "עד עתה מצאנו שתי הלכות, אך לא מקור המציג את שני הסיפורים כשתי הלכות שדוד למד מאחיתופל. אגדה כזאת מצויה רק בירושלמי (סנהדרין פ\"י ה\"ב, כט ע\"א). שם מצורפים שני הסיפורים (זה של מדרש ספרי במדבר וזה של הבבלי) לרצף אחד. נמצאנו למדים שבמדרש זה המחבר של הפרק משלב שלוש מסורות, אחת תנאית, אחת בבלית, ומסורת שלישית ארץ-ישראלית, ואורגן יחד לאריג ייחודי.",
                    "במסכת כלה רבתי (פ\"ה ה\"ד) יש מדרש אחר, על הלכה אחרת שלימד אחיתופל את דוד, שיש להלך לבית הכנסת להתפלל בציבור. בעל כלה רבתי כבר מסתמך על המסורת שבפרקנו ושואל: הרי מצינו שדוד למד מאחיתופל רק שני דברים בלבד, והם שיש ללמוד ביחד ושיש ללכת לבית הכנסת להתפלל בציבור.",
                    "<b>והלא דברים קל וחומר ומה דוד מלך ישראל שלא למד מאחיתופל אלא שני דברים בלבד קראו רבו אלופו ומיודעו הלומד מחבירו פרק אחד או הלכה אחת או פסוק אחד או דבור אחד אפילו אות אחת על אחת כמה וכמה שצריך לנהוג בו כבוד</b> – מדוד נלמד כבוד לחבר ולתלמיד שלימדו תורה. כרמוז בהערה, במקורות רבים מוצג אחיתופל כארכי-טיפוס של כופר, פושע, שנטש את בית המדרש, נהג בגסות וחטא חטאים אחרים, ונהרג בקלון. הוא קרוב לדואג האדומי, גיחזי ואלישע בן אבויה שכולם אבות הטיפוס של כופרים. אפשר שלכך רומז מדרשנו, שלמרות כפירתו הוא זוכה לכבוד חכמים. אבל גם ייתכן שעורך פרקנו אינו מודע, או אינו משקף, היבטים אלו של המדרש. השאלה איזה אב טיפוס של כופר מייצג אחיתופל אינה שייכת לנושא דיוננו.",
                    "<b>ואין כבוד אלא תורה שנאמר כבוד חכמים ינחלו</b> – משלי ג לה, <b>ותמימים ינחלו טוב</b> – משלי כח י, <b>ואין טוב אלא תורה שנאמר כי לקח טוב נתתי לכם תורתי אל תעזובו</b><b> – </b>משלי ד ב. התורה גוררת כבוד וטוב, כבוד משום שנאמר \"כבוד חכמים\" וטוב כי הוא נקשר לתמימים, ותמימים הם חכמים. "
                ],
                [
                    "<b>כך היא דרכה של תורה</b><sup class=\"footnote-marker\">7</sup><i class=\"footnote\">הדרשה מובאת בקיצור גם במשנת רבי אליעזר, פרשה יג, עמוד 257. </i>– הפתיחה משאירה שתי אפשרויות להבנה: האחת שזו הדרך האידֵאלית והאוטופית, כך ראוי וכך רצוי, והאחרת שזו המציאות החברתית, ואף שזה המצב – צריך להתאמץ ולשקוד על לימוד התורה. בסוף המשנה נדון בשתי האפשרויות.",
                    "<b>פת במלח תאכל ומים במשורה תשתה</b> – זו הגזמה, שהרי בארץ ישראל וגם בבבל לא נדרש אדם לחסוך במי שתייה. לא זו הייתה ההוצאה הכספית. הביטוי \"פת במלח\" מצוי רק בתלמוד הבבלי (ובמדרשים מאוחרים ביותר), והיא מאכלו המובהק של העני (ברכות כ ע\"ב). בארץ ישראל מאכלו המובהק של עני הוא חרובים (ויקרא רבה, לה ו, עמ' תתכד; בבלי, תענית כד ע\"ב). מן הסתם אכלו את הפת עם ירק או חומץ, \"שכן דרך הקוצרים להיות טובלין פתן בחומץ בשעת השרב. אמר רבי יונתן מכאן שמוציאין מיני חמצים לגרנות\" (ויקרא רבה, לד ח, עמ' תשפט<sup class=\"footnote-marker\">8</sup><i class=\"footnote\">וכן רות רבה, ה, אך שם אפשר שזו פרשנות בלבד.  </i>). הדרשה באה בעקבות הפסוק ברות שבו אומר בועז לרות \"וטבלת פִתך בחֹמץ\" (ב יד). ברם אין היא רק פרשנות. הדרשה משובצת בסדרה ארוכה של מימרות בשבח הצדקה, ולפיכך סביר שהיא משקפת מציאות שבה לא נדרש מאדם לתת לעני מעבר לכך.",
                    "<b>ומים במשורה תשתה</b><b> – </b>וכן נדרש מיחזקאל להסתגף (יחזקאל ד יא). המקבילה היא \"לחם במשקל\" (יחזקאל ד טז), אך העורך מצרף מינוח תלמודי עם מינוח מקראי. הכלי \"משורה\" אינו מופיע ככלי בספרות חז\"ל אלא רק במקרא (שם, וכן ויקרא יט לה). ",
                    "<b>ועל הארץ תישן</b> – ללא מיטה או מחצלת, כדרכם של עניים, <b>וחיי צער תחיה</b> – ואף על פי כן, <b>ובתורה אתה עמל ואם אתה עושה כן אשריך וטוב לך אשריך בעולם הזה</b> – בסופו של דבר יגיע השכר, ואולי \"אשריך\" שתזכה בתורה, <b>וטוב לך לעולם הבא</b> – שכן עיקר שכר הצדיקים בעולם הבא, אך קצתו בעולם הזה. כפי שאמרנו, זו אחת התפיסות המקובלות בתורת הגמול של חז\"ל (לעיל פ\"ג מט\"ו).",
                    "<b>אל תבקש גדולה לעצמך ואל תחמוד כבוד יותר מלמודך</b> (<b>עשה</b>) <b>ואל תתאוה לשלחנם של מלכים</b> – אל תרצה בכל סממני הגדולה והכבוד, <b>ששולחנך גדול משולחנם וכתרך גדול מכתרם ונאמן הוא בעל מלאכתך שישלם לך שכר פעולתך</b><b> – </b>המשפט האחרון הוא שימוש בציטוט מהמשנה לעיל פ\"ב מי\"ד. מבחינה ספרותית יש כאן אריגה של מסורות לשוניות שונות, מקרא, תלמוד ומשנה, ליצירה אחת.",
                    "התנא סבור שעושר וגדולה הם מידות מגונות מלכתחילה, אך לא נאמר בפירוש שהעוני נחוץ מלכתחילה. אבל אם הסיפא משרטטת את הדרישות של חז\"ל (ולא בהכרח את המציאות הרווחת) הרי שקרוב לומר שגם הרישא מציגה את האידֵאל. אידֵאל כעוני נדיר בספרות חז\"ל. בדרך כלל הוא מופיע כמכשול שצריך לעבור אותו, אך לא כאידֵאל. עם זאת, לעיל בפ\"א מ\"ד הצגנו כמה מימרות הרואות את העוני כאידֵאל לכתחילה. הד ברור לכך יש בספרות תנא דבי אליהו שציטטנו שם. ההיגד שלפנינו מצטרף לעולם רעיוני זה, אם כי בצורה פחות מובהקת, וגם הוא שייך לספרות תנא דבי אליהו כפי שראינו במבוא. "
                ],
                [
                    "<b>גדולה תורה יותר מן הכהונה ומן המלכות שהמלכות נקנית בשלשים מעלות והכהונה בעשרים וארבע והתורה נקנית בארבעים ושמונה דברים</b><b> – </b>ל\"משנה\" זו מקבילה במדרש משלי פי\"ט. בשום מקור מקביל נוסף אין בסיס לרשימה זו של שלושים \"תנאים\" למלוכה, ובכלל לא ברור מה משמעות \"נקנית ב-\". נפתח בכהונה, משום שלדעתנו כאן אחד המפתחות להבנת הקטע. הכהונה נקנית, כלומר נרכשת, רק בדרך אחת, דרך הייחוס, בתנאי אחד או שניים, והוא שאדם ייוולד לאב כוהן ובנישואים כשרים. אבל היא מתבטאת בעשרים וארבע מתנות כהונה, כלומר עשרים וארבעה סעיפים מבטאים את הכהונה, או שהם הזכויות של הכוהן. הרשימה תנאית (תוס', חלה פ\"ב ה\"ז) ומונה את עשרים וארבע מתנות כהונה, לא כולל זכויות ותפקידים כמו עבודה במקדש או ברכת כוהנים, אבל היא כוללת מתנות שבוטלו למעשה אחרי החורבן (אכילת קרבנות). אין צורך, אפוא, לשחזר באופן מלאכותי את רשימת התנאים לכהונה (צדיקות, ענווה וכו')<sup class=\"footnote-marker\">9</sup><i class=\"footnote\">שחזור כזה מופיע בספרות הפרשנית בפירוש האברבנאל על אתר. </i>, אלא העורך משתמש ברשימה תנאית קיימת. \"נקנית\", אפוא, משמעו מבטאת את הזכויות של הכוהנים. ",
                    "איננו בטוחים שאכן הייתה קיימת רשימה מקבילה של 30 דברים שבהם נקנית מלוכה. לפי פירושנו זו רשימה של זכויות היתר של המלוכה. ייתכן שכל המבנה הוא ספרותי. גם רשימת 48 המעלות המנויות להלן היא מלאכותית. נקל היה להגיע לעשרים וארבע או לארבעים ושש תכונות, אלא שהדרשן רוצה להציג את שלושת המעמדות ולהדגיש שהתורה מעבר לכול. רשימת שלושת המעמדות מופיעה במשנת אבות פ\"ד מי\"ג, ושם כתר שם טוב עולה על כולם, אבל ברוב המקבילות כתר תורה הוא החשוב ביותר. טבעי שבפרק העוסק בלימוד תורה התורה היא החשובה מהכול. המפתיע הוא שכתר מלכות חשוב יותר מכתר כהונה. ייתכן שפרט זה משמר מסורת קדומה. בימי החשמונאים ניהלו פרושים פולמוס עם הכוהנים וניסו לצמצם את סמכותם למלכות בלבד: \"ויאמר יהודה בן גדידיה לינאי המלך: ינאי המלך, רב לך כתר מלכות, הנח כתר כהונה לזרעו של אהרן! שהיו אומרים: אמו נשבית במודיעים\" (בבלי, קידושין סו ע\"א). הפולמוס מופיע גם אצל יוספוס (קד', יג 292) ומיוחס ליוחנן כהן גדול. העימות האנטי-חשמונאי כשלעצמו הוא היסטורי ונרמז במקורות נוספים, בעיקר בספרות החיצונית. הערעור בא מקבוצות כוהנים אחרות (שאינם מבית צדוק), וגם מחוגי פרושים. מכל מקום, בהיררכיה של חכמים המלך חשוב מכוהן גדול (משנה, סוטה פ\"ז מ\"ח; תוס', הוריות פ\"ב ה\"ט, וכן הסדר במשנה, סנהדרין פ\"א-פ\"ג: סנהדרין, כוהן גדול ומלך). אבל סממני הכבוד של המלך מרובים משל כוהן גדול (שם פ\"ב). ",
                    "<b>בתלמוד בשמיעת האוזן בעריכת שפתים בבינת הלב בשכלות הלב באימה ביראה בענוה בשמחה בשמוש חכמים</b> – שימוש חכמים הוא עיקרון חשוב החוזר במקורות רבים. מי שקרא ושנה למד וספג והשיג בכך ידע, ברם כל זה עדיין לא הכשירו להיות \"חכם\". חלק נוסף ואינטגרלי של הלימוד היה \"שימוש תלמידי חכמים\". שימוש חכמים צמח והתפתח על רקע ה\"חבורה\" הלומדת עם החכם וסביבו. בני החבורה, כל אחד בתורו, שירת את הרב והגיש לו מכלול שירותים אישי, כמעט כעבד. לשימוש החכם היה גם ערך לימודי-חינוכי, בהזדמנות זו למד התלמיד כיצד יש לנהוג הלכה למעשה. התלמיד התבונן והבין מהו אורח החיים הנכון ולמד לחקות את רבו הנערץ. בעת השימוש נלמדו הלכות, אך גם הלכות דרך ארץ, והתלמיד התבונן ועקב אחר רבו כל היום, כולל במצבים אישיים ביותר. התלמידים התחלפו כל שבוע בתפקיד ולכך עדויות רבות במקורותינו: \"שבתי היית והלכתי אצל רבי טרפון בביתו...\"<sup class=\"footnote-marker\">10</sup><i class=\"footnote\">תוס', נגעים פ\"ח ה\"ב, עמ' 628, וכן ספרא, מצורע פרשתא א הי\"ג, ע ע\"ג; בבלי, פסחים לו ע\"א, ועוד. </i>. גדולי תלמידי החכמים מתוארים כמי ששימשו את רבותיהם (ספרי דברים, שנז, עמ' 429; ספרי במדבר, קיח, עמ' 141).",
                    "<b>שימוש</b>",
                    "תלמיד חכם חייב לכלול במהלך לימודיו שלב של שימוש תלמידי חכמים, כאמור בפרקנו, וכן במכילתא: \"תלמיד ששימש את הרב והרב רוצה להשנותו מאיר עיני שניהם. זה קונה חיי עולם וזה קונה חיי עולם. אבל תלמיד ששימש את הרב והרב אינו רוצה להשנותו...\" (מכילתא דרבי ישמעאל, יתרו מסכתא דעמלק ב, עמ' 201), וכן \"...קרה ושנה ולא שימש תלמידי חכמים דומה למי שנעלמו ממנו סתרי תורה שנאמר כי אחרי שובי נחמתי\" (ויקרא רבה, ג ז, עמ' עד; תנא דבי אליהו, פ\"ו [פ\"ז], עמ' 37), וכן תובע רבי עקיבא: \"אף מי שאינו משמש לתלמידי חכמים אין לו חלק לעולם הבא\" (אבות דרבי נתן, נו\"א פל\"ו, עמ' נה), ומקובל בין החכמים גם להתפאר בשימוש החכמים<sup class=\"footnote-marker\">11</sup><i class=\"footnote\">ירו', שבת פ\"י ה\"ה, יב ע\"ג; חגיגה פ\"ג ה\"א, עח ע\"ד; בבלי, שבת יג ע\"א-ע\"ב, ועוד. </i>. לעומתם מי שלא שימש תלמידי חכמים אינו יכול להיות חבר לדעת רבי יהודה<sup class=\"footnote-marker\">12</sup><i class=\"footnote\">משנה, דמאי פ\"ב מ\"ג. השוו בבלי, סוטה כא ע\"ב. חכמים חלוקים עליו, אך אין בכך כדי לגרוע מהחשיבות שייחסו לשימוש החכמים.  </i>, ו\"אין להם חלק לעולם הבא\"<sup class=\"footnote-marker\">13</sup><i class=\"footnote\">ספרי דברים, שנז, עמ' 429 (לשמש במשמעות של ללמוד). וראו גם למשל אבות דרבי נתן, נו\"א פי\"ב, עמ' 56; בבלי, יומא פו ע\"א; כתובות צו ע\"א; ברכות ו ע\"ב; ויקרא רבה, ג ז, עמ' עד ומקבילות. </i>. תלמיד שלא שימש אינו מתפקד במסגרת החברתית המקובלת, ונתפס כמי ששנה ופירש.",
                    "\"שימוש חכמים\" אינו רק דרך חינוכית-ארגונית, אלא גם מסגרת לפעילות משותפת של חבורת החכמים ולשמירת הסולידריות והנאמנות לדרך המשותפת ולהנהגתו של החכם. ברוח זו מוצגים הדברים גם בתלמוד הבבלי. אחת ההגדרות לעם הארץ בתלמוד זה היא \"אחרים אומרים אפילו קרא ושנה ולא שמש תלמידי חכמים הרי זה עם הארץ\" (בבלי, ברכות מז ע\"ב; סוטה כב ע\"א), וכך אף פוסק התלמוד הבבלי; ונראה שזו העמדה בבלית מופרזת מעט<sup class=\"footnote-marker\">14</sup><i class=\"footnote\">יש להניח שעמדה זו בבלית היא, שכן מי שלא שימש תלמידי חכמים אולי איננו חכם אך עם הארץ איננו, ואכן המקבילה התנאית קצרה יותר ושונה, ראו תוס', עבודה זרה ג (ד) י; בבלי, גיטין סא ע\"א. עמדתו זו של התלמוד הבבלי קשורה ליחסו השלילי לעמי הארץ. </i>. המשך הסוגיה בתלמוד הבבלי מעלה דמות של תלמיד חכם, רב מנשיא בר תחליפא, אשר רמי בר חמא החרים אותו כנראה משום שלא שימש תלמידי חכמים, ואילו רב הגן עליו ולפי הסבר הסוגיה שם \"שאני רב מנשיא בר תחליפא דמשמע להו לרבנן\"<sup class=\"footnote-marker\">15</sup><i class=\"footnote\">בבלי, ברכות שם שם – שונה הוא רב מנשיא בר תחליפא משום שנשמע לחכמים. </i>. קשה להפריד בסוגיה זו בין דברי האמוראים ובין צורת הדיון הדיאלקטית ועמדתו של עורך הסוגיה. אך בסוגיה זו, ככל הנראה, שימוש תלמידי חכמים משמעו המשך הקשר עם הממסד הרבני, ורב מנשיא הוא חכם שפרש בדרך כלשהי מעולמו של בית המדרש. עם זאת גם הוא, ככל אמורא אחר, מוסר מימרות תלמודיות בשם רבותיו (בבלי, ברכות מט ע\"ב; יומא עח ע\"א).",
                    "<b>בדקדוק חברים ובפלפול התלמידים</b> – הלימוד המשותף הוא במסגרת החבורה. בחשיבות הלימוד בחבורה עסקנו בעקבות המשנה לעיל פ\"ג מ\"ב ומ\"ו. המושג \"פלפול\" אין לו אותה משמעות כמו זו המקובלת כיום. המונח בא בניגוד ל\"שמועות\", כלומר למסורות (בבלי, בבא בתרא קמה ע\"ב; כתובות קג ע\"ב). אם כן הכוונה זהה למינוח \"מעיין המתגבר\" במשמעות דיון לוגי. המונח \"פלפול\" בבלי בלבד.",
                    "<b>בישוב</b> – בכמה מנוסחאות הסידורים (ס, פ, ש), וכן בדרך ארץ: \"ישיבה\", והוא תיקון, שכן המונח \"ישוב\" קשה. במקבילה במדרש משלי: \"בישוב הלב\".",
                    "<b>במקרא במשנה במיעוט שינה במיעוט שיחה</b> [<b>במיעוט סחורה</b>] – איננו בסידורי ספרד, <b>במיעוט תענוג במיעוט שחוק במיעוט דרך ארץ</b> – מיעוט מסחר<sup class=\"footnote-marker\">16</sup><i class=\"footnote\">אם מיעוט סחורה נזכר לעיל הרי שזו כפילות.  </i> ומיעוט ביחסי אישות. לתביעה האחרונה מקבילה (בסגנון אחר) במשנת כתובות פ\"ב מ\"ו. אלא ששם הדבר מצטייר כצורך הלימוד (להגיע לרב היושב בכפר מרוחק) ואילו ברשימה כאן משתלבת דרישה זו עם דרישות הסיגוף. כל המימרות התובעות מחכמים מיעוט יחסי אישות, נדידה למרחקים והתמדה עד כדי הימנעות מלבקר את האישה במשך כל השנה, או למשך שנים ארוכות, הן בתלמוד הבבלי. רק בו הפכה פרישות מוגבלת לאתוס של חכמים, וזירה לסיפורים על תולדותיהם, סיפורים המייצגים, משקפים ומעצבים אתוס. אמנם הסיפורים הבבליים מיוחסים לחכמי ארץ ישראל כרבי עקיבא, חנניה בן חכינאי, רבי חמא בר ביסא<sup class=\"footnote-marker\">17</sup><i class=\"footnote\">רבי חמא היה תנא, ראו בבלי, נידה יד ע\"ב. </i> (בבלי, כתובות סב ע\"ב) ואחרים, ברם אין להם זכר במסורות ארץ ישראל, וחכמי הירושלמי לא ראו צורך לדרוש פרישות כזאת. בבבל היה הצורך גדול יותר, שכן היו רק ישיבות גדולות, ואילו בארץ ישראל היה הפיזור של חבורות החכמים רב יותר ולא נדרשו נדודים ארוכים. ",
                    "<b>בארך אפים בלב טוב</b> – זו אחת המעלות הנזכרות במשנה לעיל פ\"ב מ\"ח. אלא שבפרק ב היא עסקה בכל אדם, וכאן הוסבה לתלמיד חכם.",
                    "<b>באמונת חכמים</b> – מונח זה ייחודי לפרקנו ולמקבילתו באליהו זוטא. המשפט אינו מופיע במקבילה במדרש משלי פי\"ט המונה את כל הרשימה. בספרות הפרשנית ובמחשבת ישראל, בעיקר בדורות האחרונים, התקבל המושג כדרישה להאמין בחכמים, כלומר בדרך התורה שבעל פה, ובכוחו העל-טבעי של כל חכם.",
                    "<b>ובקבלת היסורין</b><b> – </b>לא ברור האם הכוונה לנכונות לקבל ייסורין לשם הלימוד, או ברוח המשנה הקודמת, או בסיגוף של ממש כדרך חיים, או אולי סתם בקבלת דין הבורא כמות שהוא.",
                    "עד כאן עשרים וארבע מעלות; המשך הרשימה במשנה הבאה. חלוקת המשניות איננה מהותית לא בפרק זה וגם לא בפרקים שבמשנה ממש, אך ברור שלפנינו מדרש שבו כל המעלות היו ברצף, ועורך מאוחר חילק אותן לשתי קבוצות.",
                    "הרשימה מכילה גופי ידע שהלומד צריך לרכוש (תלמוד, מקרא ומשנה). שלושת המונחים הללו בימי העורך הבתר-תלמודי הם ספרים מוגדרים, אבל בתקופה קדומה הם שיטות חשיבה: מקרא (מדרש, כלומר לימוד התורה והמשתמע ממנה בהלכה ובאגדה), משנה (פסקי הלכה ומחלוקות) ותלמוד (דיון והסקת מסקנות). ברשימה שלנו שלישייה זו כבר מוכרת כצירוף ספרותי המכיל את שתי המשמעויות. כן מכילה הרשימה יכולות (שמיעה, בינת הלב וכו'), תכונות שצריך לסגל (אימה, יראה, ענווה, לב טוב וכו'), דרכי התנהגות (מיעוט שינה, מיעוט שיחה) ואמונה (קבלת ייסורין, אמונת חכמים). כל אלה ערוכים יחדיו ללא חלוקה חיצונית. מספר המרכיבים (עשרים וארבעה) תלוי בחילופי הנוסח."
                ],
                [
                    "המשנה ממשיכה במניית עשרים וארבעה המרכיבים הנוספים.",
                    "<b>המכיר את מקומו</b> – המשנה בסנהדרין מציבה מסגרת מדויקת: \"ושלש שורות של תלמידי חכמים יושבין לפניהם כל אחד ואחד מכיר את מקומו\" (פ\"ד מ\"ד). ביטוי לכך יש במסורות אחרות שמהן משתמע שלכל אחד היה מקום וכללי כבוד הראויים לו, מי שראוי שינהגו בו כבוד ומי שלא, ואין לחרוג מהם (בבלי, יבמות קה ע\"ב). אפשר כמובן לפרש את המימרה ככללית. תלמיד חכם צריך להכיר את כוחו ויכולתו ולא להתערב מעבר לכך. אך לאור הרכב הרשימה אנו מעדיפים לראות בפרט זה חלק מההתנהגות הנדרשת בישיבה.",
                    "<b>והשמח בחלקו</b> – מעלה טובה זו הודגשה לעיל פ\"ד מ\"א, ושם הוסברה.",
                    "<b>והעושה סייג לדבריו</b> – זו התביעה של אנשי הכנסת הגדולה מחכמים (לעיל פ\"א מ\"ב).",
                    "<b>ואינו מחזיק טובה לעצמו</b> – זו דרישתו של רבן יוחנן בן זכאי מתלמידים: \"אם למדת תורה הרבה אל תחזיק טובה לעצמך כי לכך נוצרת\" (לעיל פ\"ב מ\"ח).",
                    "<b>אהוב אוהב את המקום אוהב את הבריות</b> – המילה \"אהוב\" היא מעין כותרת משנה לשני הפרטים שאחריה, ואולי לפרטים הבאים. הדרישה היא לאהוב את ה' ואת הבריות; שתי דרישות אלו הופיעו לעיל במ\"א, ומבוססות על הדרישות במשנה בפ\"ג מ\"י.",
                    "<b>אוהב את הצדקות</b> – זו אחת מתכונותיו של הקב\"ה (תהילים יא ז), ומופיעה גם בכלה רבתי: \"אוהב את התורה, אוהב את הצדקות ואת התוכחות ואת המישרים\" (פ\"ד הי\"ח, עמ' 266). הקִרבה בין שתי הרשימות, זו שבפרקנו וזו שבכלה רבתי, גדולה.",
                    "<b>אוהב את התוכחות</b> – מקור למימרה הוא דברי הבבלי: \"רבי אומר: איזו היא דרך ישרה שיבור לו האדם – יאהב את התוכחות\" (תמיד כח ע\"א; תנחומא, משפטים ז). בבבלי לא נמצאת כל הרשימה אלא פרט אחד, ובדרך הטבע הרשימה מאוחרת לפרטים והיא מלקטת את פניניה מסוגיות שונות. גם כאן ניכרת אפוא השפעת הבבלי. ",
                    "<b>אוהב את המישרים</b> – ה\"מישר\" הוא צדק ומשפט (תהילים צט ד), והוא מתכונות האל.",
                    "<b>מתרחק מן הכבוד</b> – כדרישה לעיל (פ\"ד מכ\"א), וכן: \"יבוא זה שרץ אחר הכבוד אחר זה שברח מן הכבוד\" (ירו', סוטה פ\"ט הי\"ז, כד ע\"ג).",
                    "<b>ולא מגיס לבו בתלמודו</b> – גינויו של \"הגס לבו בהוראה\" נדון והוסבר לעיל (פ\"ד מ\"ז).",
                    "<b>ואינו שמח בהוראה</b> – זו פרשנות למידה הקודמת.",
                    "<b>נושא בעול עם חבירו</b> – לביטוי זה אין מקבילות בספרות שבידינו.",
                    "<b>מכריעו לכף זכות</b> – התביעה לדון לכף זכות מופיעה לעיל, פ\"א מ\"ו.",
                    "<b>מעמידו על האמת</b> – הדרישה מבוססת על הדרשה לקהלת ד י: \"[כי אם יפולו האחד יקים את חבירו]. שאם ישכח אחד מהם, חבירו מעמידו על האמת ומזכירו\" (קהלת זוטא, פ\"ד י). במקבילה בקהלת רבה: \"חבירו מחזירו\". פסוק זה משמש כבסיס לחיוב ללמוד בצוותא או בחבורה. גם קהלת זוטא הוא מדרש המושפע מהבבלי, וכאן דבריו קודמים לאלו שבפרקנו. עם זאת, בהחלט ייתכן שעורך הפרק משתמש לא בקהלת זוטא עצמו אלא בחיבור אחר ששימש בסיס לקהלת זוטא. על כל פנים, אנו מצויים בעולמם התלמודי של בני בבל.",
                    "<b>מעמידו על השלום</b> – הדרישה לשלום בין חכמים חוזרת בתלמודים. בתלמוד הבבלי מתוארים חכמי ארץ ישראל כנוחים וידידותיים זה לזה, ואילו חכמי בבל מנוכרים זה לזה<sup class=\"footnote-marker\">18</sup><i class=\"footnote\">חמיטובסקי, מלחמה. </i>. קשה לדעת האם חלוקה זו, שאותה עושים בעיקר חכמי בבל עצמם, מתארת את דימוים העצמי של בני בבל שביקרו את עצמם ושמעו מרחוק על מערכת היחסים הידידותית בתוך בית המדרש הארץ-ישראלי, או שזו דרכם להפיץ את תורתם – למתוח ביקורת כדי לשפר את עצמם. כך גם ייתכן שהם הכירו את עולמם ועמדו על חולשתם וביקרו את מגבלותיהם. אבל את בית המדרש הארץ-ישראלי הכירו רק ממרחק, ומרחוק טושטשו כל הפגמים. כך או כך, במסורת הלימוד של יהודי בבל זה נושא חשוב, ושוב אנו מצויים בתוך עולם חוויות הלימוד של חכמי בבל.",
                    "<b>מתישב לבו בתלמודו</b> – זה נוסח אחר של \"יישוב לב\" האמור לעיל.",
                    "<b>שואל ומשיב שומע ומוסיף</b> – הלימוד המתואר בתוספתא כלל שלב שמיעה שבו לימד הרב את המשנה ודן בה. לאחר מכן היה שלב ה\"תשובה\", שהוא אותו שלב שלימים נקרא \"תלמוד\". כאן המחבר משתמש במונחים תנאיים<sup class=\"footnote-marker\">19</sup><i class=\"footnote\">תוס', עירובין פ\"ז הי\"ד, וראו דיוננו על צורת הלימוד במבוא הכללי לפירוש המשניות.  </i>.",
                    "<b>הלומד על מנת ללמד והלומד על מנת לעשות</b> – כדברי המשנה לעיל: \"רבי ישמעאל בנו אומר הלומד על מנת ללמד [אין] מספיקין בידו ללמוד וללמד. הלומד על מנת לעשות מספיקין בידו ללמוד וללמד לשמור ולעשות\" (פ\"ד מ\"ה). השימוש במשנה מעיד כיצד הבין אותה עורך הפרק. לדעתו לימוד על מנת ללמד הוא מעלה טובה, בניגוד לנוסחת כתב יד קופמן (\"אין מספיקין\") הרואה בכך דבר שלילי. עורך פרקנו גרס שלא ככתב יד קופמן. ",
                    "<b>המחכים את רבו</b> – מקור ההשראה הוא ההיגד \"מכל מלמדי השכלתי\" (לעיל פ\"ד מ\"א). תלמיד טוב משכיל את רבו.",
                    "<b>והמכוין את שמועתו</b> – מכוון הוא מדייק, כלומר מוסר את ששמע במדויק. שמירת המסורת הייתה מרכזית בעולמם של חכמים. תלמידים ששיבשו את ששמעו הביאו להיסוסים במסורת ההלכה ולמחלוקות שעלולות היו להגיע לאבדן שליטה. נחזור לכך בפירוש ההמשך, \"האומר דבר בשם אומרו\". בשלב זה נסתפק בכך שאין לנו מקבילה לתביעה שלפנינו. ",
                    "<b>והאומר דבר בשם אומרו</b> – הכוונה שאדם ישמור על שושלת המסירה, ואולי גם שלא ישבש את שם מוסר המימרה. חז\"ל עשו מאמצים רבים לשמור על שמות מוסרי המימרות, וראו במסירת שמו של בעל המימרה חלק בלתי נפרד מיחסי תלמיד-רב (ספרי, במדבר קנז, עמ' 213). כלומר, בכך התלמיד מבטא את הכבוד שהוא חייב לרכוש ולהפגין כלפי רבו. הם היו ערים לשיבושים בשמות המוסרים, וראו בכך את הצעד הראשון לקראת שכחה. מי שלא שינן היטב עלול לשכוח את שמות המוסרים ולהחליפם. הדבר מוצג כשיבוש אפשרי, אך שיבוש לכל דבר: \"מנין למחליף דברי רבי אליעזר בדברי רבי יהושע ודברי רבי יהושע בדברי רבי אליעזר, ולאומר על טמא טהור ועל טהור טמא, שהוא עובר בלא תעשה, תלמוד לומר לא תסיג גבול רעך\" (ספרי, דברים קפח, עמ' 227; מדרש הגדול לדברים, יט יד; מדרש תנאים לדברים, עמ' 115).",
                    "שיבוש שמות מוסרים נחשב לצעד הראשון לשכחה: \"הוא היה אומר יכול אדם ללמוד תורה בעשר שנה ולשכחה בשתי שנים. כיצד שאם יושב אדם ששה חדשים ואינו חוזר בה נמצא אומר על טמא טהור ועל טהור טמא. י\"ב חודש ואינו חוזר בה נמצא מחליף חכמים זה בזה. י\"ח חודש ואינו חוזר בה נמצא משכח ראשי פרקים. כ\"ד חודש ואינו חוזר בה נמצא משכח ראשי מסכתותיו. ומתוך שאומר על טמא טהור ועל טהור טמא ומחליף חכמים זה בזה ומשכח ראשי פרקים וראשי מסכתותיו סוף שיושב ודומם, ועליו אמר שלמה...\"<sup class=\"footnote-marker\">20</sup><i class=\"footnote\">אבות דרבי נתן, נו\"א פכ\"ד, עמ' 78; תנא דבי אליהו זוטא, פי\"ז, עמ' 8. ראו המקבילה בספרי דברים, מח, עמ' 109-108. </i>. המסכת שלנו ערוכה בסדר כרונולוגי בחלקה, והיא דוגמה למודעות של חז\"ל לסדר המסירה ולשושלת התורה שבעל פה.",
                    "אין להסיק מכאן שלא חלו טעויות בשושלת המסירה, וחז\"ל מרמזים כי אכן חלו טעויות מעין אלו, אך ברור שהם נאבקו בתופעה בכל כוחם. לעתים אנו חושדים שחלו שיבושים בשרשרת המוסרים, שכן במקבילות נמסרים שמות שונים. השאלה של הצלחת המאמץ לשמר את שושלת המסירה איננה מתחום דיוננו<sup class=\"footnote-marker\">21</sup><i class=\"footnote\">הוא הדין בייחוסים בתוך התלמוד הבבלי, ראו על כך שטרן, ייחוס; קלמין, אמוראים; בויארין, ביקורת. </i>. ",
                    "<b>הא למדת שכל האומר דבר בשם אומרו מביא גאולה לעולם שנאמר ותאמר אסתר למלך בשם מרדכי</b><b> – </b>המשפט האחרון הוא תוספת, פסוק המובא לאישוש הרעיון. הפסוק כמובן אינו מדבר על הווי בית המדרש. \"הא למדת\" הוא ביטוי תדיר. משמעותו לקשר בין פסוק או ציטוט לרעיון, ואילו במקרה שלנו הרעיון קדם לציטוט. מעבר לכך, הבאת הגאולה משמעה במקרה זה הישועה מאיום ההשמדה של אחשורוש. אין הנמקה מדוע האומר דבר בשם רבו יביא גאולה, ובכלל מהי אותה \"גאולה\". האם הכוונה לגאולה הסופית, או אולי לגאולת אותו מאמר בלבד?",
                    "העקרונות שבמשנה זו הם דרכי הפעילות בבית המדרש, והם בעיקר מתייחסים לצורת הפעילות ולא לאופיים או לכישרונותיהם של הלומדים. כמעט כל דרכי פעילות אלו מבוססים על הבאות ממקומות אחרים בספרות. לפנינו, אפוא, ריכוז ספרותי של חלק קטן מאורחות בית המדרש, כפי שחז\"ל עיצבו וראו בהם דגם אוטופי של תלמיד. במקביל מצויים רעיונות נוספים, כגון הבאת שלום הנזכרת במשנת הסיום של הפרק ואיננה ברשימה שלנו.",
                    "הרשימה חוזרת בשינויים קלים במדרש משלי (יט א), ומיוחסת שם לרבי ישמעאל. ברשימה שם רק שלושים תכונות, מהן כמה תכונות המשתלבות יפה בספרות חז\"ל ואינן ברשימתנו, כגון \"ואומר על הטמא טמא, ועל הטהור טהור, ועל הן הן, ועל לאו לאו\" (מדרש משלי, שם). החלק האחרון מופיע כבר בדברי ישו לתלמידיו, מכאן שזו מימרה יהודית קדומה. מקבילה חלקית אחרת היא במסכת דרך ארץ המונה חמש עשרה תכונות: \"חמש עשרה מדות בתלמיד חכם, ואילו הן, נאה בביאתו, חסיד בישיבתו, חכם בדעת, ערום ביראה, פקח בדרכיו, כונס, וזכרן, מרבה להשיב, מרבה לשמש, מרבה בישיבה, שואל ומשיב, שומע ומוסיף, משיב על כל פרק ופרק דבר, הולך אצל חכם, ולומד על מנת ללמד ועל מנת לעשות\" (פ\"ב ה\"ח). רוב המידות מנויות כאן, אך לא כולן."
                ],
                [
                    "המשנה מתמקדת בשכרה של תורה. קודם עסקנו בתנאים ללימודה, ובדרכי הלימוד והפעילות בבית המדרש, ועתה בשכר התורה. ",
                    "<b>גדולה תורה</b> – הפתיחה \"גדול ה...\" רגילה: גדולה היא המלאכה, גדול השלום או גדולה ארץ ישראל (פעם אחת ברות זוטא, א ו). אין המימרות סותרות, ואינן באות למעט את חשיבותן של מצוות אחרות אלא להדגיש שמצווה זו חשובה, ובעיקר שהמחבר מתכוון לעסוק בה.",
                    "<b>שהיא נותנת חיים לעושיה</b> – \"עושיה\" הם מקיימי המצוות, בניגוד ל\"עוסקיה\" שאפשר לפרש גם כלומדיה. בתנא דבי אליהו זוטא: \"לעושיה ולשומריה\" (פי\"ז).",
                    "<b>בעולם הזה ובעולם הבא</b><b> – </b>בתנא דבי אליהו שם נוסף: \"ולימות המשיח\".",
                    "<b>שנאמר כי חיים הם למוצאיהם ולכל בשרו מרפא</b> – משלי ד כב. הפסוק עוסק בחכמה, וחז\"ל זיהו את החכמה עם \"תורה\".",
                    "<b>ואומר תתן לראשך לוית חן עטרת תפארת תמגניך</b> (משלי ד ט) <b>ואומר אורך ימים בימינה בשמאולה עושר וכבוד</b> (משלי ג טז) <b>ואומר כי אורך ימים ושנות חיים ושלום יוסיפו לך</b> (משלי ג ב) – כל הפסוקים הללו אינם עוסקים ישירות בתורה אלא ב\"חכמה\", אך חכמים פירשו בעקביות שחכמה היא תורה במובן של לימוד תורה. הסגנון של רעיון כללי ושטף פסוקים להוכחה הוא ממאפייני המדרש האמוראי. מבחינה ספרותית זה סגנון פחות מהוקצע מזה שב\"משנה\" הבאה."
                ],
                [
                    "<b>רבי שמעון בן מנסיא אומר משום רבי שמעון בן יוחאי הנוי והכח והעושר והכבוד והחכמה והזקנה והשיבה והבנים נאה לצדיקים ונאה לעולם שנאמר עטרת תפארת שיבה בדרך צדקה תמצא</b> (משלי טז לא) – מכאן שהנוי לחכמים, <b>ואומר עטרת חכמים עשרם</b> (משלי יד כד) – מכאן שהעושר לחכמים, <b>ואומר עטרת זקנים בני בנים ותפארת בנים אבותם</b> (משלי יז ו) – מכאן שחכמים זוכים לבנים, <b>ואומר תפארת בחורים כחם והדר זקנים שיבה</b> (משלי כ כט) – מכאן שחכמים זוכים לשיבה וגם להדר, <b>ואומר וחפרה הלבנה ובושה החמה כי מלך ה</b><b>' </b><b>צבאות בהר ציון ובירושלים ונגד זקניו כבוד</b> (ישעיה כד כג) – מכאן שחכמים זוכים לכבוד. אין פסוק ישיר על הכוח, ומידה זו נוספה כדי להגיע למספר שבע. זו דרשה תנאית במיטבה. משחק מילים מעולה, רעיון מכל פסוק, או נכון יותר לכל רעיון פסוק אחד. ההיגד מבוסס על כך שדרך \"צדקה\" היא דרך התורה, ו\"זקנים\" הם חכמים וכו'.",
                    "<b>רבי שמעון בן מנסיא אומר אלו שבע מדות שמנו חכמים לצדיקים כולם נתקיימו ברבי ובניו</b><b> – </b>רבי שמעון בן מנסיה מכיר את הרשימה (מרבו רבי מאיר או מרבי שמעון בר יוחאי?), ומזהה תכונות אלו בבית הנשיא.",
                    "במקרה זה ניתן לעקוב אחר התפתחות המימרה. בתוספתא סנהדרין שנינו: \"רבי שמעון בן יהודה אומר משום רבי שמעון. הנוי, והכוח, והחכמה, והעושר, והשיבה, והכבוד, והתפארת, ובנים לצדיקים<sup class=\"footnote-marker\">22</sup><i class=\"footnote\">אולי יש לגרוס \"בנים צדיקים\". </i> נאה להם ונאה לעולם, שנאמר 'עטרת תפארת שיבה', ואומר 'עטרת זקנים בני בנים', ואומר 'תפארת בחורים כוחם', ואומר 'ונגד זקניו כבוד'. רבי שמעון בן מנסיא אומר אילו שבע מידות שמנו חכמים בצדיקים וכולן נתקיימו ברבי ובניו\" (פי\"א ה\"ח, עמ' 432). רבי שמעון בן מנסיה לא פיתח את המימרה, ואפילו לא מסרה בשם רבי שמעון. מסר אותה חכם אחר, ורבי שמעון בן מנסיה פיתח אותה צעד נוסף. אצלנו נוספו פסוקים נוספים, וכל המימרה יוחסה לרבי שמעון בן מנסיה. המימרה המקורית הייתה ללא הפסוקים.",
                    "רבי שמעון בן מנסיא הוא מתלמידי רבי מאיר, חבר בקבוצה קטנה וייחודית שהתגוררה בירושלים ונקראה \"קהלא קדישא דבירושלם\", או \"עדה קדושה\" (ירו', מעשר שני פ\"ב ה\"ד, נג ע\"ד)<sup class=\"footnote-marker\">23</sup><i class=\"footnote\">ספראי, קהלא קדישא. </i>. רבי שמעון שלנו נזכר עוד במשנה, בניגוד לרוב בני אותו הדור, והתדיין אולי עם רבי יהודה הנשיא (בבלי, ביצה כו ע\"ב)<sup class=\"footnote-marker\">24</sup><i class=\"footnote\">יש להעיר שהסגנון \"אמר לו\" אינו מחייב שהדיון התקיים במעמד מוגדר, ושאכן לפנינו תקציר הדיון. זה ניסוח של ויכוח או דיון הלכתי העשוי להיות מנותק ממרחב ומזמן, ומהווה מלאכת בית המדרש והעריכה בלבד.  </i>."
                ],
                [
                    "פיסקנו את המשנה שבציטוט למען הנוחות.",
                    "<b>אמר רבי יוסה בן קיסמא</b> – רבי יוסי בן קיסמא הוא מחכמי דור יבנה והמשיך לפעול בימי המרד לפחות עד שנת 139. הוא הטיף שלא להיאבק בגזרות הדת בזמן מרד בר כוכבא ואחריו (בבלי, עבודה זרה יח ע\"א).",
                    "<b>פעם אחת הייתי מהלך בדרך</b><b>, </b><b>ופגע בי אדם אחד ונתן לי שלום</b><b>, </b><b>והחזרתי לו שלום</b><b>. </b><b>אמר לי רבי מאיזה מקום אתה</b><b>? </b><b>אמרתי לו מעיר גדולה של חכמים ושל סופרים אני</b><b>. </b><b>אמר לי רבי רצונך שתדור עמנו במקומנו</b><b>, </b><b>ואני אתן לך אלף אלפים דינרי זהב</b><b>, </b><b>ואבנים טובות ומרגליות</b><b>? </b><b>אמרתי לו</b><b>, </b><b>בני</b><b>, </b><b>אם אתה נותן לי כל כסף וזהב ואבנים טובות ומרגליות שבעולם</b><b>, </b><b>איני דר אלא במקום תורה</b><b>. </b><b>לפי שבשעת פטירתו של אדם אין מלוין לו לאדם לא כסף ולא זהב ולא אבנים טובות ומרגליות</b><b>, </b><b>אלא תורה ומעשים טובים בלבד</b><b>. </b><b>שנאמר</b><b> \"</b><b>בהתהלכך תנחה אותך בשכבך תשמור עליך והקיצות היא תשיחך</b><b>\" </b>(משלי ו כב)<b>, \"</b><b>בהתהלכך תנחה אותך</b><b>\" </b><b>בעולם הזה</b><b>, \"</b><b>בשכבך תשמור עליך</b><b>\" </b><b>בקבר</b><b>, \"</b><b>והקיצות היא תשיחך</b><b>\" </b><b>לעולם הבא</b><b>. </b><b>וכן כתוב בספר תילים על ידי דוד מלך ישראל</b><b>, \"</b><b>טוב לי תורת פיך מאלפי זהב וכסף</b><b>\" </b>(תהלים קיט עב), <b>ואומר</b><b> \"</b><b>לי הכסף ולי הזהב אמר ה</b><b>' </b><b>צבאות</b><b>\" </b>(חגי ב ח).",
                    "המעשה מלבב, וברור שהוא מתואר בלשון גוזמא. לעיל בפ\"ד מ\"ה עמדנו על כך שבדברי תנאים אין שום רמז לתביעה לקבלת שכר למורי תורה. אדרבה, קבלת הנאה כלשהי מהמצווה אסורה. המימרה שלפנינו היא כדעת האמוראים ומשקפת את תפיסתם של אמוראי בבל<sup class=\"footnote-marker\">25</sup><i class=\"footnote\">אמוראי בבל תבעו בפה גלוי תשלום למורי תורה. אמוראי ארץ ישראל היססו בכך, ותביעתם רפה הרבה יותר. </i> המייחסים את רעיונותיהם, ייחוס פסאודו-אפיגרפי, לימי התנאים. מכל מקום, הסיפור משקף חברה שיש בה מרכז גדול של לימוד תורה וכפרים נטולי תורה בפריפריה מרוחקת. חכמי התורה מקבלים שכר מהקהילה והקהילה מתאמצת לשכור לה מורה, כמו הסיפור בתנא דבי אליהו: \"דבר אחר: 'שם יתנו צדקות ה' צדקות פרזונו בישראל', עיר קטנה שבישראל, ועמדו ובנו להם בית הכנסת, ובית המדרש, ושכרו להם את החכם, ושכרו להן מלמדי תינוקת. אף עיר אחרת קרובה לה, כיון שראו עמדו אף הן ובנו בית הכנסת, ובית המדרש, ושכרו להן מלמדי תינוקת, נמצאו בתי מדרשות רבים בישראל\" (תנא דבי אליהו, יא, עמ' 54). "
                ],
                [
                    "<b>חמשה קנינים קנה הקדוש ברוך הוא בעולמו</b> – קנה במשמעות של עשה, יצר, <b>ואלו הן תורה קנין אחד שמים וארץ קנין אחד אברהם קנין אחד ישראל קנין אחד בית המקדש קנין אחד</b> – חמישה \"דברים\" שהם יצירות מיוחדות של הקב\"ה. הם מכונים בכינוי הכללי \"קניינים\" משום שמקדש וארץ ישראל הם מוחשיים, ותורה איננה מוחשית. אין הכוונה שמישהו אחר ברא את יתר העולם, אלא שחמישה אלו הם עיקרי הבריאה.",
                    "<b>תורה קנין אחד מנין דכתיב ה</b><b>' </b><b>קנני ראשית דרכו קדם מפעליו מאז</b> – משלי ח כב. דרשה זו מתקשרת ומבוארת לאור מדרשים אחרים, ובמקרה זה ניתן לעקוב אחר התפתחות הדרשה והפיכתה מרעיון פרשני ורעיוני בודד לכלל מסכת משפטית. ",
                    "הגרעין הראשון שמצאנו הוא דרשה לפסוק זה במשלי שהתורה ראשית דרכו של הקב\"ה, כלומר שהיא קדמה לעולם: \"בר קפרא פתר קריה בתורה. 'חכמות בנתה ביתה' (משלי ט א), זו תורה, 'ה' קנני ראשית דרכו' (משלי ח כב). 'חצבה עמודיה שבעה' (משלי ט א), אילו שבעה ספרי תורה...\" (ויקרא רבה, יא ג, עמ' רכב), וכן: \" 'ראשו [כתם פז]' (שיר השירים ה יא) זו תורה, דכתיב 'ה' קנני ראשית דרכו' (משלי ח כב), דאמר רבי הונא בשם רבי שמעון בן לקיש, שתי אלפים קדמה תורה לבירית עולם, 'ואהיה אצלו אמון ואהיה שעשועים יום יום' (משלי ח ל), ויומו שלק' אלף שנים, שנאמר 'כי אלף שנים בעיניך כיום אתמול' (תהלים צ ד)...\" (ויקרא רבה, יט א, עמ' תיב-תיג). דרשה זו מדגישה את כבוד התורה, שהייתה נכס ראשון של הקב\"ה ותעסוקתו, והיא ניתנה לישראל. רעיון זה חוזר במדרשים מאוחרים (ויקרא רבה, יט א, עמ' תיג; שיר השירים רבה, ה א, ועוד).",
                    "מקביעה זו התפתח המדרש לכיוונים מספר. האחד, שאיננו בפרק שלנו, הוא שהתורה הייתה התכנית שלפיה ברא ה' את העולם: \"היה הקב\"ה מביט בתורה ובורא את העולם, והתורה אמרה 'בראשית ברא אלהים', ואין ראשית אלא תורה, היאך מה דאת אמר 'ה' קנני ראשית דרכו' (משלי ח כב)\" (בראשית רבה, א א, עמ' 2; תנחומא בובר, בראשית ה, עמ' 4, ומקבילות). במסגרת תפיסה זו התורה איננה רק חשובה אלא היא תכלית בריאת העולם. העולם נברא כדי להוות מסגרת שבה ניתן לקיים את חוקי התורה. כך, מבחינתם של חכמים, אם בתורה מצווים על שמירת \"חג אסיף\", נברא העולם כך שיהיה בו אסיף, והאסיף יהלום את עונת השנה שבה מתקיים החג. מבחינה מחשבתית לא ייתכן שצורכי העולם ימנעו קיום מצוות, שהרי העולם נברא כדי לקיים בו את מצוות ה'. בבראשית רבה הרעיון מצוי כבר בפיו של רבי הושעיה במסגרת מסכת רעיונית רחבה יותר. שם (במדרש בראשית רבה) זו פתיחה משוכללת המובילה מפסוקים אחרים לעבר הרעיון הזה. כלומר רבי הושעיה כבר הכיר אותו, אולי ממדרש קדום אחר, אם כי מדרש כזה כעומד בפני עצמו נמצא רק במקורות האמוראיים. אבל הכרחי לשער שאכן היה גרעין כזה, אלא שהמקורות התנאיים כבר שימרו רק את ההתפתחויות (להלן) ולא את הגרעין המקורי.",
                    "כיוון שני הוא שהתורה היא אחד מה\"דברים\" שקדמו לעולם. בשלב ראשון אלו שלושה \"דברים\": \"תורה לפי שחביבה מכל נבראת קודם לכל, שנאמר 'ה' קנני ראשית דרכו קדם מפעליו מאז' (משלי ח כב), ואומר 'עולם נסכתי מראש מקדמי ארץ' (משלי ח כג). המקדש לפי שחביב מכל נברא לפני כל, שנאמר 'כסא כבוד מרום מראשון מקום מקדשנו' (ירמיה יז יב). ישראל שחביבה מכל נבראת לפני כל, שנאמר 'עד לא עשה ארץ וחוצות' ('ארץ' אלו שאר ארצות ו'חוצות' אלו מדברות, 'תבל' זו ארץ ישראל) (משלי ח כו)\" (ספרי דברים, לז, עמ' 70). כך נוצר ה\"מרובע\" הקדוש ארץ ישראל, עם ישראל, תורה ומקדש. ארבעתם נבראו לפני בריאת העולם; זו עדות לחביבותם, והמדרש מפתח את הרעיון ש\"חביב חביב ראשון\" – הקדמות היא עדות לטיב וכבוד. בשלב הבא נמנים שישה \"דברים\" שנבראו לפני בריאת העולם: \"ו דברים קדמו לבריאת העולם... התורה וכסא הכבוד...\" (בראשית רבה, א ד, עמ' 6 ומקבילות). ",
                    "בפרק שלנו ובמקורותיו מתפתח הרעיון הבסיסי שהתורה אומרת כביכול \"ה' קנני ראשית דרכו\" לכיוון שלישי: \"קנך, זה אחד משלשה שנקראו קנין למקום. תורה נקראת קנין למקום שנאמר 'ה' קנני ראשית דרכו' (משלי ח כב). ישראל נקראו קנין למקום שנאמר 'הלא הוא אביך קנך' (דברים לב ו), בית המקדש נקרא קנין למקום, וכן הוא אומר 'הר זה קנתה ימינו' (תהלים עח נד)\" (ספרי דברים, שט, עמ' 350). קניין אחד התפתח לשלושה. השלושה הללו נתפסים כאיחוד משולש, בבחינת \"השילוש הקדום\": עם ישראל, מקדש ותורה. בשלב זה הדרשה עדיין צמודה לכתובים ומוצאת סיוע ישיר בהם, שכן כל אחד מהשלושה מתואר בפועל \"קנה\". בשלב הבא המספר גדל והולך: \"ארבעה נקראו קנין. ישראל נקראו קנין שנ' 'עם זו קנית' (שמות טו טז), שמים וארץ נקראו קנין שנאמר 'קונה שמים וארץ' (בראשית יד כב), בית המקדש נקרא קנין שנאמר 'הר זה קנתה ימינו' (תהלים עח נד), התורה נקראת קנין שנאמר 'ה' קנני ראשית דרכו' (משלי ח כב). יבואו ישראל שנקראו קנין לארץ שנקראת קנין ויבנו בית המקדש שנקרא קנין בזכותה של תורה שנקראת קנין, לכך נאמר עם זו קנית\"<sup class=\"footnote-marker\">26</sup><i class=\"footnote\">מכילתא דרבי ישמעאל, בשלח, מסכתא דשירה פ\"ט, עמ' 140; מכילתא דרבי שמעון בר יוחאי, טו טז, עמ' 98; בבלי, פסחים פז ע\"ב. </i>, וכן במדרש ספרי שציטטנו לעיל. המדרש מגדיל את המספר, הופך את שני המשולשים שציטטנו לרביעייה וגם מגבש במפורש את הרעיון של קשר בין האברים השונים<sup class=\"footnote-marker\">27</sup><i class=\"footnote\">לחיבור רעיוני דומה, על התלות והקשר בין האברים השונים, ראו גם אבות דרבי נתן, הוספה ב לנו\"א פ\"ח, עמ' 162. </i>. יש כאן, אפוא, גידול במספר לצורך ניצול הרעיון למסקנה נוספת על התלות והזיקה בין המרכיבים השונים (ארץ, עם ותורה). זה פיתוח שהוא מבחינה מסוימת פרשנות של המדרש התנאי הקדום שהציג את שלושת האברים וחיבר ביניהם, מבלי לפרט את טיב החיבור. ",
                    "בשלב הבא השישה הופכים לשבעה: \"שבעה דברים נבראו קודם שנברא העולם, ואלו הן: תורה, ותשובה, וגן עדן, וגיהנם, וכסא הכבוד, ובית המקדש, ושמו של משיח. תורה דכתיב 'ה' קנני ראשית דרכו'...\" (בבלי, פסחים נד ע\"א; נדרים לט ע\"ב).",
                    "בפרק שלנו מדובר בחמישה קניינים, ומבחינת ההתפתחות המדרשית הוא ניצב אחרי ארבעה קניינים ולפני שישה קניינים. ",
                    "יש עוד להעיר ששלושה וארבעה \"קניינים\" יצרו מסכת רעיונית מגובשת של תלות וקשר בין האברים. חמשת האברים והגידול שבהמשך יצרו רשימה שהקשר הרעיוני בין חלקיה מטושטש, ופחות משמעותי. תהליך הגידול המספרי יצר, אפוא, ירידה בעומק המשמעות של המדרש. דומה שזו דוגמה יפה לתהליך שבו הפיתוח המספרי-ספרותי גורם לטשטוש המסר הרעיוני, ולרדידות של המדרש.",
                    "לפנינו, אפוא, דוגמה מעניינת להתפתחות המדרש מאמירה בודדת למסכת רעיונית. האמירה הבודדת נארגת במסכת והמסכת מתפתחת מבחינה רעיונית וספרותית. לא תמיד נשארו בידינו די עדויות לתהליך זה. ממקרה זה ניתן להסיק כמה מסקנות המתאימות לכלל ספרות המדרש:",
                    "1. קיומו של תהליך התפתחות.",
                    "2. לא כל שלבי התהליך נשמרו.",
                    "3. בחיבורים מאוחרים נשמרו לעתים השלבים הקדומים.",
                    "4. הפיתוח הוא לכיוונים שונים, ובשלב מאוחר יותר איחד מדרש מאוחר עוד יותר את ",
                    "הפיתוחים השונים.",
                    "<b>שמים וארץ קנין אחד מנין שנאמר</b><b> \"</b><b>כה אמר ה</b><b>' </b><b>השמים כסאי והארץ הדום רגלי איזה בית אשר תבנו לי ואיזה מקום מנוחתי</b><b>\"</b> – ישעיה סו א, <b>ואומר</b><b> \"</b><b>מה רבו מעשיך ה</b><b>' </b><b>כולם בחכמה עשית מלאה הארץ קנינך</b><b>\" – </b>תהלים קד כד, <b>אברהם קנין אחד מנין דכתיב</b><b> \"</b><b>ויברכהו ויאמר ברוך אברם לאל עליון קונה שמים וארץ</b>\" – בראשית יד יט. זו תוספת מלאכותית, שהרי פשט הכתוב הוא שה' קונה שמים וארץ ולא שאברהם הוא קניין. הדרשן קרא את הפסוק כאילו הוא מפוסק כך: \"ברוך אברם לאל עליון, קונה\", וההמשך \"שמים וארץ\" מנותק מהפסוק.",
                    "<b>ישראל קנין אחד מנין דכתיב</b><b> \"</b><b>עד יעבור עמך ה</b><b>' </b><b>עד יעבור עם זו קנית</b><b>\"</b> – שמות טו טז, <b>ואומר</b><b> \"</b><b>לקדושים אשר בארץ המה ואדירי כל חפצי בם</b><b>\"</b> – תהלים טז ג, <b>בית המקדש קנין אחד מנין שנאמר</b><b> \"</b><b>מקדש אדני כוננו ידיך</b><b>\"</b> – שמות טו יז, <b>ואומר</b><b> \"</b><b>ויביאם אל גבול הר קדשו הר זה קנתה ימינו</b><b>\" – </b>תהלים עח נד. לפנינו צעד קטן מעבר לרשימת הארבעה, ואופייני הוא שפיתוח זה מלאכותי, בניגוד לפשט הכתוב. הוא אף אינו מאפשר את החיבור הרעיוני שבין האברים השונים. אברהם הוא למעשה חלק מבחירת עם ישראל, והתוספת מגדילה את מספר האברים, אך אין בה רעיון נוסף או פיתוחו של רעיון."
                ],
                [
                    "ה\"משנה\" באה לסכם את משמעות ה\"משנה\" הקודמת, ולהוות סיום חגיגי לפרק כולו. ",
                    "<b>כל מה שברא הקדוש ברוך הוא בעולמו לא ברא אלא לכבודו שנאמר כל הנקרא בשמי ולכבודי בראתיו יצרתיו אף עשיתיו</b> – ישעיה מג ז. לכן כל הקניינים וכל המאמרות שבהם נברא העולם (לעיל פרק ה) מטרתם להרבות בכבוד ה'.",
                    "<b>ואומר ה</b><b>' </b><b>ימלוך לעולם ועד</b> – שמות טו יח, זה כבוד ה'.",
                    "<b>אמר רבי חנניא בן עקשיא רצה הקב</b><b>\"</b><b>ה לזכות את ישראל לפיכך הרבה להם תורה ומצות שנאמר ה</b><b>' </b><b>חפץ למען צדקו יגדיל תורה ויאדיר</b><b> – </b>ישעיה מב כא. ה' ברא את העולם להרבות בכבודו, ונתן לישראל מצוות להרבות בזכותם. הרעיון הוא שהמצוות אינן עול אלא זכות. טוב לישראל לקיים מצוות, וקיומן של מצוות מזכה את ישראל.",
                    "בעדי נוסח שונים מופיע סיום נוסף<sup class=\"footnote-marker\">28</sup><i class=\"footnote\">מצוטט לפי שרביט, אבות על אתר. </i>:",
                    "<b>אמר רבי אלעזר אמר רבי חנינה תלמידי חכמים מרבים שלום בעולם שנאמר וכל בניך למודי ה</b><b>' </b><b>ורב שלום בניך וגו</b><b>'</b> (ישעיה נד יג), <b>אל תקרי בנייך אלא בונייך</b> – לכאורה הדרשה היא שתלמידי חכמים הם בונייך, כי הם בונים את האומה. ברם בשום מקום לא מצאנו דימוי זה. תלמיד חכם אמנם נדמה לאבן (כגון ספרי דברים, יג, עמ' 21), אך אין הוא מכונה \"בונה\". מפי אבי מורי שמעתי שהדרשה היא בּוּנָיִך – הנבונים שבך. ואכן תלמיד חכם נחשב, כמובן, לנבון: \"זו ששאל אריוס את רבי יוסי, אמר לו אי זה הוא חכם? אמר לו המקיים תלמודו. או אינו אלא נבון? אמר לו כבר נאמר נבונים. מה בין חכם לנבון? חכם דומה לשולחני עשיר, כשמביאים לו לראות רואה וכשאין מביאים לו לראות מוציא משלו ורואה. נבון דומה לשולחני עני, כשמביאים לו לראות רואה כשאין מביאין לו לראות יושב ותוהה\" (ספרי דברים, יג, עמ' 22). נבון הוא תלמיד חכם, אם כי במדרש התנאי הוא תלמיד חכם מסוג משני בטיבו. הוא נחשב ליוצר, אך אין לו תורה משלו. בספרות חז\"ל יש מחלוקת בנושא, האם החכם האידֵאלי הוא היודע לשנן את מה שלמד או זה שיוצר הלכות כמעיין המתגבר (לעיל פ\"ב מ\"ט). אם כן יימצא מי שיסבור שנבון גדול מחכם (במונחי המדרש). פשוטים יותר הם מדרשים אחרים, כגון \" 'בלב נבון תנוח חכמה' – זה תלמיד חכם בן תלמיד חכם, 'ובקרב כסילים תודע' – זה תלמיד חכם בן עם הארץ\" (בבלי, בבא מציעא פה ע\"ב). נבון עדיף מחכם. אמנם בימינו יימצאו כאלה שהדימוי לא ימצא חן בעיניהם, ואכן דימוי זה, שלבן עם הארץ אין סיכוי לטפס במעלות בית המדרש, שנוי גם הוא במחלוקת בתוך ספרות חז\"ל, ולא נרחיב בכך<sup class=\"footnote-marker\">29</sup><i class=\"footnote\">המימרה בבבלי היא עמדת ביניים בין אלו הסבורים ששערי תורה פתוחים לכול ואינם תלויים בייחוס לבין הסבורים שבן עם הארץ אינו מוזמן לבית המדרש, בין אם מרצונם של חכמים (שאיננו ראוי לכך) ובין שזו תוצאת המציאות. בית המדרש פתוח, אך ראשם ולבם של בני עמי הארץ סגור. ראו בן שלום, תלמוד תורה. נסתפק בציטוט אחד: 'קול ה' בכח קול ה' בהדר' (תהילים כט ד), משלו משל, למה הדבר דומה, למלך בשר ודם שהיו לו בנים גדולים, מהן בעלי תורה, מהן בעלי משנה, מהן בעלי משא ומתן. שוב נשא אשה אחרת ענייה, והיו לו בנים ממנה, שיגרן למקרא ולמשנה וללמד דרך ארץ, היה יושב ומצפה ואומר מתיי יהיו כבניי הגדולים. לימים בא אצלם, לא מקרא בידם ולא משנה בידם ולא דרך ארץ בידן. והיה יושב ומטפח לפניהם, אמר, בתים שבניתי לאילו למה? ושדות שקניתי לאילו למה? כרמין שנטעתי לאילו למה? כך ישראל...\" (תדב\"ר זוטא, פ\"ב, עמ' 12). הנחת הדרשן היא שמאישה ענייה לא יצאו צאצאים הגונים. התרגום האנגלי של בראודה מנסה לעמעם טיעון עיליתני זה ומתרגם \"ענייה\" כ- \"of humble origins\". ברם גישה כזאת, שאין דברי תורה נמסרים אלא לעשירים, קיימת במקורות, כגון \"שבית שמאי אומרים אל ישנה אדם אלא למי שהוא חכם ועניו ובן אבות ועשיר. ובית הלל אומרים לכל אדם ישנה\" (אבות דרבי נתן, נו\"א פ\"ג). אבל במקבילה בנוסח ב (פ\"ד): \"וכשר\". כמו כן: \"לענין התלמידים דרש רבן גמליאל הזקן ארבעה דברים: דג טמא, דג טהור, דג מן הירדן, דג מן הים הגדול דג טמא כיצד? בן עניים שלמד מקרא ומשנה הלכות ואגדות ואין בו דיעה. דג טהור כיצד? זה בן עשירים שלמד מקרא ומשנה הלכות ואגדות ויש בו דיעה. דג מן הירדן כיצד? זה תלמיד חכם שלמד מקרא ומשנה מדרש הלכות ואגדות ואין בו דעת להשיב. דג מן הים הגדול כיצד? זה תלמיד חכם שלמד מקרא ומשנה מדרש הלכות ואגדות ויש בו דעת להשיב\" (אבות דרבי נתן, נו\"א פ\"מ, עמ' 127). </i>.",
                    "\"<b>יהי שלום בחילך שלוה בארמונתייך למען אחי ורעי אדברה</b>...\" – תהילים קכב ז, וההמשך שונה מעד נוסח למשנהו.",
                    "המשפט הראשון מצוי באבות דרבי נתן, נוסח א פמ\"א, עמ' 134, והמשפט השני מצוי שם בנוסח ב פמ\"ח, עמ' 134, כסיום לחיבור אבות דרבי נתן. נראה שמעתיקים העבירו לפי בחירתם את מדרשי הסיום לפרקנו וכסיום חגיגי למסכת, וללימודה בין פסח לשבועות."
                ]
            ]
        ],
        "Bibliography": [
            "<b><big>ביבליוגרפיה</big></b><b><big> </big></b><b><big>וקיצורים</big></b>",
            "אבות דרבי נתן, מהדורת שכטר, ש\"ז, וינה, תרמ\"ז.",
            "אבי יונה, גיאוגרפיה היסטורית – אבי יונה, מ', תשכ\"ג, גיאוגרפיה היסטורית, ירושלים.",
            "אברבך, החינוך היהודי – אברבך, מ', תשמ\"ג, החינוך היהודי בתקופת המשנה והתלמוד, ירושלים.",
            "אברבנאל – אברבנאל, י', תש\"ל, פרקי אבות עם פירוש נחלת אבות, מהדורת זילברמן, ירושלים.",
            "אברמסון, תורה – אברמסון, ש', תשי\"ד, \"מלשון חכמים\", לשוננו יט, עמ' 65-61. ",
            "אגדת בראשית, מהדורת ווארשה, תרל\"ו.",
            "אגרת רב שרירא גאון, מהדורת לוין, ב\"מ, חיפה, תרפ\"א.",
            "אהבת ציון וירושלים, ראטנער, ד', וילנא, תרס\"א-תרע\"ג. ",
            "אונא, וו שין – אונא, א', תשכ\"ה, \"ו' ו-ש' המתחלפות במשנה\", סיני נו, עמ' ח-יב; תש\"ם, סיני פז, עמ' קה-קיח.",
            "אונא, כף – אונא, א', תשל\"ד, \"כ\"ף האימות בפסוק ובמשנה\", תרביץ מג, עמ' 223-220.",
            "אונומסטיקון, מהדורת מלמד – מלמד, ע\"צ, תשכ\"ו, ספר האונומאסטיקון לאבסביוס, ירושלים.",
            "אונומסטיקון, מהדורת נוטלי וספראי – Notley, R.S. and Safrai, Z., 2005, Eusebius, Onomasticon, Boston - Leiden.",
            "אונומסטיקון, מהדורת קלוסטרמן – Klostermann, E., 1966, Eusebius das Onomastikon der Biblischen   Ortsnamen, Hildesheim.",
            "אוצר הגאונים, מהדורת לוין, ב\"מ, חיפה וירושלים, תרפ\"ח-תש\"ג; מהדורת צילום, ירושלים, תשמ\"ד.",
            "אוצר המדרשים, אייזענשטיין, י\"ד, ירושלים, ללא שנת דפוס.",
            "אור זרוע, רבי יצחק ברבי משה נ\"ע מווינה, מהדורת זיטאמיר, תרכ\"ב.",
            "אור שמח, רבי מאיר שמחה הכהן, ירושלים, תשמ\"ב.",
            "אורבך, אסקטיזם – אורבך, א\"א, תשכ\"א, \"אסקזיס ויסורים\", ספר היובל ליצחק בער, ירושלים, עמ' 68-48.",
            "אורבך, בלעם – אורבך, א\"א, תשמ\"ח, \"דרשות חז\"ל על נביאי אומות העולם ועל פרשת בלעם לאור הוויכוח היהודי נוצרי\", בתוך: מעולמם של חכמים, ירושלים, עמ' 555-537. ",
            "אורבך, ההלכה – אורבך, א\"א, 1984, ההלכה, מקורותיה והתפתחותה, גבעתיים.",
            "אורבך, הלכות ירושה – אורבך, א\"א, תשכ\"ז, \"הלכות ירושה וחיי עולם\", דברי הקונגרס העולמי למדעי היהדות ד, עמ' 141-133.",
            "אורבך, חז\"ל – אורבך, א\"א, תשל\"א, חז\"ל פרקי אמונות ודעות, ירושלים.",
            "אורבך, מעולמם של חכמים – אורבך, א\"א, תשמ\"ח, מעולמם של חכמים, ירושלים.",
            "אורבך, נפש אחת – אורבך, א\"א, תשל\"א, \" 'כל המקיים נפש אחת...' [סנהדרין ד, ה]: גלגוליו של נוסח, תהפוכות צנזורה ועסקי מדפיסים\", תרביץ מ, עמ' 284-168. ‬",
            "אורן, הרוגי מלכות – אורן, מ', 1981, \"נוסחים מקבילים של סיפור עשרת הרוגי המלכות ושל ספר היכלות רבתי\", אשל באר-שבע ב, עמ' 95-81.",
            "אייזענשטיין, אוצר ויכוחים – אייזענשטיין, י\"ד, תרפ\"ח, אוצר ויכוחים (חסר מקום דפוס), נדפס שנית בישראל, תשכ\"ט.",
            "איילי, מלאכה – איילי, מ', תשמ\"ב, \"ההתיחסות הערכית למלאכה בספרות חז\"ל\", מחקרי ירושלים במחשבת ישראל ב, עמ' 59-7.",
            "איילי, פועלים – איילי, מ', 1987, פועלים ואומנים, תל אביב.",
            "איכה רבה, מהדורת באבער, ש', וילנא, תרנ\"ט.",
            "אילן, לקסיקון – Ilan, T., 2002, Lexicon of Jewish Names in Late Antiquity, Tübingen.",
            "אילן, שמות – אילן, ט', 1984, שמות היהודים בארץ ישראל בימי בית שני ובתקופת המשנה – מחקר סטטיסטי, עבודה לשם קבלת תואר מוסמך, האוניברסיטה העברית, ירושלים.",
            "אלבוגן, התפילה – אלבוגן, י\"מ, תשל\"ב, התפילה בישראל בהתפתחותה ההיסטורית, תל אביב. ",
            "אלבק, מבוא – אלבק, ח', תשי\"ט, מבוא למשנה, ירושלים - תל אביב.",
            "אלבק, עריכת המשנה – Albeck, Ch., 1936, Untersuchungen Ueber Die Redaction der Mischna, Berlin.",
            "אלבק, פירוש – אלבק, ח', תשי\"ב, פירוש לשישה סדרי משנה, ירושלים - תל אביב.",
            "אלון, מחקרים – אלון, ג', תשי\"ז-תשי\"ח, מחקרים בתולדות ישראל בימי בית שני ובתקופת המשנה והתלמוד, א-ב, ירושלים.",
            "אלון, תולדות – אלון, ג', תשט\"ו, תולדות היהודים בארץ ישראל בתקופת המשנה והתלמוד, תל אביב.",
            "אסתר רבה, קושטא, רע\"ד או ר\"פ.",
            "אפטוביצר, פרגמנט –Aptowitzer, V., 1912, \"Fragment d`un Rituel de Pãque Originaire de Palestine et anterieur au Talmud\", REJ 63, pp. 124-128 .",
            "אפשטיין, מבוא – אפשטיין, י\"נ, תש\"ח, מבוא לנוסח המשנה, ירושלים.",
            "אפשטיין, מבואות – אפשטיין, י\"נ, תשי\"ז, מבואות לספרות התנאים, ירושלים - תל אביב.",
            "אפשטיין, מחקרים – אפשטיין, י\"נ, תשמ\"ד-תשנ\"א, מחקרים בספרות התלמוד ובלשנות שמית, א-ד, ירושלים.",
            "ארבעה טורים, רבי יעקב ברבי אשר, מהדורת וארשה, תרמ\"ב.",
            "אריאל, מטבעות – Ariel, D.T., 1982, \"A Survey of Coin Finds in Jerusalem\", LA 32, pp. 273-326.",
            "אשל, חרבה העיר – אשל, ח', תשס\"ח, \" 'חרבה ביתר ונחרשה העיר': ירושלים, אליה קפיטולינה ומרד בר כוכבא\", ארץ-ישראל כח, עמ' 28-21.",
            "אשל ואשל, התגבשות – אשל, ח' ואשל, א', 2002, \"תאריך התגבשותו של החומש השומרוני לאור המגילות המקראיות מקומראן\", בתוך: אשל, ח' ושטרן, א' (עורכים), ספר השומרונים, ירושלים, עמ' 152-129.",
            "בגנל, מסים – Bagnall, R.S., 1985, \"Agricultural Productivity and Taxation in the Later Roman Empire\", TAPA 115, pp. 289-308.",
            "בגנל, מצרים – Bagnall, S.R., 1993, Egypt in Late Antiquity, Princeton.",
            "בוהק, מאגיה – Bohak, G., 2011, Ancient Jewish Magic, Cambridge.",
            "בויארין, ביקורת – Boyarin, D., 1995, \"Review\", Hebrew Studies 36, pp. 218-220.",
            "בויארין, דורשי רשומות – בויארין, ד', תשמ\"ח, \"דורשי רשומות אמרו\", באר שבע ג, עמ' 35-23.",
            "בויארין, המדרש – בויארין, ד', תשנ\"ג, \"המדרש והמעשה – על החקר ההיסטורי של ספרות חז\"ל\", בתוך: פרידמן, ש' (עורך), ספר הזכרון לרבי שאול ליברמן, ירושלים, עמ' 118-105.",
            "בויארין, מרטיריון – בויארין, ד', 2000, \"משהו על תולדות המרטיריון בישראל\", בתוך: בויארין, ד' (עורך), עטרה לחיים; מחקרים בספרות התלמודית והרבנית לכבוד פרופסור חיים זלמן דימיטרובסקי, עמ' 27-3.",
            "ביכלר, בית הלל – ביכלר, א', 1905, \"הלכות למעשה כבית שמאי בזמן הבית ואחר החורבן\", בתוך: Krausz, S. and Weisz, M. (eds.), 1905, Emlékkönyv Bloch Mózes tiszteletére életének kilencvenedik, évfordulója alkalmából kiadják tanitványai, Sefer ha Yovel Mosheh Aryeh Bloch, Budapest, pp. 21-30.",
            "ביכלר, לימוד תורה – Büchler, A., 1914, \"Learning and Teaching in the Open Air in Palestine\", JQR IV, pp. 485-491.",
            "בלומנר, קדמוניות – Blümner, H., 1911, Die römischen Privataltertümer, München (Eng. tran. E. Zimmern), N.Y. 1966.",
            "בן חיים, יצא שכרו – בן חיים, ז', תש\"ל, \"ערכי מלים: א. טורף עין, הרף עין, הרפסת עין; ב. הברדלס והמנדריס; ג. כיוצא ב’ \", ספר ש' ייבין, ירושלים, עמ' 439-426.",
            "בן ציון, מאבק – Ben-Zion, S., 2006, The Quest for Social Identity through Group Interaction: Negotiating Social Position through Imitation, Confrontation and Cooperation: A Focus on the Tannaitic Sages, Dissertation, Trondheim.",
            "בן שלום, מלאכה – בן שלום, י', תשמ\"ז, \"מרגלא בפומיהו דרבנן דיבנה\", מלאת ב, עמ' 175-151.",
            "בן שלום, תלמוד תורה – בן שלום, י', תשמ\"ח, \"תלמוד תורה לכל או לעילית בלבד\", בתוך: אופנהיימר, א' ואחרים (עורכים), בתי-כנסת עתיקים, ירושלים, עמ' 115-97.",
            "בעל המאור על הרי\"ף, הודפס בתלמוד ש\"ס וילנא.",
            "בר, אמוראי בבל – בר, מ', תשכ\"ה, אמוראי בבל, רמת גן.",
            "בר, הר הבית – בר, מ', תשמ\"א, \"הר-הבית ובית-המקדש במשנתו של רשב\"י\", בתוך: אופנהיימר, א' ואחרים (עורכים), פרקים בתולדות ירושלים בימי בית שני, ירושלים, עמ' 375-361.",
            "בר, יששכר וזבולון – בר, מ', תשכ\"ח, \"יששכר וזבולון\", בר אילן ו, עמ' 180-167.",
            "בר, כתר – בר, מ', תש\"ן, \"המונח 'כתר תורה' בספרות חז\"ל ומשמעותו החברתית (על מאבקם של חז\"ל להנהיג את העם)\", ציון נה, עמ' 417-397‬.",
            "בר, מקדש – בר, מ', תשל\"ח, \"עדות אחת לשאלת אי-חידוש עבודת הקורבנות בימיו של בר-כוכבא\", בתוך: כהן, ש' ואחרים (עורכים), נזיר אחיו, ירושלים, עמ' 206-196.",
            "בר, סוס – בר, מ', תשנ\"א, \"רכיבה על סוסים בארץ-ישראל בתקופת המשנה והתלמוד\", קתדרה 60, עמ' 35-17.",
            "בר, תורה – בר, מ', תשכ\"ד, \"תורה ודרך ארץ\", בר אילן ב, עמ' 162-124.",
            "בר-אילן, כוהנים – בר-אילן, מ', תשמ\"ב, הפולמוס בין חכמים לכהנים בשלהי ימי הבית השני, עבודת דוקטור, אוניברסיטת בר-אילן, רמת גן.",
            "בר-אילן, מכשפות – Bar Ilan, M., 1993, \"Witches in the Bible and in the Talmud\", Approaches to Ancient Judaism V, pp. 7-32.",
            "בראשית רבה, מהדורת טהעאדאר-אלבק, הוצאת צילום, ירושלים, 1965.",
            "ברודי, רב נטרונאי – ראו תשובות רב נטרונאי.",
            "ברנד, כלי חרס – ברנד, י', תשי\"ג, כלי החרס בספרות התלמודית, ירושלים.",
            "גולדברג, שבת – גולדברג, א', תשל\"ו, פירוש למשנה מסכת שבת, ירושלים.",
            "ג'ונס, אימפריה – Jones, A.H.M., 1964, The Later Roman Empire, 284-602, Oxford.",
            "ג'וסטר, יהודים – Juster, J., 1914, Les Juifs dans l'Empire Romain: leur condition juridique, economique et sociale, vols I- II, Paris.",
            "גיאוניקה – (Ginzberg, L., 1968, Geonica, New York (Second edition.",
            "גייגר, אפיקורוס – גייגר, י', תשל\"ג, \"לתולדות המונח 'אפיקורוס' \", תרביץ מב, עמ' 500-499. ",
            "גילת, בן שלוש עשרה – גילת, י\"ד, תש\"ן, \"בן שלוש עשרה למצוות\", מחקרי תלמוד א, עמ' 54-39.",
            "גילת, המושגים – גילת, י\"ד, תשכ\"ט, \"מדאורייתא לדרבנן\", בתוך: מלמד, ע\"צ (עורך), ספר זכרון לבנימין דה פריס, ירושלים, עמ' 93-84.",
            "גילת, משנת ר' אליעזר – גילת, י\"ד, תשכ\"ב, משנתו של ר' אליעזר בן הורקנוס ומקומה בתולדות ההלכה, תל אביב.",
            "גילת, פרקים – גילת, י\"ד, תשנ\"ב, פרקים בהשתלשלות ההלכה, רמת גן.",
            "גינצבורג, פירושים – גינצבורג, י\"ל, תשכ\"א, פירושים וחדושים בירושלמי, א-ד, ניוארק.",
            "גינצבורג, שרידי ירושלמי – גינצבורג, י\"ל, תרס\"ט, שרידי הירושלמי, נויארק.",
            "דברי דוד למסכת אבות, זאלצער הכהן דוד ממונקטש, מהדורת ירושלים, תשמ\"ו.",
            "דה פריס, המושגים – דה פריס, ב', תשכ\"ב, \"המושגים דאורייתא ודרבנן בהתפתחותם\", בתוך: דה פריס, תולדות ההלכה התלמודית, תל אביב, עמ' 95-69.",
            "דה פריס, יצירת המושגים – דה פריס, ב', תשכ\"ב, \"יצירת מושגים והשפעתם\", בתוך: דה פריס, תולדות ההלכה התלמודית, תל אביב, עמ' 156-142.",
            "דה פריס, תולדות ההלכה – דה פריס, ב', תשכ\"ב, תולדות ההלכה התלמודית, תל אביב. ",
            "דוטי, ארכיב – Doty, L.T., 1977, Cuneiform Archives from Hellenistic Uruk, Dissertation,  Yale.",
            "דינור, אבות – דינור, ב\"צ, תשל\"ח, מסכת אבות, ירושלים.",
            "דינור, מסים – דינור, י', 1990, \"המסים על סחר חוץ וסחר פנים בארץ-ישראל בתקופת המשנה והתלמוד\", בתוך: קדר, ב\"ז ואחרים (עורכים), פרקים בתולדות המסחר בארץ ישראל, ירושלים, עמ' 158-140.",
            "דן, פרקי היכלות – דן, י', 1981, \"פרקי היכלות רבתי ומעשה עשרת הרוגי מלכות\", אשל באר-שבע ב, עמ' 80-63.",
            "דקדוקי סופרים – ראו רבינוביץ.",
            "הדר, זמן ומרחב – הדר, ד', 2006, זמן מרחב בראליה תלמודית: לסדר היום של המשפחה היהודית בארץ ישראל בתקופת המשנה והתלמוד, עבודת דוקטור, אוניברסיטת בר-אילן, ירושלים. ",
            "היינמן, הדרשות – היינמן, י', תשל\"א, דרשות הצבור בתקופת התלמוד, ירושלים.",
            "הירשמן, חביבים – הירשמן, מ', תש\"ס, \" 'חביבים ישראל', תפיסות חלוקות בבתי המדרש של ר' ישמעאל ור' עקיבא\", בתוך: בויארין, ד' ואחרים (עורכים), עטרה לחיים; מחקרים בספרות התלמודית והרבנית לכבוד פרופסור חיים זלמן דימיטרובסקי, ירושלים, עמ' 86-79. ",
            "הירשמן, תורה – הירשמן, מ', 1999, תורה לכל באי עולם, ירושלים. ",
            "הלבני, סדר נשים – הלבני, ד', תשנ\"ג, מקורות ומסורות: ביאורים בתלמוד לסדר נשים, טורונטו. ",
            "הלכות גדולות, מהדורת הילדסהיימר, ע', ירושלים, תשל\"ב.",
            "הלכות פסוקות, מילר, י', הלכות פסוקות מן הגאונים, קראקא, תרנ\"ג.",
            "הלכות קצובות, מרגליות, מ', ירושלים, תש\"ך.",
            "הנשקה, פרשת העיבור – הנשקה, ד', תשנ\"ט, \"בין 'פרשת העיבור' לברכת המינים\", בתוך: תבורי, י' (עורך), מקומרן עד קהיר, ירושלים, עמ' עה-קב.",
            "הר, מלכות רומי – הר, מ\"ד, תש\"ל, יחסם של חכמים לשלטון הרומי, עבודת דוקטור, האוניברסיטה העברית, ירושלים. ",
            "הר, רצף – הר, מ\"ד, תשל\"ט, \"הרצף שבשלשלת מסירת התורה: לבירור ההיסטוריוגראפיה המקראית בהגותם של חז\"ל\", ‫ ציון מד, עמ' 56-43‬.",
            "הר, תפיסת ההיסטוריה – הר, מ\"ד, תשל\"ז, \"תפיסת ההיסטוריה אצל חז\"ל\", הקונגרס העולמי למדעי היהדות ו, ג, עמ' 142-129.",
            "וויס, משנה תוספתא – וויס, מ', תשנ\"ד, \"פרקי משנה בעלי אופי תוספתאי\", קעמ\"י 11, עמ' 62-55.",
            "וולפיש, עריכת המשנה – וולפיש, א', תשס\"א, שיטת העריכה הספרותית במשנה על-פי מסכת ראש השנה, עבודת דוקטור, האוניברסיטה העברית, ירושלים. ",
            "וולפיש, תופעות – וולפיש, א', תשנ\"ד, תופעות ספרותיות ומשמעותן העריכתית והרעיונית, עבודה לתואר שני, האוניברסיטה העברית, ירושלים.",
            "ויטרוביוס, על אדריכלות – פלדיאו, א', תשס\"ט, ארבעת הספרים על אודות האדריכלות, תרגם ר' רייך, ירושלים. ",
            "וסרשטיין, פרפריות – וסרשטיין, א', תשל\"ד, \"פרפריות לימודים הקודמים לחכמה\", תרביץ מג, עמ' 57-53.",
            "ורטהימר, בתי מדרשות – ורטהימר, א', תשל\"ב, בתי מדרשות א-ב, ירושלים.",
            "חדושי הר\"ן על מסכתות מגילה ומועד קטן, ירושלים, תשכ\"ו. ",
            "חילופי מנהגים – מהדורת ב\"מ לוין, אוצר חילוף מנהגים בין בני ארץ ישראל ובני בבל, בני ברק, תשמ\"ז; מהדורת מרגליות, החילוקים שבין אנשי ארץ-ישראל ואנשי בבל, ירושלים, תרצ\"ח. ",
            "חמדה גנוזה, מהדורת שניאורזאהן, ש\"ז, ירושלים, תרכ\"ג.",
            "חמיטובסקי, מלחמה – חמיטובסקי, י', תשס\"ז, \" 'מלחמתה של תורה': דימוי ומציאות בבית המדרש בתקופת המשנה והתלמוד\", מועד יז, עמ' 66-41.",
            "חסדי דוד, ר' דוד פארדו, ליוורנו, 1776.",
            "טור שלחן ערוך – ראו ארבעה טורים.",
            "טרופר, אבות – Tropper, A., 2001, Tractate Avot in the c Context of the Graeco-Roman Near East, Oxford.",
            "טרופר, חובת האב – טרופר, ע', תשס\"ז, \"השתלשלות חובת האב לזון את ילדיו בעת העתיקה\", ציון עב, עמ' 299-265.",
            "יוסף בן אפרים קרו – ראו ארבעה טורים.",
            "ילקוט המכירי, ישעיהו משלי, מהדורת כהנא שפירא, י\"ז, ירושלים, תשכ\"ד.",
            "ילקוט המכירי, תהילים, מהדורת בובר, ש', ירושלים, תשכ\"ד.",
            "ילקוט המכירי, תרי עשר, מהדורת גראינוף, א', לונדון, 1909.",
            "ילקוט שמעוני, מהדורת שילוני, י', ירושלים, תשל\"ג ואילך.",
            "ינקלביץ, נכרים – ינקלביץ, ר', 1975, יהודים ונכרים בארץ ישראל בתקופת המשנה והתלמוד, עבודת דוקטור, אוניברסיטת בר-אילן, רמת גן. ",
            "יתרון האור, פערלמן, ר' יי\"ל, הודפס במשניות מהדורת וילנא.",
            "כהן, מעמדם של חכמים – Cohen, S.J.D., 1992, \"The Place of the Rabbi in Jewish Society of the Second Century\", in: Levine, L.I. (ed.), The Galilee in Late Antiquity, New York - Jerusalem, pp. 157-174.",
            "כהן, נכרים – כהן, י', 1980, היחס אל הנכרי בהלכה ובמציאות בתקופת התנאים, ירושלים.",
            "כהן, שלושה כתרים – Cohen, S.A., 1990, The Three Crowns, Cambridge.",
            "כהנא, קטעי מדרשים – כהנא, י\"מ, תשס\"ה, קטעי מדרשי הלכה מן הגניזה, ירושלים.",
            "לוי, מילון – Levy, J., 1924,  Wörterbuch über die Talmudim und Midraschim, Vienna.",
            "לוין, חכמים – לוין, י\"ל, תשמ\"ו, מעמד החכמים בארץ-ישראל בתקופת התלמוד, ירושלים.",
            "לוין, כתובות – לוין, מ', תשנ\"ח, כתובות הקבר בארץ ישראל מתקופת הבית השני המשנה והתלמוד, עבודה לתואר שני, אוניברסיטת בר-אילן, רמת גן.",
            "לוין, נשיאות – לוין, י\"ל, 2001, \"מעמד הנשיא במאות השלישית והרביעית: מקורות ומתודולוגיה\", ‫ בתוך: גפני, י' (עורך), קהל ישראל, ירושלים, עמ' 137-103.",
            "לוין וספראי, אסימילציה – לוין, מ' וספראי, ז', תשס\"ז, \"תהליכי אסימילציה בשמות היהודיים בכתובות ארץ-ישראל בתקופה הרומית-ביזנטית\",‫ ירושלים וארץ ישראל 5-4, עמ' 197-169.",
            "לחם שמים, רבנו יעב\"ץ, ירושלים, תשי\"ח.",
            "ליבס, אלישע – ליבס, י', תש\"ן, חטאו של אלישע, ירושלים.",
            "ליבס, אפיקורוס – ליבס, י', תש\"ס, \"דע מה תשיב לאפיקורוס\", מדעי היהדות 40, עמ' 61-55. ",
            "ליברמן, יוונים ויוונות – ליברמן, ש', תשכ\"ג (תשמ\"ד), יוונים ויוונות בארץ ישראל, ירושלים.",
            "ליברמן, ירושלמי – ליברמן, ש', תשנ\"ה, ירושלמי כפשוטו, ניו יורק - ירושלים.",
            "ליברמן, מחקרים – ליברמן, ש', תשנ\"א, מחקרים בתורת ארץ ישראל, ירושלים.",
            "ליברמן, תוספת ראשונים – ליברמן, ש', תשנ\"ט, תוספת ראשונים, ירושלים - ניו יורק.",
            "ליברמן, תוספתא כפשוטה – ליברמן, ש', תשט\"ו-תשמ\"ח, תוספתא כפשוטה, ניוארק.",
            "ליכטנשטיין, מגילת תענית – Lichtenstein, H., 1931-2, \"Die Fastenrolle: Eine Untersuchung zur judisch-hellenistischen Geschichte\", HUCA VIII-IX, pp. 257-351.",
            "לינדר, חוקים – לינדר, א', תשמ\"ג, היהודים והיהדות בחוקי הקיסרות הרומית, ירושלים.",
            "לקוטי הרמב\"ן למסכת תענית לתלמיד מתלמידי הרמב\"ן, שאלוניקי, תק\"ל.",
            "מאק, קתדרה – מאק, ח', תשנ\"ד, \"קתדרה דמשה וקתדרה דדרושה‬\", קתדרה 72, עמ' 12-3. ‬",
            "מגיד משנה, הודפס על גיליון משנה תורה לרמב\"ם, מהדורת תל אביב, 1959.",
            "מגילות מדבר יהודה – DJD Discoveries in the Judean Desert, 1953-1995, in: Balliet, M. et al. (eds.), Oxford.",
            "מגילת המקדש – ידין, י', תשל\"ז, מגילת המקדש, ירושלים.",
            "מגילת תענית – ראו ליכטנשטיין, מגילת תענית; נעם, מגילת תענית.",
            "מדרש משלי, בתוך: מדרש שוחר טוב, מהדורת כהן, י', ירושלים, תשכ\"ח.",
            "מדרש שמואל, בתוך: מדרש שוחר טוב, מהדורת כהן, י', ירושלים, תשכ\"ח.",
            "מדרש תהילים (שוחר טוב), מהדורת בובר, ש', וילנא, תרנ\"א.",
            "מדרש תנאים לדברים, מהדורת הופמן, ד\"צ, ברלין, 1909-1908.",
            "מדרש תנחומא, קושטא, רפ\"ב ומנטובה, שכ\"ג.",
            "מדרש תנחומא-בובר, מהדורת בובר, ש', וילנא, תרמ\"ה.",
            "מזר, הרקם – מזר, ב', תשי\"א, \"הרקם והחגר\", תרביץ כ, עמ' 319-316.",
            "מחזור ויטרי לרבנו שמחה, הורביץ, ש', נירנברג, תרפ\"ג; ד\"צ, ניו יורק, תש\"ך.",
            "מילון בן יהודה – בן יהודה, א', 1959, מילון הלשון העברית, ירושלים - תל אביב. ",
            "מיצ'ם, נידה – מיצ'ם, ת', 1989, משנת מסכת נידה עם מבוא: מהדורה ביקורתית עם הערות בנוסח, בפרשנות ובעריכה ופרקים בתולדות ההלכה ובריאליה, עבודת דוקטור, האוניברסיטה העברית, ירושלים.",
            "מכילתא דרבי ישמעאל, האראוויטץ, ח\"ש ורבין, י\"א, ד\"צ, ירושלים, תש\"ל.",
            "מכילתא דרבי שמעון בר יוחאי, אפשטיין, י\"נ ומלמד, ע\"צ, ירושלים, תשט\"ו. ",
            "מלאכת שלמה, פירוש למשנה לר' שלמה עדני, הודפס בתוך משניות יכין ובועז, ירושלים, תשט\"ז.",
            "מלחמות היהודים, יוספוס פלביוס, מהדורת שליט, א', ירושלים - תל אביב, תשכ\"ז.",
            "מלמד, מחלוקת – מלמד, ע\"צ, תשמ\"ו, מחלוקת התנאים בפירוש משנה קדומה, עיונים בספרות התלמוד, ירושלים, עמ' 94-84.",
            "מלמד, נוסח ומשקל – מלמד, ע\"צ, תשכ\"ב, \"נוסח מספר ומשקל במסכת אבות\", סיני נ, עמ' קע-קעו.",
            "מלמד, עיונים – מלמד, ע\"צ, תשמ\"ו, עיונים בספרות התלמוד, ירושלים.",
            "מנטל, סנהדרין – מנטל, ח\"ד, תשכ\"ט, מחקרים בתולדות הסנהדרין, ירושלים.",
            "מסכת דרך ארץ, מהדורת היגער, מ', ירושלים, תרצ\"ח.",
            "מסכת כלה, מהדורת היגער, מ', ירושלים, תש\"ל.",
            "מסכת סופרים, מהדורת היגער, מ', ניו יורק, תרצ\"ד.",
            "מסכתות זעירות, מהדורת היגער, מ', ירושלים, תש\"ל.",
            "מרגליות, החילוקים – מרגליות, מ', תרצ\"ח, החילוקים שבין אנשי ארץ-ישראל ואנשי בבל, ירושלים.",
            "מרגליות, הלכות ארץ-ישראל – מרגליות, מ', תשל\"ד, הלכות ארץ-ישראל מן הגניזה, ירושלים.",
            "משנה שלמה, מהדורת ורטהימר, ש\"א, ירושלים, תשנ\"ב.",
            "נאה, פרשת העיבור – נאה, ש', תשנ\"ט, \"עוד על 'פרשת העיבור' \", בתוך: תבורי, י' (עורך), מקומרן עד קהיר, ירושלים, עמ' קג-קכ.",
            "נוה, התפתחות הכתב – Naveh, J., 1970, \"The Development of the Aramaic Script\", Proceedings of the Israel Academy of Sciences and Humanities 5,1, Jerusalem.",
            "נוה, כתב – Naveh, J., 1971, \"Hebrew Texts in Aramaic Script in the Persian Period?\", BASOR, pp. 27-32.",
            "נוה, כתובות – נוה, א', תשל\"ז, על פסיפס ואבן, ירושלים.",
            "נוה, כתובת – Naveh, J., 1975, \"An Aramaic Inscription from El-Mal: a Survival of 'Seleucid Aramaic' Script\", Israel Exploration Journal 25, pp. 117-123.",
            "נוה, ללא שמות – נוה, י', תשמ\"ט, \"אנשים ללא שמות?\", ציון נד, עמ' 16-1‬.",
            "נוטלי וספראי, משלים – Notley, S.R. and Safrai, Z., 2012, Parables of the Sages, Jerusalem.",
            "ניומן, מעשים – ניומן, ה', תשמ\"ז, המעשים לבני ארץ-ישראל ורקעם ההיסטורי, עבודה לתואר שני, האוניברסיטה העברית, ירושלים.",
            "נעם, מגילת תענית – נעם, ו', תשס\"ד, מגילת תענית – הנוסחים, פשרם ותולדותיהם, ירושלים.",
            "סדר עולם רבה, מהדורת רטנר, ב', ניו יורק, תשכ\"ו.",
            "סדר רב עמרם גאון, מהדורת גולדשמידט, ד', ירושלים, תשל\"ב.",
            "סולה פול, קדיש – Sola Pool, D., 1964, The Kaddish, London.",
            "סוקניק, קתדרא – סוקניק, א\"ל, תר\"צ, \"קתדרא דמשה שבבתי הכנסת העתיקים\", תרביץ א, עמ' 151-145.",
            "סטודניצקה, העיר האידאלית – Studniczka ,F. ,1898,Die Siegesgoettin: Entwurf der Geschichte einer antiken Idealgestalt, Leipzig.",
            "סטלאו, על הארץ תישן –Satlow, M.M., 2003, \"And on the Earth you shall Sleep: Talmud Torah and Rabbinic Asceticism\", Journal of Religion 83, pp. 204-225.",
            "סירליאון (שירליאון, סיריליאו) רבינו שלמה, תלמוד ירושלמי סדר זרעים, מהדורת הלוי, ח\"י, ירושלים, תשי\"ד-תשכ\"ז.",
            "ספק, העיר הבבלית – Spek, van der, R.J., 1987, \"The Babylonian City\", in: Kuhrt, A. and Sherwin-White, S. (eds.), Hellenism in the East, London, pp. 57-74.",
            "ספק, השלטון – Spek, van der, R.J., 1986, Grondbezit in Het Seleucidische Rijk, Amsterdam.",
            "ספר האשכול, מהדורת אלבק, ח', ירושלים, תשד\"ם; מהדורת אויערבך, צ\"ב, האלברשטאט, תרכ\"ו. ",
            "ספר הישר, רבנו תם, מהדורת דן, י', ירושלים, תשמ\"ו, מבוססת על הדפוס הראשון, ונציה, שפ\"ה; מהדורת ראזענטהאל, ש\"פ, ד\"צ, ירושלים, תשנ\"ג.",
            "ספר המקצועות, מהדורת אסף, ש', ירושלים, תש\"ז.",
            "ספר העתים, יהודה בן ברזילי הברצלוני, מהדורת זלוטניק, י\"ל, ירושלים, תש\"ה.",
            "ספר הפרדס, מהדורת עהרענרייך, ח\"י, ניו יורק, תשי\"ט.",
            "ספר הרוקח, רבי אליעזר מגרמייזא, קרימונה, שי\"ז.",
            "ספר יראים השלם, רבי אליעזר ממיץ, מהדורת גולדבלום-שיף, וילנא, תרנ\"ב-תרס\"ב; ד\"צ, ירושלים, תשנ\"ה.",
            "ספר מגן אבות על מסכת אבות, שמשון בר צמח דוראן, מהדורת ירושלים, תשמ\"ו. ",
            "ספר ערוגת הבושם, רבי אברהם ב\"ר עזריאל, מהדורת אורבך, א\"א, ירושלים, תרצ\"ח ואילך.",
            "ספר פתרון תורה, (המחבר אינו ידוע), מהדורת אורבך, א\"א, ירושלים, תשל\"ח.",
            "ספר ראבי\"ה, רבי אליעזר ברבי יואל הלוי, מהדורת אפטוביצר, א', ירושלים, תשכ\"ד.",
            "ספר שני לוחות הברית, רבי ישעיה הורוויץ, פיורדא, תקכ\"ד; ירושלים, תשנ\"ג.",
            "ספראי, בחינות חדשות – ספראי, ש', תש\"ל, לבעית מעמדו ומעשיו של רבן יוחנן בן זכאי לאחר החורבן, ספר זיכרון לגדליהו אלון, תל אביב, עמ' 226-203 (= בימי הבית, עמ' 364-341).",
            "ספראי, בימי הבית – ספראי, ש', תשנ\"ד, בימי הבית ובימי המשנה, א-ב, ירושלים.",
            "ספראי, בני רכב – ספראי, ז', תשל\"ט, \"בני רכב, האיסיים ורעיון ההליכה למדבר בדברי חז\"ל\", בר אילן טז-יז, עמ' 58-37.",
            "ספראי, בשלהי – ספראי, ש', תשמ\"ג, בשלהי הבית השני ובתקופת המשנה, ירושלים.",
            "ספראי, גבוה מעל גבוה – ספראי, ז', תש\"ס, \" 'גבוה מעל גבוה – וגבוהים מעליהם', חכמים ומערכות המשפט בתקופת התלמוד\", בתוך: שגיא, א' ואחרים (עורכים), יהדות פנים וחוץ – דיאלוג בין שני עולמות, ירושלים, עמ' 234-219.",
            "ספראי, דרך ארץ – ספראי, ש', תשנ\"א, \"מובנו של המונח 'דרך ארץ' \", תרביץ ס, עמ' 162-147.",
            "ספראי, הכלכלה – Safrai, Z., 1994, The Economy of Roman Palestine, London.",
            "ספראי, הכרעה כבית הלל – ספראי, ש', תשנ\"ד, \"הכרעה כבית הלל\", בתוך: ספראי, בימי הבית, א, עמ' 405-382.",
            "ספראי, הלכה למשה מסיני – ספראי, ש', תש\"ן, \"הלכה למשה מסיני, היסטוריה או תיאולוגיה?\", בתוך: זוסמן, י' ורוזנטל, ד' (עורכים), מחקרי תלמוד, ירושלים, עמ' 38-11 (= בימי הבית, עמ' 578-548).",
            "ספראי, הלל – Safrai, S., 1997, \"The Sayings of Hillel: their Transmission and Reinterpretation\", in: Charlesworth, J.H. (ed.), Hillel and Jesus, Minneapolis, pp. 321-334.",
            "ספראי, העיר היהודית – ספראי, ש', \"העיר היהודית\", בתוך: ספראי, בימי הבית, עמ' 478-469.",
            "ספראי, הקהילה – ספראי, ז', תשנ\"ה, הקהילה היהודית בארץ-ישראל בתקופת המשנה והתלמוד, ירושלים.",
            "ספראי, חכמים ונשיאות – ספראי, ז', תש\"ע, \"נתנו כבוד לבית הזה – חכמים ונשיאות, חכמים במערך הפוליטי בתקופת המשנה והתלמוד\", בתוך: הלינגר, מ' (עורך), המסורת הפוליטית היהודית לדורותיה, רמת גן, עמ' 82-43.",
            "ספראי, חסידות – ספראי, ש', תשל\"ג, \"משנת חסידים בספרות התנאים\", בתוך: והנה אין יוסף, קובץ לזכרו של יוסף אמוראי (ללא שם עורך), תל אביב, עמ' 152-136.",
            "ספראי, חסידים – ספראי, ש', תשמ\"ה, \"חסידים ואנשי מעשה\", ציון נ, עמ' 154-133 (= בימי הבית, עמ' 518–539).",
            "ספראי, ירושלים – ספראי, ש', 1999, \"היהודים בירושלים בתקופה הרומית\", בתוך: צפריר, י' וספראי, ש' (עורכים), ספר ירושלים התקופה הרומית והביזאנטית, ירושלים, עמ' 26-24.",
            "ספראי, מקומות קודש – ספראי, ז', תשמ\"ז, \"קברי צדיקים ומקומות קדושים במסורת היהודית\", בתוך: זאבי, ר' (עורך), ספר זאב וילנאי ב, עמ' 313-303.",
            "ספראי, משנת חסידים – ספראי, ש', תשל\"ג, \"משנת חסידים בספרות התנאים\", בתוך: והנה אין יוסף, קובץ לזכרו של יוסף אמוראי (ללא שם עורך), תל אביב, עמ' 152-136 (= בימי הבית, עמ' 517-501).",
            "ספראי, נשים – ספראי, ש', תשנ\"ה, \"מחויבותן של נשים במצוות במשנתם של התנאים\", ספר בר אילן כו-כז, עמ' 236-227.",
            "ספראי, עקיבא – ספראי, ש', תשל\"א, ר' עקיבא בן יוסף, ירושלים.",
            "ספראי, צדק – ספראי, ז', תש\"ע, \"הרהורים על צדק אלוהי, צדק חברתי ומשפט (הלכה) בתקופת המשנה והתלמוד\", בתוך: שטרן, י\"צ (עורך), צדק שלי, צדק שלך – צדק בין תרבויות, ירושלים, עמ' 40-13.",
            "ספראי, קהלא קדישא – ספראי, ש', תשי\"ז, \"קהלא קדישא דבירושלם\", ציון כב, עמ' 193-183 (= בימי הבית, עמ' 181-171).",
            "ספראי, קידוש ה' – ספראי, ש', תשנ\"ד, \"קידוש ה' בתורתם של תנאים\", בתוך: ספראי, בימי הבית, עמ' 420-406.",
            "ספראי, רוב המעשה – ספראי, ש', תשמ\"ד, \"והכל לפי רוב המעשה\", תרביץ נג, עמ' 40-33. ",
            "ספראי וספראי, גיוס – Safrai, Z. and Safrai, Ch., 1994, \"How People were Recruited into Rabbinic Circles – Sociological Aspects\", Proceedings of the Eleventh World Congress of Jewish Studies, Jerusalem, pp. 25-32.",
            "ספראי וספראי, הגדת חז\"ל – ספראי, ש' וספראי, ז', תשנ\"ח, הגדת חז\"ל, ירושלים. ",
            "ספראי וספראי, חכמים והקהילה – ספראי, ח' וספראי, ז', \"חכמים במאבק על הנהגת הקהל\", בתוך: ספראי, ז' ושגיא, א' (עורכים), בין סמכות לאוטונומיה במסורת ישראל, תל אביב, עמ' 280-261.",
            "ספראי וספראי, חסידים – Safrai, Ch. and Safrai, Z., 2004, Rabbinic Holy Men, in: Poorthuis, M. and Schwartz, J. (eds.), Saints and Role Models in Judaism and Christianity, Leiden, pp. 59-78.",
            "ספראי וספראי, צירוף – Safrai, Ch. and Safrai, Z., 1994, \"Rabbinic Recruitment Policy in the mishnaic and talmudic Period : a Sociological Inquiry into Rabbinic Society\", Proceedings of the Eleventh World Congress of Jewish Studies, Jerusalem, pp. 333-340. ",
            "ספראי וספראי, תפקידי ציבור – ספראי, ח' וספראי, ז', תהליך השתלטותם של חכמים על מעמדות ציבוריים, ספר הזיכרון לאברהם כשר, בדפוס.",
            "ספראי וספראי, תרבות המחלוקת – ספראי, ז' וספראי, ח', תשס\"ב, \"תרבות המחלוקת\", בתוך: שגיא, א' (עורך), תרבות יהודית בעין הסערה – ספר היובל לי' אחיטוב, עין צורים, עמ' 346-326.",
            "ספרי במדבר, מהדורת האראוויטץ, ח\"ש, לייפציג, תרע\"ז.",
            "ספרי דברים, מהדורת פינקלשטין, א\"א, ברלין, ת\"ש. ",
            "ספרי זוטא, מהדורת האראוויטץ, ח\"ש, לייפציג, תרע\"ז.",
            "ספרי זוטא לדברים, מהדורת כהנא, מ\"י, ירושלים, תשס\"ג.",
            "ספרים חיצוניים, מהדורת כהנא, א', ירושלים, תש\"ל. ",
            "סקרבורו, רפואה רומית – Scarborough, J., 1993, \"Roman Medicine to Galen\", ANRW 37.1b, pp. 1-48.",
            "ערוך השלם, רבי נתן ברבי יחיאל מרומי, מהדורת קאהוט, ח\"י, תל אביב, תש\"ל. ",
            "פוקס, מהפכנים – פוקס, מ\"צ, תשנ\"ד, \"תשובות לשני מהפכנים\", סיני נז, עמ' קסד-קע.",
            "פירוש הגאונים לסדר טהרות, מהדורת אפשטיין, י\"נ, ברלין, תרפ\"א-תרפ\"ד.",
            "פירוש רבינו עובדיה מברטנורא, נדפס במשניות דפוס וילנא, דפוס צילום, תשל\"ד ומהדורות רבות נוספות.",
            "פלג, מקדש – פלג, י', תש\"ע, \"האם שוקמו שערי הר הבית במאה השנייה?\", חידושים בחקר ירושלים, טו, עמ' 212-187.",
            "פלוסר, ברכת המינים – פלוסר, ד', תשנ\"ב, \" 'מקצת מעשי התורה' וברכת המינים\", תרביץ סא, עמ' 374-333.",
            "פלוסר, דרך הישר – פלוסר, ד', תשס\"ב, \"איזוהי דרך הישר שיבור לו האדם (אבות ב, א)\", בתוך: הנ\"ל, יהדות בית שני, ירושלים, עמ' 178-165. ",
            "פלוסר, משלים – פלוסר, ד', תשל\"ט, \"משלי ישו והמשלים בספרות חז\"ל\", בתוך: הנ\"ל, היהדות ומקורות הנצרות, ירושלים, עמ' 209-150.",
            "פלוסר, פשר ישעיהו – פלוסר, ד', תשכ\"ז, \"פשר ישעיהו ורעיון י\"ב השליחים בראשית הנצרות\", ארץ ישראל יב, עמ' 62-52; הנ\"ל, תשל\"ט, היהדות ומקורות הנצרות, ירושלים, עמ' 304-283.",
            "פליישר, תפילות – פליישר, ע', תש\"ן, \"לקדמוניות תפילת החובה בישראל\", תרביץ נט, עמ' 441-397.",
            "פליקס, שביעית – פליקס, י', תש\"מ-תשמ\"ז, תלמוד ירושלמי מסכת שביעית א-ב, ירושלים.",
            "פנטל, סימפוזיון - Pantel, P.S., 1992, La cité au banquet, Rome, fig. 6. ",
            "פסיקתא דרב כהנא, מהדורת מנדלבוים, ד', ניו יורק, תשכ\"ב.",
            "פסיקתא זוטרתי (לקח טוב), מהדורת בובר, ש', וילנא, תרמ\"ד.",
            "פסיקתא רבתי, מהדורת איש שלום, מ', וינה, תר\"מ.",
            "פרדה, אסקטיזם – Fraade, S., 1986, \"Ascetical Aspects of Ancient Judaism\", in: Green, A. (ed.),   World Spirituality: An Encyclopedic History of the Religious Quest 13, New York, pp. 188-253.",
            "פריצול, פירושי רבינו אברהם פריצול – כשר, מ\"ש ובלכרוביץ, י\"י, תשכ\"ט, פירושי רבינו אברהם פריצול, ירושלים.",
            "צרפתי, אבות – צרפתי, גב\"ע, תשס\"ה, \"הערות על ארבע הלכות של מסכת אבות\", מחקרי תלמוד ג, עמ' 702-694.",
            "צרפתי, כלשון עמי – צרפתי, גב\"ע, תשנ\"ז, כלשון עמי, עיונים בלשון העברית, ירושלים.",
            "קדמוניות היהודים, יוספוס פלביוס, מהדורת שליט, א', ירושלים - תל אביב, תשכ\"ז.",
            "קדמוניות המקרא, הספרים החיצוניים, מהדורת הרטום, א\"ש, תל אביב, תשכ\"ט.",
            "קול הרמ\"ז, פירוש הרמ\"ז על המשניות (ר' משה זכותא), ירושלים, תשנ\"ט. ",
            "קוסובסקי, מתורגמן – קוסובסקי, מ', תשי\"ט, \"המתורגמן בדרשה הצבורית בבית-הכנסת\", סיני מה, עמ' רלג-רמג.",
            "קוק, קרנות – קוק, א\"י הכהן (הרב), תרפ\"ב, \"קרו\"ת\", גנזי קדם א, עמ' 109-108. ",
            "קיסטר, אבות דרבי נתן – קיסטר, מ', 1993, אבות דר' נתן: עיונים בבעיות נוסח, עריכה ופרשנות, ירושלים.",
            "קלונר, בית דוד - Kloner A., 1976, \"A Burial-Cave of the Second Temple Period at Giv'at .Hamivtar\", in: Yadin, Y. (ed.), Jerusalem Revealed, Jerusalem, pp. 69-70",
            "קלמין, אמוראים – Kalmin, R., 1994, Stories, Authors and Editors in Rabbinic Babylonia, Atlanta.",
            "קנדין ופריס, ריטואל – Kannadine, D. and Price, S. (eds.), 1987, Ritual of Royalty, London.",
            "קרויס, מילון – Krauss, S., 1899, Griechische und Lateinische Lehnwörter im Talmud, Midrasch und Targum, Budapest.",
            "קרוסן, משל – Crossan, J.D., 1994, In Parables: The Challenge of the Historical Jesus, New York.",
            "קרנוס, אינדיבידואליזם – Chernus, I., 1981, \"Individual and Community in the Redaction of the Hekhalot Literature\", HUCA 52, pp. 253-274.",
            "רבינוביץ, דקדוקי סופרים – רבינוביץ, רנ\"נ, תש\"כ, דקדוקי סופרים, ירושלים.",
            "רבינוביץ, שערי תורת ארץ ישראל – רבינוביץ, ז\"ו, ת\"ש, שערי תורת ארץ ישראל, ירושלים.",
            "רבינוביץ, שערי תורת בבל – רבינוביץ, ז\"ו, תשכ\"א, שערי תורת בבל, ירושלים.",
            "רגב, תפילה – רגב, א', תשס\"ה, \"בית המקדש כערש תפילת הקבע בישראל: גורמים ותהליכים בהתפתחות התפילה בימי הבית השני\", ציון ע, עמ' 29-5.",
            "רובין, מושך בערלתו – רובין, נ', תשמ\"ט, \"משיכת ערלה ותקנת הפריעה\", ציון נד, עמ' 117-105.",
            "רוזנברג, העתיד – רוזנברג, ש', תשס\"ה, \"העתיד: צפייה ורשות\", אדרעי, א' ואחרים (עורכים), מחקרים בתלמוד ובמדרש, ספר זיכרון לתרצה ליפשיץ, ירושלים, עמ' 555-539. ",
            "רוזנטל, כתובת – רוזנטל, א\"ש, 1974, \"הכתובת מגבעת המבתר\", בתוך: רוזנטל, א\"ש (עורך), פרקים, ספר השנה של מכון שוקן ב, עמ' 373-335.",
            "רוזן-צבי, טקס – רוזן-צבי, י', תשס\"ד, טקס הסוטה בספרות התנאית: עיונים טקסטואליים ותיאורטיים, עבודת דוקטור, תל אביב.",
            "רוסטובצ'ב, אנגריה – Rostovtzeff, M., 1906, \"Angariae\", Klio 6, pp. 249-258.",
            "רוסטובצ'ב, כלכלה – Rostovtzeff, M., 1957, The Social and Economic History of the Roman Empire, Oxford.",
            "רוסטובצ'ב, סינטליה – Rostovtzeff, M., 1918, \"Synteleia tironon\", JRS 8, pp. 26-33.",
            "רות רבה, מהדורת לרנר, מ\"ב, תשל\"א, עבודת דוקטור, האוניברסיטה העברית, ירושלים.",
            "ריטב\"א, חדושים למסכת שבת, מהדורת גולדשטיין, מ', ירושלים, תש\"ן.",
            "ריינך, תמונות – Reinach, S., 1912, Répertoire de Reliefs Grecs et Romains, II, Paris.",
            "ר\"ן בפירושו לרי\"ף, הודפס בתלמוד ש\"ס וילנא.",
            "רשב\"א, חדושים למסכת מגילה, מהדורת דימיטרובסקי, ח\"ז, נויארק, תשט\"ז.",
            "שאגת אריה, שו\"ת אריה בן אשר ממץ, ירושלים, תש\"ך.",
            "שאילתות דרב אחאי גאון, מהדורת מירסקי, א', ירושלים, תשכ\"א-תשל\"ז.",
            "שביב, אבות – שביב, י', תשס\"ו, בדרך אבות: עיונים במסכת אבות, אלון שבות.",
            "שבלי הלקט, מהדורת באבר, ש', וילנא, תרמ\"ו.",
            "שוובה, מכתבים – שוובה, מ', תר\"צ, \"מכתבי ליבניוס אל הנשיא בארץ ישראל\", תרביץ א ב, עמ' 110-85.",
            "שוורץ, מקבים – שוורץ, ד', תשס\"ה, ספר מקבים ב, ירושלים.",
            "שטרן, ייחוס – Stern, S., 1994, \"Attribution and Authorship in the Babylonian Talmud\", JJS 45, pp. 28-51.",
            "שיפמן, חדייב – שיפמן, י', תשמ\"ג, \"גיור בכתבי יוסף בן מתתיהו איזאטס מחדייב לאור ההלכה\", בתוך: רפפורט, א' (עורך), יוסף בן מתתיהו היסטוריון של ארץ-ישראל, ירושלים, עמ' 265-247.",
            "שכטר, קטעי גניזה – Schechter, S.,1898, \"Genizah Fragments\", JQR X, p. 636.",
            "שמש וורמן, נסתרות – שמש', א' וורמן, כ', תשנ\"ז, \"הנסתרות וגילוים\", תרביץ סו, עמ' 482-471.",
            "שמש ומאק, מנשה – שמש, א' ומאק, ח', תשס\"ד, \"מה גילה מנשה בן חזקיה בתורה? על שרידי הלכה צדוקית-כיתתית בספרות חז\"ל\", מגילות ב, עמ' 103-91.‬",
            "שנאן, אבות – שנאן, א', תשס\"ט, פרקי אבות: פירוש ישראלי חדש, ירושלים. ",
            "שערי צדק, מהדורת מודעי, נ', שאלוניקי, תקנ\"ב.",
            "שערי תשובה, מהדורת הירש, י\"מ, לייפציג, תרפ\"ח. ",
            "שפרבר, הקרקע – Sperber, D., 1978, Roman Palestine 200-400: The Land Crisis and Change in Agrarian Society as Reflected in Rabbinic Sources, Ramat Gan.",
            "שפרבר, תרבות חומרית – שפרבר, ד', תשנ\"ד, תרבות חומרית בארץ-ישראל בימי התלמוד, רמת גן.",
            "שרביט, אבות – שרביט, ש', תשס\"ד, מסכת אבות לדורותיה, ירושלים.",
            "שרביט, פירוש – שרביט, ש', תשס\"ו, לשונה וסגנונה של מסכת אבות לדורותיה, באר שבע.",
            "שרידי ירושלמי – ראו גינצבורג, שרידי ירושלמי.",
            "שרמר, גיל הנישואין – שרמר, ע', תשנ\"ח, \" 'בן שמונה עשרה לחופה'? גיל הנשואים של יהודי ארץ ישראל בתקופת הבית השני, המשנה והתלמוד\", בתוך: ברטל, י' וגפני, י' (עורכים), ירושלים, עמ' 70-43.",
            "שרמר, זכר ונקבה – שרמר, ע', תשס\"ד, זכר ונקבה בראם: הנישואים בשלהי ימי הבית השני ובתקופת המשנה והתלמוד, ירושלים.",
            "תבורי, סעודת פסח – תבורי, י', תשמ\"א, \"לאופיה של סעודת פסח\", בר-אילן יח-יט, עמ' 78-68.",
            "תבורי, פסח דורות – תבורי, י', תשנ\"ז, פסח דורות, ירושלים.",
            "תוספות יום טוב, נדפס במשניות דפוס וילנא, ד\"צ תשל\"ד, ובמהדורות רבות נוספות.",
            "תוספות רי\"ד, מהדורת נטאנאהן, יש\"ה, ירושלים, תשל\"ד. ",
            "תורתן של ראשונים, מהדורת הורוויץ, ח\"מ, פראנקפורט ע\"מ, תרמ\"ב.",
            "תנא דבי אליהו, מהדורת איש שלום, מ', וינה, 1904.",
            "תניא רבתי, מהדורת הורביץ, ש', וארשה, 1879.",
            "תרגום השבעים – Rahlfs, H. (ed.), Septuaginta, 1935, Stuttgart.",
            "תרגום יונתן לנביאים, מהדורת רידר, מ', ירושלים, תשמ\"ד; מהדורת גינזבורגר, מ', ברלין, תרס\"ב. ",
            "תרגום יונתן לנביאים, מהדורת שפרבר, א', ליידן, 1959 ואילך; לנביאים וכתובים: כתבי הקדש בארמית, ליידן.",
            "תרגום ניאופיטי – Diez-Macho, A., 1968-1979, Targum Palestinese I-IV, Madrid.",
            "תשובות אנשי ארץ-ישראל – בתוך: לוין, ב\"מ (עורך), תר\"צ, גנזי קדם, מאסף מדעי לתקופת הגאונים וספרותם, ד, חיפה, עמ' 50.",
            "תשובות גאונים מזרח ומערב, מילר, י', ברלין, תרמ\"ח.",
            "תשובות גאונים קדמונים, קאסעל, ד', ברלין, תר\"ח.",
            "תשובות הגאונים אסף – אסף, ש', תרפ\"ט, תשובות הגאונים, ירושלים.",
            "תשובות הגאונים החדשות – עמנואל, ש', תשנ\"ה, תשובות הגאונים החדשות, ירושלים.",
            "תשובות הגאונים הקצרות – רבינוביץ, מ\"א, תש\"כ, שאלות ותשובות הגאונים, ירושלים.",
            "תשובות הגאונים הרכבי – הרכבי, א\"א, תרמ\"ז, זכרון לראשונים וגם לאחרונים, ברלין.",
            "תשובות הגאונים מוסאפיה – מוסאפיה, י', תרכ\"ד, תשובות הגאונים, ליק.",
            "תשובות הגאונים קורונל – קורונל, נ\"נ, תרל\"א, תשובות הגאונים, וויען.",
            "תשובות הגאונים שערי צדק – ראו שערי צדק.",
            "תשובות הרמב\"ם, מהדורת בלאו, י', א-ד, ירושלים, תשי\"ח-תשמ\"ו.",
            "תשובות מהרי\"ץ גיאת, הוצאת באמבערגער, פירטה, תרכ\"א-תרכ\"ה.",
            "תשובות רב נטרונאי בר הילאי גאון, מהדורת ברודי, י', ירושלים, תשנ\"ד.",
            "תשובות רב שר שלום, מהדורת וינברג, ר\"ש, ירושלים, תשל\"ו."
        ]
    },
    "schema": {
        "heTitle": "משנת ארץ ישראל על משנה אבות",
        "enTitle": "Mishnat Eretz Yisrael on Pirkei Avot",
        "key": "Mishnat Eretz Yisrael on Pirkei Avot",
        "nodes": [
            {
                "heTitle": "הקדמה",
                "enTitle": "Introduction"
            },
            {
                "heTitle": "מבוא",
                "enTitle": "Preface"
            },
            {
                "heTitle": "",
                "enTitle": ""
            },
            {
                "heTitle": "ביבליוגרפיה",
                "enTitle": "Bibliography"
            }
        ]
    }
}