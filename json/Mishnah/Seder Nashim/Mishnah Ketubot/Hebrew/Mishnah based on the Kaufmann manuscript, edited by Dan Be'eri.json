{
    "language": "he",
    "title": "Mishnah Ketubot",
    "versionSource": "https://archive.org/details/MishnaCorrectedKaufman00WHOLE",
    "versionTitle": "Mishnah based on the Kaufmann manuscript, edited by Dan Be'eri",
    "status": "locked",
    "license": "PD",
    "digitizedBySefaria": true,
    "actualLanguage": "he",
    "languageFamilyName": "hebrew",
    "isSource": true,
    "isPrimary": true,
    "direction": "rtl",
    "heTitle": "משנה כתובות",
    "categories": [
        "Mishnah",
        "Seder Nashim"
    ],
    "text": [
        [
            "<small>א</small>\nבְּתוּלָה נִשֵּׂאת בַּיּוֹם הָרְבִיעִי, \nוְאַלְמָנָה בַיּוֹם הַחֲמִישִׁי, \nשֶׁפְּעָמַיִם בַּשַּׁבָּת בָּתֵּי דִינִין יוֹשְׁבִין בָּעֲיָרוֹת, \nבַּיּוֹם הַשֵּׁנִי וּבַיּוֹם הַחֲמִישִׁי, \nשֶׁאִם הָיָה לוֹ טַעֲנַת בְּתוּלִים, \nהָיָה מַשְׁכִּים לְבֵית דִּין. \n",
            "<small>ב</small>\nבְּתוּלָה כְתֻבָּתָהּ מָאתַיִם, \nוְאַלְמָנָה מָנֶה.  \nבְּתוּלָה אַלְמָנָה, גְּרוּשָׁה וַחֲלוּצָה מִן הָאֵרוּסִין, \nכְּתֻבָּתָם מָאתַיִם, וְיֵשׁ לָהֶם טַעֲנַת בְּתוּלִים.  \nהַגִּיּוֹרֶת וְהַשְּׁבוּיָה וְהַשִּׁפְחָה, \nשֶׁנִּפְדּוּ אוֹ שֶׁנִּתְגַּיְּרוּ אוֹ שֶׁנִּשְׁתַּחְרְרוּ \nפְּחוּתוֹת מִבְּנוֹת שָׁלוֹשׁ שָׁנִים וְיוֹם אֶחָד, \nכְּתֻבָּתָם מָאתַיִם, וְיֵשׁ לָהֶם טַעֲנַת בְּתוּלִים. \n",
            "<small>ג</small>\nהַגָּדוֹל שֶׁבָּא עַל הַקְּטַנָּה, \nוְהַקָּטָן שֶׁבָּא עַל הַגְּדוֹלָה, וּמֻכַּת עֵץ, \nכְּתֻבָּתָן מָאתַיִם.  \nדִּבְרֵי רְבִּי מֵאִיר.  \nוַחֲכָמִים אוֹמְרִים: \nמֻכַּת עֵץ, כְּתֻבָּתָהּ מָנֶה. \n",
            "<small>ד</small>\nבְּתוּלָה אַלְמָנָה, גְּרוּשָׁה וַחֲלוּצָה מִן הַנִּשּׂוּאִין, \nכְּתֻבָּתָן מָנֶה, וְאֵין לָהֶן טַעֲנַת בְּתוּלִים.  \nהַגִּיּוֹרֶת וְהַשְּׁבוּיָה וְהַשִּׁפְחָה, \nשֶׁנִּפְדּוּ אוֹ שֶׁנִּתְגַּיְּרוּ אוֹ שֶׁנִּשְׁתַּחְרְרוּ \nיְתֵרוֹת עַל בְּנוֹת שָׁלוֹשׁ שָׁנִים וְיוֹם אֶחָד, \nכְּתֻבָּתָן מָנֶה, וְאֵין לָהֶן טַעֲנַת בְּתוּלִים. \n",
            "<small>ה</small>\nהָאוֹכֵל אֵצֶל חָמִיו בִּיהוּדָה שֶׁלֹּא בְעֵדִים, \nאֵינוּ יָכוֹל לִטְעוֹן טַעֲנַת בְּתוּלִים, \nמִפְּנֵי שֶׁהוּא מִתְיַחֵד עִמָּהּ.  \nאֶחָד אַלְמְנוֹת יִשְׂרָאֵל וְאֶחָד אַלְמְנוֹת כֹּהֲנִים, \nכְּתֻבָּתָן מָנֶה.  \nבֵּית דִּין שֶׁלַּכֹּהֲנִים \nהָיוּ גוֹבִין לִבְתוּלָה אַרְבַּע מֵאוֹת זוּז, \nוְלֹא מֵחוּ בְיָדָם חֲכָמִים.  \n",
            "<small>ו</small>\nהַנּוֹשֵׂא אֶת הָאִשָּׁה וְלֹא מָצָא לָהּ בְּתוּלִים, \nהִיא אוֹמֶרֶת: \n'מִשֶּׁאֵרַסְתַּנִי נֶאֱנַסְתִּי, וְנִסְתַּחֲפָה שָׂדָךְ.' \nוְהוּא אוֹמֵר: \n'לֹא כִי, אֶלָּא עַד שֶׁלֹּא אֵרַסְתִּיךְ, \nוְהָיָה מַקָּחִי מַקַּח טָעוּת.' \nרַבָּן גַּמְלִיאֵל וּרְבִּי אֱלִיעֶזֶר אוֹמְרִים: \nנֶאֱמֶנֶת.  \nוּרְבִּי יְהוֹשֻׁעַ אוֹמֵר: \nאֵינָה נֶאֱמֶנֶת, וְלֹא מִפִּיהָ אָנוּ חַיִּים! \nאֶלָּא הֲרֵי זוֹ בְחֶזְקַת בְּעוּלָה עַד שֶׁלֹּא תִתְאָרֵס, \nהִטְעַתּוּ, \nעַד שֶׁתָּבִיא רְאָיָה לִדְבָרֶיהָ. \n",
            "<small>ז</small>\nהִיא אוֹמֶרֶת 'מֻכַּת עֵץ אָנִי', \nוְהוּא אוֹמֵר 'לֹא כִי, אֶלָּא דְרוּסַת אִישׁ אַתְּ', \nרַבָּן גַּמְלִיאֵל וּרְבִּי אֱלִיעֶזֶר אוֹמְרִים: \nנֶאֱמֶנֶת.  \nוּרְבִּי יְהוֹשֻׁעַ אוֹמֵר: \nלֹא מִפִּיהָ אָנוּ חַיִּים! \nאֶלָּא הֲרֵי זוֹ בְחֶזְקַת דְּרוּסַת אִישׁ, \nעַד שֶׁתָּבִיא רְאָיָה לִדְבָרֶיהָ. \n",
            "<small>ח</small>\nרָאוּהָ מְדַבֶּרֶת עִם אֶחָד, אָמְרוּ לָהּ: \n'מַה טִּיבוֹ שֶׁלָּזֶה?' \n'אִישׁ פְּלוֹנִי, וְכֹהֵן הוּא', \nרַבָּן גַּמְלִיאֵל וּרְבִּי אֱלִיעֶזֶר אוֹמְרִים: \nנֶאֱמֶנֶת.  \nוּרְבִּי יְהוֹשֻׁעַ אוֹמֵר: \nלֹא מִפִּיהָ אָנוּ חַיִּים! \nאֶלָּא הֲרֵי זוֹ בְחֶזְקַת בְּעוּלָה לַמַּמְזֵר וְלַנָּתִין, \nעַד שֶׁתָּבִיא רְאָיָה לִדְבָרֶיהָ. \n",
            "<small>ט</small>\nהָיְתָה מְעֻבֶּרֶת, \n'מַה טִּיבוֹ שֶׁלָּעֹבֶר הַזֶּה?' \n'מֵאִישׁ פְּלוֹנִי, וְכֹהֵן הוּא.' \nרַבָּן גַּמְלִיאֵל וּרְבִּי אֱלִיעֶזֶר אוֹמְרִים: \nנֶאֱמֶנֶת.  \nוּרְבִּי יְהוֹשֻׁעַ אוֹמֵר: \nלֹא מִפִּיהָ אָנוּ חַיִּים! \nאֶלָּא הֲרֵי זוֹ בְחֶזְקַת מְעֻבֶּרֶת מִנָּתִין וּמַמְזֵר, \nעַד שֶׁתָּבִיא רְאָיָה לִדְבָרֶיהָ. \n",
            "<small>י</small>\nאָמַר רְבִּי יוֹסֵה: \nמַעֲשֶׂה בְתִינוֹקֶת שֶׁיָּרְדָה לְמַלֹּאת מִן הָעַיִן, \nוְנֶאֱנָסָה.  \nאָמַר רְבִּי יוֹחָנָן בֶּן נוּרִי: \nאִם רֹב הָעִיר מַשִּׂיאִין לִכְהֻנָּה, \nהֲרֵי זוֹ תִנָּשֵׂא לִכְהֻנָּה. \n\n\n\n"
        ],
        [
            "<small>א</small>\nהָאִשָּׁה שֶׁנִּתְאַלְמְנָה אוֹ שֶׁנִּתְגָּרְשָׁה, \nהִיא אוֹמֶרֶת 'בְּתוּלָה נִשֵּׂאתִי', \nוְהוּא אוֹמֵר 'לֹא כִי, אֶלָּא אַלְמָנָה נְשָׂאתִיךְ'. \nאִם יֵשׁ עֵדִים שֶׁיָּצַאת בְּהֵינוּמָא, וְרֹאשָׁהּ פָּרוּעַ, \nכְּתֻבָּתָהּ מָאתַיִם.  \nרְבִּי יוֹחָנָן בֶּן בְּרוֹקָה אוֹמֵר: \nאַף חִלּוּק קָלִיּוֹת רְאָיָה. \n",
            "<small>ב</small>\nמוֹדֶה רְבִּי יְהוֹשֻׁעַ בְּאוֹמֵר לַחֲבֵרוֹ: \n'שָׂדֶה זֶה, שֶׁלְּאָבִיךָ הָיַת, וּלְקַחְתִּיהָ מִמֶּנּוּ', \nנֶאֱמָן, שֶׁהַפֶּה שֶׁאָסַר הוּא הַפֶּה שֶׁהִתִּיר.  \nאִם יֵשׁ עֵדִים שֶׁהִיא שֶׁלְּאָבִיו, \nוְהוּא אוֹמֵר 'לְקַחְתִּיהָ מִמֶּנּוּ', \nאֵינוּ נֶאֱמָן. \n",
            "<small>ג</small>\nהָעֵדִים שֶׁאָמְרוּ: \n'כְּתַב יָדֵינוּ הוּא זֶה, \nאֲבָל אֲנוּסִים הָיִינוּ, קְטַנִּים הָיִינוּ, פְּסוּלֵי עֵדוּת הָיִינוּ', \nהֲרֵי אֵלּוּ נֶאֱמָנִים.  \nאִם יֵשׁ עֵדִים שֶׁהוּא כְתַב יָדָן, \nאוֹ שֶׁהָיְתָה כְתַב יָדָן יוֹצֵא לְמָקוֹם אַחֵר, \nאֵינָן נֶאֱמָנִים. \n",
            "<small>ד</small>\nזֶה אוֹמֵר: \n'זֶה כְתַב יָדִי, וְזֶה כְתַב יָדוֹ שֶׁלַּחֲבֵרִי', \nוְזֶה אוֹמֵר: \n'זֶה כְתַב יָדִי, וְזֶה כְתַב יָדוֹ שֶׁלַּחֲבֵרִי', \nהֲרֵי אֵלּוּ נֶאֱמָנִים.  \nזֶה אוֹמֵר: \n'זֶה כְתַב יָדִי', \nוְזֶה אוֹמֵר: \n'זֶה כְתַב יָדִי', \nצְרִיכִים שֶׁיִּצְטָרֵף עִמָּהֶן אַחֵר.  \nדִּבְרֵי רְבִּי.  \nוַחֲכָמִים אוֹמְרִים: \nאֵינָן צְרִיכִים שֶׁיִּצְטָרֵף עִמָּהֶם אַחֵר, \nאֶלָּא נֶאֱמָן אָדָם לוֹמַר 'זֶה כְתַב יָדִי'. \n",
            "<small>ה</small>\nהָאִשָּׁה שֶׁאָמְרָה: \n'אֵשֶׁת אִישׁ הָיִיתִי, וּגְרוּשָׁה אָנִי', \nנֶאֱמֶנֶת, שֶׁהַפֶּה שֶׁאָסַר הוּא הַפֶּה שֶׁהִתִּיר.  \nאִם יֵשׁ עֵדִים שֶׁהִיא אֵשֶׁת אִישׁ, וְהִיא אוֹמֶרֶת: \n'גְּרוּשָׁה אֲנִי', \nאֵינָה נֶאֱמֶנֶת.  \n\n<small>ו</small>\nהָאִשָּׁה שֶׁאָמְרָה: \n'נִשְׁבֵּתִי, וּטְהוֹרָה אָנִי', \nנֶאֱמֶנֶת, שֶׁהַפֶּה שֶׁאָסַר הוּא הַפֶּה שֶׁהִתִּיר.  \nאִם יֵשׁ עֵדִים שֶׁנִּשְׁבֵּית, וְהִיא אוֹמֶרֶת: \n'טְהוֹרָה אָנִי', \nאֵינָה נֶאֱמֶנֶת.  \nאִם מִשֶּׁנִּשֵּׂאת בָּאוּ הָעֵדִים, \nהֲרֵי זוֹ לֹא תֵצֵא. \n",
            "<small>ז</small>\nשְׁתֵּי נָשִׁים שֶׁנִּשְׁבּוּ, \nזוֹ אוֹמֶרֶת: \n'נִשְׁבֵּתִי, וּטְהוֹרָה אָנִי', \nוְזוֹ אוֹמֶרֶת: \n'נִשְׁבֵּתִי, וּטְהוֹרָה אָנִי', \nאֵינָן נֶאֱמָנוֹת.  \nבִּזְמַן שֶׁהֵן מְעִידוֹת זוֹ אֶת זוֹ, \nהֲרֵי אֵלּוּ נֶאֱמָנוֹת. \n",
            "<small>ח</small>\nוְכֵן שְׁנֵי אֲנָשִׁים, \nזֶה אוֹמֵר 'כֹּהֵן אָנִי', \nוְזֶה אוֹמֵר 'כֹּהֵן אָנִי', \nאֵינָן נֶאֱמָנִין.  \nבִּזְמַן שֶׁהֵן מְעִידִין זֶה אֶת זֶה, \nהֲרֵי אֵלּוּ נֶאֱמָנִין. \n",
            "<small>ט</small>\nאָמַר רְבִּי יְהוּדָה: \nאֵין מַעֲלִין לִכְהֻנָּה עַל פִּי עֵד אֶחָד.  \nאָמַר רְבִּי אֶלְעָזָר: \nאֶמָּתַי? בִּמְקוֹם שֶׁיֵּשׁ לוֹ עוֹרְרִין.  \nאֲבָל בִּמְקוֹם שֶׁאֵין לוֹ עוֹרְרִין, \nמַעֲלִים לִכְהֻנָּה עַל פִּי עֵד אֶחָד.  \nרַבָּן שִׁמְעוֹן בֶּן גַּמְלִיאֵל אוֹמֵר, \nמִשֵּׁם שִׁמְעוֹן בֶּן הַסֶּגֶן: \nמַעֲלִים לִכְהֻנָּה עַל פִּי עֵד אֶחָד. \n",
            "<small>י</small>\nהָאִשָּׁה שֶׁנֶּחְבְּשָׁה בִידֵי גוֹיִם, \nעַל יְדֵי מָמוֹן, מֻתֶּרֶת לְבַעְלָהּ; \nוְעַל יְדֵי נְפָשׁוֹת, אֲסוּרָה.  \nוְכֵן עִיר שֶׁכְּבָשָׁהּ כַּרְקוֹם, \nכָּל כֹּהֲנוֹת שֶׁבְּתוֹכָהּ פְּסוּלוֹת.  \nוְאִם יֵשׁ לָהֶן עֵדִים, אֲפִלּוּ עֶבֶד, אֲפִלּוּ שִׁפְחָה, \nהֲרֵי אֵלּוּ נֶאֱמָנִין,  \nשֶׁאֵין אָדָם מֵעִיד עַל יְדֵי עַצְמוֹ.  \nאָמַר רְבִּי זְכַרְיָה בֶן הַקַּצָּב: \nהַמָּעוֹן הַזֶּה! לֹא זָזָה יָדָהּ מִתּוֹךְ יָדִי, \nמִשָּׁעָה שֶׁנִּכְנְסוּ גוֹיִם לִירוּשָׁלַיִם עַד שֶׁיָּצָאנוּ.  \nאָמְרוּ לוֹ: \nאֵין אָדָם מֵעִיד עַל יְדֵי עַצְמוֹ. \n",
            "<small>יא</small>\nוְאֵלּוּ נֶאֱמָנִים לְהָעִיד בְּגָדְלָן מַה שֶּׁרָאוּ בְקָטְנָן: \nנֶאֱמָן הוּא אָדָם לוֹמַר: \nזֶה כְתַב יָדוֹ שֶׁלְּאַבָּא, \nוְזֶה כְתַב יָדוֹ שֶׁלְּאָחִי; \nזָכוּר הָיִיתִי בְאֶשֶׁת אִישׁ פְּלוֹנִי, \nשֶׁיָּצַאת בְּהֵינוֹמָה וְרֹאשָׁהּ פָּרוּעַ; \nשֶׁהָיָה אִישׁ פְּלוֹנִי יוֹצֵא מִבֵּית הַסֵּפֶר לִטְבּוֹל, \n[לֹאכַל] בִּתְרוּמָתוֹ; &lt;יש מקום מגורד&gt;\nוְשֶׁהָיָה חוֹלֵק עִמָּנוּ עַל הַגֹּרֶן; \nוְשֶׁהַמָּקוֹם הַזֶּה בֵית פְּרַס הוּא; \nוְעַד כָּן הָיִינוּ בָאִים בַּשַּׁבָּת.  \nאֲבָל אֵינוּ אָדָם נֶאֱמָן לוֹמַר: \nדֶּרֶךְ הָיָה לְאִישׁ פְּלוֹנִי בַמָּקוֹם הַזֶּה, \nמַעֲמָד וּמִסְפֵּד הָיָה לְאִישׁ פְּלוֹנִי בַמָּקוֹם הַזֶּה. \n\n\n\n"
        ],
        [
            "<small>א</small>\nאֵלּוּ נְעָרוֹת שֶׁיֵּשׁ לָהֶם קְנָס: \nהַבָּא עַל הַמַּמְזֶרֶת, וְעַל הַנְּתִינָה, וְעַל הַכּוּתִית. \nהַבָּא עַל הַגִּיּוֹרֶת, וְעַל הַשְּׁבוּיָה, וְעַל הַשִּׁפְחָה, \nשֶׁנִּפְדּוּ אוֹ שֶׁנִּתְגַּיְּרוּ אוֹ שֶׁנִּשְׁתַּחְרְרוּ \nפְּחוּתוֹת מִבְּנוֹת שָׁלוֹשׁ שָׁנִים וְיוֹם אֶחָד. \nהַבָּא עַל אֲחוֹתוֹ, \nוְעַל אֲחוֹת אָבִיו, וְעַל אֲחוֹת אִמּוֹ, \nוְעַל אֲחוֹת אִשְׁתּוֹ, \nוְעַל אֵשֶׁת אָחִיו, וְעַל אֵשֶׁת אֲחִי אָבִיו, \nוְעַל הַנִּדָּה, \nיֵשׁ לָהֶן קְנָס. \nאַף עַל פִּי שֶׁהֵן בַּהִכָּרֵת, \nאֵין בָּהֶן מִיתַת בֵּית דִּין. \n",
            "<small>ב</small>\nוְאֵלּוּ שֶׁאֵין לָהֶם קְנָס: \nהַבָּא עַל הַגִּיּוֹרֶת, וְעַל הַשְּׁבוּיָה, וְעַל הַשִּׁפְחָה, \nשֶׁנִּפְדּוּ אוֹ שֶׁנִּתְגַּיְּרוּ אוֹ שֶׁנִּשְׁתַּחְרְרוּ \nיְתֵרוֹת עַל בְּנוֹת שָׁלוֹשׁ שָׁנִים וְיוֹם אֶחָד.  \nרְבִּי יְהוּדָה אוֹמֵר: \nשְׁבוּיָה שֶׁנִּפְדַּת, \nהֲרֵי הִיא בִּקְדֻשָּׁתָהּ, אַף עַל פִּי גְדוֹלָה.  \n\n<small>ג</small>\nהַבָּא עַל בִּתּוֹ, וְעַל בַּת בִּתּוֹ, וְעַל בַּת בְּנוֹ, \nוְעַל בַּת אִשְׁתּוֹ, וְעַל בַּת בִּתָּהּ, וְעַל בַּת בְּנָהּ, \nאֵין לָהֶם קְנָס, \nמִפְּנֵי שֶׁהוּא מִתְחַיֵּב בְּנַפְשׁוֹ, \nשֶׁמִּיתָתוֹ בִידֵי בֵית דִּין. \nשֶׁכָּל הַמִּתְחַיֵּב בְּנַפְשׁוֹ, אֵין מְשַׁלֵּם מָמוֹן, \nשֶׁנֶּאֱמַר: (שמות כא,כב) \n\"וְלֹא יִהְיֶה אָסוֹן, עָנוֹשׁ יֵעָנֵשׁ\". \n",
            "<small>ד</small>\nנַעֲרָה שֶׁנִּתְאָרְסָה אוֹ שֶׁנִּתְגָּרְשָׁה, \nרְבִּי יוֹסֵה הַגָּלִילִי אוֹמֵר: \nאֵין לָהּ קְנָס.  \nרְבִּי עֲקִיבָה אוֹמֵר: \nיֶשׁ לָהּ קְנָס, וּקְנָסָהּ לְעַצְמָהּ. \n",
            "<small>ה</small>\nהַמְפַתֶּה נוֹתֵן שְׁלֹשָׁה דְבָרִים, \nוְהָאוֹנֵס אַרְבָּעָה: \nהַמְפַתֶּה נוֹתֵן בֹּשֶׁת, וּפְגָם, וּקְנָס; \nמוֹסִיף עָלָיו הָאוֹנֵס, \nשֶׁהוּא נוֹתֵן אֶת הַצַּעַר.  \nוּמַה בֵּין הָאוֹנֵס לַמְפַתֶּה? \nשֶׁהָאוֹנֵס נוֹתֵן אֶת הַצַּעַר, \nוְהַמְפַתֶּה אֵינוּ נוֹתֵן אֶת הַצַּעַר; \nשֶׁהָאוֹנֵס נוֹתֵן מִיָּד, \nוְהַמְפַתֶּה לִכְשֶׁיּוֹצִיא; \nהָאוֹנֵס שׁוֹתֶה בַעֲצִיצוֹ, \nוְהַמְפַתֶּה, אִם רוֹצֶה לְהוֹצִיא, יוֹצִיא. \n",
            "<small>ו</small>\nכֵּיצַד שׁוֹתֶה בַעֲצִיצוֹ? \nאֲפִלּוּ הִיא חִגֶּרֶת, \nאֲפִלּוּ הִיא סוֹמָא, \nאֲפִלּוּ הִיא מֻכַּת שְׁחִין.  \nאֲבָל נִמְצָא בָהּ דְּבַר זִמָּה, \nאוֹ שֶׁאֵינָה רְאוּיָה לָבֹא בְיִשְׂרָאֵל, \nאֵינוּ רַשַּׁי לְקַיְּמָהּ, שֶׁנֱּאֱמַר: (דברים כב,כט) \n\"וְלוֹ תִהְיֶה לְאִשָּׁה\", אִשָּׁה הָרְאוּיָה לוֹ. \n",
            "<small>ז</small>\nיְתוֹמָה שֶׁנִּתְאָרְסָה אוֹ שֶׁנִּתְגָּרְשָׁה, &lt;המגיה: וְנִתְגָּרְשָׁה&gt; \nרְבִּי אֶלְעָזָר אוֹמֵר: \nהָאוֹנֵס חַיָּב, וְהַמְפַתֶּה פָטוּר. \n",
            "<small>ח</small>\nוְאֵי זוֹ הִיא הַבֹּשֶׁת? \nהַכֹּל לְפִי הַמְבַיֵּשׁ וְהַמִּתְבַּיֵּשׁ.  \nפְּגָם? \nרוֹאִין אוֹתָהּ כְּאִלּוּ הִיא שִׁפְחָה נִמְכֶּרֶת, \nכַּמָּה הָיְתָה יָפָה, וְכַמָּה הִיא יָפָה.  \nקְנָס, \nשָׁוֶה לְכָל אָדָם.  \nוְכָל שֶׁיֶּשׁ לוֹ קִצְבָה מִן הַתּוֹרָה, \nשָׁוֶה לְכָל אָדָם. \n",
            "<small>ט</small>\nכָּל מָקוֹם שֶׁיֶּשׁ מֶכֶר, אֵין קְנָס, \nוְכָל מָקוֹם שֶׁיֶּשׁ קְנָס, אֵין מֶכֶר.  \nקְטַנָּה, יֶשׁ לָהּ מֶכֶר, וְאֵין לָהּ קְנָס; &lt;שֶׁיֶּשׁ&gt;\nנַעֲרָה, יֶשׁ לָהּ קְנָס, וְאֵין לָהּ מֶכֶר.  \nבּוֹגֶרֶת, לֹא מֶכֶר וְלֹא קְנָס. \n",
            "<small>י</small>\nהָאוֹמֵר: \n'פִּתִּיתִי בִתּוֹ שֶׁלִּפְלוֹנִי', \nמְשַׁלֵּם בֹּשֶׁת וּפְגָם עַל פִּי עַצְמוֹ, \nוְאֵינוּ מְשַׁלֵּם קְנָס.  \nהָאוֹמֵר 'גָּנַבְתִי', \nמְשַׁלֵּם אֶת הַקֶּרֶן עַל פִּי עַצְמוֹ, \nוְאֵינוּ מְשַׁלֵּם לֹא תַשְׁלוּמֵי כֶפֶל, \nוְלֹא תַשְׁלוּמֵי אַרְבָּעָה וַחֲמִשָּׁה.  \n'הֵמִית שׁוֹרִי אֶת אִישׁ פְּלוֹנִי', \nאוֹ 'שׁוֹרוֹ שֶׁלִּפְלוֹנִי', \nהֲרֵי זֶה מְשַׁלֵּם עַל פִּי עַצְמוֹ; \n'הֵמִית שׁוֹרִי עַבְדּוֹ שֶׁלִּפְלוֹנִי', \nאֵינוּ מְשַׁלֵּם עַל פִּי עַצְמוֹ.  \nזֶה הַכְּלָל: \nכָּל הַמְשַׁלֵּם יוֹתֵר מִמַּה שֶּׁהִזִּיק, \nאֵינוּ מְשַׁלֵּם עַל פִּי עַצְמוֹ. \n\n\n\n"
        ],
        [
            "<small>א</small>\nנַעֲרָה שֶׁנִּתְפַּתְּתָה, \nבָּשְׁתָּהּ וּפְגָמָהּ וּקְנָסָהּ שֶׁלְּאָבִיהָ; \nוְהַצַּעַר בַּתְּפוּסָה.  \nעָמְדָה בַדִּין עַד שֶׁלֹּא מֵת הָאָב, \nהֲרֵי הֵן שֶׁלָּאָב; \nמֵת הָאָב, \nהֲרֵי הֵן שֶׁלְּאַחִין; \nלֹא הִסְפִּיקָה לַעֲמֹד בַּדִּין עַד שֶׁמֵּת הָאָב, \nהֲרֵי הֵן שֶׁלְּעַצְמָהּ.  \n\n<small>ב</small>\nעָמְדָה בַדִּין עַד שֶׁלֹּא בָגָרָה, \nהֲרֵי הֵן שֶׁלָּאָב. \nמֵת הָאָב, \nהֲרֵי הֵן שֶׁלָּאַחִים; \nלֹא הִסְפִּיקָה לַעֲמֹד בַּדִּין עַד שֶׁבָּגָרָה, \nהֲרֵי הֵן שֶׁלְּעַצְמָהּ.  \n\n<small>ג</small>\nרְבִּי שִׁמְעוֹן אוֹמֵר: \nאִם לֹא הִסְפִּיקָה לִגְבּוֹת עַד שֶׁמֵּת הָאָב, \nהֲרֵי הֵן שֶׁלְּעַצְמָהּ.  \nוּמַעֲשֵׂה יָדֶיהָ וּמְצִיאָתָהּ, \nאַף עַל פִּי שֶׁלֹּא גָבַת, וּמֵת הָאָב, \nהֲרֵי הֵן שֶׁלְּאַחִים. \n",
            "<small>ד</small>\nהַמְאָרֵס אֶת בִּתּוֹ, וְגֵרְשָׁהּ; \nאֵרְסָהּ, וְנִתְאַלְמְנָה, \nכְּתֻבָּתָהּ שֶׁלוֹ.  \nהִשִּׂיאָהּ, וְגֵרְשָׁהּ; \nהִשִּׂיאָהּ, וְנִתְאַלְמְנָה, \nכְּתֻבָּתָהּ שֶׁלָּהּ.  \nרְבִּי יְהוּדָה אוֹמֵר: \nהָרִאשׁוֹנָה שֶׁלָּאָב.  \nאָמְרוּ לוֹ: \nאִם מִשֶּׁהִשִּׂיאָהּ, אֵין לְאָבִיהָ בָהּ רְשׁוּת. \n",
            "<small>ה</small>\nגִּיּוֹרֶת שֶׁנִּתְגַּיְּרָה בִתָּהּ עִמָּהּ, וְזִנַּת, \nהֲרֵי זוֹ בֶחָנֵק.  \nאֵין לָהּ 'פֶּתַח בֵּית אָב', וְלֹא מֵאָה סֶלַע.  \nהָיְתָה הוֹרָתָהּ שֶׁלֹּא בִקְדֻשָּׁה, וְלֵדָתָהּ בִּקְדֻשָּׁה, \nהֲרֵי זוֹ כְּבַת יִשְׂרָאֵל בִּסְקִילָה,  \nאֵין לָהּ 'פֶּתַח בֵּית אָב', וְלֹא מֵאָה סֶלַע. \nהָיְתָה הוֹרָתָהּ וְלֵדָתָהּ בִּקְדֻשָּׁה, \nהֲרֵי זוֹ כְבַת יִשְׂרָאֵל לְכָל דָּבָר.  \nיֶשׁ לָהּ אָב וְאֵין לָהּ 'פֶּתַח בֵּית אָב'; \nיֶשׁ לָהּ 'פֶּתַח בֵּית אָב' וְאֵין לָהּ אָב, \nהֲרֵי זוֹ בִסְקִילָה. \nלֹא נֶאֱמַר (דברים כב,כא) \"פֶּתַח בֵּית אָבִיהָ\" אֶלָּא מִצְוָה. \n",
            "<small>ו</small> \nהָאָב זַכַּאי בְּבִתּוֹ בְקִדּוּשֶׁיהָ בַכֶּסֶף וּבִשְׁטָר וּבַבִּיאָה, \nוְזַכַּי בִּמְצִיאָתָהּ וּבְמַעֲשֵׂה יָדֶיהָ, וּבְהָפֵר נְדָרֶיהָ, \nוּמְקַבֵּל גִּטָּהּ, וְאֵינוּ אוֹכֵל פֵּרוֹת בְּחַיֶּיהָ.  \nנִשֵּׂאת, \nיוֹתֵר עָלָיו הַבַּעַל, \nשֶׁהוּא אוֹכֵל פֵּרוֹת בְּחַיֶּיהָ, \nוְחַיָּב בִּמְזוֹנוֹתֶיהָ, וּבְפִרְקוֹנָהּ וּבִקְבוּרָתָהּ.  \nרְבִּי יְהוּדָה אוֹמֵר: \nאֲפִלּוּ עָנִי שֶׁבְּיִשְׂרָאֵל, \nלֹא יִפְחֹת מִשְּׁנֵי חֲלִילִים וּמְקוֹנֶנֶת. \n",
            "<small>ז</small>\nלְעוֹלָם הִיא בִרְשׁוּת הָאָב, \nעַד שֶׁתִּכָּנֵס לַחֻפָּה.  \nמָסַר הָאָב לִשְׁלוּחֵי הַבַּעַל, \nהֲרֵי הִיא בִרְשׁוּת הַבַּעַל.  \nהָלְכוּ שְׁלוּחֵי הָאָב עִם שְׁלוּחֵי הַבַּעַל, \nהֲרֵי הִיא בִרְשׁוּת הָאָב.  \nמָסְרוּ שְׁלוּחֵי הָאָב לִשְׁלוּחֵי הַבַּעַל, \nהֲרֵי הִיא בִרְשׁוּת הַבַּעַל. \n",
            "<small>ח</small>\nהָאָב אֵינוּ חַיָּב בִּמְזוֹנוֹת בִּתּוֹ.  \nזֶה מִדְרָשׁ דָּרַשׁ רְבִּי אֶלְעָזָר בֶּן עֲזַרְיָה, \nלִפְנֵי חֲכָמִים בַּכֶּרֶם בְּיַבְנֶה: \n\"הַבָּנִים יִירָשׁוּ וְהַבָּנוֹת יִזּוֹנוּ\", \nמָה הַבָּנִים אֵינָן יוֹרְשִׁין אֶלָּא לְאַחַר מִיתַת אֲבִיהֶם, \nאַף הַבָּנוֹת לֹא יִזּוֹנוּ אֶלָּא לְאַחַר מִיתַת אֲבִיהֶם. \n",
            "<small>ט</small>\nלֹא כָתַב לָהּ כְּתֻבָּה, \nבְּתוּלָה גוֹבָה מָאתַיִם, וְאַלְמָנָה מָנֶה, \nשֶׁהוּא תְנַי בֵּית דִּין.  \nכָּתַב לָהּ שָׂדֶה שׁוֹוָה מָנֶה תַחַת מָאתַיִם זוּז, \nלֹא כָתַב לָהּ 'כָּל נִכְסִים דְּאִיתַיִן לִי אַחְרָיִין לִכְתֻבָּתִיךְ', \nחַיָּב, שֶׁהוּא תְנַי בֵּית דִּין. \n",
            "לֹא כָתַב לָהּ \n'דְּאִם תִּשְׁתְּבַיִין אֶפְרְקִנִּיךְ וַאֲתֵבִנִּיךְ לִי לְאִנְתּוּ', \nוּבַכֹּהָנֶת, 'אַחְזְרִנִּיךְ לִמְדִינְתִּיךְ', \nחַיָּב, שֶׁהוּא תְנַי בֵּית דִּין. \n",
            "נִשְׁבֵּית, חַיָּב לִפְדוֹתָהּ.  \nאָמַר: \n'הֲרֵי גִטָּהּ וּכְתֻבָּתָהּ, תִּפְדֶּה אֶת עַצְמָהּ', \nאֵינוּ רַשַּׁי.  \nלָקַת, חַיָּב לְרַפֹּאתָהּ.  \nאָמַר: \n'הֲרֵי גִטָּהּ וּכְתֻבָּתָהּ, תְּרַפֵּא אֶת עַצְמָהּ, \nרַשַּׁי. \n",
            "<small>י</small> \nלֹא כָתַב לָהּ: \n'בְּנִין דִּכְרִין דְּיֶהֱווֹן לִיךְ מִנַּי, \nדְּיִירְתוּן יָת כְּסַף כְּתֻבָּתִיךְ \nיוֹתֵר עַל חוּלַקְהוֹן דִּי עִם אֲחֵיהוֹן', \nחַיָּב, שֶׁהוּא תְנַי בֵּית דִּין. \n",
            "'בְּנָן נָקְבָּן דִּי יֶהֶוְיָן לִיךְ מִנַּי, \nאִנִּין יִהְוְיָן בְּבַיְתִי יָתְבָן וּמִתַּזְנָן מִן נִכְסַי \nעַד דִּי יִתְנַסְבָן לְגֻבְרִין', \nחַיָּב, שֶׁהוּא תְנַי בֵּית דִּין. \n",
            "<small>יא</small>\n'וְאַתְּ תֶּהֶוְיִין יָתְבָה בְּבַיְתִי וּמִתַּזְנָה מִן נִכְסַי, \nכָּל יוֹמֵי מֵגַד אַרְמְלוּתִיךְ בְּבַיְתִי', \nחַיָּב, שֶׁהוּא תְנַי בֵּית דִּין.  \n\n<small>יב</small>\nכָּךְ הָיוּ אַנְשֵׁי יְרוּשָׁלַיִם כּוֹתְבִין.  \nוְאַנְשֵׁי הַגָּלִיל הָיוּ כוֹתְבִין כְּאַנְשֵׁי יְרוּשָׁלַיִם.  \nוּבִיהוּדָה הָיוּ כוֹתְבִין: \n'עַד שֶׁיִּרְצוּ הַיּוֹרְשִׁים לִתֵּן לָהּ כְּתֻבָּתָהּ'; \nלְפִיכָךְ, אִם רָצוּ הַיּוֹרְשִׁים, \nנוֹתְנִין לָהּ כְּתֻבָּתָהּ וּפוֹטְרִים אוֹתָהּ. \n\n\n\n"
        ],
        [
            "<small>א</small>\nאַף עַל פִּי שֶׁאָמָרוּ: \nבְּתוּלָה גוֹבָה מָאתַיִם וְאַלְמָנָה מָנֶה, \nאִם רָצָה לְהוֹסִיף אֲפִלּוּ מֵאָה מָנֶה, יוֹסִיף.  \nנִתְאַלְמְנָה, אוֹ נִתְגָּרְשָׁה, \nבֵּין מִן הָאֵרוּסִין וּבֵין מִן הַנִּשּׂוּאִין, \nגּוֹבָה אֶת הַכֹּל.  \nרְבִּי לְעָזָר בֶּן עֲזַרְיָה אוֹמֵר: \nמִן הַנִּשּׂוּאִין, \nגּוֹבָה אֶת הַכֹּל; \nמִן הָאֵרוּסִין, \nבְּתוּלָה גוֹבָה מָאתַיִם וְאַלְמָנָה מָנֶה, \nשֶׁלֹּא כָתַב לָהּ אֶלָּא עַל מְנָת שֶׁהוּא כוֹנְסָהּ.  \n\n<small>ב</small>\nרְבִּי יְהוּדָה אוֹמֵר: \nאִם רָצָה, כּוֹתֵב לִבְתוּלָה שְׁטָר שֶׁלְּמָאתַיִם, \nוְהִיא כּוֹתֶבֶת לוֹ שֶׁנִּתְקַבַּלְתִּי מִמָּךְ מָנֶה, \nוּלְאַלְמָנָה מָנֶה, \nוְהִיא כּוֹתֶבֶת לוֹ שֶׁנִּתְקַבַּלְתִּי מִמָּךְ חֲמִשִּׁים זוּז.  \nרְבִּי מֵאִיר אוֹמֵר: \nכָּל הַפּוֹחֵת לִבְתוּלָה מִמָּאתַיִם, \nוּלְאַלְמָנָה מִמָּנֶה, \nהֲרֵי זוֹ בְּעִילַת זְנוּת. \n",
            "<small>ג</small>\nנוֹתְנִין לִבְתוּלָה שְׁנֵים עָשָׂר חֹדֶשׁ מִשֶּׁתָּבַע לָהּ הַבַּעַל, &lt;מחוק: משתבעה&gt;\nלְפַרְנֵס אֶת עַצְמָהּ.  \nכַּשֵּׁם שנּוֹתְנִין לָאִשָּׁה, \nכָּךְ נוֹתְנִין לָאִישׁ לְפַרְנֵס אֶת עַצְמוֹ.  \nוּלְאַלְמָנָה, שְׁלֹשִׁים יוֹם.  \nהִגִּיעַ זְמַנָּם וְלֹא נִשֵּׂאוּ, אוֹ שֶׁמֵּתוּ בַעְלֵיהֶן,\nאוֹכְלוֹת מִשֶּׁלּוֹ וְאוֹכְלוֹת בִּתְרוּמָה.  \nרְבִּי טַרְפוֹן אוֹמֵר: \nנוֹתְנִין לָהּ הַכֹּל תְּרוּמָה. &lt;בתרומה&gt; \nרְבִּי עֲקִיבָה אוֹמֵר: \nמַחְצָה חֻלִּין וּמַחְצָה תְרוּמָה. \n",
            "<small>ד</small>\nהַיָּבָם אֵינוּ מַאֲכִיל בִּתְרוּמָה.  \nעָשַׂת שִׁשָּׁה חֳדָשִׁים לִפְנֵי הַבַּעַל, \nוְשִׁשָּׁה חֳדָשִׁים לִפְנֵי הַיָּבָם, \nאֲפִלּוּ כֻלָּם לִפְנֵי הַבַּעַל, \nחָסֵר יוֹם אֶחָד לִפְנֵי הַיָּבָם, \nאֵינוּ מַאֲכִיל בִּתְרוּמָה. \nזוֹ מִשְׁנָה הָרִאשׁוֹנָה.  \nבֵּית דִּין שֶׁלְּאַחֲרֵיהֶם אָמָרוּ: \nאֵין הָאִשָּׁה אוֹכֶלֶת בִּתְרוּמָה, \nעַד שֶׁתִּכָּנֵס לַחֻפָּה. \n",
            "<small>ה</small>\nהַמַּקְדִּישׁ מַעֲשֵׂה יְדֵי אִשְׁתּוֹ, \nהֲרֵי זוֹ עוֹשָׂה אוֹכֶלֶת,  \nוְהַמּוֹתָר, \nרְבִּי מֵאִיר אוֹמֵר: \nהֶקְדֵּשׁ.  \nוּרְבִּי יוֹחָנָן הַסַּנְדַּלָּר אוֹמֵר: \nחֻלִּין. \n",
            "<small>ו</small>\nאֵלּוּ מְלָאכוֹת שֶׁהָאִשָּׁה עוֹשָׂה לְבַעְלָהּ: \nטוֹחֶנֶת, וְאוֹפָה, וּמְכַבֶּסֶת, \nוּמְבַשֶּׁלֶת, וּמֵינִיקָה אֶת בְּנָהּ, \nוּמַצַּעַת אֶת הַמִּטָּה, \nוְעוֹשָׂה בַצֶּמֶר.  \nהִכְנִיסָה לּוֹ שִׁפְחָה אַחַת, \nלֹא טוֹחֶנֶת, וְלֹא אוֹפָה, וְלֹא מְכַבֶּסֶת; \nשְׁתַּיִם, \nאֵינָה מְבַשֶּׁלֶת, וְאֵינָהּ מֵינִיקָה אֶת בְּנָהּ; \nשָׁלוֹשׁ, \nאֵינָה מַצַּעַת אֶת הַמִּטָּה; \nאַרְבַּע, \nיוֹשֶׁבֶת בְּקַתֶדְרָה.  \nרְבִּי אֱלִיעֶזֶר אוֹמֵר: \nאֲפִלּוּ הִכְנִיסָה לוֹ מֵאָה שִׁפְחָה, \nכּוֹפָהּ לַעֲשׁוֹת בַּצֶּמֶר, \nשֶׁהַבַּטָּלָה מְבִיאָה לִידֵי זִמָּה.  \n\n<small>ז</small>\nרַבָּן שִׁמְעוֹן בֶּן גַּמְלִיאֵל אוֹמֵר: \nאַף הַמַּדִּיר אֶת אִשְׁתּוֹ מִלַּעֲשׁוֹת מְלָאכָה, \nיוֹצִיא וְיִתֵּן כְּתֻבָּתָהּ, \nשֶׁהַבַּטָּלָה מְבִיאָה לִידֵי שַׁעְמוּם. \n",
            "<small>ח</small>\nהַמַּדִּיר אֶת אִשְׁתּוֹ מִתַּשְׁמִישׁ הַמִּטָּה, \nבֵּית שַׁמַּי אוֹמְרִים: \nשְׁתֵּי שַׁבָּתוֹת. \nוּבֵית הֶלֵּל אוֹמְרִים: \nשַׁבָּת אַחַת.  \nהַתַּלְמִידִים הַיּוֹצְאִין לְתַלְמוּד תּוֹרָה שֶׁלֹּא בִרְשׁוּת, \nשְׁלֹשִׁים יוֹם; \nוְהַפּוֹעֲלִין, שַׁבָּת אַחַת.  \nהָעוֹנָה הָאֲמוּרָה בַתּוֹרָה: \nהַטַּיָּלִים, בְּכָל יוֹם, \nוְהַפּוֹעֲלִין, שְׁתַּיִם בַּשַּׁבָּת, \nוְהַחַמָּרִים, אַחַת בַּשַּׁבָּת, \nוְהַגַּמָּלִים, אַחַת לִשְׁלֹשִׁים יוֹם, \nוְהַסַּפָּנִים, אַחַת לְשִׁשָּׁה חֳדָשִׁים.  \nדִּבְרֵי רְבִּי אֶלְעָזֶָר. \n",
            "<small>ט</small>\nהַמּוֹרֶדֶת עַל בַּעְלָהּ, \nפּוֹחֲתִין לָהּ מִכְּתֻבָּתָהּ שִׁבְעָה דִינָרִין בַּשַּׁבָּת.  \nרְבִּי יְהוּדָה אוֹמֵר: \nשִׁבְעָה תָרְפְּעִיקִין. &lt;תורפייקין&gt; \n\n<small>י</small>\nעַד אֵימָתַי הוּא פּוֹחֵת? \nכְּנֶגֶד כְּתֻבָּתָהּ.  \nרְבִּי יוֹסֵה אוֹמֵר: \nלְעוֹלָם הוּא פוֹחֵת וְהוֹלֵךְ, \nשֶׁמֵּא תִפֹּל לָהּ יְרֻשָּׁה מִמָּקוֹם אַחֵר, \nוְיַחְזֹר וְיִגבֶּה מִמֶּנָּה.  \nוְכֵן הַמּוֹרֵד עַל אִשְׁתּוֹ, \nמוֹסִיפִין לָהּ עַל כְּתֻבָּתָהּ שְׁלֹשָׁה דִינָרִין בַּשַּׁבָּת.  \nרְבִּי יְהוּדָה אוֹמֵר: &lt;יודה&gt;\nשְׁלֹשָׁה טָרְפְּעִיקִין. &lt;תורפייקין&gt;\n",
            "<small>יא</small>\nהַמַּשְׁרֶה אֶת אִשְׁתּוֹ עַל יְדֵי שָׁלִישׁ, \nלֹא יִפְחֹת לָהּ מִקַּבַּיִם חִטִּים, \nוּמֵאַרְבַּעַת קַבִּין שְׂעוֹרִים.  \nאָמַר רְבִּי יוֹסֵה: \nלֹא פָסַק שְׂעוֹרִין אֶלָּא רְבִּי יִשְׁמָעֵאל, \nשֶׁהָיָה סָמוּךְ לֶאֱדוֹם.  \n\n<small>יב</small>\nנוֹתֵן לָהּ חֲצִי קַב קִטְנִית, \nוַחֲצִי לֹג שֶׁמֶן, \nוְקַב גְּרוֹגְרוֹת אוֹ מָנֶה דְבֵלָה. \nוְאִם אֵין לוֹ, \nפּוֹסֵק לְעֻמָּתָן פֵּרוֹת מִמָּקוֹם אַחֵר.  \nנוֹתֵן לָהּ מִטָּה וּמַפָּץ, \nאִם אֵין לוֹ מַפָּץ, מַחְצֶלֶת.  \nנוֹתֵן לָהּ כַּפָּח לְרֹאשָׁהּ, \nוַחֲגוֹר לְמָתְנֶיהָ, &lt;וְחָגוֹר&gt;\nוּמַנְעָל מִמּוֹעֵד לְמוֹעֵד, \nוְכֵלִים שֶׁלַּחֲמִשִּׁים זוּז מִשָּׁנָה לְשָׁנָה.  \nאֵינוּ נוֹתֵן לָהּ לֹא חֲדָשִׁים בִּימוֹת הַחַמָּה, \nוְלֹא שְׁחָקִים בִּימוֹת הַגְּשָׁמִים, \nאֶלָּא נוֹתֵן לָהּ כֵּלִים שֶׁלַּחֲמִשִּׁים זוּז בִּימוֹת הַגְּשָׁמִים, \nוְהִיא מִתְכַּסָּה בִבְלָיוֹתֵיהֶן בִּימוֹת הַחַמָּה, \nוְהַשְּׁחָקִים שֶׁלָּהּ. \n",
            "<small>יג</small>\nנוֹתֵן לָהּ מָעָה כֶסֶף לִצְרָכֶיהָ, \nוְהִיא אוֹכֶלֶת עִמּוֹ מִלֵּילֵי שַׁבָּת לְלֵילֵי שַׁבָּת.  \nוְאִם אֵינוּ נוֹתֵן לָהּ מָעָה כֶסֶף לִצְרָכֶיהָ, \nמַעֲשֵׂה יָדֶיהָ שֶׁלָּהּ.  \nוּמָה הִיא עוֹשָׂה לוֹ? \nמִשְׁקַל חָמֵשׁ סְלָעִים שְׁתִי בִיהוּדָה, \nשֶׁהֵן עֶשֶׂר סְלָעִים בַּגָּלִיל. \nאוֹ מִשְׁקַל עֶשֶׂר סְלָעִים עֵרֶב בִּיהוּדָה, \nשֶׁהֵן עֶשְׂרִים סְלָעִים בַּגָּלִיל.  \nוְאִם הָיְתָה מְנִיקָה, \nפּוֹחֲתִין לָהּ מִמַּעֲשֵׂה יָדֶיהָ, \nוּמוֹסִיפִין לָהּ עַל מְזוֹנוֹתֶיהָ.  \nבַּמֵּי דְבָרִים אֲמוּרִים? \nבְּעָנִי שֶׁבְּיִשְׂרָאֵל, \nאֲבָל בִּמְכֻבָּד, הַכֹּל לְפִי כְבוֹדוֹ. \n\n\n\n"
        ],
        [
            "<small>א</small>\nמְצִיאַת הָאִשָּׁה, וּמַעֲשֵׂה יָדֶיהָ, שֶׁלְּבַעְלָהּ.  \nוְיוֹרְשַׁתָּהּ, וְאוֹכֵל פֵּרוֹת בְּחַיֶּיהָ.  \nבָּשְׁתָּהּ וּפְגָמָהּ, שֶׁלָּהּ.  \nרְבִּי יְהוּדָה בֶן בְּתִירָה אוֹמֵר: \nבִּזְמַן שֶׁבַּסֵּתֶר, לָהּ שְׁנֵי חֲלָקִים וְלוֹ אֶחָד, \nוּבִזְמַן שֶׁבַּגָּלוּי, לוֹ שְׁנֵי חֲלָקִים וְלָהּ אֶחָד.  \nשֶׁלּוֹ, נוֹתְנִין לוֹ מִיָּד, \nוְשֶׁלָּהּ, יִלָּקַח בָּהֶן קַרְקַע, \nוְהוּא אוֹכֵל פֵּרוֹת. \n",
            "<small>ב</small>\nהַפּוֹסֵק מָעוֹת לַחֲתָנוֹ, וּמֵת חֲתָנוֹ, \nאָמְרוּ חֲכָמִים: \nיָכוֹל הוּא שֶׁיֹּאמַר: \nלְאָחִיךָ הָיִיתִי רוֹצֶה לִתֵּן, \nוְלָךְ אֵי אֶפְשִׁי לִתֵּן. \n",
            "<small>ג</small>\nפָּסְקָה לְהַכְנִיס לוֹ אֶלֶף דִּינָר, \nוְהוּא פוֹסֵק כְּנֶגְדָּן חֲמִשָּׁה עָשָׂר מָנֶה.  \nכְּנֶגֶד הַשּׁוּם, הוּא פוֹסֵק פָּחוּת חֹמֶשׁ.  \nשׁוּם בְּמָנֶה, וְשׁוֹוֶה מָנֶה, אֵין לוֹ אֶלָּא מָנֶה.  \nשׁוּם בְּמָנֶה, נוֹתֶנֶת שְׁלֹשִׁים וְאֶחָד דֵּינָר.  \nאַרְבַּע מֵאוֹת, הוּא נוֹתֵן חֲמֵשׁ מֵאוֹת.  \nוּכְשֶׁהֶחָתָן פּוֹסֵק, הוּא פוֹסֵק פָּחוּת חֹמֶשׁ. \n",
            "<small>ד</small>\nפָּסְקָה לְהַכְנִיס לוֹ כְסָפִים, \nסַלְעוֹ וְנֶעֱשֵׂית שִׁשָּׁה דֵינָרִין.  \nהֶחָתָן מְקַבֵּל עָלָיו עֲשָׂרָה דִינָרִין וְקֻפָּה לְכָל מָנֶה.  \nרַבָּן שִׁמְעוֹן בֶּן גַּמְלִיאֵל אוֹמֵר: \nהַכֹּל כְּמִנְהַג הַמְּדִינָה. \n",
            "<small>ה</small>\nהַמַּשִּׂיא אֶת בִּתּוֹ סְתָם, \nלֹא יִפְחֹת לָהּ מֵחֲמִשִּׁים זוּז.  \nפָּסַק לְהַכְנִיסָהּ עֲרֻמָּה, \nלֹא יֹאמַר הַבַּעַל: \n'כְּשֶׁתָּבֹא לְבֵיתִי, אֲכַסָּהּ בִּכְסוּתִי, \nאֶלָּא מְכַסָּהּ וְעוֹדָהּ בְּבֵית אָבִיהָ.  \nוְכֵן הַמַּשִּׂיאִין אֶת הַיְתוֹמָה, \nלֹא יִפְחֲתוּ לָהּ מֵחֲמִשִּׁים זוּז.  \nוְאִם יֵשׁ בַּכִּיס, \nמְפַרְנְסִין אוֹתָהּ לְפִי כְבוֹדָהּ. \n",
            "<small>ו</small>\nיְתוֹמָה שֶׁהִשִּׂיאַתָּהּ אִמָּהּ וְאַחֶיהָ, \nוְכָתְבוּ לָהּ מֵאָה וַחֲמִשִּׁים זוּז, \nיְכוּלָה הִיא מִשֶּׁתַּגְדִּיל \nלְהוֹצִיא מִיָּדָן מַה שֶּׁרָאוּי לְהִנָּתֵן לָהּ.  \nרְבִּי יְהוּדָה אוֹמֵר: \nאִם הִשִּׂיאוּ הַבַּת הָרִאשׁוֹנָה, \nיִנָּתֵן לַשְּׁנִיָּה כְּדֶרֶךְ שֶׁנִּתַּן לָרִאשׁוֹנָה.  \nוַחֲכָמִים אוֹמְרִים: \nפְּעָמִים שֶׁאָדָם עָנִי וּמַעְשִׁיר, \nאוֹ עָשִׁיר וּמַעְנִי. \nאֶלָּא שָׁמִין אֶת הַנְּכָסִים וְנוֹתְנִין לָהּ. \n",
            "<small>ז</small>\nהַמַּשְׁלִישׁ מָעוֹת לְבִתּוֹ, וְהִיא אוֹמֶרֶת: \n'נֶאֱמָן בַּעְלִי עָלַי', \nיַעֲשֶׂה שְׁלִישׁ מַה שֶּׁהָשְׁלַשׁ בְּיָדוֹ.  \nדִּבְרֵי רְבִּי מֵאִיר.  \nאָמַר רְבִּי יוֹסֵה: \nוְכִי אֵינָה אֶלָּא שָׂדֶה, וְהִיא רוֹצָה לְמָכְרָהּ, \nוַהֲרֵי הִיא מְכוּרָה מֵעַכְשָׁיו? \nבַּמֵּי דְבָרִים אֲמוּרִים? בִּגְדוֹלָה.  \nאֲבָל בִּקְטַנָּה, אֵין מַעֲשֵׂה קְטַנָּה כְלוּם. \n\n\n\n"
        ],
        [
            "<small>א</small>\nהַמַּדִּיר אֶת אִשְׁתּוֹ מִלֵּהָנוֹת לוֹ, \nעַד שְׁלֹשִׁים יוֹם, יַעֲמִיד פַּרְנָס. \nיָתֵר מִכֵּן, יוֹצִיא וְיִתֵּן כְּתֻבָּה.  \nרְבִּי יְהוּדָה אוֹמֵר: \nבְּיִשְׂרָאֵל, \nחֹדֶשׁ אֶחָד, יְקַיֵּם, וּשְׁנַיִם, יוֹצִיא וְיִתֵּן כְּתֻבָּה. \nוּבַכֹּהֲנוֹת, \nשְׁנַיִם, יְקַיֵּם, וּשְׁלֹשָׁה, יוֹצִיא וְיִתֵּן כְּתֻבָּה. \n",
            "<small>ב</small>\nהַמַּדִּיר אֶת אִשְׁתּוֹ שֶׁלֹּא תִטְעֹם אֶחָד מִכָּל הַפֵּרוֹת, \nיוֹצִיא וְיִתֵּן כְּתֻבָּה.  \nרְבִּי יְהוּדָה אוֹמֵר: \nבְּיִשְׂרָאֵל, \nיוֹם אֶחָד, יְקַיֵּם, וּשְׁנַיִם, יוֹצִיא וְיִתֵּן כְּתֻבָּה.  \nוּבַכֹּהֲנוֹת, \nשְׁנַיִם, יְקַיֵּם, וּשְׁלֹשָׁה, יוֹצִיא וְיִתֵּן כְּתֻבָּה. \n",
            "<small>ג</small>\nהַמַּדִּיר אֶת אִשְׁתּוֹ שֶׁלֹּא תִתְקַשֵּׁט בְּאֶחָד מִכָּל הַמִּינִים, \nיוֹצִיא וְיִתֵּן כְּתֻבָּה.  \nרְבִּי יוֹסֵה אוֹמֵר: \nבָּעֲנִיּוֹת, שֶׁלֹּא נָתַן קִצְבָה, \nוּבָעֲשִׁירוֹת, שְׁלֹשִׁים יוֹם. \n",
            "<small>ד</small>\nהַמַּדִּיר אֶת אִשְׁתּוֹ שֶׁלֹּא תֵלֵךְ לְבֵית אָבִיהָ, \nבִּזְמַן שֶׁהֵן עִמָּהּ בָּעִיר, \nחֹדֶשׁ אֶחָד, יְקַיֵּם, וּשְׁנַיִם, יוֹצִיא וְיִתֵּן כְּתֻבָּה.  \nבִּזְמַן שֶׁהֵן בְּעִיר אַחֶרֶת, \nרֶגֶל אֶחָד, יְקַיֵּם, וּשְׁנַיִם, יוֹצִיא וְיִתֵּן כְּתֻבָּה. \n",
            "<small>ה</small>\nהַמַּדִּיר אֶת אִשְׁתּוֹ שֶׁלֹּא תֵלֵךְ לְבֵית הָאֵבֶל, \nאוֹ לְבֵית הַמִּשְׁתֶּה, \nיוֹצִיא וְיִתֵּן כְּתֻבָּה, מִפְּנֵי שֶׁנָּעַל בְּפָנֶיהָ.  \nאִם הָיָה טוֹעֵן 'מִשּׁוּם דָּבָר אַחֵר', \nרַשַּׁי.  \nאָמַר לָהּ: \n'עַל מְנָת שֶׁתֹּאמְרִי לְאִישׁ פְּלוֹנִי מַה שֶּׁאָמַרְתְּ לִי', \nאוֹ 'מַה שֶּׁאָמַרְתִּי לִיךְ', \nאוֹ שֶׁתְּהֵא מְמַלָּא וּמְעָרָה לָאֶשְׁפָּה, &lt;לאשפות&gt;\nיוֹצִיא וְיִתֵּן כְּתֻבָּה. \n",
            "<small>ו</small>\nוְאֵלּוּ יוֹצְאוֹת שֶׁלֹּא בִכְתֻבָּה: \nהָעוֹבֶרֶת עַל דַּת מֹשֶׁה וִיהוּדִים.  \nאֵי זוֹ הִיא דַּת מֹשֶׁה? \nמַאֲכִילַתּוּ שֶׁאֵינוּ מְעֻשָּׂר, \nוּמְשַׁמְּשַׁתּוּ נִדָּה, \nוְלֹא קוֹצָה לָהּ חַלָּה, \nוְנוֹדֶרֶת וְאֵינָה מְקַיֶּמֶת.  \nוְאֵי זוֹ הִיא דַּת יְהוּדִים? \nיוֹצָא וְרֹאשָׁהּ פָּרוּעַ, \nוְטוֹוָה בַשּׁוּק, \nוּמְדַבֶּרֶת עִם כָּל אָדָם.  \nאַבָּא שָׁאוּל אוֹמֵר: \nאַף הַמְקַלֶּלֶת יוֹלְדָיו בְּפָנָיו.  \nרְבִּי טַרְפוֹן אוֹמֵר: \nאַף הַקּוֹלָנִית. \nאֵי זוֹ הִיא קוֹלָנִית? \nכָּל שֶׁהִיא מְדַבֶּרֶת בְּתוֹךְ בֵּיתָהּ, \nוּשְׁכֵנֶיהָ שׁוֹמְעִין אֶת קוֹלָהּ. \n",
            "<small>ז</small>\nהַמְקַדֵּשׁ אֶת הָאִשָּׁה עַל מְנָת שֶׁאֵין עָלֶיהָ נְדָרִים, \nוְנִמְצְאוּ עָלֶיהָ נְדָרִים, \nאֵינָה מְקֻדֶּשֶׁת.  \nכְּנָסָהּ סְתָם, וְנִמְצְאוּ עָלֶיהָ נְדָרִים, \nתֵּצֵא שֶׁלֹּא בִכְתֻבָּה.  \nעַל מְנָת שֶׁאֵין בָּהּ מוּמִין, \nוְנִמְצְאוּ בָהּ מוּמִין, \nאֵינָה מְקֻדֶּשֶׁת.  \nכְּנָסָהּ סְתָם, וְנִמְצְאוּ בָהּ מוּמִין, \nתֵּצֵא שֶׁלֹּא בִכְתֻבָּה,  \nשֶׁכָּל הַמּוּמִין פּוֹסְלִין בַּכֹּהֲנִים, \nוּפוֹסְלִין בַּנָּשִׁים. \n",
            "<small>ח</small>\nהָיוּ בָהּ מוּמִין וְעוֹדָהּ בְּבֵית אָבִיהָ, \nהָאָב צָרִיךְ לְהָבִיא רְאָיָה, \nשֶׁמִּשֶּׁנִּתְאָרְסָה הָיוּ בָהּ מוּמִין אֵלּוּ, \nוְנִסְחֲפָה שָׂדֵהוּ. \nנִכְנְסָה לִרְשׁוּת הַבַּעַל, \nהַבַּעַל צָרִיךְ לְהָבִיא רְאָיָה, \nשֶׁעַד שֶׁלֹּא תִתְאָרֵס נוֹלָדוּ לָהּ מוּמִין אֵלּוּ, \nוְהָיָה מַקָּחוֹ מַקַּח טָעוּת.  \nדִּבְרֵי רְבִּי מֵאִיר.  \nוַחֲכָמִים אוֹמְרִים: \nבַּמֵּי דְבָרִים אֲמוּרִים? \nבְּמוּמִין שֶׁבַּסֵּתֶר, \nאֲבָל בְּמוּמִין שֶׁבַּגָּלוּי, אֵינוּ יָכוֹל לִטְעוֹן. \nאִם יֵשׁ עִמּוֹ מַרְחֵץ בְּאוֹתָהּ הָעִיר, \nאַף בְּמוּמִין שֶׁבַּסֵּתֶר אֵינוּ יָכוֹל לִטְעוֹן, \nמִפְּנֵי שֶׁהוּא בוֹדֵק בְּיַד קְרוֹבוֹתָיו. \n",
            "<small>ט</small>\nהָאִישׁ שֶׁנּוֹלְדוּ לוֹ מוּמִין, \nאֵין כּוֹפִין אוֹתוֹ לְהוֹצִיא.  \nאָמַר רַבָּן שִׁמְעוֹן בֶּן גַּמְלִיאֵל: \nבַּמֵּי דְבָרִים אֲמוּרִים? \nבְּמוּמִין קְטַנִּים, אֲבָל בִּגְדוֹלִים, \nכּוֹפִין אוֹתוֹ לְהוֹצִיא. \n",
            "<small>י</small>\nאֵלּוּ שֶׁכּוֹפִין אוֹתָן לְהוֹצִיא: \nמֻכֵּה שְׁחִין, וּבַעַל פּוֹלִיפוֹס, \nוְהַמְקַמֵּץ, וְצוֹרֵף הַנְּחֹשֶׁת, וְהַבֻּרְסִי, \nבֵּין שֶׁהָיוּ כֵן עַד שֶׁלֹּא נִשֵּׂאוּ, \nוּבֵין מִשֶּׁנִּשֵּׂאוּ לָמְדוּ.  \nוְעַל כֻּלָּן אָמַר רְבִּי מֵאִיר: \nאַף עַל פִּי שֶׁהִתְנָה עִמָּהּ, \nיְכוּלָה הִיא שֶׁתֹּאמַר: \n'סְבוּרָה הָיִיתִי שֶׁאֲנִי יְכוּלָה לְקַבֵּל, \nוְעַכְשָׁיו אֵינִי יְכוּלָה לְקַבֵּל.'  \nוַחֲכָמִים אוֹמְרִים: \nמְקַבֶּלֶת הִיא עַל כָּרְחָהּ, \nחוּץ מִמֻּכֵּה שְׁחִין, מִפְּנֵי שֶׁהִיא מְמַקַּתּוּ.  \nמַעֲשֶׂה בְצַיְדָן בְּבֻרְסִי שֶׁמֵּת, \nוְהָיָה לוֹ אָח בֻּרְסִי, \nאָמְרוּ חֲכָמִים: \nיְכוּלָה הִיא שֶׁתֹּאמַר: \n'לְאָחִיךָ הָיִיתִי יְכוּלָה לְקַבֵּל, \nוְלָךְ אֵינִי יְכוּלָה לְקַבֵּל.' \n\n\n\n"
        ],
        [
            "<small>א</small>\nהָאִשָּׁה שֶׁנָּפְלוּ לָהּ נְכָסִים עַד שֶׁלֹּא תִתְאָרֵס, \nמוֹדִים בֵּית שַׁמַּי לְבֵית הֶלֵּל \nשֶׁהִיא מוֹכֶרֶת וְנוֹתֶנֶת, וְקַיָּם.  \nנָפְלוּ לָהּ מִשֶּׁנִּתְאָרְסָה, \nבֵּית שַׁמַּי אוֹמְרִים: \nתִּמְכֹּר. \nוּבֵית הֶלֵּל אוֹמְרִים: \nלֹא תִמְכֹּר.  \nוְאֵלּוּ וָאֵלּוּ מוֹדִין, \nשֶׁאִם מָכְרָה וְנָתְנָה, קַיָּם.  \nאָמַר רְבִּי יְהוּדָה: \nאָמְרוּ לִפְנֵי רַבָּן גַּמְלִיאֵל: \nהוֹאִיל וְזָכָה בָאִשָּׁה, לֹא זָכָה בַנְּכָסִים? \nאָמַר לָהֶם: \nבַּחֲדָשִׁים אָנוּ בוֹשִׁים, \nאֶלָּא שֶׁאַתֶּם מְגַלְגְּלִין עָלֵינוּ אֶת הַיְשָׁנִים.  \n\n<small>ב</small>\nנָפְלוּ לָהּ מִשֶּׁנִּשֵּׂאת, \nאֵלּוּ וָאֵלּוּ מוֹדִין, \nשֶׁאִם מָכְרָה וְנָתְנָה, \nשֶׁיּוֹצִיא הַבַּעַל מִיַּד הַלָּקוֹחוֹת.  \nעַד שֶׁלֹּא נִשֵּׂאת, וְנִשֵּׂאת, \nרַבָּן גַּמְלִיאֵל אוֹמֵר: \nאִם מָכְרָה וְנָתְנָה, קַיָּם.  \nאָמַר רְבִּי חֲנִינָא בֶן עֲקִיבָה: \nאָמְרוּ לִפְנֵי רַבָּן גַּמְלִיאֵל: \nהוֹאִיל וְזָכָה בָאִשָּׁה, לֹא זָכָה בַנְּכָסִים? \nאָמַר לָהֶן: \nבַּחֲדָשִׁים אָנוּ בוֹשִׁים, \nאֶלָּא שֶׁאַתֶּם מְגַלְגְּלִין עָלֵינוּ אֶת הַיְשָׁנִים. \n",
            "<small>ג</small>\nרְבִּי שִׁמְעוֹן חוֹלֵק בֵּין נְכָסִים לִנְכָסִים: \nהַנְּכָסִים הַיְדוּעִים לַבַּעַל, לֹא תִמְכֹּר, \nשֶׁאִם מָכְרָה וְנָתְנָה, בָּטֵל; \nוְשֶׁאֵינָן יְדוּעִים לַבַּעַל, לֹא תִמְכֹּר, \nוְאִם מָכְרָה וְנָתְנָה, קַיָּם. \n",
            "<small>ד</small>\nנָפְלוּ לָהּ כְּסָפִים, \nיִלָּקַח בָּהֶם קַרְקַע, וְהוּא אוֹכֵל פֵּרוֹת.  \nפֵּרוֹת הַתְּלוּשִׁין מִן הַקַּרְקַע, \nיִלָּקַח בָּהֶן קַרְקַע, וְהוּא אוֹכֵל פֵּרוֹת.  \nפֵּרוֹת הַמְחֻבָּרִין לַקַּרְקַע, \nאָמַר רְבִּי מֵאִיר: \nשָׁמִין אוֹתָם כַּמָּה הֵן יָפִין בַּפֵּרוֹת, \nוְכַמָּה הֵן יָפִין בְּלֹא פֵרוֹת, \nוְהַמּוֹתָר, יִלָּקַח בָּהֶן קַרְקַע, וְהוּא אוֹכֵל פֵּרוֹת.  \nוַחֲכָמִים אוֹמְרִים: \nפֵּרוֹת הַמְחֻבָּרִין לַקַּרְקַע, שֶׁלּוֹ, \nתְּלוּשִׁין מִן הַקַּרְקַע, שֶׁלָּהּ, \nיִלָּקַח בָּהֶן קַרְקַע, וְהוּא אוֹכֵל פֵּרוֹת. \n",
            "<small>ה</small>\nרְבִּי שִׁמְעוֹן אוֹמֵר: \nמְקוֹם שֶׁיִּפָּה כֹחוֹ בִכְנֵיסָתָהּ, \nהוּרַע כֹּחוֹ בִיצִיאָתָהּ; \nמְקוֹם שֶׁהוּרַע כֹּחוֹ בִכְנֵיסָתָהּ, \nיִפָּה כֹחוֹ בִיצִיאָתָהּ: \nפֵּרוֹת הַמְחֻבָּרִין לַקַּרְקַע, \nבִּכְנֵיסָתָהּ שֶׁלּוֹ, וּבִיצִיאָתָהּ שֶׁלָּהּ; \nוּתְלוּשִׁין מִן הַקַּרְקַע, \nבִּכְנֵיסָתָהּ שֶׁלָּהּ, וּבִיצִיאָתָהּ שֶׁלּוֹ. \n",
            "<small>ו</small>\nנָפְלוּ לָהּ עֲבָדִים וּשְׁפָחוֹת, \nהַזְּקֵנִים יִמָּכְרוּ, \nוְיִלָּקַח בָּהֶן קַרְקַע, וְהוּא אוֹכֵל פֵּרוֹת.  \nרַבָּן שִׁמְעוֹן בֶּן גַּמְלִיאֵל אוֹמֵר: \nלֹא תִמְכֹּר, מִפְּנֵי שֶׁהֵן כְּבוֹד בֵּית אָבִיהָ.  \nנָפְלוּ לָהּ זֵיתִים וּגְפָנִים, \nהַזְּקֵנִים יִמָּכְרוּ לָעֵצִים, \nוְיִלָּקַח בָּהֶן קַרְקַע, וְהוּא אוֹכֵל פֵּרוֹת.  \nרְבִּי יְהוּדָה אוֹמֵר: \nלֹא תִמְכֹּר, מִפְּנֵי שֶׁהֵן שְׁבַח בֵּית אָבִיהָ.  \n\n<small>ח</small>\nהַמּוֹצִיא יְצִיאוֹת עַל נִכְסֵי אִשְׁתּוֹ, \nהוֹצִיא הַרְבֵּה וְאָכַל קִמְאָה, \nהוֹצִיא קִמְאָה וְאָכַל הַרְבֵּה, \nמַה שֶּׁהוֹצִיא, הוֹצִיא, וּמַה שֶּׁאָכַל, אָכַל.  \nהוֹצִיא וְלֹא אָכַל, \nיִשָּׁבַע כַּמָּה הוֹצִיא וְיִטֹּל. \n",
            "<small>ט</small>\nשׁוֹמֶרֶת יָבָם שֶׁנָּפְלוּ לָהּ נְכָסִים, \nמוֹדִין בֵּית שַׁמַּי וּבֵית הֶלֵּל, \nשֶׁהִיא מוֹכֶרֶת וְנוֹתֶנֶת, וְקַיָּם.  \nמֵתָה, \nמַה יַּעֲשֶׁה בִכְתֻבָּתָהּ וּבִנְכָסִים הַנִּכְנָסִין וְהַיּוֹצְאִין עִמָּהּ? \nבֵּית שַׁמַּי אוֹמְרִים: \nיַחֲלקוּ יוֹרְשֵׁי הַבַּעַל עִם יוֹרְשֵׁי הָאָב.  \nוּבֵית הֶלֵּל אוֹמְרִים: \nנְכָסִים כְּחֶזְקָתָן, \nוּכְתֻבָּה בְּחֶזְקַת יוֹרְשֵׁי הַבַּעַל, \nנְכָסִין הַנִּכְנָסִין וְהַיּוֹצְאִין עִמָּהּ בְּחֶזְקַת יוֹרְשֵׁי הָאָב. \n",
            "<small>י</small>\nהִנִּיחַ אָחִיו מָעוֹת, \nיִלָּקַח בָּהֶן קַרְקַע, וְהוּא אוֹכֵל פֵּרוֹת.  \nפֵּרוֹת הַתְּלוּשִׁין מִן הַקַּרְקַע, \nיִלָּקַח בָּהֶן קַרְקַע, וְהוּא אוֹכֵל פֵּרוֹת.  \nהַמְחֻבָּרִים לַקַּרְקַע, \nאָמַר רְבִּי מֵאִיר: \nשָׁמִין אוֹתָן כַּמָּה הֵן יָפִין בַּפֵּרוֹת, \nוְכַמָּה הֵן יָפִין בְּלֹא פֵרוֹת, \nוְהַמּוֹתָר, \nיִלָּקַח בָּהֶן קַרְקַע, וְהוּא אוֹכֵל פֵּרוֹת.  \nוַחֲכָמִים אוֹמְרִים: \nהַמְחֻבָּרִים לַקַּרְקַע, שֶׁלּוֹ, \nוּתְלוּשִׁין מִן הַקַּרְקַע, כָּל הַקּוֹדֵם בָּהֶן זָכָה; \nקָדַם הוּא, זָכָה, \nקָדְמָה הִיא, \nיִלָּקַח בָּהֶן קַרְקַע, וְהוּא אוֹכֵל פֵּרוֹת.  \nכְּנָסָהּ, \nהֲרֵי הִיא כְאִשְׁתּוֹ לְכָל דָּבָר, \nוּבִלְבַד שֶׁתְּהֵא כְתֻבָּתָהּ עַל נִכְסֵי בַעֲלָהּ הָרִאשׁוֹן. \n",
            "<small>יא</small>\nלֹא יֹאמַר לָהּ: \n'הֲרֵי כְתֻבָּתִיךְ מֻנַּחַת עַל הַשֻּׁלְחָן', \nאֶלָּא כָל נְכָסָיו אַחְרָיִין לִכְתֻבָּתָהּ.  \nוְכֵן לֹא יֹאמַר אָדָם לְאִשְׁתּוֹ: \n'הֲרֵי כְתֻבָּתִיךְ מֻנַּחַת עַל הַשֻּׁלְחָן', \nאֶלָּא 'כָּל נְכָסַי אַחְרָיִין לִכְתֻבָּתִיךְ'.  \nגֵּרְשָׁהּ, \nאֵין לָהּ אֶלָּא כְתֻבָּתָהּ.  \nהֶחֱזִירָהּ, \nהֲרֵי הִיא כְּכָל הַנָּשִׁים, וְאֵין לָהּ אֶלָּא כְתֻבָּתָהּ. \n\n\n\n"
        ],
        [
            "<small>א</small>\nהַכּוֹתֵב לְאִשְׁתּוֹ: \n'דִּין וּדְבָרִים אֵין לִי בִנְכָסַיִךְ', \nהֲרֵי זֶה אוֹכֵל פֵּרוֹת בְּחַיֶּיהָ, \nוְאִם מֵתָה, יוֹרְשָׁהּ.  \nוְאִם כֵּן, לָמָּה כָתַב: \n'דִּין וּדְבָרִים אֵין לִי בִנְכָסַיִךְ'? \nשֶׁאִם מָכְרָה וְנָתְנָה, קַיָּם.  \nכָּתַב לָהּ: \n'דִּין וּדְבָרִים אֵין לִי בִנְכָסַיִךְ וּבְפֵרוֹתֵיהֶם', \nאֵינוּ אוֹכֵל פֵּרוֹת בְּחַיֶּיהָ, \nוְאִם מֵתָה, יוֹרְשָׁהּ.  \nרְבִּי יְהוּדָה אוֹמֵר: \nלְעוֹלָם הוּא אוֹכֵל פֵּרוֹת, עַד שֶׁיִּכְתֹּב לָהּ: \n'דִּין וּדְבָרִים אֵין לִי בִנְכָסַיִךְ, \nוּבְפֵרוֹתֵיהֶן וּבְפֵרֵי פֵרוֹתֵיהֶם עַד לְעוֹלָם'.  \nכָּתַב לָהּ: \n'דִּין וּדְבָרִים אֵין לִי בִנְכָסַיִךְ, \nוּבְפֵרוֹתֵיהֶן וּבְפֵרֵי פֵרוֹתֵיהֶן, בְּחַיַּיִךְ וּבְמוֹתֵךְ', \nאֵינוּ אוֹכֵל פֵּרוֹת בְּחַיֶּיהָ, \nוְאִם מֵתָה, אֵינוּ יוֹרְשָׁהּ.  \nרַבָּן שִׁמְעוֹן בֶּן גַּמְלִיאֵל אוֹמֵר: \nאִם מֵתָה, יִירָשֶׁנָּה, \nשֶׁהִתְנָה עַל הַכָּתוּב שֶּׁבַּתּוֹרָה; \nשֶּׁכָּל הַמַּתְנֶה עַל הַכָּתוּב שֶּׁבַּתּוֹרָה, \nתְּנָאוֹ בָטֵל. \n",
            "<small>ב</small>\nמִי שֶׁמֵּת, וְהִנִּיחַ אִשָּׁה וּבַעֲלֵי חוֹב וְיוֹרְשִׁים, \nוְהָיָה לוֹ פִקָּדוֹן אוֹ מַלְוָה בְיַד אֲחֵרִים, \nרְבִּי טַרְפוֹן אוֹמֵר: \nיִנָּתְנוּ לְכוֹשֵׁל שֶׁבָּהֶן.  \nוּרְבִּי עֲקִיבָה אוֹמֵר: \nאֵין רַחֲמִים בַּדִּין, אֶלָּא יִנָּתְנוּ לַיּוֹרְשִׁים; \nשֶׁכֻּלָּם צְרִיכִין שְׁבוּעָה, \nוְאֵין הַיּוֹרְשִׁין צְרִיכִין שְׁבוּעָה. \n",
            "<small>ג</small>\nהִנִּיחַ פֵּרוֹת תְּלוּשִׁין מִן הַקַּרְקַע, \nכָּל הַקּוֹדֵם בָּהֶן זָכָה.  \nזָכַת הָאִשָּׁה יוֹתֵר עַל כְּתֻבָּתָהּ, \nוּבַעַל חוֹב יוֹתֵר עַל חוֹבוֹ, \nוְהַמּוֹתָר, \nרְבִּי טַרְפוֹן אוֹמֵר: \nיִנָּתְנוּ לְכוֹשֵׁל שֶׁבָּהֶן.  \nוּרְבִּי עֲקִיבָה אוֹמֵר: \nאֵין מְרַחֲמִין בַּדִּין, \nאֶלָּא יִנָּתְנוּ לַיּוֹרְשִׁין. \nשֶׁכֻּלָּם צְרִיכִין שְׁבוּעָה, \nוְאֵין הַיּוֹרְשִׁין צְרִיכִין שְׁבוּעָה. \n",
            "<small>ד</small>\nהַמּוֹשִׁיב אִשְׁתּוֹ חַנְוָנִית, \nאוֹ שֶׁמִּנָּהּ אַפִּיטְרוֹפּוֹס, \nהֲרֵי זֶה מַשְׁבִּיעָהּ כָּל זְמַן שֶׁיִּרְצֶה.  \nרְבִּי אֱלִיעֶזֶר אוֹמֵר: \nאֲפִלּוּ עַל פִּלְכָּהּ וְעַל עִיסָתָהּ. \n",
            "<small>ה</small>\nכָּתַב לָהּ: \n'נֶדֶר וּשְׁבוּעָה אֵין לִי עָלַיִךְ', \nאֵינוּ יָכוֹל לְהַשְׁבִּיעָהּ, \nאֲבָל מַשְׁבִּיעַ הוּא אֶת יוֹרְשֶׁיהָ וְאֶת הַבָּאִים בִּרְשׁוּתָהּ.  \n'נֶדֶר וּשְׁבוּעָה אֵין לִי עָלַיִךְ וְעַל יוֹרְשַׁיִךְ, \nוְעַל הַבָּאִים בִּרְשׁוּתִיךְ', \nאֵינוּ יָכוֹל לְהַשְׁבִּיעַ לֹא אוֹתָהּ, \nוְלֹא אֶת יוֹרְשֶׁיהָ, וְלֹא אֶת הַבָּאִים בִּרְשׁוּתָהּ. \nאֲבָל יוֹרְשָׁיו מַשְׁבִּיעִין אוֹתָהּ, \nוְאֶת יוֹרְשֶׁיהָ, וְאֶת הַבָּאִים בִּרְשׁוּתָהּ.  \n\n<small>ו</small>\n'נֶדֶר וּשְׁבוּעָה אֵין לִי, \n[וְלֹא] לְיוֹרְשַׁי, וְלֹא לַבָּאִים בִּרְשׁוּתִי, &lt;וּלְיוֹרְשַׁי&gt;\nעָלַיִךְ, וְעַל יוֹרְשַׁיִךְ, וְעַל הַבָּאִים בִּרְשׁוּתִיךְ', \nלֹא הוּא, וְלֹא יוֹרְשָׁיו, וְלֹא הַבָּאִים בִּרְשׁוּתוֹ, \nמַשְׁבִּיעִין אוֹתָהּ, \nוְאֶת יוֹרְשֶׁיהָ, וְאֶת הַבָּאִים בִּרְשׁוּתָהּ.  \n",
            "<small>ז</small>\nהָלְכָה מִקֶּבֶר בַּעְלָהּ לְבֵית אָבִיהָ, \nאוֹ שֶׁחָזְרָה לְבֵית חָמִיהָ, \nוְלֹא עָשַׂת אַפִּיטְרוֹפָּא, \nאֵין הַיּוֹרְשִׁין מַשְׁבִּיעִין אוֹתָהּ.  \nאִם עָשַׂת אַפִּיטְרוֹפָּא, \nמַשְׁבִּיעִין אוֹתָהּ לֶעָתִיד לָבֹא, \nוְאֵין מַשְׁבִּיעִים אוֹתָהּ לְשֶׁעָבַר. \n",
            "<small>ח</small>\nהַפּוֹגֶמֶת כְּתֻבָּתָהּ, \nלֹא תִפָּרַע אֶלָּא בִשְׁבוּעָה. \nוְעֵד אֶחָד מְעִידָהּ שֶׁהִיא פְרוּעָה, \nלֹא תִפָּרַע אֶלָּא בִשְׁבוּעָה. \nמִנְּכָסִים הַמְּשֻׁעְבָּדִין, וּמִנִּכְסֵי יְתוֹמִים, \nוְהַנִּפְרַעַת שֶׁלֹּא בְּפָנָיו, \nלֹא תִפָּרַע אֶלָּא בִשְׁבוּעָה. \n",
            "<small>ט</small>\nהַפּוֹגֶמֶת כְּתֻבָּתָהּ, כֵּיצַד? \nהָיְתָה כְתֻבָּתָהּ אֶלֶף זוּז, \nאָמַר לָהּ: \n'הִתְקַבַּלְתְּ כְּתֻבָּתִיךְ', \nוְהִיא אוֹמֶרֶת: \n'לֹא הִתְקַבַּלְתִּי אֶלָּא מָנֶה', \nלֹא תִפָּרַע אֶלָּא בִשְׁבוּעָה.  \nוְעֵד אֶחָד מְעִידָהּ שֶׁהִיא פְּרוּעָה, כֵּיצַד? \nאָמַר לָהּ: \n'הִתְקַבַּלְתְּ כְּתֻבָּתִיךְ', \nוְהִיא אוֹמֶרֶת: \n'לֹא הִתְקַבַּלְתִּי', \nוְעֵד אֶחָד מְעִידָהּ שֶׁהִיא פְרוּעָה, \nלֹא תִפָּרַע אֶלָּא בִשְׁבוּעָה.  \nמִנְּכָסִים מְשֻׁעְבָּדִים כֵּיצַד? \nמָכַר נְכָסָיו לַאֲחֵרִים, &lt;מָכְרָה&gt;\nוְהִיא נִפְרַעַת מִן הַלָּקוֹחוֹת, \nלֹא תִפָּרַע אֶלָּא בִשְׁבוּעָה.  \nמִנִּכְסֵי יְתוֹמִים כֵּיצַד? \nמֵת וְהִנִּיחַ נְכָסָיו לִיתוֹמִין, \nנִפְרַעַת מִן הַיְתוֹמִין, \nלֹא תִפָּרַע אֶלָּא בִשְׁבוּעָה.  \nוְשֶׁלֹּא בְּפָנָיו כֵּיצַד? \nהָלַךְ לוֹ לִמְדִינַת הַיָּם, \nוְהִיא נִפְרַעַת שֶׁלֹּא בְפָנָיו, \nלֹא תִפָּרַע אֶלָּא בִשְׁבוּעָה.  \nרְבִּי שִׁמְעוֹן אוֹמֵר: \nכָּל זְמַן שֶׁהִיא תּוֹבַעַת כְּתֻבָּתָהּ, \nהַיּוֹרְשִׁין מַשְׁבִּיעִין אוֹתָהּ; \nאִם אֵינָה תּוֹבַעַת כְּתֻבָּתָהּ, \nאֵין הַיּוֹרְשִׁין מַשְׁבִּיעִין אוֹתָהּ. \n",
            "<small>י</small>\nהוֹצִיאָה גֵט, וְאֵין עִמּוֹ כְתֻבָּה, \nגּוֹבָה כְתֻבָּתָהּ; \nכְּתֻבָּה, וְאֵין עִמָּהּ גֵּט, \nהִיא אוֹמֶרֶת: \n'אָבַד גִּטִּי', \nוְהוּא אוֹמֵר: \n'אָבַד שׁוֹבָרִי', \nוְכֵן בַּעַל חוֹב שֶׁהוֹצִיא שְׁטָר חוֹב, \nוְאֵין עִמּוֹ פְרוֹזְבוֹל, \nהֲרֵי אֵלּוּ לֹא יִפָּרְעוּ.  \nרַבָּן שִׁמְעוֹן בֶּן גַּמְלִיאֵל אוֹמֵר: \nמִן הַסַּכָּנָה וְהֵילָךְ, \nגוֹבָה שֶׁלֹּא בַגֵּט, \nוּבַעַל הָאִשָּׁה חוֹב גּוֹבֶה שֶׁלֹּא בִפְרוֹזְבּוֹל.  \n\n<small>יא</small>\nשְׁנֵי גִטִּין וּשְׁתֵּי כְתֻבּוֹת, \nגּוֹבָה שְׁתֵּי כְתֻבּוֹת; \nשְׁתֵּי כְתֻבּוֹת וְגֵט, אוֹ כְתֻבָּה וּשְׁנֵי גִטִּין, \nאוֹ כְתֻבָּה וְגֵט וּמִיתָה, &lt;וּמֵיתָה&gt;\nאֵינָה גּוֹבָה אֶלָּא כְתֻבָּה אַחַת. \nהַמְגָרֵשׁ אֶת הָאִשָּׁה וְהֶחֱזִירָהּ, \nעַל מְנָת כְּתֻבָּתָהּ הָרִאשׁוֹנָה הֶחֱזִירָהּ.  \nקָטָן שֶׁהִשִּׂיאוֹ אָבִיו, \nכְּתֻבָּתָהּ קַיֶּמֶת, שֶׁעַל מְנָת כֵּן קִיְּמָהּ.  \nגֵּר שֶׁנִּתְגַּיַּר וְאִשְׁתּוֹ עִמּוֹ, \nכְּתֻבָּתָהּ קַיֶּמֶת, שֶׁעַל מְנָת כֵּן קִיְּמָהּ. \n\n\n\n"
        ],
        [
            "<small>א</small>\nמִי שֶׁהָיָה נָשׂוּי שְׁתֵּי נָשִׁים וּמֵת, &lt;נָשׂוּאִי. וכך כולם&gt;\nהָרִאשׁוֹנָה קוֹדֶמֶת לַשְּׁנִיָּה, \nיוֹרְשֵׁי הָרִאשׁוֹנָה קוֹדְמִין לְיוֹרְשֵׁי הַשְּׁנִיָּה.  \nנָשָׂא אֶת הָרִאשׁוֹנָה וּמֵתָה, \nנָשָׂא אֶת הַשְּׁנִיָּה וּמֵת הוּא, \nהַשְּׁנִיָּה וְיוֹרְשֶׁיהָ קוֹדְמִין לְיוֹרְשֵׁי הָרִאשׁוֹנָה. \n",
            "<small>ב</small>\nמִי שֶׁהָיָה נָשׂוּי שְׁתֵּי נָשִׁים, וּמֵתוּ, \nאַחַר כָּךְ מֵת הוּא, \nוְהַיְתוֹמִין מְבַקְשִׁין כְּתֻבַּת אִמָּן, \nוְאֵין שָׁם אֶלָּא כְּדֵי שְׁתֵּי כְתֻבּוֹת, &lt;אֶלָּא נוסף על ידי מגיה&gt;\nחוֹלְקִין בְּשָׁוֶה.  \nהָיָה שָׁם יוֹתֵר דִּינָר, \nאֵלּוּ נוֹטְלִין כְּתֻבַּת אִמָּן, \nוְאֵלּוּ נוֹטְלִין כְּתֻבַּת אִמָּן.  \nוְאִם אָמְרוּ הַיְתוֹמִין: \n'הֲרֵי אָנוּ מַעֲלִים עַל נִכְסֵי אָבִינוּ יוֹתֵר דִּינָר', &lt;יתר&gt;\nכְּדֵי שֶׁיִטְּלוּ כְתֻבַּת אִמָּן, \nאֵין שׁוֹמְעִין לָהֶם, \nאֶלָּא שָׁמִין אֶת הַנְּכָסִים בְּבֵית דִּין. \n",
            "<small>ג</small>\nהָיוּ שָׁם נְכָסִין כְּבָרָאוּי, &lt;נְכָסִין שֶׁאֵין לָהֶם כְּבָרָאוּי&gt;\nוְאֵינָן כְּבַמֻּחֲזָק,  \nרְבִּי שִׁמְעוֹן אוֹמֵר: \nאַף עַל פִּי שֶׁיֶּשׁ שָׁם נְכָסִים שֶׁאֵין לָהֶם אַחְרָיוּת, \nאֵינָן כְלוּם, \nעַד שֶׁיִּהְיוּ שָׁם נְכָסִים שֶׁיֵּשׁ לָהֶם אַחְרָיוּת, \nיוֹתֵר עַל שְׁתֵּי כְתֻבּוֹת דִּינָר. \n",
            "<small>ד</small>\nמִי שֶׁהָיָה נָשׂוּי שָׁלוֹשׁ נָשִׁים, וּמֵת, \nכְּתֻבָּתָהּ שֶׁלָּזוֹ מָנֶה, וְשֶׁלָּזוֹ מָאתַיִם, \nוְשֶׁלָּזוֹ שְׁלֹשׁ מֵאוֹת, \nוְאֵין שָׁם אֶלָּא מָנֶה, \nחוֹלְקוֹת בְּשָׁוֶה.  \nהָיוּ שָׁם מָאתַיִם, \nשֶׁלְּמָנֶה נוֹטֶלֶת חֲמִשִּׁים, \nוְשֶׁלְּמָאתַיִם וְשֶׁלִּשְׁלֹשׁ מֵאוֹת, \nשְׁלֹשָׁה שְׁלֹשָׁה שֶׁלַּזָּהָב.  \nהָיוּ שָׁם שְׁלֹשׁ מֵאוֹת, \nשֶׁלְּמָנֶה נוֹטֶלֶת חֲמִשִּׁים, \nוְשֶׁלְּמָאתַיִם מָנֶה, \nוְשֶׁלִּשְׁלֹשׁ מֵאוֹת שִׁשָּׁה שֶׁלַּזָּהָב.  \nוְכֵן שְׁלֹשָׁה שֶׁהֵטִילוּ לַכִּיס, \nוְהוֹתִירוּ אוֹ פָחָתוּ, כָּךְ הֵן חוֹלְקִין. \n",
            "<small>ה</small>\nמִי שֶׁהָיָה נָשׂוּי אַרְבַּע נָשִׁים, וּמֵת, \nהָרִאשׁוֹנָה קוֹדֶמֶת לַשְּׁנִיָּה, \nוּשְׁנִיָּה לַשְּׁלִישִׁית, \nוּשְׁלִישִׁית לָרְבִיעִית.  \nהָרִאשׁוֹנָה נִשְׁבַּעַת לַשְּׁנִיָּה, \nוְהַשְּׁנִיָּה לַשְּׁלִישִׁית, \nוְהַשְּׁלִישִׁית לָרְבִיעִית, \nוְהָרְבִיעִית נִפְרַעַת שֶׁלֹּא בִשְׁבוּעָה.  \nאָמַר בֶּן נַנָּס: \nכֵּיצַד? וְכִי מִפְּנֵי שֶׁהִיא אַחֲרוֹנָה נִשְׂכָּרָה? \nאַף הִיא לֹא תִפָּרַע אֶלָּא בִשְׁבוּעָה.  \nהָיוּ כֻלָּן יוֹצְאוֹת יוֹם אֶחָד, \nכָּל הַקּוֹדֶמֶת אֶת חֲבֶרְתָּהּ אֲפִלּוּ שָׁעָה, זָכָת.  \nכָּךְ הָיוּ כוֹתְבִין בִּירוּשָׁלַיִם שָׁעוֹת.  \nוְהָיוּ כֻלָּן יוֹצְאוֹת שָׁעָה אַחַת.  \nאֵין שָׁם אֶלָּא מָנֶה, חוֹלְקוֹת בְּשָׁוֶה. \n",
            "<small>ו</small>\nמִי שֶׁהָיָה נָשׂוּי שְׁתֵּי נָשִׁים, \nוּמָכַר אֶת שָׂדֵהוּ, \nכָּתְבָה הָרִאשׁוֹנָה לַלּוֹקֵחַ: \n'דִּין וּדְבָרִים אֵין לִי עִמָּךְ', \nהַשְּׁנִיָּה מוֹצִיאָה מִיַּד הַלּוֹקֵחַ, \nוְהָרִאשׁוֹנָה מִיַּד הַשְּׁנִיָּה, \nוְהַלּוֹקֵחַ מִיַּד הָרִאשׁוֹנָה, \nוְחוֹזְרוֹת חֲלִילָה, \nעַד שֶׁיַּעֲשׁוּ פְשָׁרָה בֵינֵיהֶן.  \nוְכֵן אִשָּׁה וְכֵן בַעֲלַת חוֹב. \n\n\n\n"
        ],
        [
            "<small>א</small>\nאַלְמָנָה נִזּוֹנֶת מִנִּכְסֵי יְתוֹמִין, \nוּמַעֲשֵׂה יָדֶיהָ שֶׁלָּהֶן, \nוְאֵינָן חַיָּבִים בִּקְבוּרָתָהּ.  \nיוֹרְשֶׁיהָ הַיּוֹרְשִׁין כְּתֻבָּתָהּ, \nחַיָּבִין בִּקְבוּרָתָהּ. \n",
            "<small>ב</small>\nאַלְמָנָה, בֵּין מִן הָאֵרוּסִין וּבֵין מִן הַנִּשּׂוּאִין, \nמוֹכֶרֶת שֶׁלֹּא בְּבֵית דִּין.  \nרְבִּי שִׁמְעוֹן אוֹמֵר: \nמִן הַנִּשּׂוּאִין, מוֹכֶרֶת שֶׁלֹּא בְּבֵית דִּין, \nמִן הָאֵרוּסִין, לֹא תִמְכֹּר אֶלָּא בְּבֵית דִּין, \nמִפְּנֵי שֶׁאֵין לָהּ מְזוֹנוֹת, \nוְכָל שֶׁאֵין לָהּ מְזוֹנוֹת, \nלֹא תִמְכֹּר אֶלָּא בְּבֵית דִּין. \n",
            "<small>ג</small>\nמָכְרָה כְתֻבָּתָהּ, אוֹ מִקְצָתָהּ, \nמִשְׁכְּנַתָּהּ, אוֹ מִקְצָתָהּ, \nנְתָנָהּ לְאַחֵר, אוֹ מִקְצָתָהּ, \nלֹא תִמְכֹּר אֶת הַשְּׁאָר אֶלָּא בְּבֵית דִּין.  \nוַחֲכָמִים אוֹמְרִים: \nמוֹכֶרֶת הִיא אֲפִלּוּ אַרְבָּעָה וַחֲמִשָּׁה פְעָמִים.  \nוּמוֹכֶרֶת לִמְזוֹנוֹת שֶׁלֹּא בְּבֵית דִּין, וְכוֹתֶבֶת: \n'לִמְזוֹנוֹת מָכַרְתִּי'.  \nוּגְרוּשָׁה לֹא תִמְכֹּר אֶלָּא בְּבֵית דִּין. \n",
            "<small>ד</small>\nאַלְמָנָה שֶׁהָיְתָה כְתֻבָּתָהּ מָאתַיִם, \nמָכְרָה שׁוֹוֶה מָנֶה בְמָאתַיִם, \nאוֹ שׁוֹוֶה מָאתַיִם בְּמָנֶה, \nנִתְקַבְּלָה כְתֻבָּתָהּ.  \nהָיְתָה כְתֻבָּתָהּ מָנֶה, \nמָכְרָה שׁוֹוֶה מָנֶה וְדִינָר בְּמָנֶה, \nמִכְרָהּ בָּטֵל.  \nאֲפִלּוּ הִיא אוֹמֶרֶת: \n'אֲנִי אַחְזִיר דִּינָר לַיּוֹרְשִׁין', \nמִכְרָהּ בָּטֵל.  \n\n<small>ה</small>\nרַבָּן שִׁמְעוֹן בֶּן גַּמְלִיאֵל אוֹמֵר: \nלְעוֹלָם מִכְרָהּ קַיָּם, \nעַד שֶׁיְּהֵא שָׁם כְּדֵי שֶׁתְּשַׁיֵּר \nבַּשָּׂדֶה בֵּית תִּשְׁעָה קַבִּים, \nוּבַגִּנָּה בֵּית חֲצִי קַב, \nוּכְדִבְרֵי רְבִּי עֲקִיבָה, בֵּית רֹבַע.  \nהָיְתָה כְתֻבָּתָהּ אַרְבַּע מֵאוֹת, \nוּמָכְרָה לָזֶה מָנֶה, וְלָזֶה מָנֶה, \nוּלְאַחֲרוֹן יָפֶה מָנֶה וְדִינָר מָנֶה, \nשֶׁלָּאַחֲרוֹן בָּטֵל, וְשֶׁלְּכֻלָּם, מִכְרָן קַיָּם. \n",
            "<small>ו</small>\nשׁוּם הַדַּיָּנִים שֶׁפָּחַת שְׁתוֹת אוֹ הוֹתִיר שְׁתוֹת, \nמִכְרָן בָּטֵל.  \nאָמַר רַבָּן שִׁמְעוֹן בֶּן גַּמְלִיאֵל: \nאִם כֵּן, מַה כֹּחַ בֵּית דִּין יָפֶה? \nאֶלָּא אִם עָשׁוּ אִגֶּרֶת בִּקֹּרֶת, \nאֲפִלּוּ מָכְרוּ שׁוֹוֶה מָנֶה בְמָאתַיִם, \nאוֹ שׁוֹוֶה מָאתַיִם בְּמָנֶה, \nמִכְרָן קַיָּם. \n",
            "<small>ז</small>\nהַיְתוֹמָה וְהַשְּׁנִיָּה וְהָאַיְלוֹנִית, \nאֵין לָהּ כְּתֻבָּה, וְלֹא פֵרוֹת, וְלֹא מְזוֹנוֹת, וְלֹא בְלָאוֹת.  \nאִם מִתְּחִלָּה נְטָלָהּ לְשֵׁם אַיְלוֹנִית, \nיֶשׁ לָהּ כְּתֻבָּה.  \nאַלְמָנָה לְכֹהֵן גָּדוֹל, \nגְּרוּשָׁה וַחֲלוּצָה לְכֹהֵן הֶדְיוֹט, \nמַמְזֶרֶת וּנְתִינָה לְיִשְׂרָאֵל, \nבַּת יִשְׂרָאֵל לַמַּמְזֵר וְלַנָּתִין, \nיֵשׁ לָהֶן כְּתֻבָּה. \n\n\n\n"
        ],
        [
            "<small>א</small>\nהַנּוֹשֵׂא אֶת הָאִשָּׁה, \nוּפָסְקָה עִמּוֹ שֶׁיְּהֵא זָן אֶת בִּתָּהּ חָמֵשׁ שָׁנִים, \nחַיָּב לְזוֹנָהּ חָמֵשׁ שָׁנִים.  \nנִשֵּׂאת לְאַחֵר, \nוּפָסְקָה עִמּוֹ שֶׁיְּהֵא זָן אֶת בִּתָּהּ חָמֵשׁ שָׁנִים, \nחַיָּב לְזוֹנָהּ חָמֵשׁ שָׁנִים.  \nלֹא יֹאמַר הָרִאשׁוֹן: \n'כְּשֶׁתָּבֹא לְבֵיתִי אֲזוֹנָהּ',\nאֶלָּא מוֹלִיךְ מְזוֹנוֹתֶיהָ לִמְקוֹם שֶׁהִיא אִמָּהּ.  \nוְכֵן לֹא יֹאמְרוּ שְׁנֵיהֶם: \n'הֲרֵי אָנוּ זוֹנִין אוֹתָהּ כְּאַחַת', \nאֶלָּא אֶחָד זָנָהּ, \nוְאֶחָד נוֹתֵן לָהּ דְּמֵי מְזוֹנוֹתֶיהָ. \n",
            "<small>ב</small>\nנִשֵּׂאת, הַבַּעַל חַיָּב בִּמְזוֹנוֹתֶיהָ, \nוְהֵן נוֹתְנִין לָהּ דְּמֵי מְזוֹנוֹת.  \nמֵתוּ, בְּנוֹתֵיהֶן נִזּוֹנוֹת מִנְּכָסִים בְּנֵי חֹרִין, &lt;בְּנוֹתָן&gt;\nוְהִיא נִזּוֹנֶת מִנְּכָסִים מְשֻׁעְבָּדִים, \nמִפְּנֵי שֶׁהִיא כְּבַעֲלַת חוֹב.  \nהַפִּקְחִים הָיוּ כוֹתְבִין: \n'עַל מְנָת שֶׁאֱהֵא זָן אֶת בִּתֵּךְ חָמֵשׁ שָׁנִים, \nכָּל זְמַן שֶׁאַתְּ עִמִּי'. \n",
            "<small>ג</small>\nאַלְמָנָה שֶׁאָמְרָה: \nאֵי אֶפְשִׁי לָזוּז מִבֵּית בַּעֲלִי, &lt;איפשי&gt;\nאֵין הַיּוֹרְשִׁין יְכוּלִין לוֹמַר לָהּ: \n'לְכִי לְבֵית אָבִיךְ וְאָנוּ זָנִים אוֹתָךְ', \nאֶלָּא זָנִין אוֹתָהּ בְּבֵית בַּעְלָהּ, \nוְנוֹתְנִין לָהּ מָדוֹר לְפִי כְבוֹדָהּ.  \n\n<small>ד</small>\nאָמְרָה: \n'אֵי אֶפְשִׁי לָזוּז מִבֵּית אַבָּא', \nיְכוּלִין הַיּוֹרְשִׁין לוֹמַר לָהּ: \n'אִם אַתְּ אֶצְלֵנוּ, יֶשׁ לִיךְ מְזוֹנוֹת, \nוְאִם אֵין אַתְּ אֶצְלֵנוּ, אֵין לִיךְ מְזוֹנוֹת'.  \nאִם הָיְתָה טוֹעֶנֶת: \n'מִפְּנֵי שֶׁהִיא יַלְדָּה וְהֵן יְלָדִים', \nזָנִים אוֹתָהּ וְהִיא בְּבֵית אָבִיהָ. \n",
            "<small>ה</small>\nכָּל זְמַן שֶׁהִיא בְּבֵית אָבִיהָ, \nגּוֹבָה כְתֻבָּתָהּ לְעוֹלָם, \nוְכָל זְמַן שֶׁהִיא בְּבֵית בַּעְלָהּ, \nגּוֹבָה כְתֻבָּתָהּ עַד עֶשְׂרִים וְחָמֵשׁ שָׁנָה, \nשֶׁיֵּשׁ בְּעֶשְׂרִים וְחָמֵשׁ שָׁנָה \nשֶׁתַּעֲשֶׂה טוֹבָה כְנֶגֶד כְּתֻבָּתָהּ.  \nדִּבְרֵי רְבִּי מֵאִיר, \nשֶׁאָמַר מִשּׁוּם רַבָּן גַּמְלִיאֵל.  \nוַחֲכָמִים אוֹמְרִים: \nכָּל זְמַן שֶׁהִיא בְּבֵית בַּעְלָהּ, \nגּוֹבָה כְתֻבָּתָהּ לְעוֹלָם, \nוְכָל זְמַן שֶׁהִיא בְּבֵית אָבִיהָ, \nגּוֹבָה כְתֻבָּתָהּ עַד עֶשְׂרִים וְחָמֵשׁ שָׁנָה.  \nמֵתָה, \nיוֹרְשֶׁיהָ מַזְכִּירִים כְּתֻבָּתָהּ עַד עֶשְׂרִים וְחָמֵשׁ שָׁנָה. \n\n\n\n"
        ],
        [
            "<small>א</small>\nשְׁנֵי דַיָּנֵי גְזֵלוֹת הָיוּ בִירוּשָׁלַיִם: \nאַדְמוֹן, וְחָנָן בֶּן אֲבְשָׁלוֹם.  \nחָנָן אוֹמֵר שְׁנֵי דְבָרִים, \nוְאַדְמוֹן אוֹמֵר שִׁבְעָה.  \nמִי שֶׁהָלַךְ לוֹ לִמְדִינַת הַיָּם, \nוְאִשְׁתּוֹ תוֹבַעַת מְזוֹנוֹת, \nחָנָן אוֹמֵר: \nתִּשָּׁבַע בַּסּוֹף וְלֹא תִשָּׁבַע בַּתְּחִלָּה.  \nוְנֶחְלְקוּ עָלָיו בְּנֵי כֹהֲנִים גְּדוֹלִים, וְאָמְרוּ: \nתִּשָּׁבַע בַּתְּחִלָּה וּבַסּוֹף.  \nאָמַר רְבִּי דוֹסָא בֶן אַרְכִינָס כְּדִבְרֵיהֶם.  \nאָמַר רַבָּן יוֹחָנָן בֶּן זַכַּי: \nיָפֶה אָמַר חָנָן, \nלֹא תִשָּׁבַע אֶלָּא בַסּוֹף. \n",
            "<small>ב</small>\nמִי שֶׁהָלַךְ לוֹ לִמְדִינַת הַיָּם, \nוְעָמַד אַחֵר וּפִרְנֵס אֶת אִשְׁתּוֹ, \nחָנָן אוֹמֵר: \nאִבֵּד אֶת מָעוֹתָיו.  \nוְנֶחְלְקוּ עָלָיו בְּנֵי כֹהֲנִים גְּדוֹלִים, וְאָמְרוּ: \nיִשָּׁבַע כַּמָּה הוֹצִיא וְיִטֹּל.  \nאָמַר רְבִּי דוֹסָה בֶן הַרְכִינָס כְּדִבְרֵיהֶם.  \nאָמַר רַבָּן יוֹחָנָן בֶּן זַכַּי: \nיָפֶה אָמַר חָנָן, \nהִנִּיחַ מָעוֹתָיו עַל קֶרֶן הַצְּבִי. \n",
            "<small>ג</small>\nאַדְמוֹן אוֹמֵר שִׁבְעָה: \nמִי שֶׁמֵּת וְהִנִּיחַ בָּנִים וּבָנוֹת, \nבִּזְמַן שֶׁהַנְּכָסִים מְרֻבִּין, \nהַבָּנִים יוֹרְשִׁין וְהַבָּנוֹת יִזּוֹנוּ. \nנְכָסִים מְמֻעָטִים, \nהַבָּנוֹת יִזּוֹנוּ, \nוְהַבָּנִים יִשְׁאֲלוּ עַל הַפְּתָחִים.  \nאַדְמוֹן אוֹמֵר: \nבִּשְׁבִיל שֶׁאֲנִי זָכָר הִפְסַדְתִי? \nאָמַר רַבָּן גַּמְלִיאֵל: \nרוֹאֶה אֲנִי אֶת דִּבְרֵי אַדְמוֹן. \n",
            "<small>ד</small>\nהַטּוֹעֵן לַחֲבֵרוֹ כַדֵּי שֶׁמֶן, \nוְהוֹדָה לוֹ בַקִּנְקְנִים, \nאַדְמוֹן אוֹמֵר: \nהוֹאִיל וְהוֹדָה מִן הַטַּעֲנָה, יִשָּׁבַע. \nוַחֲכָמִים אוֹמְרִים: \nאֵין מִן הוֹדָיָה בַּטַּעֲנָה.  \nאָמַר רַבָּן גַּמְלִיאֵל: \nרוֹאֶה אֲנִי אֶת דִּבְרֵי אַדְמוֹן. \n",
            "<small>ה</small>\nהַפּוֹסֵק מָעוֹת לַחֲתָנוֹ, \nוּפָשַׁט לוֹ אֶת הָרֶגֶל, \nתְּהֵי יוֹשֶׁבֶת עַד שֶׁיַּלְבִּין רֹאשָׁהּ.  \nאַדְמוֹן אוֹמֵר: \n'אִלּוּ אֲנִי פָסַקְתִּי עַל עַצְמִי, \nאֱהֵי יוֹשֶׁבֶת עַד שֶׁיַּלְבִּין רֹאשִׁי. \nאַבָּא פָסַק עָלַי, מָה אֲנִי יְכוּלָה לַעֲשׁוֹת? \nאוֹ כְנֹס אוֹ פְטֹר!' \nאָמַר רַבָּן גַּמְלִיאֵל: \nרוֹאֶה אֲנִי אֶת דִּבְרֵי אַדְמוֹן. \n",
            "<small>ו</small>\nהָעוֹרֵר עַל שָׂדֶה וְהוּא חָתוּם עָלֶיהָ עֵד, \nאַדְמוֹן אוֹמֵר: \n'הַשֵּׁנִי נוֹחַ לִי, וְהָרִאשׁוֹן קָשֶׁה מִמֶּנִּי'. \nוַחֲכָמִים אוֹמְרִים: \nאִבֵּד אֶת זְכוּתוֹ.  \nעֲשָׂאָהּ סִימָן לְאַחֵר, אִבֵּד אֶת זְכוּתוֹ. \n",
            "<small>ז</small>\nמִי שֶׁהָלַךְ לוֹ לִמְדִינַת הַיָּם, \nוְאָבְדָה דֶרֶךְ שָׂדֵהוּ, \nאַדְמוֹן אוֹמֵר: \nיֵלֵךְ לוֹ בִקְצָרָה. \nוַחֲכָמִים אוֹמְרִים: \nיִקְנֶה לוֹ דֶרֶךְ בְּמֵאָה מָנֶה, \nאוֹ יִפְרַח בְּאָוֵיר. \n",
            "<small>ח</small>\nהַמּוֹצִיא שְׁטָר חוֹב עַל חֲבֵרוֹ, \nוְהַלָּה הוֹצִיא שֶׁמָּכַר לוֹ אֶת הַשָּׂדֶה, \nאַדְמוֹן אוֹמֵר: \n'אִלּוּ הָיִיתִי חַיָּב לָךְ, \nהָיָה לָךְ לְהִפָּרַע אֶת שֶׁלָּךְ \nכְּשֶׁמָּכַרְתָּ לִי אֶת הַשָּׂדֶה!' \nוַחֲכָמִים אוֹמְרִים: \nזֶה הָיָה פִקֵּחַ שֶׁמָּכַר לוֹ אֶת הַקַּרְקַע, \nמִפְּנֵי שֶׁהוּא יָכוֹל לְמַשְׁכְּנוֹ. \n",
            "<small>ט</small>\nשְׁנַיִם שֶׁהוֹצִיאוּ שְׁטָר חוֹב זֶה עַל זֶה, \nאַדְמוֹן אוֹמֵר: \n'אִלּוּ חַיָּב הָיִיתִי לָךְ, \nכֵּיצַד אַתָּה לֹוֶה מִמֶּנִּי?' \nוַחֲכָמִים אוֹמְרִים: \nזֶה גוֹבֶה שְׁטָר חוֹבוֹ, \nוְזֶה גוֹבֶה שְׁטָר חוֹבוֹ. \n",
            "<small>י</small>\nשָׁלוֹשׁ אֲרָצוֹת לַנִּשּׂוּאִין: \nיְהוּדָה, וְעֵבֶר הַיַּרְדֵּן, וְהַגָּלִיל. &lt;וְגָלִיל&gt; \nאֵין מוֹצִיאִין מֵעִיר לָעִיר, וּמִכְּרַךְ לִכְרַךְ. \nאֲבָל בְּאוֹתָהּ הָאָרֶץ, \nמוֹצִיאִין מֵעִיר לָעִיר, וּמִכְּרַךְ לִכְרַךְ, \nאֲבָל לֹא מֵעִיר לִכְרַךְ, וְלֹא מִכְּרַךְ לָעִיר.  \nמוֹצִיאִין מִנֵּוִי הָרָע לְנֵוִי הַיָּפֶה, \nאֲבָל לֹא מִנֵּוִי הַיָּפֶה לְנֵוִי הָרָע.  \nרַבָּן שִׁמְעוֹן בֶּן גַּמְלִיאֵל אוֹמֵר: \nאַף לֹא מִנֵּוִי הָרָע לְנֵוִי יָפֶה, \nשֶׁהַנֵּוִי הַיָּפֶה בּוֹדֵק. \n",
            "<small>יא</small>\nהַכֹּל מַעֲלִין לְאֶרֶץ יִשְׂרָאֵל, וְאֵין הַכֹּל מוֹצִיאִין.  \nהַכֹּל מַעֲלִין לִירוּשָׁלַיִם, וְאֵין הַכֹּל מוֹצִיאִין.  \n(אֶחָד הָאֲנָשִׁים וְ)אֶחָד נָשִׁים וְאֶחָד עֲבָדִים. \nכֵּיצַד?  \nנָשָׂא אִשָּׁה בְאֶרֶץ יִשְׂרָאֵל, וְגֵרְשָׁהּ בְּאֶרֶץ יִשְׂרָאֵל, \nנוֹתֵן לָהּ מִמְּעוֹת אֶרֶץ יִשְׂרָאֵל.  \nנָשָׂא אִשָּׁה בְאֶרֶץ יִשְׂרָאֵל, וְגֵרְשָׁהּ בְּקַפּוֹדוֹקְיָא, \nנוֹתֵן לָהּ מִמְּעוֹת אֶרֶץ יִשְׂרָאֵל.  \nנָשָׂא אִשָּׁה בְקַפּוֹדוֹקְיָא, וְגֵרְשָׁהּ בְּאֶרֶץ יִשְׂרָאֵל, \nנוֹתֵן לָהּ מִמְּעוֹת אֶרֶץ יִשְׂרָאֵל; \nרַבָּן שִׁמְעוֹן בֶּן גַּמְלִיאֵל אוֹמֵר: \nמִמְּעוֹת קַפּוֹדוֹקְיָא.  \nנָשָׂא אִשָּׁה בְקַפּוֹדוֹקְיָא, וְגֵרְשָׁהּ בְּקַפּוֹדוֹקְיָא, \nנוֹתֵן לָהּ מִמְּעוֹת קַפּוֹדוֹקְיָא.  \n"
        ]
    ],
    "sectionNames": [
        "Chapter",
        "Mishnah"
    ]
}