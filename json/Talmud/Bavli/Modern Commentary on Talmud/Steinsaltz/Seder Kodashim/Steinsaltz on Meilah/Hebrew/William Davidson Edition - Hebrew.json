{
    "language": "he",
    "title": "Steinsaltz on Meilah",
    "versionSource": "https://www.korenpub.com/koren_en_usd/koren/talmud/the-koren-talmud-bavli.html",
    "versionTitle": "William Davidson Edition - Hebrew",
    "status": "locked",
    "license": "CC-BY-NC",
    "versionTitleInHebrew": "תלמוד מהדורת ויליאם דוידסון",
    "purchaseInformationImage": "https://storage.googleapis.com/sefaria-physical-editions/1694d76600be5f7bf0d7a9a77a3e90fe.png",
    "purchaseInformationURL": "https://korenpub.co.il/collections/koren-talmud-bavli-1/products/koren-talmud-keritot-meila-kinnim-tamid-middothardcover",
    "actualLanguage": "he",
    "languageFamilyName": "hebrew",
    "isBaseText": true,
    "isSource": true,
    "isPrimary": true,
    "direction": "rtl",
    "heTitle": "ביאור שטיינזלץ על מעילה",
    "categories": [
        "Talmud",
        "Bavli",
        "Modern Commentary on Talmud",
        "Steinsaltz",
        "Seder Kodashim"
    ],
    "text": [
        [],
        [],
        [
            "<big>א משנה</big> <b>קדשי קדשים</b> שנפסלו קודם שנזרק דמם, כגון <b>ששחטן ב</b>צד <b>דרום</b> של העזרה שבמקדש (ומקום שחיטתם הראוי הריהו בצפון) — אף שנפסלו, מכל מקום לא יצאו מכלל קדושתם לענין זה ש<b>מועלין בהן</b> (יש בהם דין מעילה), שהנהנה מהם חייב קרבן (\"אשם מעילות\"), ותשלומי קרן וחומש. ובפרטי דין זה: <b>שחטן בדרום</b> שלא כהלכתם, ואולם <b>קיבל דמן בצפון</b> כהלכתם — יש בהם דין מעילה (שהרי קבלת הדם שהיא עיקר העבודה נעשתה בצפון), ואף אם שחטם <b>בצפון וקיבל דמן בדרום,</b> שעיקר העבודה נעשתה שלא כדין — אף אלו יש בהם דין מעילה.",
            " וכשם שדין זה נוהג בשינוי מקום העבודה, כך הוא נוהג בשינוי זמן העבודה, שאם <b>שחט</b> את הקרבנות הללו <b>ביום</b> (שהוא הזמן הראוי לשחיטה) וזרק את דמם <b>בלילה</b> (שאינו זמן הראוי לעבודה), ובודאי אם שחטם <b>בלילה וזרק</b> את דמם <b>ביום</b> — יש בהם דין מעילה. <b>או</b> כמו כן יש דין מעילה בקרבנות שנפסלו משום פיגול, שבזמן <b>ששחטן</b> חשב שיאכל את בשרם, או יזרוק את דמם, או יקריב את אימוריהם <b>חוץ לזמנו,</b> כלומר, שלא בזמן הראוי להם, או <b>חוץ למקומו,</b> שלא במקום הראוי להם (כגון מחוץ לעזרה) — בכל אלה <b>מועלין בהן.</b>",
            "<b>כלל אמר ר' יהושע</b> בענין מעילה בקדשים שנפסלו: <b>כל שהיה לה</b> (לבהמת הקרבן) כבר <b>שעת היתר</b> (אכילה) <b>לכהנים</b> לפני שנפסלה — <b>אין מועלין בה</b> עוד, כיון שעיקרה של מעילה היא דווקא בקדשים המוגדרים כ\"קדשי ה' \" — שאין בהם צד היתר הנאה לאדם, ומשעה שהותר הקרבן לאכילה לכהנים, שוב אינו בכלל זה, אף שחזר ונפסל אחר כך מאכילה. <b>ו</b>אילו <b>כל שלא היה לה שעת היתר לכהנים</b> לפני שנפסלה — הרי היא עדיין בכלל \"קדשי ה' \", ומועלין בה. ומסבירים:",
            "<b>איזו היא שהיה לה שעת היתר לכהנים?</b> — כגון <b>ש</b>לאחר זריקת הדם <b>לנה</b> (עבר לילה על הבשר בלא שנאכל, ונעשה בכך נותר), או <b>נטמאה</b> בשר הקרבן, או <b>שיצאה</b> אל מחוץ לעזרה — אין בכל אלו דין מעילה, אף שבשר הקרבן עתה אסור לכהנים, כיון שהיתה שעה שהיה הבשר מותר באכילה לפני שנפסל.",
            "<b>ואיזו היא שלא היה לה שעת היתר לכהנים?</b> — <b>ש</b>בזמן ש<b>נשחטה</b> חשב עליה לאוכלה או לזרוק את דמה או להקטיר את אימוריה <b>חוץ לזמנה,</b> או <b>חוץ למקומה, ו</b>כן <b>שקיבלו</b> את דם הקרבן כהנים ה<b>פסולין</b> לעבודה בשל היותם בעלי מומים, <b>ו</b>כן אם <b>זרקו</b> הפסולים <b>את דמה.</b> שבכל אלו, כיון שלא היתה שעה שבשר הקרבן היה מותר באכילה, הרי זה בכלל \"מקדשי ה' \", ומועלים בו.",
            "<big>ב גמרא</big> <b>קתני</b> <small>[שנה]</small> במשנה: <b>קדשי קדשים ששחטן בדרום</b> — <b>מועלין בהן.</b> ותוהים: <b>פשיטא</b> <small>[פשוט]</small> שכך הוא, וכי <b>משום</b> ש<b>שחיטתן</b> נעשתה <b>בדרום,</b> אף שאין זו שחיטה ראויה, <b>אפיקינון</b> <small>[הוציא אותם]</small> בכך <b>מידי</b> דין <b>מעילה?</b>",
            "ומשיבים: איצטריך <small>[הוצרך</small> הדבר<small>]</small> להישנות, שאם לא כן <b>סלקא דעתך אמינא</b> <small>[היה עולה</small> על <small>דעתך</small> לומר<small>]</small> כי <b>הואיל ואמר עולא, אמר ר' יוחנן: קדשים שמתו</b> מעצמם, לפני שנשחטו כדינם — <b>יצאו</b> בכך <b>מידי</b> דין <b>מעילה דבר תורה</b> (מדין תורה), שמן התורה אין דין מעילה אלא בקדשים חיים, מעתה אם כן הייתי אומר כי <b>הכי נמי</b> <small>[כך גם כן]</small> קרבנות <b>קדשי קדשים לגבי</b> <small>[אצל,</small> בענין<small>]</small> שחיטתם ב<b>דרום</b> העזרה, <b>כמה דחנקינון דמי</b> <small>[כאילו שחנקם</small> הם <small>נחשבים],</small> ואין בהם דין מעילה מדין תורה.",
            " לכן באה משנתנו ו<b>קא משמע לן</b> <small>[השמיעה לנו]</small> שאף שנשחטו שלא כדין, אינם נחשבים כמי שמתו, ויש בהם דין מעילה מן התורה. וטעם ההבדל: שכן <b>קדשים שמתו</b> — <b>לא חזו</b> <small>[אינם ראויים]</small> <b>כלל</b> להקרבה. <b>אבל</b> שחיטת קרבנות ב<b>דרום</b> — <b>נהי</b> <small>[אם אמנם]</small> ש<b>אינו ראוי לקדשי קדשים, אבל</b> ככלל אינה שחיטה פסולה, שהרי <b>ראוי הוא לקדשים קלים</b> שנשחטים אף בדרום.",
            "<big>ג</big> ועוד בבירור המשנה, שואלים: <b>למה לי למיתני</b> <small>[לשנות]</small> את <b>כל הני</b> <small>[אלה]</small> המקרים הנזכרים בה, והלא היה יכול להשמיענו מקרה אחד, וממנו נלמד את העיקרון שאף שנפסל הקרבן — יש בו דין מעילה!",
            " ומשיבים:  <b>צריכי</b> <small>[נצרכו]</small> להישנות כולם, שממקרה אחד לא היינו למדים ביחס לשאר המקרים. ומפרטים: <b>אי תנא</b> <small>[אם היה שונה]</small> רק את המקרה הנזכר ראשון במשנה, כאשר <b>שחטן בדרום וקיבל דמן בצפון,</b> הייתי אומר כי רק <b>הכא</b> <small>[כאן]</small> הדין הוא <b>דאית בהו</b> <small>[שיש בהם]</small> דין <b>מעילה, משום</b> שאף שנשחטו שלא כדין, מכל מקום כיון שה<b>קבלה</b> של הדם <b>בצפון הוא,</b> לכן יהא בהם דין מעילה. <b>אבל</b> אם <b>שחטן בצפון וקיבל</b> את <b>דמן בדרום, הואיל וקיבל</b> את דמם <b>בדרום הוא,</b> שהקבלה, נעשתה שלא כהלכתה — הייתי אומר כי <b>נפיק</b> <small>[יוצא]</small> הקרבן בכך <b>מידי</b> דין <b>מעילה.</b> לכך שנתה המשנה גם דין זה.",
            "<b>ואי תנא האי</b> <small>[ואם היה שונה</small> את <small>זה,</small> שני המקרים הללו בלבד<small>]</small> <b>הוה אמינא</b> <small>[הייתי אומר]</small> כי דווקא במקרים אלו יש בקרבנות דין מעילה, משום שהעבודה בהם נעשתה ביום, ו<b>יממא</b> <small>[היום] זמן</small> ה<b>הקרבה</b> הראוי <b>הוא. אבל</b> אם <b>שחטה בלילה וזרק</b> דמה <b>ביום</b> — <b>לילה לאו</b> <small>[לא]</small> <b>זמן הקרבה</b> הוא כלל, <b>ו</b>לכן <b>האי</b> <small>[זה]</small> כיון ש<b>שחט בלילה</b> — אמור <b>דנפיק</b> <small>[שיוצא]</small> בכך הקרבן <b>מידי מעילה!</b>",
            "וממשיכים עוד, <b>ואי תנא</b> <small>[ואם היה שונה]</small> במשנתנו שיש בה דין מעילה רק כאשר <b>שחטה בלילה</b> וקיבל דמה ביום, <b>הוה אמינא</b> <small>[הייתי אומר]</small> כי דווקא במקרה זה, <b>הואיל וקבל דמה ביום</b> שהוא הזמן הראוי לעבודה — <b>אית</b> <small>[יש] בה</small> דין <b>מעילה, אבל</b> במקרה ש<b>שחטן ביום ו</b>קיבל ו<b>זרק דמן</b> (שזה עיקר העבודה) <b>בלילה, הואיל ו</b>הלילה <b>לאו</b> <small>[לא]</small> <b>זמן הקרבה הוא</b> — <b>כמאן דחנקינון דמי</b> <small>[כמי שחנקם</small> הם <small>נחשבים],</small> <b>ולא אית בהו</b> <small>[ואין בהם]</small> דין <b>מעילה,</b> לכן <b>קמשמע לן</b> <small>[הוא משמיע לנו]</small> את כל המקרים הללו במשנתנו.",
            "<big>ד</big> ועוד בבירור המשנה. שנינו שגם אם שחטם במחשבה לאוכלם <b>חוץ לזמנו</b> או <b>חוץ למקומו,</b> מועלים בהם. ושואלים: קרבנות אלה נפסלו כפיגול, ואם כן <b>למאי חזו</b> <small>[למה</small> איפוא הם <small>ראויים]?</small> שהרי אינם ראויים לא להקרבה ולא לאכילה, ומדוע שיחול בהם דין מעילה האמור בקדשים?",
            " ומשיבים:  <b>הואיל ומרצין</b> <b>ל</b>ענין ה<b>פיגולין,</b> שכל שלא נזרק דם הקרבן כהלכתו — אינו נחשב כפיגול, ולא יצא לגמרי הקרבן מקדושתו, ולכן יש בו דין מעילה."
        ],
        [
            "<big>א</big> <b>איבעיא להו</b> <small>[נשאלה להם</small> ללומדים<small>]</small> שאלה זו: קרבנות שעשה בהם עבודה שלא במקום הראוי, והריהם פסולים מלהקריב על המזבח, <b>אי</b> <small>[אם]</small> קרה ו<b>עלו</b> על המזבח להקרבה, <b>מהו</b> דינם, האם אומרים אנו <b>שירדו</b> (שיורידו אותם) מן המזבח, בלא להקריבם, שהרי פסולים הם. או שאומרים שכיון שיש בהם צד קדושה, כיון שעלו — שוב לא ירדו. ונחלקו חכמים בדבר, <b>רבה אמר: אם עלו</b> — <b>ירדו, רב יוסף אמר: אם עלו</b> — <b>לא ירדו.</b>",
            "ומסבירים את שיטותיהם: <b>אליבא</b> <small>[לשיטתו]</small> של <b>ר' יהודה</b> במשנה במסכת זבחים (סד,א) הלומד מדרשת הכתובים שבהמת קדשים שנפסלה אם עלתה לראש המזבח — תרד, <b>לא תיבעי לך</b> <small>[לא תישאל,</small> תסתפק <small>לך],</small> שכן <b>דכולי עלמא לא פליגי</b> <small>[לדעת הכל</small> רבה ורב יוסף <small>אינם חלוקים]</small> שכך הוא הדין גם בפסולים הנזכרים במשנתנו, שאף <b>אם</b> כבר <b>עלו</b> על המזבח — <b>ירדו</b> ממנו בלא הקרבה. ואולם <b>כי פליגי אליבא</b> <small>[כאשר נחלקו</small> רבה ורב יוסף, הרי זה <small>לשיטתו]</small> של <b>ר' שמעון</b> החולק על ר' יהודה וסבור שכל הפסולים שמנה ר' יהודה וכן חטאת העוף שנתן את דמה למעלה מחוט הסיקרא (שבאמצעו של המזבח), או עולת העוף שנתן את דמה למטה מחוט הסיקרא שלא כדינם ונפסלו בכך, אם עלו לא ירדו.",
            "<b>רב יוסף</b> סבור <b>כ</b>שיטת <b>ר' שמעון,</b> שאף במקרים השנויים במשנתנו אם עלו — לא ירדו. ואילו <b>רבה אמר לך</b> <small>[יכול לומר לך]:</small> אף לשיטת ר' שמעון, אין דין הנשחטים בדרום כדין מקרים אלו, משום ש<b>עד כאן לא</b> שמענו כי <b>קאמר</b> <small>[אומר הוא]</small> <b>ר' שמעון</b> שאם עלו לא ירדו, <b>אלא ב</b>קרבנות כגון חטאת העוף שדמיהם <b>ניתנין למטה</b> מחוט הסיקרא, <b>שנתנן</b> שלא כדין <b>למעלה</b> מחוט הסיקרא, <b>או ב</b>קרבנות כגון עולת העוף שדמיהם <b>ניתנין למעלה שנתנן למטה,</b> ששינה רק את מקומה של הזאת הדם במזבח,",
            "<b>ולעולם</b> מדובר בקרבנות ש<b>שחטן וקבל דמן בצפון</b> כראוי, ורק נתינת הדם היתה שלא כראוי, <b>אבל הכא</b> <small>[כאן]</small> בקרבנות שנשחטו שלא במקומם הראוי, <b>כיון</b> ששינה במקום שחיטתם ו<b>שחטן בדרום</b> — <b>כמאן דחנקינון דמי</b> <small>[כמו שחנקם נחשבים]</small> וכאילו לא נשחטו כלל, ואם עלו — ירדו.",
            "<b>תנן</b> <small>[שנינו</small> במשנתנו<small>]:</small> <b>קדשי קדשים ששחטן בדרום</b> — <b>מועלין בהן.</b> ומעתה נדון בדבר: <b>בשלמא</b> <small>[נניח]</small> <b>ל</b>שיטת <b>רב יוסף</b> — <b>ניחא</b> <small>[נוח</small> הדבר<small>],</small> שכן הוא סבור שלא יצאו על ידי כך מקדושתם, וכשם שאם עלו, לא ירדו — אף מועלים בהם. <b>אלא לרבה</b> הסבור שאם עלו — ירדו, <b>קשיא</b> <small>[קשה]</small> מדוע יש בהם דין מעילה! ומשיבים: לדעת רבה <b>מאי</b> <small>[מה]</small> משמעות <b>\"מועלין בהן\"</b> האמור במשנה? — <b>מדרבנן</b> <small>[מדברי חכמים],</small> ומן התורה אכן אין בהם מעילה.",
            " ומסבירים:  <b>מאי איכא</b> <small>[מה</small> איזה הבדל מעשי <small>יש]</small> <b>בין</b> מעילה <b>דאורייתא</b> <small>[שמן התורה]</small> <b>ל</b>מעילה מדברי <b>רבנן</b> <small>[חכמים]?</small> — במעילה <b>דאורייתא</b> <small>[שמן התורה]</small> <b>משלמין חומש</b> (חמישית) בנוסף על תשלום הקרן, ואילו במעילה <b>דרבנן</b> <small>[מדברי חכמים]</small> — <b>לא</b> מוסיפים חומש.",
            " ותוהים:  <b>ומי איכא</b> <small>[והאם יש]</small> <b>מעילה מדרבנן</b> <small>[מדברי חכמים]?</small> ומשיבים: <b>אין</b> <small>[כן],</small> שכן אמר עולא, אמר ר' יוחנן: <b>קדשים שמתו</b> — <b>יצאו</b> בכך <b>מידי</b> דין <b>מעילה דבר תורה.</b> ונדייק מדבריו: <b>אלמא מדאורייתא לא אית להון</b> <small>[מכאן</small> שדווקא <small>מן התורה אין להם]</small> דין מעילה, אבל <b>בדרבנן אית בהון</b> <small>[מדברי חכמים יש בהם]</small> דין מעילה, <b>הכי נמי</b> <small>[כך גם כן]</small> במשנתנו שיש מעילה בנשחטים שלא במקומם, הכוונה היא — <b>מדרבנן</b> <small>[מדברי חכמים].</small>",
            "<big>ב</big> ושואלים על כך: להסברו של רבה שדין המעילה שבמשנתנו הוא מדברי חכמים, <b>לימא תנינא להא</b> <small>[האם לומר</small> שכבר <small>שנינו</small> במשנתנו <small>את</small> העיקרון <small>הזה]</small> שאמר <b>עולא, אמר ר' יוחנן,</b> ואם כן מה השמיענו בכך עולא? ומשיבים: <b>אף על גב דתנינא</b> <small>[אף על פי ש</small>אמנם ניתן ללמוד ממה <small>ששנינו]</small> במשנה שיש מעילה מדברי חכמים, עדיין <b>איצטריך</b> <small>[צריך]</small> את דברי <b>עולא,</b> משום ש<b>סלקא דעתך אמינא</b> <small>[היה עולה</small> על <small>דעתך</small> להבדיל ו<small>לומר]</small> כי דווקא <b>הכא</b> <small>[כאן]</small> בקרבנות שנשחטו שלא במקומם אומרים אנו שיש בהם מעילה מדברי חכמים, משום ש<b>לא בדילין מנהון</b> <small>[לא בדלים,</small> פורשים <small>מהם]</small> אנשים, שהרי הם נראים כשאר הקדשים, ואין הדבר ניכר.",
            " ומשום כך גזרו בהם חכמים, <b>אבל</b> ב<b>קדשים שמתו, הואיל ובדילין מנהון</b> <small>[ובדלים מהם]</small> האנשים, שהרי הכל יודעים שנבילות הן אלו, ומאוסות הן, לא ייהנו מהן. ואם כן <b>אימא</b> <small>[אמור]</small> ש<b>אפילו מעילה מדרבנן</b> <small>[מדברי חכמים]</small> <b>לא</b> תהיה בהם. לכן <b>קא משמע לן</b> <small>[הוא,</small> עולא בשם ר' יוחנן <small>משמיע לנו]</small> שאף באלו יש מעילה מדברי חכמים.",
            " ומקשים על כך: אף דין זה שקדשים ש<b>מתו</b> יש בהם מעילה מדברי חכמים <b>נמי תנינא</b> <small>[גם כן</small> כבר <small>שנינו],</small> שכן שנינו: <b>הנהנה מן החטאת</b> שהיא בעלת מום, ועומדת להיפדות, <b>כשהיא חיה</b> עדיין, וכגון שתלש מצמרה — <b>לא מעל</b> בהנאה זו <b>עד שיפגום</b> (שיחסיר משוויה שווה פרוטה). <b>ו</b>אילו הנהנה מקרבן החטאת <b>כשהיא</b> כבר <b>מתה</b> ושוב אין בה דין פדיון, ולא הפחית איפוא מדמיה — <b>כיון</b> ש<b>נהנה כל שהוא</b> — <b>מעל.</b> והרי מעילה זו ודאי שמדברי חכמים היא, שהרי מן התורה אין דין מעילה בבהמת קדשים לאחר שמתה. ונמצא שדברים אלה שאמר עולא בשם ר' יוחנן שנויים כבר במשנה!",
            " ומשיבים: אין ללמוד כן, משום ש<b>סלקא דעתך</b> <small>[היה עולה</small> על <small>דעתך]</small>"
        ],
        [
            "<b>אמינא</b> <small>[לומר]</small> כי אין דין זה נוהג אלא בקרבן <b>חטאת,</b> וטעם הדבר — <b>הואיל ולכפרה קא אתיא</b> <small>[הוא בא],</small> משום כך בדלים אנשים ממנה כל עוד היא בחיים ועומדת לכפרה, ואולם משמתה ושוב אינה עומדת לכפרה — שוב <b>לא בדילין מינה</b> <small>[לא בדלים ממנה],</small> ולכן גזרו חכמים שיהיה בה דין מעילה, שלא יבואו ליהנות ממנה. <b>אבל</b> בשאר <b>קדשים,</b> כגון אשם ושלמי ציבור, <b>הואיל ולאו</b> <small>[ולא]</small> <b>לכפרה קאתי</b> <small>[הם באים]</small> ומלכתחילה בדלים מהם בלא קשר לכפרה — <b>בדילי מנהון</b> <small>[בדלים מהם]</small> אנשים, אף כשהם מתים, <b>ו</b>לכן <b>לית בהו</b> <small>[אין</small> מקום לגזור <small>בהם]</small> דין <b>מעילה</b> מדברי חכמים, משום כך עולא בשמו של ר' יוחנן <b>קא משמע לן</b> <small>[משמיע לנו]</small> שאף בשאר הקדשים שמתו נוהג דין מעילה מדברי חכמים.",
            " ושואלים מצד אחר: <b>וחטאת שמתה מי אית</b> <small>[האם יש]</small> <b>בה</b> דין <b>מעילה? והתנן</b> <small>[והרי שנינו</small> בברייתא<small>]:</small> <b>חטאות המתות</b> (אותן חמש חטאות שאינן ראויות להיקרב על המזבח, ואסורות בהנאה, שגורמים להן שימותו. וראה עיונים), <b>ו</b>כן ה<b>מעות ה</b>אסורות בהנאה, שדינן ש<b>הולכות לים המלח</b> לאיבוד (ראה עיונים) שמלכתחילה <b>לא נהנין</b> מהן, <b>ו</b>אולם אם נהנו מהן — <b>לא מועלין</b> בהן, שמאחר שנועדו לאיבוד אינן נחשבות כהקדש לענין המעילה. הרי שאין דין מעילה בחטאות העומדות למיתה, וקשה על דברי עולא בשם ר' יוחנן שיש דין מעילה מדברי חכמים בחטאות שמתו!",
            "<b>אמרי</b> <small>[אומרים]</small> בתשובה לשאלה זו: יש להבחין בין אלו חמש החטאות המתות (העומדות למיתה) לשאר חטאות שמתו, שכן חמש <b>חטאות המתות</b> — כבר <b>בחייהן בדילין מנהון</b> <small>[בדלים מהם]</small> האנשים, מאחר שמלכתחילה אינן עומדות להקרבה, ואין בהן כפרה הריהם נזהרים מלמעול בהן. ולכן לא גזרו בהם חכמים דין מעילה משמתו. ו<b>לאפוקי היכא</b> <small>[להוציא</small> מכלל זה <small>היכן,</small> במקרה<small>]</small> של קרבנות החטאת ש<b>מחיים,</b> <b>דלא בדילין מיניה</b> <small>[שאין בדלים מהם]</small> האנשים, שהרי לכפרתם הן עומדות, ומשום כך גזרו בהם חכמים דין מעילה גם לאחר שמתו.",
            "<big>א</big> ושבים למחלוקת בדין הקרבנות השנויים במשנתנו שנפסלו בשינוי מקום שחיטתם, אם עלו על המזבח, האם מוקרבים הם או שמורדים ממנו בלא הקרבה, שלדעת רבה אף שעלו — ירדו, ולדעת רב יוסף כיון שעלו — לא ירדו. ודנים עוד: <b>איתיביה</b> <small>[הקשה לו]</small> <b>רב יוסף לרבה חדא מגו חדא, וחדא מגו חדא</b> <small>[אחת מתוך אחת, ואחת מתוך אחת],</small> כלומר, שהיה רב יוסף צריך לדקדק בכמה משניות שבמסכת זבחים זו מתוך זו עד שהגיע לקושיה.",
            " שנינו במשנה: <b>וכולן</b> (כל המקרים שנמנו לפני כן בקרבנות העוף (החטאת והעולה) שנעשה בהם שינוי מדרך עבודתם הראויה, אף שהם פסולים ואסורים בהקרבה ובאכילה, מכל מקום <b>אין</b> הם <b>מטמאים בגדים</b> של האוכל מהם, כשאר נבלת עוף טהור כשכזית ממנה נתון ב<b>בית הבליעה</b> שלו, שכן מליקתם הוציאה אותם מכלל נבילה. <b>ו</b>מכל מקום, כיון שלא הותרו לכהנים — הנהנים מהם <b>מועלין בהן.</b>",
            "<b>חוץ מחטאת העוף שעשה</b> אותה <b>למטה,</b> במחצית התחתונה של המזבח, שהוא מקומה הראוי, ו<b>כמעשה חטאת העוף</b> (במליקה ובהזאה) לשם חטאת, שכיון שנעשתה כראוי, והרי היא מותרת מעתה באכילה לכהנים, שוב אין בה דין מעילה.",
            "<b>וקתני עילויה</b> <small>[ושנינו עליה],</small> לאחר משנה זו משנה אחרת: <b>כל</b> קרבן <b>שהיה פסולו</b> (שנפסל) <b>בקדש,</b> תוך כדי עבודה במקדש, אלא שנפסל משום סיבה אחרת, וכגון שנמלק בלילה — <b>אינו מטמא בגדים</b> בהיות כזית ממנו נתון ב<b>בית הבליעה,</b> שכן הועילה המליקה שלא ייחשב עוף זה כנבלת עוף טהור. <b>וכל שלא היה פסולו בקדש,</b> שפסולו היה קודם שבא לעזרה, וכגון מחוסר אבר, שאין ראוי להקרבה — הרי זה <b>מטמא</b> את ה<b>בגדים</b> של האוכל בהיות כזית ממנו נתון ב<b>בית הבליעה</b> שלו, כשאר נבלת עוף טהור.",
            "<b>וקתני</b> <small>[ושנה]</small> במשנה נוספת במסכת זבחים כלל זה: <b>כל</b> קרבן <b>שהיה פסולו בקדש</b> — הקודש מקבלו, לאמור, ש<b>אם עלו</b> על המזבח, אף שפסולים להקרבה — <b>לא ירדו,</b> אלא יוקרבו. והעולה משלוש משניות אלה: מן המשנה הראשונה למדים ששינוי מקום (כגון זו של החטאת) אינו מביא את הקרבן הנפסל לטמא בגדים. ומן המשנה שאחריה למדים שאותם קרבנות פסולים שאין מטמאים בגדים מוגדרים כמי ש\"היה פסולם בקודש\". ומן המשנה השלישית למדים שכל המוגדר כמי ש\"היה פסולו בקודש\" — אם עלו לא ירדו. הרי איפוא שקרבן שנפסל בשל שינוי מקום שחיטתו, דינו שאם עלה לא ירד, והרי זו איפוא <b>תיובתא</b> <small>[קושיה חמורה]</small> על שיטת <b>רבה!</b> ומסכמים: אכן <b>תיובתא</b> <small>[קושיה חמורה]</small> היא, ונדחו דבריו.",
            "<big>ב</big> ומעירים: <b>והא דפליגי</b> <small>[ו</small>מחלוקת <small>זו שחלוקים]</small> <b>בה רבה ורב יוסף</b> בדין הקרבנות שנפסלו בשל שינוי מקום שחיטתם ועלו למזבח <b>פשיטא ליה</b> <small>[פשוט לו]</small> <b>לר' אלעזר</b> מה דינם. שכן <b>אמר ר' אלעזר: עולת במת יחיד,</b> שהקדיש עולה כדי להקריבה בבמת יחיד (שלא במקדש או במשכן), ונמלך ו<b>הכניסה לפנים</b> אל בין המחיצות —"
        ],
        [
            "<b>קלטוה</b> את העולה הזו מחיצות העזרה, שמכאן והלאה יחולו עליה <b>לכל דבר</b> דיני העולה הקריבה במקדש, ומתוך הלכה זו",
            "<b>בעי</b> <small>[שאל]</small> <b>ר' אלעזר: עולת במת יחיד ש</b>נמלך ו<b>הכניסה</b> לעזרה, ואחר <b>ש</b>הכניסה <b>נפסלה</b> בעבודתה, וכגון ששחטה בדרום העזרה (שלא במקומה הראוי לשחיטה, בצפון) ו<b>עלו</b> איבריה להקרבה על המזבח, <b>מהו</b> הדין בכגון זה, האם אומרים אנו <b>שירדו?</b> שכן אף שנפסלה בשינוי מקום במקדש, אך אילו היתה נשחטת בדרום בבמת היחיד — לא היתה נפסלת בכך.",
            " ונסיק מתוך כך: <b>מ</b>תוך <b>דקמיבעיא ליה לחדא</b> <small>[שהיה מסופק לו</small> לר' אלעזר דווקא <small>ב</small>מקרה <small>האחד</small> הזה<small>],</small> <b>מכלל</b> הדבר נלמד <b>דאידך</b> <small>[ש</small>במקרה <small>האחר],</small> במקדיש עולה לכתחילה למקדש, ונפסלה לעבודה במקדש, וכגון שנשחטה בדרום, <b>פשיטא ליה</b> <small>[פשוט לו]</small> מה הדין כשעלו איבריה למזבח, <b>אי</b> <small>[או] כ</small>דעת <b>רבה</b> שאין הם קרבים, <b>אי</b> <small>[או] כ</small>דעת <b>רב יוסף</b> שקרבים.",
            " ודוחים קביעה זו: מכאן אין להוכיח שלר' אלעזר היה ברור מה הדין בעולה שהקדישה מלכתחילה למקדש, ונפסלה לעבודה, שאפשר לומר שאף במקרה זה אין הוא יודע, ו<b>חדא מגו חדא קמיבעיא ליה</b> <small>[</small>ובמקרה <small>אחד מתוך</small> המקרה <small>אחד</small> נוסף <small>נשאלה לו</small> השאלה<small>],</small> כלומר, ששאלתו מורכבת משני המקרים יחד, בין שדעתו כרבה ובין שדעתו כר' יוסף במקרה האחד, עדיין יש לשאול מהו הדין במקרה השני.",
            " ומסבירים: מצד אחד אף אם נאמר כשיטת רבה שאין האיברים הפסולים שעלו לראש המזבח קרבים, עדיין יש מקום להבחין ולומר כי  <b>עד כאן לא</b> שמענו כי <b>קאמר</b> <small>[אמר]</small> <b>רבה התם</b> <small>[שם]</small> ש<b>אם עלו ירדו,</b> אלא משום שהוא סבור שכאשר מתחילה הקדיש את הקרבן להקריבו בתוך ה<b>מחיצה</b> של העזרה (שבה השחיטה נעשית רק בצפון) <b>כתיקנה</b> (כהלכתן), בכגון זה השחיטה בדרום",
            "<b>פסלה</b> <small>[פוסלת]</small> לגמרי את הקרבן, ולכן אף אם עלה למזבח — ירד. ואילו כאשר מתחילה הוקדש להקרבה בבמת יחיד, שהוא <b>שלא כתיקנה,</b> בכגון זה שחיטת דרום <b>לא פסלה</b> <small>[איננה פוסלת]</small> לגמרי את הקרבן, ולכן אם עלו למזבח — לא ירדו.",
            "<b>או דילמא</b> <small>[שמא]</small> נאמר להיפך: <b>אפילו ל</b>דעת <b>רב יוסף</b> שאמר ש<b>אם עלתה</b> — <b>לא תרד,</b> אפשר לומר שדין זה נאמר דווקא ב<b>מחיצה כתיקנה,</b> כאשר מתחילה הקדיש את הקרבן להקריבו בתוך מחיצת העזרה — שמאחר וההקדשה נעשתה כתיקונה הריהי <b>קלטה</b> <small>[קולטת]</small> את הקרבן לקדושה, לענין זה שאם נפסל ובכל זאת עלה למזבח — לא ירד, אבל מחיצה בהקרבה <b>שלא כתיקנה,</b> כגון בקרבן שהוקדש תחילה לבמת יחיד — <b>לא קלטה</b> <small>[אינה קולטת]</small> אותו המחיצה כלל, ואף אם עלה — ירד. שאלה זו לא נפתרה ולכן <b>תיקו</b> <small>[תעמוד]</small> במקומה.",
            "<big>א</big> ועוד בדין מעילה בקרבנות שנפסלו. <b>אמר רב גידל, אמר רב: זריקת</b> דמו של קרבן שבשעה שנשחט חשב לאכול את בשרו מחוץ לזמנו הראוי, והריהו איפוא <b>פיגול,</b> זריקה זו <b>אינו מוציא</b> (מפקיע) את הקרבן <b>מידי</b> דין <b>מעילה בקדשי קדשים,</b> שהרי לא פסק מלהיקרא \"קדשי ה' \" שכן דין מעילה בקדשי קדשים אינו בטל עד שיותר הקרבן לאכילת הכהנים, וקרבן זה כיון שלא התירתו הזריקה לאכילת הכהנים עדיין דין מעילה עליו. וכן מעשה זריקה זה <b>אינו מביא</b> את הקרבן <b>לידי</b> חלות דין <b>מעילה</b> על האימורים (החלקים המוקרבים על המזבח) מכאן והלאה, <b>בקדשים קלים.</b> שכן זריקת הדם היא המחילה דין מעילה על האימורים בקדשים קלים, וזו כיון שהיתה פסולה — לא הועילה לכך.",
            " ונמסר כי כאשר <b>יתיב</b> <small>[ישב]</small> <b>אביי וקאמר לה להא שמעתא</b> <small>[ואמר את ההלכה הזו</small> שאמר רב גידל בשם רב<small>],</small> <b>איתיביה</b> <small>[הקשה לו]</small> <b>רב פפא לאביי</b> על הלכה זו ממה ששנינו במשנה במסכת מנחות: <b>השוחט את</b> קרבן <b>התודה לפנים</b> (בתוך העזרה), כדינה, <b>ו</b>אולם <b>לחמה</b> (ארבעים החלות הבאות עם התודה) היה באותה שעה <b>חוץ לחומה</b> —  לא קדש בשחיטה זו <b>את הלחם,</b> כיון שבשעת השחיטה היו החלות במקום שאסור לאוכלן.",
            " וכן אם <b>שחטה</b> את התודה <b>עד שלא</b> (בטרם) <b>קרמו פניה,</b> (החלו בהתקשות פני העיסה הנאפית) <b>בתנור, ואפילו קרמו</b> פני <b>כולן,</b> כל החלות, <b>חוץ מאחת מהן</b> — <b>לא קדש הלחם,</b> ואף לא אלו שקרמו פניהם. ואם <b>שחטה</b> את התודה במחשבה לאכול את בשרה או להקטיר את אימוריה <b>חוץ לזמנה,</b> או <b>חוץ למקומה</b> ונעשתה איפוא פיגול — <b>קדש הלחם</b> לענין זה שמועלים בו.",
            " ונסיק:  <b>אלמא</b> <small>[מכאן]</small> שמחשבת <b>פיגול מייתי לה</b> <small>[מביא אותה]</small> את הקדשים הקלים בכלל, <b>לידי מעילה,</b> וקשה על דברי אביי בשם רב גידל בשם רב! ונמסר ש<b>אישתיק</b> <small>[שתק]</small> אביי ולא מצא דרך להשיב לרב פפא על שאלתו זו.",
            " ואולם <b>כי אתא לקמיה</b> <small>[כאשר בא</small> אביי <small>לפני]</small> <b>ר' אבא</b> ואמר לו את קושייתו של רב פפא, <b>אמר ליה</b> <small>[לו]</small> ר' אבא לאביי: אין זו קושיה, שכן רב גידל אמר שפיגול אינו מביא לידי מעילה בקדשים קלים רק כאשר מחשבת הפיגול היתה <b>ב</b>שעת ה<b>זריקה,</b> שרק בשעה זו מחשבת הפיגול פוסלת את הקרבן, ולכן שוב אין יכול לחול דין מעילה עליהם. אבל המשנה במנחות עוסקת במחשבת פיגול בשעת השחיטה, ובשעת הזריקה היתה מחשבתו ראויה, ובמקרה זה זריקת הדם אכן מביאה לידי מעילה בקדשים קלים.",
            "<b>אמר ליה</b> <small>[לו]</small> <b>רב אשי לרבא</b> בשאלה על הסבר זה בדברי רב גידל: <b>והא</b> <small>[והרי]</small> <b>אמר עולא: קומץ</b> המנחה שהוא <b>פיגול,</b> והריהו פסול להקרבה, <b>שהעלו</b> אותו להקטירו <b>לגבי מזבח</b> וכבר שלטה בו אש המזבח — <b>פקע פיגולו ממנו,</b> והריהו כשר להקרבה, ומעתה יש לשאול: בדין זה למדים שמחשבה פסולה אכן מחילה דין פיגול.",
            "<b>ו</b>הלא מעשה ה<b>קמיצה</b> במנחות <b>היינו</b> <small>[הרי זה]</small> כמעשה ה<b>שחיטה</b> בקרבנות, וכשם שהקמיצה במנחות די בה כדי לפגל, אף השחיטה בקרבנות כך. ויתקדשו אם כן אימורי קדשים קלים בזריקה שלאחר שחיטה המפגלת ויהיה בהם דין מעילה!",
            "<b>אמר ליה</b> <small>[לו]</small> רבא לרב אשי: מכאן אין להקשות, שכן מה שנאמר בדברי עולא בקומץ המנחה שהוא פיגול, אין כוונתו ששם פיגול חל על הקומץ, אלא שנעשה בו מעשה <b>איסורא דמייתי</b> <small>[איסור שמביא]</small> <b>לידי פיגול,</b> ואולם אין הוא נעשה פיגול גמור אלא כשמחשבת הפיגול היתה בשעת ההקטרה."
        ],
        [
            "ושואלים על תשובתו של רבא לרב אשי, <b>והא קתני</b> <small>[והרי שנה]</small> עולא בהסבר שיטתו: <b>אם</b> את ה<b>אחרים,</b> שיירי המנחה, <b>מביא</b> הקומץ במחשבת חוץ לזמנו <b>לידי פיגול, הוא עצמו,</b> הקומץ, <b>לא כל שכן</b> שנעשה פיגול במחשבה זו. ואם כן הוא הדין לכאורה בקדשים קלים שנשחטו במחשבת פיגול שתהא בהם מעילה!",
            " ומשיבים:  <b>הא נמי איסורא דמייתי</b> <small>[זה גם כן</small> אין הכוונה לפיגול ממש, אלא ל<small>איסור שמביא]</small> <b>לידי פיגול.</b>",
            "<b>אמר ליה</b> <small>[לו]</small> <b>רבינא לרב אשי:</b> והרי יש מחלוקת חכמים במשנה (במסכת זבחים כט,ב), שלדעת ר' יהודה אם הקדים מחשבת זמן (אכילה שלא בזמנו הראוי של הקרבן, שמחשבה זו מפגלת את הקרבן ומחייבת את האוכלו כרת) למחשבת מקום (אכילה שלא במקומו הראוי, שמחשבה זו אינה מפגלת אלא פוסלת את הקרבן ואין באכילתו כרת) — הרי זה פיגול. ואולם אם הקדים מחשבת מקום למחשבת זמן — אין זה פיגול, אלא פסול בלבד. ואילו לדעת חכמים בשני אופנים אלו — הרי זה פסול בלבד. <b>ו</b>בהסבר הדברים <b>האמר</b> <small>[הרי אמר]</small> <b>אילפא:</b> מחלוקת זו אמורה <b>בשתי עבודות</b> שונות, ו",
            "<b>כגון</b> ש<b>אמר</b> בשחיטה: <b>\"הריני שוחט סימן ראשון</b> של הבהמה, (קנה או ושט), על מנת לאכול את בשר הקרבן <b>חוץ לזמנו, ו</b>בשחיטת ה<b>סימן</b> ה<b>שני</b> אמר ששוחטו על מנת לאכול את בשר הקרבן <b>חוץ למקומו, אבל</b> אם חשב שתי מחשבות אלו <b>בעבודה אחת,</b> כגון בשחיטת אותו סימן —  דכולי עלמא <small>[לדעת הכל]</small> <b>עירובי מחשבות הואי</b> <small>[הינם],</small> ואף לדעת ר' יהודה אין כאן עבודה במחשבת פיגול, הרי שבשחיטה מתפגל הקרבן. ושלא כדברי רב גידל!",
            " השיב רב אשי לרבינא: <b>הכי נמי</b> <small>[</small>אכן <small>כך גם כן],</small> כדברים הללו אומר גם רב גידל, שאכן אין בשחיטה כשלעצמה כדי להחשיב את הדבר לפיגול, ו<b>לכי זריק תיגלי מילתא</b> <small>[</small>ו<small>כאשר יזרוק</small> את הדם אחר כך <small>יתגלה הדבר]</small> שהפיגול חל משעת שחיטת סימן ראשון. <b>אי</b> <small>[אם]</small> <b>בעבודה אחת</b> עירב שתי מחשבות אלה — לדעת הכל אין זה פיגול ו<b>אי</b> <small>[אם]</small> <b>בשתי עבודות</b> היו שתי המחשבות, מחלוקת חכמים היא אם פיגול או פסול הוא.",
            " ומקשים על כך: <b>אי הכי</b> <small>[אם כך],</small> <b>גבי</b> <small>[אצל]</small> <b>תודה</b> ששנינו שאם שחטה במחשבת חוץ לזמנה קדש הלחם, <b>נמי</b> <small>[גם כן]</small> אין מחשבת חוץ לזמנו מפגלת <b>עד דזריק</b> <small>[שיזרוק]</small> את הדם, ומשיזרוק הריהו פיגול גמור, וקשה לרב גידל איך קדש הלחם, והרי לדעתו שחיטת פיגול אינה מביאה לידי מעילה!",
            " ומסבירים:  <b>מאי</b> <small>[מה]</small> פירוש <b>\"קדש</b> הלחם\" — לא לענין מעילה אלא <b>ליפסל, דבעי</b> <small>[שצריך]</small> <b>שריפה</b> אחר כך.",
            " ומציעים:  <b>לימא מסייע ליה</b> <small>[האם נאמר</small> כי אפשר <small>לסייע לדבריו],</small> של רב גידל ממה ששנינו: <b>הפיגול לעולם מועלין בו. לאו אף על גב דאיזריק</b> <small>[האם לא</small> הכוונה היא: <small>אף על פי ש</small>כבר <small>נזרק]</small> ה<b>דם</b> אחר שנשחט במחשבת חוץ לזמנו, בכל זאת מועלים בו, ולא יצא מידי מעילה על ידי הזריקה, <b>ו</b>הרי זה איפוא <b>מסייע ליה</b> <small>[לו]</small> לרב גידל הסובר כך!",
            " ודוחים:  <b>לא,</b> אין להביא מכאן ראיה, שאפשר לומר כי מדובר בברייתא זו כשעדיין <b>לא זרק</b> את <b>הדם,</b> ומשום כך יש בו דין מעילה. ואפשר לומר שאם נזרק הדם, יצא בכך מכלל דין מעילה. ומקשים על דחייה זו: <b>אי</b> <small>[אם]</small> מדובר בברייתא, כשעדיין <b>לא זרק</b> את <b>הדם, מאי למימרא</b> <small>[מה</small> בא <small>לומר</small> בזה<small>]?</small> והלא וודאי לא יצא מידי מעילה, ובכלל \"קדשי ה' \" הוא!",
            "<b>אלא</b> דוחים בצורה אחרת: <b>לעולם</b> מדובר בברייתא באופן <b>דזריק</b> <small>[שנזרק]</small> הדם, <b>ו</b>אולם אין להביא ממנה ראיה לדעת רב גידל, שכן <b>כי תניא ההיא</b> <small>[כאשר שנויה אותה</small> ברייתא<small>]</small> הרי היא <b>ב</b>קרבן <b>עולה,</b> שנוהג בו דין מעילה אף לאחר זריקה (שהרי אין הזריקה מתירה את בשרו לאכילת הכהנים). ומקשים אף על דחייה זו: <b>אי</b> <small>[אם]</small> מדובר בה <b>ב</b>קרבן <b>עולה,</b> אין בה כל חידוש, שהרי <b>פשיטא</b> <small>[פשוט]</small> הוא הדבר, שיש בה דין מעילה אף לאחר זריקה, שכן ל<b>גבוה היא כולה,</b> שכולה עולה למזבח, ואין חלק ממנה נאכל."
        ],
        [
            "<b>ועוד</b> יש להוכיח כדעת רב גידל, <b>דקתני סיפא</b> <small>[ש</small>כן <small>שנה</small> התנא ב<small>סוף] אותה ברייתא:</small> <b>לן דמה</b> של בהמת הקרבן, שעבר הלילה בלא שיזרק על המזבח, <b>אף על פי שחזר</b> למחרת היום, וזרקו את הדם על המזבח — <b>מועלין בו.</b>",
            "ומעתה נדון בדבר: <b>אי אמרת בשלמא</b> <small>[נניח אם אתה אומר]</small> שמדובר בברייתא זו <b>בחטאת</b> — <b>שפיר</b> <small>[יפה],</small> שכיון שנפסלה הזריקה בלינת הדם, מועלים בקרבן, כיון שלא הוציאה אותה הזריקה מכלל \"קדשי ה' \". ואולם אם לא היה לן דמה, אין מועלים בה, שכן הזריקה הוציאה את החטאת מכלל מעילה, שמשעה שנזרק דמה כדין הריהי מותרת לכהנים ואין בה דין מעילה.",
            "<b>אלא אי אמרת</b> <small>[אם אתה אומר]</small> שמדובר <b>ב</b>קרבן <b>עולה</b> — יש לתמוה: וכי <b>צריכא למימר</b> <small>[צריך</small> הדבר <small>להיאמר]?</small> והלא בעולה בכל אופן אין דין מעילה פוקע, שהרי אינה ניתרת באכילה גם אם נזרק דמה כדין!",
            " ומעירים:  <b>סיפא ודאי מסייע ליה</b> <small>[הסוף</small> של הברייתא <small>ודאי מסייע לו</small> לרב גידל<small>],</small> שכן ראיה ברורה היא שזריקה שאינה כשרה אינה מוציאה מידי דין מעילה. ואולם יש לדון ביחס ל<b>רישא</b> <small>[ההתחלה]</small> של הברייתא האומרת כי הפיגול לעולם מועלים בו, <b>מאי</b> <small>[מה],</small> האם גם ממנה יש סיוע לרב גידל, שכן יש לומר <b>הואיל ומסייע ליה סיפא</b> <small>[לו הסוף]</small> של הברייתא, <b>מסייע ליה נמי רישא</b> <small>[לו גם כן תחילת</small> הברייתא<small>]?</small>",
            "ודוחים: אפשר לומר שאף <b>סיפא לאו ודאי מסייע ליה</b> <small>[סוף</small> הברייתא <small>אינו מסייע לו,</small> לרב גידל<small>],</small> שכן יש לומר כי זריקה שלאחר לינת הדם אינה מוציאה מידי מעילה, ואולם זריקה שלאחר פיגול מוציאה מידי מעילה, ואם כן אין ראיה לדעת רב גידל. ומסבירים את ההבחנה שבין זריקות אלה: <b>מאי שנא</b> <small>[</small>ב<small>מה שונה,</small> נבדלת<small>]</small> הזריקה שלאחר ה<b>הלנה</b> שאינה מוציאה מידי מעילה — <b>דקעביד</b> <small>[ש</small>כן <small>עושה]</small> הוא מעשה <b>בידים</b> (ראה עיונים), ומשום כך אפשר לומר ש<b>לא מהני</b> <small>[לא מועילה]</small> ה<b>זריקה לאפוקי</b> <small>[להוציא]</small> <b>מידי מעילה.</b>",
            "ואולם בזריקה שלאחר פיגול, שהוא פסול הבא במחשבה, ש<b>לא קא עביד</b> <small>[שאינו עושה]</small> דבר <b>בידים</b> — יש מקום לומר ש<b>מהני ליה</b> <small>[מועילה לו]</small> <b>זריקה לאפוקי</b> <small>[להוציא]</small> אותו <b>מידי מעילה.</b>",
            "ומציעים עוד: <b>לימא הא מסייע ליה</b> <small>[האם נאמר</small> כי ברייתא <small>זו מסייעת לו]</small> לרב גידל, שכך שנינו: <b>הפיגול בקדשי קדשים</b> — <b>מועלין בו.</b> ונדון בדברים: <b>לאו אף על גב</b> <small>[האם לא</small> מדובר בברייתא זו <b>אף על פי]</b> שכבר <b>זרק</b> את הדם, ולא הועילה הזריקה להוציא מידי מעילה, <b>ו</b>אם כן הרי זה <b>מסייע ליה</b> <small>[לו,</small> לרב גידל<small>]!</small> ודוחים: <b>לא,</b> אפשר לומר כי בברייתא זו מדובר כשעדיין <b>לא זרק.</b>",
            "ושואלים על כך: <b>אבל</b> לפי זה במקרה שכבר <b>זרק מאי</b> <small>[מה</small> יהא<small>]</small> הדין, לדעת הברייתא? <b>הכי נמי</b> <small>[כך גם כן]</small> תאמר ש<b>אין מועלין בו.</b> ואם כן יש לשאול: <b>אמאי קתני סיפא</b> <small>[מדוע שנה בסוף</small> הברייתא<small>]</small> להבדיל מדין קדשי הקדשים כי <b>בקדשים קלים</b> — <b>אין מועלין בו!</b>",
            "שאם אכן יש חלוקה בין זרק ולא זרק, עדיף הוא <b>ליפלוג ברישא</b> <small>[שיחלק</small> התנא בברייתא כבר <small>בתחילתה,</small> בקדשי קדשים עצמם<small>],</small> <b>וליתני</b> <small>[וישנה]</small> באופן זה: <b>לפני זריקה</b> — <b>מועלין בו, לאחר זריקה</b> — <b>אין מועלין בו!</b> ומסכמים: אכן, הדין <b>ההוא</b> שנאמר בסוף הברייתא <b>ודאי</b> ש<b>מסייע ליה</b> <small>[לו,</small> לרב גידל<small>],  ואולם יש לדון: האם</small>",
            "<b>לימא</b> <small>[לומר]</small> ש<b>הואיל ומסייע ליה סיפא</b> <small>[לו הסוף</small> של הברייתא<small>]</small> <b>מסייע ליה נמי רישא</b> <small>[מסייעת לו גם כן ההתחלה</small> של הברייתא<small>]?</small> ומשיבים: אין זו ראיה גמורה, שכן אפשר לומר, שמדובר בה כשלא זרק עדיין. ובאשר לשאלה מדוע הובאה חלוקה זו שבין קדשי קדשים לקדשים קלים ולא הובאה החלוקה בקדשי קדשים עצמם, יש להשיב כי העדיף התנא לשנות באופן זה משום ש<b>קדשים קלים</b> — <b>פסיקא ליה</b> <small>[פסוק,</small> ברור ומוחלט <small>לו]</small> שבכל אופן קדשים קלים שנתפגלו אין מועלים בהם, בעוד ש<b>הכא</b> <small>[כאן,</small> בקדשי קדשים<small>]</small> — <b>לא פסיקא ליה</b> <small>[אינו פסוק לו],</small> מפני שיש שנוהג בהם דין מעילה אף לאחר זריקה, כבקרבן עולה.",
            "<big>א</big> שנינו במשנה בענין מעילה בקדשים שנפסלו כי <b>כלל אמר ר' יהושע: כל שהיתה לה</b> (לבהמת הקרבן) <b>שעת היתר</b> (אכילה) <b>לכהנים</b> לפני שנפסלה — <b>אין מועלין בה</b> עוד, כיון שעיקרה של מעילה היא דווקא בקדשים המוגדרים כ\"קדשי ה' \", שאין בהם צד היתר לאדם, ובשעה שהותר לכהנים, שוב אין הקרבן בדין מעילה, אף שחזר ונפסל אחר כך מאכילה. <b>ו</b>אילו <b>כל שלא היתה לה</b> עדיין <b>שעת היתר לכהנים</b> לפני שנפסלה — הרי היא עדיין בכלל \"קדשי ה' \", ו<b>מועלין בה.</b>",
            "ומסבירים: <b>איזוהי שהיתה לה שעת היתר לכהנים?</b> — כגון <b>ש</b>לאחר שנעשתה בה עבודתה כתיקנה <b>לנה</b> (עבר לילה על הבשר בלא שנאכל, ונעשה בכך נותר), <b>ו</b>כן זו <b>שנטמאת</b> בשר הקרבן לאחר שנעשתה בו עבודתו הראויה, <b>ו</b>כן <b>שיצאת</b> (שיצא) לאחר עבודתו אל מחוץ לעזרת המקדש — אין בכל אלו דין מעילה. שאף שבשר הקרבן עתה אסור לכהנים, מכל מקום כיון שהיתה שעה, לפני שנפסל הבשר, שהיה מותר באכילה, שוב אינו בכלל \"קדשי ה' \" ואין בו דין מעילה.",
            "<b>ואיזוהי שלא היתה לה שעת היתר לכהנים?</b> — <b>ש</b>בזמן ש<b>נשחטה</b> חשב עליה לאוכלה או לזרוק את דמה או להקטיר את אימוריה <b>חוץ לזמנה,</b> <b>ו</b>כן אם חשב לעשות כן <b>חוץ למקומה</b> הראוי כדינה, <b>ו</b>כן <b>שקבלו</b> את דם הקרבן מי שהם <b>פסולין</b> לעבודה, <b>ו</b>כן אם <b>זרקו</b> הפסולים לעבודה <b>את דמה.</b> שבכל אלו, כיון שנפסלה קודם הזריקה (שהיא המתירתה לאכילה), לא היתה שעה שבשר הקרבן היה מותר באכילה, והרי זה בכלל \"קדשי ה' \", ומועלים בו.",
            " ובענין זה מסופר ש<b>אמר ליה</b> <small>[לו]</small> החכם <b>בר קפרא לבר פדת: בן אחותי, ראה</b> (התבונן) <b>מה</b> ש<b>אתה שואלני למחר בבית המדרש</b> בכוונת דברי ר' יהושע שבמשנתנו \"כל שהיה לה שעת היתר לכהנים\": האם <b>היתר שחיטה שנינו,</b> שכיון שנשחטה כתיקנה, בלא פסול, אף שלאחר מכן נפסלה — יצא בכך בשרה מידי דין מעילה."
        ],
        [
            "<b>או</b> שאין די בשחיטה כתיקנה כדי להגדיר את הקרבן כזה ש\"היתה לו שעת היתר\" אלא אם כן היתה לאחר השחיטה קבלת דם כראוי, והדם עומד עתה להיזרק כדין, והזריקה היא שתוציא את הבשר מידי דין מעילה. ואף שעדיין לא נזרק הדם הריהו נחשב כזרוק, ואם כן <b>היתר זריקה,</b> היא \"שעת היתר\" ש<b>שנינו. או</b> שמא רק אם היתה לאחר מכן גם זריקה בפועל כתיקנה, שהיא המעמידה את בשר הקרבן ב<b>היתר אכילה</b> לכהנים, ומפקיעתו מדין המעילה, היא \"שעת היתר\" ש<b>שנינו</b> במשנתנו. ובעקבות שאלה זו, הובאו דעות חכמים שנחלקו בדבר. החכם <b>חזקיה אמר: היתר שחיטה שנינו,</b> ואילו <b>ר' יוחנן אמר: היתר אכילה שנינו.</b> ודנים בשיטותיהם.",
            "<b>אמר ר' זירא: לא דייקא מתניתין</b> <small>[אין משנתנו מדוייקת],</small> כלומר, אם נדקדק בלשון המשנה ניווכח שהסבר הביטוי \"שעת היתר\" הוא <b>לא כ</b>הסברו של <b>חזקיה ולא כ</b>הסברו של <b>ר' יוחנן.</b>",
            "שכן <b>תנן</b> <small>[שנינו</small> במשנתנו<small>]</small> בפירוט הפסולים שנעשו לאחר שכבר היתה לה שעת היתר: <b>שלנה</b> (ונעשתה נותר), <b>ושנטמאת</b> (בשר הקרבן), <b>ושיצאת</b> (יצא) בשרה אל מחוץ לעזרה. ונדון בדבר: <b>לאו</b> <small>[האם אין]</small> הכווונה ב\"לנה\" — ש<b>לן</b> ה<b>דם,</b> שלאחר שנתקבל בכוס עבר עליו לילה בלא שנזרק. <b>וקתני</b> <small>[ושנינו]</small> שכיון שהיה לה שעת הכושר — שוב <b>אין מועלין בו,</b>",
            "<b>ושמע מינה</b> <small>[ולמד מכאן]</small> שכיון שהיו השחיטה וקבלת הדם כתיקנן, אף שלא נזרק הדם בפועל, די ב<b>היתר זריקה</b> כדי להחשיב את הדבר כ\"שעת היתר\" המפקיעה מדין המעילה, ש<b>שנינו</b> בדברי ר' יהושע. והרי זה שלא כחזקיה ולא כר' יוחנן!",
            " ודוחים דיוק זה: <b>לא,</b> אין המשנה מדברת בלינת הדם שטרם נזרק, אלא ש<b>לן</b> ה<b>בשר, אבל</b> ה<b>דם</b> כבר <b>איזדריק</b> <small>[נזרק]</small> כראוי, ורק אחר כך נפסל הבשר בלינה, ורק <b>משום הכי</b> <small>[כך]</small> שהיתה שעת היתר לאכילה <b>קתני</b> <small>[שנה]</small> ר' יהושע ש<b>אין מועלין בו.</b> ודנים עוד בהסבר כוונת דברי ר' יהושע \"שעת היתר\" מדיוק דברי משנתנו.",
            "<b>תנן</b> <small>[שנינו</small> במשנה<small>]:</small> <b>ואיזו היא שלא היתה לה שעת הכושר לכהנים?</b> — <b>שנשחטה</b> במחשבת <b>חוץ לזמנה,</b> או במחשבת <b>חוץ למקומה, ו</b>כן כ<b>שקבלו פסולין</b> לעבודה את דמה, וזרקו הפסולים <b>את דמה.</b>",
            "ונברר: <b>היכי דמי</b> <small>[כיצד בדיוק מדובר]</small> בענין זה של קבלת וזריקת הפסולים, <b>אילימא</b> <small>[אם תאמר]</small> שהכוונה היא ש<b>זרקוהו פסולין ו</b>גם <b>קבלוהו פסולין</b> — על כך יש לתמוה: <b>למה לי עד דאיכא תרתי</b> <small>[שיש שתים],</small> שתי פעולות פוסלות, גם קבלה וגם זריקה שנעשו בפסול, והלא מכיון שקבלו הפסולים כבר נפסל הקרבן!",
            "  אלא לאו <small>[האם לא]</small> הכוונה היא ש<b>קבלוהו פסולין וזרקוהו כשרים, וקתני</b> <small>[ושנה]</small> בו ש<b>מועלין</b> (שיש עדיין דין מעילה) <b>בו,</b> והרי זה משום שעדיין לא היתה לו שעת היתר, אבל אם היתה לו שעת היתר, וכגון שקבלוהו כשרים ומותר בזריקה — אין מועלים בו.",
            "<b>שמע מינה</b> <small>[למד מכאן]</small> ש<b>היתר זריקה שנינו,</b> שלא כהסברו של חזקיה ושלא כהסברו של ר' יוחנן.",
            "<b>מתקיף לה</b> <small>[מקשה עליה,</small> על פירוש זה של המשנה<small>]</small> <b>רב יוסף: ואי סלקא דעתך איכא לפלוגי הכי</b> <small>[ואם עולה על דעתך</small> ש<small>יש לחלק כך]</small> במשנה, בין קבלוהו פסולים וזרקוהו כשרים לבין קבלוהו כשרים וזרקוהו פסולים, אם כן <b>הא דתנן התם</b> <small>[</small>הלכה <small>זו ששנינו שם</small> במשנה במסכת זבחים<small>]:</small> דם קרבן",
            "<b>חטאת פסולה</b> שניתז על הבגד — <b>אין דמה טעון</b> (מחייב) <b>כיבוס</b> הבגד (שלא כדין דם חטאת כשרה שניתז על בגד שהריהו מחייבו בכיבוס), <b>בין שהיתה לה</b> לחטאת זו <b>שעת הכושר</b> (שעת היתר) <b>ונפסלה</b> לאחר מכן, <b>ובין שלא היתה לה שעת הכושר ונפסלה.</b> שכן כיון שעתה היא פסולה — אין דמה שניתז על הבגד מחייב בכיבוס.",
            " ומסבירים:  <b>אי זו היא שהיתה לה שעת הכושר ונפסלה?</b> — כגון <b>שלנה,</b> או <b>שנטמאת, או שיצאה</b> אל מחוץ לעזרה.",
            "<b>איזוהי שלא היתה לה שעת הכושר?</b> — <b>שנשחטה</b> במחשבת <b>חוץ למקומה,</b> או במחשבת <b>חוץ לזמנה, ו</b>כן כ<b>שקבלו פסולין</b> לעבודה את דמה <b>וזרקו</b> הפסולים לעבודה <b>את דמה.</b>",
            "ונברר את דברי המשנה הללו: <b>היכי דמי</b> <small>[כיצד בדיוק מדובר],</small> <b>אילימא</b> <small>[אם תאמר]</small> שלשון המשנה הוא בדווקא, שרק באופן ש<b>קבלוהו פסולין ו</b>גם <b>זרקו</b> אותו <b>פסולין</b> — <b>הוא</b> ש<b>אין דמה</b> של החטאת הפסולה <b>טעון כיבוס,</b> ונסיק מכאן: <b>הא</b> <small>[הרי]</small> אם לא נעשו גם הקבלה וגם הזריקה על ידי פסולים, וכגון ש<b>קבלוהו</b> כשרים וזרקוהו פסולים, או שקבלוהו פסולים <b>וזרקו כשרים</b> — <b>דמה טעון כיבוס.</b>",
            "ואולם מסקנה שכזו אינה נכונה, שהרי <b>קרי</b> <small>[קרא,</small> אמר<small>]</small> <b>כאן</b> בתורה בדין דם החטאת המחייב כיבוס הבגד עליו ניתז: <b>\"אשר יזה מדמה</b> על הבגד אשר יזה עליה תכבס במקום קדוש\" (ויקרא ו, כ), ולמדנו מכאן כי דין זה אינו נוהג אלא בדם החטאת העומד להזאה, <b>ולא</b> בדם החטאת <b>שכבר הוזה</b> דמה? <b>אלא</b> מכאן נלמד כי לשון המשנה בענין דם חטאת הריהי <b>לאו</b> <small>[לא]</small> ב<b>דוקא,</b>"
        ],
        [
            "ואם כן, יש לומר כי <b>הכי נמי</b> <small>[כך גם כן]</small> משנתנו שנויה בסגנון <b>לאו דוקא,</b> ואין לדייק ממנה שדין מעילה נוהג דווקא כאשר קבלו הפסולים את הדם, אלא הריהו נוהג גם כאשר קבלו כשרים, וזאת משום ש\"היתר לכהנים\" הוא היתר אכילה. <b>אמר רב אסי</b> בדחיית דברי רב יוסף: <b>אם כן,</b> כדבריך שמשנתנו היא שלא בדווקא, יש לשאול: <b>למה לי למיתני תרתי</b> <small>[לשנות שתים]</small> שתי משניות אלה בסגנון שכזה?",
            "<b>אלא</b> יש לומר כי <b>לעולם</b> רק משנה אחת היא השנויה בלאו דווקא, המשנה במסכת זבחים בענין דם החטאת, ואילו משנתנו שבדין ה<b>מעילה</b> הריהי <b>דוקא,</b> ויש לדייק ממנה, ולהסיק ש\"שעת היתר\" הכוונה היא להיתר זריקה.",
            "<b>ו</b>אילו במשנה בזבחים שנקטה באופן שקבלו פסולים, אף שכך הוא הדין גם בקבלו כשרים — <b>הא קא משמע לן</b> <small>[</small>דבר זה השמיעה לנו]: שקבלת הדם של ה<b>פסול</b> לעבודה <b>עושה</b> בכך את כל הדם, ואף זה שלא קבלו, ל<b>שיריים,</b> שדינו כדין שאריות הדם של הקרבן הכשר לאחר שנזרק מדמו על המזבח.",
            " וללמדנו ש<b>אף על גב</b> <small>[אף על פי]</small> שלאחר ש<b>קיבל</b> ה<b>פסול</b> לעבודה את הדם <b>וזרק</b> אותו על גבי המזבח, עמד <b>וקיבל</b> כהן אחר ה<b>כשר</b> לעבודה מדם קרבן זה <b>וזרק</b> אותו על גבי המזבח — <b>לאו</b> <small>[לא]</small> <b>כלום היא,</b> ופעולתו זו של הכהן הכשר אינה נחשבת. <b>מאי טעמא</b> <small>[מה טעם</small> הדבר<small>]?</small> — <b>שיריים נינהו</b> <small>[הם].</small>",
            "ושואלים על דברים אלה: <b>והא</b> <small>[והרי]</small> בענין זה עצמו <b>בעא מיניה</b> <small>[שאל אותו]</small> <b>ריש לקיש מר' יוחנן:</b> כהן <b>פסול, מהו</b> דינו לענין <b>שיעשה</b> בזריקתו את שאר הדם ל<b>שיריים?</b>",
            "<b>ואמר ליה</b> ר' יוחנן בתשובה: <b>אין לך דבר שיעשה</b> (יחול) בו דין <b>שיריים, אלא</b> כאשר חשב בשעת זריקת מקצת הדם לאכול מן הקרבן מ<b>חוץ לזמנו</b> (מחשבת פיגול) או מ<b>חוץ למקומו</b> (מחשבת פסול). שאף אם זרק את שאר הדם במחשבה הראויה — נחשב דם זה כשיריים, <b>הואיל</b> שזריקה זו במחשבת פיגול או פסול כבר <b>מרצין</b> (קובעים, מחילים) <b>ל</b>ענין <b>פיגולן</b> של בשר הקרבן.",
            " ומעתה נעיין בדברי ר' יוחנן: <b>מאי לאו</b> <small>[האם אין]</small> כוונת דבריו, שאין עושה השיריים אלא במחשבת פיגול בלבד, <b>בר</b> <small>[חוץ]</small> <b>מ</b>כהן <b>פסול</b> שאינו קובע דין שיריים בקבלתו את הדם, ושלא כדברי רב אסי! ודוחים: <b>לא,</b> אלא <b>אפילו</b> קבלת הדם של ה<b>פסול</b> עושה את הדם שיריים.",
            " ושואלים על כך: <b>והא</b> <small>[והרי]</small> לשון <b>\"אין לך</b> דבר שיעשה שיריים אלא חוץ לזמנו וחוץ למקומו\" <b>קתני</b> <small>[שנה]</small> ר' יוחנן, לומר שבאופנים אלו בלבד יש דין שיריים!",
            " ומשיבים:  <b>הכי קתני</b> <small>[כך אמר],</small> זו כוונת ר' יוחנן בדבריו: <b>אין לך</b> בין הקדשים <b>דבר</b> הפסול להקרבה ו<b>שאינו מרצה ב</b>קרבן <b>ציבור,</b> <b>ו</b>שהוא <b>עושה שיריים, אלא</b> בחושב מחשבת פיגול של אכילת <b>חוץ לזמנו ו</b>כן <b>חוץ למקומו,</b> שאף שאינם קרבים הריהם עושים שיריים בקרבן ציבור. ואולם שאר הפסולים כיון שאינם קרבים בקרבן ציבור — גם אינם עושים שיריים. <b>אבל טמא</b> — כיון <b>דאיתיה</b> <small>[שישנו]</small> <b>בציבור,</b> שאם רוב הציבור טמא, מקריבים קרבן אף שהוא בטומאה — הריהו <b>משוי</b> <small>[עושה]</small> את הדם <b>שיריים,</b> ואילו",
            "<b>שאר פסולין דלא איתנון</b> <small>[שאינם]</small> <b>ב</b>קרבן <b>ציבור</b> — <b>לא משוין</b> <small>[אין עושים]</small> <b>שיריים.</b> וכוונת דברי רב אסי שאמר שהמשנה במסכת זבחים באה להשמיענו שהפסול עושה שיריים, היתה רק לפסול טמא ולא לשאר הפסולים.",
            "<big>א</big> וחוזרים לדון בכוונת דברי ר' יהושע \"שעת היתר לכהנים\". <b>תא שמע</b> <small>[בוא</small> ו<small>שמע]</small> ממה ששנינו בברייתא: קרבן קדשי קדשים שנשחט במחשבת <b>הפיגול</b> — אין דין המעילה שבו פוקע ו<b>לעולם מועלין בו.</b>",
            "ונדון בדבר: <b>לאו</b> <small>[האם אין]</small> המדובר כאן שקיבל את הדם אבל עדיין <b>לא זרק</b> אותו, ללמדנו שדווקא קבלת הדם שנעשתה לאחר מחשבת פיגול אינה מפקיעה את הקרבן מדין מעילה שבו. <b>ושמע מינה</b> <small>[ולמד מכאן]</small> שקבלת דם במחשבה הראויה, שהוא עומד לזריקה, מפקיעה את דין המעילה מן הקרבן, והרי איפוא מכאן ראיה ש<b>היתר זרקה שנינו</b> במשנתנו!",
            " ודוחים:  <b>לא,</b> אין להביא ראיה מכאן, משום שמדובר פה באופן ש<b>זרקה</b> את הדם על המזבח, ומשמיעתנו הברייתא שאין דין מעילה פוקע אף שכבר נזרק הדם, משום מחשבת הפיגול בשעת השחיטה, אבל אילו היתה זו זריקה כשירה — היה פוקע דין מעילה, והרי זה כהבנה ש\"שעת היתר\" הינה השעה שמותר בה הבשר באכילה (\"היתר אכילה\"), שהיא לאחר זריקת הדם.",
            "<b>ומאי</b> <small>[ומה]</small> פירוש הלשון שבברייתא <b>\"לעולם</b> מועלין\" — <b>הא קא משמע לן</b> <small>[</small>הלכה <small>זו משמיעה לנו]</small> הברייתא בכך: שההלכה <b>כ</b>דברי <b>רב גידל.</b> ש<b>אמר רב גידל, אמר רב: זריקת</b> דם קרבן קדשי קדשים שנשחט במחשבת <b>פיגול</b> והתפגל בכך — <b>אינו מוציא</b> (מפקיע) את הבשר <b>מידי מעילה, ו</b>כמו כן <b>אינו מביא</b> בזריקה זו את אימורי קדשים קלים <b>לידי</b> דין <b>מעילה.</b>"
        ],
        [
            "ומביאים עוד ראיה לפתרון השאלה, מה כוונת דברי ר' יהושע שבמשנתנו \"שעת היתר לכהנים\". <b>תא שמע</b> <small>[בוא</small> ו<small>שמע]</small> ממה ששנינו בברייתא, <b>ר' שמעון אומר: יש נותר</b> (בשר קדשים, שעבר הלילה על הדם שנתקבל, בלא שנעשתה עבודתו, ונפסל) <b>שמועלין</b> (שיש דין מעילה) <b>בו, ויש נותר שאין מועלין בו.</b>",
            "ומפרט: <b>כיצד?</b> — <b>לן</b> הדם ונזרק רק למחרת, אם נאכל הבשר <b>לפני</b> שנעשתה בדם זה <b>זריקה</b> — עדיין <b>מועלין</b> בו. ואולם אם נאכל <b>לאחר זריקה,</b> אף שנפסל בלינה — <b>אין מועלין</b> בו, שהועילה הזריקה להוציאו מכלל מעילה.",
            " ונדון בדבר, <b>קתני מיהת</b> <small>[שנה</small> ר' שמעון <small>על כל פנים]</small> שאם נאכל הבשר לפני זריקת הדם שלן — <b>מועלין בו, לאו</b> <small>[האם לא]</small> מדובר פה בכגון <b>דהוה</b> <small>[שהיתה]</small> <b>שהות</b> מספקת ביום ויכול היה <b>למיזרקיה</b> <small>[לזרוק אותו</small> דם כראוי<small>],</small> כיון שכבר התקבל הדם בכוס, כדין, <b>דאי בעי</b> <small>[שאם היה רוצה]</small> — <b>זריק</b> <small>[היה זורק],</small> ובכל זאת עדיין מועלים בו, הרי שקבלת הדם בכוס כשלעצמה אינה מפקיעה מדין מעילה, אלא רק זריקת הדם המתירה את הבשר באכילה,",
            "<b>ושמע מינה</b> <small>[ולמד</small> איפוא <small>מכאן]</small> ש\"שעת היתר לכהנים\" <b>היתר אכילה</b> הוא ש<b>שנינו!</b>",
            "ודוחים: <b>לא,</b> אין מדובר פה שהיתה שהות ביום לזריקת הדם, אלא בכגון <b>דקבליה</b> <small>[שקיבל אותו,</small> את הדם<small>]</small> ב<b>סמוך לשקיעת החמה,</b> ש<b>לא היה שהות למזרק</b> <small>[לזרוק]</small> אותו ביום. ומשום שלא היה הדם ראוי לזריקה — עדיין מועלים בו, אבל אילו היתה לו שהות ביום לזורקו, ועומד היה לזריקה (\"היתר זריקה\") — היה נפקע בכך מדין מעילה.",
            " ושואלים על כך: <b>אבל</b> אם <b>היה שהות</b> ביום לזרוק את הדם, <b>מאי</b> <small>[מה]</small> הדין לדבריך? <b>הכי נמי</b> <small>[כך גם כן]</small> תאמר ששוב <b>אין מועלין</b> בו, אם כן",
            "<b>מאי איריא</b> <small>[מה שייך,</small> מהו זה<small>]</small> <b>דתני</b> <small>[ששנה]</small> ר' שמעון בברייתא זו את ההבחנה בין אכילת הבשר <b>לפני זריקה</b> שעדיין מועלים בו, ולאחר זריקה ששוב אין מועלים בו, <b>ליתני</b> <small>[שישנה]</small> הבחנה יותר מדוייקת, שבין קבלת הדם <b>קודם שקיעה</b> שהיתה לו שהות לזריקה, ולן — שאין מועלים בו, <b>ו</b>בין קבלת הדם ש<b>לאחר שקיעה</b> — שעדיין מועלים בו!",
            " ומשיבים:  <b>הכי נמי קתני</b> <small>[</small>אכן <small>כך גם כן שנה]</small> ר' שמעון, כך צריך להבין את דבריו שבברייתא: <b>קודם שיראה</b> (שיהיה ראוי) <b>לזריקה</b> — יש בו עדיין דין מעילה, <b>ולאחר שיראה לזריקה</b> — אין בו שוב דין מעילה. ומציעים עוד ראיה.",
            "<b>תא שמע</b> <small>[בוא</small> ו<small>שמע]</small> ממה ששנינו בדומה לברייתא הקודמת, <b>ר' שמעון אומר: יש</b> קרבן קדשי קדשים הנפסל במחשבת <b>פיגול שמועלין בו, ויש פיגול שאין מועלין בו.</b>",
            "ומפרט: <b>כיצד?</b> — אם נאכל בשרו <b>לפני זריקה</b> של הדם — עדיין <b>מועלין</b> בו. ואולם אם נאכל הבשר <b>לאחר זריקה,</b> אף שנפסל בפיגול — <b>אין</b> <b>מועלין</b> בבשר הקרבן, שהועילה הזריקה להוציאו מכלל מעילה.",
            " ונדון בדבר: <b>קתני מיהת</b> <small>[שנה</small> ר' שמעון <small>על כל פנים]</small> ש<b>לפני זריקה</b> של דם קרבן זה שהתפגל — <b>מועלין בו, לאו</b> <small>[האם לא]</small> מדובר פה בכגון <b>דהוה</b> <small>[שהיתה]</small> <b>שהות</b> מספקת ביום <b>למיזרקיה</b> <small>[לזרוק אותו</small> דם<small>],</small> כיון שכבר התקבל בכוס, כדין, <b>דאי בעי</b> <small>[שאם היה רוצה]</small> — <b>זריק</b> <small>[היה זורק],</small> ובכל זאת מועלים בו, הרי שקבלת הדם בכוס כשלעצמה אינה מפקיעה מדין מעילה, אלא רק זריקת הדם המתירה את הבשר באכילה, <b>וקתני</b> <small>[ושנה]</small> בדינו ש<b>מועלין בו, ושמע מינה</b> <small>[ולמד</small> איפוא <small>מכאן]</small> ש\"שעת היתר\" שאמר ר' שמעון במשנתנו <b>היתר אכילה</b> הוא ש<b>שנינו</b> במשנתנו, שהיא המפקיעה את בשר קדשי הקדשים מדין מעילה!",
            " ודוחים:  <b>לא,</b> מדובר בכגון ש<b>לא הוה</b> <small>[היתה]</small> <b>שהות למיזרקיה</b> <small>[לזורקו]</small> את הדם ביום. ומשום שלא היה ראוי לזריקה — עדיין מועלים בו, אבל אילו היתה לו שהות ביום — היה יוצא בכך מדין מעילה. ושואלים על כך: <b>אבל</b> אם <b>הוה</b> <small>[היתה]</small> <b>שהות</b> ביום <b>למיזרקיה</b> <small>[לזרוק אותו]</small> את הדם, <b>מאי</b> <small>[מה]</small> הדין לדבריך? <b>הכי נמי</b> <small>[כך גם כן]</small> תאמר <b>דנפק</b> <small>[שיצא]</small> בכך מדין מעילה, אם כן <b>מאי</b>",
            "<b>איריא</b> <small>[מה שייך,</small> מדוע<small>]</small> <b>דתני</b> <small>[ששנה]</small> ר' שמעון בברייתא זו את ההבחנה בדין הנותר בין האכילה לפני זריקה שעדיין מועלים בו, ו<b>לאחר זריקה</b> ששוב אין מועלים בו, <b>ליתני</b> <small>[שישנה]</small> הבחנה יותר מדוייקת, זו שבין קבלת הדם <b>קודם שקיעה</b> שהיתה לו שהות לזריקה, ולן — שאין מועלים בו, <b>ו</b>בין קבלת הדם ש<b>לאחר שקיעה</b> ולן, שכיון ולא היתה שהות לזריקה עדיין דין מעילה בבשר הקרבן!",
            " ומשיבים:  <b>הכי נמי קאמר</b> <small>[</small>אכן <small>כך גם כן אמר]</small> ר' שמעון, שכך צריך להבין את דבריו שבברייתא: <b>קודם שיראה</b> (שיהיה ראוי) <b>לזריקה</b> — יש בו עדיין דין מעילה, ו<b>לאחר שיראה לזריקה</b> — שוב אין בו דין מעילה.",
            "<big>א</big> ומציעים עוד ראיה. <b>תא שמע</b> <small>[בוא</small> ו<b>שמע]</b> ממה ששנינו: <b>הפיגול בקדשי קדשים</b> — <b>מועלין</b> (יש בו דין מעילה). ודנים בכוונת הדברים, <b>מאי לאו</b> <small>[האם לא]</small> מדובר שכבר <b>זרק</b> את הדם, ונסיק מכאן שבקרבן כשר, כשנזרק הדם — אין מועלים בו, <b>ושמע מינה</b> <small>[ולמד מכאן]</small> ש\"שעת היתר\" שאמר ר' יהושע במשנתנו <b>היתר אכילה</b> הוא ש<b>שנינו,</b> שהיא המפקיעה את בשר קדשי הקדשים ממעילה! ודוחים: <b>לא,</b> אין ראיה מברייתא זו, שכן מדובר בה כאשר <b>לא זרק</b> עדיין.",
            " ושואלים:  <b>אבל</b> אם <b>זרק מאי</b> <small>[מה]</small> יהא הדין? <b>הכי נמי</b> <small>[כך גם כן]</small> יהא הדין ש<b>אין מועלין בו.</b> ואם כן <b>מאי איריא דתני</b> <small>[מה שייך ששנה]</small> בסוף הברייתא ש<b>ב</b>אימורי <b>קדשים קלים אין מועלין בו,</b>",
            "<b>ליתני</b> <small>[שישנה]</small> ויחלק בבשר קדשי קדשים עצמם, ובאופן זה: <b>כאן</b> שמועלים בהם — הרי זה כשפיגל <b>לפני זריקה, כאן</b> שאין מועלים בהם — הרי זה כשפיגל <b>לאחר זריקה!</b>",
            "ומשיבים: אכן אף כך היה יכול לחלק, ואולם <b>הא</b> <small>[</small>חלוקה <small>זו]</small> שהביא בין קדשי קדשים לקדשים קלים <b>אתיא לאשמועינן</b> <small>[באה להשמיענו,</small> ללמדנו<small>]</small> כלל זה בדיני המעילה: <b>כל</b> שענינו הוא <b>לאיתויי</b> <small>[להביא]</small> את הקרבן <b>לידי מעילה,</b> כאימורי קדשים קלים, שעד הזריקה אינם בכלל דין מעילה, רק <b>זריקה כתיקנה</b> היא ש<b>מייתי</b> <small>[מביאה]</small> <b>לידי מעילה.</b>",
            "ואילו <b>כל</b> זריקה שבאה <b>לאפוקי</b> <small>[להוציא]</small> <b>מידי מעילה,</b> כבשר קדשי הקדשים — <b>אפילו</b> זריקה <b>שלא כתיקנה נמי מפקע</b> <small>[גם כן מפקעת]</small> <b>מידי מעילה.</b>"
        ],
        [
            "<big>א משנה</big> <b>בשר</b> קרבנות <b>קדשי קדשים</b> שמשעה שנזרק דמם, והותרו לכהנים יצאו מכלל המעילה, נשאלה השאלה ביחס אליו האם יש בו דין מעילה במקרה <b>שיצא</b> אל מחוץ לעזרה <b>לפני זריקת דמים</b> וחזר ונכנס.",
            " ונחלקו בדבר, <b>ר' אליעזר אומר:</b> אין זריקה זו נחשבת כלל, ולכן אינה מועילה להוציאו מדין מעילה, ו<b>מועלין בו. ו</b>כמו כן <b>אין חייבין עליו משום פיגול. ו</b>אף אינו חייב כרת על אכילת בשר אם <b>נותר</b> לאחר זמן אכילתו הראוי. <b>ו</b>כן אינו חייב משום <b>טמא,</b> אם אכלו בטומאת הגוף. שמאחר והזריקה לא היתה ראויה, ולא הותר הבשר בזריקה זו לאכילת הכהנים, לא יצא מכלל \"קדשי ה' \", ואין לחייב את האוכלו לאחר זמנו או בטומאה.",
            " ואילו <b>ר' עקיבא אומר:</b> זריקה זו נחשבת אף שיצא הבשר אל מחוץ לעזרה ונפסל. ולכן <b>אין מועלין בו ו</b>כן מועילה היא שמעתה חלים עליו כל דיני הקרבן שנזרק דמו כראוי, ולכן <b>חייבין עליו משום פיגול ונותר וטמא.</b>",
            "וכראיה לשיטתו זו שהזריקה מועילה אף שיצא הבשר אל מחוץ למקומו, <b>אמר ר' עקיבא: והרי המפריש</b> בהמה ל<b>חטאתו, ואבדה, ו</b>חזר ו<b>הפריש אחרת תחתיה</b> (במקומה), <b>ואחר כך נמצאת הראשונה. והרי שתיהן עומדות</b> איפוא להקרבה, ושחט את שתיהן באותו זמן, וזרק את דמה של אחת מהן, ונמצא שהשניה נפסלה להקרבה משום מותר חטאת.",
            " ויש לדון מה דין בשר השניה לענין מעילה, האם <b>לא כשם שדמה</b> של זו שנזרק <b>פוטר את בשרה</b> מדין מעילה, <b>כך הוא פוטר</b> גם את בשר חברתה, שכיון שיכול היה לזרוק את דם כל אחת מהן לפי בחירתו, הרי שתיהן כקרבן אחד, וכדין האחת כך גם דין השניה. ומאחר וכן, נדון בקל וחומר לענין הזריקה בקרבן שיצא בשרו וחזר ונכנס:",
            "<b>אם פטר</b> זריקת דמה של זו <b>את בשר חברתה מן המעילה, דין</b> (קל וחומר) <b>הוא שיפטר את בשר עצמה</b> מדין המעילה אף שיצא אל מחוץ לעזרה!",
            " וכשם שנחלקו ר' אליעזר ור' עקיבא בשאלה אם יש בזריקת הדם של בשר שיצא כדי להפקיע את הבשר מכלל מעילה, כך נחלקו אף בדינם של <b>אימורי</b> (חלקי הקרבן העולים למזבח) של <b>קדשים קלים שיצאו</b> אל מחוץ לעזרה <b>לפני זריקת דמים,</b> האם יש בזריקה זו כדי להחיל עליהם דין מעילה?",
            "<b>ר' אליעזר אומר:</b> אין זריקה זו נחשבת כלל, ומשום כך <b>אין</b> <b>מועלין בהן. ואין חייבין עליהן משום פיגול נותר וטמא.</b> ואילו ר' עקיבא אומר: זריקה זו נחשבת ולכן <b>מועלין בהן, וחייבין עליהן משום פיגול נותר וטמא.</b>",
            "<big>ב גמרא</big> ושואלים: <b>והני תרתי</b> <small>[ואותן שתים],</small> שתי המחלוקות שהובאו במשנה, גם בבשר קדשי קדשים וגם באימורי קדשים קלים <b>למה לי</b> לשנותן, והרי מחלוקת אחת היא ביסודה!",
            " ומשיבים:  <b>צריכי</b> <small>[צריכות</small> שתיהן להישנות<small>],</small> משום <b>דאי איתמר</b> <small>[שאם היתה נאמרת]</small> המחלוקת רק <b>בקדשי קדשים, הוה אמינא</b> <small>[הייתי אומר]</small> כי דווקא <b>בהא קא אמר</b> <small>[בזה אמר]</small> <b>ר' אליעזר</b> ש<b>מועלין בו משום</b> ש<b>זריקה כתיקנה מפקא</b> <small>[מוציאה]</small> את בשר קדשי קדשים <b>מידי מעילה</b> ואילו זריקה <b>שלא כתיקנה,</b> כגון זו שנעשתה על בשר שיצא אל מחוץ לעזרה — <b>לא מפקא</b> <small>[אינה מוציאה]</small> אותו <b>מידי מעילה.</b>",
            "<b>אבל</b> בזריקה האמורה <b>לאיתויי</b> <small>[להביא,</small> להחיל<small>]</small> <b>לידי מעילה</b> על קרבנות שעדיין לא היו בגדר זה, וכגון אימורי קדשים קלים, <b>מודי</b> <small>[מודה</small> הוא<small>]</small> <b>לר' עקיבא</b> ש<b>אפילו</b> זריקה <b>שלא כתיקנה</b> כגון זו <b>מייתא</b> <small>[מביאה]</small> <b>לידי מעילה. ו</b>להיפך,",
            "<b>אי איתמר</b> <small>[אם היתה נאמרת]</small> המחלוקת רק <b>גבי</b> <small>[אצל]</small> <b>קדשים קלים, הוה אמינא</b> <small>[הייתי אומר]</small> כי דווקא <b>גבי</b> <small>[אצל]</small> אימורי <b>קדשים קלים הוא</b> ש<b>אמר ר' עקיבא</b> ש<b>מועלין בהן,</b> משום שאולי לענין זה <b>אפילו זריקה שלא כתיקנה מייתא</b> <small>[מביאה]</small> <b>לידי מעילה,</b>",
            "<b>אבל</b> בבשר <b>קדשי קדשים</b> שדין הזריקה בהם <b>לאפוקי</b> <small>[להוציא]</small> מדין מעילה <b>הוא,</b> יש מקום לומר שזריקה <b>שלא כתיקנה</b> — <b>לא מפקא</b> <small>[לא מוציאה]</small> <b>מידי מעילה,</b> על כן <b>קא משמע לן</b> <small>[משמיע לנו</small> התנא במשנתנו<small>]</small> שנחלקו בשני המקרים.",
            "<big>ג</big> בהסבר שיטת ר' עקיבא במשנה <b>אתמר</b> <small>[נאמר]</small> שנחלקו אמוראים. <b>אמר ר' יוחנן: כי</b> <small>[כאשר]</small> <b>אמר ר' עקיבא</b> את שיטתו זו ש<b>זריקה מועלת</b> (מועילה) <b>ל</b>בשר קדשי הקדשים או אימורי קדשים קלים ה<b>יוצא</b> אל מחוץ לעזרה לענין המעילה — הרי זה דווקא כ<b>שיצא מקצתו</b> וחלקו נשאר בעזרה, שמתוך שהועילה הזריקה לחלק שנשאר בעזרה, הריהי מועילה אף לחלק שיצא אל מחוץ לה, <b>אבל</b> אם <b>יוצא כולו</b> אל מחוץ לעזרה — במקרה זה <b>לא אמר ר' עקיבא.</b>",
            "<b>אמר ליה</b> <small>[לו]</small> <b>רב אסי לר' יוחנן: כבר לימדוני חבירי שבגולה</b> (תלמידי חכמים שבבבל) כי"
        ],
        [
            "<b>מחשבין,</b> כלומר, חל דין פיגול כשחשב בשעת זריקת הדם להקטיר את האימורים שלא בזמנם, אף <b>על האבוד,</b> האימורים האבודים שאינם לפנינו, <b>ועל השרוף,</b> שאבדו כליל.",
            "<b>ו</b>נדון בדבר: <b>הא</b> <small>[הרי]</small> ה<b>אבוד ו</b>ה<b>שרוף לא איתינון</b> <small>[נמצאים]</small> <b>בעולם, ואפילו הכי קתני</b> <small>[כך שנינו]</small> ש<b>מחשבין</b> עליהם, לפיגול, ונסיק מכאן שבזמן שיצאו האימורים כולם, והרי הם כמי שאינם לפנינו, תועיל הזריקה (לשיטת ר' עקיבא) לענין המעילה בהם. ושלא כהסברו של ר' יוחנן בשיטת ר' עקיבא.",
            " ושואלים:  <b>ומי</b> <small>[והאם]</small> <b>אמר רב אסי הכי</b> <small>[כך],</small> האם הוא סבור שאף אם יצאו הבשר והאימורים כולם אל מחוץ לעזרה, לשיטת ר' עקיבא הזריקה מועילה? <b>הא בעא מיניה</b> <small>[הרי שאל אותו]</small> <b>רב אסי מר' יוחנן</b> שאלה זו: אם בשעת עבודת הקרבן <b>חישב</b> הכהן על שיירי הדם מן הזריקה שדינם שהם <b>נשפכין</b> ליסוד המזבח מיד בסמוך לזריקה עצמה, לשופכם <b>למחר,</b> שלא כדינם, <b>מהו</b> שיעשה הקרבן פיגול בכך, וצדדי השאלה: האם מחשבה זו היא כעין מחשבה לזרוק מן הדם הנזרק למחר, והרי זה פיגול. או שמא מאחר שאין זה הדם הנזרק על המזבח, אין זה פיגול.",
            "<b>אמר ליה</b> <small>[לו]</small> <b>ר' זירא</b> לרב אסי בתשובה לשאלתו זו: <b>כבר שנית לנו</b> במסכת חולין, בעניין טומאת אוכלים וטומאת נבילות, שדברים שהם עצמם אינם נאכלים, אם הם מחוברים לבשר, הריהם מצטרפים להשלים לשיעור (כביצה) המטמא טומאת אוכלים, ובכלל אלה אף ה<b>אלל</b> (שאריות בשר הדבוקות בעור הבהמה), שאינו נחשב לאוכל, ואינו מיטמא לעצמו בטומאת אוכלין, ואף אינו מצטרף להשלים לשיעור (כזית) המטמא בשר הנבילה. <b>אלמא</b> <small>[מכאן]</small> נסיק ש<b>האי</b> <small>[זה]</small> ה<b>אלל,</b> <b>כיון דלית ביה מששא</b> <small>[שאין בו ממשות,</small> חשיבות עצמית<small>]</small> — <b>לא קיבל</b> <small>[אין הוא מקבל]</small> <b>טומאה,</b> ונלמד מכאן שלדעת רב אסי, כל דבר שאין בו חשיבות דינו כן, ואף",
            "<b>הני</b> <small>[אותם]</small> הדמים ה<b>נשפכין נמי</b> <small>[גם כן]</small> <b>כיון</b> ש<b>לאיבוד אזלי</b> <small>[הולכים]</small> — <b>בהו</b> <small>[בהם]</small> <b>מחשבה לא מהניא</b> <small>[אינה מועילה]</small> שיתפגל הקרבן על ידה. ולפיכך צריך לומר שלדעת רב אסי, כשיצא כולו אל מחוץ לעזרה, והרי הוא עומד לשריפה, וכמי שהולך לאיבוד, אין הזריקה מחילה עליו דין מעילה. וכהסברו של ר' יוחנן בשיטת ר' עקיבא, שלא נאמרה שיטה זו אלא בשיצא חלקו, ולא בשיצא כולו!",
            " ושואלים: ובכל זאת,  <b>אלא</b> ברייתא זו <b>דקתני</b> <small>[ששנה]</small> בה שמחשבים <b>על האבוד ועל השרוף</b> הריהי <b>קשיא</b> <small>[קשה]</small> להסבר זה, שכן ממנה נלמד שמועילה המחשבה בזריקה אף על אלה שאינם בעולם כלל! <b>אמר רבא</b> בתשובה לדבר: <b>אימא</b> <small>[אמור]</small> ותקן כך לשונה של ברייתא זו: מחשבים <b>על העומד לאיבוד, ועל העומד לישרף,</b> אבל עדיין לא אבד ולא נשרף, והריהו עומד לפנינו, שבאלו פועלת מחשבת הפיגול, אבל לא באלו שכבר יצאו אל מחוץ לעזרה, שאינם נחשבים כעומדים לפנינו.",
            " \n א ועוד בשיטת ר' עקיבא במשנתנו, שמועילה מחשבת פיגול, וכן לענין מעילה אף שיצא הבשר אל מחוץ לעזרה לפני הזריקה, <b>אמר רב פפא: לא אמר ר' עקיבא</b> את שיטתו זו שה<b>זריקה מועלת</b> (מועילה) <b>ל</b>פגל ולפטור ממעילה את ה<b>יוצא אלא</b> רק בזמן <b>שיצא בשר</b> הקרבן, ונזרק עליו הדם, <b>אבל</b> אם יצא ה<b>דם</b> עצמו, אף שחזר ונכנס למקדש, ונזרק — <b>אין זריקה</b> זו <b>מועלת ליוצא.</b>",
            "ומביאים ראיה לדברי רב פפא, <b>תניא נמי הכי</b> <small>[שנויה</small> ברייתא <small>גם כן כך]:</small> <b>שחט בשתיקה,</b> שלא חשב מחשבת פסול בשעת השחיטה, <b>ויצא</b> ה<b>דם</b> מחוץ לעזרה, <b>אף על פי שחזר</b> והכניסו <b>וזרקו</b> — <b>לא עשה ולא כלום.</b> שאם היה הדבר <b>ב</b>בשר <b>קדשי קדשים</b> שיצא — עדיין <b>מועלין בו,</b> משום שלא הותר הבשר בזריקה זו, ואם <b>בקדשים קלים</b> — אין זריקה זו מועילה להחיל על אימוריהם דין מעילה, ולכן <b>אין מועלין בו,</b> כמו לפני זריקה זו.",
            "<big>ב</big> ודנים עוד בשיטת ר' עקיבא. שנינו במשנה שכראיה לשיטתו <b>אמר ר' עקיבא: הא</b> <small>[הרי]</small> מקרה <b>זה</b> של בשר קרבן היוצא אל מחוץ לעזרה לפני זריקה ונזרק עליו הדם, <b>למה</b> הוא <b>דומה?</b> — למפריש בהמה לחטאת, ואבדה, והפריש בהמה אחרת במקומה, ולאחר מכן נמצאה הראשונה, ומעתה הרי יכול הוא לקיים מצוותו בכל אחת, ותיפסל חברתה משום מותר חטאת. שדינן של אלו, שאם נזרק דמה של האחת, הרי כשם שזריקת דמה של זו פוטרת את בשרה מדין מעילה, הרי היא פוטרת בכך אף את בשר חברתה. ומכאן נלמד שאם נפטרת זו (הפסולה) בזריקת דמה של זו הכשרה, בוודאי שזריקת דמו של הקרבן עצמו פוטרת את בשרו שלו מן המעילה, אף שנפסל הבשר ביציאתו אל מחוץ לעזרה.",
            " ובהסבר דברים אלה של ר' עקיבא, <b>אמר ר' אלעזר: כי</b> <small>[כאשר]</small> <b>אמר ר' עקיבא</b> שזריקת דמה של החטאת האחת פוטרת את השניה מדין מעילה, הרי זה דווקא כאשר נשחטו שתיהן <b>בבת אחת</b> (באותו זמן), וכגון שנשחטו על ידי כהנים שונים, <b>אבל</b> כשנשחטו <b>בזה אחר זה</b> — <b>לא אמר ר' עקיבא</b> שפקע מהשניה דין מעילה, שכן בשעה ששחט את הראשונה, נפסלה השניה כמותר חטאת, ולא היתה לה שעת היתר אכילה לכהנים, ולא פקע ממנה דין מעילה.",
            " ובענין זה מביאים עוד, <b>תניא</b> <small>[שנויה</small> ברייתא<small>]</small> שכך <b>אמר ר' שמעון: כשהלכתי לכפר פאני, מצאני זקן</b> (חכם) <b>אחד, ואמר לי</b> בתמיהה: האם אכן <b>אומר היה ר' עקיבא</b> ש<b>זריקה מועלת ליוצא</b> מן העזרה קודם זריקה ונפסל בכך? <b>אמרתי לו: הן. וכשבאתי והרציתי דברים</b> אלו של הזקן, שהביע תמיהה על כך, <b>לפני חבירי שבגליל, אמרו לי</b> כחיזוק לתמיהת אותו חכם: אכן כיצד יכול ר' עקיבא לומר זאת, ו<b>הלא פסול הוא</b> היוצא, ו<b>היאך מרצה</b> זריקת הדם <b>על הפסול?</b>",
            "<b>וכשיצאתי</b> מלפני חכמים ובאתי <b>והרציתי דברים</b> אלה ששאלוני והקשו עלי <b>לפני ר' עקיבא, אמר לי:</b> ואתה <b>בני, אי</b> <small>[אין]</small> <b>אתה אומר כן</b> כשיטתי, שמועילה הזריקה בדין המעילה אף לפסול? <b>והרי המפריש חטאתו ואבדה, והפריש אחרת תחתיה, ואחר כך נמצאת הראשונה, והרי שתיהן עומדות</b> ויכול להקריב כל אחת מהן, ובכך תיפסל חברתה — <b>מועלין</b> (יש דין מעילה) <b>בשתיהן,</b> שהרי הן עדיין בגדר \"קדשי ה' \" הנאמר בדין המעילה. וכמו כן אף אם <b>שחטן</b> את שתיהן, <b>והרי דמן</b> של השתיים הללו <b>מונח בכוסות</b> ועומדת האחת מהן להיזרק על המזבח — <b>מועלין בשתיהן.</b>"
        ],
        [
            "ואם <b>נזרק דם של אחד מהם</b> מהחטאות הללו, האם <b>אי</b> <small>[אין] אתה מודה שכשם ש</small>זריקת <b>דמה</b> של אותה חטאת כשם שהוא <b>פוטר את בשרה מן המעילה, אף יפטור</b> את <b>בשר חבירתה מן המעילה?</b>",
            "ומעתה נדון: <b>אם הציל</b> דם חטאת אחת את <b>בשר חבירתה מן המעילה, אף על פי ש</b>בשר זה הרי <b>הוא פסול</b> (כדין מותר חטאת), <b>דין</b> (קל וחומר) <b>הוא שיציל</b> הדם הנזרק <b>את בשרה</b> של אותה בהמת קרבן שממנה נלקח, אף שנפסל ביציאה אל מחוץ לעזרה!",
            " על תשובתו זו של ר' עקיבא <b>אמר ריש לקיש משום</b> <small>[בשם]</small> <b>רב אושעיא: תשובה גנובה</b> (שאינה שלמה וראויה) <b>השיבו ר' עקיבא לאותו תלמיד</b> (ר' שמעון תלמידו), כי מתוך דבריו אתה לומד שאם שחטן לחטאות הללו <b>בבת אחת</b> — אין <small>[כן],</small> זריקת דמה של האחת מועילה לפטור את בשר חבירתה מן המעילה, אבל אם נשחטו <b>בזה אחר זה</b> — לא. והלא <b>כיון</b> שבין אם נשחטו בבת אחת ובין אם נשחטו בזה אחר זה —",
            "<b>פסול הוא</b> הקרבן האחר, זה שדמו לא נזרק, כמותר חטאת, אם כן <b>מה לי</b> אם היתה שחיטת השתיים <b>בבת אחת, מה לי</b> אם היתה שחיטתן <b>בזה אחר זה,</b> והלא בשני המקרים, לשיטת ר' עקיבא, צריך שתהא זריקת הדם של האחת פוטרת את בשרה של האחרת מדין מעילה?!",
            "<b>אמר ליה</b> <small>[לו]</small> <b>ר' יוחנן לריש לקיש</b> בתשובה לדבריו אלה: <b>ואתה</b> התמה על כך, <b>אי</b> <small>[אין]</small> <b>אתה אומר כן</b> שיש להבחין בין אם שחטן בבת אחת שהן כגוף אחד (ותפטור זריקת דמה של זו את בשר האחרת מן המעילה) לבין אם שחטן בזה אחר זה שהן כגופים נפרדים (ולא פוטרת זריקת דמה של זו את בשרה של האחרת), והלא",
            "<b>אילו הפריש</b> אדם <b>שתי</b> בהמות לקרבן <b>אשמות</b> (אשם) שהוא חייב בו, ועשה כן <b>ל</b>צורך <b>אחריות</b> (בטחון תשלום חובו), שאם יאבד אחד — יקריב את השני. <b>ושחט את שניהן, וקדם והעלה</b> למזבח להקרבה את ה<b>אימורין של אחד מהן קודם</b> ה<b>זריקה</b> של דמו, אף שסדר ההקרבה הוא שקודם זורקים את הדם ורק אחר כך מעלים את האימורים להקטרה, ואחר כך זרק את דמו של הקרבן השני (שלא עלו אימוריו למזבח), האם במקרה זה <b>אי</b> <small>[אין]</small> <b>אתה מודה ש</b>אף <b>אם עלו</b> אימוריו של האשם הזה שלא נזרק דמו לראש המזבח — <b>ירדו</b> מן המזבח, בלא שיקטירו אותם.",
            "<b>ו</b>מעתה יש לדון בדבר: <b>אי סלקא דעתך חד גופא</b> <small>[אם עולה בדעתך</small> לומר שאף אם נשחטו בזה אחר זה כ<small>גוף אחד]</small> <b>הוא</b> שני הקרבנות הללו, <b>אמאי</b> <small>[מדוע]</small> דינם הוא ש<b>אם עלו</b> — <b>ירדו? האמר</b> <small>[הרי אמר] עולא: אימורי קדשים קלים שהעלן</small> על המזבח <b>לפני זריקת דם</b> אף שעדיין אינם ראויים להקרבה — <b>לא ירדו,</b> ויוקרבו, משום ש<b>נעשה</b> האמורים הללו <b>לחמו של מזבח</b> בעצם ההעלאה!",
            "<b>אישתיק</b> <small>[שתק]</small> ריש לקיש, שלא היתה בפיו תשובה לדברי ר' יוחנן. <b>אמר</b> על כך <b>ר' יוחנן: קצצתינון לרגלוהי דינוקא</b> <small>[קצצתי את רגליו של התינוק,</small> כינוי של ריש לקיש בפי ר' יוחנן<small>],</small> כלומר, שהשיב לו תשובה ניצחת ששמטה את הבסיס לטענתו.",
            "<big>א משנה</big> <b>יש</b> ב<b>מעשה</b> (כלומר, בזריקת) ה<b>דמים</b> ש<b>בקדשי קדשים</b> קביעת דין המעילה בהם, גם צד <b>להקל ו</b>גם צד <b>להחמיר. ו</b>אילו <b>ב</b>זריקת דמם של <b>קדשים קלים כולהו</b> <small>[כולם,</small> כל צדדיהם<small>]</small> הריהם רק <b>להחמיר.</b>",
            "ומסבירים: <b>כיצד?</b> דין <b>קדשי קדשים</b> הוא ש<b>לפני זריקת דמים</b> — מועלין באימוריהן, חלקי הקרבן העתידים להיקרב על המזבח, <b>ובבשר</b> שעתיד להיאכל על ידי הכהנים. שכן לפני הזריקה, אף הבשר אסור באכילה לכהנים, והכל בכלל ההגדרה \"קדשי ה' \" הקובעת לענין חלות דין המעילה בקדשים. ואילו <b>לאחר זריקת דמים</b> של קדשי קדשים — עדיין <b>מועלין</b> (יש דין מעילה) <b>באימוריהן,</b> שהם בכלל \"קדשי ה' \" שאין בהם היתר אכילה, <b>ו</b>אולם <b>אין מועלין</b> עוד בבשר שמותר עתה באכילה לכהנים. נמצא איפוא שזריקת הדם בקדשי הקדשים יש בה צד להקל.",
            "<b>ו</b>מצד אחר, הן <b>על זה</b> (האימורים) <b>ו</b>הן <b>על זה</b> (הבשר) לאחר זריקת הדם — <b>חייב</b> עליהם <b>משום פיגול,</b> ואם אכל מבשרם במזיד — חייב כרת. וכמו כן חייב  משום <b>נותר</b> אם אכלו לאחר זמן אכילתו הראוי, <b>ו</b>משום <b>טמא</b> אם אכלם בטומאת הגוף. ו<b>נמצא</b> אם כן, שיש ב<b>מעשה</b> (זריקת) ה<b>דמים בקדשי קדשים</b> צד <b>להקל ו</b>צד <b>להחמיר.</b>",
            "<b>ובקדשים קלים כולן,</b> כל צידי זריקת הדם הם רק <b>להחמיר.</b> ומפרטים: <b>כיצד?</b> <b>קדשים קלים לפני זריקת דמים</b> — <b>אין מועלין לא באימורין</b> <b>ולא בבשר,</b> ואילו <b>לאחר זריקת דמים</b> — <b>מועלין באימורין ואין מועלין בבשר.</b> נמצא איפוא שזריקת הדם בקדשים קלים החמירה בדין מעילה.",
            " וכמו כן הן <b>על זה</b> (האימורים) <b>ו</b>הן <b>על זה</b> (הבשר) <b>חייבין עליו</b> לאחר זריקת הדמים <b>משום פיגול, נותר, וטמא. נמצא</b> איפוא ש<b>מעשה</b> זריקת ה<b>דמים בקדשים קלים כולן להחמיר.</b>",
            "<big>ב גמרא</big> שנינו בתחילת המשנה כי אין דין מעילה בבשר קדשי קדשים לאחר שנזרק דמם. ודנים בדבר. <b>קתני</b> <small>[שנה]</small> התנא במשנה כי <b>\"אין מועלין בבשר\",</b> ונדייק מכאן: דווקא <b>מעילה</b> להתחייב עליו כדיני המועל בקרבן ובתשלומים, <b>הוא דליכא</b> <small>[שאין כאן],</small> <b>הא איסורא איכא</b> <small>[הרי איסור</small> אכילה לכהן <b>יש כאן]! ו</b>על כך יש לשאול: <b>אמאי</b> <small>[מדוע]</small> יש בכך איסור? <b>הא ממונא</b> <small>[הרי ממון,</small> רכוש<small>]</small> של ה<b>כהן הוא</b> בשר קדשי הקדשים לאחר זריקת הדם!",
            " ומשיבים:  <b>לא קשיא</b> <small>[אין</small> זה <small>קשה],</small> שאין דיוק זה נכון, וטעם הדבר ששנה התנא במשנתנו לשון זו \"אין מועלים\" <b>משום דנסיב רישא</b> <small>[שנקט בראש,</small> בתחילת המשנה<small>]</small> בלשון <b>\"מועלין\", נסיב סיפא</b> <small>[נקט</small> גם <small>בסוף,</small> בהמשך המשנה<small>]</small> לשון <b>\"אין מועלין\",</b> ולכן אין לדייק מלשון זו דבר, ואולם הוא הדין שאין איסור בדבר.",
            " ובהמשך לדיון זה דנים עוד בדברי המשנה, <b>אימא סיפא</b> <small>[אמור</small> את <small>סופה</small> של המשנה<small>]</small> ששנינו בה: <b>\"בקדשים קלים כולהו</b> <small>[כולם]</small> <b>להחמיר. כיצד? בשר קדשים קלים לפני זריקת דמים</b> — <b>אין מועלין בהן ובאימוריהן, ואין חייבין עליהן משום פיגול, נותר, וטמא. לאחר זריקת דמים</b> — <b>מועלין באימוריהן ואין מועלין בבשר.</b>",
            "ונדייק מכאן בדומה לכך: דווקא <b>מעילה</b> בקרבן ובתשלומים, <b>הוא דליכא</b> <small>[שאין כאן],</small> <b>הא איסורא איכא</b> <small>[הרי איסור</small> אכילה לבעלים <b>יש כאן]! ו</b>על כך יש לשאול: לאחר זריקת הדם <b>אמאי</b> <small>[מדוע]</small> יש בבשר איסור? <b>הא ממונא</b> <small>[הרי ממון,</small> רכוש<small>]</small> של ה<b>בעלים הוא,</b> ואינו שייך עוד להקדש!",
            "<b>אמר ר' חנינא:</b> מדובר כאן <b>ליוצאין.</b> שיצא בשר הקדשים אל מחוץ למקומם לפני שנזרק הדם, ואחר כך נזרק דמם, ואכן אלה אסורים באכילה. <b>ו</b>לשיטת <b>ר' עקיבא</b> שבמשנה למעלה (ו,ב) הסבור כי הזריקה מועילה להוציא מדין מעילה את בשר קדשי הקדשים שיצא אל מחוץ לעזרה <b>היא</b> משנתנו.",
            " וללמדנו באה ש<b>כי</b> <small>[כאשר]</small> <b>אמר ר' עקיבא</b> את שיטתו זו ש<b>זריקה מועלת</b> (מועילה) להוציא מדין מעילה פיגול נותר וטמא, לא לענין השריפה אמר כן, שיישרף מייד (כשאר קדשים שנפסלו) אלא יש להמתין עד שתעובר צורתו ואז <b>יוצא</b> הוא <b>לשריפה,</b>"
        ],
        [
            "<b>אבל ל</b>התירו ב<b>אכילה</b> משום שנזרק הדם, <b>הוא דלא מרצה.</b>",
            "",
            "<big>א משנה</big>  חטאת העוף, <b>מועלין בה מ</b>שעה <b>שהוקדשה</b> בדיבור להיות קריבה על גבי המזבח, <b>נמלקה</b> — <b>הוכשרה</b> (הותקנה) <b>להפסל</b> מהקרבה <b>ב</b>נגיעה שנגע בה <b>טבול יום</b> (הטמא שכבר טבל ועדיין לא העריבה עליו השמש), <b>וב</b>נגיעת <b>מחוסר כפורים</b> (הטמא, כגון הזב והמצורע, שכבר טבל ועדיין לא הביא את קרבנות כפרתו), <b>ו</b>כן נפסלת <b>בלינה</b> של דמה (אם לא הוזה על קיר המזבח עד שקיעת החמה), או בלינת בשרה (אם לא נאכל ביום ולילה מזמן המליקה).",
            "ואם <b>הוזה דמה</b> כדינה — מעתה <b>חייבין עליו</b> בעונש כרת <b>משום</b> <b>פיגול</b> (אם חשב הכהן בשעת המליקה לאוכלה לאחר הזמן הראוי), ומשום <b>נותר</b> (אם נאכלה לאחר זמן אכילתה הראוי), <b>ו</b>כן חייב עליה האוכלה כשהוא <b>טמא,</b> ככל האוכל קדשים בטומאה. <b>ואין בה</b> עוד דין <b>מעילה,</b> שכן בהזאת דמה הותרה באכילה לכהנים, ואין היא עוד בכלל \"קדשי ה' \" שבהם נאמר דין מעילה.",
            "<big>ב גמרא</big> <b>קתני</b> <small>[שנינו]</small> במשנה כי משנמלקה חטאת העוף <b>הוכשרה</b> בכך <b>ליפסל בטבול יום</b> <b>ובמחוסר כפורים ובלינה. ומדייקים:</b> <b>ליפסל</b> — <b>אין</b> <small>[כן],</small> <b>אבל לטמויי</b> <small>[לטמא]</small> שתהיה טמאה ומטמאה דבר אחר בנגיעתה — <b>לא.</b>",
            "ומכאן מסיקים כי <b>מתניתין מני</b> <small>[משנתנו</small> כשיטת <small>מי היא]?</small> — כשיטת <b>רבנן</b> <small>[חכמים] היא, דתניא</small> <small>[ש</small>כן <small>שנויה ברייתא],</small> <b>אבא שאול אומר: טבול יום</b>"
        ],
        [
            "הריהו נחשב <b>תחלה,</b> כלומר, כראשון לטומאה, <b>ל</b>ענין בשר ה<b>קדש,</b> שבנגיעתו בקודש הריהו מטמא אותו ועושה אותו שני לטומאה.",
            "ר' מאיר <b>אומר:</b> טבול יום נחשב כשני לטומאה, ולכן כשנוגע בקודש הריהו <b>מטמא את הקדש</b> בדרגה של שלישי לטומאה, <b>ו</b>אולם טבול יום הנוגע בתרומה אינו מטמא אותה (שתטמא אחרים בנגיעתה), אלא <b>פוסל את התרומה</b> עצמה שאסורה באכילה. <b>וחכמים אומרים:</b> <b>כשם שהוא,</b> הטבול יום, אינו מטמא אלא <b>פוסל</b> בלבד את <b>משקה</b> ה<b>תרומה ואוכלי</b> (מאכלי) ה<b>תרומה, כך</b> <b>הוא</b> אינו מטמא אלא <b>פוסל</b> בלבד את <b>משקה</b> ה<b>קדש ואוכלי</b> ה<b>קדש.</b> שלדעת חכמים אין טבול יום נחשב אף כשני לטומאה (המטמא את הקודש). נמצא כי משנתנו האומרת כי חטאת העוף שנמלקה נפסלת (ולא נטמאת) בנגיעתו של טבול יום — הריהי שלא כדעת אבא שאול ור' מאיר, אלא כדעת חכמים.",
            "<b>אמר רבא</b> בדחיית הדברים: אין להסיק כי משנתנו אינה כדעת אבא שאול ור' מאיר, שיתכן לומר שאף לדעתם אין טבול יום מטמא את הקודש מן התורה אלא פוסלו בלבד, ואולם <b>ל</b>דעת <b>אבא שאול מעלה</b> (תוספת קדושה) <b>עשו</b> חכמים <b>בקדשים,</b> ש<b>שוינהו רבנן</b> <small>[עשו,</small> החשיבו <small>אותם חכמים],</small> שנגיעת <b>טבול יום</b> בהם תחשב כנגיעתו של ה<b>ראשון</b> לטומאה.",
            " ו<b>ל</b>דעת <b>ר' מאיר</b> החשיבו חכמים את נגיעת טבול יום בקודש <b>כ</b>נגיעתו של <b>אוכל</b> (מאכל) הטמא בדרגת <b>שני</b> לטומאה. ואילו <b>ל</b>דעת <b>רבנן</b> <small>[חכמים]</small> יש להעמיד את דינו של טבול יום על דין תורה, וסבורים הם כי <b>כיון</b> שטבול היום כבר <b>טבל</b> מטומאתו — אף שלא הסתלקה לגמרי טומאתו, כבר <b>קלש</b> <small>[נחלשה] ה</small><b>טומאה</b> שהיתה בו, ומשום כך ל<b>פסול</b> את הקודש בנגיעתו — הריהו <b>משוי</b> <small>[עושה],</small> אבל ל<b>טמא</b> את הקודש בנגיעתו — <b>לא משוי</b> <small>[אין הוא עושה].</small>",
            "<big>א</big> שנינו במשנתנו בדין חטאת העוף, שאם כבר <b>הוזה דמה</b> — <b>חייבין</b> עליה משום פיגול נותר וטמא, ואין בה דין מעילה. ומדייקים מלשון המשנה: דווקא דין <b>מעילה הוא דליכא</b> <small>[שאין]</small> בה משעת הזאה, <b>אבל איסורא</b> <small>[איסור]</small> ליהנות ממנה — <b>איכא</b> <small>[יש]</small> בה לאחר הזאה. ותמוה הוא: <b>ואמאי</b> <small>[ומדוע]?</small> <b>הא ממונא</b> <small>[הרי ממון]</small> של ה<b>כהנים הוא</b> לאחר הזאת הדם, והם רשאים לאכול ממנה!",
            "<b>אמר ר' חנינא</b> בהסבר הדבר: מדובר פה <b>ליוצאין</b> מחוץ למחיצתם, מקום אכילתם הראוי, <b>ו</b>כשיטת <b>ר' עקיבא היא</b> ש<b>אמר</b> כי ה<b>זריקה</b> של הדם על המזבח <b>מועלת</b> (מועילה) <b>ל</b>פטור את ה<b>יוצא</b> מדין מעילה, וחייבים עליו משום פיגול נותר וטמא, ובאה המשנה ללמדנו שמכל מקום <b>לאו</b> <small>[לא]</small> <b>בת אכילה היא,</b> שאסורה באכילה. \n בודנים עוד בחטאת העוף. מדיני חטאת העוף שלאחר המליקה והזאת הדם לוחצים את העוף על קיר המזבח ודמו מתמצה ויורד אל יסוד המזבח.",
            " ועל כך <b>אמר רב הונא, אמר רב: מיצוי חטאת העוף</b> אף על פי שהוא מצוה, אם לא נעשה — <b>אינו מעכב</b> את הכפרה. <b>דתני</b> <small>[ש</small>כך <small>שנה]</small> <b>רב</b> בגירסת משנתנו: <b>\"הוזה דמה</b> חייבין עליה...\", שמשעת הזאה הריהי מכפרת וראויה לאכילה. ומשמע מכאן שאין המיצוי מעכב את הכפרה אלא ההזאה בלבד.",
            " ואילו <b>רב אדא בר אהבה אמר</b> שכך אמר <b>רב: מיצוי חטאת העוף מעכב. ו</b>לדעתו <b>תני</b> <small>[שנה]</small> <b>רב</b> בגירסת משנתנו: <b>\"מיצה דמה</b> חייבין עליה...\", שרק אז היא מכפרת וראויה לאכילה.",
            "<b>תא שמע</b> <small>[בוא</small> ו<small>שמע]</small> ראיה לכאורה צריכה להיות מה דעת רב בדין זה, ממה שנאמר בתורה בדין מיצוי הדם <b>\"והנשאר בדם ימצה אל יסוד המזבח חטאת היא\"</b> (ויקרא ה, ט). ודנים בדבר: <b>בשלמא</b> <small>[נניח]</small> <b>ל</b>דעת <b>רב אדא בר אהבה</b> בשיטת רב שהמיצוי מעכב את הכפרה, <b>היינו דכתיב</b> <small>[זהו שנאמר]:</small> <b>\"והנשאר בדם ימצה... חטאת היא\"</b> — שרק לאחר שנמצה דמה היא נקראת חטאת. <b>אלא לרב הונא</b> הסבור בשיטת רב כי אין המיצוי מעכב, <b>מאי</b> <small>[מה]</small> פירוש <b>\"והנשאר</b> בדם ימצה... חטאת הוא\"?",
            " ומשיבים: בא הכתוב ללמדנו,  <b>כדתניא דבי</b> <small>[כמו ששנויה</small> בברייתא <small>בבית מדרשו]</small> של <b>ר' ישמעאל: שאם נשאר</b> דם בגוף העוף לאחר ההזאה — ימצה, ואולם אין חובה מלכתחילה להשאיר דם לצורך זה, ולכך אם לא נשאר, ולכן גם לא נמצה הדם — אין זה מעכב. <b>ומאי</b> <small>[ומה]</small> משמעות האמור בסוף הפסוק <b>\"חטאת היא\"?</b> — <b>ארישא</b> <small>[על</small> האמור ב<small>תחילת</small> הכתוב<small>],</small> בדין המליקה וההזאה, שאין הקרבן מכפר אלא לאחר שנעשו אלה.",
            "<b>אמר ליה</b> <small>[לו]</small> <b>רב אחא בריה</b> <small>[בנו]</small> של <b>רבא לרב אשי: אלא מעתה,</b> שכך יש לפרש את האמור \"והנשאר\" — שאם נשאר, אם כן אף <b>גבי</b> <small>[אצל]</small> ה<b>מנחה דכתיב</b> <small>[שנאמר]</small> בה, לאחר שנתפרטו דיניה בקמיצה ובהקטרה על המזבח: <b>\"והנותרת</b> מן המנחה לאהרן ולבניו...\" (שם ב, ג), האם <b>הכי נמי</b> <small>[כך גם כן]</small> תפרש בה, <b>ש</b>רק <b>אם ניתותר</b> <small>[נשאר]</small> הריהי ניתנת לכהנים, אבל אין להשאיר מלכתחילה? <b>וכי תימא: הכי נמי</b> <small>[ואם תאמר:</small> אכן <small>כך הוא גם כן]</small> הדין אף במנחה,"
        ],
        [
            "<b>ו</b>אולם אי אפשר לומר כך, שכן <b>התניא</b> <small>[הרי שנויה</small> ברייתא<small>]</small> על האמור בתורה בדין המנחה \"...וקמץ משם מלא קומצו <b>מסלתה ומשמנה על כל לבונתה</b> והקטיר הכהן את אזכרתה המזבחה...\" (ויקרא ב, ב), הדגיש הכתוב \"מסלתה ומשמנה\" ולא אמר \"מסולת ומשמן\", ללמדנו שאין הכהן מקטיר את האזכרה (חלק המנחה המוקטר) אלא אם כן נשארו בה לאחר הקמיצה סולת ושמן ולבונה, <b>פרט</b> (למעט) שאין מקטירים על המזבח בזמן <b>שחסרה סלתה, וחסרה שמנה, וחסרה לבונתה,</b> ומשמע שחייבים להותיר!",
            "<b>אמרי</b> <small>[אומרים]</small> בתשובה לדברי רב אחא בנו של רבא: אכן ככלל נדרשת צורת לשון זו \"והנשאר\" (והדומה לה, כמו \"והנותרת\") — שאם נשאר, ואולם <b>התם כתיב</b> <small>[שם,</small> בפרשת המנחה, <small>הכתוב]</small> הזה <b>\"והנותרת\"</b> (\"והנותרת מן המנחה לאהרן ולבניו...\" שם ג) שהוא <b>קרא יתירא כתיב</b> <small>[מקרא יתר כתוב],</small> שיכול היה לומר \"מן המנחה לאהרן ולבניו...\" בלבד, אלא ודאי בא כתוב זה ללמדנו כי במנחה חובה היא שיוותר, מה שאין כן בחטאת העוף שאפשר לפרש: אם נשאר.",
            "<b>מתיב אבוה</b> <small>[מקשה אביו]</small> של <b>שמואל לרב הונא</b> הסבור שלדעת רב אין מיצוי הדם מעכב, ממה ששנינו במשנה: <b>אחד</b> <b>חטאת העוף ואחד עולת העוף</b> <b>שמלקן</b> או <b>מיצה דמן</b> במחשבה לאוכלן <b>חוץ למקומן</b> הראוי — הרי זה <b>פסול ואין בו</b> חיוב <b>כרת</b> על האוכלן. ואם בשעת המליקה או מיצוי הדם חשב לאוכלן <b>חוץ לזמנן</b> הראוי — הרי זה <b>פיגול, וחייבין עליו כרת.</b> ונדייק: משנה זו עוסקת בחטאת העוף ובעולת העוף, ו<b>קתני מיהת</b> <small>[שנה</small> התנא <small>על כל פנים]</small> יחד עם זה שמלקם אף את זה ש<b>מיצה</b> את <b>דמן,</b> שמחשבת חוץ לזמנו בהן מחילה דין פיגול, והרי איפוא שהמיצוי מעכב!",
            " ומעירים:  <b>הוא</b> (אביו של שמואל) זה ש<b>מותיב לה</b> <small>[הקשה אותה]</small> קושיה, <b>והוא</b> עצמו זה ש<b>מפרק לה</b> <small>[שמתרץ אותה].</small> ובאופן זה: דברי המשנה הללו <b>לצדדין</b> (לשני צדדים שונים) <b>קתני</b> <small>[שנה]</small> אותם התנא: שמה ששנינו במליקה מתייחס לחטאת העוף ולעולת העוף, ואילו מה ששנינו במיצוי הדם אינו מתייחס אלא לעולת העוף שאין בה הזאה אלא מיצוי הדם בלבד ובודאי שאינו יכול אם כן לפגל בהזאה.",
            "<big>א</big> למעלה הובאו דברי החכם בבית מדרשו של ר' ישמעאל, ועתה דנים ל<b>גופא</b> <small>[גופה]</small> של הלכה זו. <b>תנא דבי</b> <small>[שנה</small> החכם של <small>בית]</small> מדרשו של <b>ר' ישמעאל:</b> מן הכתוב בדין חטאת העוף \"והנשאר בדם ימצה אל יסוד המזבח\" (שם ה, ט) למדנו <b>ש</b>רק <b>אם נשאר ב</b>עוף <b>דם</b> לאחר ההזאה דינו שימצה אל יסוד המזבח. ואולם אין חובה מלכתחילה להשאיר דם בגוף העוף לשם כך, ומכאן הסקנו כי לדעת ר' ישמעאל אין המיצוי מעכב את הכפרה.",
            " ומקשים על כך: <b>והא תנא דבי</b> <small>[והרי שנה</small> החכם <small>של בית]</small> מדרשו של <b>ר' ישמעאל התם</b> <small>[שם</small> במסכת זבחים<small>]</small> בדינן של החטאות הפנימיות כי ה<b>שיריים מעכבין</b> (שאם לא נשפך דם השיריים ליסוד המזבח, אין הקרבן מכפר), ונחלק שם על ר' עקיבא הסבור שאין השיריים מעכבים. <b>ואמר רב פפא</b> באותה סוגיה בהסבר מחלוקתם זו שלא נחלקו בשיירי שאר הקרבנות, אלא <b>מיצוי</b> דמה של <b>חטאת העוף</b> שהם השיריים <b>איכא בינייהו</b> <small>[יש ביניהם],</small> שלדעת ר' ישמעאל הריהו מעכב ולדעת ר' עקיבא אינו מעכב, ומכאן סתירה לשיטתו האמורה למעלה! ומשיבים: <b>תרי תנאי</b> <small>[שני תנאים]</small> הם שחלקו בדבר, <b>ו</b>שניהם אמרו דבריהם <b>אליבא</b> <small>[לפי שיטתו]</small> של <b>ר' ישמעאל.</b> <big>ב</big> ",
            "<big>משנה</big> <b>עולת העוף מועלין בה</b> (יש בה דין מעילה) <b>משהוקדשה</b> בפה לקרבן. ומשעה ש<b>נמלקה</b> עולת העוף — <b>הוכשרה</b> (הותקנה) בכך לענין <b>ליפסל ב</b>מגעו של <b>טבול יום,</b> <b>וב</b>מגעו של <b>מחוסר כפורים,</b> שהוא הטמא (כזב וכמצורע) שטבל לטהרתו, ואולם עדיין לא הביא את קרבנותיו למחרת יום הטבילה, <b>ו</b>כן נפסלת עולת העוף לאחר מליקתה <b>בלינה</b> של דמה. <b>מיצה</b> את <b>דמה,</b> אם חשב הכהן שמלקה בשעת המליקה לאכול מבשרה לאחר זמן אכילתה הראוי, <b>חייבין עליו</b> על אכילתו כרת <b>משום פיגול,</b> וכן אם לא נאכל בתוך זמן אכילתו הראוי, הריהו באיסור <b>נותר, וטמא</b> אם אכלו בטומאת הגוף. <b>ו</b>מאחר שבעולת העוף אין שעת היתר כלל שהרי אסורה לעולם באכילה, לכן <b>מועלין</b> (ומתקיימים כל דיני המעילה) <b>בה</b> כל זמן שהיא קיימת <b>עד</b> לזמן <b>ש</b>בו היא <b>תצא לבית הדשן</b> מקום שריפתה ותישרף כולה.",
            "<b>פרים הנשרפים, ושעירים הנשרפים</b> — <b>מועלין בהן מ</b>שעה <b>שהוקדשו</b> בפה. ומשעה ש<b>נשחטו</b> — <b>הוכשרו ליפסל בטבול יום ובמחוסר כפורים ובלינה.</b> ומשעה ש<b>הוזה דמן</b> — <b>חייבין עליהן משום פיגול נותר וטמא, ומועלין בהן</b> אף בהיותם <b>בבית הדשן עד שיתיך הבשר</b> (יתעכל ויהיה לאפר).",
            "<b>העולה</b> הבאה מהבהמה, <b>מועלין בה מ</b>שעה <b>שהוקדשה.</b> ומשעה ש<b>נשחטה</b> — הוכשרה ליפסל בטבול יום, ובמחוסר כפורים, ובלינה.  ו<b>מ</b>שעה <b>שנזרק דמה</b> על המזבח — <b>חייבין עליה משום פיגול נותר וטמא. ו</b>אולם לענין מעילה שוב <b>אין מועלין בעורות</b> של עולות הבהמה, לפי שהם מעתה נכסי הכהנים, ואין הם עוד בכלל \"קדשי ה' \" שבהם נאמר דין המעילה. <b>אבל מועלין בבשר</b> לאחר זריקת הדם, שהרי אין בו חלק לכהנים שכן כולו נשרף על המזבח, והוא בכלל \"קדשי ה' \", ונוהג בהם דין זה <b>עד שתצא</b> כולה <b>ל</b>שריפה ב<b>בית הדשן.</b>",
            "ה<b>חטאת, ו</b>ה<b>אשם, וזבחי שלמי ציבור</b> (שני כבשי העצרת, הבאים בחג השבועות, עם שתי הלחם) — <b>מועלין בהן מ</b>שעה <b>שהוקדשו</b> בפה לקרבן. ומשעה ש<b>נשחטו</b> — <b>הוכשרו</b> בכך <b>ליפסל ב</b>מגע <b>טבול יום, ובמחוסר כפורים, ובלינה</b> של הבשר אם לא נזרק הדם. ומשעה ש<b>נזרק דמן</b> — <b>חייבין עליהן משום פיגול נותר וטמא.</b> ו<b>אין מועלין בבשר</b> שלהם לאחר שנזרק הדם, שהרי מותר הוא מעתה באכילה לכהנים, ושוב אינו בכלל \"קדשי ה' \", <b>אבל מועלין באימוריהן</b> (בחלק המוקרב על המזבח) <b>עד ש</b>יתעכלו על המזבח ו<b>יצאו</b> (אפרם) <b>לבית הדשן</b> לאחר שריפתם על המזבח.",
            "<b>שתי הלחם</b> הבאות בחג השבועות — <b>מועלין בהן מ</b>שעה <b>שהוקדשו</b> בפה. ומשעה ש<b>קרמו</b> (התכסה בצקם בקרום) בזמן אפייתם <b>בתנור</b> — הרי זה נחשב כתחילת עשייתם בשחיטה בקדשי קדשים, ונקראים הם משעה זו \"לחם\" ו<b>הוכשרו</b> בכך <b>ליפסל ב</b>מגע <b>טבול יום, ובמחוסר כפורים, ולישחוט עליהן את הזבח</b> (כבשי העצרת) הבאים אתם. ומשעה ש<b>נזרק דמן של</b> ה<b>כבשים,</b> כבשי עצרת — <b>חייבין עליהן,</b> על שתי הלחם, <b>משום פיגול, נותר, וטמא, ואין בהן</b> מעתה עוד דין <b>מעילה,</b> שהרי בזריקת דם כבשי העצרת הותרו שתי הלחם באכילה לכהנים.",
            "<b>לחם הפנים</b> אותו עורכים על השולחן שבהיכל מדי שבת — <b>מועלין בו מ</b>שעה <b>שהוקדש.</b> ומשעה ש<b>קרם בתנור</b> — <b>הוכשר</b> <b>ליפסל ב</b>מגע <b>טבול יום ובמחוסר כפורים, ולהסדר</b> <b>על גבי השולחן</b> שבהיכל.",
            " ומשעה ש<b>קרבו</b> (הוקטרו) <b>הבזיכין</b> של לבונה שניתנו בשבת שעברה על הלחם — <b>חייבין עליו,</b> על לחם הפנים, <b>משום פיגול</b> (אם חשב הכהן בשעת הקטרתם של הבזיכים לאכול למחרת את הלחם), וכן חייבים עליו משום איסור <b>נותר וטמא. ו</b>משעה זו שהוקטרו הבזיכים, הותר הלחם באכילה, ושוב <b>אין בו</b> דין <b>מעילה.</b>",
            "<b>המנחות</b> — <b>מועלין בהן מ</b>שעה <b>שהוקדשו</b> בפה, שהוקדש הקמח לשם מנחה זו. ומשעה ש<b>קדשו בכלי</b> שרת, שהוכנס הקמח בתוך הכלי — <b>הוכשרו</b> בכך לענין <b>ליפסל ב</b>מגע <b>טבול יום, ובמחוסר כפורים, ובלינה.</b>",
            "ומשעה ש<b>קרב הקומץ</b> של המנחה — <b>חייבין עליו,</b> על המנחות, <b>משום פיגול</b> (אם חשב הכהן בשעת הקמיצה לאכול את שיירי המנחה למחרת, או להקטיר את הקומץ למחרת), וכן חייבים על המנחה משעה זו באיסור <b>נותר ו</b>באיסור <b>טמא. ו</b>משעת הקמיצה שוב <b>אין מועלין בשירים</b> שהרי מהקמיצה ואילך הריהם מותרים באכילה לכהנים, <b>אבל מועלין בקומץ,</b> שהרי הוא מוקטר לגבוה, <b>עד שיצא לבית הדשן.</b>",
            "<big>ג גמרא</big> <b>איתמר</b> <small>[נאמר]</small> שנחלקו אמוראים בדינו של <b>הנהנה מאפר תפוח</b> (ערימת האפר) <b>ש</b>נותרה <b>על גבי המזבח</b> לאחר שהכהן קיים מצות \"תרומת הדשן\" בנטילתו מן הדשן הנמצא שם, אם יש בו עדיין דין מעילה, <b>רב אמר:</b> שוב <b>אין מועלין בו, ור' יוחנן אמר:</b> עדיין <b>מועלין בו.</b>",
            "ומסבירים את מחלוקתם: <b>לפני תרומת הדשן כולי עלמא לא פליגי</b> <small>[הכל אינם חלוקים]</small> שעדיין <b>מועלין בו,</b> שהרי טרם נגמרה מצוותו. <b>כי פליגי</b> <small>[כאשר נחלקו]</small> — הרי זה <b>לאחר תרומת הדשן.</b>",
            "וטעמם של החולקים: <b>רב אמר</b> כי <b>אין מועלין בו</b> — ש<b>הרי</b> כבר <b>נעשה מצותו</b> וכל השאר אינו אלא להוצאה משם. <b>ו</b>אילו <b>ר' יוחנן</b> ש<b>אמר</b> שמועלים בו, טעמו: <b>כיון דכתיב</b> <small>[שנאמר]</small> בתורה בדין הוצאת הדשן מהמזבח <b>\"ולבש הכהן מדו בד\"</b> (ויקרא xו, ג), ומעתה <b>כיון</b> ש<b>צריך</b> לעבודה זו <b>לבגדי כהונה</b> (\"מדו בד\") משמע כי <b>בקדושתיה</b> <small>[בקדושתו]</small> עדיין הוא <b>קאי</b> <small>[עומד].</small>",
            "ומעירים: <b>תנן</b> <small>[שנינו]</small> במשנתנו: <b>מועלין בהן עד שתצא לבית הדשן,</b> ומשמע שבהיות האפר במזבח עדיין נוהג בו דין מעילה, והרי זה <b>קשיא</b> <small>[קשה]</small> <b>לרב</b> הסבור שאין מועלים באפר התפוח! ומשיבים: <b>אמר</b> <small>[יכול היה לומר]</small> <b>לך רב</b> כי הכוונה היא <b>עד</b> לזמן <b>שתראה</b> (שתהיה ראויה) להוצאתה <b>לבית הדשן,</b> שהוא משעה שהוציא ממנו את תרומת הדשן, אף שעדיין הוא על המזבח."
        ],
        [
            "<b>מיתיבי</b> <small>[מקשים]</small> על הסבר זה בשיטת רב, ממה ששנינו במשנה במסכת זבחים בדינם של חלקי קרבן העולה שאינם ראויים למזבח (כגון הצמר, העצמות, הגידים, הקרניים והטלפיים) שבזמן שהם מחוברים לבשר הזבח — הריהם עולים על המזבח וקרבים עם הזבח עצמו, אבל אם נפרדו ממנו — אין הם עולים להקרבה. <b>וכולן,</b> בין אם הם מחוברים לבשר הזבח ובין אם נפרדו ממנו, כיון <b>שפקעו</b> (ניתזו) מחום האש <b>מעל גבי המזבח</b> — <b>לא יחזיר</b> אותם הכהן למזבח, <b>וכן גחלת שפקעה מעל גבי המזבח</b> — <b>לא יחזיר</b> אותה הכהן למזבח. ונדייק מכאן: דווקא כאשר פקעה הגחלת מעל המזבח אין מחזירים אותה למזבח, <b>הא</b> <small>[הרי]</small> מכאן שאם היתה עדיין <b>על גבי המזבח</b> ופקעה מצדו האחד לצדו האחר — <b>יחזיר</b> אותה הכהן למקומה.",
            " ומעתה יש לדון בדבר: <b>בשלמא</b> <small>[נניח]</small> <b>ל</b>שיטת <b>ר' יוחנן</b> הסבור שאף לאחר תרומת הדשן יש קדושה באפר הנתון על המזבח עד להוצאתו אל מחוץ למחנה — <b>ניחא</b> <small>[נוח]</small> הדבר, שכן אף גחלת זו שעל המזבח בקדושתה עומדת. <b>אלא לרב</b> הסבור כי לאחר תרומת הדשן אין עוד קדושה באפר, <b>קשיא</b> <small>[קשה]</small> מדוע מחזירים גחלת זו למקום ממנו פקעה, והרי אף הגחלת בכלל האפר! ומשיבים: <b>אמר</b> <small>[יכול היה לומר]</small> <b>לך רב</b> בתשובה כי <b>שאני</b> <small>[שונה]</small> הוא דינה של <b>גחלת</b> מדין האפר, משום <b>דאית ביה מששא</b> <small>[שיש בה ממשות],</small> ועדיין ראויה היא להקטרה.",
            "<b>איכא דאמר לה להך גיסא</b> <small>[יש שאומר,</small> ששונה <small>אותה,</small> סוגיה זו, <small>לצד אחר],</small> לא כקושיה על שיטת רב אלא כקושיה על שיטת ר' יוחנן, וכך יש לדייק בה: <b>טעמא</b> <small>[הטעם]</small> שיש להחזיר את הגחלת שפקעה ממקומה חזרה למקומה על המזבח, הריהו <b>משום</b> ששונה היא ה<b>גחלת דאית ביה מששא</b> <small>[ש</small>כן <small>יש בה ממשות],</small> ונסיק מכאן: <b>הא</b> <small>[הרי]</small> איפוא <b>אפר דלית ביה מששא</b> <small>[שאין בו ממשות],</small> <b>אפילו</b> בהיותו <b>לגבי</b> <small>[אצל,</small> על גבי<small>]</small> ה<b>מזבח</b> — אין בו קדושה ו<b>אין מועלין בו.</b> ומעתה נדון בדבר: <b>בשלמא</b> <small>[נניח]</small> <b>ל</b>שיטת <b>רב</b> הסבור שאין קדושה באפר לאחר תרומת הדשן — <b>ניחא</b> <small>[נוח]</small> הדבר, <b>אלא ל</b>שיטת <b>ר' יוחנן</b> הסבור שעדיין יש בו קדושה <b>קשיא</b> <small>[קשה]!</small>",
            "ומשיבים: <b>אמר</b> <small>[יכול היה לומר]</small> <b>לך ר' יוחנן</b> בתשובה כי אין לדייק כך מהמשנה, שכן כך <b>הוא הדין אפילו</b> ב<b>אפר</b> שפקע, <b>ו</b>אולם <b>היינו טעמא דקתני</b> <small>[זהו הטעם ששנה]</small> התנא את הדין ב<b>גחלת</b> ולא באפר, כי <b>קאתי לאשמועינן</b> <small>[הוא בא להשמיע לנו],</small> ש<b>אפילו גחלת דאית בה מששא</b> <small>[ש</small>כן <small>יש בה ממשות],</small> בכל זאת <b>כי</b> <small>[כאשר]</small> <b>פקעה</b> לגמרי <b>מעל גבי המזבח</b> — <b>לא יחזיר.</b>",
            "<big>א</big> מדיני המעילה שהמועל משלם קרן וחומש. <b>איתמר</b> <small>[נאמר]</small> שנחלקו אמוראים בענין <b>הנהנה מבשר</b> קרבנות <b>קדשי קדשים לפני זריקת דמים,</b> או מ<b>אמורי קדשים קלים לאחר זריקת דמים,</b> והריהו חייב בתשלום קרן וחומש (מלבד קרבן אשם מעילות), <b>רב אמר:</b> אותן מעות הבאות על <b>מה שנהנה</b> מקדשי המזבח — <b>יפלו</b> <b>לנדבה</b> לקרבן עולה. <b>ו</b>אילו <b>לוי אמר: יביא</b> במעות הללו <b>דבר שכולו</b> עולה <b>למזבח,</b> כגון קטורת, ואל יביא קרבן עולה שאינו עולה כולו למזבח, שהרי עורה של העולה ניתן לכהנים. ודנים בשיטות הללו.",
            "<b>תניא כוותיה</b> <small>[שנויה</small> ברייתא <small>כשיטתו]</small> של <b>לוי: מעילה זו</b> (תשלומיה) <b>להיכן הולכת?</b> החכמים המכונים <b>\"הלמידין לפני חכמים\" אומרים: יביא</b> בהם <b>דבר שכולו למזבח,</b> ו<b>מאי ניהו</b> <small>[מהו זה]?</small> — <b>קטרת,</b> שכולה עולה למזבח ואין בה שיור.",
            "<b>תניא כוותיה</b> <small>[שנויה</small> ברייתא גם <small>כשיטתו]</small> של <b>רב:</b> <b>הנהנה מדמי חטאת ומדמי אשם</b> (המעות שהפריש לקנות בהן קרבן חטאת או אשם), והרי זה מעל וחייב בתשלומים, אם בא לשלם <b>עד שלא</b> (בטרם) <b>קרבה חטאתו</b> — <b>יוסיף</b> את סכום כסף המעילה (קרן וחומש) על סכום הכסף הנותר <b>ויביא</b> עתה בהמה משובחת יותר ל<b>חטאתו.</b> <b>ו</b>כן הדין באשם, שאם בא לשלם <b>עד שלא קרבה אשמו</b> — <b>יוסיף</b> את סכום המעילה וחומשו <b>ויביא</b> בהמה משובחת יותר ל<b>אשמו.</b> ואם בא לשלם לאחר שכבר <b>קרב חטאתו</b> בטרם נודע לו שמעל — <b>ילכו</b> דמי תשלומי המעילה <b>לים המלח,</b> כלומר, לאבדון. ובאשם אם בא לשלם לאחר ש<b>כבר קרב אשמו</b> — <b>יפלו</b> דמי המעילה <b>לנדבה</b> לקרבן עולה.",
            " ואולם זה <b>הנהנה מקדשי קדשים</b> עצמם <b>לפני זריקת דמים, ו</b>זה הנהנה מ<b>אימורי קדשים קלים לאחר זריקת דמים</b> — <b>מה שנהנה יפלו לנדבה.</b> ומסכמת הברייתא את דיני תשלומי המעילה לענין ייעודם: דמי המעילה ב<b>כל קרבנות המזבח</b> — <b>למזבח;</b> דמי המעילה ב<b>קרבנות קדשי בדק הבית</b> — <b>לבדק הבית;</b> דמי מעילה ב<b>קרבנות צבור</b> — <b>לנדבת צבור.</b> נמצא אם כן בברייתא זו כי דמי המעילה בקדשי מזבח הריהם לנדבה, וכשיטת רב.",
            "<big>ב</big> ושואלים: <b>הא גופה קשיא</b> <small>[</small>ברייתא <small>זו עצמה קשה,</small> יש בה עצמה סתירה<small>],</small> שכן בתחילה שנינו בה, שאם הוא בא לשלם את דמי המעילה <b>עד שלא קרבה חטאתו</b> — <b>יוסיף</b> את סכום המעילה וחומשו <b>ויביא</b> בהמה משובחת יותר ל<b>חטאתו,</b> ואם הוא בא לשלם <b>משקרבה</b> כבר <b>חטאתו</b> — <b>ילכו</b> המעות <b>לים המלח.</b> הרי שמחלקת הברייתא בדין בין האופן שעדיין לא הובא הקרבן וטרם התכפרו בו הבעלים ובין האופן שכבר הובא הקרבן והתכפרו בו הבעלים. <b>ו</b>אולם בסופה של  הברייתא <b>קתני</b> <small>[שנינו]</small> שדמי המעילה ב<b>כל קרבנות המזבח</b> — הריהם מיועדים <b>למזבח,</b> ונשנה דין זה ללא הבחנה, <b>ולא שנא</b> <small>[ואין שוני]</small> בדין בין המקרה <b>דאיכפור</b> <small>[שהתכפרו]</small> כבר ה<b>בעלים</b> בקרבן, <b>ולא שנא היכא דלא איכפור</b> <small>[ואין שוני היכן שלא התכפרו]!</small>",
            "ומתרצים: <b>רישא</b> <small>[תחילתה]</small> של הברייתא כשיטת <b>ר' שמעון היא,</b> ש<b>אמר: כל חטאת שכיפרו</b> (שהתכפרו) כבר <b>בעליה</b> בחטאת אחרת — <b>תמות,</b> ולכן לשיטתו גם דמי מעילתה של החטאת שהתכפרו בעליה באחרת הולכים לים המלח (שזה כעין מיתה)."
        ],
        [
            "<b>ו</b>אילו <b>סיפא</b> <small>[סופה]</small> כשיטת <b>רבנן</b> <small>[חכמים]</small> היא, הסבורים שאין חטאת מתה אלא זו שאבדה ונמצאה לאחר שכבר נתכפרו בעליה באחרת?! <b>אמר רב גביהא</b> מ<b>בי</b> <small>[בית]</small> <b>כתיל לרב אשי</b> בתשובה, <b>הכי</b> <small>[כך]</small> <b>אמר אביי</b> בהסבר ברייתא זו: אכן, <b>רישא</b> <small>[תחילתה]</small> כשיטת <b>ר' שמעון וסיפא</b> <small>[וסופה]</small> כשיטת <b>רבנן</b> <small>[חכמים].</small>",
            "<big>א</big> <b>אמר רבא: הכל מודים,</b> בין רב ובין ר' יוחנן, <b>שאם נהנה מבשר קדשי קדשים שנטמא קודם</b> ה<b>זריקה</b> של דם הקרבן, <b>ו</b>כן אם נהנה <b>מאימורי קדשים קלין לאחר שהעלן</b> על המזבח — אין זו מעילה, ואף לשיטת ר' יוחנן הריהו <b>פטור</b> מקרבן ומתשלומים. שכן שריפתם של קדשי הקדשים שנטמאו, או היפוך באימורי הקדשים הקלים על מנת שיישרפו יפה אינן נחשבות כעבודה.",
            " ותוהים על דברי רבא: <b>פשיטא</b> <small>[פשוט]</small> הוא דבר זה, ואין צורך להשמיענו, שהרי <b>מאי קא</b> <small>[מה הוא]</small> הנהנה מהם <b>מפסיד</b> בכך להקדש, שהרי אין בשר קדשי הקדשים שנטמא ואימורי קדשים קלים שקרבו ראויים מלכתחילה להקרבה?",
            " ומשיבים: חידוש יש בדברי רבא, שכן  <b>מהו דתימא</b> <small>[שתאמר]</small> כיון שב<b>בשר קדשי קדשים שנטמא</b> — <b>אית ליה</b> <small>[יש בו]</small> <b>מצות שריפה לכהנים,</b> וכן ב<b>אימורי קדשים קלין</b> — <b>איכא</b> <small>[יש]</small> <b>מצוה להפוכי בצינורא</b> <small>[להפוך במזלג]</small> כדי שיישרפו יפה, והיה מקום לומר שינהג בה דין מעילה, לכן <b>קא משמע לן</b> <small>[הוא משמיע לנו]</small> ש<b>לא,</b> שאין בהם מעילה, שכן מעשים אלה הם דין מיוחד שאמרה התורה שיש לעשות בהם, ואין בכך כדי לחייבו במעילה.",
            " \n א ומביאים עוד את מה ש<b>אמר רבא</b> בהסבר דברי הברייתא שהובאה למעלה: <b>הא דאמרת</b> <small>[זה שאמרת]</small> בברייתא שאם מעל בדמי החטאת ובא לשלם את דמי המעילה וחומשה לאחר ש<b>כבר קרבה</b> ה<b>חטאת</b> ש<b>ילכו</b> המעות <b>לים המלח, הני מילי</b> <small>[דברים אלה]</small> אמורים דווקא <b>דאתידע ליה קמי</b> <small>[שנודע לו</small> שמעל <small>לפני]</small> ה<b>כפרה</b> בקרבן החטאת. והיתה אפשרות לצרף את דמי המעילה (קרן וחומש) לחטאת, וכיון שלא נעשה כן — הרי אלה הולכים לים המלח. <b>אבל</b> אם נודע לו שמעל רק <b>לאחר</b> ה<b>כפרה</b> — <b>יפלו</b> (יעברו) דמי המעילה <b>לנדבה,</b> ולא יילכו לאיבוד בים המלח. ומסבירים: <b>מאי טעמא</b> <small>[מה טעם]</small> הדבר? — שכן כלל הוא ש<b>אין מפרישין מתחלה</b> (מלכתחילה, ביודעין) כסף להקדש באופן שילך <b>לאיבוד.</b>",
            "<big>ב משנה</big> המשנה ממשיכה לעסוק בדין המעילה במיני הקדשים. וכאן בקדשים הקרבים כליל על המזבח, ואין בהם חלק לכהנים: <b>הקומץ</b> (החלק הנקמץ מן המנחה ומוקטר על המזבח), <b>והלבונה</b> אותה מקטירים על המזבח עם קומץ המנחה, <b>והקטורת</b> המוקטרת כל יום על מזבח הזהב (המזבח הפנימי), <b>ומנחת כהנים</b> שאינה נקמצת אלא נשרפת כליל על המזבח, <b>ומנחת כהן משיח</b> (הכהן הגדול, המשוח בשמן המשחה) המביא בכל יום מנחת חביתין, <b>ומנחת נסכים</b> (מנחה הבאה עם קרבן שיש בו נסכים) שעולה כליל על המזבח — דינם של אלה ש<b>מועלין בהם מ</b>שעה <b>שהוקדשו</b> בפה.",
            "<b>קדשן בכלי,</b> שניתנו בכלי השרת הראוי להם — <b>הוכשר</b> (הוכן) בכך לענין <b>ליפסל</b> מכאן ואילך <b>ב</b>מגעו של <b>טבול יום, וב</b>מגעו של <b>מחוסר כפורים,</b> שהוא הטמא (כזב וכמצורע) שטבל מטהרתו, ואולם עדיין לא הביא את קרבנותיו לכפרתו, <b>ו</b>כן להפסל <b>בלינה,</b> אם לא הוקטרו עד הבוקר כדינם, וחייבים על אכילתם משום איסור <b>נותר</b> (אם נותרו לאחר זמנם), <b>ו</b>משום איסור אכילת קדשים בטומאה כשהאוכל <b>טמא</b> בטומאת הגוף. אבל דין <b>פיגול אין בה</b> בכל אלה, שאם חשב בשעת נתינתן בכלי להקטירן לאחר זמנן הראוי — אינו חייב.",
            " וטעם הדבר, ש<b>זה הכלל</b> בדין הפיגול: <b>כל</b> הקדש <b>שיש לו מתירין,</b> שיש דבר אחר שהקטרתו מתירה אותו לאכילת מזבח או לאכילת אדם — <b>אין חייבין עליו משום פיגול ונותר וטמא עד שיקריבו</b> ה<b>מתירין</b> אותו כראוי להם.",
            "<b>וכל שאין לו מתירין</b> כגון הקומץ והלבונה שהם עצמם מתירים, ואין דבר אחר המתיר אותם, <b>כיון שקידש בכלי</b> — <b>חייבין עליו משום נותר וטמא, ופיגול אין בה.</b>"
        ],
        [
            "<big>א גמרא</big> שנינו במשנה שחייבים על אכילת הנותר או בטומאת הגוף מן הקדשים בין בדבר שיש לו מתירים (משיקרבו מתיריו), ובין בדבר שאין לו מתירים. ושואלים: <b>מנא הני מילי</b> <small>[מנין אלה הדברים,</small> מה מקורם בתורה<small>]?</small> ומשיבים: לימוד מיוחד יש לדבר, וכפי <b>דתנו רבנן</b> <small>[ששנו חכמים</small> בברייתא<small>]:</small> <b>יכול</b> יהא הדין ש<b>אין חייבין משום</b> אכילת קדשים ב<b>טומאה אלא בדבר שיש לו מתירין,</b> כשם שהוא בדין פיגול,",
            "<b>ו</b>מצד הסברה נראה כן, שהרי <b>דין</b> (קל וחומר) <b>הוא:</b> <b>ומה</b> דין אכילת <b>פיגול שהוא</b> חמור מאיסור אכילת הקדשים בטומאה, שהרי החיוב על אכילת פיגול קיים אף <b>בידיעה אחת</b> (שנודע לאוכל שהינו פיגול, בין לפני אכילתו ובין לאחר אכילתו). <b>ו</b>עוד, ש<b>קרבנו קבוע,</b> שהאוכל פיגול בשגגה מביא לחטאתו כבשה או שעירה (והוא חמור מקרבן עולה ויורד שמשתנה בהתאם למצבו הכספי של האוכל). <b>ולא הותר מכללו,</b> שאיסור אכילת פיגול הריהו איסור מוחלט, ואילו טומאה שהותרה בציבור — <b>אין חייבין</b> בה <b>אלא על דבר שיש לו מתירין.</b>",
            "אם כן איסור האכילה ב<b>טומאה,</b> שהוא קל מאיסור אכילת הפיגול, <b>ש</b>כן חייבים על האכילה בטומאה רק כש<b>היא בשתי ידיעות</b> (שידע האוכל בתחילה שהוא טמא, ונשכחה ממנו ידיעה זו ואכל בטומאתו, ולאחר מכן נודע לו שוב שהוא טמא), <b>ו</b>עוד, <b>קרבנו</b> של האוכל קדשים בטומאה אינו קבוע, אלא הריהו <b>עולה ויורד,</b> <b>והותרה מכללה,</b> כאשר רוב הציבור טמא — <b>אינו דין שלא יהא חייב אלא על דבר שיש לו מתירין?!</b>",
            "לכך <b>תלמוד לומר</b> (מלמדנו הכתוב) בדינו של הטמא האוכל בקדשים: <b>\"אמר אלהם לדרתיכם כל איש אשר יקרב מכל זרעכם</b> אל הקדשים אשר יקדישו בני ישראל לה' וטומאתו עליו ונכרתה הנפש ההיא\" (ויקרא כב, ג) — <b>בכל הקדשים</b> (בין אלה שיש להם מתירים, ובין אלה שאין להם מתירים) <b>הכתוב מדבר.</b> ומעתה יש לדון: <b>יכול יהו חייבין עליהן מיד</b> משעה שהקדישם בפיו, לפני שהתקדשו בכלי שרת? — <b>תלמוד לומר: \"אשר יקרב\",</b> ומשמעה של קריבה זו הריהי נגיעה.",
            " ועל כך <b>אמר ר' אלעזר: וכי יש נוגע שהוא חייב</b> כרת על נגיעתו?! אלא <b>הא</b> <small>[הרי]</small> <b>כיצד,</b> איך נפרש כתוב זה \"אשר יקרב\"? — עד שיוכשר להיות מוקרב. והרי זה בא ללמדנו שאין חייב על אכילת הקדשים בטומאה אלא בכשרים להקרבה. ומכאן, ש<b>כל דבר שיש לו מתירין</b> — <b>אינו חייב עד שיקרבו מתירין, וכל דבר שאין לו מתירין</b> — <b>אינו חייב עד שיקדש בכלי.</b>",
            "<b>א משנה</b> משנה זו (שנשנתה במסכת תמורה), נשנית כאן בשל דיני מעילה שבה. המשנה עוסקת בדין \"חמש חטאות המתות\".",
            " שלוש מהן, ה<b>ולד</b> הנולד לקרבן <b>חטאת, ו</b>כן הבהמה שהיא <b>תמורת חטאת, ו</b>כן קרבן ה<b>חטאת שמתו בעליה</b> קודם שקרב בין אם כבר נתכפרו בעליהן באחרת, בין לא נתכפרו — <b>ימותו. ו</b>אילו השתים האחרות, החטאת שאבדה ונמצאה לאחר",
            "<b>שעיברה</b> (עברה) <b>שנתה</b> (כי אין החטאת באה אלא בתוך שנה מאז נולדה), <b>ו</b>כן החטאת <b>שאבדה ונמצאת</b> לאחר מכן כשהיא <b>בעלת מום, אם משכיפרו</b> (התכפרו) <b>הבעלים</b> כבר בהקרבת חטאת אחרת — <b>תמות, ו</b>כן דינה ש<b>אינה עושה תמורה,</b> כלומר, אם המירו עליה בהמת חולין — אין זו תמורה. שמאחר שהיא פסולה ונתכפרו הבעלים באחרת, שאינה נחשבת לא כקדושת הגוף למזבח ולא כקדושת דמים להתפיס אחרת בה, לכך אין בה דין תמורה. <b>ולא נהנין</b> ממנה לכתחילה, אבל אם נהנים ממנה — <b>לא מועלין</b> בה."
        ],
        [
            "<b>ואם עד שלא כיפרו</b> (התכפרו) <b>הבעלים</b> באחרת — הרי דינה של זו שנמצאה לאחר שעברה שנתה ש<b>תרעה עד שתסתאב</b> (שיפול בה מום הפוסלה מהקרבה), <b>ותמכר ויקחו (ויביאו) בדמיה אחרת,</b> ושל זו שאבדה ונמצאה בעלת מום, שתימכר מיד, ויביא בדמיה אחרת. <b>ו</b>כן דינה של זו ושל זו שהיא <b>עושה תמורה</b> אם המירו בה בהמת חולין, <b>ו</b>הנהנים ממנה <b>מועלין בה.</b>",
            "<big>א גמרא</big> המשנה דנה בתחילתה בנפרד בדינן של שלוש מכלל חמש החטאות המתות (ולד החטאת, תמורת החטאת, וחטאת שמתו בעליה), ובסופה בדינן של השתיים האחרות (שאבדה ונמצאה לאחר שעברה שנתה, ושנמצאה בעלת מום) בנפרד. ושואלים: <b>מאי שנא רישא, דלא קא מיפלגי</b> <small>[</small>ב<small>מה שונה תחילת</small> המשנה, <small>שאין הן,</small> החטאות המתות, <small>חלוקות]</small> ובכל אופן הן מתות, <b>ומאי שנא סיפא דקא מיפלגי</b> <small>[ו</small>ב<small>מה שונה סוף</small> המשנה, בדין שתי החטאות הנוספות, שהרי הן <small>חלוקות</small> בדינן<small>]?</small>",
            "ומשיבים: ב<b>רישא</b> <small>[תחילת]</small> המשנה, בדינן של השלוש הראשונות — <b>פסיקא ליה</b> <small>[פסוקה לו,</small> קבוע<small>]</small> דינן של אלה, שאין מקום לחלק בהן, ואילו ב<b>סיפא</b> <small>[סוף,</small> המשך<small>]</small> המשנה, בדינן של השתיים האחרות — <b>לא פסיקא ליה</b> <small>[אינה פסוקה לו]</small> דינן, שהרי תלוי הוא אם התכפרו הבעלים.",
            " ושואלים עוד: ו<b>הא תנא ליה גבי</b> <small>[</small>ו<small>הרי</small> כבר <small>שנה אותה</small> משנה <small>אצל,</small> בענין<small>]</small> <b>תמורה,</b> שכן משנה זו כלשונה, מופיעה אף במסכת תמורה (בתחילת פרק רביעי), ומדוע שב ושנה אותה כאן במסכת מעילה? ומשיבים: <b>תנא התם</b> <small>[שנה</small> משנה זו <small>שם</small> במסכת תמורה<small>]</small> משום דין ה<b>תמורה</b> השנוי בה, ואגב כך אף שנה בה דין המעילה. <b>תנא הכא</b> <small>[</small>חזר ו<small>שנה</small> אותה <small>כאן]</small> <b>משום</b> דין <b>מעילה</b> השנוי בה, ואגב כך גם שנה בה את דין התמורה.",
            "<big>ב משנה</big> נזיר המשלים את ימי נזירותו חייב בשלושה קרבנות: חטאת, עולה ושלמים. ודנה המשנה בענין <b>המפריש מעות ל</b>קרבנות אלו של <b>נזירותו,</b> ולא פירש אלו מהם לחטאת, אלו לעולה ואלו לשלמים, שמאחר ואין ייעודם ידוע <b>לא נהנין</b> מהן לכתחילה, <b>ו</b>אולם אם עבר ונהנה מהן, <b>לא מועלין</b> בהם (אין מתחייבים בהם בדיני המעילה). וטעם הדבר: <b>מפני שהן</b> (המעות הללו) <b>ראוין לבא</b> (להביא מהן) <b>כולן</b> קרבן <b>שלמים,</b> ובשלמים אין דין מעילה לפני זריקת דמם, ואם",
            "<b>מת</b> הנזיר <b>והיו לו מעות סתומין,</b> שלא פירש אלו מהן מיועדות לחטאת, לעולה ולשלמים — <b>יפלו</b> (יועברו) כל המעות <b>ל</b>הקרבת עולות <b>נדבה.</b> ואם מת הנזיר והיו לו <b>מעות מפורשים</b> שאמר במפורש לאיזה קרבן הן מיועדות, <b>דמי חטאת</b> — <b>ילכו לים המלח</b> לאבדם, שלא יבואו בני אדם ליהנות מהן כלל, שדמי חטאת שמתו בעליה <b>לא נהנין</b> מהן, <b>ו</b>אולם אם לא הוליכום לים המלח לאבדם ועברו ונהנו מהן — <b>לא מועלין</b> בהן.",
            "<b>דמי עולה</b> — <b>יביאו</b> בהם <b>עולה</b> (עולת נדבה), <b>ומועלין בהן. דמי שלמים</b> — <b>יביאו</b> בהם <b>שלמים</b> (שלמי נדבה), <b>ונאכלין ליום אחד</b> בלבד, כדין שלמי נזיר שזמן אכילתם יום ולילה בלבד, שלא כשאר שלמים שזמן אכילתם הוא שני ימים ולילה אחד. <b>ו</b>שלמים אלה <b>אין טעונין</b> (חייבים בהבאת) <b>לחם,</b> כשלמי נזיר החייבים בהבאת לחם אתם, שהרי בהבאת הלחם עם שלמי הנזיר נאמר \"ונתן על כפי הנזיר\" (במדבר ו, יט), וכאן הרי מת הנזיר. \n ג גמרא שנינו במשנתנו בדינם של המעות שהופרשו לקרבנות הנזיר ולא פורש בהן איזו לשלמים ואיזו לעולה ולחטאת שאין בכל המעות דין מעילה, משום שיש בכללן מעות שלמים שאין בה דין מעילה עד לאחר זריקת דמם.",
            "<b>מתקיף לה</b> <small>[מקשה על כך]</small> <b>ריש לקיש: וליתני נמי</b> <small>[ושישנה</small> התנא <small>גם כן]</small> דין נוסף בדומה לזה: <b>המפריש מעות ל</b>צורך הבאת <b>קינים</b> (קרבנות הבאים מזוג עופות, תורים או בני יונה, אחד לחטאת ואחד לעולה) שהוא חייב בהבאתם, וכגון היולדת והמצורע ולא פירש אלו מהן לחטאת ואלו לעולה —",
            "<b>לא נהנין</b> לכתחילה במעות הללו, <b>ו</b>אולם אם עברו ונהנו <b>לא מועלין</b> בהן. וטעם הדבר: <b>מפני שהן</b> (המעות הללו) <b>ראוין להביא</b> מהן <b>תורין ש</b>עדיין <b>לא הגיע</b> עדיין <b>זמנן</b> (שאין התורים כשרים אלא כשהם גדולים) <b>ובני יונה ש</b>כבר <b>עבר זמנן</b> (שאין בני היונה כשרים אלא כשהם קטנים), שמאחר ואינם ראויים להקרבה לא נהנים ולא מועלים בהם!",
            "<b>אמר רבא</b> בתשובה: לא נשנה דין זה במשנתנו, שכן אין דין המפריש מעות לקינו כדין המפריש מעות לנזירותו. שהרי <b>אמרה תורה ב</b>מפריש לגמר ימי נזירותו <b>מעות סתומין: הבא</b> ממעות אלה בין השאר גם קרבן <b>שלמים,</b> ומאחר ויכול לקנות בכולן שלמים, דינם כדין השלמים שאין מועלים בהם. ואולם המפריש מעות לקינו, האם <b>אמרה</b> בו ה<b>תורה: הבא</b> ממעות אלה <b>תורין שלא הגיע זמנן?</b> והלא אלה <b>אינן ראויין</b> כלל <b>למזבח!</b> אלא ודאי אין לומר במעות הללו שהן מיועדות לדבר שאין בו מעילה.",
            "<big>ד משנה</big> <b>ר' שמעון אומר:</b> לענין המעילה דינו של <b>הדם</b> הבא מן הקרבנות ונזרק על המזבח — שהריהו <b>קל בתחלה וחמור בסופו.</b> ואילו דין יינות ה<b>נסכין</b> הבאים עם הקרבנות לענין מעילה — יש <b>חומר בתחלתן וקל בסופן.</b>",
            "ומפרטים: ה<b>דם, בתחלתו,</b> כלומר, קודם שנזרק על המזבח — <b>אין מועלין</b> בו. ואולם בסופו, לאחר שנשפכו שייריו אל יסוד המזבח ו<b>יצא</b> דרך תעלה שעברה במקדש <b>לנחל קדרון</b> שבתחתית הר הבית — <b>מועלין בו</b> מדברי חכמים. ואילו ה<b>נסכין, בתחלתן,</b> משעה שהוקדשו למצוותם — <b>מועלין בהן.</b> ואילו בסופם, כאשר ירדו לשיתין (יסודות המזבח) ומשם יצאו החוצה — שוב <b>אין מועלין בהן,</b> שכן כבר נעשתה מצוותם, ופקעה קדושתם. <big>ה גמרא</big> שנינו במשנתנו כי מועלים בדם הקרבנות משעה שירד לנחל קדרון. ובענין זה <b>תנו</b>",
            "<b>רבנן</b> <small>[שנו חכמים]</small> בברייתא: <b>מועלין בדמים</b> של הקרבנות משירדו לנחל קדרון, אלו <b>דברי ר' מאיר ור' שמעון. וחכמים אומרים: אין מועלין</b> בהם.",
            " ומבררים: והלא הדם קדוש בקדושת הקרבן, ואם כן  <b>מאי טעמא דמאן דאמר</b> <small>[מה הטעם של מי שאומר]</small> ש<b>אין מועלין</b> בו? <b>אמר עולא:</b> אין הדם קודש אלא חולין, שכן <b>אמר קרא</b> <small>[הכתוב]</small> \"כי נפש הבשר בדם היא <b>ואני נתתיו לם</b> על המזבח לכפר על נפשותיכם\" (ויקרא יז, יא), ו\"לכם\" משמע: <b>שלכם הוא,</b> שאין הוא קנין ההקדש. <b>דבי</b> <small>[</small>החכם <small>של בית</small> המדרש<small>]</small> של <b>ר' ישמעאל תנא</b> <small>[שנה]</small> בדומה לכך, זה שנאמר בדם <b>\"לכפר\"</b> — הרי זה בא להורות כי <b>לכפרה נתתיו, ולא למעילה.</b>",
            "ו<b>ר' יוחנן אמר</b> בטעם הדבר, שכן <b>אמר קרא</b> <small>[הכתוב]:</small> <b>\"כי הדם הוא בנפש יכפר\"</b> (שם), ו\"הוא\" משמעו: בהווייתו יהא, שדינו <b>לפני כפרה כ</b>דינו <b>לאחר כפרה הוא. מה לאחר כפרה</b> לדעת הכל <b>אין בו</b> עוד <b>מעילה,</b> שהרי כבר נעשתה מצוותו — <b>אף לפני כפרה אין בו מעילה.</b>",
            "ומקשים: <b>ואימא</b> <small>[ו</small>שמא <small>אמור]</small> על בסיס השוואה זו של לפני כפרה לאחר כפרה, להיפך: <b>מה לפני כפרה</b> — <b>יש בו מעילה, אף לאחר כפרה</b> — <b>יש בו מעילה!</b>",
            "ודוחים: אין זה מסתבר לומר כן, <b>וכי יש לך דבר שנעשית מצותו ו</b>עדיין <b>יש בו מעילה?</b> ותוהים על כך: <b>אמאי</b> <small>[מדוע]</small> <b>לא,</b> וכי אין דבר כזה?!"
        ],
        [
            "ו<b>הרי תרומת הדשן,</b> (אפר הקרבנות שנשרפו כבר על המזבח), שהרי זה דבר <b>שנעשה מצותו, ו</b>בכל זאת <b>יש בו</b> עדיין דין <b>מעילה!</b>",
            "ומשיבים: אין ללמוד מדין תרומת הדשן לענין מעילה בדבר שנעשתה מצוותו, <b>משום דהוה ליה</b> <small>[שהריהם]</small> דין זה של <b>תרומת הדשן ו</b>דין <b>איברי</b> ה<b>שעיר המשתלח</b> לעזאזל ביום הכיפורים, (לאחר שנזרק השעיר מן ההר ונעשה גופו אברים אברים) <b>שני כתובין הבאין כאחד,</b> שיש בהם דין מיוחד, שאסורים בהנאה, אף שכבר נעשתה מצוותם, <b>ו</b>כלל הוא כי <b>כל שני כתובין הבאין כאחד</b> — <b>אין מלמדין</b> לשאר הלכות שבתורה.",
            " ושואלים על תירוץ זה: <b>הניחא למאן דאמר</b> <small>[</small>תירוץ <small>זה נוח ל</small>שיטת <small>מי שאומר]</small> כי <b>איברי שעיר המשתלח</b> — <b>אין נהנין מהן,</b> והרי זה איפוא דבר שנעשתה מצוותו ויש בו דין מעילה. <b>אלא למאן דאמר</b> <small>[ל</small>שיטת <small>מי שאומר]</small> כי <b>נהנין מהן,</b> ואין בהם דין מעילה, <b>מאי איכא למימר</b> <small>[מה יש לומר],</small> מדוע לא נלמד מתרומת הדשן?!",
            " ומשיבים:  <b>משום דהוה ליה</b> <small>[שהריהם]</small> דין זה של <b>תרומת הדשן ו</b>דינם של <b>בגדי כהונה</b> (בגדי הלבן שלובש הכהן הגדול בעבודת המקדש ביום הכיפורים), <b>שני כתובין הבאין כאחד,</b> שבשניהם מועלים בהם אף לאחר שנעשתה מצוותם, <b>ו</b>כלל הוא כי <b>כל שני כתובין הבאין כאחד</b> — <b>אין מלמדין.</b>",
            "וחוזרים ושואלים: <b>הניחא לרבנן דאמרי</b> <small>[זה נוח ל</small>שיטת <small>חכמים שאומרים]</small> כי מה שנאמר בעבודת הכהן הגדול ביום הכיפורים \"ופשט את בגדי הבד אשר לבש בבואו אל הקודש <b>והניחם שם\"</b> (ויקרא טז, כג) — <b>מלמד שהן,</b> הבגדים, <b>טעונין</b> (חייבים) <b>גניזה</b> ואינם ראויים עוד לשימוש אחר, לפי זה <b>שפיר</b> <small>[יפה]</small> הוא התירוץ שאמרנו.",
            "<b>אלא לר' דוסא</b> ש<b>אמר</b> ש<b>מותר להשתמש בהן</b> בבגדי כהונה אלה <b>כהן הדיוט,</b> שהרי בגדי הלבן שלובש הכהן הגדול ביום הכיפורים הם בגדי הכהן ההדיוט במשך השנה, ואינם טעונים גניזה, ואין בהם דין מעילה, <b>מאי איכא למימר</b> <small>[מה יש לומר]?</small> שהרי לפי זה אין דין תרומת הדשן אלא כתוב אחד בלבד, המלמד!",
            " ומשיבים:  <b>משום דהוה</b> <small>[שהריהם]</small> דין זה של <b>תרומת הדשן ו</b>דין <b>עגלה ערופה</b> (שאסורה בהנאה גם לאחר שהתקיימה מצוותה) <b>שני כתובין הבאין כאחד,</b> ואינם מלמדים.",
            " ושואלים מצד אחר: <b>הניחא למאן דאמר</b> <small>[</small>תירוץ <small>זה נוח ל</small>דעת <small>מי שאומר]</small> ששני כתובים הבאים כאחד <b>אין מלמדין, אלא למאן דאמר</b> <small>[ל</small>דעת <small>מי שאומר]</small> שאף שני כתובים הבאים כאחד <b>מלמדין, מאי איכא למימר</b> <small>[מה יש לומר]?</small>",
            "ומשיבים: <b>תרי מיעוטי כתיבי</b> <small>[שני</small> לשונות <small>מיעוט כתובים</small> בשני דינים אלו<small>],</small> ללמדנו שהלכה זו נוהגת רק בהם. <b>כתיב התם</b> <small>[כתוב שם]</small> בעגלה ערופה \"העגלה <b>הערופה\"</b> (דברים כא, ו), ובאה ה_ה' היתירה שבראש המלה \"העגלה\" לומר: בזו נוהג דין זה ולא בדבר אחר.",
            "<b>וכתיב התם</b> <small>[וכתוב שם]</small> בתרומת הדשן <b>\"ושמו אצל המזבח\"</b> (ויקרא ו, ג), להורות: שישים אותו ולא אחר. ומכאן כי דווקא <b>הני</b> <small>[אלה]</small> — <b>אין</b> <small>[כן],</small> נוהג בהם דין מעילה אף שנעשתה מצוותם, ואילו ב<b>מידי אחרינא</b> <small>[דבר אחר]</small> — <b>לא.</b>",
            "<big>א</big> שנינו במשנתנו בדין ה<b>נסכים</b> כי <b>בתחילה</b> (משהוקדשו) <b>מועלין בהן,</b> ואולם משירדו לשיתין — אין מועלין בהם. ומציעים: <b>לימא מתניתין</b> <small>[האם</small> יש מקום <small>לומר</small> ש<small>משנתנו]</small> היא ש<b>לא כ</b>דעת <b>ר' אלעזר בר ר' צדוק,</b>",
            "<b>דתניא</b> <small>[ש</small>כן <small>שנויה</small> ברייתא<small>],</small> <b>ר' אלעזר בר ר' צדוק אומר: לול</b> (חלל) <b>קטן היה</b> במקדש <b>בין</b> ה<b>כבש למזבח, במערבו של כבש.</b> ו<b>אחת לשבעים שנה</b> היו <b>פרחי כהונה</b> (צעירי הכהנים) <b>יורדין בו</b> בתוך הלול הזה אל השיתים, <b>ומביאין</b> משם <b>יין קרוש</b> שהצטבר שם משאריות הנסכים, <b>שהוא דומה</b> בצורתו <b>לעגולי דבילה</b> (תאנה יבישה), <b>ו</b>היו <b>שורפין אותה בקדושה,</b> בעזרה. <b>ש</b>כן <b>נאמר: \"בקדש הסך נסך שכר לה' \"</b>(במדבר כח, ז), לומר: <b>כשם שניסוכה בקדושה</b> — <b>כך שריפתה בקדושה.</b>",
            "ותחילה שואלים על ראיה זו: <b>מאי משמע</b> <small>[מה המשמעות],</small> כיצד למדים מכתוב זה ענין שריפה שלא נאמר בו? <b>ואמר רבינא: אתיא</b> <small>[באה]</small> נלמד הדבר בגזירה שווה, מהמילים <b>\"קדש\" \"קדש\".</b> שכן <b>כתיב הכא</b> <small>[נאמר כאן],</small> בענין הנסכים <b>\"בקדש</b> הסך נסך שכר\" (במדבר כח, ז)\", <b>וכתיב התם</b> <small>[ונאמר שם]</small> בענין הנותר מן הקרבנות לאחר זמן אכילתם הראוי <b>\"ושרפת את הנותר באש לא יאכל כי קדש הוא\"</b> (שמות כט, לד), ללמד:",
            "<b>מה נותר</b> — <b>שריפתו בקדושה,  אף האי נמי</b> <small>[זה,</small> נסכים, <small>גם כן]</small> שריפתו <b>בקדושה!</b> מכל מקום רואים כי לשיטת ר' אלעזר בר' צדוק בנסכים אף משירדו לשיתים נוהגים בהם מנהג קדושה ושורפים אותם, ושלא כשיטת משנתנו!",
            " ודוחים:  <b>אפילו תימא</b> <small>[תאמר]</small> שמשנתנו כדעת <b>ר' אלעזר בר ר' צדוק</b> היא, ואולם יש לומר שכוונת משנתנו למקרה <b>דאי</b> <small>[שאם]</small> <b>קלט</b> חלל הלול חלק מן הנסכים, ולא הגיעו אל ריצפת השיתים — באלה אין מועלים, ואין מצוותם בשריפה אף לשיטת ר' אלעזר בר' צדוק. אבל בנסכים שירדו אל השיתים — נוהג דין שריפה, ומועלים בהם, שכן קרקע השיתים מקדשת אותם.",
            "<b>איכא דאמרי</b> <small>[יש שאומרים]</small> באופן זה את מהלך הסוגיה, שבתחילה מציעים: <b>לימא מתניתין</b> <small>[האם</small> יש מקום <small>לומר</small> ש<small>משנתנו]</small> היא <b>כ</b>דעת <b>ר' אלעזר בר ר' צדוק,</b> ומדובר בה דווקא באופן <b>דאי</b> <small>[שאם]</small> <b>קלט</b> הלול את הנסכים לפני ירידתם לשיתים, ובאופן זה הוא שאין בנסכים דין מעילה, אבל אם ירדו לשיתים ונתקדשו כתוצאה מכך — דינם בשריפה, ומועלים בהם?",
            "<b>אמרי</b> <small>[אומרים]</small> בדחיית ההצעה: <b>לא,</b> אין לומר כן, שכן אפשר לומר שאף אם לא נקלטו בלול, אלא ירדו ישר לשיתים, סבור ר' אלעזר בר' צדוק שאין בהם דין מעילה, לפי שמן התורה אכן אין בהם עוד קדושה, <b>ו</b>מה שאמר ר' אלעזר בר' צדוק את דינו לענין שריפתם, זה אינו אלא דין <b>מדרבנן</b> <small>[מדברי סופרים]</small> בלבד. ושואלים על כך: <b>והא קרא קנסיב לה</b> <small>[והרי מקרא הוא</small> ר' אלעזר בר' צדוק <small>מביא לה]</small> כראיה שיש לשרפם? ומשיבים: מקרא זה מובא כ<b>אסמכתא</b> בלבד ואין בכך כדי להוכיח שדין זה מן התורה.",
            "<big>ב משנה</big> <b>דישון מזבח הפנימי,</b> כלומר, האפר שנשאר על גבי המזבח הפנימי (מזבח הקטורת) ומוצא למקום הנחת תרומת הדשן שבמזבח החיצון, <b>ו</b>כיוצא בו הדישון של פתילות <b>המנורה</b> — <b>לא נהנין</b> מהם לכתחילה, <b>ו</b>אולם אם עברו ונהנו מהם <b>לא מועלין</b> בהם. <b>המקדיש</b> את ה<b>דישון</b> מהמזבח הפנימי <b>בתחלה,</b> שחזר והקדישו במקום הנחתו אצל המזבח החיצון — <b>מועלין בה.</b> אם הקדיש <b>תורין ש</b>עדיין <b>לא הגיע זמנן</b> משום שהם צעירים מדי, או <b>בני יונה ש</b>כבר <b>עבר זמנן</b> שהם מבוגרים מידי — <b>לא נהנין</b> מהם <b>ולא מועלין</b> בהם.",
            "<big>ג גמרא</big> שנינו במשנתנו בדין הדשן של המזבח הפנימי, שאין מועלים בו לאחר שניתן במקום הדשן ליד המזבח החיצון. הרי איפוא שלפני שנותן אצל מזבח החיצון יש בדשן המזבח הפנימי דין מעילה. ודנים בדבר: <b>בשלמא</b> <small>[נניח]</small>"
        ],
        [
            "הדשן שעל ה<b>מזבח החיצון</b> הריהו בדין מעילה, משום <b>דכתיב ביה</b> <small>[שנאמר בו]:</small> <b>\"ושמו אצל המזבח\"</b> (ויקרא ו, ג), ולהורות שיש לגנוז את הדשן אף שכבר נעשתה מצוות ההרמה בו, ולכן יש בו דין מעילה. ואולם הדשן שעל ה<b>מזבח הפנימי מנלן</b> <small>[מנין לנו]</small> שצריך להניחו במקום הדשן של המזבח החיצון, ואף בו יש דין מעילה?",
            "<b>אמר ר' אלעזר:</b> שכן <b>אמר קרא</b> <small>[הכתוב]</small> בדינה של עולת העוף <b>\"והסיר את מראתו בנצתה</b> והשליך אותה אצל המזבח קדמה אל מקום הדשן\" (שם א, טז). הרי שאותו מקום אליו מושלך זפק עולת העוף (\"מוראתו\") מכונה \"מקום הדשן\", שהוא מקום נתינת הדשן מעל המזבח. ומעתה, <b>אם</b> כתוב זה <b>אינו ענין ל</b>דשנו של ה<b>מזבח החיצון,</b> שהרי כבר למדנו דינו מהכתוב \"ושמו אצל המזבח\", <b>תנהו ענין ל</b>דשן שעל ה<b>מזבח הפנימי,</b> שאף הוא בכלל המצוה להינתן באותו מקום, ודוחים:",
            "<b>אימא</b> <small>[אמור]</small> כי <b>אידי ואידי</b> <small>[זה וזה]</small> שני הכתובים הללו עניינם <b>ב</b>דשן שעל ה<b>מזבח החיצון, ו</b>נצרך כתוב נוסף זה שמצויין בו \"מקום הדשן\" על מנת <b>לקבוע לו</b> לדשן <b>מקום</b> מוגדר להניחו. ואם כן אין מקור לדין דשן המזבח הפנימי!",
            " ומשיבים:  <b>אם כן,</b> שעניינם של שני המקראות הללו הוא בדשן המזבח החיצון ובא הכתוב הנוסף הזה לקבוע לו מקום, <b>לימא קרא</b> <small>[שיאמר הכתוב]</small> רק \"והסיר את מוראתה בנוצתה והשליך אותה <b>אצל המזבח\",</b> והיינו מבינים שהוא באותו מקום כ\"אצל המזבח\" האמור בדשן המזבח החיצון. ולא היה צורך איפוא בתוספת הכתוב \"אל מקום הדשן\", ומעתה <b>מאי</b> <small>[מה]</small> מלמדתנו התוספת \"אל מקום <b>הדשן\"?</b> — ש<b>אפילו</b> הדשן של ה<b>מזבח הפנימי</b> ניתן שם.",
            " ושואלים עוד: ודין דישון ה<b>מנורה</b> ששנינו במשנה שלאחר שנעשתה מצוותו אין מועלים בו <b>מנלן</b> <small>[מנין לנו]?</small> ומשיבים: הדבר נלמד מן הה\"א היתירה שבכתוב \"הדשן\", שכן היה יכול להיאמר בכתוב רק <b>\"דשן\",</b> ונאמר <b>\"הדשן\"</b> — הרי זה בא לרבות גם את דשן המנורה.",
            "<big>א משנה</big> שנינו במשנה הקודמת שתורים שלא הגיע זמנם, וכן בני יונה שעבר זמנם אין נהנים מהם לכתחילה, ואולם העובר ונהנה מהם — אין בו דין מעילה. על דברים אלה חולק <b>ר' שמעון</b> ו<b>אומר</b> כי אף <b>תורין שלא הגיע זמנן</b> — <b>מועלין בהן,</b> אבל <b>בני יונה שעבר זמנן לא נהנין ולא מועלין בהן.</b>",
            "<big>ב גמרא</big> מן המשנה הקודמת וממשנתנו זו רואים שנחלקו חכמים ור' שמעון אם יש דין מעילה בתורים שעדיין לא הגיע זמנם, ומבררים את השיטות: <b>בשלמא</b> <small>[נניח,</small> מובנת<small>]</small> שיטתו של <b>ר' שמעון, כדקתני טעמא</b> <small>[כמו שהוא</small> עצמו, <small>שנה טעם]</small> שיטתו במקום אחר, שכן שנינו במשנה במסכת זבחים (קיב,ב): <b>שהיה ר' שמעון אומר</b> בטעם שיטתו זו, שכלל הוא, כי <b>כל הראוי</b> להיות קרב <b>לאחר זמן</b> וכגון תורים אלה שיוכשרו להקרבה לכשיגדלו, <b>והקדישו בתוך זמנו,</b> לפני שהגיע זמנו להיקרב, ושחטו בחוץ —  הרי הוא עובר <b>בלא תעשה, ו</b>אולם <b>אין בו</b> חיוב <b>כרת.</b> וטעם זה הוא אף הסברה של שיטת ר' שמעון במשנתנו, שיש דין מעילה בתורים שלא הגיע זמנם.",
            "<b>אלא</b> לשיטת <b>רבנן</b> <small>[חכמים],</small> הסבורים שאין דין מעילה בתורים שלא הגיע זמנם, יש לשאול: <b>מאי שנא</b> <small>[מה שונה]</small> דין זה <b>מ</b>דין בהמה שהוא <b>מחוסר זמן</b> (שטרם הגיע זמנה הראוי להקרבה), שחלה עליה קדושה, וכפי ששנינו בענין מעשר בהמה שאף בהמה שלא הגיע זמנה ועדיין אינה ראויה להקרבה נכנסת לדיר להתעשר?",
            "<b>אמרי</b> <small>[אומרים]</small> בתשובה לדבר: אין להשוות אלה לאלה, שכן המקדיש מן הבהמה <b>מחוסר זמן</b> — הרי זה <b>מידי דהוה</b> <small>[כמו שהינו]</small> מקדיש <b>בעל מום,</b> שחלה עליו קדושה לענין זה <b>דבר</b> <small>[שבן]</small> <b>פדיון</b> מקדושה לחולין <b>הוא.</b> ומתוך שככלל חלה קדושה בבהמה בעלת מום, אף חלה בה קדושה כשהיא מחוסרת זמן. <b>אבל הני</b> <small>[אלה]</small> <b>עופות, כיון</b> ש<b>אין מום פוסל בעופות</b> — <b>אין</b> איפוא <b>לעופות</b> דין <b>פדיון</b> בבעל מום, ואי אפשר לומר שפדיונם מוכיח על קדושתם, ואין אם כן מקום לומר שמתוך כך אף תחול קדושה במחוסר זמן בעופות.",
            "<big>ג</big> ועוד לענין תורים שלא הגיע זמנם ובני יונה שעבר זמנם, <b>אמר עולא, אמר ר' יוחנן: קדשים שמתו,</b> כיון שאינם ראויים עוד להקרבה, ויצאו בכך מכלל \"קדשי ה' \", שכן אף לפדותם אינו יכול (שכן אין פודים את הקדשים שהאכילם לכלבים) ומשום כך אף <b>יצאו מידי מעילה דבר</b> (מדין) <b>תורה.</b>",
            "ומסופר כי <b>יתיב</b> <small>[ישב]</small> <b>עולא</b> בבית המדרש <b>וקאמר להא שמעתא</b> <small>[ואמר את ההלכה הזו]</small> בשמו של ר' יוחנן, <b>אמר ליה</b> <small>[לו]</small> <b>רב חסדא: מאן שמע</b> <small>[מי שומע,</small> יקבל<small>]</small> <b>לך ולר' יוחנן רבך</b> בהלכה זו, שאין בהם עוד דין מעילה מן התורה?! <b>וכי קדושה ש</b>היתה <b>בהן</b> עד שמתו <b>להיכן הלכה</b> שיצאו מידי מעילה?!",
            "<b>אמר ליה</b> <small>[לו]</small> עולא לרב חסדא: לשיטתך <b>תיקשי מתניתין</b> <small>[תוקשה</small> לך הלכה מפורשת ב<small>משנתנו]</small> ששנינו בה כי <b>תורין שלא הגיע זמנן ובני יונה שעבר זמנן</b> — <b>לא נהנין ולא מועלין</b> בהם, <b>הכא נמי נימא</b> <small>[כאן גם כן נאמר]:</small> <b>קדושה שבהן</b> בבני יונה שעבר זמנם <b>להיכן הלכה,</b> ומדוע אין בהם מעילה?!",
            "<b>אמר ליה</b> <small>[לו]</small> רב חסדא לעולא בתשובה: אכן גם בקדשים שמתו וגם בבני יונה שעבר זמנם פקעה לה הקדושה שמן התורה, ואולם <b>מודינא</b> <small>[מודה אני]</small> <b>לך דאיכא</b> <small>[שיש]</small> בקדשים שמתו דין <b>מעילה מדרבנן</b> <small>[מדברי סופרים],</small> ואף בבני יונה שעבר זמנם כך הדין, ואין מקום לשאול על הקדושה להיכן הלכה. <b>ו</b>אולם דבר זה <b>קשיא</b> <small>[היה קשה]</small> <b>לי: מי איכא מידי</b> <small>[האם יש דבר]</small> <b>דמעיקרא</b> <small>[שמתחילה],</small> בשעה שהוקדשו, עדיין <b>לא אית ביה</b> <small>[אין בו]</small> דין <b>מעילה</b> מן התורה, <b>ולבסוף אית ביה</b> <small>[יש בו]</small> דין <b>מעילה</b> (מדברי חכמים) כגון תורים שלא הגיע זמנם?",
            " ותוהים:  <b>ולא?</b> והאם אין דבר כזה שבתחילה אין בו דין מעילה ולבסוף יש בו דין מעילה? <b>והא איכא</b> <small>[והרי יש]</small> <b>דם, דמעיקרא לית</b> <small>[שמתחילה אין]</small> <b>בה</b> דין <b>מעילה, ולבסוף אית</b> <small>[יש]</small> <b>בה</b> דין <b>מעילה, דתנן</b> <small>[ש</small>כן <small>שנינו</small> במשנה בדף הקודם<small>]:</small> <b>דם, בתחלה</b> — <b>אין מועלין בו, יצא לנחל קדרון</b> — <b>מועלין בו!</b>",
            "ודוחים: <b>אמרי</b> <small>[אומרים]:</small> אין זו ראיה, שכן <b>התם נמי</b> <small>[שם,</small> בדם, <small>גם כן]</small> <b>איכא</b> <small>[יש]</small> <b>מעילה מעיקרא</b> <small>[מתחילה],</small>"
        ],
        [
            "<b>דאמר</b> <small>[ש</small>כן <small>אמר]</small> <b>רב: המקיז דם לבהמת קדשים</b> החיה, הדם שהוקז <b>אסור בהנאה, ומועלין בו</b> מן התורה אם נהנו ממנו. ומשום כך, יש בו גם דין מעילה מדברי חכמים אף בסופו, כשירד אל נחל קדרון. ואין זה דומה לתורים שלא הגיע זמנם שמעיקרם אין בהם דין מעילה.",
            "<big>א</big> למעלה הובא דינו של דם שהוקז מבהמת קדשים, ועתה דנים בהלכה זו <b>גופא</b> <small>[לגופה].</small> <b>אמר רב הונא, אמר רב: המקיז דם לבהמת קדשים</b> — אסור הדם <b>בהנאה, ומועלין בו. מתיב</b> <small>[מקשה]</small> על כך <b>רב המנונא</b> מההלכה השנויה במשנה (לקמן) ש<b>חלב</b> הבא מבהמות <b>המוקדשין</b> לקרבן, <b>ו</b>כן <b>ביצי</b> ה<b>תורין</b> שהוקדשו לקרבן העוף — <b>לא נהנין</b> מהם, <b>ו</b>אם עבר ונהנה מהם — <b>לא מועלין</b> בהם, אף שבבהמה ובתורים עצמם מועלים. הרי שהדבר היוצא מגופו של המוקדש אינו נחשב כגוף המוקדש לדין מעילה, ובמה שונה דין הדם מדין החלב והביצים!",
            "<b>אמר ליה</b> <small>[לו]</small> רב בתשובה: <b>כי קאמרינן</b> <small>[כאשר אנו אומרים]</small> שדבר היוצא מגוף בעל החיים, יש בו דין מעילה, הרי זה דווקא <b>לגבי</b> <small>[אצל]</small> <b>דם,</b> וטעם הדבר: <b>דלא</b> <small>[ש</small>הרי <small>אין]</small> <small>הבהמה</small> <b>מתקיימת בלא דם,</b> ואם כן הדם כגופה של הבהמה. <b>אבל חלב, דקא מקיימא</b> <small>[ש</small>היא <small>יכולה להתקיים]</small> <b>בלא חלב</b> — הריהו <b>לא</b> נחשב כגופה.",
            "<b>מתיב</b> <small>[מקשה]</small> על כך <b>רב משרשיא</b> ממה ששנינו בברייתא: <b>הזבל</b> (גללי בהמות שנדרסו ונהפכו לזבל) <b>והפרש</b> (הגללים) של בהמות הקדשים <b>ש</b>נמצאים <b>בחצר</b> ההקדש — <b>אין נהנין</b> בהם, <b>ו</b>אולם אם עברו ונהנו <b>אין מועלין</b> בהם. <b>ויפלו דמיה</b> של הזבלים הללו <b>ללשכה,</b> שניתנים למקדש.",
            " ולפי הבחנה זו שבין הדם לחלב, יש להקשות: <b>אמאי</b> <small>[מדוע]</small> אין בפרש דין מעילה, <b>הכא נמי</b> <small>[כאן גם כן],</small> הרי <b>לא מקיים</b> <small>[אין מתקיים]</small> בעל החיים <b>בלא פרש,</b> ואם כן יתחייב גם על הפרש במעילה! <b>אמרי</b> <small>[אומרים]</small> בדחיית השאלה: <b>מאי איריא</b> <small>[מה שייך]</small> זה לזה, אין להשוות בין הפרש לבין הדם, שכן <b>הדין</b> <small>[זה]</small> ה<b>פרש דמן עלמא קאתי לה</b> <small>[שמן החוץ הוא בא]</small> <b>לה,</b> לבהמה, מהמאכלים שאכלה, ו<b>אזיל האי</b> — <b>אתי אחרינא</b> <small>[הולך זה</small> האוכל בצורת פרש, ו<small>בא אחר</small> במקומו<small>].</small> <b>לאפוקי</b> <small>[להוציא,</small> למעט<small>]</small> <b>דם,</b> שהוא <b>מגופה</b> של הבהמה ואין אחר בא במקומו.",
            "ומעירים: <b>הא קתני</b> <small>[הרי שנינו]</small> בברייתא זו בדין הזבל והפרש של בהמות ההקדש כי <b>לא נהנין ולא מועלין</b> בו <b>ודמיו ללשכה.</b> והרי דין זה <b>מסייעא ליה</b> <small>[מסייע לו]</small> <b>לר' אלעזר,</b> שכן <b>אמר ר' אלעזר: כל מקום שאמרו חכמים</b> על דבר מסויים דין ממנו נראה כי הדבר <b>קדוש ואינו קדוש,</b> וכגון זה שאין נהנים ממנו ואולם הנהנה ממנו אין בו דין מעילה — <b>דמיו יפלו ללשכה.</b>",
            "<big>ב משנה</big> <b>חלב</b> הבא מבהמות נקבות <b>המוקדשין, ו</b>כן <b>ביצי</b> ה<b>תורין</b> של הקדש — <b>לא נהנין</b> מהם, שאסורים הם בהנאה, <b>ו</b>אולם אם עברו ונהנו מהם — <b>לא מועלין</b> בכך.",
            " ומסייגים הלכה זו: <b>במה דברים אמורים</b> שאין מועלים בחלב ובביצי המוקדשים — שהקדישם <b>בקדשי מזבח</b> (להקרבה על המזבח), שכיון שאין החלב והביצים קרבים על המזבח, הרי הם חלוקים מקדשי מזבח ואין בהם דין מעילה. <b>אבל</b> אם היו אלה חלב וביצים הבאים מן המוקדשים <b>בקדשי בדק הבית,</b> כגון שהעוף ש<b>הקדיש</b> הוא <b>תרנגולת</b> שאינה עולה למזבח ואין בה קדושת הגוף אלא קדושת דמים בלבד — הרי אין לחלק בינה ובין ביצתה, שבשתיהן קדושת דמים בלבד ו<b>מועלין בה ובביצתה,</b> וכן אם הקדיש <b>חמורה</b> (אתון) — <b>מועלין בה ובחלבה,</b> שאף היא וחלבה קדושים בקדושת דמים בלבד.",
            "<big>ג גמרא</big> שנינו במשנה כי בקדשי מזבח אין דין מעילה בחלב ובביצים, ולשון כוללת זו משמעה שבכל אופני קדשי המזבח אין בהם דין מעילה, ותוהים על כך: <b>אלא</b> מעתה האם <b>גבי</b> <small>[אצל]</small> קדשי <b>מזבח, כי אקדשה</b> <small>[כאשר הקדיש אותה],</small> את הבהמה או העוף, לא בקדושת הגוף (שתיקרב היא עצמה על המזבח) אלא ב<b>קדושת דמים</b> (שבדמים שיתקבלו ממכירתה, יביאו קרבן למזבח, וכגון שאמר \"דמי בהמה זו לקרבן פלוני\"), אכן <b>לא אית</b> <small>[אין]</small> <b>בה,</b> בחלב או ביצים היוצאים ממנה, דין <b>מעילה?</b>",
            "<b>רב פפא: חסורי מיחסרא והכי קתני</b> <small>[חסרה</small> היא לשון המשנה, <small>וכך היא שנויה</small> במלואה<small>]:</small> <b>במה דברים אמורים</b> שאין מועלים בחלב ובביצי המוקדשים לקדשי מזבח? — דווקא <b>כשהקדיש</b> אותם ב<b>קדושת הגוף לגבי</b> <small>[אצל]</small> <b>מזבח, אבל</b> אם <b>הקדישו קדושת דמים לגבי</b> <small>[אצל]</small> <b>מזבח</b> — <b>נעשה כמי שהקדישו לבדק הבית,</b> ומועלים בהם. ואיך מועלים בגידוליהם של המוקדשים לקדשי בדק הבית? — <b>הקדיש תרנגולת</b> — <b>מועלין בה ובביצתה, חמורה</b> (אתון) — <b>מועלין בה ובחלבה</b>. ",
            "<big>ד משנה</big> <b>כל</b> שהוקדש לבית המקדש, <b>הראוי ל</b>הקרבה על ה<b>מזבח</b>"
        ],
        [
            "<b>ולא</b> ראוי <b>לבדק הבית,</b> וכן הראוי <b>לבדק הבית ולא</b> ראוי <b>ל</b>הקרבה על ה<b>מזבח,</b> וכן שאינו ראוי <b>לא למזבח ולא לבדק הבית</b> — <b>מועלין בה,</b> שחלים עליהם דין המעילה. ומפרטים: <b>כיצד</b> הוא הראוי לבדק הבית ואינו ראוי למזבח?",
            " — כגון ש<b>הקדיש בור מלא מים,</b> ומי בורות אינם ראויים למזבח, שכן אין מנסכים אלא ממי השילוח, ואולם ראויים הם לבדק הבית, כגון לגבל בהם טיט לבנין המקדש. וכיצד הוא שאינו ראוי לא למזבח ולא לבדק הבית? — כגון המקדיש <b>אשפות</b> (מקום השלכת זבל) ה<b>מלאות זבל,</b> שאין המקום עצמו ולא הזבל ראויים לא למזבח ולא לבדק הבית, אלא יש למוכרם ודמיהם ינתנו להקדש. למזבח ולא לבדק הבית — המקדיש <b>שובך מלא יונים,</b> שהיונים ראויות להקרבה והשובך אינו ראוי אף לבדק הבית, או",
            "<b>אילן מלא פירות,</b> כשהאילן עצמו אינו ראוי לבדק הבית, ואילו הפירות ראויים למזבח. כגון גפן שאין ענפיה ראויים לבנין ואולם יינו ראוי לניסוך. ושאינו ראוי לא למזבח ולא לבדק הבית — <b>שדה מלאה עשבים</b> — בכל אלה",
            "<b>מועלין בהם ובמה שבתוכה,</b> שאף אלה שבעצמם אינם ראויים לקודש — יכולים להימכר ויפלו דמיהם למזבח או לבדק הבית.",
            "<b>אבל אם הקדיש בור</b> ריק <b>ואחר כך</b> בהיות הבור מוקדש <b>נתמלא מים,</b> וכן המקדיש <b>אשפה</b> ריקה <b>ו</b>רק <b>אחר כך נתמלא זבל,</b> וכן המקדיש <b>שובך</b> ריק מיונים <b>ו</b>רק <b>אחר כך נתמלא יונים,</b> וכן <b>אילן</b> ללא פירות <b>ואחר כך נתמלא פירות,</b> וכן <b>שדה</b> ריקה <b>ואחר כך נתמלאה עשבים</b> — בכל אלה <b>מועלין בהם</b> עצמם, <b>ואין מועלין במה שבתוכה,</b> שהרי אין דין מעילה בדבר שהושבח ברשות ההקדש.",
            " על שנים מהדברים שאמר התנא קמא שאין מועלים במה שבתוכה חולק <b>ר' יוסי</b> ו<b>אומר: המקדיש את השדה</b> ונתמלאה עשבים, <b>ו</b>כן המקדיש את <b>האילן</b> ונתמלא פירות — <b>מועלין בהן ו</b>אף <b>בגידולה</b> (גידוליהם) אף שצמחו בהיותם ברשות ההקדש, <b>מפני ש</b>סוף סוף <b>הן גידולי הקדש.</b>",
            "ומביאים דינים נוספים בגידולי הקדש: <b>ולד המעושרת,</b> שהתקדשה כמעשר בהמה ולפני כן ילדה אותו ולד, והריהו חולין — <b>לא ינוק מן</b> אמו <b>המעושרת,</b> שהרי הוא חולין ואסור בהנאה מן ההקדש. ויש בני אדם <b>אחרים</b> ה<b>מתנדבים</b> (המתנים תנאי) <b>כן</b> לפני שמכניסים את הבהמה לדיר להתעשר שיהא החלב הבא ממנה חולין ולא הקדש, על מנת שיוכל ולדה לינוק ממנה. ואותו דין יש ל<b>ולד</b> הנולד מן <b>ה</b>בהמות שהן <b>מוקדשין</b> לפני שהוקדשו — ש<b>לא ינוק מן המוקדשין, ו</b>אולם גם בכגון זה <b>אחרים מתנדבים כן.</b>",
            "<b>הפועלים</b> (שכרגיל זכאים לאכול משל בעל הבית) אם היו עובדים במקדש <b>לא יאכלו מן גרוגרות</b> (תאנים מיובשות) של ה<b>הקדש,</b> אלא מקבלים מגזבר המקדש כסף, וקונים בו את מזונותיהם מן החולין. <b>וכן פרה</b> העובדת בשל המקדש (כגון בדישה) לא תאכל <b>מכרשיני</b> (צמח מספוא) של ה<b>הקדש.</b>",
            "<big>א גמרא</big> <b>קתני</b> <small>[שנה]</small> במשנתנו: <b>ולד</b> הבהמה <b>המעושרת</b> שנולד לה לפני שהתעשרה <b>לא ינק מן המעושרת,</b> ובדומה לכך אף ולד הבהמה המוקדשת שנולד לה לפני שהתקדשה לא יינק ממנה. ושואלים: <b>מנהני מילי</b> <small>[מנין הדברים הללו,</small> מה מקורה של הלכה זו<small>]? אמר רב אחדבוי בר אמי: אתיא</small>",
            "<small>[באה,</small> נלמדת<small>]</small> גזירה שווה של המלה <b>\"העברה\"</b> הנאמרת במעשר בהמה (\"וכל מעשר בקר וצאן כל אשר יעבור תחת השבט העשירי יהיה קודש לה' \", ויקרא כז, לב) ו<b>\"העברה\" מ</b>הנאמר בדין קרבן ה<b>בכור</b> (\"והעברת כל פטר רחם לה' וכל פטר שגר בהמה אשר יהיה לך הזכרים לה' \", שמות יג, יב), ללמד: <b>מה בכור מועלין בו</b> — <b>אף</b> במעשר בהמה מועלים בכל אשר יש בה. ואף <b>חלב</b> הבא מן <b>המעושרת מועלין בו,</b> ואין ולדה שהוא חולין יונק ממנה.",
            " ובדומה לכך <b>חלב</b> הבא מבהמת <b>המוקדש נמי</b> <small>[גם כן]</small> איסורו לולדה החולין <b>אתיא</b> <small>[באה]</small> בגזירה שווה של המלה <b>\"אמו\"</b> הנאמרת במוקדשים (\"...והיה שבעת ימים תחת אמו ומיום השמיני והלאה ירצה לקרבן...\". ויקרא כב, כז) ו<b>\"אמו\" מ</b>הנאמר בקרבן <b>בכור</b> (\"שבעת ימים יהיה עם אמו ביום השמיני תתנו לי\", שמות כב, כט). ללמד שחלב המוקדשין אסור לולדה שהוא חולין כמו שהבכור אסור כולו.",
            "<big>ב</big> עוד שנינו במשנתנו כי <b>הפועלין</b> העובדים במקדש <b>לא יאכלו</b> מגרוגרות ההקדש. ושואלים: <b>מאי טעמא</b> <small>[מה טעם,</small> מהו המקור לכך<small>]? אמר רב אחדבוי בר אמי,</small> שכן <b>אמר קרא</b> <small>[הכתוב]: \"לא תחסם שור בדישו\"</small> (דברים כה, ד) — ללמדנו: ב<b>\"דישו\" שלך</b> ההדיוט, אין אתה חוסם את השור, <b>ולא</b> ב<b>דישו של הקדש,</b> שההקדש אסור בהוצאה לחולין ולכן עליך לחוסמו כדי שלא יאכל משל ההקדש.",
            " ועוד בענין זה של הדישה בהקדש, שנינו: <b>הדש קלעילין</b> (סוג קטניות) שלו, שהן חולין, <b>בשדה הקדש</b> — הרי זה <b>מעל,</b> שהרי נהנה מן ההקדש. ושואלים על כך: <b>והא</b> <small>[והרי]</small> על מנת להתחייב במעילה, הנאה <b>בתלוש בעינן</b> <small>[מצריכים אנו],</small> ולא מן המחובר לקרקע! <b>אמר רבינא: שמע מינה</b> <small>[למד מכאן]</small> שאבקה של השדה <b>מעלי לה</b> <small>[מועיל להם]</small> לקטניות הנידושות, וכיון שדש זה נהנה מהאבק (שהוא תלוש) — הריהו מתחייב במעילה."
        ],
        [
            "<big>א משנה</big> <b>שרשי אילן של הדיוט</b> (חולין) <b>הבאין</b> (המתפשטים) <b>ב</b>קרקע <b>של הקדש, ו</b>כן <b>של</b> אילן <b>הקדש שבאין ב</b>קרקע <b>של הדיוט</b> — <b>לא נהנין</b> מהם לכתחילה, ואולם אם עברו ונהנו — <b>לא מועלין</b> בכך. <b>מעין</b> מים <b>ש</b>נובע בשדה חולין ו<b>הוא</b> נמשך ו<b>יצא</b> ועובר <b>מתוך השדה של הקדש,</b> כל זמן שהוא בשדה ההקדש — <b>לא נהנין</b> ממנו לכתחילה, <b>ו</b>אם עברו ונהנו — <b>לא מועלין.</b> ובזמן שהמעין <b>יצא חוץ לשדה</b> ההקדש ונמשך לתוך שדה חולין — <b>נהנין ממנו</b> לכתחילה ממקום יציאתו והלאה.",
            "<b>המים ש</b>ניתנו <b>בכד של זהב,</b> שהיו ממלאים בכד מים מן השילוח למצות ניסוך המים על המזבח בחג הסוכות, ולא היה כד זה מקודש ככלי שרת — <b>לא נהנין</b> מאותם מים לכתחילה, שכן נתמלאו לצורך הקדש, <b>ו</b>אולם העוברים ונהנים מהם <b>לא מועלין</b> בכך, בהיותם בכלי שאיננו כלי שרת. ומשעה ש<b>נתנו</b> למים אלו מן החבית <b>בצלוחית</b> (שהיא מכלי השרת) על מנת לנסכם, והמים שבתוכה התקדשו בכך — <b>מועלין בהן.</b>",
            "ענפי ה<b>ערבה</b> שהיו מעמידים אותם בצידי המזבח בחג הסוכות — <b>לא נהנין</b> מהם לכתחילה קודם שהעמידום בצידי המזבח, שזוהי מצוותם, <b>ו</b>אולם העוברים ונהנים מהם <b>לא מועלין</b> בכך. ומשעה שהעמידום וכבר נעשתה מצוותם — אף מותרים לכתחילה בהנאה. <b>ר' אלעזר בר' צדוק אומר: נוהגין היו הזקנים שנהנים ממנו</b> מענפי עץ ערבה זה, אף קודם שהועמדו הענפים בצד המזבח, <b>בלולביהן,</b> שהיו קוטפים מעצי ערבה אלה ענפים למצות ארבעת המינים שלהם. \n ב גמרא שנינו במשנתנו כי המים המיועדים לניסוך, כל עוד הם בתוך הכד של זהב אין מועלים בהם.",
            " ובענין זה <b>אמר ריש לקיש: אין מועלין בכולן,</b> בכל המים שבכד, אם היו בו יותר משלושה לוגים <b>אבל מועלין בשלש לוגין</b> שבכד, אם היו המים שבכד בדיוק כשיעור זה שהוא הנחוץ למצות ניסוך המים.",
            " ומקשים עליו: והקתני סיפא <small>[והרי שנה</small> ב<small>סוף</small> המשנה<small>]</small> כי רק כאשר <b>נתנו</b> את המים מן הכד <b>לצלוחית</b> — <b>מועלין בהן, מכלל דרישא</b> <small>[מכאן נסיק ש</small>במקרה המדובר <small>בתחילת</small> המשנה, כשהמים נתונים בכד<small>]</small> בכל מקרה, ו<b>אפילו ב</b>זמן ששיעור המים הוא רק <b>שלשה לוגין נמי</b> <small>[גם כן]</small> <b>לא</b> מועלים בהם. ונדחו אם כן דברי ריש לקיש!",
            " ומסבירים:  <b>אלא אי איתמר אסיפא איתמר</b> <small>[אם נאמר</small> דין זה של ריש לקיש, לא על תחילת המשנה נאמר, אלא <small>על סוף</small> המשנה <small>נאמר].</small> שכן שנינו שמשעה שניתנו המים בצלוחית דינם ש<b>מועלין בהן,</b> ועל כך <b>אמר ריש לקיש: אין מועלין אלא ב</b>זמן שניתנו בצלוחית מים בשיעור <b>שלשה לוגין,</b> כשיעור הנצרך למצוה, שבכגון זה מתקיימת מצוותם. ואולם אם ניתנו לצלוחית מים יותר מכדי שיעור זה — אין מועלים בהם, שכאשר שיעורם מרובה משלושה לוגים לא התקדשו כלל.",
            "<b>ו</b>חלוק עליו בכך <b>ר' יוחנן</b> ש<b>אמר</b> כי אף אם ניתנו לצלוחית מים בשיעור המרובה משלושה לוגים — <b>מועלין בכולן,</b> שכן לדעתו אין שיעור למים, והתקדשו למצוותם אף אם שיעורם מרובה. ושואלים: <b>למימרא דקסבר</b> <small>[האם</small> אכן יש מקום <small>לומר שסבור]</small> <b>ריש לקיש</b> שיש שיעור קבוע <b>ל</b>כמות המים שאין להוסיף עליו? <b>והתנן</b> <small>[והרי שנינו</small> במשנה<small>]</small> בעניין המקריבים מחוץ לבית המקדש, <b>אמר ר' אליעזר</b> (ר' אלעזר. ראה גרסות): <b>המנסך</b> מ<b>מי חג</b> (הסוכות), מהמים שנשאבו לצורך ניסוכם על המזבח, <b>בחג</b> הסוכות <b>בחוץ</b> למקדש — <b>חייב</b> כרת, כשאר המקריבים מחוץ למקדש.",
            "<b>ואמר</b> על כך ר' יוחנן משום (בשם) החכם <b>מנחם יודאפה:</b> דין זה ששנה <b>ר' אלעזר, בשיטת ר' עקיבא</b> רבו <b>אמר. דדריש</b> <small>[ש</small>כך <small>דרש]</small> ר' עקיבא את הנאמר בקרבנות חג הסוכות <b>\"נסכיהם\"</b> (במדבר כט, לא), בלשון רבים, ללמדנו כי בשני ניסוכים הכתוב מדבר: ה<b>אחד</b> הוא <b>ניסוך המים,</b> שהיא מצוה המיוחדת לחג הסוכות, <b>ואחד</b> הוא <b>ניסוך היין</b> הנלווה לקרבן התמיד בכל יום.",
            "<b>ואמר ריש לקיש</b> לר' יוחנן: <b>אי</b> <small>[אם]</small> על כך מסתמך ר' אלעזר לחייב את המנסך מים מחוץ למקדש, יש להשוות בין מים ליין לשיטתו של ר' אלעזר ולומר: <b>מה</b> בניסוך ה<b>יין</b> שיעור המצוה הוא <b>שלש לוגין, אף</b> מצות ניסוך ה<b>מים</b> יהיה שיעורה <b>שלש לוגין!</b> ו<b>מכלל</b> דבריו שאמר ריש לקיש לר' יוחנן נלמד כי <b>סבר</b> <small>[סבור]</small> <b>ריש לקיש</b> עצמו ש<b>אין שיעור למים!</b> ומשיבים: ריש לקיש עצמו סבור שיש שיעור למים, ואולם <b>לטעמא</b> <small>[לטעמו]</small> של <b>מנחם יודאפה</b> כפי שמסר ר' יוחנן, <b>קאמר</b> <small>[הוא אמר]</small> את קושייתו זו.",
            "<big>ג משנה</big> <b>הקן</b> של ציפור <b>ש</b>נמצא <b>בראש האילן של הקדש</b> — <b>לא נהנין</b> ממנו לכתחילה, <b>ו</b>אולם העוברים ונהנים <b>לא מועלין</b> בכך. הקן <b>ש</b>נמצא <b>ב</b>ראש אילן של <b>אשירה</b> (עץ המשמש לעבודה זרה), והריהו אסור בהנאה, ואף לטפס עליו אסור, ומה יעשה כדי להוריד את הקן שמעליו? — <b>יתיז</b> (ינתק בהכאה) את הקן ממקומו <b>ב</b>אמצעות <b>קנה</b> (מקל). האדם <b>המקדיש את החורש</b> (יער) השייך לו — <b>מועלין בכולו,</b> בכל מה שיש בחורש."
        ],
        [
            "<big>א גמרא</big> במשנה הוזכר ענין עבודה זרה (אשירה). ובקשר לזה <b>איתמר</b> <small>[נאמר]</small> שנחלקו חכמים בדין <b>עבודה זרה שנשתברה מאליה. ר' יוחנן אמר:</b> הריהי <b>אסורה</b> בהנאה, שלא נתבטלה בשבירה זו. <b>וריש לקיש אמר:</b> <b>מותרת</b> בהנאה.",
            "ומסבירים את שיטותיהם: <b>ר' יוחנן אמר</b> שהיא <b>אסורה</b> — שהרי <b>לא בטלה</b> ה<b>גוי,</b> שרק כאשר הגוי משברה בידים הריהי בטילה. <b>וריש לקיש אמר</b> שהיא <b>מותרת</b> — שכן הגוי, כיון שרואה שהעבודה זרה נשברה, <b>מימר אמר</b> <small>[אומר]</small> הוא לעצמו: <b>היא</b> העבודה זרה את <b>גופה<small> </small></b><small>[עצמה]</small> <b>לא מצלה</b><small> [מצילה] </small> את עצמה מלהישבר, האם <b>לדידי מצלה לי</b> <small>[אותי עצמי היא תציל]?</small> ולפיכך מבטלה בלבו. ",
            "<b>איתיביה</b> <small>[הקשה לו]</small> <b>ריש לקיש לר' יוחנן</b> ממה ששנינו במשנתנו: <b>הקן ש</b>נמצא <b>בראש האילן של הקדש</b> — אין נהנין ממנו, <b>ו</b>אם נהנו — <b>אין מועלין</b> בו. ואילו <b>שב</b>ראש אילן של <b>אשירה</b> — לא יטפס על העץ כדי לקחת את הקן אלא <b>יתיז</b> אותו <b>בקנה.</b>",
            "ונדון בהלכה השניה: <b>מאי לאו</b> <small>[האם לא]</small> מדובר כאן באופן שבנתה הציפור את הקן ממה <b>דאיתבר</b> <small>[שנשבר]</small> על ידי הציפור <b>מגופה</b> של האשירה שבה היא מקננת, <b>וקתני</b> <small>[ושנה]</small> התנא במשנתנו שאמנם אסור לטפס על העץ כדי לקחת את הקן, אבל <b>יתיז בקנה.</b> והרי שמותר להשתמש בעבודה זרה שנשברה מאליה, ולא בידי הגוי. השיב ר' יוחנן לריש לקיש: <b>לא,</b> אין להביא ראיה ממשנתנו, כיון שמדובר בה באופן <b>דאייתי</b> <small>[שהביאה]</small> הציפור את עצי הקן מ<b>עצים מעלמא</b> <small>[סתם,</small> שאינם של עבודה זרה<small>]</small> ולא מן האשירה עצמה.",
            " מקשה על כך ריש לקיש: <b>אי הכי</b> <small>[אם כך],</small> <b>אמאי</b> <small>[מדוע]</small> שנינו בתחילת המשנה שקן הנמצא בראש אילן <b>של הקדש אין נהנין</b> ממנו <b>ואין מועלין</b> בו, והרי אף בהלכה זו ודאי אין עצי הקן משל הקדש, ומותרים הם אם כן בהנאה אף מלכתחילה?",
            "<b>אלא</b> צריך לומר שהמשנה מדברת בעצי הקן הבאים מהעץ בו מקננת הציפור, ומדובר <b>בגידולין הבאין</b> (הצומחים) באילן <b>לאחר מכאן</b> (לאחר שהוקדש העץ), <b>וקסבר</b> <small>[וסבור הוא]</small> התנא שבמשנתנו כי <b>אין מועלין בגידולין</b> של הקדש אם נהנו מהם, ואולם אסור להנות מהם לכתחילה.",
            " ומוסיפים:  <b>הכי נמי מסתברא</b> <small>[כך גם כן מסתבר]</small> להעמיד את משנתנו כשהביאה הציפור את עצי הקן מאותו אילן בו היא מקננת, משום <b>דאי סלקא דעתך דאייתי מעלמא</b> <small>[שאם עולה על דעתך</small> שמדובר באופן <small>ש</small>הציפור <small>הביאה</small> את העצים <small>מסתם</small> אילנות<small>], אמאי</small> <small>[מדוע]</small> באילן של אשירה <b>יתיז</b> את הקן <b>בקנה? לשקליה משקל</b> <small>[שיקח אותו]</small> במישרין, אף בלא קנה!",
            "<b>אמר ר' אבהו, אמר ר' יוחנן</b> בדחיית הקושיה: <b>לעולם</b> מדובר במשנתנו <b>דאייתי מעלמא</b> <small>[שהביאה</small> הציפור את עצי הקן <small>מסתם</small> אילנות<small>],</small> <b>ומאי</b> <small>[ומה]</small> הכוונה במה ששנינו <b>\"יתיז</b> במקל\"? אין הכוונה לקן עצמו, אלא ל<b>אפרוחים</b> המצויים בו. שאין לעלות על עץ האשירה ולקחתם, שהרי נהנה הוא מעץ עבודה זרה (המשמש אותו בעלייתו). ועצי הקן עצמו אסורים בהנאה מדברי חכמים, מפני החשש שמא יבואו אף לקחת עצי קן שנלקחו מאילן האשירה עצמו (והרי אלו אסורים מן התורה, כיון שלא שברם הגוי) (תוס').",
            "<big>ב</big> בדינם של האפרוחים והביצים הנמצאים בקן שבאילן של הקדש או אשירה, <b>אמר ליה</b> <small>[לו] ר' יעקב לר' ירמיה:</small> ה<b>אפרוחים</b> הנמצאים <b>כאן וכאן,</b> בין באילן של הקדש בין באילן של אשירה — הריהם <b>מותרין</b> בהנאה, כיון שהם יכולים לפרוח ולקנן בכל מקום, ואין הם נזקקים דווקא לאילן זה האסור בהנאה. ואילו ה<b>ביצים</b> הנמצאות <b>כאן וכאן,</b> כיון שהן נזקקות לאילן זה — <b>אסורין</b> בהנאה. <b>אמר רב אשי:</b> אף האפרוחים, <b>אם</b> היו <b>אפרוחים</b> צעירים שעדיין <b>צריכין לאמן</b> — <b>כביצים דמו</b> <small>[</small>הם <small>נחשבים],</small> ואסורים בהנאה.",
            "<big>ג משנה </big> <b>הגזברים</b> שבמקדש <b>שלקחו</b> (קנו) <b>עצים</b> של חולין לצורך תיקון בנין המקדש — <b>מועלין בעצים</b> עצמם, <b>ו</b>אולם <b>אין מועלין לא בשיפויי</b> (הנסורת שיוצאת מהם) <b>ולא בנבייה</b> (העלים הנופלים מהם), משום שהגזברים לא קנו להקדש אלא את הדבר שניתן להשתמש בו לבנין המקדש, ואין אלה בכלל זה.",
            "<big>ד גמרא</big> <b>אמר שמואל,</b> כך נוהגים במקדש בשעה שבאים לבנות בו, לצורך תיקונו ושיפוצו: בתחילה <b>בונין ב</b>חומרי הבנייה (העצים והאבנים) של <b>חול, ו</b>רק <b>אחר כך</b> בגמר המלאכה היו <b>מקדישין</b> אותם.",
            " ומסבירים:  <b>מאי טעמא</b> <small>[מה טעם]</small> אין מקדישים אותם מייד? — כי <b>מאן</b> <small>[מי]</small> ש<b>מתנדב מעות</b> לבדק הבית, הריהו <b>מקדש להו</b> <small>[אותן]</small> מעות, ושוב אינו יכול להשתמש בהם לדבר חולין, שהרי בכך מועל בהם. ואין איפוא דרך לקנות בהם דבר לבדק הבית, שהרי מיד כשיקבל המוכר את המעות ימעל בהן, ונמצא שאי אפשר לבנות במקדש ממעות שנתנו להקדש אלא באופן <b>דאמר</b> <small>[ש</small>המקדיש <small>אומר]</small> בשעה שמקדיש את המעות: <b>\"תיחול</b> <small>[תחול]</small> <b>קדושת מעות</b> אלה על ה<b>בנין</b> עצמו משיגמר בניינו\", ולא על חומרי הבנין או על שכר האומנים בשעה שהם עובדים. ולכן אין הגזבר יכול לתת ממעות אלה לפועלים.",
            " ואולם משנגמרה מלאכת הבנין, מתחללות המעות הללו על הבנין, והריהן חולין, <b>ו</b>מעתה <b>יהיב להון</b> <small>[נותן</small> הגזבר <small>אותן]</small> <b>לאומנין</b> שעבדו בבנין זה של המקדש <b>בשכרן</b> ולאלה שסיפקו את חומרי הבנין."
        ],
        [
            "<b>מיתיבי</b> <small>[מקשים]</small> על כך ממה ששנינו במשנה במסכת שקלים: <b>מותר הקטרת</b> שנשארה מהשנה שעברה, ואין היא ראויה להקטרה, <b>מה היו עושין בו</b> במותר זה, על מנת שיוכשר לשנה הבאה? — <b>היו מפרישין ממנה</b> ממותר הקטורת כערך <b>שכר האומנין</b> העובדים במקדש, ומזכים אותה להם (באמצעות אחד הגזברים שזוכה אותה עבורם).",
            "<b>ו</b>לאחר שזכו בה האומנים, <b>מחללין אותה,</b> את הקדושה שבמותר הקטורת, <b>על מעות</b> חולין כערך שכר <b>האומנין. ו</b>אז, לאחר שהתחללה הקטורת במעות הללו, והריהי איפוא מעתה חולין, <b>נותנין אותה לאומנין</b> בשכרם, <b>וחוזרין ונוטלין</b> (קונים) <b>אותה</b> מהאומנים <b>מ</b>כספי <b>תרומה חדשה</b> של השנה החדשה, ונמצא שקטורת זו באה מהתרומה החדשה.",
            " ומקשים:  <b>ואמאי</b> <small>[ומדוע]</small> נהגו כן? שהרי לשיטת שמואל שבונים בחול ואחר כך מקדישים, אף כאן יפרישו ממותר זה כשכר הראוי להם, ו<b>ליחליה</b> <small>[שיחלל]</small> את מותר הקטורת על ה<b>בנין</b> בעודו של חול, ותחול קדושת הקטורת עליו, ויחזרו ויחללו קדושה זו של הקטורת על כספי התרומה החדשה ויקנו בה בחזרה אותו מותר הקטורת?",
            " ומשיבים: מדובר במשנה זו באופן ש<b>לא איכא</b> <small>[לא נמצא]</small> עתה עבודה של <b>בנין</b> בבית המקדש, ואין איפה במה לחלל את מותר הקטורת. ומקשים על תירוץ זה: <b>והא</b> <small>[והרי]</small> במשנה זו <b>\"מעות האומנין\" קתני</b> <small>[שנינו],</small> הרי שאנו עוסקים בפועלים הבונים במקדש. ומתרצים: אכן מדובר במשנה זו בזמן שבונים במקדש, ואולם מדובר באופן <b>דליכא</b> <small>[שאין]</small> שוויה של מלאכת ה<b>בנין כשיעור מעות</b> מותר הקטורת, ולכן אין אפשרות לחלל את מותר הקטורת על בנין זה.",
            "  ומקשים על תירוץ זה: <b>והאמר</b> <small>[והרי אמר]</small> <b>שמואל</b> בדין חילול ההקדש, שאף <b>הקדש</b> ה<b>שוה מנה ש</b>עמד הגזבר ו<b>חיללו על</b> הדבר ה<b>שוה פרוטה</b> בלבד — הרי הקדש זה <b>מחולל</b> בכך, ואין צורך שיהיה דווקא בשוויו! ומשיבים: הני מילי <small>[דברים אלה]</small> שאמר שמואל נאמרו באופן <b>דאי עבד</b> <small>[שאם</small> עבר הגזבר ו<small>עשה]</small> — הריהו חל בדיעבד, ואולם <b>לכתחלה</b> — לא נכון לעשות כן. <b>רב</b>",
            "<b>פפא אמר</b> תירוץ אחר: <b>היינו טעמא</b> <small>[זהו הטעם]</small> לשיטתו של שמואל ש<b>בונין בחול</b> ואחר כך מקדישים, לפי ש<b>לא נתנה תורה למלאכי השרת</b> שאין בהם עייפות וצורכי הגוף, אלא לבני אדם, ומשום כך <b>אמרי</b> <small>[אמרו]</small> חכמים שיש לחשוש <b>דלמא בעי למיזגא</b> <small>[שמא רוצה</small> הפועל לנוח מעט, ו<small>לשבת]</small> על אבני הבנין הנבנים על ידו, <b>ו</b>אכן <b>זגא עלייהו</b> <small>[ישב עליהם].</small> ו<b>אי בנא בקודשא</b> <small>[ואם</small> הוא <small>בונה בקודש]</small> — <b>אישתכח דקמעיל בקודשא</b> <small>[נמצא ש</small>בכך <small>הוא מועל בקדשים].</small> ולכן, מוטב שיבנו הפועלים בחול, ורק אחר כך יקדישו את הבנין.",
            " ושואלים על סברה זו, <b>תנן</b> <small>[שנינו</small> במשנתנו<small>]: הגזברין שלקחו את העצים</small> של חולין לצורך בנין המקדש — <b>מועלין בהן, ואין מועלין לא בשיפויי ולא בנבייה. ו</b>מעתה יש לשאול:",
            "<b>אמאי</b> <small>[מדוע]</small> <b>מועלין בהן</b> בעצים? <b>הכא נמי ליעבד</b> <small>[כאן גם כן שיעשה]</small> <b>בחול,</b> כלומר, שלא יקדישם הגזבר מיד, אלא לאחר שייקבעו בבנין, שאף כאן נאמר כי <b>אמרי</b> <small>[אמרו]</small> חכמים <b>דדלמא בעי למיזגא, וזגא</b> <small>[כי שמא ירצה לשבת, וישב]</small> <b>עליהן, ואישתכח דקא</b> <small>[ונמצא שהוא]</small> <b>מועל בקדשים!</b>",
            "<b>אמר רב פפא: אי</b> <small>[אם]</small> המדובר <b>בעצים</b> שקנו הגזברים לצורך בנין המקדש <b>דמכאן ואילך</b> <small>[שמכאן והלאה],</small> שמייעדים את העצים לבנייה בעתיד — <b>הכי נמי</b> <small>[כך גם כן]</small> לא יקדישו אותם אלא לאחר שייקבעו בבנין. <b>אלא כי תנן במתניתין</b> <small>[כאשר שנינו במשנתנו]</small> שמועלים בעצים, מדובר <b>בעצים</b> שנקנו לבנייה <b>דיומיה</b>"
        ],
        [
            "<big>א משנה</big> כל <b>קדשי</b> ה<b>מזבח</b> (הראויים להקרבה על המזבח) למיניהם, <b>מצטרפין זה עם זה ל</b>כדי שיעור אחד החשוב כ<b>מעילה,</b> שהיא ההנאה בשוה פרוטה. שאם עבר אדם ונהנה מכמה קדשי מזבח, אף שבכל אחד מהם נהנה בפחות משוה פרוטה, כיון שהצטרפו כולם לכדי הנאה בשוה פרוטה — התחייב בכך בדין המעילה. <b>ו</b>כן מצטרפים כל קדשי המזבח <b>ל</b>שיעור כזית (שהוא שיעור האכילה המחייב), כדי שיהיה בו ל<b>חייב עליהם משום</b> אכילת <b>פיגול</b> (הקרבן שחשב הכהן בשעת עבודתו לאוכלו לאחר זמנו הראוי) <b>ונותר</b> (שנותר מן הקרבן לאחר זמן אכילתו הראוי) <b>וטמא</b> (האוכל קדשים בטומאת הגוף), אף שבכל אחד מהם כשלעצמו אין שיעור כזית. וכן הדין בנהנה מ<b>קדשי בדק הבית</b> השונים, ש<b>מצטרפין</b> הם <b>זה עם זה</b> לכדי שיעור מעילה. וכמו כן מצטרפים שניהם, קדשי מזבח וקדשי בדק הבית, לכדי שיעור אחד למעילה, שאם נהנה מן הקדשים <b>אחד קדשי מזבח ואחד קדשי בדק הבית,</b> ואין בכל אחד מאלה כשלעצמו שיעור כזית, הריהם <b>מצטרפין זה עם זה, ל</b>חייבו ב<b>מעילה.</b>",
            "<big>ב גמרא</big> ושואלים: <b>השתא</b> <small>[עתה]</small> <b>יש לומר</b> מתוך <b>דקתני</b> <small>[</small><small>ששונה]</small> התנא בסופה של המשנה <b>אחד קדשי מזבח ואחד קדשי בדק הבית</b> מצטרפים זה לזה, אף <b>דהאי</b> <small>[שזה]</small> האחד (קדשי מזבח) קדושתו היא <b>קדושת הגוף, ו</b>אילו <b>האי</b> <small>[זה]</small> האחד (קדשי בדק הבית) קדושתו היא <b>קדושת דמים,</b> ו<b>אפילו הכי</b> <small>[כך],</small> <b>קתני</b> <small>[הוא</small> התנא <small>שונה]</small> שהם <b>מצטרפין זה עם זה.</b> מעתה, הלכה זו שמצטרפים <b>קדשי מזבח עם קדשי מזבח</b> שנאמרה בתחילתה <b>מיבעיא</b> <small>[נצרכה</small> לומר<small>]?</small>",
            "ומשיבים: נצרך התנא להשמיענו הלכה זו <b>משום דקתני עלה</b> <small>[שהוא שונה עליה]</small> הלכה נוספת שמצטרפים קדשי המזבח זה עם זה <b>לחייב עליהן משום פיגול נותר וטמא,</b> ואילו בקדשי מזבח המצטרפים ל<b>קדשי בדק הבית לא איכא הכי</b> <small>[לא נמצא כך]</small> שתנהג הלכה זו (שהרי אין דין פיגול נותר וטמא שייך בקדשי בדק הבית), <b>משום הכי</b> <small>[כך],</small> <b>קא פליג ליה</b> <small>[הוא,</small> התנא, <small>מחלק אותו]</small> הדין בשני חלקי המשנה שלפנינו.",
            "<big>ג</big> שנינו במשנה שיש דין מעילה בקדשי בדק הבית. ובאותו ענין <b>אמר ר' ינאי: מחוורתא</b> <small>[ברור]</small> הוא הדין מן התורה כי <b>אין חייבין משום מעילה אלא על קדשי בדק הבית ו</b>קרבן <b>עולה בלבד. מאי טעמא</b> <small>[מה טעם,</small> מקור הדבר<small>]?</small> — שכן <b>אמר קרא</b> <small>[המקרא]</small> <b>\"נפש כי תמעל מעל</b> וחטאה בשגגה <b>מקדשי ה' \"</b>(ויקרא ה, טו), ובא הכתוב ללמדנו: דווקא ה",
            "<b>קדשים המיוחדין לה',</b> שהם קדשי בדק הבית, שהכל להקדש — <b>יש בהן</b> דין <b>מעילה. אבל קדשי מזבח</b> שאין כולם להקדש, שהרי <b>אית בהו</b> <small>[יש בהם]</small> קרבנות (כחטאת וכאשם) שחלק מהם ניתן <b>לכהנים, ואית בהו</b> <small>[ו</small>כן <small>יש בהם]</small> חלק הניתן <b>לבעלים,</b> אין הם בכלל המיוחדים לה' (\"מקדשי ה' \") שיש בהם דין מעילה.",
            " ומקשים:  <b>תנן</b> <small>[שנינו</small> במשנתנו<small>],</small> <b>קדשי מזבח מצטרפין זה עם זה למעילה,</b> והרי שיש דין מעילה בקדשי מזבח! ומתרצים: כוונת משנתנו למעילה <b>מדרבנן</b> <small>[מדברי סופרים].</small>",
            "ומקשים עוד ממה ששנינו במשנה בתחילת המסכת: <b>קדשי קדשים</b> כגון החטאת והאשם, <b>ששחטן בדרום</b> העזרה, שלא במקומם הראוי, ונפסלו בכך — <b>מועלים בהן.</b> הרי שיש בקדשי מזבח דין מעילה! ומשיבים: אף הלכה זו <b>מדרבנן</b> <small>[מדברי סופרים].</small>",
            "ושואלים עוד, <b>תנן</b> <small>[שנינו</small> במשנה<small>]</small> להלן: <b>הנהנה מן ה</b>בהמה שהוקדשה לקרבן <b>חטאת כשהיא</b> עדיין <b>חיה,</b> וכגון שרכב עליה — <b>לא מעל</b> בהנאתו זו, <b>עד שיפגום</b> (יחסיר מערכה של חטאת זו) בשווי פרוטה. הנהנה מן החטאת <b>כשהיא מתה, כיון שנהנה כל שהוא</b> — הרי זה <b>מעל.</b> הרי איפוא שיש דין מעילה בקדשי מזבח! ומתרצים באותו אופן: אף כאן דין המעילה הוא <b>מדרבנן</b> <small>[מדברי סופרים].</small>",
            "ושואלים: <b>ומדאורייתא</b> <small>[ומדברי תורה]</small> <b>לא,</b> האם אין דין מעילה בקדשי מזבח? <b>והתניא</b> <small>[והרי שנויה</small> ברייתא<small>],</small> <b>רבי אומר:</b> לשון הריבוי \"כל\" שנאמרה בכתוב <b>\"כל חלב לה' \"</b>(שם ג, טז) — באה <b>לרבות</b> אף את <b>אימורי קדשים קלים למעילה,</b> הרי שהמקור לדין מעילה בקדשי מזבח הוא מן התורה!",
            " ומשיבים: אף זה אינו אלא  <b>מדרבנן</b> <small>[מדברי סופרים].</small> ותוהים: <b>והא קרא קא נסיב לה</b> <small>[והרי מקרא הוא,</small> רבי, <small>מביא לה,</small> להלכה זו<small>]</small> להוכיח את דבריו! ומשיבים: ההלכה אינה אלא מדרבנן, והפסוק הוא <b>אסמכתא בעלמא</b> <small>[סמך בלבד]</small> לדבריהם.",
            " ומקשים על כך: <b>והא</b> <small>[והרי]</small> <b>אמר עולא, אמר ר' יוחנן: קדשים שמתו</b> — <b>יצאו מידי מעילה דבר תורה.</b> ונברר עתה: <b>במאי</b> <small>[במה],</small> באלו קדשים מדובר? <b>אילימא</b> <small>[אם תאמר]</small> שמדובר <b>בקדשי בדק הבית</b> שמתו — יש לשאול: מדוע יצאו מידי מעילה, <b>אפילו כי</b> <small>[כאשר]</small> <b>מתו נמי</b> <small>[גם כן]</small> יהא בהם דין מעילה, שהרי <b>לא יהא</b> הדבר <b>אלא</b> כמי <b>דאקדיש</b> <small>[שהקדיש]</small> <b>אשפה</b> (מקום הנחת זבל) <b>לבדק הבית,</b> וכי <b>לאו אית</b> <small>[אין]</small> <b>בה מעילה?</b>",
            "<b>אלא</b> צריך לומר שמדובר ב<b>קדשי מזבח</b> שמתו, ומשמע שבמותם יצאו מדין מעילה מהתורה, ומכאן שבחייהם יש בהם מעילה מדין <b>דאורייתא</b> <small>[תורה]!</small> וקשה: ולדעת ר' ינאי <b>מי אית בהו</b> <small>[האם יש בהם]</small> דין <b>מעילה</b> מן התורה? והלא לדעתו בכל קדשי קדשים פרט לעולה אין דין מעילה!",
            "<b>אלא</b> יש לדחות את מה שאמרנו עד כה, ולומר שאף ר' ינאי סבור כי יש דין מעילה מן התורה בקדשי מזבח, ו<b>הכי קא אמרי דבי</b> <small>[כך אומרים</small> חכמי <small>בית</small> המדרש<small>] של</small> <b>ר' ינאי</b> בנוסח דבריו אלה: <b>מהאי קרא</b> <small>[מפסוק זה]</small> של \"נפש כי תמעול מעל מקדשי ה' \" וגו' דין מעילה ב<b>קדשי בדק הבית שמעין מינה</b> <small>[שומעים,</small> למדים <small>אנו ממנה],</small> ואילו דין מעילה ב<b>קדשי מזבח</b> (פרט לעולה) <b>לא שמעין מינה</b> <small>[אין אנו שומעים,</small> למדים <small>ממנה],</small> שכן, כאמור, אין הם בכלל \"קדשי ה' \" ונזקקים אנו למקרא אחר כדי ללמוד זאת."
        ],
        [
            "<big>א משנה</big> <b>חמשה דברים</b> יש <b>ב</b>קרבן ה<b>עולה</b> ובמנחה ובנסכים הבאים עמו שהם <b>מצטרפין זה עם זה</b> לשיעור מעילה, שאם נהנה מהם בשוה פרוטה — הרי זו מעילה. וכן לאיסור אכילת פיגול, נותר וטמא, שאם אכל כזית מכמה מהם — הריהו חייב. וכן אם העלה מכמה מהם שיעור כזית מחוץ למקדש — הריהו חייב משום מעלה בחוץ. ואלו הם: <b>הבשר והחלב</b> של קרבן העולה, הקרבים על המזבח; <b>והסולת</b> של המנחה הבאה עם קרבן העולה; <b>והיין</b> של הנסכים הבאים עם העולה; <b>והשמן</b> של מנחת העולה. <b>וששה</b> דברים מצטרפים בקרבן <b>תודה</b> לשיעור המחייב בפיגול נותר וטמא, ואלו הם: <b>הבשר, והחלב, והסולת, והיין, והשמן, ו</b>כן <b>הלחם</b> הבא עם קרבן התודה.",
            "<big>ב גמרא</big> <b>מתני ליה</b> <small>[היה שונה לו]</small> <b>רב הונא לרבא</b> את משנתנו בלשון זו: <b>\"חמשה דברים בעולם</b> (בכלל) <b>מצטרפין זה עם זה\". אמר ליה</b> <small>[לו]</small> רבא: <b>\"בעולם\" קא אמרת</b> <small>[אתה אומר],</small> והעולה מכך שאין אלא חמישה דברים המצטרפים זה עם זה, <b>והא קתני</b> <small>[והרי שנה]</small> התנא בהמשך המשנה <b>ב</b>ענין ה<b>תודה</b> כי יש <b>ששה דברים שבתודה</b> המצטרפים זה עם זה, והם <b>הבשר והחלב והסולת והיין והשמן ולחמי תודה! אמר ליה</b> <small>[לו]</small> רב הונא לרבא: <b>תני</b> <small>[שנה]</small> במשנתנו \"חמשה דברים <b>בעולה\"</b> ולא \"חמשה דברים בעולם\".",
            "<big>ג</big> שנינו במשנתנו כי הבשר והחלב מצטרפים זה עם זה. ומעירים: <b>תנינא</b> <small>[שנינו]</small> איפוא במשנה <b>להא דתנו רבנן</b> <small>[את זו ששנו חכמים]</small> בברייתא: בשר <b>עולות ואימורים</b> <b>מצטרפין ל</b>שיעור <b>כזית</b> לאיסור <b>להעלותן בחוץ</b> למקדש, <b>ולחייב עליהן משום פיגול ונותר וטמא.</b>",
            "ויש לדייק בדברים: <b>קתני</b> <small>[שונה]</small> החכם בברייתא זו \"עולה ואימורים\", ללמדנו כי <b>בעולה</b> — <b>אין</b> <small>[כן]</small> נוהג דין צירוף בשר ואימורים, ואולם <b>בשלמים</b> — <b>לא.</b> ונדון בדבר: <b>בשלמא</b> <small>[נניח]</small> לחייב משום <b>להעלותן בחוץ,</b> יש מקום להבדיל בין העולה והשלמים, ולומר כי רק ב<b>עולה</b> ש<b>כליל היא,</b> שכולה, בשרה ואימוריה, קרבה על המזבח — <b>מצטרפין</b> בשרה ואימוריה. ואולם <b>שלמים</b> שרק האימורים קרבים — <b>לא מצטרפין</b> הבשר והאימורים. <b>אלא לחייב עליהן</b> את האוכל משניהם כדי שיעור שלם <b>משום פיגול ונותר וטמא,</b> ב<b>שלמים אמאי לא מחייב</b> <small>[מדוע אינו מתחייב]?</small>",
            "<b>והתנן</b> <small>[והרי שנינו]</small> במשנה הבאה כי <b>כל הפיגולים</b> מכל סוגי הקרבנות <b>מצטרפין זה עם זה, וכל הנותרות</b> מכל הקרבנות <b>מצטרפות זו עם זו,</b> ובכלל זה אף הבשר והאימורים של שאר הקרבנות, ולא רק של עולה. ומעתה תיקשה הברייתא המחייבת בצירוף הבשר והאימורים רק בקרבן העולה!",
            " ומשיבים:  <b>אלא</b> יש לגרוס באופן שונה את דברי הברייתא, וכך <b>אימא</b> <small>[אמור]</small> בה: <b>עולה ואימוריה מצטרפין זה עם זה ל</b>שיעור <b>כזית</b> לענין <b>ליזרק עליהן את הדם.</b> שאם לאחר שנשחטה העולה אבד בשרה, ולא נשאר ממנו שיעור כזית אלא בצירוף האימורים, מצטרפים הם להתיר את זריקת דם עולה זו.",
            "<b>וכיון</b> שמצטרפין הבשר והאימורים של העולה לענין <b>ליזרק את הדם</b> — <b>חייב</b> האוכל בצירוף לכדי שיעור המחייב גם משום פיגול נותר וטמא. ואולם בשלמים, שאין מצטרפים הבשר והאימורים — לא נפסלו בפיגול נותר וטמא, ואין האוכלם חייב אף שיש באכילתו משניהם כדי שיעור.",
            "<b>ומאן קתני לה</b> <small>[ומי</small> התנא ש<small>שונה אותה</small> ברייתא<small>]?</small> — <b>ר' יהושע היא, דתניא</b> <small>[ש</small>כן <small>שנויה</small> ברייתא<small>],</small> <b>ר' יהושע אומר: כל הזבחים שבתורה</b> (פרט לקרבן עולה) <b>ש</b>אבדו ו<b>נשתייר מהן כזית בשר</b> או <b>כזית חלב</b> — <b>זורק</b> הכהן <b>את הדם</b> עליהם. ואולם אם נשאר מהקרבן שאבד <b>כחצי זית בשר וכחצי זית חלב</b> — <b>אינו זורק</b> עליהם <b>את הדם,</b> שאין הבשר והאימורים מצטרפים לכדי שיעור להתיר את הזריקה, לפי שאין דינם שווה, שהבשר נאכל ואילו האימורים קרבים.",
            "<b>ו</b>אילו <b>בעולה</b> שאבדה, <b>אפילו</b> נשתייר ממנה <b>כחצי זית בשר וכחצי זית חלב</b> — <b>זורק</b> עליהם <b>את הדם.</b> וטעם הדבר: <b>מפני שכולה</b> עולה <b>כליל</b> למזבח. <b>ובמנחה, אפילו כולה קיימת</b> — <b>לא יזרוק</b> את הדם.",
            " ותוהים:  <b>מנחה מאי עבידתיה</b> <small>[מה מעשיה</small> כאן<small>],</small> הרי אין המנחה טעונה זריקת דם! <b>אמר רב פפא:</b> הכוונה היא ל<b>מנחת נסכים, כלומר, למנחה הבאה עם הקרבן, וללמדנו שאם הקרבן כולו אבד ונשארו רק הדם ומנחת נסכים שלו — אין זורקים עליה את הדם, ואפילו כולה קיימת, שכן אין היא עצם הקרבן.</b>",
            "<big>ד משנה</big> ועוד בענין צירוף לכדי שיעור אחד: <b>התרומה</b> (תרומה גדולה הניתנת לכהן), <b>ותרומת מעשר</b> הניתנת לכהן מתוך המעשר הראשון שקיבל הלוי (מעשר מן המעשר), <b>ו</b>כן <b>תרומת מעשר של</b> תבואה שהיא <b>דמאי</b> (ספק מעושרת), <b>והחלה</b> המופרשת מן העיסה, <b>והביכורים</b> (הפירות הראשונים שבשבעת המינים שהשתבחה בהם הארץ, המובאים לבית המקדש וניתנים לכהן) — כל אלה <b>מצטרפין זה עם זה</b> לכלל השיעור שיש בו כדי <b>לאסור</b> את החולין שנתערבו בו. <b>ו</b>כן מצטרפים הם לכלל שיעור כזית, <b>לחייב עליהן</b> אם אכלם זר בשגגה <b>את</b> תשלום <b>החומש</b> (חמישית), בנוסף על תשלום הקרן. ועוד בדין הצירוף: <b>כל הפיגולים</b> (הקרבנות שחשב הכהן בשעת עבודתם לאוכלם לאחר זמנם הראוי), אף שהם קרבנות שונים, הריהם <b>מצטרפין זה עם זה</b> לשיעור כזית לחייב את האוכל מהם בעונש כרת (אם אכל במזיד) או בהבאת קרבן חטאת (אם אכל בשוגג). <b>וכל הנותרים</b> (בשר הקרבנות שנותר לאחר הזמן הראוי לאכילתו) מכל מיני קרבנות <b>מצטרפין זה עם זה</b> לאיסור אכילה ולענוש את האוכל.",
            "<big>ה גמרא</big> ושואלים: <b>מאי טעמא</b> <small>[מה טעם]</small> מצטרפים כל אלה ששנינו בתחילת המשנה? ומשיבים: שכן יש דבר משותף לכולם, שכן <b>כולהו איקרו</b> <small>[כולם נקראים]</small> בכתוב בשם <b>\"תרומה\".</b> ומפרטים: <b>גבי</b> <small>[אצל]</small> <b>חלה כתיב</b> <small>[נאמר]</small> <b>\"ראשית ערסתכם חלה תרימו תרומה\"</b> (במדבר טו, כ).",
            "<b>גבי</b> <small>[אצל]</small> <b>ביכורים נמי איקרו</b> <small>[גם כן נקראים]</small> הם בכתוב <b>\"תרומה\", דתניא</b> <small>[ש</small>כן <b>שנויה</b> ברייתא<small>]:</small> מה שנאמר בכתוב <b>\"ותרומת ידך\"</b> (דברים יב, יז) — <b>אלו ביכורים. אבל אינך לא צריכא</b> <small>[האחרים,</small> תרומה גדולה ותרומת מעשר, <small>אינם צריכים]</small> שיוסבר מדוע מצטרפים הם, ואין צורך להביא כתוב המלמדנו שנקראים הם \"תרומה\", שהרי זהו עצם שמם.",
            "<big>ו משנה</big> ועוד בענין צירוף: <b>כל הנבילות</b> (הבהמות המתות, שדינן שהן אסורות באכילה ומטמאות במגע ובמשא), הריהן <b>מצטרפין זו עם זו</b> לשיעור כזית. <b>וכל השקצים</b> (השרצים) שאינם מנויים בתורה <b>מצטרפין זה עם זה</b> לכזית לחייב את האוכלם מלקות. ושמונת השרצים המנויים בתורה מצטרפים זה עם זה לשיעור כעדשה לטמא במגע ובמשא ולחייב את האוכלם מלקות.",
            "<big>ז גמרא</big> שנינו במשנתנו כי כל הנבילות מצטרפות זו עם זו, ובענין זה <b>אמר רב:</b>"
        ],
        [
            "<b>לא שנו</b> במשנתנו שנבלת בהמה טמאה מצטרפת לנבלת בהמה טהורה לשיעור אחד של כזית, <b>אלא לענין</b> ה<b>טומאה</b> בלבד. <b>אבל לענין</b> איסור <b>אכילה</b> — נבלותיהם של בעלי חיים <b>טהורין</b> מצטרפים <b>בפני עצמן,</b> <b>וטמאים בפני עצמן,</b> שאין הטהורים מצטרפים עם הטמאים. <b>ולוי אמר: אפילו לאכילה נמי</b> <small>[גם כן]</small> <b>מצטרפין</b> הטמאים עם הטהורים.",
            "<b>ורב אסי אמר:</b> אין מצטרפות אלא נבלות של <b>טהורים לעצמן ו</b>של <b>טמאין לעצמן.</b> כיון שלא פירש רב אסי לענין מה אמר את דבריו, אם לענין איסור אכילה בלבד, או לענין הטומאה, נחלקו חכמים בהבנת דבריו. <b>איכא דאמרי</b> <small>[יש שאומרים]</small> שכוונתו שאין מצטרפות בין לאכילה ובין לטומאה, ונמצא כי <b>פליגא</b> <small>[חולקת]</small> שיטתו זו על שיטת <b>רב</b> הסבור שלענין טומאה מצטרפות אף הטמאות והטהורות. <b>ואיכא דאמרי</b> <small>[ויש שאומרים]</small> שרק לענין אכילה אין מצטרפות, אבל לענין הטומאה מצטרפות הטמאות והטהורות, ונמצא כי <b>לא פליגא</b> <small>[לא חלוקה]</small> שיטתו על שיטת רב.",
            "<b>מיתיבי</b> <small>[מקשים]</small> על שיטת רב אסי ממה ששנינו בברייתא: חצי זית הבא מ<b>מיתת</b> (נבלת) ה<b>פרה</b> (חצי זית מבשר נבלת בהמה טהורה), <b>ו</b>חצי זית הבא מ<b>חיי</b> (גופו החי) של ה<b>גמל</b> (חצי זית מבשר בהמה טמאה) — <b>אין מצטרפין זה עם זה</b> לחייבו מלקות על אכילת כזית איסור. ונדייק מכאן: דווקא איסור נבלה טהורה ואיסור טמאה חיה אין מצטרפים, הא <small>[הרי]</small> מ<b>מיתת</b> (נבלת) שניהם, שאכל חצי זית מנבלת פרה וחצי זית מנבלת גמל — הרי אלו <b>מצטרפין,</b> <b>וקשיא</b> <small>[וקשה]</small> <b>לרב אסי,</b> לשיטה המסבירה את דבריו (כשיטת רב) שרק לענין הטומאה הם מצטרפים, אבל לענין האכילה אין מצטרפים! ודוחים: <b>אימא</b> <small>[אמור,</small> דייק<small>]</small> בלשון ברייתא זו, לא כדרך שדייקת, אלא בדרך זו דווקא שני חצאי זיתים ממיתת פרה וחיי גמל אין מצטרפים,",
            "<b>הא</b> <small>[הרי]</small> אם היו שני חצאי הזיתים באים מ<b>חיי שניהם</b> — הרי אלו מצטרפין ללקות על איסור אכילת בשר הבא מן החי. <b>ומני</b> <small>[ו</small>כדעת <small>מי היא]</small> שיטת ברייתא זו? — דעת <b>ר' יהודה היא,</b> ש<b>אמר:</b> איסור אכילת <b>אבר מן החי נוהג</b> גם <b>ב</b>בהמה <b>טמאה.</b>",
            "ושואלים על תירוץ זה: <b>אבל</b> באשר לצירוף שני חצאי זיתים הבאים מ<b>מיתת שניהם, מאי</b> <small>[מה]</small> יהא הדין? אם נאמר ש<b>לא מצטרפי</b> <small>[מצטרפים]</small> — <b>אם כן, מאי איריא דרהיט ותני</b> <small>[מה שייך, שרץ,</small> הרחיק התנא <small>ושנה]</small> אופן זה של צירוף <b>מיתת פרה וחיי גמל</b> <b>הא</b> <small>[הרי]</small> <b>אפילו</b> באכילת שני חצאי זיתים מ<b>מיתת שניהם</b> <b>לא מצטרפי</b> <small>[אינם מצטרפים]!</small>",
            "<b>ועוד,</b> הרי <b>תניא</b> <small>[שנויה]</small> ברייתא אחרת: <b>חצי זית</b> הבא מ<b>פרה בחייה וחצי זית</b> הבא מ<b>גמל במיתתה</b> — <b>אין מצטרפין. אבל חצי זית</b> הבא <b>מפרה וחצי זית</b> הבא <b>מגמל, בין בחייה בין במיתתה</b> — <b>מצטרפין.</b> ולכאורה <b>קשיא רישא</b> <small>[קשה התחלת]</small> הברייתא האומרת שאין חצי זית פרה בחייה מצטרף לחצי זית גמל במיתתו <b>אסיפא</b> <small>[על סוף]</small> הברייתא ממנו משמע שאינם מצטרפים! <b>אלא לאו שמע מינה</b> <small>[האם לא תלמד מכאן]</small> שכוונת סוף הברייתא היא ששני חצאי זיתים הבאים מ<b>מיתת שניהם,</b> או שני חצאי זיתים הבאים מחיי שניהם — <b>מצטרפין</b> ללקות על אכילת איסור, וקשה איפוא על שיטת רב אסי!",
            " ומשיבים:  <b>אמר</b> <small>[</small>יכול <small>לומר,</small> להשיב] <b>לך רב אסי: האי</b> <small>[זה]</small> ה<b>תנא</b> של ברייתא זו <b>סבר</b> <small>[סבור]</small> ש<b>איסור חל על איסור,</b> ואף איסור אכילת נבילה חל על איסור אכילת בשר בהמה טמאה, ומשום כך מצטרפים שני חצאי זיתים אלה לכלל זית האסור באכילה, ולוקים על אכילתו. אבל רב אסי עצמו סבור שאין איסור חל על איסור ולכן אין זו קושיה על דבריו, שכן לדבריו אכן אינם מצטרפים."
        ],
        [
            "<big>א</big> <b>אמר רב יהודה, אמר רב:</b> על <b>אכילת שרצים לוקה עליו</b> כאשר אכל <b>כזית. מאי טעמא</b> <small>[מה טעם</small> הדבר<small>]?</small> — שכן לשון <b>'אכילה' כתיב בהו</b> <small>[נאמר בהם],</small> שכך נאמר בשרצים: \"כל הולך על גחון וכל הולך על ארבע עד כל מרבה רגלים לכל השרץ השורץ על הארץ לא תאכלום כי שקץ הם\" (ויקרא יא, מב), וכלל הוא שסתם אכילה שיעורה בכזית.",
            " ומקשים:  <b>והתני</b> <small>[והרי שנה]</small> <b>ר' יוסי בר ר' חנינא קמיה</b> <small>[לפני]</small> <b>ר' יוחנן</b> ברייתא על הכתוב <b>\"והבדלתם בין הבהמה הטהרה לטמאה ובין העוף הטמא לטהר ולא תשקצו את נפשתיכם בבהמה ובעוף ובכל אשר תרמש האדמה אשר הבדלתי לכם לטמא\"</b> (ויקרא כ, כה), שיש בכתוב זה שני עניינים, שהרי <b>פתח הכתוב ב</b>ענין איסור <b>אכילה</b> (\"ולא תשקצו את נפשותיכם\"), <b>וסיים ב</b>ענין ה<b>טומאה</b> (\"אשר הבדלתי לכם לטמא\").",
            " ללמד:  <b>מה טומאה</b> של שרצים היא <b>ב</b>שיעור <b>כעדשה, אף</b> שיעור המחייב ב<b>אכילה</b> הריהו <b>בכעדשה. וקלסיה</b> <small>[ושיבח אותו]</small> <b>ר' יוחנן</b> על דבריו, <b>וקשיא</b> <small>[וקשה] ל</small>שיטת <b>רב</b> האומר שלוקים על אכילת שרצים רק בשיעור כזית!",
            " ומשיבים:  <b>לא קשיא</b> <small>[אין</small> זה <small>קשה],</small> שכן <b>כאן</b> (בברייתא) מדובר באכילת שרצים <b>במיתתן</b> (לאחר שמתו), והריהו לוקה על שיעור כעדשה, ששיעור טומאתם ושיעור אכילתם שווים ולכך אף רב מודה. ואילו <b>כאן</b> (בדברי רב) מדובר באכילת שרצים <b>בחייהן,</b> כשאינם מטמאים, ואז שיעור אכילתם כשאר איסורי אכילה, בכזית.",
            "<b>אמר ליה</b> <small>[לו]</small> <b>אביי</b> לרב יוסף בשאלה על תירוץ זה: <b>והא</b> <small>[והרי]</small> <b>רב אמתניתין קאי</b> <small>[על משנתנו עומד,</small> מתייחס<small>],</small> בדבריו אלה, <b>ומתניתין</b> <small>[ומשנתנו]</small> בלשון <b>\"כל השרצים\"</b> <b>קתני</b> <small>[היא שונה],</small> לומר שהדברים אמורים בכל האופנים בהם אסורים השרצים באכילה, בחייהם ו<b>אפילו במיתתן. לאו</b> <small>[האם לא]</small> מדובר במשנתנו, שמצטרפים הם זה לזה לשיעור המחייב, גם <b>דאיכא פורתא מהאי ופורתא מהאי</b> <small>[שיש קצת מזה,</small> שרצים חיים, <small>וקצת מזה,</small> שרצים מתים<small>]?</small> הרי איפוא שרב אמר את דבריו, שחיוב אכילה בשרצים הוא בשיעור כזית, אף בשרצים שמתו! <b>אמר ליה</b> <small>[לו]</small> <b>רב יוסף</b> לאביי בדחיית שאלתו זו: <b>ההיא דיוקא</b> <small>[דיוק זה]</small> שאתה מדייק <b>דילך</b> <small>[שלך]</small> <b>הוא,</b> ואתה הוא שמקשר את דברי רב למשנה ומסיק ממנו מסקנות. ואולם הנכון הוא כי <b>רב</b> — <b>שמעתא בעלמא קאמר</b> <small>[הלכה בכלל הוא אומר]</small> שאינה מתייחסת למשנה.",
            " \n בשנינו קודם כי <b>קלסיה</b> <small>[שבח אותו]</small> ר' יוחנן את ר' יוסי בר ר' יהודה על הברייתא שהביא ועל דיוק דבריו בברייתא זו. הרי שר' יוחנן סבור כי השיעור על אכילת שרצים טמאים הוא בכעדשה. <b>מיתיבי</b> <small>[מקשים]</small> על כך ממה ששנינו במשנה במסכת אהלות: <b>האיברין</b> השלמים (שיש בהם בשר, גידים ועצמות) הבאים מן המטמאים (המת, נבלה, השרץ) — <b>אין להן שיעור</b> לטומאתם, ו<b>אפילו</b> אבר בשיעור ה<b>פחות מכזית</b> מה <b>נבלה ו</b>אבר בשיעור ה<b>פחות מכעדשה מן השרץ</b> — הריהם <b>מטמאין. ואמר ר' יוחנן:</b> כך הוא דינם לענין הטומאה, ואולם לענין שיעור אכילה, <b>אין לוקין עליהן אלא בכזית.</b> הרי שלדעת ר' יוחנן אין לוקים על אכילת שרצים בכעדשה!",
            "<b>אמר רבא</b> בתירוץ הקושיה: שיטת ר' יוחנן שלוקים על אכילת שרצים אף בשיעור כעדשה אינה אלא <b>ב</b>שרצים ה<b>מובדלין</b> (הנבדלים משאר השרצים), והם שמונת השרצים המטמאים במותם שבהם <b>דבר הכתוב</b> (\"וזה לכם הטמא בשרץ השורץ על הארץ החולד והעכבר והצב למינהו. והאנקה והכח והלטאה והחומט והתנשמת. אלה הטמאים לכם בכל השרץ כל הנוגע בהם במותם יטמא עד הערב\" (ויקרא יא, כט—לב). ועל שרצים אלה בלבד מדובר בברייתא. ואילו בשאר השרצים סבור ר' יוחנן ששיעור אכילתם המחייב הוא (כבשאר איסורי אכילה) בכזית.",
            "<b>אמר ליה</b> <small>[לו]</small> <b>רב אדא בר אהבה לרבא</b> בדחיית תירוצו: <b>אלא מעתה</b> לדבריך אלה שקיים הבדל בשיעורי אכילה בין השרצים המובדלים לבין שאר השרצים, אם כן בטומאת <b>בהמה נמי</b> <small>[גם כן],</small> <b>ליפלגי</b> <small>[שיחלקו]</small> <b>בין</b> זו ה<b>מובדלת</b> (נבלת בהמה טהורה) ששיעור טומאתה הוא בכזית <b>ל</b>בין זו <b>שאינה מובדלת</b> (נבלת בהמה טמאה) ששיעור טומאתה הריהו יותר מכזית, בכביצה."
        ],
        [
            "<b>אמר ליה</b> <small>[לו]</small> רבא: <b>כי קא מקיש רחמנא</b> <small>[כאשר משוה הכתוב]</small> בהמה טמאה ובהמה טהורה לשרצים הרי זה רק <b>ל</b>ענין איסור <b>\"בל תשקצו</b> את נפשותיכם\" (ראה ויקרא כ, כה), ללמדנו שחייב האוכל את אלה גם משום האיסור הכללי \"בל תשקצו\", <b>אבל ל</b>ענין ההבחנה ב<b>שיעורין</b> בין הבהמה המובדלת לבין זו שאינה מובדלת — <b>לא</b> הוקשו הבהמות לשרצים.",
            "<big>א משנה</big> <b>דם השרץ</b> משמונת השרצים המטמאים במותם <b>והבשר</b> שלו <b>מצטרפין זה עם זה</b> לשיעור טומאה, שהוא בכעדשה. <b>כלל אמר ר' יהושע: כל שטומאתו</b> (דרגת הטומאה וכן דין הטומאה, טומאת ערב או שבעה) <b>ושיעורו</b> לטמא <b>שוין</b> זה לזה (וכגון שני חצאי זיתים הבאים משני מתים, או משתי נבילות, או שני חצאי עדשה הבאים משני שרצים) — <b>מצטרפין</b> זה לזה.",
            "<b>טומאתו ולא שיעורו,</b> כגון שרץ ונבילה שטומאתם שווה, שבשניהם יש טומאת ערב, ואולם אין שיעורם שווה, ששיעור הנבילה לטמא — בכזית, ושיעור השרץ לטמא — בכעדשה, או ש<b>שיעורו</b> שווה <b>ולא טומאתו,</b> וכגון מת ונבילה, ששניהם מטמאים בכזית, ואולם לנבילה — טומאת ערב, ולמת — טומאת שבעה. וכל שכן כאשר הם אינם שווים <b>לא</b> ב<b>טומאתו</b> ולא (ראה גרסות) ב<b>שיעורו</b> — <b>אין</b> הם <b>מצטרפין</b> זה לזה לטמא.",
            "<big>ב גמרא</big> שנינו במשנתנו כי דם השרץ מצטרף לבשרו, ובהסבר הדברים <b>אמר רב חנין, אמר רב זעירא: ו</b>בלבד שיהא הדם",
            "<b>[בו] (וכן)</b> (ראה גרסות ועיונים), בשרץ עצמו, ולא שפרש ממנו. <b>אמר ר' יוסי בר ר' חנינא</b> בקושיה: והרי שנינו בברייתא על הכתוב בפרשת המאכלים האסורים \"אלה <b>הטמאים</b> לכם בכל השרץ\" (ויקרא יא, לא), ולשון הריבוי \"הטמאים\" <b>מלמד שהן מצטרפין</b> לטמא, <b>ואפילו</b> בשר <b>שרץ</b> זה <b>ו</b>בשר <b>שרץ</b> אחר, ואפילו בשר <b>שרץ ודם</b> השרץ. <b>בין</b> שהם באים <b>משם אחד,</b> ממין אחד של שרץ, ו<b>בין</b> שהם באים <b>משני שמות,</b> כגון העכבר והחולד. הרי איפוא שדם של שרץ אחד מצטרף לבשר שרץ אחר, ואין צריך שיהיה הדם בשרץ עצמו!",
            "<b>אמר רב יוסף</b> בתירוץ קושיה זו: <b>לא קשיא</b> <small>[אין</small> זה <small>קשה],</small> <b>כאן</b> (בברייתא) מדובר שהדבר הנטמא נגע <b>בכולו,</b> בחצי שיעור דם הבא משרץ שלם אחד וכן בחצי שיעור בשר הבא משרץ שלם אחר, שכיון שהם באים מדבר חשוב הריהם מצטרפים לכדי שיעור אחד. ואילו <b>כאן</b> (בדברי רב זעירא) מדובר שנגע רק <b>במקצתו,</b> כלומר, בחצי שיעור דם הבא משרץ אחד שאינו שלם וכן בחצי שיעור בשר הבא משרץ אחר שאינו שלם, ובאופן זה — אין הדם מצטרף לבשר השרץ.",
            " ומסבירים את ההבחנה הזו, <b>ומנא תימרא</b> <small>[ומנין אתה אומר,</small> לומד<small>]</small> הבחנה זו בין הנוגע כולו למקצתו? <b>מדתניא</b> <small>[מ</small>מה ששנויה ברייתא<small>]:</small> <b>נשפך</b> דם המת בשיעור המטמא, שהוא כרביעית הלוג <b>על הרצפה</b> של הבית, והיה מקומה קטפרס (מדרון), שהדם נוזל בו, אם <b>איהל</b> (האהיל) אדם <b>על מקצתו</b> — הריהו <b>טהור,</b> שכן אין הדם הנוזל בקטפרס נחשב כיחידה אחת, ונמצא שלא האהיל על כל רביעית הדם המת. <b>איהל על כולו,</b> על כל רביעית הדם — הריהו <b>טמא.</b>",
            "ויש לשאול: <b>מאי</b> <small>[מה]</small> פירוש \"איהל על <b>מקצתו\"? אילימא</b> <small>[אם תאמר]</small> שהכוונה היא שהאהיל על <b>מקצת</b> מרביעית <b>דם,</b> כלומר, שלא נשפכה על הרצפה רביעית דם אלא פחות מכך, ו\"איהל על כולו\" הכוונה — שהאהיל על רביעית שלימה — <b>והא</b> <small>[והלא]</small> אי אפשר לומר כך, שהרי <b>אמר ר' חנינא, אמר רבי: רביעית דם שהגיס</b> (בחש) <b>בה</b> אדם בכלי, באופן שלא נטמא בכך בטומאת מגע — <b>טהורה,</b> אין כאן טומאת אהל, אף שבקדירה שהגיס בה היתה רביעית דם ובודאי האהיל על כולה.",
            "<b>אלא לאו</b> <small>[האם לא]</small> <b>שמע מינה</b> <small>[תלמד מכאן]</small> שההבחנה בין \"כולו\" ל\"מקצתו\" אינה בין רביעית שלימה לחלק מרביעית, אלא בין הבאה משרץ או מת שלם לבאה מחלק ממנו. ואף כדי להסביר את ההבדל בין דברי ר' זעירא לברייתא, יש לחלק ולומר כדברי ר' יוסף כי <b>כאן</b> בברייתא מדובר באופן שנגע <b>בכולו,</b> כלומר, בבאים משרץ שלם, ואילו <b>כאן</b> בדברי ר' זעירא מדובר באופן שנגע רק <b>במקצתו,</b> כלומר, בבאים משרץ שאינו שלם. ומסכמים: אכן, <b>שמע מינה</b> <small>[למד מכאן]</small> שכן הוא.",
            "<big>ג</big> מסופר, <b>שאל ר' מתיא בן חרש את ר' שמעון בן יוחאי</b> בהיותו בעיר רומי: מנין לדם שרצים שהוא טמא? אמר לו: שכן <b>אמר קרא</b> <small>[המקרא]</small> בענין איסור אכילת השרצים <b>\"וזה לכם הטמא\"</b> (ויקרא יא, כט), ולמדים זאת מיתור הכתוב, שהרי כבר נאמר בדומה \"אלה הטמאים לכם\" (שם פסוק לא).",
            "<b>אמרו לו תלמידיו</b> של ר' מתיא בן חרש לרבם בהתפעלות: כמה <b>חכים ליה</b> <small>[החכים לו]</small> <b>בן יוחאי</b> שדרש דרשה זו. <b>אמר להם:</b> אין זו דרשתו של ר' שמעון בן יוחאי, אלא הרי זה <b>תלמוד ערוך</b> (לימוד ברור ומסודר) <b>בפיו של ר' אלעזר בר ר' יוסי,</b> וממנו למד ר' שמעון בן יוחאי. ואימתי היה דבר זה? <b>שפעם אחת גזרה המלכות</b> (השלטון הרומאי) <b>גזרה</b> (שלש גזירות) על בני ישראל: <b>שלא ישמרו את השבת; ושלא ימולו את בניהם; וש</b>לא תטבולנה בנות ישראל מטומאת נדתן, ובכך יבואו בני ישראל ו<b>יבעלו את</b> נשותיהן ה<b>נדות.</b>",
            "<b>הלך ר' ראובן בן איסטרובלי, ו</b>על מנת שלא יכירו בו שהוא יהודי <b>סיפר</b> (הסתפר) תספורת המכונה <b>קומי,</b> הרווחת בין הגויים ואין בני ישראל מסתפרים כך, <b>והלך וישב עמהם</b> בשעה שדנו בשלש גזירות אלה. <b>אמר להם: מי שיש לו אויב,</b> מה הוא רוצה, האם שאויבו <b>יעני</b> (יהיה לעני) <b>או</b> ש<b>יעשיר</b> (יהיה לעשיר)? <b>אמרו לו:</b> ש<b>יעני. אמר להם: אם כן,</b> אף בעניינם של היהודים, מוטב ש<b>לא יעשו</b> היהודים <b>מלאכה בשבת, כדי שיענו</b> בכך! <b>אמרו: טבית</b> <small>[טוב,</small> יפה<small>]</small> <b>אמר</b> אדם זה, ולכן ראוי <b>ליבטל</b> <small>[שתבטל]</small> גזירה זו, עמדו <b>ובטלוה,</b> והתירו לבני ישראל שלא לעשות מלאכה בשבת.",
            "<b>חזר ואמר להם: מי שיש לו אויב,</b> מה הוא רוצה, ש<b>יכחיש</b> (ירזה, יחלש) אויבו <b>או יבריא</b> (ישמין, יתחזק)? <b>אמרו לו:</b> ש<b>יכחיש. אמר להם: אם כן,</b> מוטב ש<b>ימולו</b> היהודים את <b>בניהם לשמונה ימים ויכחישו</b> בכך את גופם. <b>אמרו: טבית</b> <small>[טוב,</small> יפה<small>]</small> <b>אמר, ובטלוה</b> <small>[ובטלו אותה]</small> גם את הגזירה הזו.",
            "<b>חזר ואמר להם: מי שיש לו אויב,</b> מה הוא רוצה, האם ש<b>ירבה</b> אויבו <b>או</b> ש<b>יתמעט? אמרו לו:</b> ש<b>יתמעט.</b> אמר להם: <b>אם כן,</b> מוטב ש<b>לא יבעלו</b> בני ישראל את נשותיהן בזמן שהן <b>נדות,</b> ויוולדו להם בכך פחות ילדים, ויתמעט מספרם. <b>אמרו: טבית</b> <small>[טוב,</small> יפה<small>]</small> <b>אמר, ו</b>אף גזירה זו <b>בטלוה.</b>",
            "לאחר זמן <b>הכירו בו שהוא יהודי,</b> והבינו שטענותיו היו לטובת היהודים, עמדו ו<b>החזירום</b> את כל הגזירות האלה למקורן. באותה עת <b>אמרו</b> חכמים: <b>מי</b> מאתנו <b>ילך ויבטל</b> את <b>הגזרות</b> הללו?"
        ],
        [
            "מוטב ש<b>ילך</b> לרומי <b>ר' שמעון בן יוחאי, ש</b>כן <b>הוא מלומד</b> (רגיל) <b>בנסים</b> <b>ואחריו</b> (ובנספח לו) <b>מי</b> מחכמי ישראל <b>ילך?</b> — <b>ר' אלעזר בר ר' יוסי.</b>",
            "כששמע זאת ר' יוסי, אביו של ר' אלעזר, <b>אמר להם ר' יוסי: ואילו היה אבא</b> (אבי) החכם <b>חלפתא קיים</b> (חי) האם <b>יכולין אתם</b> (הייתם) <b>לומר לו: תן</b> (מסור) את <b>בנך להריגה?</b> ואף אתם, כיצד יכולים לבקש ממני שאשלח את בני לשליחות מסוכנת כזו? <b>אמר להם ר' שמעון</b> לחכמים: והרי כמו כן <b>אילו היה יוחאי אבא קיים,</b> האם <b>יכולין אתם</b> (הייתם) <b>לומר לו: תן בנך להריגה?</b> ובכל זאת, הריני מוכן ללכת לרומי, כן גם ר' אלעזר בנו של ר' יוסי ילך.",
            "<b>אמר להו</b> <small>[להם]</small> <b>ר' יוסי: אנא אזלין</b> <small>[אני אלך],</small> ולא בני, וטעם הדבר שאיני חפץ שבני ילך עם ר' שמעון בן יוחאי, כי בני נער וממהר להשיב ויכול להכעיס את ר' שמעון שכעסן הוא (תוס'), וחושש אני <b>דלמא עניש ליה</b> <small>[שמא יעניש אותו]</small> <b>ר' שמעון,</b> שיקפיד עליו, וזה הדבר <b>דקא מסתפינא</b> <small>[ש</small>מפניו <small>אני מפחד].</small> <b>קביל עליה</b> <small>[קיבל עליו]</small> ר' שמעון בן יוחאי ש<b>לא ליענשיה</b> <small>[יגרום לו</small> לר' אלעזר בנו של ר' יוסי <small>שייענש על ידו].</small> ומסופר, כי <b>אפילו הכי</b> <small>[כך],</small> למרות זאת, בסופו של דבר <b>ענשיה</b> <small>[הענישו]</small> ר' שמעון. וכיצד היה הדבר?",
            "<b>כשהיו מהלכין בדרך</b> לרומי, <b>נשאלה</b> באחד המקומות <b>שאלה זו בפניהם: מנין לדם השרץ שהוא טמא? עקם פיו</b> (מלמל בלחישה) <b>ר' אלעזר בר ר' יוסי</b> כדי שלא ישמע ר' שמעון ויכעס שהוא מורה הלכה בפני רבו, <b>ואמר:</b> דבר זה נלמד מהאמור בתורה <b>\"וזה לכם הטמא</b> בשרץ השורץ על הארץ...\", ויקרא יא, כט, ואף שלא רצה ר' אלעזר בר' יוסי שישמע ר' שמעון את דבריו, שמעם ר' שמעון ו<b>אמר ליה</b> <small>[לו]</small> <b>ר' שמעון:</b> אף ש<b>מעקימת שפתיך אתה ניכר שתלמיד חכם אתה,</b> מכל מקום אין לתלמיד חכם להורות הלכה בפני רבו, ולכן <b>אל יחזור הבן</b> ממסעו זה <b>אצל אביו.</b>",
            "ובהמשך הסיפור נמסר כי כשקרבו לרומי <b>יצא לקראתו</b> שד הנקרא <b>בן תמליון,</b> ואמר להם: <b>רצונכם</b> שאצטרף אליכם ו<b>אבוא עמכם</b> לצורך ביטול הגזירות? כשראה ר' שמעון בן יוחאי כי נזדמן לו שד לצורך הצלת בני ישראל <b>בכה ר' שמעון ואמר:</b> ו<b>מה שפחה של בית אבא,</b> הגר המצרית שפחת בית אברהם אבינו, <b>נזדמן לה מלאך שלש פעמים,</b> כאשר ברחה מפני שרי גבירתה. <b>ואני לא</b> ראוי שיזדמן לי מלאך, ואפילו לא <b>פעם אחת?</b> ואולם אף על פי כן, <b>יבא הנס מכל מקום</b> שיבוא.",
            " ומסופר עוד, כי <b>קדים</b> <small>[קדם]</small> <b>הוא</b> אותו השד, לפני בואם של החכמים לרומי, ו<b>על בברתיה</b> <small>[ונכנס בבתו]</small> של ה<b>קיסר</b> ונשתגעה. <b>כי מטא התם</b> <small>[כאשר הגיע</small> ר' שמעון <small>לשם,</small> לארמונו של הקיסר<small>],</small> <b>אמר: בן תמליון, צא! בן תמליון, צא! וכיון דקרו ליה, נפק אזל</b> <small>[וכיון שקראו לו,</small> אכן <small>יצא</small> בן תמליון מגופה של בת הקיסר, ו<small>הלך],</small> ונרפאה בת הקיסר. כיון שראה הקיסר כן, <b>אמר להון</b> <small>[להם]:</small> <b>שאילו</b> <small>[שאלו,</small> בקשו<small>]</small> כשכר על רפואת בתי מתוך אוצרותי <b>כל מה דאית לכון למישאל</b> <small>[שיש לכם לבקש].</small> <b>ועיילינהו לגנזיה לשקול כל דבעו</b> <small>[והכניסם לגנזיו שיקחו</small> משם <small>כל</small> מה <small>ש</small>הם <small>רוצים].</small> <b>אשכחו</b> <small>[מצאו]</small> שם את <b>ההוא איגרא</b> <small>[אותה אגרת,</small> צו שלש הגזירות הללו<small>],</small> <b>שקלוה וקרעוה</b> <small>[לקחוה וקרעוה].</small>",
            "ומעירים בעקבות סיפור זה: <b>והיינו</b> <small>[וזהו]</small> ההסבר למה שמוצאים אנו במקום אחר ש<b>אמר ר' אלעזר בר ר' יוסי</b> לפני חכמים כי <b>אני ראיתיה</b> (את הפרוכת בית המקדש) בהיותי בבית אוצרותיו של הקיסר <b>בעיר רומי, והוו עליה כמה טיפי דמים,</b> שראה אותה ר' אלעזר כאשר נכנס לבית אוצרותיו של הקיסר.",
            " \n א משנה <b>הפיגול</b> (זבח שחשב עליו הכהן בשעת עבודתו לאוכלו שלא בזמנו הראוי) <b>והנותר</b> לאחר זמן אכילתו — <b>אין מצטרפין</b> זה לזה. וטעם הדבר, <b>מפני שהן שני שמות</b> איסורים (לאוים) נפרדים. <b>השרץ והנבלה, וכן הנבלה ובשר המת</b> — <b>אין</b> הם <b>מצטרפין זה עם זה</b> לשיעור שיש בו כדי <b>לטמא.</b> ודברים אלה אמורים <b>אפילו</b> לענין צירופם לטמא <b>ב</b>טומאה של ה<b>קל שבשניהן,</b> כגון שיצטרף בשר השרץ החמור שאין בו כשיעור טומאה, לבשר הנבילה הקל שאין בו שיעור טומאה, להשלים לשיעור כזית.",
            "<big>ב גמרא</big> <b>אמר רב יהודה, אמר שמואל: לא שנו</b> במשנתנו שאין הפיגול והנותר מצטרפים זה לזה לשיעור שלם <b>אלא ל</b>ענין <b>טומאת הידים</b> של הנוגע בפיגול ובנותר, <b>דמדרבנן</b> <small>[ש</small>כן <small>מדברי סופרים]</small> <b>היא</b> טומאה זו. <b>אבל לענין</b> חיוב מלקות על <b>אכילה</b> שיעור כזית משניהם גם יחד — הריהם <b>מצטרפין,</b> שכן איסור האכילה הוא מן התורה. <b>דתניא</b> <small>[ש</small>כן <small>שנויה</small> ברייתא<small>],</small> <b>ר' אליעזר אומר:</b> נאמר בתורה בדינו של הנותר מן הקדשים \"ושרפת את הנותר באש <b>לא יאכל כי קדש הוא\"</b> (שמות כט, לד), ומובן הכתוב — שכיון שנפסל קודש זה, הריהו באיסור אכילה, ומכאן למדנו כלל לדינם של כל הקדשים שנפסלו בכל דרך כי <b>כל שבקדש פסול</b> (כל קודש שנפסל), <b>בא הכתוב</b> לאוסרו באיסור תורה ו<b>ליתן לא תעשה על אכילתו.</b>",
            "<big>ג משנה</big> <b>האוכל שנטמא באב הטומאה</b> והריהו ראשון לטומאה (ולד הטומאה), והאוכל <b>שנטמא בולד הטומאה,</b> והריהו שני לטומאה — <b>מצטרפין זה עם זה,</b> אם היה כל אחד מהם פחות משיעור כביצה המטמא, לשיעור שלם <b>לטמא ב</b>טומאתו של ה<b>קל שבשניהם,</b> כלומר, בטומאת השני לטומאה. <b>כל האוכלים</b> (מאכלים) הטמאים <b>מצטרפין זה עם זה, לפסול הגוייה</b> (גוף האדם) של האוכל מהם, אם אכל מכולם גם יחד בשיעור כבחצי פרס. וכן מצטרפים לשיעור",
            "<b>כבמזון שתי סעודות</b> הנדרש <b>לעירוב</b> תחומין. <b>ו</b>כן לשיעור <b>כביצה לטמא טומאת אוכלין,</b> שאין המאכלים הטמאים מטמאים אלא בשיעור זה. <b>ו</b>כן לשיעור <b>כגרוגרת,</b> שהוא השיעור המחייב <b>ל</b>ענין <b>הוצאת שבת</b> (מרשות לרשות). <b>ו</b>כן לשיעור <b>ככותבת</b> (כתמרה) לחיוב האוכל כשיעור זה <b>ביום הכפורים.</b> וכן <b>כל המשקין</b> הטמאים <b>מצטרפין זו עם זו, לפסול את הגוייה,</b> שהאדם השותה <b>ב</b>כדי שיעור <b>רביעית</b> (הלוג) מכולם גם יחד בשיעור זה, פסול מעתה לאכול בתרומה עד שייטהר, ופוסל את התרומה במגעו. <b>ו</b>להתחייב על שתייה בשיעור <b>כמלא לוגמא</b> (לוגמיו) <b>ביום הכפורים.</b>",
            "<big>ד גמרא</big> <b>תניא</b> <small>[שנויה</small> ברייתא<small>],</small> <b>ר' שמעון אומר: מה טעם</b> מצטרפים הראשון לטומאה עם השני לטומאה? — מפני <b>שאפשר לשני</b> לטומאה <b>שיעשה ראשון</b> לטומאה. ותוהים על כך: <b>ומי קא עביד</b> <small>[והאם עושה]</small> <b>שני</b> לטומאה את שנוגע בו <b>ראשון</b> לטומאה? <b>הא</b> <small>[הרי]</small> דבר זה <b>לא אפשר!</b> שכן הנוגע בשני אינו אלא שלישי!",
            "<b>אמר רבא, הכי קאמר</b> <small>[כך אמר,</small> זו כוונת המשנה<small>]:</small> <b>מי גרם לשני</b> לטומאה? <b>לאו</b> <small>[האם לא]</small> זה ה<b>ראשון</b> לטומאה שטימא אותו?! ולכן, קשורים הם זה לזה, אף לענין שיצטרפו להשלים לשיעור טומאה. <b>רב אשי אמר</b> באופן זה את כוונת המשנה: גם ה<b>ראשון</b> לטומאה <b>ו</b>גם ה<b>שני</b> לטומאה, הריהם <b>לגבי</b> (ביחס) ל<b>שלישי</b> לטומאה — <b>בני חדא ביקתא אינון</b> <small>[בית אחד הם],</small> כלומר, שהשני והראשון לטומאה נלמדים מכתוב אחד. ומשום כך מצטרף הראשון לשני."
        ],
        [
            "<b>הערלה</b> (יבול העץ בשלש השנים הראשונות לנטיעתו) <b>וכלאי הכרם</b> (שזרע בתוך כרם ענבים מיני תבואה) — <b>מצטרפין זה עם זה</b> לשיעור האוסר את התערובת שהוא אחד ממאתים. <b>ר' שמעון אומר: אין מצטרפין.</b>",
            "<big>ב גמרא</big> ושואלים: <b>ומי</b> <small>[האם]</small> <b>צריך</b> לשיטת <b>ר' שמעון</b> במשנתנו האומר שאין שני חצאי שיעורים מאיסורים שונים מצטרפים לכדי שיעור, <b>לצרופי</b> <small>[לצרף]</small> שני חצאי שיעורים כדי ללקות? <b>והתניא</b> <small>[והרי שנויה</small> ברייתא<small>],</small> <b>ר' שמעון אומר:</b> האוכל מן האיסור בשיעור <b>כל שהוא</b> די בכך כדי <b>ל</b>היענש על כך ב<b>מכות,</b> ולא נאמר דין שיעור אכילה בכזית אלא לענין הבאת קרבן אם אכל בשוגג? ומשיבים: אכן אין לשון משנתנו מדוייקת, וכך <b>תני</b> <small>[שנה]</small> בה: ר' שמעון אומר, <b>אין צריכין לצרף,</b> שכן לוקה הוא אף בפחות מאכילת כזית.",
            "<big>ג משנה</big> <b>הבגד</b> ששיעורו לקבל טומאה הוא שלוש על שלוש אצבעות, <b>והשק</b> ששיעורו ארבעה על ארבעה טפחים, וכן <b>השק והעור</b> ששיעורם חמישה על חמישה טפחים, <b>העור והמפץ</b> (המחצלת) ששיעור טומאתה בשישה על שישה טפחים — <b>כולן מצטרפין זה עם זה,</b> שאם צירף משנים מהם כשיעור הקל שבהם — הרי הם ראויים לקבל טומאה.",
            "<b>אמר ר' שמעון: מה טעם</b> מצרפים אותם למרות שאין שיעוריהם שוים? — <b>מפני שהן</b> כולם <b>ראוין ליטמא במושב,</b> שאם ישב עליהם הזב הרי הוא מטמא אותם, וכיון שלענין טומאת מושב הזב (מדרס) די בשיעור הראוי לאחד מהם כדי להיטמא, הריהם מצטרפים אף לטומאות אחרות.",
            "<big>ד גמרא</big> <b>תנא</b> <small>[שנה]</small> החכם: <b>קיצע</b> (קיצץ) <b>מכולן,</b> מאלה המפורטים במשנה, מכל אחד מהם פחות מ<b>שלשה</b> טפחים על שלושה טפחים, <b>ועשה מהן בגד,</b> אם חשב עליו לעשותו <b>למשכב</b> — הרי שיעורו <b>שלשה</b> טפחים, ואם חשב עליו <b>למושב</b> — שיעורו ב<b>טפח,</b> ואם חשב עליו <b>ל</b>צורך <b>אחיזה</b> — הרי הוא מטמא ב<b>כל שהו.</b>",
            "ושואלים: <b>מאי</b> <small>[מה]</small> פירוש <b>לאחיזה? אמר ריש לקיש, אמר ר' ינאי: שכן עומד לנוולה</b> ( לאריגה בנול), שכן האורגים שמים בד כלשהו על ידיהם בזמן שהם מיישרים את החוטים, על מנת שלא ייחתכו בהם. <b>במתניתא תנא</b> <small>[בברייתא שנה]</small> הסבר אחר: <b>הואיל וראוי לקוצצי תאנים</b> ששמים בד על ידיהם שלא יתלכלכו.",
            "",
            "<big>א משנה</big> <b>ה</b>עובר ו<b>נהנה מן ההקדש</b> הנאה שערכה <b>שוה פרוטה, אף על פי שלא פגם</b> (הפחית את ערך) אותו דבר הקדש — בכל זאת מעל, וחייב כדין המועל, בהבאת קרבן ובתשלום קרן וחומש. אלו <b>דברי ר' עקיבא. וחכמים אומרים: כל דבר</b> הקדש <b>שיש בו פגם,</b> שהשימוש פוגם בו — <b>לא מעל</b> אף שנהנה ממנו, <b>עד שיפגום</b> בו בשווה פרוטה. <b>ו</b>כל דבר <b>שאין</b> השימוש <b>בו</b> נחשב <b>פגם</b> — <b>כיון שנהנה</b> ממנו הנאה ששוויה פרוטה — <b>מעל.</b>",
            "ומפרטים: <b>כיצד?</b> — האשה ש<b>נתנה קטלא</b> (שרשרת) זהב של הקדש <b>בצוארה,</b> או שענדה <b>טבעת</b> זהב של הקדש <b>בידה,</b> או ש<b>שתה</b> (שתתה) <b>בכוס של זהב</b> של ההקדש. כל אלה, כיון שאין דרכם להיפגם, <b>כיון שנהנה</b> מהם בשווה פרוטה — <b>מעל.</b> אבל האיש ש<b>לבש בחלוק</b> של הקדש, או ש<b>כסה</b> עצמו <b>בטלית</b> של הקדש, או ש<b>ביקע</b> עצים <b>בקרדום</b> של הקדש — כיון שדרך אלה להיפגם — <b>לא מעל</b> בהם אף שנהנה מהם בשווה פרוטה <b>עד שיפגום</b> בהם שווה פרוטה.",
            "<b>הנהנה מן החטאת</b> שהיא בעלת מום, וכגון שתלש מצמרה, <b>כשהיא חיה,</b> ובכך פגם בה, שהרי היא עומדת לפדיון ודמי פדיונה בשל כך יהיו נמוכים יותר — אף שנהנה שווה פרוטה, <b>לא מעל, עד שיפגום</b> בה במעשהו זה בשווה פרוטה. ואם נהנה ממנה <b>כשהיא מתה,</b> שמעתה אינה מן הדברים שיש בהם פגם, לפי שאינה עומדת לפדיון (שהרי אין פודים את הקדשים המתים) — <b>כיון שנהנה</b> בה שווה פרוטה, הרי זה <b>מעל.</b>",
            "<big>ב גמרא</big> בהסבר שיטת ר' עקיבא שבמשנה <b>תנא</b> <small>[שנה]</small> החכם: <b>מודה ר' עקיבא ל</b>דעת <b>חכמים</b> שבמשנתנו כי <b>בדבר שיש בו פגם,</b> שיכול להיפגם בשימושו, אין מועלים בו עד שיפגום בו בשווה פרוטה. ושואלים: אם כן, <b>במאי קא מיפלגי</b> <small>[במה הם חלוקים],</small> שהרי זוהי שיטת חכמים?!",
            "<b>אמר רבא:</b> שלשה סוגי מלבושים הם שלובש אדם, העליון (כגון מעיל), האמצעי, והתחתון (שעל הגוף ממש). הלבוש העליון נפגם מיד כשלובשים אותו כיון שמתחכך בקירות, וכן דוהה בחום השמש. וכן הלבוש התחתון, גם הוא נפגם מיד כשלובשים אותו, שמתחכך בגוף, וכן מזיעת הגוף ובשני אלה הכל מודים שלא מעל עד שיפגום בשווה פרוטה. ולא נחלקו אלא <b>בלבוש מציעאה</b> <small>[אמצעי]</small> שבין התחתון לעליון, שאינו נפגם מיד עם השימוש בו, ואולם גם הוא בסופו של דבר עתיד להפגם. <b>ו</b>כן ב<b>מלמלא,</b> בגד העשוי מאריג דק ויקר ביותר, ששומרים אותו מאד שלא יפגם, שר' עקיבא סבור שאין אלה מכלל הדברים שיש בהם פגם, שהרי אין הפגם בא אלא לאחר זמן רב, ולכך מעל בהנאתו אף שלא פגם. ואילו חכמים סבורים שאף באלה כיון שלבסוף יבוא בהם הפגם, לכן אינו מועל אלא אם פגם בהם.",
            "<big>ג</big> ועוד בדיני המעילה. <b>תנו רבנן</b> <small>[שנו חכמים]</small> בברייתא: נאמר בתורה בתחילת פרשת המעילה <b>\"נפש</b> כי תמעול מעל וחטאה בשגגה מקדשי ה'...\" (ויקרא ה, טו). והרי לשון כוללת זו \"נפש\", מורה שדין זה נוהג בכל מי שהוא מוגדר כ\"נפש\", <b>אחד היחיד</b> (אדם מישראל), <b>ואחד הנשיא,</b> <b>ואחד המשיח</b> (הכהן הגדול שנמשח בשמן המשחה לכהונתו). שאף שבדברים אחרים יש להם קרבנות חלוקים, מכל מקום שווים הם לדין המעילה.",
            "<big>ד</big> בהמשך דברי הברייתא מבררים מה משמעות לשון \"מעילה\": עוד נאמר במקרא זה <b>\"כי תמעל מעל\",</b> ו<b>אין</b> משמעה של הלשון <b>\"מעל\" אלא שנוי</b> מן הדרך הראויה, <b>ו</b>לראיה שכך הוא — ש<b>כן הוא אומר</b> בפרשת האשה הסוטה <b>\"איש איש כי תשטה אשתו ומעלה בו מעל\"</b> (במדבר ה, יב), <b>ו</b>כן <b>אומר</b> הכתוב בעבודה זרה <b>\"וימעלו באלהי</b>"
        ],
        [
            "<b>אבתיהם ויזנו אחרי (הבעלים)</b> אלהי עמי הארץ אשר השמיד אלהים מפניהם\" (דברי הימים א ה, כה). שאף בעבודה זרה, משמשת לשון זו של \"מעילה\" במשמעות של שינוי (יציאה מעבודת הקדוש ברוך הוא לעבודת האלילים). ואף המועל בהקדש משנה דברים מן המטרה שנועדו לה.",
            "<big>א</big> וממשיכה הברייתא: לכאורה <b>יכול</b> אני ללמוד מתוך השוואת דין המעילה לעבודה זרה שנוהג דין מעילה בזמן ש<b>פגם</b> בשווי ההקדש <b>ו</b>אף ש<b>לא נהנה</b> בכך המועל, וכגון שקרע בגד של הקדש, שפגם בשוויו ולא נהנה, וכדרך עבודה זרה, שאף בה יש כעין הטלת פגם בעבודת ה', אף שאין כל הנאה מעצם העבודה לעובדיה. <b>או</b> יכול אני ללמוד מתוך השוואה לסוטה שנוהג דין המעילה אף ש<b>נהנה</b> מן ההקדש <b>ולא פגם</b> בו, וכדרך הסוטה, שיש בה הנאת הבעילה, ואינה נפגמת בכך.",
            " וכן יש לדון האם נוהג דין המעילה אף בזה שהשתמש <b>ב</b>דבר הקדש ה<b>מחובר לקרקע.</b> וכן האם נוהג דין המעילה <b>בשליח שעשה שליחותו</b> של אדם אחר ששלחו לעשות כן, ויתחייב במעילה המשלח ולא השליח?",
            "<b>תלמוד לומר</b> בדין המעילה צורת הלשון <b>\"וחטאה\"</b> (\"נפש כי תמעול מעל וחטאה בשגגה מקדשי ה'...\", ויקרא ה, טו) ללמדנו על כל אלה. ש<b>נאמר</b> לשון <b>\"חטא\" ב</b>דין ה<b>תרומה</b> (\"ולא תשאו עליו חטא בהרימכם את חלבו ממנו...\", במדבר יח, לב), <b>ונאמר</b> לשון <b>\"חטא\"</b> (\"חטאת\") <b>במעילה,</b> והרי זה בא ללמדנו גזירה שווה בין תרומה לבין מעילה.",
            "<b>מה \"חטא\" האמור בתרומה</b> כוונתו ל<b>פוגם ונהנה,</b> שהאוכל תרומה פוגם ונהנה; <b>ו</b>כשם שבתרומה <b>מי שפגם</b> בה הוא זה ש<b>נהנה</b> ממנה; <b>ו</b>כשם שבתרומה אין מתחייבים אלא כאשר <b>ב</b>אותו ה<b>דבר ש</b>בו הוא <b>פוגם, בו</b> הוא <b>נהנה; ו</b>כן כשם שאין האוכל תרומה מתחייב אלא באופן ש<b>פגימתו והנאתו</b> באים <b>כאחד</b> (ביחד), שפוגם ונהנה באותו זמן;  וכן כשם שאין דין תרומה נוהג אלא דווקא <b>בתלוש מן הקרקע,</b> שאין שם תרומה חל על התבואה בהיותה מחוברת לקרקע. <b>ו</b>כן נוהג דין תרומה אף <b>בשליח</b> בעל הפירות <b>שעשה שליחותו</b> של בעל הבית ותרם עבורו —",
            "<b>אף \"חטא\" האמור במעילה</b> הכוונה דווקא שהמשתמש בהקדש <b>פוגם ונהנה</b> מההקדש; <b>ומי שפגם</b> בהקדש הוא ש<b>נהנה</b> ממנו; <b>ובדבר שפוגם בו נהנה; ופגימתו והנאתו</b> באים <b>כאחד; ובתלוש מן הקרקע; ובשליח שעשה שליחותו.</b>",
            "<big>ב</big> וממשיכה הברייתא: <b>אין לי</b> ללמוד מתוך גזירה שווה זו <b>אלא</b> לענין ה<b>אוכל</b> מן ההקדש, וכדין התרומה שאין חיובה אלא באכילה. <b>ו</b>אולם ה<b>נהנה</b> מן ההקדש שלא בדרך אכילה, <b>בדבר שאין בו פגם, מנין</b> שאף הוא בכלל מעילה?",
            " וכן אם לקח דבר מאכל מההקדש ואכלו ממנו הוא וחבירו, ונמצא שגם <b>אכילתו ו</b>גם אכילת חברו יחד בפרוטה. מנין שחייב במעילה על אכילה זו. וכן אם נהנו הוא וחבירו מהקדש שווה פרוטה, והיתה <b>הנייתו</b> (הנאתו שלו) <b>והניית חברו</b> כל אחד בפחות משווה פרוטה. או שנהנה הוא וחבירו אכל, והיתה <b>הנאתו ואכילת חברו</b> כל אחד בפחות משווה פרוטה. או להיפך, שאכל הוא וחבירו נהנה, והיתה <b>אכילתו והניית חברו</b> כל אחד בפחות משווה פרוטה. וכן <b>שמצטרפין</b> ההשתמשות בהקדש <b>זה עם זה,</b> ו<b>אפילו לזמן מרובה,</b> כגון שאכל חצי שיעור בזמן אחד וחצי שיעור זמן רב לאחר מכן בהעלם אחד, בכל אלה האופנים <b>מנין</b> לנו שהוא בכלל דין המעילה?",
            "<b>תלמוד לומר</b> בפרשת המעילה: \"נפש כי <b>תמעל מעל\"</b> — באה לשון ריבוי זו ללמדנו כי נוהג דין המעילה <b>מכל מקום</b> (בכל האופנים).",
            "<big>ג</big> ובענין זה של צירוף חלקי שיעור מעילה שנעשו בזמנים שונים דנה עוד הברייתא: <b>אי</b> <small>[אם]</small> עיקרי דין המעילה נלמדים מגזירה שווה לתרומה, מעתה יש לומר כך, <b>מה \"חטא\" האמור בתרומה</b> — <b>לא צירף שתי אכילות כאחד,</b> שאם אכל זר תרומה בפחות מכדי שיעור ביום אחד, ואכילה נוספת בפחות מכדי שיעור ביום המחרת אין שתי האכילות מצטרפות לחייבו. אם כן <b>אף \"חטא\" האמור במעילה</b> בא ללמד כי אף במעילה <b>לא צירף שתי אכילות כאחד.</b> ומעתה יש לשאול <b>מנין</b> לנו שאם <b>אכל</b> מן ההקדש בשיעור שאין בו חיוב מעילה <b>היום</b> וחזר שוב <b>ואכל</b> ממנו <b>למחר</b> שיעור שאין בו חיוב, <b>ואפילו</b> חזר ואכל <b>לזמן מרובה</b> שהם מצטרפים לחיוב מעילה? <b>תלמוד לומר:</b> \"נפש כי <b>תמעל מעל\"</b> — לחייבו <b>מכל מקום,</b> בכל האופנים, ואף באופן זה.",
            "<big>ד</big> וכיוצא בדבר דנה עוד הברייתא: אחר שדין המעילה נלמד מתרומה, יש לברר <b>אי</b> <small>[אם]</small> <b>מה \"חטא\" האמור בתרומה</b> — אינו נוהג אלא כאשר הן <b>פגימתו</b> בתרומה <b>ו</b>הן <b>הנאתו</b> ממנה באים <b>כאחד,</b> והוא הדין במעילה, ואולם <b>מנין</b> לנו שיש דין מעילה גם <b>ל</b>ענין <b>אכילתו ואכילת חברו</b> שבכל אחת מהן אין שיעור מעילה, ולא היו בזמן אחד? <b>ואפילו</b> היו שתי אכילות אלה מרוחקות בזמן זו מזו <b>מכאן ועד שלש שנים, מנין</b> לנו שהם מצטרפות, וחייב עליהן? <b>תלמוד לומר:</b> \"נפש כי <b>תמעל מעל\"</b> — לחייבו <b>מכל מקום,</b> בכל האופנים, ואף באלה.",
            "<big>ה</big> ועוד דנה הברייתא. <b>אי</b> <small>[אם]</small> אכן נלמדים דיני המעילה מגזירה שווה לתרומה, יש מקום לומר: <b>מה \"חטא\" האמור בתרומה</b>"
        ],
        [
            "אין הזר (שאינו כהן) האוכל את התרומה חייב <b>עד שיצא מן הקדש לחול,</b> שהרי באכילתו הוא מוציאה לחולין, הוא הדין אף במעילה הנלמדת מן התרומה בגזירה שווה זו.",
            " ואולם מניין לנו שתהא מעילה נוהגת אף אם הוציא חפץ הקדש <b>מן הקדש לקדש?</b> <b>כגון ש</b><b>לקח</b> (קנה) מכספי הקדש <b>קיני</b> (זוג תורים או בני יונה) לקרבן טהרת ה<b>זבים, וקיני זבות, וקיני יולדות.</b> שבכל אלה אף שמשתמש בכסף הקדש לצורך קודש, כיון שחייב בהקרבת קרבנות, ועליו להביאם מכספו הפרטי, נמצא שכשמביאם מכספי המקדש הריהו נהנה מהם.",
            "<b>ו</b>מי ש<b>שקל שקלו</b> (מחצית השקל שחייב) מכספי ההקדש. <b>ו</b>ש<b>הביא</b> את קרבנות <b>חטאתו ואשמו</b> שהוא חייב בהבאתם <b>מן</b> הכסף של <b>ההקדש.</b> שאף שהוציאו לצורך קודש — מעל. ונחלקו חכמים ממתי חלה המעילה. לשיטה אחת <b>כיון</b> (בזמן) <b>שהוציא</b> את הכסף — <b>מעל,</b> אלו <b>דברי ר' שמעון.</b> ואילו <b>ר' יהודה אומר:</b> לא מעל <b>עד שיזרוק ה</b>כהן את <b>דם</b> הקרבנות הללו, והתכפר בהם המביא אותם. ויש לשאול: <b>מנין</b> לנו שגם זו קרויה מעילה? <b>תלמוד לומר</b> בדין המעילה: \"נפש כי <b>תמעל מעל\"</b> (ויקרא ה, טו), ומכפל הלשון למדים שנוהגת היא <b>מכל מקום,</b> בכל האופנים, ואף במוציא מקודש לקודש.",
            "<big>א</big> ושבים לברר את תחילת דברי הברייתא. <b>אמר מר</b> <small>[החכם]</small> בברייתא: מן הכתוב בפרשת המעילה <b>\"נפש</b> כי תמעול מעל\" למדים כי בכלל מעילה כל שהוא בכלל \"נפש\", אחד היחיד, ואחד הנשיא, ואחד המשוח במשמע. ושואלים: ממה שרוצים להשמיענו בדרשה זו למדים אנו <b>שיכול</b> היה לומר דבר אחר, ו<b>מאי</b> <small>[מה]</small> הוא? אם תאמר שאין הנשיא או המשוח כלולים בדין המעילה? — אי אפשר לומר זאת שהרי <b>פשיטא</b> <small>[פשוט]</small> הוא הדבר, שכן <b>\"נפש\" כתיב</b> <small>[נאמר],</small> ובכלל זה הכל!",
            " ומשיבים:  <b>מהו דתימא</b> <small>[שתאמר]</small> שאין אלה בכלל מעילה, שהרי <b>אמר רחמנא</b> <small>[אמרה התורה]</small> באיסור השימוש בשמן המשחה <b>\"ואשר יתן ממנו על זר</b> ונכרת מעמיו\" (שמות ל, לג), <b>ו</b>אילו <b>האי</b> <small>[זה]</small> הכהן המשוח וכן המלך הנמשח בשמן המשחה, <b>לאו</b> <small>[לא]</small> בכלל <b>\"זר\" הוא, דהא אימשח בגוויה</b> <small>[שהרי</small> כבר <small>נמשח בו],</small> והדבר שייך בו ואין הם עוד בכלל דין מעילה בכך. משום כך <b>קא משמע לן</b> <small>[הוא,</small> התנא שבברייתא <small>משמיע לנו]</small> שאף הנשיא והכהן המשוח בכלל.",
            "<big>ב</big> <b>ו</b>נפנים עתה לסיכום הדרשות שנאמרו בדין המעילה. <b>אקשה רחמנא</b> <small>[והקישה אותה התורה,</small> את המעילה<small>]</small> <b>לסוטה,</b> שנאמר בה \"ומעלה בו מעל\" (במדבר ה, יב). <b>ו</b>כן הקישה התורה את המעילה <b>לעבודה זרה,</b> שנאמר בה \"וימעלו באלקי אבותיהם\" (דברי הימים א' ה, כה), <b>ו</b>כן הקישה התורה את המעילה <b>לתרומה</b> בגזירה שווה \"חטא\" \"חטא\", כמבואר בעמוד הקודם. ומהיקשים אלה נלמדים עיקר דיני המעילה. ומפרטים: מן ההיקש <b>לסוטה</b> למדים אנו שכשם שדין הסוטה חל על הנאה <b>אף על גב</b> <small>[אף על פי]</small> ש<b>לא פגם</b> באשה בהנאתו זו, <b>גבי</b> <small>[אצל]</small> <b>הקדש נמי</b> <small>[גם כן],</small> אם נהנה ממנו אף שלא פגם בו, כגון האשה ש<b>נתנה טבעת</b> זהב (שהיא דבר שאינו נפגם) של הקדש <b>בידה</b> — <b>מעלה.</b>",
            "ו<b>כי אקשה רחמנא</b> <small>[כאשר הקישה אותה,</small> את המעילה, <small>התורה]</small> <b>לעבודה זרה,</b> הרי זה מלמד שכשם שבעבודה זרה אין אדם מתחייב בה <b>עד דאית</b> <small>[שיש]</small> <b>בה שינוי</b> (שכן עיקר העבודה זרה הריהי שינוי והוצאה מרשות הקדוש ברוך הוא לרשות אחרים), <b>גבי</b> <small>[אצל]</small> <b>הקדש נמי</b> <small>[גם כן]</small> — אין אדם מתחייב במעילה אלא <b>עד</b> שישנה בה ממלאכת קודש למלאכת חול, וכגון ש<b>ביקע</b> עצי חולין <b>בקרדום</b> של הקדש, ויפגם את הקרדום בכך, <b>ו</b>ימצא ההקדש <b>פגום.</b>",
            "וכן <b>אקשה רחמנא</b> <small>[הקישה אותה,</small> את המעילה, <small>התורה]</small> <b>לתרומה,</b> ללמדנו: <b>מה</b> ב<b>תרומה</b> משמעות הכתוב \"ואיש <b>כי יאכל</b> קדש בשגגה ויסף חמישיתו עליו...\" (ויקרא כב, יד) — <b>פרט למזיק</b> את התרומה שלא בדרך אכילה (כגון ששפך יין תרומה), שאינו מוסיף חומש על הקרן, <b>גבי</b> <small>[אצל]</small> <b>הקדש נמי</b> <small>[גם כן]</small> <b>כל</b> הקדש שהוא <b>בר</b> <small>[בן]</small> <b>אכילה,</b> כלומר, ראוי לאכילה, <b>כי</b> <small>[כאשר]</small> אין אדם אוכלו, אלא <b>מזיק ליה</b> <small>[אותו]</small> — הריהו <b>פטור</b> מדין מעילה.",
            "<big>ג</big> שנינו במשנתנו כי דבר הקדש שאינו נפגם כשמשתמשים בו — כיון שנהנה ממנו בשווה פרוטה, הרי זה מעל. <b>כיצד</b> היא המעילה בדבר שאין דרכו להיפגם? — כגון האשה ש<b>נתנה קטלא</b> העשויה זהב של הקדש בצוארה, וכיוצא בזה. ובענין זה <b>אמר ליה</b> <small>[לו]</small> <b>רב כהנא לרב זביד</b> בשאלה: <b>ו</b>האם <b>דהבא לאו בר איפגומי</b> <small>[זהב לא בן פגימה]</small> <b>הוא?</b> <b>והא דהבא דכלתיה</b> <small>[והרי</small> כלי <small>הזהב של כלתו],</small> אשת בנו של העשיר הנודע <b>נון,</b> שבשעה שהשיא את בנו, נתן תכשיטי זהב מרובים לכלתו, ולאחר מכן איבדו הרבה ממשקלם ומערכם, ואם חפצים העשויים זהב אינם נפגמים, אם כן להיכא אזל <small>[לאן הלך]</small> משקלם? אלא ודאי שאף חפצים העשויים זהב נפגמים! <b>אמר</b>",
            "<b>ליה</b> <small>[לו]</small> רב זביד לרב כהנא: <b>דלמא</b> <small>[שמא]</small> תכשיטי כלתו של נון איבדו ממשקלם וערכם משום שלא נשמרו כראוי, ובכגון זה עשוי גם הזהב להיפגם, כדרך <b>דהבא דרמיין כלתיך</b> <small>[</small>תכשיטי <small>הזהב שמשליכות אותם כלותיך]</small> <b>הוא,</b> שלא היו שומרות כראוי את תכשיטיהן. <b>ועוד</b> יש לומר: <b>נהי דלא איכא</b> <small>[אם אמנם שאין כאן],</small> משום <b>נהנה ופגם לאלתר</b> (מייד), ואולם בשימוש <b>לעולם</b> (כלומר, לזמן רב) <b>מי לא איכא</b> <small>[האם אין כאן,</small> שייכת<small>]</small> <b>פגימה?</b>",
            "<big>ד</big> עוד שנינו במשנתנו ש<b>הנהנה מן החטאת</b> או משאר קדשי קדשים, וכגון שתלש מצמרה, אם עשה כן בחייה של הבהמה — לא מעל עד שיפגום בה בשווה פרוטה. ומקשים על כך: <b>מכדי</b> <small>[הרי]</small> <b>אי</b> <small>[אם]</small> <b>בבהמה תמימה</b> העומדת להקרבה עוסקים אנו, הרי בהמת חטאת זו <b>היינו</b> <small>[זהו]</small> כמו <b>כוס של זהב</b> שאין בו פגם, שכן אף לאחר שתלש את צמרה אין הדבר נחשב כפגם, ועדיין קרבה היא על המזבח, ומדוע אין מועלים בה אלא אם כן נפגמה בשווה פרוטה? <b>אמר רב פפא: ב</b>בהמה <b>בעלת מום עסקינן</b> <small>[עוסקים אנו],</small> שאין היא עומדת להקרבה, אלא להיפדות. ומעתה, הריהי בכלל הדברים שיש בהם פגם, שכן תלישת צמרה פוגמת בערכה, וככל שערכה נמוך, אף מחיר פדיונה נמוך. ודינה איפוא שאין מועלים בה אלא אם כן אף פגמו בה."
        ],
        [
            "<big>א משנה</big> ה<b>נהנה</b> מן ההקדש הנאה ששוויה <b>כבחצי פרוטה ופגם</b> (הפחית מערכו של ההקדש) בתוך כך <b>ב</b>שיעור <b>חצי פרוטה. או שנהנה</b> מן ההקדש <b>בשוה פרוטה בדבר אחד</b> של ההקדש העשוי להיפגם (\"שיש בו פגם\"), ולא פגם בו אף שנהנה ממנו, <b>ופגם בשוה פרוטה בדבר אחר</b> של ההקדש, אף שלא נהנה ממנו — <b>לא מעל, עד שיהנה בשוה פרוטה ו</b>גם <b>יפגם בשוה פרוטה בדבר אחד</b> של הקדש.",
            "<b>אין</b> אדם <b>מועל</b> בחפצי הקדש ל<b>אחר</b> שהיה כבר לפניו אדם אחר שהיה <b>מועל ב</b>אותם <b>מוקדשין, אלא</b> (מלבד) ב<b>בהמה</b> שאין בה מום ועומדת להקרבה, <b>וכלי שרת,</b> שבאלו <b>בלבד</b> יש מעילה אחר מעילה. <b>כיצד?</b> הוא אופן בו משתמשים כמה בני אדם בבהמת הקדש: <b>רכב על גבי בהמה</b> העומדת להקרבה, <b>ובא</b> אחר כן <b>חברו ורכב</b> אף הוא, <b>ובא חברו,</b> אדם נוסף, <b>ורכב</b> אף הוא על בהמה זו — <b>כולן מעלו.</b> ובכלי שרת — כגון ש<b>שתה</b> אחד <b>בכוס של זהב, ובא</b> אחריו <b>חברו ושתה</b> גם כן מאותו הכוס, <b>ובא חברו ושתה</b> אף הוא מאותו הכוס — <b>כולן מעלו.</b> וכן אחד ש<b>תלש</b> צמר <b>מן החטאת, ובא חברו ותלש</b> גם הוא מאותה בהמה, <b>ובא חברו ותלש</b> אף הוא — <b>כולן מעלו. רבי אומר: כל דבר שאין לו פדיון,</b> שאי אפשר לפדותו — <b>יש בו</b> מצב שיהיה אדם זה <b>מועל אחר</b> אדם אחר ה<b>מועל.</b>",
            "<big>ב גמרא</big> שנינו במשנתנו שאין מעילה אחר מעילה אלא  בבהמה ובכלי שרת, ומבררים: כשיטת <b>מני מתניתין</b> <small>[מי,</small> איזה תנא, <small>היא משנתנו]?</small> — כשיטת <b>ר' נחמיה היא, דתניא</b> <small>[ש</small>כן <small>שנויה</small> ברייתא<small>]:</small> <b>אין מועל אחר מועל אלא בבהמה בלבד,</b> שכן בהמה העומדת להקרבה על המזבח אין לה פדיון, ואם מעל בה — לא התחללה בכך. ואולם כלי שרת, שיש להם פדיון — אין בהם מעילה אחר מעילה, שכיון שמעל בהם, הוציאם לחולין, ושוב לא שייך למעול בהם. ואילו <b>ר' נחמיה אומר:</b> יש מועל אחר מועל הן ב<b>בהמה והן</b> ב<b>כלי שרת.</b>",
            "ושואלים: <b>מאי טעמא דתנא קמא</b> <small>[מה הטעם של התנא הראשון]</small> החלוק על ר' נחמיה וסבור שאין מועל אחר מועל בכלי שרת? ומשיבים: <b>קסבר</b> <small>[סבור הוא]</small> כי כיון ש<b>בעניינא</b> <small>[בענין]</small> המעילה, ב<b>בהמה כתיב</b> <small>[נאמר]</small> הדבר,  דכתיב <small>[ש</small>כן <small>נאמר]</small> \"נפש כי תמעול מעל וחטאה בשגגה מקדשי ה' והביא את אשמו לה' איל תמים מן הצאן... ואת אשר חטא מן הקודש ישלם ואת חמישתו יוסף עליו... והכהן יכפר עליו <b>באיל האשם</b> ונסלח לו\" (ויקרא ה, טו—טז), וודאי לשון \"איל האשם\" בא ללמד שדווקא בבהמה נוהג דין מעילה אחר מעילה, ולא בכלי שרת.",
            "<b>ו</b>אילו <b>ר' נחמיה</b> הסבור שאף בכלי שרת יש מעילה אחר מעילה, <b>אמר</b> <small>[יכול לומר]</small> <b>לך</b> שהדבר נלמד מ<b>קל וחומר: אם</b> את ה<b>אחרים</b> (הנכנסים לכלי שרת) <b>מביא</b> אותם כלי השרת <b>לקדושתן</b> ולדין מעילה, <b>הוא עצמו</b> — <b>לא כל שכן</b> שאינו יוצא לחולין על ידי מעילה, ויש בו מעילה אחר מעילה!",
            "<big>ג</big> שנינו במשנתנו, <b>רבי אומר: כל דבר שאין לו פדיון, יש</b> בו מועל אחר מועל. ושואלים: והרי <b>היינו</b> <small>[זהו]</small> כשיטת ה<b>תנא קמא</b> <small>[הראשון</small> שבמשנתנו<small>],</small> ומה הוסיף רבי? <b>אמר רבא: איכא בינייהו</b> <small>[יש ביניהם]</small> הבדל להלכה בענין נדבת <b>עצים.</b> תנא קמא סבור שאין דינם של עצים כקדשי מזבח, אלא כקדשי בדק הבית, שיש בהם פגם, ומשום כך — אין בהם מעילה אחר מעילה. ואילו רבי סבור שדין העצים כדין קדשי מזבח, שאין בהם פגם, ועל כן יש בהם מעילה אחר מעילה.",
            "<b>דתנו רבנן</b> <small>[ש</small>כן <b>שנו חכמים</b> בברייתא<small>]:</small> <b>האומר</b> בלשון נדר <b>\"הרי עלי</b> להביא <b>עצים</b> למקדש\", ולא פירש כמה — <b>לא יפחות משני גזירין</b> (חתיכות עץ, כחתיכות הערוכות על המזבח). <b>רבי אומר: עצים</b> — <b>קרבן הן</b> נחשבים, שכן עולים הם על המזבח, <b>וטעונין מלח, וטעונין תנופה</b> כמו קרבן מנחה.",
            "<b>אמר רבא: לדברי רבי</b> שעצים נחשבים לקרבן, אם כן הנודר <b>עצים</b> — אותם עצים <b>טעונין</b> בהבאת <b>עצים</b> אחרים על מנת לשרוף אותם כקרבן הטעון עצים, ואף זה בכלל חיוב נדרו. והוסיף <b>ואמר רב פפא: לדברי רבי,</b> אם נדר <b>עצים</b> הריהם <b>צריכין קמיצה</b> (שיקח מקצת מהעצים בקומצו, ויקטירם תחילה), כדרך קרבן המנחה.",
            "<b>רב פפא אמר</b> הסבר אחר להבדל בין שיטת התנא קמא במשנתנו ושיטת רבי: <b>קדשי מזבח</b> שהיו בתחילתם <b>תמימין</b> ועומדים להקרבה על המזבח, <b>ונעשו בעלי מומין</b> ונפסלו להקרבה, <b>ועבר</b> אדם <b>ושחטן</b> לפני שנפדו, באופן זה <b>איכא בינייהו</b> <small>[יש ביניהם]</small> הבדל בין רבי ותנא קמא.",
            "<b>והתניא</b> <small>[ו</small>אכן כך <small>שנויה</small> ברייתא<small>]:</small> <b>קדשי מזבח תמימין, ונעשו בעלי מומין, ועבר ושחטן, רבי אומר:</b> אין קדשים אלה שנשחטו ראויים עוד להיפדות, שהרי בפדיון קדשים נאמר \"...והעמיד את הבהמה לפני הכהן. והעריך הכהן אותה...\" (ויקרא כז, יא—יב), ואלה שמתו אין אפשרות להעמידן לצורך הערכתן, ומשום כך <b>יקברו,</b> כפסולי המוקדשים, ללא פדיון.",
            "<b>וחכמים אומרים: יפדו, ונמצא כי לשיטת רבי כיון שאין הם נפדים — קדושתם קדושת הגוף, ויש בהם מעילה אחר מעילה. ואילו תנא קמא סבור כי כיון שנפדים הם — קדושתם קדושת דמים, ואין בהם מעילה אחר מעילה.</b>",
            "<big>ד משנה</big> <b>נטל</b> לשימושו <b>אבן או קורה של</b> ה<b>הקדש</b> — <b>הרי זה לא מעל</b> בכך."
        ],
        [
            "ואם <b>נתנה</b> את האבן או את הקורה הזו <b>לחברו</b> — <b>הוא מעל,</b> לפי שהוציאן בכך מרשות ההקדש לרשות חולין. <b>ו</b>אילו <b>חברו לא מעל</b> שכן בשעה שניתנה לו — כבר יצאה מרשות ההקדש. <b>בנאה</b> את האבן או את הקורה <b>בתוך ביתו</b> — <b>הרי זה לא מעל,</b> כיון שבבנייה כשלעצמה, עדיין לא נהנה ממנה, <b>עד שידור תחתיה</b> ויהנה ממגורים אלה <b>בשוה פרוטה.</b>",
            "<b>נטל</b> לעצמו <b>פרוטה של הקדש</b> — <b>הרי זה לא מעל</b> בכך. ואם <b>נתנה לחברו</b> — <b>הוא</b> עצמו <b>מעל,</b> שהוציאה בכך מרשות הקדש לרשות חולין, <b>ו</b>אילו <b>חברו</b> המקבל <b>לא מעל</b> בכך. <b>נתנה</b> את הפרוטה הזו <b>לבלן</b> (העובד בבית המרחץ) כתשלום עבור רחצה, <b>אף על פי ש</b>עדיין <b>לא רחץ</b> — <b>מעל</b> בכך, וטעם הדבר: <b>ש</b>כן משעה ששילם, <b>הוא</b> הבלן <b>אומר לו: הרי המרחץ פתוח לפניך, הכנס ורחוץ,</b> שיש לו רשות לרחוץ מיד בבית המרחץ, ורשות זו עצמה הנאה היא לו.",
            "<b>אכילתו</b> שאכל מן ההקדש בשווי כחצי פרוטה <b>ואכילת</b> הקדש שהאכיל הוא את <b>חברו</b> כחצי פרוטה, וכן <b>הנייתו</b> (הנאה שנהנה הוא) מן ההקדש בשווי כחצי פרוטה <b>והניית חברו</b> (שהוא מהנה את חבירו) בשווי כחצי פרוטה, וכן <b>אכילתו והניית חברו,</b> וכן <b>הנייתו</b> שלו <b>ואכילת חברו</b> — כל אלה <b>מצטרפין זה עם זה</b> לשיעור מעילה, שהוא בפרוטה, וחייב בדיני המעילה. <b>ואפילו</b> חלף <b>זמן מרובה</b> בין האכילות או ההנאות הללו.",
            "<big>א גמרא</big> שנינו במשנתנו כי זה שנטל אבן או קורה משל הקדש לעצמו — לא מעל בכך, ואולם אם נתנה לחברו — מעל. ושואלים: <b>מאי שנא</b> <small>[</small>ב<small>מה שונה]</small> <b>הוא</b> שנטל לעצמו, שלא מעל, <b>ומאי שנא</b> <small>[ו</small>ב<small>מה שונה]</small> הוא שנתן ל<b>חבירו,</b> שמעל?! <b>אמר שמואל:</b> המשנה מדברת <b>בגזבר</b> ההקדש, שהאבנים והקורות הללו <b>מסורות לו עסקינן</b> <small>[עוסקים אנו].</small> שכיון שהמעות שמורות בידו הרי עצם ההחזקה בהן אינה מעילה, אבל כשהוא נותנן לאחרים — הרי זו מעילה.",
            "<big>ב</big> עוד שנינו במשנתנו שאם לקח אבן או קורה של הקדש, ו<b>בנאה בתוך ביתו</b> — <b>אינו חייב</b> משום מעילה, עד שידור תחתיה. ושואלים: <b>למה לי</b> להמתין בחיובו <b>עד שידור תחתיה?</b> והרי <b>כיון דשניה</b> <small>[ששינה אותה]</small> שסיתת אותה לצורך קביעתה בתוך הבנין — הוציאה בכך מרשות הקדש ו<b>מעל!  אמר רב:</b> אין המדובר שבנאה ממש בתוך ביתו, אלא ב<b>כגון שהניחה על פי ארובה</b> (חור, כעין חלון בתקרה). וכיון שאין שינוי בעצם ההנחה אינו מתחייב במעילה עד שידור תחתיה.",
            "<b>ו</b>מעירים: אחר שהסברנו כך את דברי משנתנו, הרי מובן כי <b>כיון</b> (מתוך) <b>דבני לה</b> <small>[שבנה אותה],</small> את האבן בבנין <b>מיהת</b> <small>[על כל פנים]</small> <b>מעל,</b> אף שהאבן עתה חלק מבית המחובר לקרקע, וכלל הוא שאין מעילה בדבר המחובר לקרקע. ואם כן האם <b>לימא</b> <small>[</small>יש <small>לומר]</small> שדבר זה <b>מסייע ליה</b> <small>[לו]</small> <b>לרב, דאמר</b> <small>[שאמר]</small> <b>רב: המשתחוה לבית</b> לשם עבודה זרה — <b>אסרו</b> בכך באיסור הנאה, שהבית אינו נחשב כמחובר לקרקע, כיון שנבנה מאבנים וקורות שהיו בתחילתן תלושות ורק לאחר מכן חוברו, וכלל הוא: תלוש ולבסוף חברו — דינו כתלוש, והוא הדין אם כן גם באבן הקדש שהניחה על פי הארובה, שמכיון שהיתה בתחילה תלושה, יש בה דין מעילה?!",
            "<b>אמר רב אחא בריה</b> <small>[בנו]</small> של <b>רב איקא</b> בדחייה: אין להביא מכאן ראיה לשיטת רב, שכן אפשר לומר שסבורה משנתנו כי דינו של התלוש שחובר לקרקע הריהו כדין המחובר מעיקרו, ולכן אין המשתחוה לבית לעבודה זרה אוסרו. ואף על פי כן באבן או בקורת הקדש שנבנו בבית יש דין מעילה, כי בדין המעילה בדברי הקדש כל <b>הנאה הנראת לעינים</b> (הניכרת שאדם נהנה בדבר, וכגון זה היושב בבית שנבנו בו האבן או הקורה) <b>אסרה תורה</b> בדין המעילה.",
            " ומציעים עוד: <b>לימא</b> <small>[</small>האם יש מקום <small>לומר]</small> כי <b>מסייע ליה</b> <small>[לו,</small> לרב<small>]</small> בשיטתו (כי תלוש ולבסוף מחובר נחשב כתלוש) מה ששנינו בברייתא: אדם <b>הדר בבית של הקדש, כיון שנהנה ממנה</b> — <b>מעל,</b> ונראים הדברים שמדובר בבית בנוי שעמד אדם והקדישו. הרי שכיון שהיה בתחילה תלוש (אבניו וקורותיו), אף שלבסוף עמד וחיברו, הריהו נחשב כתלוש ולכן יש בו מעילה. <b>אמר ריש לקיש</b> בדחייה: אין להביא ראיה משם, שכן <b>התם</b> <small>[שם]</small> מדובר <b>ב</b>מקרה <b>שהקדישו</b> את אבני וקורות הבית בעודם תלושים, <b>ולבסוף בנאו</b> בהם.",
            " ושואלים על העמדה זו של ריש לקיש את דברי הברייתא: <b>אבל</b> לפי הסבר זה, במקרה ש<b>בנאו</b> בתחילה את הבית <b>ולבסוף הקדישו מאי</b> <small>[מה]</small> יהא הדין — ש<b>לא מעל?</b> אם כן, <b>מאי איריא</b> <small>[מה שייך,</small> מה ענין זה<small>]</small> ש<b>רהיט ותני</b> <small>[מיהר</small> התנא בברייתא <b>ושנה]</b> את הדין הבא המדבר באופן אחר לגמרי, באדם <b>הדר בבית של מערה,</b> כלומר, בסוג בית שלא היה מעולם (הוא וחומריו) תלוש — <b>לא מעל</b> בכך, שכן אין מעילה במחובר. <b>לימא</b> <small>[שיאמר]</small> התנא דין במקרה של אדם <b>הדר בבית של אבנים, שבנאו</b> בתחילה בחול, <b>ולבסוף הקדישו</b> — הרי זה <b>לא מעל!</b>",
            "<b>אמרי</b> <small>[אומרים]</small> בתשובה לשאלה זו: אכן יכול היה התנא לומר כן, ואולם העדיף להשמיע דין זה דווקא במערה, כי <b>הא</b> <small>[זה,</small> מגורים במערה<small>]</small> <b>פסיקא ליה</b> <small>[פסוק,</small> מוחלט וברור, <small>לו]</small> שבכל מצבי המגורים בבית מערה קיים דין אחד — שאינו מועל בכך. ואילו <b>הא</b> <small>[זה,</small> בית אבנים<small>]</small> <b>לא פסיקא ליה</b> <small>[אינו פסוק לו],</small> שהרי יש בו מעילה רק באופן מסויים, שבנאו בחול ולאחר מכן הקדישו.",
            "",
            "<big>א משנה</big> <b>השליח שעשה</b> את <b>שליחותו</b> של בעל הבית, כפי שנאמרה לו, ובשליחות זו השתמש לצורך חולין בכספי הקדש שניתנו לו על ידי בעל הבית בשוגג — <b>בעל הבית</b> ששלח אותו הוא ש<b>מעל,</b> ולא השליח (שלא כבשאר דיני התורה שהכלל הנוהג בהם הוא ש\"אין שליח לדבר עבירה\", והשליח הוא החייב על מעשה העבירה שנעשה על ידו). ואולם אם <b>לא עשה</b> השליח את <b>שליחותו</b> כפי שהצטווה על ידי בעל הבית ששלחו — <b>השליח</b> הוא ש<b>מעל.</b>",
            "ומפרטים: <b>כיצד</b> הוא אופן זה שהשליח לא עשה את שליחותו של בעל הבית? כגון ש<b>אמר לו</b> בעל הבית לשליח <b>\"תן בשר לאורחים!\", ו</b>אילו הוא עמד ו<b>נתן להם כבד,</b> ולא בשר. או במקרה הפוך שאמר לו בעל הבית שיתן לאורחים כבד, והוא עמד <b>ונתן להם בשר</b> ולא כבד, והיו הבשר והכבד של הקדש — באופנים אלה ובדומה להם, <b>השליח</b> הוא ש<b>מעל</b> ולא בעל הבית, כיון ששינה ולא עשה את שליחותו. אבל אם היה לבעל הבית בשר של הקדש ו<b>אמר לו</b> בעל הבית: <b>\"תן להם</b> לאורחים, בשר באופן זה שאורח זה יקבל <b>חתיכה</b> אחת של בשר, ואורח זה יקבל <b>חתיכה</b> אחת של בשר\". <b>ו</b>אילו <b>הוא</b> המלצר <b>אומר</b> לאורחים על דעת עצמו: <b>\"טלו</b> לכם, כל אחד מאתכם, <b>שתים</b> חתיכות!\", <b>והם</b> האורחים <b>נטלו</b> מדעת עצמם, כל אחד מהם, <b>שלש</b> חתיכות, והיו אלה חתיכות בשר של הקדש — <b>כולם מעלו.</b> בעל הבית מעל — על אכילת החתיכה הראשונה, שבזאת קיים השליח את דברי בעל הבית. המלצר מעל — על אכילת החתיכה השניה, שבה הוסיף על השליחות. והאורחים מעלו — על אכילת החתיכה השלישית, שבה הוסיפו הם על דברי השליח."
        ],
        [
            "<big>א גמרא</big> מתוך דברי המשנה שכאשר שינה השליח מדברי בעל הבית ונתן לאורחים כבד במקום בשר, או להיפך — עולה כי בשר וכבד הם שני דברים שונים והחילוף ביניהם הוא מן הדברים שעליהם כרגיל שליח נמלך עם משלחו, כגון אם שלחו לקנות לו בשר ולא מצא השליח אלא כבד — הריהו נמלך עם משלחו אם יקנה את הכבד. ומבררים: <b>מאן</b> <small>[מיהו]</small> ה<b>תנא</b> הסבור כי <b>כל מילתא דמימלך עלה</b> <small>[כל דבר שנמלך עליו]</small> <b>שליח</b> עם משלחו סימן הוא כי <b>תרתי מילי הויין</b> <small>[שני דברים</small> שונים <small>הם]?</small>",
            "<b>אמר רב חסדא:</b> דבר זה הוא ש<b>לא כ</b>שיטת <b>ר' עקיבא. דתנן</b> <small>[ש</small>כן <small>שנינו</small> במשנה<small>]:</small> <b>הנודר</b> (אוסר עצמו בנדר) <b>מן</b> אכילת <b>הירק,</b> ולא פירט מאלו ירקות — חכמים אומרים: <b>מותר בדילועין. ו</b>אילו <b>ר' עקיבא אוסר,</b> שלדעתו כיון שהשליח נמלך בדעת משלחו בענין הדלועים, בכך הוא מראה כי הם מין אחד, שאילולי כן לא היה נמלך בו כלל — הרי שלדעת ר' עקיבא דבר שנמלך עליו השליח הינו בכלל הדבר שנשלח אליו, ואין זה כשיטת משנתנו.",
            "<b>אביי אמר: אפילו תימא</b> <small>[תאמר]</small> שהמשנה כשיטת <b>ר' עקיבא,</b> שבבשר וכבד כיון שנמלך במשלחו אין זה נחשב כקיום השליחות והשליח הוא שמועל. ואולם אין זה משום שכאשר נמלך השליח הרי הם נחשבים שני דברים שונים, אלא אף אם הם כדבר אחד מודה ר' עקיבא שהשליח הוא שמועל, שכן <b>מי</b> <small>[האם]</small> ר' עקיבא עצמו <b>לא</b> מודה שעל כל פנים, <b>בעי לאימלוכי</b> <small>[צריך</small> השליח <small>להתייעץ]</small> עם משלחו? וכיון שלא נמלך השליח, ועשה מדעת עצמו — אין זה נקרא עושה שליחותו של משלחו. ומסופר ביחס לכך, <b>כי</b> <small>[כאשר]</small> <b>אמרו רבנן קמיה</b> <small>[חכמים לפני]</small> <b>רבא</b> את דבריו אלה של אביי, <b>אמר להו</b> <small>[להם]:</small> <b>שפיר קאמר</b> <small>[יפה אמר]</small> <b>נחמני</b> (אביי)!",
            "<big>ב</big> מתוך שהוזכרה מחלוקת ר' עקיבא וחכמים, דנים עוד בדבר. <b>מאן</b> <small>[מיהו]</small> ה<b>תנא דפליג עליה</b> <small>[שחולק עליו]</small> על <b>ר' עקיבא?</b> ומשיבים: <b>רבן שמעון בן גמליאל היא, דתניא</b> <small>[ש</small>כן שנויה ברייתא<small>]:</small> <b>הנודר מן הבשר</b> — <b>אסור בכל מיני בשר</b> הבהמה. <b>ואסור</b> אף באותם חלקי בשר שאין אנשים אוכלים אותם כרגיל: <b>בראש, וברגלים,</b> ו<b>בקנה, ובכבד, ובלב. ואסור</b> כמו כן אף <b>בבשר עופות. ו</b>אולם הריהו <b>מתיר בבשר דגים וחגבים,</b> שאין אלה בכלל \"בשר\". ואילו <b>רבן שמעון בן גמליאל מתיר בראש וברגלים, בקנה ובכבד ובעופות, ו</b>אין צורך לומר שלדבריו הריהו מותר <b>ב</b>בשר <b>דגים ובחגבים.</b>",
            "<b>וכן היה רבן שמעון בן גמליאל אומר: קרביים</b> (החלקים הפנימיים של הבהמה) <b>לאו</b> <small>[לא]</small> <b>בשר הן, ואוכליהן לאו בר איניש</b> <small>[אינו בן אדם],</small> שאין הוא נוהג כדרך בני אדם. הרי שרבן שמעון בן גמליאל הוא החולק על ר' עקיבא, וסבור הוא שאף שכבד הוא מן הדברים ששליח נמלך עליהם, מכל מקום אין הוא בכלל בשר לענין הנדרים.",
            " ושואלים:  <b>ול</b>שיטת ה<b>תנא קמא</b> <small>[הראשון]</small> שבברייתא זו, האוסר בשר עוף ומתיר דגים, <b>מאי שנא</b> <small>[מה</small> המיוחד, <small>השונה]</small> <b>בבשר עופות</b> שהוא מחשיב אותו בגדר בשר? — <b>משום</b> ש<b>רגיל</b> (מצוי הדבר) כי <b>איניש</b> <small>[אדם]</small> הנשלח לקנות בשר בהמה <b>דאמר</b> <small>[ש</small>קונה בשר עוף ו<small>אומר]</small> הוא למשלחו: <b>לא אשכחי בשרא דחיותא, ואתאי בשרא דציפרא</b> <small>[לא מצאתי בשר בהמות, והבאתי בשר ציפורים,</small> עופות<small>].</small> ומעתה יש לשאול, <b>אי הכי</b> <small>[אם כך]</small> הוא הטעם לאיסור בשר עופות לשיטתו של התנא קמא, <b>הכי נמי עביד איניש למימרא</b> <small>[כך גם כן</small> לענין דגים <small>עשוי אדם</small> זה <small>לומר]:</small> <b>לא אשכחי בשרא דחיותא, ואתאי</b> <small>[לא מצאתי בשר בהמות, והבאתי]</small> בשר <b>דגים!</b>",
            "<b>אמר רב פפא:</b> בברייתא זו <b>ביום הקזה עסקינן</b> <small>[עוסקים אנו],</small> <b>דלא אכיל איניש</b> <small>[שאין אוכל אדם]</small> <b>דגים</b> ביום זה, כיון שמזיק הדבר. ומשום כך, ביום זה אין נמלך השליח על דגים.",
            " ושואלים:  <b>אי הכי</b> <small>[אם כך],</small> <b>ציפרא נמי ניכול</b> <small>[</small>בשר <small>עוף גם כן שיאכל]</small> הנודר, שהרי אין נכון לאכול בשר עוף ביום הקזה, וממילא גם עליו אין השליח בא להימלך. שכך <b>אמר שמואל: דמסוכר ואכל ציפרא</b> <small>[</small>זה <small>שמקיז</small> דם <small>ואוכל</small> בשר <small>עוף]</small> — <b>פרח ליביה כציפרא</b> <small>[פורח ליבו כעוף]!</small> <b>ועוד,</b> הרי <b>תניא</b> <small>[שנויה</small> ברייתא<small>]</small> האומרת כן: <b>אין מקיזין דם לא על</b> סמך זה שיאכלו לאחר מכן <b>הדגים, ולא על</b> <b>העופות, ולא על בשר מליח.</b> הרי שאין אוכלים אף בשר עופות ביום הקזה!",
            "<b>אלא אמר רב פפא:</b> אין אנו עוסקים ביום הקזה אלא <b>ביומא דכייבין ליה עיניה עסקינן</b> <small>[ביום שכואבות לו עיניו עוסקים אנו</small> בברייתא זו<small>],</small> <b>דלא אכיל</b> <small>[שאין</small> אדם <small>אוכל]</small> <b>דגים,</b> אבל בשר עופות יכול הוא לאכול.",
            "<big>ג</big> שנינו במשנתנו שאם <b>אמר לו</b> בעל הבית לשליחו: <b>\"תן לו</b> לכל אורח ואורח <b>חתיכה</b> אחת בלבד של בשר\", והשליח שינה בדבריו ואמר לאורחים שכל אחד מהם יקח שתי חתיכות, והם הוסיפו על דבריו של השליח ולקחו כל אחד מהם שלש חתיכות — כולם מעלו. ואף בעל הבית מעל (על אכילת החתיכה האחת, שכך הורה לו למשלחו). ומסיקים: <b>שמע מינה</b> <small>[למד מכאן]</small> כלל עקרוני בדין השליחות שבו דנו חכמים, שכל ה<b>מוסיף על שליחותו,</b> שממלא את מה שנאמר לו, ומוסיף דברים שלא נאמרו לו — לא התבטלה בכך שליחותו, ו<b>הוי</b> <small>[הריהו]</small> עדיין <b>שליח</b> לעיקר השליחות!",
            "אמר רב ששת: אין להביא מכאן ראיה לדבר, משום שכאן מדובר בכגון <b>דאמר</b> <small>[שאומר]</small> ה<b>שליח</b> במפורש לאורח: <b>טול</b> חתיכה <b>אחת מדעתו</b> של בעל הבית <b>ו</b>חתיכה <b>אחת מדעתי.</b>"
        ],
        [
            "והחידוש שבדבר הוא: <b>מהו דתימא</b> <small>[</small>היה מקום <small>שתאמר]</small> כי בכך שהוסיף ואמר שיקחו חתיכה אחת מדעתו, <b>עקר</b> ה<b>שליח</b> את <b>שליחותיה</b> <small>[שליחותו]</small> של <b>בעל הבית, ולא למעול</b> <small>[ימעול]</small> בעל הבית אף בחתיכה הראשונה — לכך <b>קא משמע לן</b> <small>[הוא משמיע לנו]</small> שכיון שאמר השליח בנתינת החתיכה הראשונה שהיא על דעת בעל הבית — מילא בכך את שליחותו, ובעל הבית מתחייב בה.",
            "<big>א משנה</big> <b>אמר לו</b> בעל הבית לשליחו <b>\"הבא לי</b> חפץ זה או מעות אלה <b>מן החלון</b> (שהיו מניחים בו דברים)!\", ולא זכר שהם של הקדש. <b>או</b> שאמר לו להביא לו <b>מן הדלוסקמא</b> (התיבה) בה הם נמצאים. ועשה השליח את שליחותו <b>והביא לו</b> לבעל הבית כפי שביקש. <b>אף על פי ש</b>אחר כך <b>אמר בעל הבית: לא היה בלבי אלא</b> (התכוונתי שיביא לי דווקא) <b>מ</b>מקום <b>זה,</b> כלומר, מקום אחר ממה שאמרתי, <b>ו</b>אילו השליח <b>הביא</b> לי <b>מ</b>מקום <b>זה,</b> ולא עשה איפוא את שליחותי — <b>בעל הבית מעל</b> בדבר, שהרי השליח מילא את דברי השליחות כפי שנאמרו לו. <b>אבל אם אמר לו</b> בעל הבית: <b>\"הבא לי מן ה</b>דברים הנמצאים ב<b>חלון!\", והביא לו מן הדלוסקמא, או</b> שאמר לו בעל הבית שיביא <b>מן הדלוסקמא, והביא לו מן החלון</b> — <b>השליח מעל,</b> הואיל ושינה מדברי המשלח.",
            "<b>שלח</b> מעות של הקדש <b>ביד חרש שוטה וקטן,</b> שאינם בני דעת, כדי שיקנו בהם דבר מסויים מן החנווני, <b>אם</b> אכן <b>עשו</b> אלה את <b>שליחותו</b> — אף שכלל הוא שכל מי שאין בו דעת, אינו בכלל שליחות — <b>בעל הבית מעל,</b> שהרי התקיימו דבריו. ואולם אם <b>לא עשו שליחותו</b> וקנו מאת החנווני במעות אלה דבר אחר, אם השתמש החנווני במעות שבידו — ה<b>חנווני מעל.</b>",
            "<b>שלח</b> בעל הבית את מעות ההקדש <b>ביד פקח</b> (בן דעת), על מנת לקנות לו בהן דבר מן החנווני, <b>ונזכר</b> בעל הבית שהן של הקדש (ושוב אין הוא בכלל דין מעילה, שאין המעילה נוהגת אלא בשימוש בשגגה בהקדש), אם נזכר <b>עד שלא</b> (בטרם) <b>הגיע</b> השליח <b>אצל</b> ה<b>חנווני</b> — ה<b>חנווני מעל לכשיוציא</b> את המעות הללו לשימושו.",
            " ו<b>כיצד יעשה</b> בעל הבית שנזכר שמעות אלה הן של הקדש, ולא יבוא החנווני לידי מעילה? — <b>נוטל</b> בביתו <b>פרוטה או כלי, ואומר: \"פרוטה של הקדש בכל מקום שהוא</b> נמצא בו עתה יהא <b>מחולל על</b> פרוטה או כלי <b>זה\",</b> ומתחללים בכך מעות ההקדש על פרוטה זו או כלי זה, <b>ש</b>כן הלכה היא כי <b>ההקדש נפדה</b> ומתחלל הן בכסף הן <b>ב</b>דבר ה<b>שוה כסף,</b> כגון כלי. ונמצא שהמעות שביד החנווני חולין ואין בהם מעילה.",
            "<big>ב גמרא</big> שנינו בתחילת המשנה שאם עשה השליח כדברי בעל הבית, אף על פי שלטענת בעל הבית כוונתו היתה למקום אחר, ולדבריו לא התקיימה איפוא שליחותו — בעל הבית הוא שמעל. ומסבירים: <b>מאי קא משמע לן</b> <small>[מה הוא</small> התנא שבמשנתנו <small>השמיע לנו]</small> בכך? — שה<b>דברים שבלב</b> שלא נאמרו במפורש בפה <b>אינם</b> נחשבים <b>דברים,</b> ואין מתחשבים בהם אלא רק בדברים המפורשים בפה.",
            "<big>ג</big> שנינו במשנתנו שאם <b>שליח</b> בעל הבית את מי שאינו בן דעת שיקנה לו חפץ מן החנווני ונתן לו מעות הקדש לכך, וכגון שנתן <b>ביד חרש שוטה וקטן, אם עשו</b> את דבריו — בעל הבית מעל. ושואלים: <b>והא לאו</b> <small>[והרי לא]</small> <b>בני שליחותא נינהו</b> <small>[שליחות הם],</small> ומדוע איפוא יתחייב בעל הבית במעילה על מעשיהם?",
            "<b>אמר ר' אלעזר: עשאום</b> חכמים, כלומר, קבעו את דינם <b>כ</b>דין <b>מעטן</b> (כלי גדול) <b>של זיתים</b> לענין קבלת טומאה, שכיון שנוח לו לבעל הבית במוהל היוצא מן הזיתים שבמעטן — הרי זה נחשב כאילו נעשה מדעתו והוכשרו הזיתים לקבל טומאה. ואף בענייננו, כיון שנוח לו לבעל הבית שהתקיימו דבריו על ידי אלה — הרי זה נחשב כאילו נעשה הדבר מדעתו.",
            " ומהו עניינו של המעטן, <b>דתנן</b> <small>[ששנינו</small> במשנה<small>]:</small> אחר שכלל הוא שכל מאכלי האדם אינם ראויים להיטמא אלא אם כן בא עליהם תחילה משקה (משבעת המשקים המכשירים: מים, טל, שמן, יין, חלב, דם, דבש), ואולם צריך שתהיה נתינת משקה זה לדעתו ולרצונו של בעל הדבר, מעתה, <b>הזיתים</b> לאחר מסיקתם מן העץ, <b>מאימתי</b> הם <b>מקבלין</b> (ראויים לקבל) <b>טומאה?</b> — <b>משיזיעו</b> (יוציאו מוהל) ב<b>זיעת המעטן,</b> <b>ולא</b> לפני כן ב<b>זיעת הקופה</b> (הסל המשמש ללקיטתם מן העץ). שכן המוהל היוצא מהם בהיותם במעטן — הוא לרצונו של בעל הבית, שהרי בכך מתרככים הזיתים וייקל לסוחטם לשמן, ואף אין זיעה זו אובדת לו. מה שאין כן זיעת הקופה — שאינה לרצונו, וגם היא הולכת לאיבוד.",
            "<b>ר' יוחנן אמר: כאותה</b> הלכה <b>ששנינו</b> בברייתא בדין נתינת עירוב (תחומים או חצרות) לשבת, שאם <b>נתנו על גבי הקוף</b> המאולף לכך, <b>והוליכו</b> הקוף את העירוב והניחו במקום שנקבע לו להניח. <b>או</b> שהניח את העירוב <b>על גבי הפיל והוליכו</b> הפיל למקום שנקבע לו. <b>ו</b>כן אם <b>אמר ל</b>אדם <b>אחר לקבלו ממנו</b> מעל גבי הקוף או הפיל ולהניחו במקומו, ועשו כן — <b>הרי זה עירוב</b> תחומין או עירוב חצרות כשר, ויכול הוא ללכת על סמך עירוב תחומין זה אלפיים אמה ממקומו של העירוב. וכן יכול הוא לטלטל מביתו לחצר ומחצר לביתו על סמך עירוב חצרות זה. <b>אלמא קא עבדא שליחותיה</b> <small>[מכאן,</small> שנחשב הדבר ש<small>הוא,</small> הקוף או הפיל, <small>עשה</small> את <small>שליחותו]</small> אף על פי שאין הוא בן שליחות, כיון שהדבר הוא לרצונו של בעל הבית. <b>הכי נמי</b> <small>[כך גם כן]</small> בדין אלה שאינם בני דעת, <b>איתעביד שליחותיה</b> <small>[נעשתה שליחותו],</small> ובעל הבית מעל.",
            "<big>ד</big> שנינו במשנתנו שאם בעל הבית <b>שלח</b> מעות הקדש <b>ביד פקח</b> לקנות בהם מאת החנווני, ונזכר בעל הבית שהן של הקדש לפני שהגיע השליח לחנווני — חל דין המעילה על החנווני משעה שיוציאם. ושואלים על כך: מדברים אלה עולה שהחנווני הוא המועל, <b>ואף על גב</b> <small>[ואף על פי]</small> שרק בעל הבית הוא שנזכר ו<b>לא אידכר</b> <small>[נזכר]</small> גם ה<b>שליח.</b> ואולם אם נזכר גם השליח — החנווני מעל שהרי רק אצל החנווני היא שגגה. <b>ורמינהי</b> <small>[ומשליכים,</small> מראים סתירה<small>]:</small> לכך ממה ששנינו בברייתא: <b>נזכר בעל הבית</b> שהמעות הן של הקדש <b>ולא נזכר</b> ה<b>שליח</b> בכך — <b>השליח</b> הוא ש<b>מעל.</b> ואם <b>נזכרו שניהם</b> שהמעות הן של הקדש — ה<b>חנוני מעל!</b>",
            "<b>אמר רב ששת: מתניתין נמי</b> <small>[משנתנו גם כן]</small> הקובעת שחנווני מעל, מדברת <b>כשנזכרו שניהם,</b> בעל הבית והשליח.",
            "<big>ה משנה</big> <b>נתן לו</b> בעל הבית לשליח בשוגג <b>פרוטה</b> של הקדש, ו<b>אמר לו: \"הבא</b> (קנה) <b>לי בחציה</b> האחד של פרוטה זו <b>נרות</b> (כלי למאור) <b>ובחציה</b> האחר <b>פתילות</b> לנרות\". <b>והלך</b> השליח <b>והביא לו ב</b>פרוטה <b>כולה פתילות, או</b> שהביא לו <b>בכולה נרות. או שאמר לו: \"הבא לי בכולה נרות\", או</b> \"הבא לו <b>בכולה פתילות\", והלך</b> שליח <b>והביא בחציה נרות ובחציה פתילות</b> — <b>שניהם לא מעלו</b> בכך. בעל הבית לא מעל — שכן לא נתקיימו דבריו על ידי השליח אלא בחצי פרוטה, ואין בכך שיעור מעילה. ואף השליח לא מעל בכך — שהרי לא עשה על דעת עצמו אלא רק בחצי פרוטה.",
            "<b>אבל אם אמר לו</b> בעל הבית לשליח <b>\"הבא לי בחציה</b> של פרוטה זו <b>נרות ממקום פלוני, ובחציה פתילות ממקום פלוני!\", והלך</b> השליח <b>והביא לו נרות</b> בחצי פרוטה ואולם לא הביאם ממקום נרות כפי שאמר לו בעל הבית אלא <b>ממקום פתילות. ו</b>כן הביא <b>פתילות</b> בחצי פרוטה <b>ממקום נרות</b> — <b>השליח מעל,</b> שהרי שינה בשליחותו, בין בנרות ובין בפתילות, ויש בדבר שיעור מעילה שבכדי פרוטה.",
            "<b>נתן לו</b> בעל הבית לשליח <b>שתי פרוטות</b> של הקדש ולא ידע שהם של הקדש, <b>ואמר לו \"לך והבא לי</b> בהן <b>אתרוג!\", והלך</b> השליח <b>והביא לו ב</b>פרוטה <b>אחת אתרוג וב</b>פרוטה <b>אחת רימון</b> — <b>שניהם מעלו,</b> בעל הבית מעל — שהרי נעשתה שליחותו בשיעור פרוטה, והשליח מעל — שהרי שינה שליחותו בשיעור כדי מעילה, בפרוטה (שקנה את הרימון). <b>ר' יהודה אומר: בעל הבית לא מעל, ש</b>כן <b>הוא אומר</b> (יכול לומר) <b>לו</b> לשליח: כל מה שעשית היה שינוי שליחות, ואף קניית האתרוג בכלל זה, כי <b>אתרוג גדול</b> (הנקנה בשתי פרוטות) <b>הייתי מבקש, ו</b>אילו אתה <b>הבאת לי</b> אתרוג <b>קטן ורע</b> בפרוטה אחת.",
            "<b>נתן לו</b> בעל הבית לשליח מכסף הקדש שבידו <b>דינר זהב</b> של הקדש (שיש בדינר זהב עשרים וחמישה דינרי כסף, וארבעה דינרי כסף הם סלע. ראה עיונים בעמ' הבא), <b>ואמר לו: לך והבא לי</b> בו <b>חלוק,</b>"
        ],
        [
            "<b>והלך</b> השליח <b>והביא לו בשלשה</b> סלעים מתוך דינר הזהב שקיבל <b>חלוק, ובשלשה</b> סלעים אחרים <b>טלית</b> — <b>שניהם מעלו.</b> בעל הבית מעל — שהרי נעשתה שליחותו בקניית החלוק בשלושת הסלעים, והשליח מעל — שהרי שינה משליחותו של בעל הבית בשלושת הסלעים האחרים, שקנה בהם מדעתו טלית. <b>ר' יהודה אומר: בעל הבית לא מעל, ש</b>כן <b>הוא אומר</b> (יכול לומר) <b>לו</b> לשליח: שינית משליחותך אף בקניית החלוק בשלושת הסלעים, כי <b>חלוק גדול</b> (הנקנה בדינר זהב) <b>הייתי מבקש, ו</b>אילו אתה <b>הבאת לי</b> במקומו חלוק <b>קטן ורע</b> הנקנה בשלושה סלעים.",
            "<big>א גמרא</big> מדין משנתנו משמע שהשליח המוסיף על דברי המשלח (לענין הטלית), נחשב גם כעושה שליחותו (לענין החלוק). ומציעים: <b>שמעת מינה</b> <small>[לומד אתה מכאן]</small> פתרון לבעייה שדנו בה חכמים, במסכת כתובות, בעניינו של <b>מאן דאמר</b> <small>[מי שאומר]</small> <b>לשלוחו: זיל זבן</b> <small>[לך מכור]</small> <b>לי</b> (עבורי) מתוך שדותי <b>כורא דארעא</b> <small>[</small>שטח שמידתו <small>בית כור של קרקע],</small> <b>ואזל</b> <small>[והלך]</small> השליח <b>וזבן ליה</b> <small>[ומכר לו]</small> קרקע במידת <b>ליתכא</b> <small>[לתך,</small> חצי בית כור] בלבד — חל המכר, ו<b>קני</b> <small>[קנה]</small> ה<b>לוקח</b> (הקונה) את הקרקע בשיעור לתך שנמכרה לו, שכן נחשב הדבר שעשה בכך השליח שליחותו!",
            "<b>אמרי</b> <small>[אומרים]</small> בדחיית הראיה: אין להביא מכאן הוכחה כי <b>הכא היכי דמי</b> <small>[כאן,</small> במשנתנו <small>כיצד מדובר]?</small> <b>כגון דאייתי ליה</b> <small>[שהביא לו]</small> השליח לבעל הבית חלוק ה<b>שוה שש</b> סלעים, כערך דינר הזהב שנתן לו בעל הבית, <b>בשלש</b> סלעים, וקיבל בעל הבית בדיוק את מה שרצה, ולא שינה השליח מדבריו אלא רק הוסיף עליהם, בזה שקנה לו גם טלית. אבל במקום שלא עשה את שליחותו, כגון במכירת שדה שמכר פחות ממה שנאמר לו, אין זו נחשבת לשליחות.",
            " ומקשים על אופן העמדה זו של משנתנו: אם כך, <b>אימא סיפא</b> <small>[אמור</small> את מה ששנינו ב<small>סוף</small> המשנה<small>]:</small> <b>ר' יהודה אומר: בעל הבית לא מעל, ש</b>כן <b>הוא יכול לומר לו \"חלוק גדול הייתי מבקש, ו</b>אילו אתה <b>הבאת לי חלוק קטן ורע\"</b> והרי שאין מדובר כאן באופן שהביא לו השליח חלוק השווה ששה סלעים, אלא \"חלוק קטן ורע\"!",
            " ומשיבים: כוונת דברי ר' יהודה היא,  <b>דאמר ליה</b> <small>[ש</small>כך יכול <small>לומר לו]</small> בעל הבית לשליח: כיון שקנית במקום בו המחירים הם מחצית מהמחירים הרגילים, מעתה <b>אי יהבת</b> <small>[אם היית נותן,</small> מוציא<small>]</small> בקנייה שעשית עבורי את ה<b>דינר כוליה</b> <small>[כולו]</small> שנתתי לך, <b>אייתית</b> <small>[יכול היית להביא]</small> <b>לי</b> בדינר זה חלוק משובח ביותר ה<b>שוה שני דינרין,</b> ובהשוואה לאותו חלוק, מה שהבאת לי הוא \"קטן ורע\".",
            " ומוסיפים:  <b>הכי נמי מסתברא</b> <small>[כך גם כן מסתבר]</small> להעמיד את דברי ר' יהודה, <b>דקתני סיפא</b> <small>[ש</small>כן <small>שנויה</small> ברייתא <small>בסוף,</small> במקום אחר<small>]:</small> <b>מודה ר' יהודה</b> לחכמים, במקרה של בעל הבית ששלח שליח שיקנה לו קטניות בדינר זהב, והלך השליח וקנה <b>ב</b>חצי דינר <b>קטנית,</b> ובחצי דינר קנה דבר אחר — <b>ששניהם מעלו,</b> ואף בעל הבית מעל (על קניית הקטנית). וטעם הדבר, שמחיר הקטנית הינו קבוע ובלתי משתנה, <b>שהקטנית</b> בשיעור מסויים נקנית <b>בפרוטה וקטנית</b> בשיעור גדול ממנו נקנית <b>בדינר,</b> על פי אותו תעריף, ואין הוזלה כלשהי לקונה בסכום גדול יותר. ומשמע שבדבר אחר, וכגון חלוק, קנייה בסכום גדול יותר מוזילה את מחיר הדבר הנקנה.",
            " ושואלים:  <b>היכי דמי</b> <small>[כיצד בדיוק היה הדבר],</small> באיזה מקום מדובר כאן? <b>אי באתרא דזבני בשומא</b> <small>[אם</small> תאמר שמדובר <small>במקום שמוכרים</small> קטניות <small>בהערכה],</small> <b>גבי</b> <small>[אצל]</small> מכירת <b>קטנית נמי</b> <small>[גם כן],</small> במקרה <b>דיהב</b> <small>[שנותן]</small> הקונה למוכר סכום גבוה כגון <b>סלע מוזלי ליה טפי</b> <small>[מוזילים לו יותר]</small> מאשר אם היה קונה בסכום נמוך!  אמר רב פפא: מדובר <b>בדוכתא דמזבני בכני כני</b> <small>[במקום שמוכרים ב</small>מלוא <small>כלים כלים],</small> כלומר, שמשלם הקונה בהתאם למספר הכלים בהם ניתנות הקטניות, מחיר כל <b>כנא</b> ו<b>כנא</b> <small>[כלי כלי]</small> <b>בפרוטה, דהתם פסיק מילתייהו</b> <small>[ששם דבריהם חתוכים,</small> המחיר קבוע<small>],</small> ולכן באופן זה מעל גם בעל הבית.",
            "<big>ב משנה</big> אדם <b>המפקיד מעות</b> של הקדש שבידו <b>אצל</b> ה<b>שולחני</b> (חלפן כספים), הפורט ומעביר כספים מיד ליד, ונזקק תמיד לכספים, <b>אם</b> נמסרו לו המעות הללו כשהן <b>צרורין</b> (קשורות) — <b>לא ישתמש בהן</b> השולחני. <b>לפיכך, אם</b> עבר ו<b>הוציא</b> אותם לצרכיו — <b>מעל</b> השולחני. ואולם <b>אם</b> המעות שנמסרו היו <b>מותרין</b> (לא קשורות) — <b>ישתמש</b> (מותר לו להשתמש) <b>בהן. לפיכך, אם הוציא</b> אותם — <b>לא מעל</b> השולחני. ואולם המפקיד מעות <b>אצל בעל הבית</b> — <b>בין כך</b> (שהיו המעות קשורות) <b>ובין כך</b> (שהיו מותרות) — <b>לא ישתמש בהן. לפיכך, אם הוציא</b> אותם בעל הבית — <b>מעל. החנווני,</b> הקונה ומוכר סחורות בחנות, נחשב לענין זה <b>כבעל הבית,</b> ואסור לו להשתמש במעות שהופקדו בידו, ואם הוציאן — מעל. אלו <b>דברי ר' מאיר. ר' יהודה אומר:</b> החנווני נחשב לענין זה <b>כשולחני,</b> והריהו אסור בשימוש במעות צרורות שהופקדו בידו, ומותר בשימוש במעות מותרות שהופקדו בידו.",
            "<b>נפלה פרוטה של הקדש בתוך כיסו</b> (ארנקו) של אדם שהיו בו פרוטות אחרות של חולין, <b>או שאמר</b> על פרוטה אחת מתוך המעות שהיו בארנקו <b>\"פרוטה</b> ש<b>בכיס זה</b> הריהי <b>הקדש!\",</b> ואין הוא יודע איזוהי אותה פרוטה — <b>כיון שהוציא את</b> הפרוטה <b>הראשונה</b> מארנקו לצורך של חולין, <b>מעל,</b> אלו <b>דברי ר' עקיבא,</b> שלדעתו חוששים אנו שמא זו היא שהיתה של הקדש. וכך הוא הדין בכל פרוטה ופרוטה שיוציא מכיסו זה, יש לחשוש שמא היא הפרוטה של ההקדש. <b>וחכמים אומרים:</b> לא מעל <b>עד שיוציא</b> לחולין <b>את כל ה</b>פרוטות הנמצאות ב<b>כיס,</b> שאז ודאי שהוציא פרוטה של הקדש.",
            "<b>ו</b>מעירים: <b>מודה ר' עקיבא לחכמים ב</b>מקרה של ה<b>אומר \"פרוטה</b> אחת <b>מן</b> המעות שב<b>כיס זה</b> הריהי <b>הקדש!\", שהוא מוציא</b> לחולין <b>והולך</b> (וממשיך בכך) <b>עד שיוציא את כל ה</b>מעות שב<b>כיס</b> כולן. שכן לשון זו מורה שכוונתו היתה שהפרוטה האחרונה שתישאר בארנק היא זו שתהיה הקדש, ולכן אין הוא מועל אלא בפרוטה זו.",
            "<big>ג גמרא</big> שנינו בסוף משנתנו כי מודה ר' עקיבא לחכמים באדם המקדיש פרוטה שבכיסו בלשון \"פרוטה מן כיס זה הקדש!\" שאין הוא מועל אלא בפרוטה האחרונה שהוציא מהכיס. ובענין זה מוסרים: <b>כי אתא</b> <small>[כאשר בא]</small> <b>רב דימי</b> מארץ ישראל לבבל, <b>אמר</b> כי <b>רמי ליה</b> <small>[השליך לו,</small> הראה סתירה<small>]</small> <b>ריש לקיש לר' יוחנן</b> בדברי ר' עקיבא שבמשנתנו. וכך שאל אותו: <b>מאי שנא רישא</b> <small>[מה שונה</small> הוא הדין שב<small>ראש</small> המשנה<small>]</small> באדם האומר \"פרוטה בכיס זה הקדש!\" שחולק ר' עקיבא על חכמים וסבור שמועל בהוצאת הפרוטה הראשונה שבכיס, <b>ומאי שנא סיפא</b> <small>[ומה שונה</small> הוא הדין שב<small>סוף</small> המשנה<small>]</small> באדם האומר \"פרוטה מן כיס זה הקדש!\" שמודה ר' עקיבא לחכמים שאין הוא מועל אלא בפרוטה האחרונה?",
            "<b>אמר ליה</b> <small>[לו]</small> ר' יוחנן לריש לקיש בהסבר הדברים: <b>סיפא</b> <small>[הסוף]</small> של המשנה עוסק <b>ב</b>אדם ה<b>אומר</b> בלשון <b>\"לא יפטור כיס זה מן ההקדש\",</b> וכוונתו שלא תכלה פרוטה מן הכיס הזה עד שיהא בו הקדש, ונמצא שחל ההקדש רק על הפרוטה האחרונה.",
            " ועוד נמסר: <b>כי אתא</b> <small>[כאשר בא]</small> <b>רבין</b> מארץ ישראל לבבל הביא את הדברים באופן אחר ו<b>אמר</b> כי בין משנתנו שעניינה <b>כיסין</b> לבין משנה אחרת שעניינה <b>שוורים</b> הוא ש<b>רמא ליה</b> <small>[השליך לו,</small> הראה סתירה<small>]</small> ריש לקיש לר' יוחנן. <b>דתנן</b> <small>[ש</small>כן שנינו במשנה<small>]</small> במסכת מנחות: <b>האומר \"אחד משווריי</b> הריהו <b>הקדש!\",</b> והיו לו שנים שוורים, ואין ידוע איזה מהם הקדיש — <b>הגדול שבהן</b> הוא שור ה<b>הקדש!</b> וטעם הדבר, לפי הכלל שהמקדיש בעין יפה מקדיש, וודאי התכוון לגדול שבהם. ומעתה לפי זה אף במשנתנו נאמר שהפרוטה היותר מובחרת היא זו שהקדישה! ועל כך <b>אמר לו</b> ר' יוחנן בתשובה: <b>סיפא</b> <small>[סוף]</small> משנתנו עוסק <b>ב</b>אדם ה<b>אומר</b> בלשון <b>\"לא יפטור כיס זה מן ההקדש\",</b> והרי משמעות לשון זו שאין כוונתו אלא על הפרוטה האחרונה, אף שאין היא המובחרת שבפרוטות."
        ],
        [
            "<b>רב פפא אמר:</b> בין משנתנו זו שעניינה <b>כיסין</b> (פרוטת הקדש הנמצאת בכיס מעות חולין) ובין המשנה במסכת דמאי שעניינה <b>לוגין</b> הוא ש<b>רמא ליה</b> <small>[השליך לו,</small> הראה סתירה<small>]</small> ריש לקיש לר' יוחנן. <b>דתנן</b> <small>[ש</small>כן שנינו]: <b>הלוקח</b> (הקונה) <b>יין מבין הכותים</b> (שומרונים), לשיטה שהם מפרישים תרומות ומעשרות, אלא שאין הם מפרישים אלא לעצמם ולא מן הדברים שהם מוכרים, והרי זה איפוא טבל ודאי. ואין הקונה יכול עתה להפריש תרומות ומעשרות מיין זה (כגון שקנה את היין לפני כניסת השבת, ולא היתה בידו אפשרות לעשר עד כניסת השבת), מה יעשה על מנת שיוכל לשתות מיין זה בשבת?",
            " — הריהו <b>אומר \"שני לוגין</b> מתוך מאה הלוגים שלפני <b>שאני עתיד להפריש</b> מיין זה לאחר זמן — <b>הרי הן</b> מעתה <b>תרומה</b> גדולה. ו<b>עשרה</b> לוגים שאני עתיד לעשר ולתיתם ללוי — ל<b>מעשר ראשון,</b> וכן <b>תשעה</b> לוגים (עשירית מן הנשאר) שאני עתיד להפרישם הריהם <b>מעשר שני!\". ומיחל</b> <small>[ומחלל]</small> את המעשר השני על כסף <b>ו</b>אם רוצה, הריהו <b>שותה מיד</b> (פרט לשיעור תרומה ומעשרות), וסומך על מה שיפריש לאחר מכן, שאז יתבררו הלוגים שהופרשו לתרומה ולמעשרות. אלו דברי ר' מאיר.",
            "<b>ר' יהודה ור' יוסי ור' שמעון אוסרים,</b> שלדעתם אין אומרים שלאחר מכן יתברר מה הופרשו לתרומה ולמעשר. נמצא שאף לדעת ר' מאיר, הרי זה רק באומר \"שאני עתיד להפריש\", ובהסתמך על כך שיתברר הדבר בסוף איזה הם אותם לוגים שהופרשו. ואילו בסוף משנתנו שנינו לדעת ר' עקיבא שמותר להוציא את כל הפרוטות שבכיס, ואף שלא אמר המקדיש שההקדש יחול על הפרוטה שהוא עתיד להפריש לאחר מכן! <b>אמר ליה</b> <small>[לו]</small> ר' יוחנן בתשובה לדבר: <b>סיפא דמתניתין</b> <small>[</small>ב<small>סוף משנתנו]</small> מדובר <b>ב</b>אדם ה<b>אומר</b> בלשון <b>\"לא יפטר כיס זה מן ההקדש!\",</b> והרי זה כאדם האומר \"שאני עתיד להקדיש\", ולכשיעלה את הפרוטה האחרונה מן הכיס, יתברר הדבר שהיא הפרוטה שהוקדשה."
        ]
    ],
    "sectionNames": [
        "Daf",
        "Line"
    ]
}