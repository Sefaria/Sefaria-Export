{
    "language": "he",
    "title": "Meiri on Niddah",
    "versionSource": "http://www.sefaria.org",
    "versionTitle": "Meiri on Shas",
    "actualLanguage": "he",
    "languageFamilyName": "hebrew",
    "isBaseText": true,
    "isSource": true,
    "isPrimary": true,
    "direction": "rtl",
    "heTitle": "מאירי על נדה",
    "categories": [
        "Talmud",
        "Bavli",
        "Rishonim on Talmud",
        "Meiri",
        "Seder Tahorot"
    ],
    "text": {
        "Introduction": [
            "<b>אמר</b> מנחם בן שלמה לבית מאיר י\"א כבר ביארנו בפתיחת החבור על זאת המסכתא ר\"ל מסכת נדה שהיא מסדר טהרות ומצד שנתפשט המנהג להיות השתדלות התלמידים בשלשת הסדרים הידועים ר\"ל מועד נשים נזיקין והיות השלשה הנשארים ר\"ל זרעים טהרות קדשים נעזבים עזיבה מוחלטת זולתי לאחד מעיר ושנים ממשפחה כמו שהקדמנו בפתיחת זה החבור והיה ענין זאת המסכתא הכרחי בלמוד גם בזמננו זה לצורך ידיעת דרכיה והתבוננות כלליה ופרטיה עד שהיא הסבה בעצמה להיות מחברי התלמוד מאריכים בה על המשניות מיתרי הגמרא ויריעות משכנותיה הטו מה שלא עשו כן בשאר מסכיות שבסדר טהרות ראו הגאונים להעתיקה ממקומה ולהניחה בתוך אלו הסדרים הרגילים וראו לחברה אל זה הסדר ר\"ל סדר נשים להיות עניניה נאותים יותר אל זה הסדר מצד שכלל עניניה ביאור עניני טומאת הנשים הן לעניני מגעה בטהרות הן לעניני חדר משכבה אשה בית אישה וקבעו מקומה בסוף הסדר שלא להפסיק באמצע הסדר ושלא לבלבל תוכן הסדור בהם אחת לאחת ולזאת הסיבה נכללה בזה הסדר והיא כוללת עשרה פרקים וסדרם לפי שיטתנו א' שמאי אומר ב' כל היד ג' המפלת ד' בנות הכותיים ה' יוצא דופן ו' בא סימן ז' דם הנדה ח' הרואה כתם ט' אשה שהיא עושה צרכיה י' תינוקת:",
            "<b>וענין</b> המסכתא אמנם הוא סובב על מה שכבר ידעת בענין הטהרות שהנדה והזבה והיולדת כל אחת מהן אב הטומאה לטמא במגע ובמשא ולטמא משכב ומושב ומרכב אפילו ראתה ביום לידתה אפילו לא יצא הדם לחוץ אלא שנעתק מן המקור ועדיין הוא בבית החיצון והוא מקום שמגיע אליו האצבע בשעת גמר ביאה ודמן מטמא במשהו בין לח בין יבש וכל הנשים מטמאות באלו בין ישראלית בין שפחה בין משוחררת אבל גויה אינה בדינין אלו מן התורה אלא שמדברי סופרים להיותן כזבות גמורות מבת תשע ולמעלה אבל האחרות שהוזכרו כלן מן התורה ומיטמאות בין באונס בין ברצון וטומאתן מעת ראייתן עד שיטבלו אפילו פסקה ראייתן ושהו כמה בלא ראייה והבועלה כמוה לענין טומאה כל שהוא בן תשע ויום אחד והיא בת שלש ויום אחד בין בכדרכה בין שלא כדרכה אחד המערה ואחד הגומר וכן ידעת בענין איסורי ביאה שהנדה כשאר עריות להיות הבא עליה בכרת בין בכדרכה בין שלא כדרכה אחד המערה ואחד הגומר כל שהוא גדול אע\"פ שהיא קטנה אחר שהיא מבת שלש ומעלה וכן היא בכרת אם היא גדולה ואפילו הוא קטן אחר שהוא מבן תשע ומעלה וחיובן מיום טומאתן עד שיגיע זמן הראוי לטבילה ושתטבול בין בנדה בין בזבה בין ביולדת וכן חיובן בכל הנשים ישראלית שפחה או גיורת ומשוחררת אבל גויה אינה בחיוב זה אלא שחכמים גזרו עליה משום נשג\"ז לדונו במכת מרדות מדבריהם:",
            "<b>ורצו</b> בזאת המסכתא לבאר אלו הענינים בפרטיהן וכלליהן מה שראוי מהם לענין טהרות ומה שראוי מהם לענין איסורי ביאה מה שבהם מן התורה ומה שנתחדש בהם מדברי סופרים מה שראוי מהם לענין הראיה ומה שראוי מהם לענין הכתמים והיאך מתנהגות בטומאתן בבדיקה וספירה ומה שראוי מהן לחוש בטהרתן לקירוב טומאתן וכיצד יוצאות מטומאתן לטהרה ועל זה הצד יחלקו עניני המסכתא לשמנה חלקים הראשון לבאר על איזה צד ראוי לחוש קודם הראיה אם לביאה לכתחלה ואם לטהרות אף בדיעבד ועל איזה צד אין צריך לחוש וכן על איזה צד צריכה בדיקה קודם שתשמש ועל איזה צד משמשת בחזקת טהרה ולא תצטרך בדיקה והשני על איזה צד אשה קובעת וסת ועל איזה צד עוקרתו והימים שראוי לקבוע בהם וסת או שאין ראוי ומה שיוצא לנו מקביעת הוסת ועקירתו וכמה מיני וסתות הם ושאר דינין שבהם השלישי הדמים על איזה צד ראוי לחוש בהן ועל איזה צד אין ראוי לחוש בהן אם מצד הנשים שאין דמן מטמא מן התורה אם מצד המראה והצבע אם מצד יציאתו מן המקור או שלא מן המקור אם מצד שהוא דם נדות או דם בתולים וכיוצא בו אם מצד יבשות הדם כגון שמשלכת קלפות או חתיכות קרושות אם מצד הסבה כגון מצד מכה שבמקום צנוע או שהיא מטלת מים או שהיא מצד ביאת הבתולה אם מצד החמוד וכיוצא בדברים אלו וכן לענין טהרות על איזה צד הדם מטמא הרביעי הכתמים על איזה צד חוששין בהן ומאיזו שעה ועל איזה צד טהורים הן מצד השיעור הן מצד שיש לתלות בהן שממקום אחר באו הן הנמצאים על בשרה הן על בגדיה הן הנמצא בעד שלה שהיא בודקת את עצמה החמישי דין ספירתה בימי הטומאה הן לנדה הן לזבה הן ליולדת ואחר שפסקה ראייתה על איזה צד צריכה לבדוק את עצמה והיאך היא בודקת וענין ספירתה בימי הנקיות ר\"ל כיצד סופרת ומאיזה זמן ואיזה דבר סותר את ספירתה הששי דין טומאת לידה אף כשלא ראתה בה דם ודין מפלת או שהוציאו עוברה דרך דופן ואיזו יושבת לזכר לבד או לנקבה או לזכר ולנקבה ולנדה ודין דם טוהר שבה ודין דם הבא מחמת קשוי הלידה ודין יולדת בזוב והשביעי לבאר אלו הם הדברים שאדם ראוי בהן לפרוש מאשתו השמיני בענין הטבילה הן בזמן הטבילה הן בדברים שצריך להכין לבד מן התשמיש הן בימי נדותה הן בימי לבונה הן סמוך לוסת בעצמה כחפיפה וסריקה ונקיות מקומות החשודים בדברים החוצצים ושאר דינין שבחציצה הן בתכונת טבילתה ומקום טבילתה וכדי להשלים זה החלק על שלמותו עלה בדעתי לבאר אחר זאת המסכתא מסכת מקואות לידע מהן דין הכשר המקואות ופסולן:",
            "<b>ואלו</b> החלקים ר\"ל אותם שיצא ענינם בזאת המסכתא הנה יתערבו בזאת המסכתא מאד ויכנסו אחד בגבול חבירו וגם הפרקים לא יבואו על סדר החלקים ואולם החלק הראשון יתבאר בפרק ראשון וקצת ממנו בפרק כל היד והחלק השני יתבאר קצתו בפרק ראשון וקצתו בפרק כל היד ובפרק בנות הכותים והרבה ממנו בפרק האשה החלק השלישי יתבאר בפרק הרואה כתם ומעט ממנו בפרק ראשון ובפרק כל היד ובפרק האשה ובפרק דם הנדה ובפרק בא סימן והחלק הרביעי יתבאר בפרק הרואה כתם ומעט ממנו בפרק בא סימן ובפרק דם הנדה ובפרק האשה והחלק החמישי יתבאר בפרק ראשון ובפרק תינוקת ובפרק יוצא דופן הששי יתבאר בפרק המפלת ובפרק בנות הכותיים ובפרק יוצא דופן השביעי יתבאר בפרק האשה ולא יתבאר כלו שם אלא שאנחנו נשלימהו שם על ידי גלגול השמיני יתבאר בפרק תינוקת אלא שאנחנו נוסיף לבאר אחר המסכתא מסכת מקואות כולה בע\"ה כדי לעמוד מתוכה בענין הכשר מקואות ופסולן זהו שרש המסכתא דרך כלל אלא שיתגלגלו בה הרבה ענינים שלא מן הכונה בעניני טומאה וטהרה וסימני האיש והאשה בנערות ובגרות וסריס ואילונית לענין נדתם ולענין כמה דינין וכן ענינים אחרים שלא מן הכונה כענין סוגית התלמוד על הדרך שקדם וכמו שיתבאר בפרטים:",
            "<b>והפרק</b> הראשון ממנו אמנם יחל בענין החלק הראשון והשני ורובו יסוב על שלשה ענינים הראשון לבאר דין זמן שקודם הראיה והשני לבאר הנשים שאין לחוש בהן קודם הראיה והימים שאין ראוים לקביעות וסת והשלישי איזו אשה צריכה בדיקה כל זמן שתשמש ואיזו אינה צריכה זהו שרש הפרק דרך כלל אלא שיתגלגלו בו דברים שלא מן הכונה על הדרך שיתבאר:"
        ],
        "": [
            [],
            [],
            [
                "<b>ואלו</b> הענינים כלם מתבארים במשנה וכל המשנה משתלשלת לענין אחד זולתי שבגמרא יתבאר מה שיראה ממנה לענין הוסתות והוא שאמר כל הנשים דיין שעתן ר\"ל לדונן כטמאות משעת ראייה ואילך לטמא תרומות וטהרות במגעם ואין חוששין הואיל ועכשו ראתה מאתמול יצא לו הדם מן המקור לבית החיצון וכותלי בית הרחם העמידוהו ומשיצא לבית החיצון טמאה אע\"פ שלא יצא לחוץ וכדכתוב דם יהיה זובה בבשרה אלא אומרין שיציאתו מן המקור ומשם לחוץ הכל היה ברגע אחד ולא סוף דבר דוקא בראתה על ידי הרגשה שיש לומר מאחר שלא הרגישה למפרע ועכשו הרגישה השתא הוא דחזאי אלא אפילו ראתה בלא הרגשה הדין כן ושאלו בגמ' מאן טעמא דשמאי כלומר שאע\"פ שמן הדין כך הוא מ\"מ היה לו להחמיר דרך סייג ונשאו ונתנו בטעם דבריו הרבה והעלו בה משום פריה ורביה ואע\"פ שמשנה זו לענין טהרות היא שנויה לברר אם משעת ראיה של עכשו מטמאין למפרע טהרות שנגעה מאתמול אם לאו אבל לענין ביתה אע\"פ שראתה עכשו אין שום חשש במה שבא עליה מאתמל לשום שגגת איסור אלא אפילו שיהא לבו של אדם נוקפו בדבר זה כלל ואף באשה שיש לה וסת שהוזהר בעונה סמוך לוסתה אינה אלא מחשש ראיה בשעת תשמיש מ\"מ כל שאתה מטמא טהרות למפרע אתה עושה אותה נדה למפרע וכשבא עליה באותו מפרע לבו נוקפו לומר היאך אפשר טהרות טמאות ואני איני בשגגת איסור וגורם לו להיות לו כמה פעמים חושש בדבר ומתירא ונרתע לאחוריו ללא צורך והלל מחמיר בדבר לענין טהרות לטמא למפרע מפקידה לפקידה ואפילו לימים הרבה כלומר מבדיקה לבדיקה והוא שמנהגן היה לבדוק את עצמן תמיד אם נזדמן להם דם בבית החיצון ואם בדקה עצמה באחד בשבת שחרית ומצאה טהורה ונתרשלה שלא לבדוק עד כמה ימים ולסוף כמה ימים בדקה עצמה ומצאה טמא מטמאין כל טהרות שמבדיקה ראשונה ואילך שמא עם סלוק ידיה ראתה ואע\"פ שלבעלה אין חוששין לכך כמו שבארנו שאף באשה שיש לה וסת לא הוזהר בעונה סמוך לוסת מחשש טומאת מפרע אלא שמא לקורבת הוסת תראה בשעת תשמיש הא כל שאירע לו כך ולא ראתה אע\"פ שראתה בשעת הוסת אין שום סרך בדבר לענין טהרות מיהא חוששין ולא סוף דבר בראתה שלא בהרגשה שיש לדון כן כלומר מדהשתא נמי לא ארגישא אפשר דמקמי הכי נמי חזאי אלא אף בראתה בהרגשה כן ואין חוששין לבטול פריה ורביה כלל:",
                "<b>וחכ\"א</b> לא כדברי זה שמחמיר יותר מדאי ולא כדברי זה שמיקל יותר מדאי אלא מעת לעת ממעטת על יד מפקידה לפקידה ר\"ל דין מעת לעת מעכב על דין פקידה שאם בדקה עצמה יום א' ומצאה טהור ולא חזרה לבדוק עד יום ה' וביום ה' בדקה ומצאה טמא אין מטמאין את הטהרות שמיום א' ואילך אלא שמטמאין ביום ה' כל טהרות שנגעה מעת לעת למפרע ומפקידה לפקידה ממעטת על יד מעת לעת ר\"ל שאם בדקה עצמה שחרית ומצאה טהור וחזרה ובדקה בחצי היום ומצאה טמא אין אומרין לטמא טהרות מעת לעת למפרע אלא מבדיקה ראשונה ואילך והלכה כחכמים ופי' הטעם בגמ' ממה שחכמים תקנו להן לבנות ישראל שיהו בודקות שחרית וערבית שחרית להכשיר טהרות של לילה וערבית להכשיר טהרות של יום ופי' הטעם בתלמוד המערב מתוך שהיא רגילה במי רגלים שחרית וערבית עשאוה כמבוי המתכבד ושטף מים עוברת בו וכשעמדה ימים בלא בדיקה קנסוה לטמא טהרות שלה בעונה יתירתא ר\"ל שאם בדקה ערבית ומצאה טמא טהרות של כל היום טמאות מן הדין שהרי אף אם בדקה שחרית ומצאה טהור כל שמצאה בערבית טמא ונמצאה כל טהרות שביום טמאות מן הדין וקנסוה עוד בשל לילה עד שנמצא בין שתיהן מעת לעת ואע\"פ שאפשר לטמא בה לפעמים שלש עונות ר\"ל של היום ושל לילה ושל אתמל מצהרים ולמעלה שנטמאו שלש עונות אמצעית שלמה ושנים פרוסות אחת מצהרים ולמעלה ואחת משחרית עד צהרים מ\"מ לא חלקו במעת לעת וכל אלו דוקא לטהרות אבל לענין בעלה דיה שעתה ואין צורך להיות לבו של אדם נוקפו אלא שבאשה שיש לה וסת צריך להרחיק עונה סמוך לוסת מחשש שמא תראה בשעת תשמיש כמו שביארנו:",
                "<b>כל</b> אשה שיש לה וסת דיה שעתה ופירשוה בגמ' שראתה בשעת וסתה שמאחר שיש לה וסת קבוע לראייתה משלשים לשלשים או לאיזה זמן קבוע ודאי אורח בזמנו בא ואין חוששין בו למפרע כלל הא שלא בשעת וסתה הרי היא כשאר הנשים למעת לעת אם לא מעטתהו פקידה וכן הלכה ואם לא בדקה עצמה בשעת וסתה ולאחר ימים בדקה עצמה ומצאה טמא מטמאין טהרותיה למפרע משעת וסתה וזו היא טומאת וסתות הא אם מצאה טהור לכשתבדוק פעם אחרת ונמצא טמא אינה מטמאה אלא מעת לעת ומפקידה לפקידה וקביעות וסת אינו אלא בשלשה פעמים כמו שיתבאר:",
                "<b>והמשמשת</b> בעדים הרי זו כפקידה פי' בגמ' שחכמים הצריכו לענין טהרות אף לאשה שיש לה וסת שלא תשמש אלא בעדים ר\"ל שתבדוק עצמה בהם ובדיקה זו י\"מ בה שמביאה שפופרת חלק כדי שלא יסרטנה ומכנסת מכחול ר\"ל קיסם ארוך בתוכו ועל ראשו מוך או בגד ומכניסתו בפנים עד שמגיע לצואר הרחם ומוציאתו ומעיינת בו אם יש בו טפת דם אם לאו כמו שיתבאר בפרק אחרון ס\"ו א' ואין זה כלום שבדיקה זו אין בה צורך אלא לרואה בשעת תשמיש פעם ראשונה ושניה ושלישית שדינה להתגרש ויכולה להנשא לאחר ואם אירע לה כן בשני מתגרשת ומותרת לשלישי ואם אירע לה כן בשלישי תתגרש ואסורה לכל אדם עד שתתרפא וכשבודקת את עצמה לידע אם נתרפאת בודקת עצמה בדרך זה אבל בדיקה זו הנקראת עד הוא חתיכת בגד אחד לו ואחד לה ואותו שהיא מקנחת בו נקרא עד שלה ואת שהוא מקנח בו נקרא עד שלו וצריך שיהא בגד זה לבן כדי שיראה בו טפת דם לא שיהא אדום ולא שחור וכן לא יהא של פשתן חדש שמא מתוך שהוא קשה מעט יסרטנה ויעותנה אלא של צמר נקי וזך או של צמר גפן או שחקים של בגד פשתן לבן כמו שהתבאר בפרק שני י\"ז א' ומכנסת העד למקום המוכן לו ובודקת בכל חורין וסדקים שבו שאם אינה מכניסתו לחורין וסדקין שבו אין זו בדיקה אלא קנוח שהוא נאמר לקנוח מבחוץ ולא לבדיקת פנים לפי מה שפירשו גדולי הרבנים בפרק שני וי\"מ אותו אף בבדיקת פנים אלא שאין שם אלא הכנסה והוצאה תכופה לה ולא עשתה כלום ואין צריך לומר שאין חלוק שלה בדיקה אע\"פ שלא מצאה בו כלום שהרי לבדיקת חורים וסדקים היא צריכה ועל זו אמר שהיא משמשת בעדים והמשמשת דקאמר פירושו ומשמשת כלומר שצריכה היא שתשמש בעדים ועדים דקאמר בלשון רבים מפני שהצריכוה בדיקה לפני תשמיש ולאחר תשמיש ואף האיש הצריכוהו להיות לו עד לאחר תשמיש לסבה זו גם כן ואמר על עדים אלו שהעד האחרון שלה כל שלא מצאה בו טפת דם הרי הוא כבדיקה ואין חוששין שמא טפת דם היתה שם וחפתהו שכבת זרע אלא הרי הוא כפקידה וממעטת על יד מעת לעת וכן ממעטת על יד פקידה שבתוך מעת לעת שאם פקדה עצמה שחרית ושמשה בחצי היום ועד אחרון יצא נקי אם בדקה עצמה בערב ומצאה טמא אין מטמאין טהרות למפרע אלא מה שנגעה לאחר תשמיש אע\"פ שאין כאן פסידת טהרות כל כך אבל עד ראשון אינו כפקידה מתוך שהיא תכופה לשמש אינה מכניסתו יפה לחורין וסדקין וכן שלו אינו כפקידה וכן הלכה ובמקום שאין טהרות מיהא לענין ביתה אינה צריכה בדיקה ויש חולקין להצריכה כן אף לביתה בקצת נשים כמו שיתבאר:",
                "<b>ועתה</b> בא לפרש כיצד דין שעתה ואמר היתה יושבת במטה ועסוקה בטהרות ופירשה וראתה היא טמאה והטהרות טהורות שהרי דיה שעתה ואין מטמאין מגעה למפרע כלל ושאלו בגמרא מטה מאי עבידתה ליתני היתה עסוקה בטהרות ואם ללמד שמטמאה כלים ליתני היתה עסוקה ונגעה כלים ועוד דמטמאית אוכלים ודאי הוא הדין לכלים ופירש בה ללמד שכל שאין דיה שעתה ואתה מטמא טהרות שנגעה בה למפרע מספק אתה מטמא אף המטה מתורת משכב ומושב שלא תאמר נדה ודאי מטמאה משכב ומושב אבל טומאת ספק שבה אינה מטמאה משכב ומושב אלא מעת לעת שבנדה עושה משכב ומושב ועושהו אב הטומאה לטמא אדם טומאה חמורה להטעינו כבוס בגדים אע\"פ שלא נגעו את הבגדים בנדה הואיל והוא לובשם בשעת נגיעה והוא הדין אם אינו לובשם לדעת קצת הואיל ונוגע בהם או בשאר כלים בשעה שנוגע במשכב ומושב ומדין טומאה בחבורין אבל כלים שהוא נוגע בהם לאחר שנגע במשכב או בגדים שלבש אח\"כ לא שאין אדם וכלים מקבלים טומאה אלא מאב הטומאה וכן הלכה ומ\"מ אע\"פ שמעת לעת או מפקידה לפקידה בכל שאין לה וסת עשינוה טומאה חמורה אינה מונה שבעת ימי נדה אלא משעה שראתה וכן הלכה והרי עכשו למדנו ברוב נשים שמטמאות למפרע במעת לעת או מפקידה לפקידה ואח\"כ למדנו באשה שיש לה וסת שאם ראתה בשעת וסתה דיה שעתה ושלא בשעת וסתה מטמאה למפרע כשאר הנשים:",
                "<b>ואח\"כ</b> באנו ללמוד שיש נשים שאף שלא בשעת הוסת דין שעתן והוא שאמר ר' אליעזר ארבע נשים דין שעתן מפני שאין דמיהן מצויין בתולה ומעוברת ומניקה וזקנה ופירש בבתולה כל שלא ראתה דם מימיה אע\"פ שהגיע זמנה לראות ר\"ל שהיא גדולה ואומר שבראיה ראשונה דייה שעתה ואפילו היתה נשואה וראתה דם מחמת בתולים או אפילו ילדה וראתה מחמת לידה עדין נקראת בתולה עד שתראה מחמת עצמה ומעוברת משהוכר עוברה שזהו כשנשלמו שלשה חדשים משעת הריונה ומינקת עד שתגמול את בנה ר\"ל עד שיעור הראוי לגמלו והוא עשרים וארבעה חדשים הא משם ואילך אפילו היתה מניקתו הרי היא כשאר הנשים שאין הענין כן מחמת שהדם נעכר ונעשה חלב אלא שפירוק איבריה אינן חוזר לאיתנו עד כ\"ד חדש וכן בתוך זמן זה אם גמלתו והעתיקו מחלב או שמת דיה שעתה ואע\"פ שר' מאיר חולק בה לומר שהיא כשאר הנשים הלכה כחכמים ואיזו היא זקנה כל שעברו עליה שלש עונות שלא ראתה סמוך לזקנותה ושיעור זמן זקנותה לענין זה פי' בגמ' שהוא כל שיהו קורין לה אמא מחמת זקנותה או שקורין אותה זקנה ואינה מקפדת ושלש עונות אלו ר\"ל וסתות שלה וי\"מ עונות בינוניות משלשים לשלשים שהם תשעים יום וכן הלכה ומה שאמר ר' אליעזר כל אשה שעברו עליה שלש עונות דיה שעתה ר\"ל אע\"פ שאינה זקנה אין הלכה כן וכן מה שאמר ר' יוסי במעוברת ומניקה שעברו עליהן שלש עונות דין שעתן ור\"ל דוקא שפסקו שלש עונות משהוכר העובר ומשהתחילה להניק אין הלכה כמותו ויש סבורים לפסוק כר' יוסי ואין הדברים נראין כמו שיתבאר בגמרא:",
                "<b>ובמה</b> אמרו ר\"ל ארבע נשים אלו שדיין שעתן דוקא בראיה ראשונה אבל כל שראתה פעם אחת משהוכר העובר או משהתחילה להניק או משהזקינה או בתולה שהתחילה לראות מצד עצמה כל שתראה פעם שניה הרי היא כשאר הנשים לטומאת מפרע ואם ראו את הראשונה באונס כגון מחמת פחד או מחמת חרדה או מחמת שנפלה ממקום גבוה וכיוצא באלו אף בשניה דיה וכן הלכה ויש חולקין לפסוק שבמעוברת ומניקה דיין כל ימי עבורן וכל ימי הנקתן ולא יראה כן כמו שיתבאר בגמרא:",
                "<b>אע\"פ</b> שאמרו דיה שעתה ר\"ל כל שאמרו דיה שעתה הן שהיא אשה שיש לה וסת הן שהיא אחת מארבע נשים אע\"פ שדיה שעתה ואינה מטמאה למפרע צריכה להיות בודקת עצמה בכל יום חוץ מן הנדה שאין הבדיקה מועלת שאף בלא ראייה טמאה היא עד שתספור ותטבול וחוץ מן היושבת על דם טוהר שאף כשתראה טהורה היא וכן כלן משמשות בעדים ובודקות בעידיהן חוץ מן היושבת על דם טוהר שהרי אינה נמנעת בכך וכן בתולה שדינה בקטנה עד שתחיה המכה ובנערה שעדין לא ראתה ארבעה לילות ומתוך כך אינה צריכה בדיקה שהרי דמיה טהורים ואע\"פ שבזמן הזה תקנו בה שאף בקטנה בועל בעילת מצוה ופורש כמו שיתבאר בפרק אחרון ס\"ה ב' מ\"מ דין התלמוד כך הוא:",
                "<b>ופעמים</b> צריכה וכו' מלה זו ר\"ל פעמים נקראת בפתח הפ\"א ר\"ל שתי פעמים כלומר זו שאמרנו שצריכה להיות בודקת תמיד אם היא מרבה לבדוק תבא עליה ברכה וכמו שאמרו כל היד המרבה לבדוק בנשים הרי זו משובחת אבל לפחות צריכה לבדוק שתי פעמים בכל יום אע\"פ שאינה משמשת שחרית משום טהרות של לילה ר\"ל להוציאם מן הספק שאם לא תבדוק עד הערב יטמא מעת לעת כמו שביארנו וכן הדין נותן בבדיקת בין השמשות משום טהרות של יום וכן צריכה להיות בודקת בכל שעה שהיא עוברת לשמש מטתה ויתרות עליהן כהנות שנזקקות לבדוק בשעה שהן באות לאכול תרומה וכל אלו דוקא לטהרות או לביתה בעסוקה בטהרות ומטעם מגו כמו שיתבאר אבל אשה שאין עסוקה בטהרות או בזמן הזה שאין כאן טהרות אין צרך בבדיקה כלל ולא עוד אלא שאין לבדוק אחר תשמיש כדי שלא יהא לבו נוקפו שכל הנשים שיש להן וסת בחזקת טהרה הן ואף גדולי המחברים פסקוה כן בהלכות טומאה ובהלכות נדה ראיתי שמצריכים לשמש בעדים והדברים מתמיהין ויש פוסקין שאף באין לה וסת כל לבעלה לא בעיא בדיקה כמו שיתבאר ור' יהודה מצריך בדיקה בכהנת אף בשעת עברתה מלאכול בתרומה ולהכשיר שירים שלפניה שלא יטמאו לכשתבדוק ותמצא טמא ואין הלכה כמותו:",
                "<b>זהו</b> ביאור המשנה וכבר למדת פסק שבה מדברינו ושעניניה כלם סובבים לענין טהרות ומה שיצא ממנה לענין ביתה יתבאר בגמ' ודברים שנתחדשו עליה בגמרא אלו הן:"
            ],
            [
                "<b>טהרות</b> אלו שביארנו שהן טמאות מעת לעת לא טומאת ודאי היא אלא טומאת ספק ונעשית אב הטומאה מדברי סופרים לפיכך אין שורפין עליהן תרומה וקדשים ולא חלין שנעשו על טהרת הקדש אלא תולין בכלן לא אוכלין ולא שורפין ופירשו בתלמוד המערב אפילו ברשות היחיד שמאחר שטומאת מפרע הוא לא חלקו בה בין רשות היחיד לרשות הרבים ולפי דרכך אתה למד משם שאף ברשות הרבים תולין ויש שדקדקוה כן ממה שאמרו סוגיא זו דאלו מעת לעת שבנדה תולין ואלו הכא ר\"ל במקוה טומאה ודאי ולא הקשה דאלו הכא במקוה אף ברשות הרבים טמא ואלו מעת לעת שבנדה ברשות הרבים טהור ולא דמו אותה לסוטה לגמרי משום דהואיל והחמירו בה לטמא למפרע החמירו בה אף ברשות הרבים ומ\"מ י\"מ דמעת לעת שבנדה ברשות הרבים טהור לגמרי וכמו שטיהרו בה דבר שאין דעת לשאל כמו שיתבאר למטה וכן עקר וחלין שנעשו על טהרת תרומה וכן חלין הטבולים לחלה אין מיטמאין באלו כלן:",
                "<b>אע\"פ</b> שבספק טומאה אמרו תולין כל שיש בו טומאה ודאית אלא שטהרתו ספק הרי הוא ודאי טומאה ושורפין עליה מעתה כל ספק שאירע בטבילה הן אם טבל אם לא טבל הן אם המקוה שלם או חסר הרי הטמא בחזקתו עד שידע שטבל כראוי וכן מקוה שנמדד ונמצא חסר כל טהרות שעשו על גביו למפרע אפילו ברשות הרבים טמאות עד שיודע זמן שנמדד בו והיה שלם ולא אמרו ספק טומאת רשות הרבים טהור אלא כשהוא ספק אם נטמא אם לאו כגון ספק נגע בטומאה ספק לא נגע אבל זה שהוא טמא ודאי ואתה בא לטהרו אי אתה מטהרו מספק ואי אפשר לומר העמד מקוה על חזקתו שהרי חסר לפניך והורעה חזקתו:",
                "<b>לענין</b> ביאור מיהא ראוי לשאול לבית שמאי שאמרו העמד אשה על חזקתה א\"כ כל ספק טומאה ברשות היחיד לא תטמא ונאמר בה העמד דבר בחזקתו ואין זה כלום שספק טומאה דעלמא יש שם ודאי טומאה אלא שספק נגע ספק לא נגע אבל זו עיקר הטומאה ספק והרי אף בטומאה שם בודאי מצינו שכל שאין לטומאה מקום קבוע כגון נבילה בפי הכלב ועברה בין הטהורים ספק נגע ספק לא נגע שאף ברשות היחיד ספקו טהור ולבית הלל ולחכמים מיהא הואיל ואיתיליד בה ריעותא בגופה הורעה חזקתה ואין מעמידין אותה בחזקתה מכל וכל וכן אין עושין אותה ודאי טומאה כמקוה שאף כשתאמר הגס הגס חזיתיה ר\"ל על ידי רפוי הדם היה יוצא מעט מעט ויש בדם זה הנמצא עכשו כמה ראיות זו אחר זו מ\"מ ליכא אלא חדא ריעותא והיא זו שהדם לפניך אבל הטהרות בחזקת טוהר הן אבל במקוה איכא תרתי לריעותא שהרי המקוה חסר לפניך והטמא בחזקתו:",
                "<b>ושמא</b> תאמר ואף באיתיליד ריעותא בגופה היאך הורעה חזקתה והלא בפרק המדיר אמרו בענין מחט שנמצאת בריאה שעל הלוקח להביא ראיה ולא על המוכר אף כשהוא מוציא דמסתמא ברשות לוקח נולד הטרפות דאוקמיה אחזקה אע\"פ שנולד ריעות בגופה יש מתרצים שהמחט אינו קרוי ריעותא דגופא ושאר טרפיות מיהא היה ראוי לומר בהן שעל המוכר להביא ראיה אלא שקצת גאוני ספרד ומחשובי תלמידיהם של גדולי הפוסקים כתבו שאפילו נודע שברשות המוכר היה שם אין לו עליו כלום הואיל ושכיחי סבר וקביל הוא ומ\"מ אנו כתבנוה במקומה שלא מטעם חזקה אלא ממה שנמצא ברשותו וכאן נמצאו וכאן היו:",
                "<b>הבודק</b> את החבית להיות מפריש עליה והולך ואח\"כ נמצאת חומץ כל שלשה ימים הראשונים ר\"ל שהפרישה תוך שלשה לבדיקה הראשונה ודאי יין מכאן ואילך ר\"ל שהפרישה לאחר שלשה איפשר שחומץ היה בשעת הפרשה והדבר ספק וצריך להפריש עליהם תרומה שניה בלא ברכה וכבר ביארנוה בבתרא פרק פירות ובאחרון של פסחים:",
                "<b>ולענין</b> ביאור זה שהביאוה כאן להקשות ממנה לשמאי הביאוה שהרי למדנו ממנה לחוש בה למפרע לעשותה מיהא ספק כדין מעת לעת שבאשה ותירצה כשלפניה דהכא איכא תרתי לריעותא חדא העמד טבל על חזקתו ואידך שהרי החמיץ לפניך:"
            ],
            [
                "<b>ספק</b> טומאה ברשות היחיד במי שיש לו דעת לשאל טמא ואם אין לו דעת לישאל טהור ואם יש עמו קצת חזקת טומאה אף באין לו דעת לשאל טמא ולא כל הטומאות שוות בדבר זה אלא יש מהן שעשאוה ודאי טומאה לשרוף עליה ויש מהן שאין שורפין אלא תולין ואע\"פ שמסוטה למדוה וסוטה עשו בה ספק כודאי לאסרה על בעלה סוטה שאני דרגלים לדבר שהרי קנא לה ונסתרה וכבר ביארנו קצת פרטים שבחלוקה זו באחרון של קדושין:",
                "<b>שרץ</b> שנמצא במבוי מטמא למפרע עד שיאמר ביום פלני בדקתי את המבוי ולא היה בו שרץ וכל הטהרות שעשו בו מיום הבדיקה ואילך טמאות מספק אפילו נתכבד המבוי אחר הבדיקה אין הכבוד מטהר ומ\"מ דוקא שמצאו יבש הא אם מצאו לח אינו מטמא אלא לפי שיבא עליו האומד שאפשר שביום פלני מת לפי הלחות שבו ויראה שאין שורפין על טומאה זו ולא הקשה ממנה אלא לשמאי שהיה מטהר מכל וכל אבל להלל ניחא דהכא נמי ספק אלא שי\"מ אותה בטומאת ודאי לשרוף עליה ולהקשות ממנה אף להלל מודאי לספק ואין נראה כן שהרי בפרק דם הנדה הביאוה בדמיון כתם הנמצא בחלוק:",
                "<b>השוטה</b> אף היא כשאר הנשים לטומאת מפרע ואין מטמאין אותה אלא במעת לעת או מפקידה שבדקוה חברותיה ואילך:",
                "<b>וכל</b> הנשים שמטמאות למפרע כתמן כראייתן כמו שיתבאר למטה:"
            ],
            [
                "<b>קופה</b> שנשתמש בה טהרות ונמצא בה שרץ אם יש בקופה שולים ועומדת דרך שוליה והוא מוציא הטהרות דרך פיה כל הטהרות טמאות שהרי אפשר ששרץ זה היה שם והוא לא ראהו ואין לומר אלו היה שם שרץ כבר יצא לו עם הטהרות שהרי אינו מוציאן דרך עירוי שאין דרך קופה העומדת דרך שוליה להשתמש בה דרך עירוי ואפילו בדקוה אנו אומרין שמא עם סילוק ידיו נפל לשם ואפילו היה תשמישה על ידי כסוי שיש לדון הואיל ובדק ונתן שם טהרות וכסה אי אפשר לשרץ שיפול וודאי משנטלו הטהרות נפל אנו אומרין שמא כשתלה ידיו מן הבדיקה והסיר את הכסוי ליתן הטהרות בתוכו נפל לשם אבל אם לא היו לה שולים אלא שמשתמש באורך חללה ונמצא תשמישה על ידי עירוי אם יש לה במקום השולים אגנים ר\"ל שפה כפופה כלפי פנים על פני כל עגולה אף זו יש לדון שכשהוא מערה אותן האגנים עכבו את השרץ וכל הטהרות טמאות ואפילו נשתמש בה בטהרות בזוית זו ואח\"כ טלטלה והניחה בזוית אחרת ושם נמצא השרץ מטמאין אותן שמחזיקין טומאה ממקום למקום באותה קופה עצמה לתלות אבל לא לשרוף אבל אם לא היו לה אגנים ולא שולים כל הטהרות שנשתמשו בה טהורות שעל כרחך הואיל ותשמישה על ידי עירוי ואין שם דבר המעכב אילו היה שם בשעת תשמיש הטהרות כבר יצא ביציאתם אלא על כל פנים אחר שיצאו הטהרות משם נפל לשם וכן המדלה עשרה דליים מים ר\"ל שמלא בדלי אחד עשר פעמים זו אחר זו והיה מערה ממנו לעשרה כלים ואח\"כ נמצא שרץ באחד מהם אם אין אגנים לדלי אותו שנמצא בו השרץ טמא והאחרים טהורים שהרי על כל פנים הדלי תשמישו על ידי עירוי הוא ותכף שעירה נפל ואם יש לו אגנים כלם טמאים שהרי אפשר שעירה המים והאגנים עכבו מלצאת עד שיצא לו באחרונה ואם נמצא בדלי כל האחרים טהורים אם אין לו אגנים וגדולי המחברים תלו הטעם מפני שהם כלים ואין להם דעת לשאל ואין נראה כן שהרי טומאה הבאה בידי אדם היא:"
            ],
            [
                "<b>זה</b> שמחזיקין טומאה ממקום למקום דוקא לתלות אבל לא לשרוף מעתה נגע שרץ בלילה ואינו יודע אם חי אם מת ולמחר מצאו מת טמא ושורפין עליו שהטמאות דנין אותן כשעת מציאתן אחר שהן במקום מציאתן ואף ברשות הרבים מפני שזה כודאי הוא הא שלא במקום מציאתן תולין וכשם שדנין אותם כשעת מציאתן לחומרא כך הדין לקולא כיצד מחט שנמצאת חלודה ושבורה על גבי טהרות ומכיר בה שטמאה היתה אלא שמאחר שהוחלדה עד שנתעכבה תפירתה או שנשברה טהרה אין אומרין כשנפלה כאן לא חלודה היתה ולא שבורה ונמצאו טמאות אלא דנין אותה כשעת מציאתה וטהורות לגמרי וכן אם נמצא שרץ שרוף שפרחה טומאתו על גבי טהרות או מטלית טמאה אלא שהיא בלויה ומחוחה ר\"ל נרקבת עד שטהרה מטומאתה הרי אלו טהורים אף ברשות היחיד שכלם דנין אותם כשעת מציאתן ואין בהם משום ספק טומאה אף ברשות היחיד שהרי אין בו דעת לישאל הוא:",
                "<b>ויש</b> דברים שדנין אותן אף במקום מציאתן לטהר לגמרי כיצד ככר של תרומה שנתון על גבי הדף ומדף טומאה נתון תחתיה אע\"פ שאם נפלה אי אפשר שלא יגע במדף זה אפילו היא במקום מדרון שנפילתה מצויה כל שמצאה במקום אחר חוץ מאותו מדף דנין אותה במקום מציאתה ומטהרין אותה לגמרי ואומרין שמא אדם טהור נכנס לשם ונטלה ונתנה במקום זה ובשרץ שבקופה אין אומרין כן שאין לחוש בו אלא בעכב וכיוצא בו ואדם שיש לו דעת הוא שראוי לומר כן אבל עיכב לא ומ\"מ אם אמר בריא לי שלא בא אדם כאן טמא שהרי ודאי נפלה עליו המדף ונתגלגלה לכאן ולא סוף דבר בטומאה קלה של סופרים וכהוראת לשון מדף שהוא אמור על טומאה קלה אלא אף במדרס של תורה כגון עליונו של זב ולשון מדף מיהא נאמר על הרבה ענינים על עליונו של זב שהוא מן התורה אלא שאינו אב הטומאה לטמא אדם וכלים ולפעמים נאמר על מדרס סופרים כגון בגדי פרוש לאוכלי תרומה ושל אוכלי תרומה לקדש על הדרך שהתבאר באחרון של חגיגה ויש לשאול מאי שנא מקרדום וצלוחית שתולין בטמא וכמו שאמרו בפסחים י' ב' קרדום שאבד בבית הבית טמא שאני אומר אדם טמא נכנס לשם ונטלו וכן בראשון של חלין ט' ב' צלוחית של מי חטאת שהניחה מכוסה ובא ומצאה מגולה פסולה שאני אומר אדם טמא נכנס לשם ואחר שכן מה טעם בזו שאני אומר אדם טהור וכו' תדע שהרבה טרחו בתוספות לישבה מהם שהעמידו זו של קרדום בקרדום של בית הקברות ומתוך כך תולין בטמא שאלו טהור היאך נכנס לבית הקברות והרי זו כחברתה צלוחית של מי חטאת שאינה צריכה אלא לטמא ויש מתרצין שמ\"מ חוששין לטמא ומ\"מ בזו של מדף הדברים מוכיחים הואיל וטומאה תחתיה שלהצלה מן הטומאה נעשה ואילו אדם טמא אינו מציל ולשטה זו אם לא היתה שם טומאה חוששין לטמא ואחרוני הרבנים תירצו שבספק כלים גזרו בספק אוכלין לא גזרו הואיל ואין להם טהרה במקוה:"
            ],
            [
                "<b>זה</b> שביארנו במשנתנו שכל שלא בדקה עצמה שחרית וערבית קונסין אותה להפסידה עונה יתירתא עד שנמצא לטמא למפרע טהרות של שתי עונות וזהו מעת לעת עד שלפעמים באות שלש עונות במעת לעת וכגון שבדקה בחצי היום כמו שביארנו במשנה ולא סוף דבר שנתעכבה במזיד אלא אפילו נתעכבה דרך אונס מטמאין בו מעת לעת אפילו היו בה שלש עונות כדי שלא תחלוק במעת לעת כמו שביארנו:",
                "<b>אשה</b> שיש לה וסת כבר ביארנו במשנתנו שאם ראתה בשעת וסתה דיה שעתה הא אם ראתה שלא בשעת וסתה הרי היא כשאר הנשים ואע\"פ שבלשון אחרון האמור כאן לדעת חכמים אף בשעת וסתה מטמאה למפרע סוגיא בעלמא הוא ואין דוחין סתם משנתנו בכך:"
            ],
            [
                "<b>הכתמים</b> חלוקים על שלשה דרכים מהם שמטמאין למפרע ומהם משעת מציאתן ומהם שאין מטמאין כלל וכיצד הוא הדין כל הנשים כתמן כראייתן וכל שיש בה שום ראיה שנטמא בה כגון רוב נשים כתמן מטמא למפרע ואף אותן שיש להן וסת כתמן מטמא למפרע שמאחר שמצינו בהם ראייה המטמאה למפרע וכגון שראו שלא בשעת וסתן אף כתמן מטמא למפרע אפילו מצאוהו בשעת הוסת ונמצא כתם חמור בהן מראיה וארבע נשים שאמרו שדין שעתן כתמן כראייתן לטמא מכאן ולהבא וכבר ביארנו בארבע נשים אלו שהן בתולה ומעוברת ומיניקה וזקנה ופירשו בבתולה כל שלא ראתה דם מימיה ואפילו הגיע זמנה לראות ומ\"מ תינוקת שלא הגיע זמנה לראות אין לה דין כתם כלל לא לטמא טהרות אפילו מכאן ולהבא ולא ליאסר לבעלה משעת מציאתה אפילו מצאה סדינה מלוכלך בדם אינה חוששת ואפילו אין לה במה לתלות שמאחר שהכתמים אינם אלא מדברי סופרים הקלו בהם בתינוקת שלא הגיע זמנה לראות ושיעור הגעת זמן זה ראינו לגדולי הרבנים שפירשו בה כל שהגיעה לכלל שנותיה אע\"פ שלא הביאה סמנין ואף לשון סוגיא זו מוכיח כן והוא שאמרו אימתי הגיע זמנה לראות משהגיעו ימי הנעורים ולא דקדק בהבאת סמנין ומ\"מ יראה דוקא כשהיא גדולה וזהו שהגיעה לכלל שנותיה והביאה סימנין ואף בתוספתא אמרו מאמתי ראויה לראות משהביאה שתי שערות ודאי פירושה עם הגעת ימי הנערות שסימנין בלא זמנן אינם כלום ומ\"מ גדולי הדור מכריעין בה שאם בדקוה ולא מצאו בה סמנין ודאי אין לה כתם ואין חוששין לומר שמא נשרו שלא חששו בכך אלא לדברים של תורה וכמו שאמרו לענין מיאון שכל שנתקדשה תוך זמן ובעל תוך זמן הואיל ואין בה ספק תורה אין חוששין לנשירה אבל נתקדשה תוך זמן ובעל לאחר זמן חוששין וכתמים מדברי סופרים הם הא מ\"מ כל שלא בדקו משנכנסה לימי הנעורים חזקה הביאה סימנין וחוששין לכתמיה:",
                "<b>זה</b> שביארנו בלא הגיע זמנה לראות שאין כתמה טמא פירושו אפילו ראתה פעם אחת או שתים עד שתראה שלש ומשראתה שלש ואילך הוחזקה בדמים וכתמה טמא וי\"מ עד שתראה ארבע פעמים כמו שיתבאר למטה וכן מה שביארנו בהגיע זמנה לראות שכתמה טמא מכאן ולהבא פירושו אע\"פ שלא ראתה מעולם שהרי סתם אמרו הגיע זמנה לראות יש לה כתם ובסתם היא שנויה בין ראתה בין לא ראתה וכן כתבוה גדולי הרבנים ויש חולקים לומר דוקא בשראתה ראיה אחת הואיל ובשניה תטמא מעת לעת ונסעדים בה משמועה האמורה למטה בתינוקת שלא הגיע זמנה וראתה פעם ראשונה ושניה דיה שעתה וכו' אלא שאין בה הכרח כלל כמו שיתבאר:",
                "<b>כל</b> שבאנו לטמא בכתמים למפרע פסקו בה גדולי הדורות עד שעת הכבוס ומ\"מ גדולי המחברים פסקו בה שאפילו כבסתהו טמא מקודם הכבוס עד שעת בדיקה והוא שתאמר בדקתי את החלוק הזה ולא היה עליו כתם ואפילו מצאתו לח שמא מימים מרובים היה שם ועכשו נפל עליו מים ונתלחלח:",
                "<b>כבר</b> ביארנו במשנתנו שכל לביתה במקום שאין טהרות אינה צריכה בדיקה הא כל שבמקום טהרות הואיל וצריכה בדיקה לטהרות לאחר תשמיש צריכה בדיקה לביתה קודם תשמיש ומ\"מ כתבו גדולי המפרשים שבדיקה זו שלפני תשמיש הואיל ואינה אלא לביתה ומגררת טהרות אינה צריכה בדיקת חורין וסדקין אלא בדיקה כל דהו הנקראת קנוח והביאוה ממה שאמרו כאן מתוך שמהומה לביתה אינה מכניסתו לחורים וסדקים כלומר אינה בודקת אלא מה שצריך לה לשעתה וכן ממה שאמרו בסוף הפרק כיון שתבעה אין לך בדיקה גדולה מזו ר\"ל שנותנת דעתה אם יש דם בבית החיצון והרי זו בדיקה כל שהוא וי\"מ שאף זו הואיל ואתה מצריכה בדיקה אע\"פ שלא מצד ביתה אלא מגרירת טהרות צריכה בדיקת חורין וסדקין וזו שבכאן דרך פשיעה נאמרה כלומר מתוך שמהומה וכו' שמא תפשע אחר שיודעת שאין עיקר הבדיקה מחמת ביתה ועיקר הדברים כדעת ראשון וא\"כ כל שבמקום טהרות צריכה לביתה לפני תשמיש בדיקה כל דהוא מטעם הואיל ולאחר תשמיש בדיקה גמורה לטהרות וכל שלא במקום טהרות או שלא בזמן טהרות אינה צריכה בדיקה כלל אף לאחר תשמיש וגדולי המחברים מחמירין דלאחר תשמיש אף שלא במקום טהרות כמו שיתבאר:",
                "<b>ומ\"מ</b> בדיקת הזבה בין בבדיקה של הפסק טהרה בין בבדיקת שבעה נקיים צריכים בדיקת חורין וסדקים וכן כתבוה גדולי המפרשים ומגדולי הדורות כתבו שבדיקת ההפסק צריכה בדיקת חורין וסדקין הואיל ועולה בהן מטומאה לטהרה אבל בדיקת השבעה נקיים הואיל וכבר היא בחזקת טהרה דיה בקנוח וגדולי הדור מתמיהים עליהם דאדרבה חורים וסדקים צריכין בדיקה יותר שהם המעמידים את הדם אלא שיש לפרש שדיה בקנוח שכל שאין דם בחוץ אין חוששין לחורים וסדקים אחר שנסתלקו דמיה אלא שמ\"מ הואיל ובדיקה תנינן בהו וכל שלא בחורים וסדקים אינה בדיקה אלא קנוח נראין הדברים כדעת ראשון:"
            ],
            [
                "<b>כבר</b> ביארנו במעת לעת שבנדה שעושה משכב ומושב ואם היתה יושבת במטה ועסוקה בטהרות כל שמטמאה למפרע כגון רוב נשים אף המטה בכלל הטומאה ושאלו בסוגיא זו והרי מטה אין בה דעת לישאל וכל שאין בו דעת לישאל ספיקו טהור אף ברשות היחיד ושמא תאמר אחר שכן אף בטהרות היה להם לשאול כן אין זה כלום שהטהרות הואיל וידה נוגעת בהן הווין להו כידה אבל מטה שאינה נוגעת בה אינה כידה ותירץ בה ר' יוחנן שכל ספק טומאה הבאה בידי אדם דנין אותה אחריו ואע\"פ שהמיטמא אין בו דעת לישאל שהמטמא אינו נוגע בה עושין אותו כיש בו דעת לישאל הואיל וספק הטומאה באה על ידי מי שיש לו דעת לישאל וזהו שאמרו ספק טומאה הבאה בידי אדם נשאלין עליה ר\"ל עושין אותה כיש בו דעת לישאל אפילו בכלי המונח על גבי קרקע ואין מטהרין בחסרון דעת שאלה אלא בשאינה באה על ידי אדם כגון שהיה שרץ מונח על גבי קרקע אצל כלי ספק נגע ספק לא נגע שאין בזו דעת שאלה לא למטמא ולא למיטמא אבל כל שיש לו דעת שאלה למטמא או למיטמא דיו וכן הלכה ואין אנו צריכין עוד למה שתירצה זעירי כשהיו חברותיה נושאות אותה במטה דהויא לה אשה זו יד חברותיה ובמקומן שהרי הן טפלות לה להוליכה והרי היא כאלו נוגעת במטה והויא לה מטה אצלה כטהרות גופיהו:",
                "<b>ומ\"מ</b> לענין ביאור יש שואלין למה שכתבנו למעלה במעת לעת שבנדה שברשות הרבים טהור ומדמיון מה שטהרו בה אין בו דעת לישאל א\"כ כל שחברותיה נושאות אותה הווין אינהו תרתי ואיהי חדא והויין להו תלת וכל שבשלשה אף ברשות היחיד רשות הרבים הוא קרוי לענין זה וכמו שאמרו בשמיני של נזיר נ\"ז א' שני נזירים שאמר להם אחד אני ראיתי אחד מכם שנטמא ואיני יודע איזה מביאין קרבן ושאל בה שני נזירים והאי הוו להו תלת והוה ליה רשות הרבים שאין רשות היחיד לענין זה אלא בשנים כדין סוטה שסתירתה עם אחד והוזקק לתרצה כשלא היה זה עמהם אלא שאמר ראיתי טומאה שנזרקה ביניהם וא\"כ אף בזו רשות הרבים היא וטהור ותירצוה קצת גדולי הדורות שזו טמאה היא בודאי ואין הספק אלא אם היא מטמאה ומאחר שכן אינה נחשבת בכלל אלא הרי הוא כגוף השרץ ולדבריהם דוקא כשאין נושאות אלא שתים הא שלש בין כך ובין כך אין המטה טמאה וכן יש שתירצה כשזו שבמטה חרשת או שוטה ואינה בת הרגשה וכמי שאינה ואף לדעת זה כל שהיו שלש בטומאה אין המטה טמאה ויש מתרצים שהנשים הואיל ואסור להתיחד אף באחד עם שתים או עם מאה כלן כאחת הן ולענין סוטה אין סתירה אלא באיש אחד שאם היו שם שנים הרי אשה אחת מתיחדת עם שני אנשים אבל כל שהיא ואחרות עמה יחדיו עם זה שקינא לה הויא לה סתירה וכן כתבוה גדולי הדור ולדעת זה אפילו היו כמה המטה טמאה ויש מי שפירש שזו שבנזיר האי דקרי להו רשות הרבים מפני שזה השלישי אין לו שיכות בטומאה הא כל שיש לכלן שיכות בטומאה אפילו הן מאה רשות היחיד הוא וחברותיה הואיל ונושאות את המטה טמאות הן ומה שאמרו באחרון של חגיגה כ\"ו א' בגבאים שנכנסו לבית למשכן שהכלים טמאים מספק מגע דוקא בשנים ואע\"פ שהעמידוה שם בדאיכא גוי בהדיהו אפשר שהגוי אינו מן המנין:",
                "<b>מי</b> שהיה מתעטף בטליתו וטמאות וטהרות בצדו או למעלה מראשו והלכו כנפי טליתו לכאן ולכאן ושמא נגע בטליתו בטמאות וחזר ונגע בטהרות ברשות היחיד ספיקו טמא ואע\"פ שיש שם תרתי ספיקי שמא לא נגע בטמאות ואם נגע שמא לא נגע בטהרות חדא ספיקא היא שאם נגע בזו ודאי נגע בחברתה וברשות הרבים ספיקו טהור ואם אי אפשר שלא נגע טמא ולא בשאי אפשר דוקא שזו לא הוצרכה ועוד היאך יאמר עליה רבן שמעון בן גמליאל שאומרין לו שנה אלא כך פירושו שאם הדבר קרוב הרבה ליגע אף ברשות הרבים טמא ואין אומרין לו שנה עד שנראה עכשו אם יגע אם לא יגע שאין שונין בטהרות להקל ויש גורסין בשמועה זו וטהרות או טמאות בצדו ולצדדין קתני כלומר אם טהרות בצדו ושהוא טמא וטימא טליתו כשנתעטף לטמא טהרות וספק נגע כנף הטלית בטהרות או טמאות בצדו והוא טהור ושמא נגע וטמאתהו:",
                "<b>ולפי</b> דרכך למדת שכל שיש דעת שאלה למטמא או למיטמא ספיקו טמא ברשות היחיד אבל כל שאין בו דעת שאילה לאחד מהם טהור וא\"כ מה שאמרו שרץ בפי חולדה ומהלכת על ככרות של תרומה ספיקו טהור לא סוף דבר במהלכת שאין לטומאה מקום קבוע אלא אפילו שהתה וארחא דמילתא נקט אבל שרץ בפי חולדה ועברה בין הטהורים שספיקו טהור דוקא בעברה מפני שאין לטומאה מקום קבוע שהרי יש כאן צד אחד בדעת שאלה:",
                "<b>מגע</b> הנדה אינו מטמא שהרי מגעה ראשון ואין אדם וכלים מקבלים טומאה אלא מאב הטומאה אבל משכבה ומושבה אב הטומאה כמו שביארנו וכן מי שנגע בהיא עצמה טמא הוא ובגדיו ולענין ביאור זה שהביאוה מקל וחומר ומה כלי חרס המוקף צמיד פתיל שניצל באהל המת אינו ניצל במעת לעת משכב ומושב שאין ניצלין באהל המת אינו דין שאינו ניצל במעת לעת שבנדה יש שואלין בו ונאמר דיו לבא מן הדין להיות כנדון ומה כלי חרס המוקף אינו מטמא אדם בשביל טומאת מעת לעת אלא שהוא ראשון אף משכב ומושב כן ואינה שאלה שהקושיא כך היא ומה כלי חרס וכו' אינו ניצל במעת לעת וכל שהסיטתו במעת לעת הוה ליה כהסיטתו בימי הנדות משכב ומושב אינו דין שיעשה במעת לעת כבימי הנדה:",
                "<b>לפי</b> דרכך למדת שהנדה והוא הדין לזב ולזבה ויולדת מטמאין כלי חרס המוקף צמיד פתיל בהיסט והוא שאמרו בתורת כהנים איזהו מגעו שהוא בכלו זה הסיט אע\"פ שאינן מטמאין אותו במגע שהרי כלי חרס אינו מיטמא מגבו וטומאת אויר אין כאן שהרי מוקף צמיד פתיל ושמא תאמר והרי אמרו את שבא לכלל מגע בא לכלל משא ואת שאינו בא לכלל מגע לא בא לכלל משא וכמו שאמרו במסכת חלין פרק רוטב קכ\"ה א' בקולית של נבילה והוא עצם הירך הסתום מכל צדדיו ויש בו מוח מבפנים טהור במגע ובמשא טומאת מגע אין כאן שהרי אינו נוגע בבשר ומשא אין כאן שכל שאינו במגע אינו מטמא במשא והסיט בכלל משא הוא וא\"ת נבלה שאני דכתוב בה נוגע ונושא ואיכא למדרש בה את שבא לכלל מגע וכו' אבל כל דלא כתיבי תרויהו לא דרשינן הכי וכמו שמצינו במלא תרוד רקב שמטמא במשא אע\"פ שאינו מטמא במגע הואיל ואי אפשר ליגע בכלו ומשום דמשא במת לא כתיבא בהדיא והרי בזב מיהא כתיב נוגע ונושא וודאי זב וזבה ויולדת ונדה אחד הן לענין זה ואפשר דמוקף צמיד פתיל בא לכלל מגע הוא הואיל ואפשר לפתחו ואע\"ג דבקולית נמי אפשר לנקבו זה מצוי וזה אינו מצוי ועוד שזה מתחלתו היה פתוח ובא לכלל מגע קרינא ביה והוא שאמרו בפכים קטנים שטהורים בזב שמאחר שאינו יכול להכניס אצבעו לשם אין בו טומאת אויר וטומאת מגע אין בה שהרי אינו מיטמא מגבו וטומאת משא אין בה שלא בא לכלל מגע:",
                "<b>ועדין</b> קשה לי אילפסין חרניות והם קערות של חרס שעושין אותן חלולות ועגלות בלא שום פתח אלא שהן כעין כדור וכשמתנגבות מעט חולקין אותן לשתים ונעשה החצי האחד קערה וחציה האחר כסוי ופירשו עליהן במסכת יום טוב ל\"ב א' שטהורות באהל המת כדין צמיד פתיל וטמאות במשא הזב ובהיסטו אע\"פ שאינו בכלל מגע ושאי אפשר לפתחה בלא שבירה ומ\"מ נראה לי שמכיון שעתידות הן ליחלק ומתחלתן עשויות לכך ולא עוד אלא שעושין שריטה עמוקה בהקף במקום שראוי לחלקן כדי שיהא חלוקן נעשה לשעתו הרי הוא כמוקף צמיד פתיל שפתיחתו מצויה ומ\"מ בפכים קטנים י\"מ בה שלא נטהרו בזב שאין שיעור לטומאת אויר ולא נמעטו אלא מטומאת מדרס מפני שאין ראויין לישיבה ואף בגדולים כן שהרי כל שבחרס אינו ראוי לישיבה אלא שהוזכרה בקטנים ללמד שאף הקטנים טמאים באהל המת או בשל עץ שהגדולים מיהא ראויים לישיבה כמו שביארנו בשני של קמא ובמסכת שבת פרק ר' עקיבא פ\"ד ב' כתבו גדולי הרבנים שאין טומאת היסט בנדה במוקף צמיד פתיל וכבר כתבנו שם בשיטה זו ופירשנו שאין הכרח במה שהביאם לומר כן ונשאר הענין על שיטה זו שכתבנו כאן וכן עיקר:"
            ],
            [
                "<b>זה</b> שביארנו שהנוגע בנדה עצמה הוא ובגדיו טמאים לא נאמרה בתורה להדיא אלא במגע משכבה ומ\"מ בתורת כהנים היא שנויה והוא שאמרו שם יכול לא יהא אדם הנוגע בה מטמא בגדים קל וחומר אם משכבה מטמא אדם לטמא בגדים היא עצמה לא כל שכן א\"כ למה נאמר כל הנוגע בה לומר שאין הנוגעה חוזר ומטמא אדם וכלים ומ\"מ יש שואלין ומאי קל וחומר והרי נבלת עוף טהור אינה מטמאה במגע לא אדם ולא בגדים ובבית הבליעה מטמאה את האדם לטמא בגדים וכמו שאמרו מטמאיך לא טמאוני ואתה טמאתני ואין דורשין קל וחומר ומתרצין בה דברים דחוקים אלא שדברים אלו קבלה הם ואין להשיב עליהם:",
                "<b>ממה</b> שכתבנו למדת בטומאת מעת לעת שבנדה שנטמאו בה אוכלין ומשקין ועושה משכב ומושב לטמא אדם ובגדים וכלים אפילו כלי חרס המוקף צמיד פתיל ומ\"מ אין מטמאה את בועלה להיותו כמוה כדין נדה גמורה אלא משום נוגע בלבד וכן רקן ומימי רגליהם מטמאין:",
                "<b>וכבר</b> ביארנו במשנה שאע\"פ שמטמאה מעת לעת אינה מתחלת מנינה אלא משעה שראתה ואינה מקולקלת למנינה מחשש שמא מעת לעת לחשבון נדה של תורה ר\"ל שהיא מתחלת למנות מיום ראייתה שבעה ימים ובשמיני מתחילין ימי זיבה ואם ראתה שלשה ימים אחר שבעת ימי נדה וספרה אחריהן שבעה נקיים ובשמיני שהוא זמן תחלת נדה בדקה וראתה אין אומרין שמא מאתמול ראתה שהיו ימי זיבה וצריכה לספור עוד שבעה נקיים אחר עבור שבעת ימי נדה שהרי ימי נדה אין עולין לימי זיבה אחר שראתה בהן אלא אינה טמאה אלא שבעת ימי נדה שאומרין השתא הוא דחזאי וימי זיבה כלו להו וכבר טהרה מזיבתה ואם פסקה בשביעי טובלת וכן פתחה ר\"ל זמן שיוצא בו מזיבות לנדות חוזר למנינו בלא שום בלבול וזו מיהא אין לה מקום אלא לנדה של תורה כמו שיתבאר:",
                "<b>והרואה</b> כתם אף היא מטמאה למפרע עד שעת הכבוס לדעת קצת או שעת בדיקה לדעת קצת ומטמאה בכל הטמאות שהזכרנו בנדה ואף היא מטמאה את בועלה אחר מציאת הכתם וכן אף זו אינה מונה למפרע אלא משעת מציאתה אבל מקולקלת היא למנינה מפני שאבד פתחה ואינה יודעת ראייתה אם בימי זיבה אם בימי נדה וכשמנת שבעה משעת מציאתה והתחילו ימי זיבה וראתה בהם שלשה ימים וספרה שבעה נקים ובשמיני שהוא תחלת זמן נדה ראתה חוששין שמא הכתם מימים מרובים הוא ואינה יודעת אם בימי זיבה אם בימי נדה ונתבלבל המנין ואע\"פ שלענין ביתה ולטהרות דיה שתספור שבעה נקיים לפתחה מיהא ר\"ל לסיים לה זמן הוסת להיות ראייתה דם נדות עד שיתברר זמן זיבתה להטעינה קרבן ודאי שיאכל צריכה שבעה עשר יום וכמו שאמרו בערכין ח' א' אין פתח בטועה פחות משבעה ולא יתר על שבעה עשר והענין הוא שמתחלת ראייתה אתה מונה שבעת ימי נדה ומתחילין ימי זיבה והם אחד עשר יום ומשם ולמעלה מתחיל זמן ימי נדה והרי שמתחלת נדות לתחלת נדות שניה שמונה עשר יום וכל שהיא טועה ולא ידעה ראייתה אם בימי זיבה אם בימי נדה זמן פתחה משתנה ואי אפשר בשנוי זה לקבוע פתח בפחות משבעה ולא ביתר על שבעה עשר:",
                "<b>ופרטי</b> הדברים מתבארים בשני של ערכין ואי אפשר שלא להעירך בביאורה של הלכה זו מצד שדבריה משתלשלים למסכתא זו והם דברים שצריכים ביאור ואם אתה מיצר עכשו לאריכות דבריה אתה שמח בו לאחר זמן והוא שאמרו שם אמרה יום אחד טמא ראיתי פתחה שבעה עשר שני ימים טמאים ראיתי פתחה שבעה עשר שלשה ימים טמאים ראיתי פתחה שבעה עשר ארבעה ימים טמאים ראיתי פתחה ששה עשר חמשה ימים טמאים ראיתי פתחה חמשה עשר ששה ימים טמאים ראיתי פתחה ארבעה עשר שבעה ימים טמאים ראיתי פתחה שלשה עשר שמונה ימים טמאים ראיתי פתחה שנים עשר תשעה ימים טמאים ראיתי פתחה אחד עשר עשרה ימים ראיתי פתחה עשרה אחד עשר יום טמאים ראיתי פתחה תשעה שנים עשר יום ראיתי פתחה שמונה שלשה עשר יום ראיתי פתחה שבעה ללמדך שאין פתח בטועה פחות משבעה ולא יתר על שבעה עשר והענין הוא שאם אמרה יום אחד טמא ראיתי ואינה יודעת אם בימי נדה למנות שבעה לנדה ולהתחיל אחריהן במנין אחד עשר לזיבה או שמא בתוך ימי זיבה והרי הוא בדין שמירת יום כנגד יום והרי לא ראתה אלא יום אחד וטהורה בלא ספירת שבעה אע\"פ שלבעלה או לטהרות דיה שתמנה שבעה נקיים מ\"מ לתקן לה פתח נדה לברר זמן זיבתה עד שיהא קרבנה ודאי ויאכל צריכה לעמוד שבעה עשר יום נקיים אחר יום הראייה וכל שתראה משבעה עשר ואילך הוא תחלת נדות בודאי למנות ממנו ימי נדות וימי זיבה ובזה נתקן מנינה שאם תדון יום הראיה בתחלת נדה מוטב שהרי נתת ששה לתשלום שבעת ימי נדה ואחד עשר לזיבה והרי שבעה עשר וכשתצרף יום הראיה עמהם נמצאו שמונה עשר והם שמונה עשר שבין תחלת נדה לתחלת נדה ואם הוא יום זיבה כל שכן שדייה בפחות שאפילו הוא יום ראשון לימי זיבה אינה צריכה אלא תשלום עשרה אלא שאנו חוששין שמא תחלת נדה הוא ונותנין לה שבעה עשר לתקון פתחה:",
                "<b>והרי</b> אתה למד מכאן דבר שאתה צריך לו הרבה פעמים במסכתא זו והוא שזה שאתה אומר שמונה עשר יום שבין נדה לנדה אין הענין שכשיכלו שמנה עשר תכנס בימי נדה אע\"פ שאינה רואה עד שיקראו משבעה ואילך ימי זיבה בלא ראייה כמו שחשבו קצת מפרשים אלא אין שמנה עשר השניים מתחילין אלא מיום שתחזור ותראה והגע עצמך שראתה היום ומנת שמונה עשר יום ולא ראת עשרים וששה שעברו שבעה ימים אחר השמונה עשר אין אומרין שראייה זו בימי זיבה אלא אותן שבעה ימים שמנתה אחר שמונה עשר אינם בכלל מנין ואין להם שם זמן נדות או זיבה כלל עד שתתחיל ותראה ומשם ואילך תמנה שבעה לנדה ואחד עשר לזיבה שאין ימי זיבה אלא אחר נדות שאלמלא כן היאך אתה מחזירה לפתחה לשבעה עשר יום שמא יום ראייתה תחלת זיבה וצריכה להשלים עשרה והשבעה הנשארים הם ימי נדה אע\"פ שהם נקיים ומהם ואילך נכנסת בימי זיבה ואין זה פתח נדות אלא פתח זיבה אלא אינה מונה שמונה עשר אלא מיום שתראה וכשתאמר שיום הראייה יום זיבה ותשלים אחד עשר יום אין השבעה שאחריהן נקראין ימי נדות עד יום שתראה וכשתראה אחר השמנה עשר יום תהא ראייתה פתח נדתה ותברר בו זמן זיבתה וכל שכן אם תעמוד נקייה יותר אלא שאינה צריכה ואם אמרה שני ימים טמאים ראיתי אף זו מונה שבעה עשר שמא ראשון לראייתה היה סוף ימי זיבה והראייה שראת ביום שני תחלת נדה להשלים שבעה אף בלא ראייה ולמנות ימי זיבה אחריהן שאע\"פ שאין זיבה אלא אחרי נדות אין הענין נמשך לומר שאין נדות אלא קודם זיבה אלא יש נדות אף לאחר זיבה כל שראת אחר ימי זיבה שהן אחד עשר יום אחר שלא ראת בימי זיבה שלשה ימים רצופים שאינה צריכה שבעה נקיים מתוך כך צריכה להשלים שבעה עשר וכן אם אמרה שלשה ימים ראיתי שדנין שני הימים בסוף זיבה והשלישי תחלת נדה אלא שזו ספק זבה שמא שלשתן בימי זיבה ומביאה קרבן ואינו נאכל ואם אמרה ארבעה ימים ראיתי דיה לפתחה ששה עשר בטהרה שאם תחוש שיהו השלשה בימי זיבה והרביעי תחלת נדה להזקיקה שבעה עשר אין זה כלום שאין פתח נדות אחר זיבה גדולה הואיל וצריכה שבעה נקיים עד שתמנה שבעה נקיים ואע\"פ שהרביעי נכנס בתחום ימי נדה אין זה אלא תחום זיבה ואם אתה דנה כזבה גדולה אין לך בה אלא שתמנה שבעה נקיים ותחזור לפתח נדתה ואין לך בה צד חומרא אלא שתדון את השנים בימי זיבה שהם זיבה קטנה ופתח נדה יש לו מקום לבא אחריהן כמו שכתבנו ואתה דן את השנים בימי נדה ופתחה ששה עשר והיא ספק זבה וכן בכל שמארבעה ולמעלה שאם אמרה חמשה ראיתי דנין את השנים בימי זיבה והשלשה בימי נדה ופתחה חמשה עשר לתשלום שמנה עשר ובששה ימים אתה מספק השנים לימי זיבה וארבעה לנדות ופתחה ארבעה עשר ובשבעה אתה מספק את השנים לימי זיבה וחמשה לנדות ופתחה שלשה עשר וכן לשמנה פתחה שנים עשר ולתשעה פתחה אחד עשר ואם ראתה עשרה כשאתה מסלק שני ימים לזיבה נשארו שבעה לנדה ואחד לתחלת זיבה ואתה צריך להשלים עשרה לשמנה עשרה ואם ראתה אחד עשר כשאתה מסלק שנים לזיבה נשארו שבעה לנדות ושנים לזיבה ופתחה לתשעה וכן לשנים עשר כשתסלק שנים לזיבה נשארו שבעה לנדה ושלשה לזיבה ופתחה שמונה אלא שזו זבה גמורה שהרי אתה מונה לה שלשה לאחד עשר ימי זיבה וכן בדרך זה לשלשה עשר פתחה שבעה והיא זבה גמורה ומשם ולהלן אפילו ראתה אלף יום בשבעה נקיים סגיא ולא בפחות הגע עצמך שתראה ארבעה עשר יום אם תאמר שהשנים לזיבה ושבעה מתחלת נדה וחמשה לזיבה ואי אתה צריך להשלים אלא ששה לפתח נדה אין זה כלום שהרי זבה גדולה היא ואינה חוזרת לפתח נדה עד שתמנה שבעה נקיים:",
                "<b>ולמדת</b> שפירוש הלכה זו סובב על שלשה עיקרים אחד שאין ימי זיבה אלא אחר נדות ואין פתח נדות אחר ימי זיבה גדולה עד שתמנה שבעה נקיים ושיש פתח נדות אחר זיבה קטנה ולפי דרכך אתה למד שהאשה שראתה שלשה רצופים צריך ימי זיבה כגון תשיעי ועשירי ואחד עשר שצריכה לישב שבעה נקיים שע\"פ שאותם שבעה נקיים הם ימים הראויים לימי נדה אינה כן אלא ימי זיבה הם עד שיכלו שבעה נקיים ואפילו מנת ששה נקיים וראת בשביעי שסתרה מנינה וצריכה שבעה נקיים אחרים אינן ימי נדה לעולם אלא ימי זיבה עד שתספור שבעה נקיים ותראה אחריהן אע\"פ שלא טבלה והזהר בענין זה שכמה מפרשים נתבלבלו בו וזהו ענין האמור כאן במקולקלת למנינה ולענין פתח נדה כדי לברר ענין קרבן על הדרך שהתבאר:",
                "<b>כבר</b> ביארנו שטומאת מעת לעת אין שורפין עליה אלא תולין וטומאתה בקדש ובחלין שנעשו על טהרת קדש ובתרומה אבל חלין שנעשו על טהרת תרומה וכן חלין הטבולים לחלה אין מטמאין בטומאה זו כלל וא\"כ מה ששנו בבריתא לקדש אבל לא לתרומה פירושו לחלין שנעשו על טהרת הקדש אבל לא לחלין של טהרת תרומה וכמו שאמרו קבלה מיניה רב שמואל לקושייה דרב נחמן לחלין שנעשו על טהרת הקדש אבל לא לנעשו על טהרת תרומה הא תרומה עצמה טמאה בו כקדש:",
                "<b>כבר</b> ביארנו במשנתנו שאין הלכה כר' אליעזר במה שאמר שכל אשה שעברו עליה שלש עונות דייה שעתה ומ\"מ חכם שהורה כן בשני בצורת לחוש לפסידת הטהרות אין מחזירין אותו:"
            ],
            [
                "<b>וחלין</b> שנעשו על טהרת הקדש שדינם לענין זה כקדש כמו שביארנו לא סוף דבר בזמן שבית המקדש קיים אלא אף לאחר חרבן ואין אומרין הרי אין חלין נעשין על טהרת הקדש אלא מפני הרגל קדשים ואחר שאין קדש חלין על טהרת הקדש למה הרי אמרו חבריא מדכן בגלילא ר\"ל שהיו אוכלין חליהן על טהרת הקדש שמתוך שהיו קרובים לחרבן שהיו מצפים בבנינו ומרגילין עצמן בכך והיו דנין אותן כקדש ובמסכת חגיגה פירשנו חבריא מדכן בגלילא שבזמן בית המקדש היה אלא שדרך כותיים היתה מפסקת בינם ובין ירושלם ולא היו יכולים לעבור והיה הענין אצלם כמו אין בית המקדש קיים:",
                "<b>התבאר</b> בתורת כהנים בדין לחמי תודה הבאים עם שלמי תודה שהם עשרים עשרונות עשרה מהם לעשר חלות של חמץ עשרון לחלה ועשרה מהן עושין שלשה מינין של מצה עשר חלות בכל מין ומין ר\"ל חלות רקיקין רביכין ר\"ל שעושין עשר חלות ולותת הסלת שלהן בשמינית לוג של שמן ואח\"כ לש ואופה אותן ועשר רקיקין שאופה אותן ומשחן בשמינית לוג של שמן ועשר רביכין ר\"ל חלות שחולטן ברותחין ואח\"כ מטגנן ברביעית לוג שמן נמצא שיעורן עשרים עשרונות של סלת חצין לחמץ וחצין למצה ומנינן ארבעים חלות עשר של חמץ ושלשים של מצה ושיעור השמן חצי לוג לשלשים של מצה והכהן לוקח חלה אחת מכל מין ומין והם ארבעה חלות לארבעים אחד מעשרה ואע\"פ שלא התבארו כל דברים אלו בתורה למדום בתורת כהנים מגזירות שוות והוא שאמרו שם והקריב ממנו אחד מכל קרבן תרומה לי\"י תרומה זו איני יודע מה היא אלא נאמר כאן תרומה לי\"י ונאמר בתרומה תרומת י\"י מה להלן אחד מעשרה אף כאן אחד מעשרה ועדיין איני יודע כמה הוא חלת חמץ אלא נאמר כאן לחם חמץ ונאמר בשתי הלחם לחם חמץ מה להלן עשרון לחלה אף כאן עשרון לחלה למדנו לחמץ שהיא עשרה עשרונות מנין למצה שהיא כן בין כל המינין שבה ת\"ל על חלות לחם חמץ כנגד חמץ הבא מצה יכול עשרה עשרונות של מצה יהו מין אחד כשל חמץ ת\"ל והקריב על זבח התודה חלות מצות בלולות בשמן ורקיקי מצות משוחים בשמן וסלת מורבכת חלות בלולות בשמן הרי שלשה מינין והקריב אחד מכל קרבן אחד מכל מין ומין נותן ארבע לכהן הזורק את הדם והשאר נאכל לבעלים אפה מכל מין ומין בחלה אחת שנמצאו ארבע חלות בין כלן לא יצא שהרי צריך ליטול תרומה מהם בפרוסה וכתוב אחד אומר שלא יטול פרוס ומ\"מ אם הפריש מהן תרומה בלישה ועשה את השאר ארבע חלות יצא שלא נאמר ארבעים אלא למצוה:"
            ],
            [
                "<b>עיסה</b> שנולד בה ספק טומאה של תורה עד שלא גלגלה שלא בא עדין לכלל חיוב חלה תעשה אפילו בטומאה שמותר לגרום טומאה לחלין שבארץ ישראל משגלגלה הואיל וכבר באה לידי חיוב חלה והרי הן חלין הטבולים לחלה ודינן כחלה לענין זה ואסור לגרום לה טומאה ודאית שאע\"פ שאף ספיקה אוסרתה מלאכול מ\"מ אסור לגרום לה טומאה ודאית שנאמר משמרת תרומותי אחת טהורה ואחת טמאה שמרה ואע\"פ שבחבית תרומה שנולד בה ספק אמרו יניחנה במקום התורפה מ\"מ צריך להזהר שלא יטמאוה בידים ושלא לגרום גרמא קרובה לכך והנחה במקום מגולה חששא רחוקה היא והילכך תעשה בטהרה ר\"ל בכלים טהורים ומפרישה ותולין בה לא נאכלת ולא נשרפת שכל שודאו מטמא את החלין מן התורה גזרו על ספיקו בחלין הטבולין לחלה ולא סוף דבר בספק טומאה שאף חלין טמאין בה והיא הרמוזה כאן בהוכחות כגון שני שבילין אחד טמא ואחד טהור ואינו יודע באיזה מהם הלך שברשות היחיד ספיקו טמא אף בחלין שיש כאן הוכח לטומאה או שהלכו שנים אחד בזו ואחד בזו ובאו לישאל בבת אחת שמטמאין אותן אף לחלין ואף ברשות הרבים שהדבר מוכיח שטומאה כאן וי\"מ בה שהלכו שנים אחד בזו ואחד בזו ועשו שניהם טהרות והניחום זו בצד זו שיש כאן הוכח טומאה על כל פנים שהרי נגעו אלו באלו וטמאום אע\"פ שלא נודע איזו מהם טמאה טומאה עיקרית ומטמאין אותן אף בבאו זה אחר זה אלא אף בטומאה שאינה מטמאה את החלין הואיל וספק טומאה מן התורה היא כגון זב וטהור שהיו פורקין את החמור או טוענין שאם המשא כבד טמאין שמא דחפו זה את זה ונשען הזב על הטהור וטמאו בהסיט לתרומה אבל לא לבית הכניסה ר\"ל לאוכלי חליהן בטהרה ולדעת הפוסקין כן אלא שיש פוסקין בה שאף לחלין טמא וכדתנן סתמא הנוגע בזב או שהזב מסיטו טמא וכן נראה דעת גדולי המחברים הא טומאה דרבנן אין ספיקה מטמאה חלין הטבולים לחלה כמו שביארנו במעת לעת ואף של תורה במקום שאינו מטמא חלין כגון טומאה שניה אינו מטמא חלין הטבולין לחלה מעתה טבולת יום לשה את העיסה וקוצה ממנה חלה אלא שאינה קורא לה שם עדין שהרי חלה כתרומה ושני עושה שלישי בתרומה אלא מפרישתה ומניחתה בכפיפה או באנחוריתא שהם כלי גללים ואבנים או שאין להם בית קבול שאין מקבלין טומאה ולא משום טהרה שהרי אף שאר כלים אין מקבלין טומאה מטבול יום אלא שיהא לה בהם היכר שלא תגע בה אחר קריאת השם ואח\"כ מקפת אותו כלי אצל העיסה וקורא לה שם וצרך הקפה מפני שדין חלין כדין תרומה לתרום מן המוקף ואע\"פ שאמרו בתלמוד המערב אויר הבית מצרפן כבר פירשוה שם בשאינו מקפיד על תערובתו וזו מקפדת על תערובתה היא הואיל ובאה לקרות לה שם ובחמישי של סוטה ל' א' אמרו חלה נטלת מן הטהורה על הטמאה כיצד שתי עיסות אחת טמאה ואחת טהורה נוטל כדי חלת שתיהן מעיסה אחת שלא הורמה חלתה ונותנה בין שתי העיסות וסומכה לטהורה ונוטל פחות מכביצה מן הטמאה שהרי פחות מכביצה אינו מטמא וסומכה לה כדי לתרום מן המוקף ומפני שאף זו מקפיד על תערובתן הוא ומ\"מ זו של טבולת יום יכולה היא לסמכה לעיסת החלין שהרי אינה מטמאה את החלין ומנחת את החלה קודם שיקרא לה שם סמוך לעיסה וקורא לה שם ונוטלת עיסתה ואינה נוגעת בחלה ואף זו של סוטה יש פוסקין כחכמים שאסרו לעשות כן מפני שהוא מטמא אותו פחות מכביצה וכן כתבוה גדולי המפרשים וכן נראה מסוגיא זו שלא הזכירוה באותם שהלכה כר' אליעזר ושמא תאמר ואחר שכל שמקפיד על תערובתו צריך סמיכה ממנו היאך התירו בבדיקת חבית להפריש ממנה על האחרות כתבו בתוספות שדבר לח כל שהכלים סמוכים הוו להו כנגיעת גוף בגוף ביבש וי\"מ אותה בתרומת דמאי שאינה צריכה מוקף וי\"מ שאף בודאי לא נאמרה אלא בנטילה מן הטהור על הטמא אבל טהור על הטהור אינו צריך מוקף בנגיעת גוף בגוף וכבר ביארנו מזה במסכת חלה פרק ראשון:"
            ],
            [
                "<b>האשה</b> שאחזוה צירי לידה וראת דם מחמת הקשוי אם בימי נדותה הרי דם נדות וטמאה נדה שהנדה מטמאה אף בשראתה מחמת אונס ואם בימי זיבה הרי היא טהורה ואע\"פ שאף בזיבה מיטמאה מחמת אונס ולא נאמר מזובו ולא מחמת אנסו אלא באיש דוקא בשאר אונסין אבל דם שמחמת קשוי לידה טהור והוא שאמרו בתורת כהנים זוב דמה מחמת עצמה ולא מחמת ולד או אינו אלא מחמת עצמה ולא מחמת אונס כשהוא אומר זוב הרי אונס אמור ליטמא הא מה אני מקיים דמה מחמת עצמה ולא מחמת ולד ומה ראית לטמא באונס ולטהר בולד מטמא אני באונס שאין טהרה אחריו בדמים ומטהר אני בולד שיש אחריה טהרה בדמים ר\"ל דם טוהר מעתה המקשה באחד עשר יום שבין נדה לנדה שהן ימי זיבה אפילו ראתה בהן ג' ימים אינה זבה ואינה טעונה שבעה נקיים ומ\"מ אם פסקו ציריה קודם הלידה הואיל ושפת בנתים אין דנין אותו בדם קשוי ולכשתחזור ותקשה ותלד הרי יולדת בזוב ואע\"פ שלא פסק הדם וכמה תשפה ותהא זבה מעת לעת שהן עשרים וארבע שעות הא פחות מכן אינו קרוי שופי כלל וטהורה:",
                "<b>הזב</b> והזבה אין להם טהרה אלא שיעמדו שבעה נקיים ולכתחלה צריכין לבדוק בכל יום משבעת הימים ומ\"מ כל שבדקו עצמן ראשון ושביעי ומצאו טהור אע\"פ ששאר הימים לא בדקו טהורים ולא עוד אלא אפילו בדקו יום ראשון של שבעה לבד ר\"ל חוץ מיום ההפסקה או יום האחרון לבד טהור כמו שיתבאר בפרק אחרון ואם בדקו יום אחד באמצע השבעה שאינו לא ראשון ולא אחרון אף זו לדעת גדולי המפרשים טהורה אלא שיש חולקין בזו כמו שיתבאר שם:",
                "<b>מן</b> התורה אוכלין ומשקין אינם מטמאין את הכלים שאף כשנטמאו באב הטומאה הרי הן ראשונים ואין כלים מקבלין טומאה אלא מאב הטומאה וחכמים גזרו על המשקין כל שנטמאו באב הטומאה שיטמאו כלי גזירה משום משקה זב וזבה שהוא אב ומטמא כלים וכן גזרו בהם שכל הפוסל את התרומה שזו היא טומאה שניה שעושה שלישי בתרומה לפסלה יטמא משקין להיות תחלה להיות כל הנוגע בו מן הדברים המיטמאים בראשון נעשה על ידו שני לעשות שלישי בתרומה חוץ מטבול יום ואף זו לא גזרוה אלא במשקין שהן עלולים לקבל טומאה מפני שאין צריכין הכשר מעתה אחורי כלים הן של עץ שמיטמא מגבו הן של חרס אם יש לו בית קבול שיהא בו טומאת אויר כעין כוס זכוכית שיש לו אחורים עם בית קבול שנטמאו במשקין שכבר נטמאו בשרץ והם ראשונים ונעשו אחורי הכלי שניים וכבר ידעת ממסכת חגיגה פרק אחרון שהכלי לא נטמא כלו בטומאת אחוריו כמו שאמרו שם כלי שנטמאו אחוריו במשקין אחוריו טמאין אבל תוכו ואזנו ואגנו וידיו טהורים לתרומה אבל לא לקודש ואם נטמא תוכו נטמא כלו ואף לתרומה ואחר שכן האחורים נעשו שניים ואם נגעו בהן אוכלין טהורים שאין שני עושה שלישי לחלין ולא עוד אלא אפילו אוכלי תרומה לא נפסלו בהן שאע\"פ שהשני עושה שלישי בתרומה מ\"מ בטומאה זו הקלו שנטמא בטומאת סופרים שהרי מן התורה אין משקה מטמא כלי ומ\"מ באוכלין של קדש אינו כן אלא מטמאין אוכל אם נגעו משקין באחורי הכלי ניטמאו ואפילו הם חולין ונעשו תחלה לטמא אפילו כלים וטבול יום שהוא טומאת התורה לתרומה וקדשים פוסל אוכלי תרומה שהשני עושה שלישי בהן ואינו מטמא משקין אלא שפוסלן שהרי לא גזרו בטבול יום לעשות משקין תחלה כמו שביארנו ומ\"מ הכלי שנטמא תוכו במשקין פוסל אוכלי תרומה הואיל והחמירו בטומאת התוך ליטמא כלו החמירו בו לפסול אוכלי תרומה:"
            ],
            [
                "<b>שני</b> אחים נשואים שתי אחיות יתומות אחת גדולה ואחת קטנה מת בעלה של קטנה תצא אלמנתו משום אחות אשה מת בעלה של גדולה והרי הגדולה זקוקה זיקה של תורה ואיסור אחות אשה אינה אלא מדרבנן והרי זו שתחתיו אחות זקוקתו וליבמה אי אפשר שהרי היא אחות אשה דרבנן ולחלוץ לה אי אפשר שהרי יאסרו שתיהן זו משום חלוצה וזו משום אחות חלוצה ולהוציא את הקטנה ולייבם את הגדולה אי אפשר שהרי נעשית אחות גרושה דרבנן אלא לדעת ר' אליעזר שהלכה כמותו מלמדין את הקטנה שתמאן ותעקור נשואיה לגמרי ופרח איסור אחות אשה מזו הגדולה ומיבמה וכן מי שהיה נשוי שתי נשים אחת גדולה ואחת קטנה ומת בא יבם על הגדולה וחזר הוא או אחיו ובא על הקטנה לא פסל את הגדולה וביאת הקטנה זנות בעלמא היא ואינה צריכה כלום בא יבם על הקטנה וחזר הוא או אחיו ובא על הגדולה פסל את הקטנה ונאסרו שתיהן אלא שלר' אלעזר שנסכם לדעת ר' אליעזר מלמדין את הקטנה שתמאן ויקיים את הגדולה וכן הלכה ועל זו אמרו שהעיד ר' יהודה בן בבא שממאנין את הקטנות ר\"ל מבקשין מהן שימאנו כדי לקיים מצות יבום וכבר ביארנו דינין אלו במסכת יבמות פרק בית שמאי:",
                "<b>האשה</b> שהיתה לשה עיסתה מעט מעט בפחות מכשיעור אם הקיפן אח\"כ זו לזו עד שנגעו זו בזו נצטרפו ולא עוד אלא שאף הרודה מן התנור ונתנן בתוך הסל הרי הסל מצרפן לחלה וכבר ביארנוה במסכת פסחים:",
                "<b>כבר</b> ביארנו במסכת יבמות שמשיאין את האשה על פי עד אחד:",
                "<b>ובמסכת</b> בבא קמא ביארנו על מה שנאמר בשור שאם המית אדם נסקל שכך הדין בכל בהמה חיה ועוף וכבר העידו שנסקל תרנגול בירושלם על שהרג את הנפש:",
                "<b>יין</b> מגתו כל שלשה ימים פסול לגבי מזבח שהרי מתוק פסול ואין לך מתוק יותר הימנו משלשה עד ארבעים לא יביא ואם הביא כשר מארבעים יום עד שתי שנים מצוה מן המובחר משתי שנים ואילך לא יביא ואם הביא כשר אם לא נפסד טעמו וכבר ביארנוה בפסחים:",
                "<b>וכן</b> ביארנו בברכות שתמיד של שחר אינו קרב אלא עד ארבע שעות דבקר כתוב ועד כאן הוא שקרוי בקר אבל לאחר זמן זה אינו קרוי בקר כלל:",
                "<b>הוורד</b> והכופר והלטום שלשתן מין אילן שמוציאין פירות שריחם מתבשם וישנן בדין שביעית ר\"ל להפקירן ולאסור סחורתם ולדמיהן שביעית אם מכרן שהשביעית תופסת דמיה ואע\"פ שאינן פרי מאכל להדיא אלא שהן כעין עצים אין דנין אותם כעצים דעלמא אלא כפרי גמור וכן יש להן ולדמיהן ביעור כשכלה לחיה שבשדה ואע\"פ שיש דברים שאע\"פ שישנן בדין שביעית אין צריכות ביעור דנין אלו כפירות גמורים לשביעית ולביעור ומכאן אנו למדים שהוורדים יש בהן משום ערלה הואיל ונדונית כפרי הרי הן בדין אילן וא\"כ מה שאמרו לענין כלאים שושנת המלך מין זרעים היא ואינן כלאים בכרם אלמא לאו אילן הוא יראה ששני מינין הן והורד הוא שאנו קורין עכשו רוש\"א והראיה מה שאמרו שמן וורד ושושנת המלך הוא מין אחר גדל בשדות וקורין לה רושיל\"ה ועליו אמרו בטהרות פ\"ג מ\"ז תינוק שנמצא בצד בית הקברות ושושנים בידו אע\"פ שהשושנים במקום הטומאה ספיקו טהור שמא אחר ליקטן אלמא שהשושנים מצויים בבית הקברות ובשאר מקומות וי\"מ שושנת המלך חבצלת שקורין ליר\"י וגדולי המפרשים כתבו בסוף פרק כיצד מברכין שאין ערלה נוהגת בורד ואף מגדולי הדור נסמכים בה כמו שכתבנו שם:",
                "<b>הקטף</b> הוא מין אילן שאינו עושה פרי אלא שרף יוצא ונוטף הימנו וידוע בשרף היוצא מאילן של מאכל שאם יוצא מן העלין ומן העיקרים והוא הנקרא קיטפא דגזא אין לו שביעית שאינו פרי והיוצא מן הפגין והוא הנקרא קטפא דפרי יש לו שביעית וכן דינם אצל ערלה אבל אילן זה אינו מוציא פירות ונמצא ששרף זה הוא פריו ומתוך כך נחלקו בה הפוסקים יש מי שפוסק בה שאף זה אינו פרי והרי הוא כשאר השרפים היוצאים מן העלין ומן העקרין ולא אמרו בגבנת הגוים המעמיד בשרף ערלה אסור אלא באילן העושה פירות ושהוא יוצא מן הפגים אבל אם העמיד בשרף עלין ועקרין או בשרף קטף וכל אילן סרק מותר וכדעת ר' פדת ור' יוחנן שהעמידו סתם משנת הקטף יש לו שביעית כר' אליעזר ושאין הלכה כמותו וכר' יהושע שלא חלק אלא בין שרף פגין לשרף עלין ומ\"מ גדולי המחברים פסקו בה קיטפא זהו פרין וכר' זירא שאמר באילן שאינו עושה פירות אפילו רבנן מודו וא\"כ אף לענין גבנת הגוים העמידה בשרף של קטף ושל אילני סרק אסור ואף גדולי הדור נסכמים בה אלא שגדולי הדורות כתבוה כדעת ראשון וכן עקר הואיל ור' פדת ור' יהושע ור' יוחנן נראין בה בשטה אחת:",
                "<b>הבדלה</b> האמורה בתפלה במוצאי שבת אינו צריך לעשותה ברכה בפני עצמה אלא כוללה בחונן הדעת כמו שביארנו במקומו ואע\"פ שבשעת הסכנה אומר אדם הביננו באמצע במקום ברכה אמצעית במוצאי שבת ויום הכפורים ובמוצאי יום טוב אינו אומר הביננו באמצע מפני שצריך לומר הבדלה בחונן הדעת וכן בימות הגשמים מפני שצריך לומר הבדלה בברכת השנים:"
            ],
            [
                "<b>וערב</b> יום הכפרים צריך להתודות במנחה אחר שמונה עשרה בסוף תפלתו ובחמש תפלות של יום מתפלל שבע ומתודה כמו שהתבאר במקומו:",
                "<b>כהן</b> גדול באלמנה עובר בלאו ובעולה ומוכת עץ ובוגרת עובר עליהן בעשה שנאמר אשה בבתוליה יקח:",
                "<b>וכן</b> בעולה ומוכת עץ אפילו הכיר בה כתבתה מנה אבל בוגרת כתבתה מאתים וכבר ביארנו ענינים אלו במסכת כתובות:",
                "<b>המוכר</b> לחברו בתלת קרקע צריך ליתן לו מקום שלא נעבד מעולם לפי שעושה פירות מרובין ושמנים וסימנה כל שאין עפרה תיחוח ומעלה רשושית ר\"ל אבנים דקים וכן קרקע שנמצא בו סלע והר אבל אם נמצאו בו חרסים בחפירתו אין זה בתולת קרקע שאם לא נעבד חרסים מהיכן ומ\"מ נחל איתן האמור בתורה לענין עגלה ערופה אע\"פ שלפי סוגיא זו יראה בפירושו מקום קשה וקרקע בתולה לענין פסק אמרו באחרון של סוטה שאע\"פ שאינו איתן כשר ולא יעבד בו ולא יזרע להבא קאמר ואף מפרשי המקראות פירשוה מקום חשוב ואשר לא יעבד ולא יזרע להבא וגדולי המחברים פירשו נחל ממש ושהוא שוטף בחזקה ואיני מבין מה מקום לאסור עבדה וזריעה בנחל ושמא נאמר כן על שפת הנהר במקום שעורפין אותה:",
                "<b>המוכר</b> לחברו בתולת שקמה צריך ליתן לו שקמה שלא נקצצה מעולם ואע\"פ שסתם לקיחתה לסדן ושקמה אינו ראוי לסדן עד שיקצצנה הרבה פעמים ויתעבה מתוך החתך שמא כך הוא נוח לו שיקצצנה כשיעור שירצה ותתעבה ברשותו:",
                "<b>בתולת</b> שקמה אין קוצצין אותה בשביעית מפני שקציצתה עבודה היא שהרי כך הוא המנהג לקוצצה כדי שתתעבה ותהא ראויה לסדן אלא שיתבאר במקומו שאם צריך לעיציה קוצצה בדרך שלא יהא נראה כעבודה והוא שיקצצנה סמוך לארץ או למעלה מעשרה טפחים:",
                "<b>כבר</b> ביארנו במה שאמרו שהמעוברת דייה שעתה שפירושו משהוכר עוברה והוא לסוף שלשה חדשים ודבר זה אין בו הפרש בין יולדת לשבעה ליולדת לתשעה שאף היולדת לשבעה אין עוברה נכר אלא לשלשה חדשים וזהו שאמרו כאן איכא דילדא לשבעה פירושו כעין מהו דתימא כלומר איכא דילדא לשבעה ושמא הייתי אומר שעוברה נכר לשליש ימי העבור שהם שני חדשים ועשרה ימים ונשהא את הטהרות משם ואילך עד שנראה אם תלד לשבעה ומ\"מ לענין פסק כל תוך שלשה מטמאה מעת לעת:",
                "<b>מי</b> שהיתה בחזקת מעברת וראתה דם והרי דייה שעתה ואח\"כ הפילה רוח או דבר שאינו של קיימא ר\"ל שאינו ראוי ליקרות ולד ונמצא שלא היתה מעוברת אין אומרין שנחזור ונטמא למפרע טהרות שמעת לעת מאותה ראייה שראתה אלא עדין דנין בה שמאחר שבשעת הראיה לא הפילה דייה שעתה שאע\"פ שאין זה נקרא עבור לענין קשוי כמו שנבאר בסמוך לענין סלוק דמים מיהא עבור הוא וכל שראתה קודם שהפילה דייה שעתה:"
            ],
            [
                "<b>המקשה</b> שני ימים בתוך אחד עשר יום שהם ימי זיבה ובשלישי ילדה כבר ביארנו שאינה יולדת בזוב שכל שיום הלידה סמוך ליום הקושי אינו דם הזיבה וי\"א שאף בהפילה כן כל שהפילה דבר הראוי ליקרא ולד ומה שאמרו אין קושי בנפלים כמו שיתבאר דוקא בהפילה רוח או דבר שאינו של קיימא ר\"ל דבר שאינו ראוי ליקרות ולד ובזה ודאי הרי זו יולדת בזוב שאין זו לידה ואע\"פ שבטומאת מעת לעת חשבנוה כלידה להיות עבורה נקרא עבור כמו שביארנו בסמוך התם שאני אי משום דמעת לעת דרבנן אי משום דמ\"מ הואיל וראשה ואיבריה כבדים עליה דמיה מסולקין אבל לענין קשוי אינה קרויה לידה ואם הפילה ולא ידעה מה הפילה הרי זו ספק יולדת בזוב ספק אינה יולדת בזוב ויש פוסקין שאין קושי לנפלים אף בולד גמור וכן ראיתיה לרוב מפרשים אלא שגדולי המחברים ראיתי שהביאו זו של הפילה ולא ידעה מה הפילה שהיא ספק יולדת בזוב נראה שהם סוברין כדעת ראשון שאם לא כן למה ספק והלא אף אם היה ולד יולדת בזוב היא אלא שאפשר שכתבו ספק זה מצד שסוברים שבלידה זו אפשר לפתיחת הקבר בלא דם כמו שנבאר בפרק שני ושמא אין כאן אלא ראיית שני ימים:",
                "<b>ראתה</b> דם קודם שהוכר עוברה ותכף שפסקה ראייתה הוכר עוברה הרי זו מטמאה מעת לעת שאין סלוק הדמים עד שעת הכרת העובר שהולד מכיר חיותו ומכביד עליה ראשה ואיבריה ודמיה מסתלקין ומשם ואילך דייה שעתה ומן הדין לא היה לנו לטהרה אלא עשרים וארבע שעות אחר הכרת העובר שהרי כשראתה בשעת הכרת העובר הואיל ומאתמול לא היו ראשה ואיבריה כבדים אין דמיה מסולקין כל כך אלא הואיל ומעת לעת דרבנן הקלו בו אבל כל שראתה קודם הכרה אפילו הוכר בסמוך לראיה מטמאה מעת לעת:",
                "<b>דבר</b> תורה כל אשה בין שיש לה וסת קבוע בין אין לה וסת קבוע אינה אסורה לביתה עד שתראה או שתרגיש ביאת הדם מן המקור לבית החיצון וכן לטהרות אלא שחכמים גזרו להרחיק ממנה עונה סמוך לוסתה וסמכוה למקרא מדכתוב והזרתם את בני ישראל וכן גזרו שאם בדקה בשעת וסתה ומצאה טהור שתשהא עונה שמא תתאחר מלבא וכן גזרו בשאין לה וסת קבוע שתטמא טהרות מעת לעת ואם יש לה וסת קבוע שדיה שעתה שתבדוק עצמה בשעת וסתה ואם לא בדקה ועשתה בטהרות כל שתבדוק עצמה ותמצא טמא טמאה משעת הוסת מחשש שמא האורח בזמנו בא ועל זה אמרו וסתות דרבנן שאלו היו מן התורה היתה צריכה לחוש מן התורה לשעת וסתה שלא לשמש אף בבדיקה ולטמא את הטהרות מן התורה אף בבדיקה:",
                "<b>ומ\"מ</b> יש נשים שאף שיש להן וסת קבוע אינן צריכות לחוש בו כלל והם ימי מיניקתה וימי עבורה ומעתה כשהגיע עת וסתה בימי עבורה ר\"ל משהוכר עוברה אינה חוששת ומשמשת עם בעלה בלא בדיקה ולפי סוגיא זו אף לדעת האומר וסתות דאוריתא כן אלא שאין אנו צריכין לה שהלכה וסתות דרבנן ושמא תאמר והלא אמרו בפסחים פרק אלו דברים ע\"ב ב' שהבא על אשתו נדה בשוגג חייב חטאת אבל הבא על יבמתו נדה בשוגג פטור מפני שכל העושה מצוה ונעשית על ידה עבירה בשוגג פטור וכן הלכה אלא ששאלו שם מאי שנא יבמתו דקא עביד מצוה אשתו נמי מצוה קא עביד ותירץ באשתו מעברת והקשה מעברת נמי הא איכא שמחת עונה ותירצה בסמוך לוסתה ובאשתו הוה ליה למשיילה אבל יבמתו שאינו רגיל בה לא הוה ליה למשיילה ומשמע מ\"מ שאף המעוברת אסורה סמוך לוסתה מתוך כך גורסין שם בתוספות אלא בסמוך לוסתה כלומר ולא במעוברת ויש לפרשה אף במעוברת וקודם שהוכר עוברה הא משהוכר עוברה משמשת ואינה צריכה בדיקה ופירשוה בתוספות אף לכתחלה ואע\"פ שמגדולי המפרשים מצריכין בדיקה לכתחלה עד שיעברו עליה שלש עונות במחילה מהם אין הדברים נראין שהרי להדיא אמרו לא בעיא בדיקה:",
                "<b>יש</b> מי שאומר שזו שאמרו שאינה צריכה בדיקה דוקא לבעלה אבל לטהרות צריכה וכדקאמרו במתניתין אע\"פ שאמרו דייה שעתה צריכה להיות בודקת וכו' וי\"מ דאף לטהרות לא בעיא בדיקה דא\"כ כל שבזמן טהרות מיהא אף אני אומר מיגו דבעיא בדיקה לטהרות בעיא בדיקה לביתה אלא אף לטהרות אינה צריכה בדיקה ומה שאמרו במשנתנו אע\"פ שאמרו דיה שעתה צריכה לבדוק אבתולה וזקנה קאי ולא אמעוברת ומיניקת ועל הדרך שאמרה ר' יוחנן במה שאמרו במשנתנו שלא נאמרה דייה שעתה אלא בראייה ראשונה אבל בשנייה מטמאה למפרע דדוקא אבתולה וזקנה כמו שיתבאר למטה:",
                "<b>אף</b> החרדה מסלקת את הדמים וכל שהיתה במחבא מחמת כרקום או לסטים והגיע שעת וסתה ולא בדקה ולא ראתה מותרת מאותו יום ואילך אע\"פ שבשאר נשים אסורה עד שתבדוק ומ\"מ אף זו לכתחלה חוששת ליום הוסת אף בוסת שאינו קבוע מפני שלפעמים ממהרת את הדם אע\"פ שרוב פעמים מסלקתו מצד שאיבריה מתפרקין בסבתה וכל שכן שאין הדבר מוחלט כל כך שהרי בפרק אחרון ע\"א א' אמרו פחדא צמית ר\"ל מסלקת את הדמים אבל ביעתותא ר\"ל בהלה פתאום מרפה וכדכתיב ותתחלחל המלכה ודרשו בו שפירסה נדה ואין כל הדעות שולטים להכריע בין פחד לבהלה ולמדת מ\"מ שכל שדמיה מסולקין אינה צריכה בדיקה לביתה וכל שכן בתולה וזקנה ומיניקת שדייה שעתה ושאינה צריכה לחוש לשעת הוסת:",
                "<b>ומינקת</b> זה כבר ביארנו ששיעורה כל עשרים וארבעה חדשים אפילו גמלתו בתוכן או מת ומשם ואילך חוזרת לסורה אפילו מניקתו:",
                "<b>מי</b> חטאת קראן הכתוב מי נדה לומר שהן אב הטומאה לטמא אדם הנוגע בהן או הנושאן שלא לצורך מצוה וכיצד היא טומאתן אם מי החטאת שנגע בהן או שנשאן יש בהן שיעור הזאה והוא בכדי שיטביל בהם ראשי גבעולין של אזוב טמא הוא ובגדים שעליו בין במגעו בין במשאו אבל אם אין שם כשיעור זה מטמאין במגע הוא ולא בגדיו אבל אין מטמאות במשא כלל הא הנוגע בהן או הנושאן לצורך המצוה אין לו טומאה כלל מעתה המזה טהור ואין צריך לומר את שמזין עליו זה שכתבנו במי חטאת ששיעורן בכדי שיטביל ראשי הגבעולין פירושו במים שבכלי שצריך שיהיו בכלי מים בכדי שיעור זה אבל האדם או הכלי שמזין עליו אין בו שיעור אלא כל שמתכוין המזה להזות עליו כל שנגע כל שהוא מאותן המים באיזה המקום שבבשרו עלתה לו הזאה ובלבד באיברים שבגלוי והלשון לענין זה אינה כאיברים שבגלוי ולא עלתה לו הזאה:"
            ],
            [
                "<b>כבר</b> ביארנו בזקנה שדייה שעתה כל שעברו עליה שלש עונות סמוך לזקנותה ופירשנו בעונות אלו שהם משלשים לשלשים שהם תשעים יום וכן פירשוה בסוגיא זו ואף זה שאמר עשרים פירושו בלא שבעת ימי נדה ושלש של זיבה שהם שלשים בין הכל ומ\"מ י\"א שאם היה לה וסת אחר הולכין אחר עונות שלה ולא אמרוה בשלשים אלא שסתם וסתות כך הם:",
                "<b>זקנה</b> זו שעברו עליה שלש עונות וראתה שאמרו דייה שעתה אם עברו עליה עוד שלש עונות אחרות ואח\"כ ראתה אף זו עדין דייה שעתה ומ\"מ אם עברו עליה פעם שלישית שלש עונות וראתה הרי היא ככל הנשים לטמא למפרע במה דברים אמורים בשלא נתכונו הראיות שאין כאן קביעות וסת להיות דיה שעתה מצד הוסת והוא שפחתה כגון שראתה ראשונה לתשעים ושנים יום והשניה לתשעים ואחד יום או שהותירה כגון שראתה ראשונה לתשעים והשניה לתשעים ואחד ושלישית לתשעים ושנים אבל אם כונה ר\"ל שראתה שלשתן מתשעים לתשעים הרי זה קביעות וסת ודיה שעתה מצד הוסת וגדולי המחברים כתבוה אף בכיונה ואיני יודע למה:",
                "<b>שמא</b> תאמר והרי במשנתנו אמרו שלא אמרו ארבע נשים דיין שעתן אלא בראייה ראשונה אבל בשניה מטמאה מעת לעת תדע שיש דוחין שמועה זו מכח משנתנו ואף מלשון גדולי המחברים יש לדון כן שכתבו בו עברו עליה שלש עונות וראתה וחזרו ועברו עליה שלש עונות וראתה הרי היא ככל הנשים ואם כך הוא דעתם זהו שלא הפרישו בה בין כיונה לפיחתה אלא שיש ספרים שנשנו בה שתי פעמים כשיטתנו וא\"כ צריכין אנו לפרשה בשקירבה ראייתה בשנייה שנתגלה הדבר למפרע בהפסקת שלש ראשונות שלא סלוק דמיה היה ועדין לא הגיעה לכלל זקנה:",
                "<b>תינוקת</b> שלא הגיע זמנה לראות וראתה פעם ראשונה ושניה דייה שעתה שלישית הרי היא ככל הנשים ולא לטמא עכשו למפרע שהרי קביעות וסת מצילה אלא שהוחזקה למציאות דמים וכל שתראה משם ואילך שלא בשעת הוסת מטמאה למפרע וגדולי המחברים כתבו בה שמטמאה עכשו ואין נראה לי כן אלא שאפשר לפרשה כן ובפיחתה והותירה ולא כיונה שאין קביעות וסת עברו עליה שלש עונות וראתה דייה שעתה וכן הדין בעברו עליה פעם שניה שלש עונות וראתה שדייה שעתה אבל אם פעם שלישית עברו עליה שלש עונות וראתה הרי היא ככל הנשים וכענין שלפניה ר\"ל בשלא כיונה ואין אומרין שלא תטמא עד הרביעית כשור המועד דהתם בנגיחה שלישית איתחזק רביעית אם לא נגח לא משלם אבל זו כיון דאיתחזקה מטמיא:",
                "<b>ותינוקת</b> שהגיע זמנה לראות והיא בתולה הנזכרת במשנתנו פעם ראשונה דייה שעתה שנייה הרי היא ככל הנשים ואפילו עברו עליה שלש עונות וראתה מטמאה למפרע שאין סלוק שלש עונות כלום אלא או בקטנה שלא הגיע זמנה לראות או בזקנה וזו שאמרו כאן עברו עליה שלש עונות דיה שעתה לדעת ר' אליעזר היא שנויה שהיה אומר במשנתנו שכל אשה שעברו עליה שלש עונות דייה שעתה וגדולי המחברים פסקוה ואיני יודע למה:"
            ],
            [
                "<b>תינוקת</b> זו שלא הגיע זמנה לראות וראתה שלשה פעמים ונעשית ככל הנשים ואח\"כ עברו עליה שלש עונות ר\"ל תשעים יום וראתה שביארנו שדייה שעתה אם אחר שלש עונות אלו ראתה כוסתות הראשונים משלשים לשלשים הרי זו כתחלת ראיה שסלוק שלש עונות שעברו עליה החזירוה כמי שלא ראתה מעולם וראשונה ושניה דייה שעתה ובשלישית הרי היא ככל הנשים אבל אם עברו עוד עליה שלש עונות פעם שניה וראתה שאף זו דייה שעתה אם לאח\"כ בתוך העונות השלישיות ראתה כוסתות הראשונים אין סלוק שלש עונות השלישיות מחזירין אותה כמי שלא ראתה מעולם להיות דייה שעתה כראשונה ושניה אלא ראשונה דייה שעתה ושניה הרי היא ככל הנשים ויש פוסקין שאף בזו דוקא בשלישית:",
                "<b>לענין</b> ביאור זו שנאמר אח\"כ בספרים אמר מר פעם ראשונה דייה שעתה אהגיע זמנה קאי כלומר הגיע זמנה לראות שאמרו פעם ראשונה דייה שעתה שניה הרי היא ככל הנשים אתיא כר' דאמר בתרי זימני הויא חזקה ומטמאין אותה בשניה אימא סופא עברו עליו וכו' אתאן לר' אליעזר וכו' דאלו לרבנן אין סלוק עונות כלום אלא בזקנה כמו שכתבנו והעמידוה דר' אליעזר היא ובוסתות סבר לה כר' דרך סוגיא נאמרה ומ\"מ אע\"פ שאין הלכה כר' בוסתות אלא כרשב\"ג דבתלתא זמני הוא דהויא חזקה בזו בשניה מטמאה למפרע כסתם משנתנו ואפילו רשב\"ג מודה בה מפני שמאחר שהגיע זמנה כבר נכנסת לחזקתה כאלו התחילה לראות ואע\"פ שלא הוחזקה לענין קביעות וסת למציאות דמים מיהא הוחזקה ותרי זימני דידה תלתא נינהו ובפירושי הרבנים וכן בשאר החדושין אתה מוצא בפירושה דרכים אחרים וזו נראית לי שיטה ברורה:",
                "<b>כבר</b> ביארנו שתינוקת שהגיע זמנה לראות כתמה טמאה אפילו לא ראתה עדין ותינוקת שלא הגיע זמנה לראות כתמה טהור מ\"מ תינוקת שלא הגיע זמנה שראתה שלש הואיל והוחזקה בדמים כתמה טמא וזהו שאמרו בסוגיא זו כתם שבין ראשונה לשניה דברי הכל טהור ושבין שניה לשלישית לחזקיה כתמה טמא הואיל ואלו ראתה טמאה ולר' יוחנן כתמה טהור הואיל ומ\"מ עדין אינה מוחזקת בדמים והלכה כר' יוחנן שהרי ר' שמעון בן יהוצדק נסכם בה עמו לומר שפעם ראשונה ושניה טהור אבל שבין שלישית לרביעית טמא לדברי הכל שהרי הוחזקה והוקבע וסתה אף לרשב\"ג ומ\"מ גדולי הרבנים סוברים שחזקיה ור' יוחנן אליבא דר' פליגא אבל לרשב\"ג אין חוששין לה עד שתראה ארבע ראיות שאין הראשונה מצטרפת שאינה אלא מקרה וכן כתבוה בתוספות וראשון עיקר:",
                "<b>ואף</b> זו שביארנו בהגיע זמנה שכתמה טמא מכאן ולהבא אף בלא ראתה יש חולקין לומר דוקא בראתה פעם אחת הואיל ובשניה תטמא מעת לעת אבל אם לא ראתה כלל לא והביאוה ממה ששאלו כאן לר' יוחנן דמטהר בין שניה לשלישית מה בין זו לבתולה ר\"ל הגיע זמנה לראות שדמיה טהורין וכתמה טמא ותמה על עצמך היאך דמיה טהורים והרי לא אמרו אלא דייה שעתה אלא שהם מפרשים שדמיה טהורים דכתמה קאמר כלומר כתמה הואיל ולא ראתה טהור וכתמה אחר שראתה טמא וודאי כתם לאחר השניה בלא הגיע זמן הוי ככתם שאחר הראשונה אחר שהגיע זמנה ותירץ הגיע זמנה שירפה מצוי הואיל וראתה כלל כלומר פתחה מצוי אך זו אין פתחה מצוי ואין זה כלום ומהיכן לך לפרש דמיה כתמה אלא כך הוא מקשה מה בין זה לבתולה שהגיע זמנה שדמיה טהורים פעם ראשונה לענין שדייה שעתה על הדרך שהוא בתינוקת שלא הגיע זמנה לשתי פעמים ואפילו הכי כתמה טמא למכאן ולהבא כראייתה ואף כאן כל שאלו תראה טמאה תיטמא נמי בכתמה ותירץ שהבתולה פתחה מצוי ואף בלא ראתה וגדולי הרבנים פירשוה בענין אחר וכן רוב מפרשים והוא עיקר ולשון שירפה הוא רגילות ראיה ביתר מן הראוי ובהגדת ויקרא רבה בפרשת זאת תהיה אמרו והסיר י\"י ממך כל חולי זו שירפא:"
            ],
            [
                "<b>תינוקת</b> שלא הגיע זמנה לראות רקה ומדרסה שנמצא בשוק ואין אנו יודעין אם ראתה אם לאו טהור שאין מחזיקין לה טומאה מספק אבל אם הגיע זמנה מטמאין אותה כשאר ספיקי הרוקין הנמצאים שטמאין כמו שיתבאר במקומו:",
                "<b>תינוקת</b> שלא הגיע זמנה לראות שביארנו שפעם ראשונה ושניה דייה שעתה אפילו היתה שופעת כל שבעה אינה נדונית אלא כראיה אחת ולא סוף דבר שופעת אלא אפילו היתה פוסקת תמיד הואיל ומדלפת טיף טיף אין זה קרוי הפסק לדונן בשתי ראיות אלא הכל נידון בראיה אחת הא כל שפסקה לגמרי וחזרה וראתה וכן עד שלשה פעמים אפילו ביום אחד הוחזקה בדמים וכתמה טמא וי\"מ אותה אף לענין שתטמא למפרע בפעם שלישית וא\"כ אף בהגיע זמנה כן לפעם שניה:",
                "<b>חזקת</b> בנות ישראל עד שלא הגיעו לפרקן הרי אלו בחזקת טהרה ואין הנשים בודקות אותן אבל אם הגיעו לפרקן הרי אלו בחזקת דמים מצויים ונשים חוששות בהן לטהרות ובודקות אותן אלא שאם לא נבדקו אין מטמאין טהרות על ידן מספק:",
                "<b>כבר</b> ביארנו במשנה שמעוברת ומיניקה משהוכר עוברה ומשהתחילה להניק דיה שעתה ואין הלכה כר' יוסי שאמר בהן דוקא משעברו שלש עונות משהוכר העובר ומשהתחילה להניק ומ\"מ יש פוסקין כר' יוסי מדשקיל וטרי ר' יוחנן אליביה בסוגיא זו ולדעת זה מיהא צריך לברר ששלש עונות אלו ימי מניקתה עולין בהן לימי עבורה ר\"ל שאם הפסיקה שתים בימי מיניקתה ונתעברה והפסיקה אחת בימי עבורה וכיוצא בזה דייה שעתה והוא הדין לימי עבורה שעולין לימי מניקתה לדעת האומר שאפשר ללידה בלא דם אלא שאין הלכה כן או שמא אף למי שאומר אי אפשר לפתיחת הקבר בלא דם שהלכה כן שמ\"מ דם לידה מין אחר הוא ואינו מעכב לסלוק דמים אלא שמ\"מ עיקר הדברים שאין הלכה כר' יוסי ור' יוחנן דשקיל וטרי אליביה לאוקמה למתניתין אליביה דההוא תנא הוא דקא עביד:",
                "<b>כבר</b> ביארנו במשנה בארבע נשים שאמרו דיין שעתן שלא נאמר אלא בראייה ראשונה אבל בראיה שניה כל שלא ראתה את הראשונה מאונס הרי היא ככל הנשים וכן ביארנו שיש חולקין לומר דבמעוברת ומיניקה אף בראיה שניה כן ואפילו בכמה ראיות דיין שעתן כל ימי עבורן וכל ימי מניקתן מפני שר' יוחנן אמרה כן במקום ריש לקיש ור' יוחנן וריש לקיש הלכה כר' יוחנן ואע\"ג דרב ושמואל נחלקו בה ורב לא קאמר הכי מ\"מ אף רב ור' יוחנן הלכה כר' יוחנן ומ\"מ עיקר הדברים כדעת ראשון שהרי ר' יהודה ור' יוסי ור' שמעון כלם שוים בה לדעת רב ואם עברו ימי עבורן ומיניקתן אפילו בראיה ראשונה מטמאות למפרע וכן לענין ביתה חוששת לוסתה הראשון ואע\"פ שבתינוקת שלא הגיע זמנה ובזקנה ר\"ל שעברו שלש עונות שלא ראתה נעשית ראייתן כתחלת ראייה באלו דמיהן מסלקין מחמת עצמן ואין סבה מעכבתו אבל מעברת ומיניקה ראויות הן לכך אלא שסבה מעכבתן וכל שעברה סבתן חוששות לוסתן וכן כתבו גדולי המפרשים וי\"א שבזקנה שעברו עליה שלש עונות כל שחזרה לראות בעונות שלמודה בהן אף בפעם אחת הוחזקה ואם לא כן כששאלו למעלה בתינוקת חזיא בעונות מאי היה לו לשאלה גם כן בזקנה אלא שנראה לי שבזקנה פשוט היה לו שכבר קרבו ימיה וחדלו ארחות שבה אבל קטנה שמשהתחילה היה הדבר קרוב לומר שדמיה ממשמשים ובאים הוצרך ללמדה:"
            ],
            [
                "<b>צריך</b> שתדע שקביעות הוסתות נעשה על יד אחד משלשה ענינים והם אבות לענין זה ותחתיהם הרבה מינים הראשון הוא הנקרא וסת הזמן והוא התלוי בימים השני הוא הנקרא וסת המקרה והוא התלוי במקרים המתחדשים באשה מאליהם ונקרא בלשון תלמוד וסתא דגופא השלישי נקרא וסת הסבה והוא התלוי במקרים המתחדשים באשה מחמת גרמות שלה וראוי לקרותו וסת הכפול או וסת המורכב מצד מה שנבאר הראשון הוא נחלק להרבה מינים מהם שרואה לזמן שוה אע\"פ שאין הימים שבנתים מצטרפין עולין לחשבון אחד כגון מחדש לחדש או מאמצע חדש לאמצע חדש וכיוצא בזה אע\"פ שאין החדשים שוים ומהם לימים ידועים ושוים לחשבון אחד אע\"פ שאין זמן שוה כגון מעשרים לעשרים ואע\"פ שזו בסוף החדש וזו בתחלת החדש והוא הנקרא וסת הפלגות ר\"ל שמחלקים זה מזה ומהם בדלוג כגון חמשה עשר לחדש זה וששה עשר לזה ושבעה עשר לזה או למפרע ומהם לסירוגין ומהם שקבוע לשעות וכל אלו בכלל וסת הזמני דהינו הוא וסת התלוי במקרים המתחדשים בה מאליהם שאין האורח בסבתם אלא שהמקריים באים בסבתו והוא הרבה מינים פהוק או עטוש או צמרמורות וכיוצא באלו ר\"ל שאם היא מפהקת או מעטשת או שאחזתה צמרמורות והיא למודה שבכל עת שתארע לה פיהוק רואה או בעטוש או בצמרמורות וכל שאירע לה כן שלשה פעמים נקבע לה וסת לאותו מקרה השלישי הוא שתלוי במקרים המתחדשים מצד גרמתה כגון שקפצה וראתה או אכלה שום וראתה וכיוצא באלו ווסת זה אינו נקבע באותו המקרה לבד שהרי אונס הוא ועל ידי אותה סבה הוא בא ואינו נקבע אלא בצירוף זמן ר\"ל שאם היתה למודה שכל זמן שתקפוץ באחד בשבת תהא רואה אם אירע לה כן שלשה פעמים קבעה לה וסת לקפיצה באחד בשבת ולזו הוא נקרא מורכב או כפול שאינו נקבע אלא על ידי שניהם ר\"ל הסבה והיום וכל אלו נקבעים בשלשה ראיות חוץ מווסת הפלגה במי שלמודה לראות מעשרים לעשרים וכיוצא בו שאינו נקבע אלא בארבע ראיות שהרי ארבע ראיות אין ביניהן אלא שלש הפלגות וכן הענין בדלוג לדעת קצת ודברים אלו כלם מתבארים בארוכה במסכתא זו והפרטים מסתעפים לכמה דינין כמו שיתבאר בפרטים איש על דגלו:",
                "<b>ובסוגיא</b> זו התחילו בענין וסת הסבה וביאר שאם קפצה ביום ידוע כגון באחד בשבת וראתה וקפצה באחד בשבת וראתה וכן פעם שלישית קבעה לה וסת לימים וקפיצות וחוששת לוסתה בקפיצה ולא עוד אלא שאם קפצה באחד בשבת וראתה ועוד קפצה באחד בשבת וראתה ושבת שלישי קפצה ולא ראתה ואחד בשבת שאחריה ראתה בלא קפיצה אומרין שקפיצת שבת גרמה ראיית אחד בשבת ולא נקבע וסתה אלא בימים וקפיצות אבל אם קפצה באחד בשבת וראתה ועוד קפצה באחד בשבת וראתה ובאחד בשבת שלישי ראתה בלא קפיצה קבעה לה וסת לימים בלא קפיצה נתגלה הדבר שהיום גורם ולא הקפיצה ולמדת שהקפיצה לבד אפילו ראתה בכל עת שתקפוץ אינה קובעת וסת לקפיצות לבד וכמו שאמרו שכל שתקבענה מחמת אונס אין כאן קביעות וסת וגדולי הראשונים שבגירונדה כתבו בה שטה אחרת לומר שהמעשה בלא יום ידוע קובע וסת הואיל ובכל עת שתעשה למודה לראות והם מפרשים בסוגיא זו דברים שאינם מתישבים כמו שיתבאר בפרק האשה ועיקר הדברים כמו שכתבנו ומ\"מ חד בשבא דנקט צריך שתדע שסימן בעלמא הוא שאם ראתה באחד בשבת הרי אחד בשבת הבא אחריו זמן זיבה הוא ואין אשה קובעת בו וסת אלא לומר שראתה בזמנים מסודרים או תפרשה בחד בשבת רביעי שהוא זמן נדותה:",
                "<b>שבעת</b> ימי נדה ואחד עשר יום של ימי זיבה הבאים אחריהם אין האשה קובעת בהם וסת אפילו ראתה בהם כמה פעמים במה דברים אמורים בשראתה בהן ממעין פתוח אבל ראתה בהן ממעין סתום הרי זו קובעת בין בימי נדה בין בימי זיבה וכיצד הן דינין אלו הרי שראתה באחד בניסן ובחמשה בו שנמצאת ראיית יום החמשה בתוך ימי נדות לראיית יום ראייה שלפניו ומנת כדרכה וטבלה וחזרה וראתה באחד באייר ובחמשה בו וכן באחד בסיון ובחמשה בו הרי קבעה לה לראשון של חדש הבא אבל לא לחמישי שראיית החמישי בימי נדות היתה וכל ראיית חמישי באה ממעין פתוח ואין זה וסת וכן בדרך זה אם ראתה אחד בניסן ובחמשה עשר בו שהוא זמן זיבה לראייה ראשונה וכן אחד באייר וחמשה עשר בו וכן אחד בסיון וחמשה עשר בו קבעה לה וסת לראשון של חדש הבא אחריו אבל לא לחמשה עשר בו שהרי ראיית החמשה עשר בימי זיבה לראיית שלפניה ובאה לה ממעין פתוח אבל אם ראתה באחד בניסן ומנת כדרכה וטבלה וחזרה וראתה באחד באייר ומנת וטבלה וחזרה וראתה בחמשה ועשרים באייר וחזרה וראתה באחד בסיון אע\"פ שראיית אחד בסיון בימי נדות של ראיית חמשה ועשרים באייר קבעה לה וסת לכל ראש חדש הואיל והשתים הראשונות באו ממעין סתום שאני אומר ראיית חמשה ועשרים באייר מוסת ראיית אחד בסיון הוא אלא שנתרבו בה דמים וקדמו לבא וכן על דרך זה בימי זיבה אם ראתה אחד בניסן ואחד באייר וחמשה עשר באייר ואחד בסיון אע\"פ שראיית אחד בסיון בתוך ימי זיבה לראיית חמשה עשר באייר קבעה לה וסת לראש חדש הואיל ושתים הראשונות באו ממעין סתום ומ\"מ כתבו חכמי הדורות שבזמן הזה קובעת וסת בכל זמן שאם אתה מזקיקן לכך אתה צריך ללמדם פתחי נדות וזיבה ובאות לידי מכשול והדברים נראים:",
                "<b>ולענין</b> ביאור זה שאמרו במשנתנו שהנדה אינה צריכה בדיקה מפני שאין בדיקתה מועלת לה כלום ושאלו בה הניחא לריש לקיש דאמר אשה קובעת בימי זיבתה ר\"ל מפני שדמיה מסלקין ואף כשבאה ממעין פתוח אבל אין אשה קובעת וסת בימי נדה שפיר שהרי אין בדיקתה מועלת אף לקביעות וסת או לעקירתו אלא לר' יוחנן דאמר קובעת וסת אף בימי נדה תבדוק שמא תועיל בבדיקתה לקביעות וסת ואע\"ג דבאשה שיש לה וסת נמי קאי מ\"מ מועיל לעקירתו ולקביעות וסת אחר ותירץ ר' יוחנן כי אמרי אנא קובעת דחזיתיה ממעין סתום וכגון שראתה שתי פעמים בראש חדש ובשלישי בחמשה עשר לחדש ובראש חדש על הדרך שביארנו הא ממעין פתוח לא קאמינא ומתניתין במעין פתוח שהרי בתוך ימי נדה היא והלכה כר' יוחנן ובין בימי נדה ובין בימי זיבה קובעת וסת ובלבד ממעין סתום אבל ממעין פתוח בין בימי נדות בין בימי זיבה אינה קובעת על הדרך שביארנו ועדיין יש שואלים בה לריש לקיש נצריכה בדיקה שמא תפסוק ותחזור ותראה בתוך ימי נדותה ותחוש לאותו יום על הדרך שחוששת בוסת שאינו קבוע דאינה קובעת הוא דקאמר הא מיחש חיישא שהרי בסוף בנות הכותיים ל\"ט א' אמרו כן ר\"ל מיקבע הוא דלא קבעה הא מיחש חיישא אי נמי תבדוק לידע אם עדיין מדלפת בכל ימי הראיה עד שנדון את כלם בעונת הוסת וצריכה לבדוק לראות כמה ימשך עד שתחוש לכל זמן המשכתו ליום הוסת שאחריו ותדע שמכאן למדו רבני צרפת שאינה חוששת לראיות שבתוך זמן הנדות בין בפוסקת בין בשופעת או מדלפת והכל הולך אחר התחלת הוסת ומה שאמרו למעלה בפוסקת דהויין לה שתי ראיות התם להחזיקה בדמים לבד הוא שנאמר כן ומשום חומרא דטהרות אי נמי לבעלה ולענין כתמים לומר שמאחר שפסקה וראתה מוחזקת היא בדמים וכתמה טמא:"
            ],
            [
                "<b>דם</b> טוהר שהכשירה תורה ביולדת לא סוף דבר כשפסק המעין כשכלו ימי טומאה אלא אפילו לא פסק המעין שכך הלכה מעין אחד הוא התורה טמאתו והתורה טהרתו הילכך זה שאמרו במשנתנו שהיושבת על דם טוהר אינה צריכה בדיקה שהרי אף אם לא פסק טהור הוא שאלו בה תיבדוק מ\"מ כדי לקבוע מהם וסת שאם ראתה בששים וששת ימי טוהר של נקבה שלשה פעמים מעשרים ושנים לעשרים ושנים יהא וסתה קבוע מכאן ולהבא לכך ותירץ אפילו הכי ר\"ל אע\"פ שמעין אחד הוא מימי טהרה לימי טומאה לא קבעה וחכמי הדורות מדקדקין מכאן שהאשה קובעת וסת בימי מיניקתה שהרי לא מעטוה כאן אלא בימי טוהר ומימי טהרה לימי טומאה הוא דלא קבעה הא בשאר ימי מיניקתה קבעה ומ\"מ גדולי המפרשים כתבו שימי עיבורה וימי מיניקתה אין אשה קובעת בהם וסת וכן הדין מאחר שמסולקת היא מן הדמים וזו שבכאן פירשו גדולי הדור דלרוחא דמילתא איתמרא דאפילו לר' מאיר דאמר גמלתו או מת חזרו לדינן מ\"מ בימי טהר מיהא לא קבעה הא לרבנן אף לאחר ימי טוהר אינה קובעת וסת וכן עיקר אלא שמגדולי המפרשים כתבו דאע\"ג דמיקבע לא קבעא מיחש מיהא חיישא וראוי לחוש לדבריהם:",
                "<b>הבועל</b> את הבתולה דין התלמוד בה שאם לא הגיע זמנה לראות אפילו ראתה נותנין לה עד שתחיה המכה ואם הגיע זמנה לראות אלא שהיא נערה עדיין וכן שלא ראתה עדיין נותנין לה ארבע לילות ואם ראתה נותנין לה לילה הראשונה... ואם ראתה בועל בעילת מצוה ופורש וכל שאתה מטהרה עד שתחיה המכה כל שפסק מחמת תשמיש ר\"ל ששמשה ולא ראתה או שעבר לילה אחת בלא תשמיש וראתה טמאה וכן כל שנשתנה מראית דמיה ממראית דם הבתולים בלא תשמיש שכל אלו מוכיחים שאין הדם בא מחמת המכה אבל שמשה אין שינוי הדם כלום שאף אני אומר שהשמש עכרו ודברים אלו כלם כדין התלמוד אבל בפרק אחרון ס\"ה ב' אמרו שנמנו וגמרו שאפילו קטנה שלא הגיע זמנה לראות ושלא ראתה בועל בעילת מצוה ופורש ואפילו בדקה ומצאה טהור שמאחר שרוב נשים יש להם דם בתולים שמא ראתה זו טפה ואבדה או חיפתהו שכבת זרע ואפילו בבוגרת שמאחר שכלו בתוליה אפשר שאין לה דם בתולים הואיל ומקצת בוגרת יש להן חוששין ומ\"מ בכלן גומר ביאתו אפילו דם שותת ויורד וכן אין צריך להמתין ולחוש להנאת יציאתו כדין משמש עם הטהורה ואמרה לו נטמאתי שהרי אשה זו דמיה טהורין ומאחר שהתירו לו לגמור ביאתו ואין לחוש ליציאה שאחר גמר ביאה וגדולי המפרשים מחמירין בה לומר שלא התירו לו אלא גמר ביאה אבל מאחר שגמר צריך לנעוץ צפרניו ולהמתין עד שלא תהא לו הנאה ביציאתו ואין דבריהם נראין:"
            ],
            [
                "<b>כבר</b> ביארנו במשנתנו שלא הצריכו לאשה בדיקה בשעת תשמיש אלא לטהרות או אף לביתה לאשה שעסוקה בטהרות מתוך שהיא צריכה בדיקה לטהרות לאחר תשמיש צריכה בדיקה לביתה לפני תשמיש אבל אם אינה עסוקה בטהרות אינה צריכה בדיקה לבעלה כלל וא\"כ בזמן הזה שאין טהרות משמשת כדרכה ואינה צריכה בדיקה לא לפני תשמיש ולא לאחר תשמיש עד שתהא סמוך לוסתה שנאסרה אותה עונה לפניה ואם בדקה בשעת הוסת ולא ראתה נאסרה אותה עונה לאחריה ומשם ואילך אם בדקה ומצאה טהור משמשת כדרכה בלא בדיקה ולא עוד אלא שאפילו היא רוצה להחמיר על עצמה כל לפניו מיהא אין ראוי לה לבדוק שמא יהא לבו נקפו ויפרוש כמו שיתבאר בסוגיא זו ודברים אלו כלם באשה שיש לה וסת אבל אם אין לה וסת קבוע נחלקו בה המפרשים יש מי שאומר שצריכה בדיקה בכל שעה שעוברת לשמש את ביתה ובבדיקה מיהא מותרת בכל שעה ויש מי שאומר שמותרת בלא בדיקה ומ\"מ לדעת גדולי הפוסקים נראה שמשמשת שלשה פעמים בעדים ובודקת אף לאחר תשמיש ואם מצאתו טהור בשלשה פעמים הרי היא בחזקת טהרה לעולם לשמש שלא בבדיקה ואם מצאה טמא בשלשתם אסורה לשמש לעולם ואם מצאה טמא בקצתם וטהור בקצתם תשמש בעדים עד שתתרצף שלשה פעמים בטהרה ותשמש לעולם בלא בדיקה או שלשה פעמים בטומאה ותאסר לשמש לעולם וכל שהגיעה לכך תתגרש ממנו ולא תנשא לאחר ואע\"פ שברואה דם מחמת תשמיש אמרו בפרק אחרון שכל ששמשה שלשה פעמים וראתה תתגרש ותנשא לשני ואם אירעה כן לשני בשלשה פעמים גם כן תתגרש ותנשא לשלישי ואם אירעה כן בשלישי לא תנשא לעולם עד שתבדוק אם נתרפאת בבדיקה האמורה שם ההיא באשה שיש לה וסת כדקתני טעמא לא כל האצבעות שוות אבל באשה שאין לה וסת אין האצבעות עושין בה כלום וי\"א שאף זו תנשא לשני ולשלישי ואין הדברים נראין:",
                "<b>אע\"פ</b> שזהו הפסק הראוי לברור בענינים אלו מתוך שיש בו כמה ערעורין מצד ביאור הסוגיא אני רואה להעירך בביאור הסוגיא כדי שתפרשנה על דרך מה שפסקנו בה וכן יתבארו לך מתוכה שאר דברים שבה שהם צריכים לענין פסק והוא שאמרו אמר רב יהודה לא שנו אלא באשה העסוקה בטהרות דמיגו דבעיא בדיקה לטהרות לאחר תשמיש בעיא נמי בדיקה לביתה קודם תשמיש אבל אינה עסוקה בטהרות לא בעיא בדיקה מאי קמ\"ל הא תנינן לה בפרק שני כל הנשים בחזקת טהרה לבעליהן והבאים מן הדרך שהניחו נשיהם טהורות הרי הן להם בחזקת טהרה אי ממתניתין הוה אמינא דוקא בשיש לה וסת אבל אין לה וסת תיבעי בדיקה קמ\"ל דאף באין לה וסת לא בעיא בדיקה ואע\"ג דמתניתין בשיש לה וסת קיימא הוא הדין באין לה אלא דנקטה בשיש לה וסת לאשמעינן דאפילו בההיא מיגו דבעיא בדיקה לטהרות בעיא בדיקה לבעלה והא אמרה שמואל חדא זימנא דאמר ר' זירא אמר שמואל אין לה וסת אסורה עד שתבדוק ואוקימנא בעסוקה בטהרות ותירץ חדא מכלל חבירתה איתמר דר' זירא אמרה מדרב יהודה דאי ממתניתין דכל היד הוה אמינא בשיש לה וסת ומדאמרה שמואל ודאי לשאין לה וסת חדשה והיינו דאודעה ר' זירא בשם שמואל באין לה וסת דלא בעיא בדיקה אלא לעסוקה בטהרות וא\"כ שמואל עיקר שמעתיה באין לה וסת ולקמן הדרינן להא דר' זירא ושיילינן בה אין לה וסת הוא דבעיא בדיקה הא יש לה וסת לא בעיא בדיקה והא מתניתין בשיש לה וסת עסיקינן וא\"כ הוה ליה למימר כל הנשים בין יש לה וסת בין אין לה וסת ומשני דודאי אין לה וסת חמירא והיינו הוא דנקטה בלשון איסור ר\"ל אסורה לשמש עד שתבדוק כלומר דיש לה וסת קלה הימנה והבדל שביניהם הוא דיש לה וסת עירה דחזיא לשמש בטהרות בעיא בדיקה לבעלה אבל ישנה הואיל והשתא מיהא לא חזיא לשמש בטהרות לא בעיא בדיקה וא\"ת וישנה מיהא היכא תבדוק פירושו לא הצריכוה רבנן לדידיה להאריך עליו עד שיעירנה ותבדוק ואין לה וסת בין עירה בין ישנה בעיא בדיקה ולי נראה דלישנא מעליא נקט ועירה פירושו ביום וישנה פירושו בלילה שהוא זמן שינה ומשום דישראל קדושים הם ואין משמשין מטותיהם ביום נקטה בהאי לישנא ולישני ליה יש לה וסת לטהרות בעיא בדיקה לבעלה לא אין לה וסת לבעלה נמי בעיא בדיקה מדלא אמר ליה הכי שמע מינה כל לבעלה לא בעיא בדיקה בין יש לה וסת בין אין לה וסת ושתיהן משמשות בלא בדיקה בכל שאין עסוקה בטהרות הא לעסוקה בטהרות שתיהן צריכות בדיקה אם לטהרות אם לביתה מטעם מיגו יש לה וסת דוקא בעירה ואין לה וסת אף בישנה והא דפועלים וחמרים דקאמר שנשיהם להם בחזקת טהרה בין עירות בין ישנות הוי מצי לאוקומה באין עסוקה בטהרות ולביתה אלא דלרוחא דמילתא אוקמה אף בעסוקה בטהרות ומשום דכיון דבא מן הדרך דרכו לרצות ורצוי שלו זו היא בדיקתה שנותנת לב בעצמה ומרגשת ולא הצריכו בדיקה אלא ליושב עמה ונזקק לה מתוך היאוש ולמדת שבטהרות או לעסוקה בהן כל שאין מקום לרצוי צריכה בדיקה ליש לה וסת בעירה ולאין לה וסת אף בישנה וכל שאינה עסוקה בטהרות אינה צריכה כלום ולפי דרכך למדת שאין איסור תשמיש באשה שאין לה וסת:"
            ],
            [
                "<b>והדר</b> תנינן בריתא אשה שאין לה וסת אסורה לשמש ויוציא דברי ר' מאיר ר' חנינא בן אנטיגנוס אומר משמשת בשני עדים הן הן עוותיה והן הן תקוניה וי\"מ בה אחד לפני תשמיש להתירה לביתה ואחד לאחר תשמיש לידע אם ראתה ויתחייבו קרבן אם לא ראתה ויפטרו והן הן תקוניה ליפטר מן הקרבן אם לא ראתה ועוותיה להתחייב אם ראתה ופסק רב יהודה בשם שמואל כר' חנינא בן אנטיגנוס ושאלו בה במאי אי בעסוקה בטהרות הא אמרה חדא זימנא דמשמשת בבדיקה אי בשאינה עסוקה הא לא צריכה בדיקה לדידיה ומשני מאן דמשני הא לא משני הא כלומר הא ודאי בשאינה עסוקה בטהרות ומאן דאוקי ההיא דשמואל בעסוקה בטהרות לא מתני הא ומפלג פליגי:",
                "<b>ומתוך</b> כך פסקו רבים דהא דר' חנינא עיקר ואף לבעלה כל שאין לה וסת צריכה בדיקה בכל שעה ובאמת הפירוש יפה לפי הסוגיא דאקושיא דסליק מיניה דהיינו בשאינה עסוקה בטהרות ולבעלה הוא דקאמר דמתני הא לא מתני הא ועל דעת זה משמשת בבדיקה לעולם ומ\"מ גדולי הרבנים מפרשים דהכי קאמר לעולם הא דר' חנינא בן אנטיגנוס בעסוקה בטהרות היא דלבעלה לא צריכה בדיקה ומאי דאמרה שמואל חדא זימנא דמתני הא לא מתני הא ותרי הוא דאמרוה כל חד וחד משמיה ומ\"מ כל לבעלה אינה צריכה בדיקה וזהו הדעת השני שכתבנו שמשמשת בלא בדיקה ואע\"פ שסוגיית הגמרא מוכחת כפירוש ראשון מ\"מ יש סיוע לשטה זו וקושיא לראשונה ממה ששאלו למעלה מהו שתבדוק אצל בעלה כלומר אם רצת להחמיר בעצמה ותירץ לא תבדוק שמא יהא לבו נקפו והיאך אמרה סתם היה לו לפרש אם אין לה וסת תבדוק אלא שמע מינה שאף זו לא תבדוק אלא שנראה לי לשטה ראשונה שלא שאלוה אלא ביש לה וסת ומשום דפשיטא להו בה דאינה צריכה בדיקה:",
                "<b>וגדולי</b> הפוסקים יש להם דעת שלישית שעליה סמכנו והוא שהם מפרשים משמשת בשני עדים ר\"ל לאחר תשמיש אחד לו ואחד לה ולא למעט שלא תבדוק לפני תשמיש דודאי כל דכן הוא אלא שאין העוות תלוי אלא לאחרון והרבה מפרשים הבינו מדבריהם שאינה צריכה בדיקה לפני תשמיש ואין דבריהם נראין אע\"פ שגדולי עולם אמרום אלא היא בודקת בשני עדים אחד לפני תשמיש ואחד לאחר תשמיש ותשמש כן שלשה פעמים אם נתרצפה שלשתן לצאת נקיה הרי היא ככל הנשים לשמש בלא בדיקה ואם נתרצפה בשלשתן לטומאה תאסר ויוציא ואמר שמואל עלה הלכה כר' חנינא ושאל בה אי בעסוקה בטהרות הא אמרה שמואל חדא זימנא שתשמש בבדיקה וודאי הדבר פשוט שאם הוחזקה בכך הוא לה כרואה מחמת תשמיש בשלשה פעמים תצא ואם בשאינה עסוקה הא אמר בכל שלא הוחזקה בכך משמשת בלא בדיקה ותירץ דלעולם בשאינה עסוקה בטהרות ודמתני הא לא מתני הא ומיפלג פליגי והלכה כר' חנינא ותשמש שלשה פעמים בבדיקה וכן לעולם עד שתתרצף בשלשה לטהרה או לטומאה ועל זו סמכו לפסוק הדינין שהוזכרו בדברי ר' מאיר שמשהוחלטה לאסור תצא בלא כתובה ואין מחזיר לה פירות מלוג שאכל ולא בלאות צאן ברזל שהן בעין ולא מזונות (שדותה) [שלותה] או שאם הלך הוא אין בית דין פוסקין לה מזונות ולא יחזור עולמית אע\"פ שנתרפאת שאם תאמר כן זימנין דאזלא ומינסבה ומיתקנא ואמר אלו היתי יודע שכן לא הייתי מגרשיך ונמצא גט בטל ובניה ממזרים ואי אפשר לומר בה השתא הוא דבריא דבאילונית הוא דאמרינן הכי כדברירנא ביבמות פרק הבא משום דלא שכיחא רפואתה הואיל ויש לה סימני אילונית אבל זו דרך כמה נשים הוא שאין להם וסת עכשו ויש להם לאחר זמן וי\"מ בה דוקא בשפירש לה דמשום וסת הוא מוציאה הא גירש סתם יכול להחזיר וי\"מ אף בסתם מפני שכל שאשתו אסורה לו סתמו כפירושו ומ\"מ מה שמסתעף בשמועה זו לענין איסור החזרה אע\"פ שנתרפאת כבר התבאר במסכת גיטין פרק השולח בענין המוציא את אשתו משום שם רע ומה שמסתעף בה לענין כתובה וחברותיה במסכת כתובות אלא שהארכנו בכאן במה שהוא עיקר אצל ענין הפרק והוא בעניני הבדקה:",
                "<b>ודין</b> אשה שרואה מחמת תשמיש לא התבאר דינה כאן ולדעת גדולי הפוסקים הרי היא בכלל זו שאין לה וסת שנתרצפה שלש לטומאה אלא שדין רואה מחמת תשמיש אף ביש לה וסת הוא וענינה שאם נתרצפה בכך שלשה פעמים תתגרש ותנשא לשני ואם אירעה כן בשני תנשא לשלישי ואם אירעה כן ממנו תתגרש ואסורה לעולם עד שתבדוק אם נרפאת ובדיקתה בהבאת שפופרת על הדרך שיתבאר בפרק אחרון וזו חלוקה מזו בהרבה דינין אחד שזו הואיל ויש לה וסת היתר נשואיה לרביעי תלוי ברפואה וזו שבכאן הואיל ואין לה וסת אינה נתרת בבדיקת רפואה והשניה שהרואה מחמת תשמיש נשאת לשני ולשלישי ומפני שלא כל האצבעות שוין אבל זו שאין לה וסת אסורה לעולם בין לזה בין לאחר ויש חולקין בזו ואין דבריהם נראין והשלישית גם כן לדעתנו והוא שרואה מחמת תשמיש כשמגרשה ראשון ושני יש לה כתובה הואיל ועדיין ראוייה לשלישי הא משלישי לא הואיל ובדקה בשפופרת ומצאה טמא וזו שבכאן אין לה אפילו מראשון וגדולי המפרשים כתבו אף ברואה שאין לה כתובה מראשון הואיל ומ\"מ נאסרה לו ואף הרבה מפרשים סוברים שזו שאין לה וסת וזו שרואה מחמת תשמיש חדא היא ומפני שהם מפרשים שרואה מחמת תשמיש האמור שם פירושו בשאין לה וסת וממה שנאמר שם ואם יש לה וסת או מכה תולה בוסת או במכה אלמא בשאין לה וסת היא שנויה ומה שחיסר בזו גילה בזו וכן ממה שגדולי הפוסקים הביאו את שתיהן כאחת ואף גדולי המפרשים נסכמים בה ואין נראה כן שאם כן היאך חלקוה לשנים וריחקוה זו בראשון וזו באחרון וכן שלא הוזכר בה ר' חנינא בן אנטיגנוס כלל אלא אין ספק ששני דינין הן ורואה מחמת תשמיש אף ביש לה וסת נאמרה ומה שאמרו שם ואם יש לה וסת פירושו אם שמשה בשעת הוסת או בעונה הסמוכה לה וגדולי הרבנים פירשוה אם אינה רואה בכל עת לאחר תשמיש אלא לפרקים וי\"מ אם יש לה וסת של מקרים שבגוף כגון שמפהקת באותה שעה או מתעטשת:",
                "<b>גדולי</b> המפרשים כתבו בזו שאין לה וסת וברואה מחמת תשמיש במה שנאמר בה שאין לה כתובה וחברותיה שפירושה אפילו באו לה מומין אלו בבית בעלה ואע\"פ שבשאר מומין כל שבאו לה בבית בעלה יכולה לומר נסתחפה שדהו ויש לה כתבה בזו הואיל ואינה ראויה לביאה אין לה כלל:",
                "<b>כל</b> שביארנו בבאים מן הדרך ובפועלים וחמרים ובבאים מבית האבל ומבית המשתה שנשיהם להם בחזקת טהרה דוקא שהניחה בחזקת טהרה אבל הניחה בחזקת טומאה לעולם היא בטומאתה עד שתאמר טהורה אני בין שהוא עמה בעיר בין שהלך לו ואפילו עברו עליה ימים כשיעור ימי הטומאה וימי ספירה מפני שטומאתה ודאי וטהרתה ספק הא משאמרה טהורה אני נאמנת שהתורה האמינתה שנאמר וספרה לה לעצמה ודוקא באומרת ספרתי וטבלתי אבל אמרה לא נטמאתי אינה כלום שהרי ודאי ניטמאת ולא עוד אלא שאף בלא נתברר לו טומאתה כל שהוחזקה נדה בשכנותיה אינה נאמנת לומר לא נטמאתי ויראה לגדולי הדור אף בנתינת אמתלא אלא שבזו מיהא יש לפקפק ולדעתי הכל תלוי בהוכח של אמתלא וכבר כתבנוה בשני של כתבות וכן זה שביארנו שכל שהניחה בחזקת טהרה הרי היא לו בחזקת טהרה דוקא שלא בא בשעת וסתה אבל יש לה וסת והוא בא בשעת וסתה אסור עד שישאלנה שמא אורח בזמנו בא ומ\"מ אם עברה עונת הוסת ועוד שיעור שתוכל לספור ולטבול אינו צריך שהרי שמא לא בא האורח בזמנו ואם תמצא לומר בא שמא טהרה ממנו ואפילו בנערה שבושה לטבול מותר הואיל ואין טומאתה חזקה ברורה ואם אין לה וסת קבוע כל שהניחה בחזקת טהרה ובא לו בתוך שלשים לראייה שטהרה ממנה או לאחר שלשים יום בכדי שיעור שהיית ספירה וטבילה הרי היא לו בחזקת טהרה הא בשלשים אסורה מחשש וסתן של רוב נשים ויש חולקין בזו ודבר זה יתבאר בפרק שני:",
                "<b>כל</b> שביארנו שאין האשה צריכה בדיקה אין ראוי לה שתבדוק לא לפני תשמיש ולא לאחר תשמיש שמא אם קודם תשמיש לבו נוקפו ויפרוש ואם לאחר תשמיש לבו נוקפו שמא הרגישה ומפקפק בעצמו ואם אירע לה כן אם כשיעור וסיס והוא שיעור מועט תיכף ליציאת השמש חייבים חטאת הא לאחר זמן אין חייבים חטאת ולא אף אשם תלוי שאין אשם תלוי אלא במקום שיש אסור קבוע כמו שביארנו בכמה מקומות וא\"כ מה שאמרו בסוגיא זו לאחר שיעור וסיס כדי לחייב בעלה באשם תלוי דלא כהילכתא היא ושיעור וסיס אינו כשיעור בדיקה שהבדיקה צריכה מתון שהרי צריכה חורין וסדקין ואחר זמן הוא אלא שיעור קנוח לבד והוא שאמרו לשמש ועד שעומדין בצד השקוף כל שעומדת ועדה בידה בצד פתחה עד שביציאתו תוכפת ומכניסתו ומוציאתו בתכיפה:",
                "<b>ועתה</b> נשלם הפרק תהלה לאל:"
            ],
            [
                "<b>הפרק</b> השני בעזרת האל ובישועתו:",
                "<b>כל</b> היד וכו' זה הפרק בא להשלים עניני החלק הראשון ובפרט על איזה צד צריכה בדיקה קודם שתשמש ועל איזה צד היא בחזקת טהרה ולא תצטרך בדיקה וכיצד הוא בין ביש לה וסת בין באין לה וסת ולבאר בעניני החלק השלישי איזה דם טמא ואיזה טהור אם מצד גופה ר\"ל אם הוא מן המקור אם לאו אם מצד הצבע ועל זה יחלקו עניני הפרק לארבעה חלקים הראשון בענין בדיקתה דרך כלל אם צריך שתבדוק עצמה תמיד אם לאו ונשים שאינן בנות דעת היאך ענין הבדיקה נוהג בהם ואם אירע להם שמצאו טמא אחר ביאה כיצד הוא הדין השני על איזה צד הנשים בחזקת טהרה לבעליהן השלישי בעניני החלק השלישי והוא בדם האשה לידע איזה דם היוצא ממנה טמא או טהור מצד יציאתו מן המקור או חוץ ממנו הרביעי בזה הענין בעצמו לידע איזה דם טהור או טמא ומצד הצבע זהו שרש הפרק אלא שיתגלגלו בו דברים מעניני שאר החלקים ושאר דברים על ידי גלגול כענין סוגית התלמוד על הדרך שקדם:",
                "<b>והמשנה</b> הראשונה ממנו אמנם תחל בענין החלק הראשון והוא שאמר כל היד המרבה לבדוק בנשים משובחת ובאנשים תקצץ ר\"ל זה שאמרנו בפרק ראשון שאע\"פ שאמרנו דייה שעתה צריכה לבדוק שחרית ובין השמשות ובשעה שעוברות לשמש את ביתן מ\"מ כל שהן מרבות בבדיקה תמיד מדה משבחת היא להן שאינן בנות הרגשה ר\"ל שיהא יצרן מתגרה בהן מפני כך וכן שאלמלא בדיקתן לא ירגישו ביציאת הדם ודוקא לטהרות או אף בזמן שאין טהרות כל שהיא שלא בפני הבעל אבל בשעה שעוברת לשמש את ביתה ולפני הבעל לא שמא יהא לבו נוקפו כמו שהתבאר הא כל שלא בפני בעלה וכל שכן בימי הספירה הרי זו משובחת ואף באשה שיש לה וסת הא כל שאינה בודקת הרי היא בחזקת טהרה עד עונת הוסת ונשים כשרות וצנועות נוהגות לבדוק עצמן שחרית וערבית ובאנשים תקצץ מפני שמביא עצמו לידי הרהור והרי יכול לברר עצמו בלא אחיזת אמה שהרי כל שרואה קרי מרגיש הוא ואבריו מזדעזעים ובאנשים מיהא לאו דוקא מרבה אלא אפילו בכל שהוא אוחז באמה פעם אחת ולא הוזכרה יד המרבה אלא משום נשים ופי' בגמ' דוקא לענין שכבת זרע אבל לענין זיבה מותר שאין כאן הרגשה שהרי מאבר מת הוא והוא צריך לבדוק לידע מנין ראיותיו שנים לטומאה ושלש לקרבן או למנות משעת הפסקתו שבעה נקיים ואף לענין שכבת זרע אם בא לבדוק בצרור או בחרס או במטלית עבה מותר שהרי דברים קשים הם ואין מביאות אותו לידי חמום הא בכל דבר שמביאו לידי חמום תקצץ ופי' בגמ' שזה שאמרו תקצץ לאו דינא תנן אלא לטוותא תנן כלומר דרך קללה הוא נאמר ואע\"ג דרב הונא קץ ידא צורך שעה היה ואין למדין הימנו וי\"מ דקץ ידא דקאמר ענין אחר היה והביאוהו כאן לידע אם נאמר כן בענין זה:",
                "<b>זהו ביאור המשנה וכן הלכה ודברים שנכנסו תחתיה בגמרא אלו הן:</b>",
                "<b>לפי</b> דרכך למדת שזיבת האיש וקריו אין מטמאין עד שיוצא מפי האמה וכן ידעת שכהן טמא אסור לאכול בתרומה בין טהורה בין טמאה אלא שבטהורה חייב מיתה בידי שמים ולוקה ובטמאה אע\"פ שהוא בלאו אינו לוקה:",
                "<b>היה</b> אוכל בתרומה והרגיש ונזדעזעו איבריו מצד שכבת זרע שנעקר אלא שלא יצא עדין אוחז באמה וסותם את פיה באצבעו עד שיבלע מה שבפיו ואע\"פ שאמר ר' אליעזר האוחז באמה ומשתין כאלו מביא מבול לעולם ואף חכמים לא היו חלוקים עליו אלא דוקא בשאין שם עפר תיחוח או מקום גבוה ואם לא יאחוז ניצוצות ניתזות על רגליו ויראה כרות שפכה הא בעלמא מודו בזו אפשר שאוחז במטלית עבה שאין בה חמום או שמא אף ברכה וכיון שבעקר אין חמום אחר חמום מצוי לשעתו וכן בכל שאין חשש חמום מותר ומתוך כך היה עומד בלילה בגג בית המדרש או בית הכנסת ואינו יכול לצאת אוחז באמה ומטיל בחוץ שלא יתיזו ניצוצותיו בבית הכנסת או בית המדרש ואינו חושש לחימום שאימת לילה או הרב או הצבור או אימת המקום עליו וכן כל שהוא נשוא מותר שאין בו חשש חמום וכן מעטרה ולמעלה לצד הגוף מותר ולמטה אסור ויש גורסין בהפך וכן כל שמסייע בביצים מלמטה מותר שכל אלו אין בהם חשש חמום ומעתה הכל לפי מה שהוא אדם ויזהר בעצמו:",
                "<b>בולשת</b> שנכנסת לעיר בשעת שלום חביות פתוחות אסורות בשתיה סתומות מותרות ובשעת מלחמה אלו ואלו מותרות אא\"כ היו סתומות ופתחום שאין להם פנאי לנסך וכבר ביארנוה במקומה באחרון של עבודה זרה:"
            ],
            [
                "<b>המוציא</b> שכבת זרע לבטלה כאלו שופך דמים והמקשה עצמו יהא בנדוי ר\"ל שהוא ראוי לנדותו לא שנחזיקהו במנודה מאיליו וכיוצא בה אמרו בראשון של קידושין כ\"ח א' עד היכן גלגול שבועה עד שיאמר לו עבדי אתה והקשה ההוא שמותי משמתינן ליה דתניא הקורא לחברו עבד יהא בנדוי אלמא יהא בנדוי פירושו ראוי לנדותו וכן פירשוה קצת רבנים וכן כל שמסבב בעצמו לבא לידי הרהור חוטא ואינו ראוי לכנס במחיצתו יתברך דרך הערה אמרו ידיכם דמים מלאו אלו המנאפים ביד וכן אמרו לא תנאף לא תהא נואף בין ביד בין ברגל וכן המכניס ידו למטה מטבורו שלא לצורך הכרח תקצץ:",
                "<b>אף</b> כשנושא אדם אשה צריך שתהא כונתו לשם מצוה דרך הערה אמרו שהגרים והמשחקים בתינוקות גורמים רעה לישראל גרים מפני שלמדים ממעשיהם ומשחקים בתינוקות פירשו בו שלא במשכב זכור שאם כן בני סקילה נינהו ולא דרך איברים שאם כן בני מבול נינהו אלא שנושאין קטנות שזו היא הוראה שלא נתכון למצוה אלא שבזו כתבנו במקומו שחכמים תיקנו להם נישואין וכל שכונתו לטובה מותר:",
                "<b>המשנה</b> השניה והכונה בה כשלפניה והוא שאמר החרשת פי' חרשת זו שאינה שומעת ואינה מדברת שכך אמרו כל חרש שדברו חכמים ר\"ל להוציאו מכלל בן דעת שאינו שומע ואינו מדבר אבל מדברת ואינה שומעת שומעת ואינה מדברת הרי היא כפקחת לכל דבריה ובגמרא העידו בחרשת אחת שהיתה מדברת ואינה שומעת שהיתה עומדת בשכונתו של ר' ולא דיה שרואה לעצמה אלא שחברותיה רואות ומראות לה ושוטה היא שנתפרשו סימניה במסכת חגיגה ושנטרפה דעתה פירושו שנתערבב שכלה מחמת חוזק החולי ואמר בכל אלו שאם יש שם פקחות בודקות אותן וזו נאמרה לשני ענינים לבעלה ולתרומה שזה שנאמר מתקינות אותן ר\"ל לבעלה לברר ולקבוע להם וסתות ואח\"כ יהיו מותרות לבעליהן ואם הוקבע להן וסת הרי היא ככל הנשים ואם לא הוקבע להן וסת חוששין לה משלשים לשלשים שהיא עונת רוב נשים ובודקת על ידי פקחת ולענין תרומה בודקות אותן ומטבילות אותן ואחר הערב שמשן אוכלות בתרומה וכן הלכה בשלשתן ר\"ל חרשת ושוטה ונטרפה דעתה אבל סומא מיהא אין הלכה כן ואין צריכה פקחת אלא בודקת עצמה ומראה לחברותיה:",
                "<b>ואמר</b> אח\"כ דרך כלל שדרך בנות ישראל לשמש בשני עדים אחד לו ואחד לה לבדוק שניהם את עצמן לאחר תשמיש והצנועות מתקינות להן עוד שלישי לתקן את הבית ר\"ל קודם תשמיש ועל זה אמרו למעלה זהו עידן של צנועות והקשו בה תנא תני צריכה ואת אמרת עידן של צנועות כלומר שהרי אמרו פעמים צריכה בשעה שעוברת וכו' ותירץ שהצנועות עד שבודקות עצמן לפני תשמיש זה אין בודקות בו לפני תשמיש אחר וזהו צניעותן אבל מ\"מ כל לטהרות צריכה לבדוק לפני תשמיש ולאחר תשמיש הא לבעלה מיהא אינה צריכה בדיקה ולא עוד אלא שאפילו באה להחמיר לעצמה כל לפניו מיהא אסור שמא לבו נוקפו כמו שביארנו למעלה בסוף הפרק:",
                "<b>זהו ביאור המשנה ופסק שלה ומה שנכנס תחתיה בגמרא כך הוא:</b>",
                "<b>אף</b> השוטה פקחים מטבילין אותו ומאכילים אותו תרומה לערב ואין חוששין בו לזיבה שאם היה זב אף הוא היה מרגיש וכששואלין אותו אנו מכירין הענין מתוך דבריו ומ\"מ צריך לשמרן שלא ישנו אחר הטבילה שאם ישנו טמאין שמא נתחממו וראו קרי ומ\"מ אם עשו לו כיס של נחשת ובדקו בו אחר שינה ולא מצאו בו כלום מותרין ואין חוששין שמא נבלע בכיס שאין נחשת בולע ועל הדרך שאמרו במי חטאת שאין מטמאין במשא אלא בכדי שיעור הזאה והוא בכדי שיטבול ראשי גבעולין לבד מה שהאזוב בולע ואמר ר' יהודה עלה רואין אותו כאלו הוא על מחבת של נחשת כלומר שאין חוששין על בליעת האזוב ולמדת לפי דרכך שאין הנחשת בולע הא בכיס של עור מיהא לא הועילו שאף אנו חוששים שמא ראה טפה ונבלעה בכיס ועוד שכיס של עור כל שכן שהוא מחממו וכל שכן של בגד:",
                "<b>ומעתה</b> מכנסים אסורים מפני שהם מחממים ומה שנצטוו בבגדי כהנה בעשית מכנסים בין לכהן גדול בין לכהן הדיוט עשויות היו כמין פמלניא של פרושים ר\"ל כמין סינר שהפרושים עושים במקום מכנסים שלא להתחמם בכריכת בגד והיו באות למעלה עד המתנים למעלה מן הטבור ולמטה עד סוף הירכים שהן הארכובות ושנצים יש להן שקושרין בהן שני הצדדין אחר שכירכו עצמן בהן ואין להן בית הנקב ובית הערוה ר\"ל שיהו הנקב והערוה נסמכים לבגדים אלא שהיו מקיפות העגבות כאדם שכורך עצמו בסודר ומתוך כך נהגו קצת רבנים לעשותן כעין שלנו אלא שעושין אותן רחבות הרבה עד שאין בו סמיכות בשר כלל:"
            ],
            [
                "<b>רוכבי</b> גמלים אסורים לאכול בתרומה עד שיטבולו ויעריבו שמשן מפני שרגילים לרכוב עליהם בלא אוכף ומתחמם בשרם בסמיכותה על עור הגמל ושמא מתוך חמומם ראו טפה של שכבת זרע ועל זו אמרו רוכבי גמלים כלם רשעים ומה שאמרו באחרון של קדושין הגמלים כלם חסידים גמלים לחוד ורוכבי גמלים לחוד שהגמלים ר\"ל שמחמרים אחריהם ואינם רוכבים עליהם ומתוך ריחוק מהלכם נרתעים ושבים בכל לב והוא ענין הספנים גם כן שאמרו עליהם כלם צדיקים אבל רוכבי גמלים נאמר עליהם רשעים מצד שנהנין בחמום של עבירה וכיוצא בה אמרו החמרים יש מהן רשעים ויש מהן צדיקים ואיכא דאמרי הא דמיכף ר\"ל שיש עליהן אוכף הא דלא מיכף ורוכבין עליהן בלא אוכף ואיכא דאמרי תרויהו בלא אוכף הא דמטרטון ר\"ל שרוכב בפסוק רגלים דרך עמידת המאזנים הנקראות טורטני ונמצא בשרם מתחמם על העור הא דלא מטרטין אלא שרוכב כדרך אשה וכן כל כיוצא בזה:",
                "<b>אסור</b> לאדם לישן פרקדן והוא שפניו למעלה או פניו למטה אלא שיעמוד מוטה לצד אחד ובשעת קרית שמע אף בהטיה אסור אא\"כ לבעל בשר שישיבתו או שכיבתו מן הצד לגמרי קשה לו:",
                "<b>המשנה</b> השלישית והכונה בה מענין החלק הראשון ובפרט לידע אם אירעה להם טומאה בשעת תשמיש היאך הוא דינם והוא שאמר נמצא על שלו טמאים כו' משנה זו פירושה לענין קרבן וצריך שתדע שפירושה בסמוך לוסתה שאם שלא בשעת וסתה אנוס הוא ולא היה לה לבדוק ושניהם פטורים מן הקרבן אלא שבעל סמוך לוסתה והיה סבור לבעול ולפרוש קודם הוסת ואירע לו שראת ואם הרגישה בראייתה שניהם חייבין ואין צריך בבדיקת העד אלא שלא הרגישה אבל בדק הוא בעד שלו ומצא ומאחר שמצא בעד שלו ודאי בשעת תשמיש נטמאת ושניהם חייבים בקרבן וכן שורפין במגען את התרומה ואין אומרין לחוש לדם מאכלת לחומרא שלא לשרוף את התרומה שאותו מקום אע\"פ שאינו בדוק לגמרי אצל מאכלת מ\"מ דחוק הוא אצלו ואין חוששין לו ומ\"מ אם נמצא שם מאכלת רצוצה ר\"ל מעוכה אין אומרין אותו מקום בדוק הוא לגמרי אצל מאכלת ומעלמא אתי אלא שמא דחק ונכנס ואין שורפין אלא תולין ומ\"מ היא טמאה נדה אבל אם לא מצא הוא בשלו אלא היא מצאה בשלה אם כשיעור וסיס ר\"ל שתיכף שיצא השמש הכניסה העד (שיצא) [שהיה] מוכן בידה בצד הפתח וקנחה ומצאה שניהן חייבין כל כיוצא בזה ודאי כבר היה שם ביציאת השמש ואם אחרה עד אחר זמן פטורין מן הקרבן ואחר זמן זה לא היה העד מוכן בידה שיעורו בכדי שתושיט ידה ותטלהו מתחת הכר או הכסת ותקנח בו ואם הוא בידה אם לא רצת לקנח במטה ושהת בכדי שתרד מן המטה להדיח פניה של מטה ותקנח ושניהן שיעור אחד הוא וכל ששהת כשיעור זה שניהם טמאים טומאת שבעה מספק שדנין אותו כבועל את הנדה אבל פטורין מן הקרבן ר\"ל מקרבן חטאת ואף אשם תלוי אין כאן שהרי אין כאן איסור קבוע ואח\"כ ר\"ל ששהתה יותר משיעור זה ומצאה כתם שהרי היא כרואה מתחלה ואין דנין אותה כמשמשת נדה לטמא את בועלה אלא שהיא מטמאה טהרות מעת לעת אבל בועלה אינו טמא טומאת שבעה כבועל נדה אלא טומאת ערב כנוגע שאין טומאת מעת לעת מטמאה את בועלה כמו שהתבאר ור' עקיבא אומר שמטמאה את בועלה ומפני שסובר שמעת לעת שבנדה הואיל ומטמאה משכב ומושב אף היא מטמאה את בועלה ואין הלכה כמותו אלא כחכמים ומודים חכמים לר' עקיבא ברואה כתם שאם בא עליה אחר שנמצא הכתם בועלה טמא משום בועל נדה וא\"ת פשיטא שאף בשלפניה אם בא עליה אח\"כ מטמאה בועלה משום בועל נדה שמא הייתי אומר הואיל וטומאת כתמים דרבנן אף לאחר שנמצא הוה ליה כמעת לעת שבנדה ואף הבועלה לאחר שתמצא לא יהא כבועל נדה וקמ\"ל דמאחר שבא עליה לאחר שנמצא מטמאין אותו למפרע:",
                "<b>זהו ביאור המשנה וכלו על הדרך שביארנו הלכה היא ודברים שנכנסו תחתיה בגמרא אלו הן:</b>",
                "<b>היה</b> לה עד בדוק ר\"ל שהוא נקי וקנחה בו לאחר תשמיש ומצאה בו דם או שלא עיינה בו אלא שהניחתו בקופסא או באיזה מקום ולמחר עיינה בו ומצאה בו דם אפילו כל שהוא טמאה ואפילו נמצאת מאכלת רצוצה על הכתם אין תולין בו שאותו מקום בדוק הוא אצל מאכלת ואפילו היה הכתם עגול שהוא של מאכלת ואין צריך לומר במשוך אבל אם היה בדוק וטחתו בירכה או הניחתו תחת הכר או הכסת ולמחר נמצא עליו דם משוך טמאה בכל שהוא ואין תולין אותו במאכלת אע\"פ שאם נמצא בחלוק אף במשוך תולין משום מאכלת שבעד החמירו כמו שיתבאר במשנת פרק הרואה ובעגול מיהא אף בזו תולין במאכלת שנתמעכה תחת הכר או תחת הכסת ואין מטמאין אותה אלא ביתר מכגריס בו אבל אם לא היה העד בדוק לה אם טחתו בירכה או הניחתו תחת הכר או הכסת טהורה לדברי הכל שהרי תרתי ספיקי נינהו שמא בעד עצמו היה קודם תשמיש שהרי לא היה בדוק לה ואם תמצא לומר לאחר תשמיש שמא מיריכה היה או תחת הכר נתמעך בה מאכלת אבל אם הניחתו בקופסא כל שהוא ביתר מכגריס טמאה אבל כגריס טהורה אף במשוך ויש חולקין להקל אף ביתר מכגריס וכן נראה לכאורה כמו שנבאר וא\"ת מאי שנא עד שאינו בדוק משלש נשים שלבשו חלוק אחד ונמצא עליו דם שכלן טמאות בזו הויא לה כל חדא וחדא כבאה לישאל עליו ועל חברתה וכענין שני שבילים שבבת אחת טמאין:",
                "<b>ועד</b> שאינו בדוק פירשו בתוספות כגון שהזמינה פקולין או צמר לבן ובדקתם ולא הניחתם אח\"כ אלא שלא עיינה בהם סמוך לבדיקה אם יש עליו טיפי דמים אם ממאכלת אם משאר דברים הא בבגד שלא בדקה בו כלל או שבדקתו ואח\"כ הניחתו טהורה שאם לא כן נטלה בגד מן האשפה וקנחה בו ומצאה בו דם תטמא ומ\"מ גדולי הדור משיבין שכשנטלה בגד מן האשפה או אף בלקחה חלוק מן השוק וקנחה בו ודאי טהורה מכלום שאין המחלוקת אלא בבדיקה בעד שסתם עדים מוצנעים הם במקום שאין לתלות בהם לכתמים כגון לעבור בהם בשוק של טבחים וכיוצא בזה אבל מ\"מ כל שהכינתו לעד ובדקתו אע\"פ שהניחתו טמא עד שידע מאין בא או באיזה דבר יכולה לתלותו וזהו דבר פשוט אצלם בכל המסכתא כמו שאמרו בשלש נשים שלבשו חלוק אחד וכן שלש נשים ישנות במטה אחת או שישבו על ספסל אחד שטמאות ואין תולין במקרה שאינו ידוע וכן בכמה מקומות כיוצא בה:",
                "<b>דברים</b> אלו שכתבנו בין בעד בדוק בין בשאינו בדוק יש חולקין בהן בקצת דברים מתוך כך אני מעירך מעט בביאור הסוגיא כדי שתעמוד על עקרי הדברים והוא שאמרו בדקה בעד הבדוק לה וטחתו ביריכה ולמחר מצאה עליו דם ר\"ל בעד אמר רב טמאה נדה ר\"ל לא משום כתם לבד אלא משום נדה גמורה דודאי מגופה אתא ואם משוך טמאה בכל שהוא שדם קנוח הוא אבל אם הוא עגול דוקא ביתר מכגריס שאם כגריס ודאי תולין במאכלת שבירכה אחר שהוא עגול אלא ביתר מכגריס ויש חולקין בזו ומפרשים טמאה נדה אף בעגול ובכגריס או פחות משום דרגלים לדבר הואיל וקנחה בו וכן כתבוה גדולי המחברים ויש מביאין ראיה לדברנו מדתני במתניתין נמצא על שלה בשיעור וסיס טמאין וחייבין בקרבן והקשו וליחוש דלמא דם מאכלת הוא ותירץ אותו מקום בדוק הוא אצל מאכלת אלמא כל היכא דליתא להאי טעמא תולין במאכלת ומתניתין ודאי בעד בדוק היא דאי לאו הכי קרבן למה אלא ודאי הכא ביתר מכגריס אם הוא עגול ולימד שאין תולה בשוק של טבחים שאין דרכה לעבור בשוק של טבחים בעדים הבדוקים ולא נאמר כן אלא בחלוק ואע\"פ שאפשר לדחוק שלא הקשו וניחוש דילמא דם מאכלת הוא אלא להחמיר שלא לשרוף עליה תרומה אבל לענין נדה אע\"פ שהוא מקום מאכלת כל שנטמא בעד רגלים לדבר וחדא ספיקא במקום רגלים לדבר כודאי הוא מ\"מ נראין הדברים כשיטתנו:",
                "<b>בדקה</b> בעד שאינו בדוק לה והניחתו בקופסא ולמחר מצאה עליו דם רב אומר טמאה נדה ור' חייא אומר משום כתם ופירשוה בכגריס ועוד דנפק ליה מתורת מאכלת ולדעת ר' מדנפק ליה מדין מאכלת ודאי מגופה אתא וחזרו ואמרו על זו ר' מטמא ור' יוסי מטהר וכן אמרו כשטהר ר' יוסי לעצמו טיהר כלומר לשיטתו הלך שמטהר בעושה צרכיה אף בעומדת ור' כר' מאיר וודאי ר' יוסי אף מדין כתם מטהר שהרי בעושה צרכיה טיהר אף לכתחלה כמו שהתבאר שם ומאחר שפסקנו בעושה צרכיה כר' יוסי אף בזו הלכה כר' יוסי ולטהר בעד שאינו בדוק אף ביתר מכגריס ומ\"מ גדולי המפרשים כתבו שאע\"פ שהלכה כר' יוסי בעושה צרכיה בזו הואיל ורב ור' חייא שוים לטמא אי משום נדה אי משום כתם הלכה כדבריהם כל שהוא יתר מגריס ומשום דלא דמי עד לחלוק שאלו חלוק שאינו בדוק כתמו טהור ועד הואיל ובדקה בו ידים מוכיחות הם וכן פסקוה גדולי המחברים ולא עוד אלא שיש סוברים לפסוק שם כר' מאיר כמו שיתבאר שם:"
            ],
            [
                "<b>האשה</b> שהיא עושה צרכיה ר\"ל שמטלת מים ויוצא דם עם מי רגלים שלה בין מעומד בין מיושב טהורה מכלום ואפילו הרגישה גופה ונזדעזעה אינה חוששת ואפילו בזמן הזה שאינה אלא הרגשת מי רגלים ובידוע שאין הדם הבא עם מי רגלים אלא דם מכה שבחלחולת או בכליות:"
            ],
            [
                "<b>אע\"פ</b> שהבועל נדה משהערה טמא לענין טומאת קרי שהיא טומאת ערב אין בעל קרי טמא עד שיזריע שנאמר אשר תצא ממנו והוא שאמרו כאן בשלא גמר ביאתו ובפרק המפלת יתבאר ושאר הדברים שבסוגיא דברים פשוטים הם ומפורש כל צרכן בפירושי גדולי הרבנים:",
                "<b>המשנה</b> הרביעית והכונה בה לבאר החלק השני והוא שאמר כל הנשים בחזקת טהרה לבעליהן הבאין מן הדרך נשיהן להם בחזקת טהרה כבר ידעת שהנשים יש מהן שיש להן וסת ימים ר\"ל שרואה מזמן לזמן ויש מהן שאין לה וסת ימים אלא שיש לה וסת הגוף והוא שמפהקת או מתעטשת או חוששת בפי כריסה ויש מהן שאין להן וסתות אלו אלא שמועדות לראות לסבות ידועות כגון לקפיצות או לאיזה מאכל וזה אינו כלום אלא בצירוף זמן שאם לא כן ראייה על ידי אונס היא ואינה קובעת וסת אלא שיש לה צירוף זמן ומתוך כך הוא נקרא וסת המורכב ויש נשים שאין להם וסת כלל לא בזמן ולא במאורעות הללו ואינה מרגשת כלום עד שיבא הדם ומשנה זו מאחר שהוא אומר בה כל הנשים פירושו בין ביש לה וסת בין באין לה וסת ופירוש הדברים ביש לה וסת כל שהיא טהורה והוא בא לשמש שלא בשעת וסתה שאינה צריכה בדיקה כלל לא לפני תשמיש ולא לאחר תשמיש ולא בין תשמיש לתשמיש אלא בועל ושונה כמה שירצה אפילו בעל נפש עד עונת הוסת ובעונת הוסת אם בדקה ומצאה טהור שוהא עד שיעבור עונה שאחריו ואם מצאה טהור חזרה לתקונה אבל שלא בעונת הוסת אינה צריכה בדיקה שלא הוזכרה בדיקה אלא לטהרות ובאשה שאין לה וסת לפי מה שכתבנו בשם גדולי הפוסקים בפרק ראשון פירושה אחר ששמשה שלשה פעמים ולא ראת ששלשה פעמים צריכה לבדוק בעצמה לפני תשמיש ולאחר תשמיש וכל שבדקה שלשה פעמים ומצאה טהור הרי היא בחזקת טהרה ואינה צריכה בדיקה אלא שיראה שחושש לה משלשים לשלשים אע\"פ שאין לה וסת ואף הוא בכל אלו אין צריך לחקרה אלא בא עליה בין עירה בין ישנה על מנת שלא תמחה:",
                "<b>ואח\"כ</b> פירש בבא מן הדרך והניח את אשתו בחזקת טהרה שהיא לו בחזקת טהרה ויכול לבא עליה ופירש ריש לקיש בגמ' כשהוא בא בתוך עונתה ופירושה באין לה וסת קבוע ומ\"מ יש לחוש בו משלשים לשלשים שהוא סתם עונה והוא שפירשו דוקא שבא בתוך השלשים והשלים רב הונא את דבריו ביש לה וסת שאם הגיע שעת הוסת אסורה ודוקא בוסת הימים אבל בוסת המורכב שמא לא קפצה ואינה חוששת אלא משלשים לשלשים כסתם רוב עונות הא בוסת הימים והגיע וסתה אסורה ואע\"ג דרב הונא מטעם וסתות דאוריתא קא אתי עלה וקיימא לן וסתות דרבנן מ\"מ לענין פסק אף אסורה דקא אמרינן מדרבנן ומספק שמא יבא האורח בזמנו ואח\"כ השלים בה רב שמואל שאם יש לה וסת והגיע שעת וסתה שאסרנוה אם עבר זמן הוסת בכדי שיעור ספירה הרי היא לו בחזקת טהורה שהרי יש כאן תרי ספיקי שמא לא בא האורח ואם תמצא לומר בא שמא ספרה וטבלה ואפילו בילדה שהיא בושה לטבול וודאי הוא הדין לאין לה וסת אם עברו שלשים ועוד אחריהן כשיעור ספירה ומכאן למדו רבים שדרך נקיות הוא לאשה לטבול בשעת טבילתה אף בשאין בעלה בעיר זו היא השטה הברורה בענין משנה זו ובסוגיא שלה וכל האמוראים שבה לא נחלקו אלא שר' שמעון בן לקיש דבר באין לה וסת ושיבא בתוך העונה ורב הונא דבר בשיש לה וסת ושיבא בתוך זמן הוסת ורב שמואל דבר ביש לה וסת ועבר זמן הוסת בכדי ספירה והוא הדין לאין לה וסת לזמן שלשים ויש בזה פירושים אחרים לרוב מפרשים וזה עיקר וכבר הסכמנו בה למה שפסקנו בענין זה בפרק ראשון וכל מה שנאמר בבא מן הדרך דוקא בשהניחה הוא בחזקת טהרה אבל אם הניחה בחזקת טומאה לעולם היא בטומאתה עד שתאמר לו טהורה אני שאין ספק מוציא מידי ודאי:",
                "<b>וזהו</b> ביאור המשנה ופסק שלה ודברים שבאו עליה בגמרא ממה שלא ביארנוהו במשנה אלו הן:"
            ],
            [
                "<b>כל</b> דבר שאיסורו ודאי ותיקונו הבא להתירו ספק אע\"פ שספיקו הבא להתירו מצוי אינו מוציא מידי ודאי איסור א\"כ מה שאמרו חבר שמת והניח מגורה מלאה פירות אפילו הן בני יומן הרי הן בחזקת מתוקנים ואע\"ג דאיסור טבל שבהם ודאי ועשורו ספק בזו משום חזקת חבר הוא שעושהו כודאי והוא שאמרו חזקה על חבר שאינו מוציא דבר שאינו מתוקן מתחת ידו והוא הדין שאינו משהא או שמא אף הוא ספק וספק שמא לאו טבל וכגון שהכניסה במוץ שלה ר\"ל שלא נמרחה בחוץ ואע\"פ שאכילת קבע מ\"מ נאסרה ולא הותרה בו אלא אכילת עראי או אכילת בהמה שקרויה עראי ההיא מדרבנן הוא וכן מה שאמרו בשפחה של אנס אחד שהטילה נפל לבור ובא כהן ונתאהל עליו להציץ בו אם זכר אם נקבה ובא מעשה לפני חכמים וטהרוהו מפני שחולדה וברדליס מצויים שם אף זו הואיל וחולדה וברדליס שם ודאי גררום או שמא ספק וספק הוא שלא אמרו הטילה נפל אלא כמין נפל ובא לחקור אם רוח הפילה אם נפל הפילה ואם הפילה נפל אם זכר אם נקבה ומעתה אין צריך לומר במקום שהספק אינו מצוי שאינו מוציא מידי ודאי כגון פירות עם הארץ שאין עשורן מצוי וכל כיוצא בהן וכבר ביארנו שתי שמועות אלו במסכת עבודה זרה:"
            ],
            [
                "<b>כבר</b> ביארנו שהוסתות אינן מן התורה אלא מדרבנן ומעתה כל שלא בדקה עצמה בשעת הוסת ובדקה עצמה אחר הוסת ומצאה טהור אין מחזיקין אותה בטומאה לומר על כל פנים בשעת וסתה ראתה שהאורח בזמנו בא שאפשר שאין האורח בא בזמנו וחכמים הוא שהצריכוהו לחוש לוסת ולעונותיו ומעתה אם לא בדקה בשעת הוסת ואחר זמן בדקה ומצאה טהור טהורה היא ומ\"מ אם כשבדקה עצמה לאחר זמן מצאה טמא מטמאין אותה למפרע משעת הוסת אם הוא רחוק מעת לעת שבראיה והוא שאמרו חוששין לוסתה ואם היא תוך מעת לעת מטמאין אותה מעת לעת וזהו שאמרו חוששת לראייתה ולמדת שהלכה כרב שאמר בדקה ומצאת טמא טמאה טהור טהורה אפילו לא בדקה כדי שיעור וסת אלא לאחר זמן ומשום דוסתות דרבנן והאי דכתוב והזרתם ודרשו בו אזהרה לעונה סמוך לוסת אסמכתא בעלמא היא והוא שאמרו ביבמות חייב אדם לפקוד את אשתו בשעה שיוצא לדרך והעמידוה אפילו בשעת וסתה שמע מינה וסתות דרבנן ובמקום מצוה לא גזור ומ\"מ קצת רבנים פסקו וסתות דאורייתא ומקרא דוהזרתם וזו שביבמות פירשוה לפקידת דברים בעלמא ויש מכריעין לפסוק כשניהם לומר שוסתות דאורייתא לאסור תשמיש ומפני שהתשמיש מעורר את הדם אבל לענין אם לא בדקה בשעת הוסת ובדקה עצמה אח\"כ ומצאה טהור אין אומרין וסתות דאורייתא לטמאה על כל פנים אלא דרבנן ושמא לא בזמנו בא וטהורה ודעת ראשון עיקר ומ\"מ כל שלא בדקה בשעת הוסת צריכה בדיקה כר' יהושע דאמר תבדוק ומה שאמרו שאינה אסורה אלא אותה עונה דוקא כשבדקה ביום וסתה ומצאה טהור אבל אם לא בדקה אסורה לשמש עד שתבדוק:",
                "<b>ודין</b> חרדה שמסלקת את הדמים לפעמים כבר ביארנוה בפרק ראשון:",
                "<b>הרואה</b> דם מחמת מכה אפילו היתה המכה במקור טהורה מכלום וכל שכן אם יש לה מכה במעים ודם יוצא מן המכה דרך המקור שהוא טהור ואין עברתו דרך המקור מטמאתו שאע\"פ שדם המקור טמא אין מקומו טמא לטמא דם טהור העובר דרך בו:",
                "<b>המשנה</b> החמישית והכוונה בה בענין החלק הראשון ר\"ל בענין הבדיקה והוא שאמר שמאי אומר שני עדים על כל תשמיש ותשמיש כלומר כל שאתה מצריכה בדיקה צריכה שני עדים על כל תשמיש ותשמיש שהעדים שקנחה בהם פעם אחת לא תקנח בהם פעם אחרת אלא תהא מזמנת עדים על כל תשמיש ותשמיש ולמחר תעיין בכלם כדי שתדע אם היא טמאה באיזה עד אירעה לה טומאה לידע כמה חטאות היא חייבת ופי' בגמ' שאם אין לה הזמנת עדים כל כך תשמש לאור הנר ותבדוק אחר כל תשמיש ותשמיש ומדקאמר צריכה משמע דבאשה קא מהדר ושני עדים דקאמר פירושו אחד לפני תשמיש ואחד לאחר תשמיש ולמדת שאף לבית שמאי עד שלפני תשמיש אינה צריכה לבדוק בו עד למחר וי\"מ דעד שלפני תשמיש ודאי צריכה לבדקו לאור הנר אלא שני עדים דקאמר אחד לו ואחד לה ושניהם לאחר תשמיש והאי דקתני צריכה משום דעיקר דמים בדידה נינהו ובית הלל אומרין דיה שני עדים כל הלילה שלפני תשמיש תבדוק בו בתחלת הלילה ושלאחר תשמיש תבדוק בו בסוף הלילה ואין צריכה בכל הלילה אלא שני עדים ושתי בדיקות ואם מצאת טמא תביא קרבן אחד ומ\"מ כל לבעלה אינה צריכה בדיקה על הדרך שהתבאר אלא שאפשר לפרשה באין לה וסת ובאותן השלשה פעמים ושצריכה בדיקה אלא שבזו אפשר שאף בית הלל מחמירין:",
                "<b>זהו ביאור המשנה ופסק שלה ודברים שנכנסו תחתיה בגמרא אלו הן:</b>"
            ],
            [
                "<b>כל</b> שהיא צריכה בדיקה ובדקה בעד ואבד העד אסורה לשמש עד שתבדוק פעם שניה ואע\"ג דאלו איתיה משמשת אע\"ג דלא ידעא עד שתעיין למחר זו מוכיחה קיים לברר בו למחר אם יטמאו טהרות אם לאו וזו אין מוכיחה קיים ואף זו דוקא בזמן טהרות אע\"פ שגדולי המחברים הביאוה לענין ביתה:",
                "<b>אסור</b> לאדם שישמש מטתו ביום שנאמר ואהבת לרעך כמוך כלומר שמא יראה בה דבר מגונה ותתגנה עליו ובבית אפל מותר ותלמיד חכם מאפיל בטליתו ומותר:",
                "<b>לעולם</b> יהא אדם זריז בקיום תורה ומצותיה ואל ינצל עצמו בגזירת מערכות עליונות שכבר נתנה בחירה בידו של אדם לעשות טובה או רעה מלבו וכדכתוב מפי עליון לא תצא הרעות והטוב והתורה אמרה ראה נתתי לפניך את החיים ואת הטוב וכו' והוא שאמרו הכל בידי שמים ר\"ל הדברים שהונחו בטבע כגון להיות ארוך או קצר לבן או שחור וכיוצא באלו חוץ מיראת שמים ר\"ל קיום דרכי התורה והמצות שהבחירה בידו להכריח טבעו לקיימן הרי אמרו על כרחך אתה נוצר על כרחך אתה חי ולא אמרו על כרחך אתה חוטא או על כרחך אתה זוכה כמו שביארנו בילדותנו בחבור התשובה:",
                "<b>כתוב</b> בספר בן סירא שלשה שנאתי וארבעה לא אהבתי שר הנרגל בבית המשתאות ר\"ל בן מעלה שמתהדיט ומרגיל עצמו בבית המשתאות ותלמיד חכם המושיב ישיבתו במרומי קריה שתראה כגסות הרוח להיות קול משנתו נשמע למרחוק והאוחז באמה ומשתין והנכנס לבית פתאום אפילו לביתו ואין צריך לומר בבית חבירו ואף רבותינו אמרו בשם ר' שמעון ארבעה הב\"ה שונאן ואף אני איני אוהבן הנכנס לבית פתאום והאוחז באמה ומשתין והמשמש מטתו ערום ר\"ל שלא יתכסה בטליתו או בבגדים המוצעים על מטתו והמשמש מטתו בפני כל חי ר\"ל שיש בו דעת כגון לפני עבדיו ושפחותיו ובני ביתו ומ\"מ לפני שאר בעלי חיים או אף בפני תינוק שאינו יודע לדבר מותר ומה שאמרו רבה מקרקש גיזי דכלתיה כלומר שהיה גוער בצירעין שבכילה ואביי כלי דידבי כלומר שהיה מונע הזבובים אין הענין כן אלא שירגישו בני ביתו שרוצה הוא לישן ויניחוהו:"
            ],
            [
                "<b>ולעולם</b> יזהר אדם מן הסכנות הן בעניני מאכל ומשתה הן בשאר ענינים ועל זו אמרו המקיז דם ושמש מטתו דמו בראשו:",
                "<b>אע\"פ</b> שהתרנו בדיקת העד לאור הנר מ\"מ אינה בדיקה מעולה מפני שאינו נבדק יפה ועיקר הבדיקה ביום וכן עקרו בפקולים ר\"ל צמר גפן או צמר נקי ורך או של בגד פשתן ישן וכן צריך שיהא לא שחור ולא אדום אלא לבן כדי שיראו בו טיפי דמים:",
                "<b>אע\"פ</b> שאסור לאדם לשמש מטתו אלא בלילה כל שרואה עצמו מצד טבעו נאנס בשינה בלילה ואי אפשר לו לרצות או שהיא מצד טבעה נאנסת בשינה בלילה ואינה מתרצית מותר לו לשמש מטתו ביום בהצנע על הדרכים שהזכרנו כדי שיהו ביאותיו ברצוי ובחבה ולא דרך דריסה וטירוף:",
                "<b>השלג</b> אינו לא אוכל ולא משקה עד שיחשב עליו לאחד מהם חשב עליו לאכילה דינו כאוכלין ליטמא מתורת אוכל ולטמא אוכלין אחרים בכביצה ושלא להיות לו טהרה עולמית שהרי אוכלין ומשקין אין להם טהרה במקוה חשב עליו למשקה דינו כמשקה לטמא טומאת משקין ברביעית ולטהר במקוה בהשקה ואע\"ג דטבילה באוכל ומשקה ליכא ולא הוזכרה אלא באדם וכלים זו אינה מתורת טבילה אלא מתורת זריעה כעין שמצינו בשתילי תרומה שנטמאו שאם שתלן טהורים אלמא זריעה מהניא להו ואף המים כשמשיק אותן עם מי מקוה ר\"ל שיהא נותן הכלי מלא מים טמאין במקוה ומכניסתו עד שפתו עד שהמים שבמקוה צפין עליו מעט נעשין משקין שבכלי חבור עם מקוה ובטלים אגבם נטמא מקצתו של שלג זה לא נטמא כלו אפילו חשב עליו למשקה שכל קורט וקורט שבו נחשב הוא אחד בפני עצמו ואם העבירו באויר כלי חרס ששרץ בתוכו נטמא כלו שהתורה העידה על כלי חרס אפילו מלא חרדל שאין טומאה נוגעת לגרגרים שבאמצע שהרי מוקפים הם בחרדל שבסביבותיו וכן הדין בהסיטו זב וזבה או נדה שנטמא כלו הואיל והסיט את הכלי כדין תרוד רקב שמטמא במשא ואינו מטמא במגע ומאחר שנטמא כלו לא נטהר כלו בהשקה שהרי אין מי מקוה נוגעים אלא במה שבפי הכלי:"
            ],
            [
                "<b>המשנה</b> הששית והכונה בה בענין החלק השלישי שבספר ר\"ל בענין הדמים והוא שאמר משל משלו חכמים באשה כו' שלש משלים משלו חכמים באשה החדר והעליה והפרוזדור דם החדר טמא והוא המקור ודם העליה טהור והפרוזדור יש בו מקום טוהר שיש לתלותו שבא מן העליה ויש בו מקום טומאה שחזקתו מן המקור וציור בנינם הוא שהחדר הוא חלל הרחם שהולד נוצר בו ודם נדה וזיבה יוצא ממנו והוא המקור ונקרא חדר מפני שהוא פנימי מכלן והפרוזדור הוא צואר הרחם והוא מקום ארוך שראשו מתכווץ בשעת העבור שלא יפול הולד ובשעת לידה הוא נפתח הרבה והוא שהאצבע נכנס לתוכו בשעת גמר ביאה ר\"ל בהכנסת כל האבר ואף זה לא שיגיע לראש הפרזדור העליון אלא רחוק ממנו לפי האצבע וקורין אותו פרזדור אם מצד שהוא לפני החדר אם מצד שעד כאן הגיע תכלית שכר החושק והחדר מוטה לצד אחוריו מעט ומתאלכסן ראשו התחתון כנגד פניו והפרזדור מוטה לצד פניה ומתאלכסן ראשו העליון כנגד... עד שגגו של ראש החדר התחתון נכוחי לקרקעו של ראש פרזדור העליון וסמוך לו וביניהם מקום הנקרא עליה ששם שני ביציה של אשה ושכבת הזרע מתבשל לשם בשבילין שבה ועומד באלכסון ראשו הפנימי לחדר וראשו החיצון לפרזדור למעלה מאמצעית הפרזדור ונקב פתוח מעליה לפרזדור ששכבת הזרע נכנס דרך בה מפרזדור לעליה להתבשל בתוכו ודם היוצא מן החדר לפרזדור יוצא דרך עורקים שמן החדר לפרזדור למעלה מן הלול ושותת משם ויורד בכל הפרזדור ויוצא חוצה לו ומה שנשאר מן הפרזדור למעלה מנקב העליה נקרא מן הלול ולפנים ומה שהוא ממנו למטה מן הנקב נקרא מן הלול ולחוץ וברוב בני אדם האצבע מגיע עד נקב הלול ויש בעליה עורקים שמתבקעים לפעמים ומצד הבקוע נוזל ממנו לפרזדור שהוא דם טוהר כדם שמרעיפת הגידין והפרזדור אין לו דמים מצד עצמו אלא שדמי החדר יוצאין בו דרך העורקים וכן כשיארע בקוע בעליה יוצא דם הבקוע דרך שם ודם החדר כלו טמא חוץ מדם הלידה שהתורה טהרתו מכלום ודם הקושי שטיהרתו מדין זיבה ודם העליה היוצא מצד עצמו טהור שדם מכה הוא ודם הנמצא בפרזדור כל שנמצא מן הלול ולפנים טמא שבודאי רעיפת הלול אינו הולך לאחור אלא דם החדר הוא שיצא שם דרך עורקים שביניהם וחייבין עליו על ביאת מקדש ושורפין עליה את התרומה ואע\"פ שאפשר שבקפיצת האשה חזר הדם לאחוריו ומן העליה יצא מ\"מ רוב דמים הנמצאים כאן מן החדר הם והילכך חזקתו מן המקור ולא סוף דבר כשנמצא בקרקע הפרזדור הסמוך לאחוריה שהוא הצד הסמוך לחדר אלא אפילו נמצא בגג הפרזדור והוא הצד שלפניה שהוא רחוק מן החדר אין מספקין בו בכך אלא ודאי מן החדר הוא נמצא בפרזדור מן הלול ולחוץ אפשר שבא מן החדר ואפשר שבא מן העליה ואע\"פ שכשבא מן החדר ברוב הפעמים אינו מתעכב מן הלול ולחוץ אפשר שבשחיית ששחת נתעכב לשם ולפיכך אין שורפין עליה אלא תולין ובזמן הזה כל שנמצא בפרזדור טמא בין מן הלול ולפנים בין מן הלול ולחוץ:",
                "<b>זהו</b> ביאור המשנה ופסק שלה ובביאורה אתה מבין מה שבא בסוגיא בביאור תכונת בניני האיברים ואע\"פ שאין דברינו מסכימים עמהם מכל וכל ולא עם דברי המפרשים כך הסכמתי בו עם קצת חכמי הרפואה הבקיאים בנתוח האיברים וציורם ושאר דברים שנכנסו תחתיה בגמרא אלו הן:"
            ],
            [
                "<b>כבר</b> ידעת שהנפל אע\"פ שלא נתקשרו אבריו בגידין מטמא במגע ובמשא ובאהל ולא עוד אלא אפילו שיליא בבית אע\"פ שאין צורת ולד ניכרת בתוכה טמא שאין שיליא בלא ולד אלא על צד המיעוט והלכו בה אחר הרוב לעשותה טומאה ודאית לשרוף עליה ודנין בו שמשיצאה נמוח כמו שיתבאר בפרק המפלת:",
                "<b>הפילה</b> יד חתוכה ר\"ל בחתוך האצבעות או רגל חתוכה אמו טמאה לידה שחזקתו שמולד גמור הוא בא ונותנין לה ימי טוהר אלא שתשב לזכר ולנקבה ואין אומרין שמא מגוף אטום שאין בו צורה הוא בא שאין אמו טמאה לידה וכן אין ליתן לה ימי טוהר אלא דנין אותה אחר הרוב אף להקל מפני שעשאוה כודאי ואף זו ביאורה בפרק שלישי:",
                "<b>תשע</b> חנויות כלם מוכרות בשר שחוטה ואחת מוכרת בשר נבלה ולקח מאחת מהן ואינו יודע מאיזו לקח ספיקה אסור שכל הקבוע כמחצה על מחצה דמי ובנמצא הלך אחר הרוב שכל הפורש חזקה מן הרוב פירש ואין מצריכין בכך להיות דלתי מדינה פתוחות ורוב טבחים שסביבותיה ישראל כדי שיסתייע ההיתר מצד תרי רובי רוב פנימי ורוב חיצון אלא אף ברוב אחד לא הזקיקו לתרי רובי אלא ביוחסין כמו שביארנו בראשון של כתבות:",
                "<b>תשעה</b> צפרדעים מתים ושרץ אחד מת משמונה שרצים המטמאים מתים ביניהם ונגע באחד מהם ואין יודע באיזה נגע ברשות היחיד ספיקו טמא שהרי קבוע הוא ובנמצא הלך אחר הרוב וטהור אפילו ברשות היחיד ותשעה שרצים וצפרדע אחד ביניהם ברשות הרבים ספיקו טהור ובנמצא הלך אחר הרוב ואף ברשות הרבים ספיקו טמא:"
            ],
            [
                "<b>האשה</b> שהוחזקה מעוברת והפילה ואין ידוע אם רוח הפילה אם נפל הפילה כגון שעברה בנהר והפילה שם הואיל והוחזקה מעוברת אמו טמאה לידה ויושבת לזכר ולנקבה ומביאה קרבן ונאכל שדנין אותה אחר הרוב ליעשות כודאי אבל אם לא הוחזקה במעוברת והפילה ואין ידוע מה הפילה אין לה דמי טהרה ויושבת לזכר ולנקבה ולנדה כמו שביארנו בתשיעי של בבא בתרא וכמו שיתבאר במסכתא זו ומביאה קרבן ואינו נאכל ואין אוסרין את ההבאה מספק חלין בעזרה שהרי חטאת העוף אין למזבח אלא דמו וכל שאין למזבח אלא דמו מביאין אותו על הספק ובעולת העוף אי אתה צריך לכך שהרי באה נדבה:",
                "<b>האשה</b> שיצאה מלאה ובאה רקנית ולא ידעה מתי הפילה והיא הנקראת טועה אין זה מקומה ודיה שעתה אלא שלענין ביאור מה שנתגלגלה כאן הוא להודיע שאף זו ספק שהלכו בו אחר הרוב לעשותו כודאי והוא שאמרו בה שלא תשמש עד אור שלשים וחמש והקשו בה בשלמא שבוע ראשון לא דאפילו יולדת זכר צריכה לעמוד שבעה שבוע שני נמי לא שמא יולדת נקבה היתה שלישי נמי לא שמא ילדה נקבה בזוב ר\"ל שראת ג' ימים רצופים בימי זיבה בשופי שלא מחמת קשוי וצריכה לעמוד שבעה נקיים חוץ מזמן טומאת לידה ומפני שהוא סובר שימי טומאת לידה אע\"פ שלא ראתה בהן אין עולין לה לשבעה נקיים אע\"פ שאין הלכה כן כמו שיתבאר אלא שבוע רביעי תשמש מאי לאו טעמא משום דלא אזלינן בתר רוב נשים אלא חוששין למיעוט ושמא רוח הפילה ואין כאן דם טוהר כלל וקשיא להא דעברה בנהר דיהבת לה דמי טוהר ואמרו עליה לא ידענא מאי תיובתיה אדרבה סייעתיה היא דאימר הרחיקה לידתה וילדה זכר עשרים ואחד יום קודם שתבא לפנינו ונמצא בשבוע רביעי עברו ימי טהרתה הא כל שנתברר שלא הרחיקה לידתה דנין אותה אחר רוב הנשים ותשמש ברביעי ותירץ בה דילמא לא תיובתיה ולא סיועתיה ושמא טעמא משום דלא אזלינן בתר רובא ואפילו לא הרחיקה לידתה לא תשמש ועקר ביאורה של שמועה זו יתבאר בפרק שלישי בע\"ה:",
                "<b>תינוק</b> שנמצא בצד העיסה ובצק בידו כל העיסה טמאה מפני שדרכו של תינוק לטפח בעיסה והתינוק טמא בודאי אם מצד שנוגע תמיד באמו נדה אם מצד שמתאבק תמיד בכמה טמאות ואחר שרוב תינוקות מטפחין אף זה הואיל ועיסה בידו ודאי בעיסה טפח וטמאה ומ\"מ אין שורפין על חזקה זו אלא תולין וגדולי הרבנים פירשו בה דרך אחרת וכבר ביארנוה באחרון של קידושין:",
                "<b>המפלת</b> חתיכה שאין כאן טומאת לידה טמאה נדה שאי אפשר לפתיחת הקבר בלא דם ובפרק שלישי יתבאר וכן יתבאר שאין בזה חלוק בין שתהא חתיכה זו כאחד מארבעת מיני דמים הטמאים בין שהיא מצבע אחר שהרי לא מתורת עצמה אנו מטמאין אותה אלא מחמת שאי אפשר לפתיחת הקבר בלא דם כמו שיתבאר שם:"
            ],
            [
                "<b>המשנה</b> השביעית והכונה בה בענין החלק הרביעי במראות הדמים והוא שאמר חמשה דמים טמאים וכו' פירוש שאע\"פ שסתם דם אינו אלא אדום וכפשוטו של מקרא שאמר ויראו מואב מנגד את המים אדומים כדם מ\"מ הואיל והתורה אמרה וטהרה ממקור דמיה למדנו שיש כאן מיני דמים הרבה שהם טמאים וממה שנאמר דמיה שתי פעמים ר\"ל וטהרה ממקור דמיה והיא גלתה את מקור דמיה דרשו בה שהם ארבעה מינים ומנו במשנה זו חמשה מפני שהאדום והשחור מין אחד הוא וכמו שאמרו האי שחור אדום הוא אלא שלקה ושאר הצבעים שהוזכרו בכלל החמשה כלן למראה אדמימות הן נוטים ועל זו אמרו חמשה דמים טמאים באשה האדום ר\"ל אדום לגמרי כדם הקזה והשחור שאף הוא בכלל אדום ירקרק כרכום ר\"ל שאינו אדום לגמרי אלא נוטה לאדמימות כקרן כרכום ר\"ל כמוצהב שבכרכום ר\"ל אותו שמופלג בצבעו וקרן פירושו לשון זוהר ופירשוה בגמרא שהוא עשוי שלש שורות זו למעלה מזו כל אחת משלשה עלים כגון זו והמוצהב שבו הוא העלה האמצעי שבשורה האמצעית מפני שהוא לח ביותר וכן הצריכו לדמות ככרכום שלא נעקר מגושיו שאף זה לחותו קיים ומוצהב יותר וכמימי אדמה ר\"ל אדמה שיש לו אדמימות ממקומות ידועים ונותן ממנה לתוך קערה של מים והמים מתאדמים מכחה ובארץ ישראל היה מקום ידוע לאדמה הזאת במקום הקרוי בקעת כרם וכמזג ופירש בו במזג היין השרוני כשהוא מזוג על חד תרין שאין אדמימות שבו חזק וכל אלו הן מראה אדמימות אלא שצבעיהם משתנים זה מזה בית שמאי אף כמימי תלתן ר\"ל המים שהתלתן נטבל לתוכו וכמימי בשר צלי שהם גם כן נוטים לאדמימות ובית הלל מטהרין מפני שאדמימותן חלוש והלכה כבית הלל ועל צדדין אלו היו בדורות הראשונים החכמים טרודים במראות הדמים לדין על פי הראיה ומ\"מ בדורות האחרונים נתמעט הבקיאות וטמאו כל מראה הנוטה לאדמימות או לשחרות כלל אפילו היה בתכלית חולשת האודם או השחרות:",
                "<b>ומ\"מ</b> כל שיצא ממנה מראה שאינו נוטה כלל לאדמימות ולא לשחרות כלל עדיין הוא טהור ואין לנו בזה אלא שנים והם הירוק והלבן והירוק הוא שנזכר כאן במה שאמרו הירוק עקביא בן מהללאל מטמא וחכמים מטהרים ופי' בגמ' מטהרין לגמרי שלא לתלות עליו אלא לטהר לגמרי וא\"כ אף לבעלה טהורה שהרי אף עקביא בן מהללאל חזר בו כדאיתא בבחירתא ויש מפקפקין לאסור את הירוק מדקתני בגמרא חכמים היינו תנא קמא ותירץ איכא ביניהו לתלות דלתנא קמא שהוא סתם משנה תולין וכל שתולין בטהרות אוסרין אותה לבעלה ומה שחזר עקביא הם מפרשים שלא חזר אלא מטומאה לתליה ואין זה כלום שהרי בבחירתא הוזכר מחלקותו עם ר' יוסי שהוא תנא בתרא הנזכר במשנתנו וודאי לגבי ר' יוסי חזר בו ולטהר לגמרי וכן עקר ור' מאיר היה סבור לומר שאם אינה מטמאה משום כתם מטמא משום משקה כלומר תהא קרויה מיהא משקה להכשיר את הזרעים ואמר לו ר' יוסי לא כך ולא כך שאין הדם מכשיר אלא השותת בשעת השחיטה שדם החי אינו מכשיר כדם מכה והקזה שנאמר ודם חללים ישתה והלכה כר' יוסי וירוק זה שאנו מטהרין אנו רגילין לפרש ירוק כרתי ומ\"מ בתוספות פירשוה אפילו בירקרקות הנוטה מעט לאדמימות הקרוי גירוק והביאו ראיה שאלו בירוק ככרתי לא היה עקביא בן מהללאל חולק לאסור שהרי אין לה שיכות עם מראה דם כלל אלא בירוק הקרוי גירוק וכן הביאוה ממה שאמרו במסכת נגעים ירקרק כשעוה ובבראשית רבה אמרו וירק את חניכיו שהוריקן בזהב כדכתוב ואברותיה בירקרק חרוץ אלמא ירקרק זהו מראה הזהב או השעוה ואע\"פ שאמרו גם כן וירק את חניכיו שהריקן בתורה וכן שהוריקן באבן טובה ואבנים טובות שבצבע ירוק ירוק ככרתי הוא מ\"מ משמע שיש ירוק בצבע הקרוי גירוק ועליו ראוי לומר שהיה עקביא מטמא ומ\"מ לדעתי זו ודאי טמאה שהרי לענין ריאה ירוקה כחלמון ביצה וכמוריקה של כרכום טרפה ירוקה ככרתי כשרה אלמא מין זה של ירוקות הנקרא גירוק בכלל צבע הכרכום הוא והרי פירשנו שכל כקרן כרכום טמאה ואין לך בו אלא שתאמר שקרן הכרכום נוטה לאדמימות יותר מן הכרכום הבינוני ואם כך אתה אומר פירצה דחוקה היא ואין לכנס בה בזמן שנתמעט הבקיאות ועקביא שהיה מטמא בירוק ככרתי היה מטמא ואע\"פ שאין לירוק שום שיכות עם מראה דמים לא מטעם זה אלא שהיה סבור שאדום היה ולקה מעט וזהו ירקותו וכדאיתא בגמרא ומתוך כך איני מכשיר בזו אלא הירוק הגמור הדומה לכרתי והלבן שהכשרנו לא הוזכר כאן אלא שבראש פרק שלישי אמרו שלא טמאו בחתיכה אלא של ארבעת מיני דמים ר\"ל אלו שהוזכרו במשנתנו לטומאה שהאדום והשחור אחד הן כמו שכתבנו והזכירו בה להכשר חתיכה ירוקה ולבנה וודאי אף לענין ראיה כן ונמצא שהירוק והלבן אפילו היתה סמיכתם כדם טהורים:",
                "<b>ועכשו</b> חוזר ומפרש חמשת מיני דמים ופירש אדום כדם המכה ר\"ל דם הקזה ושחור כחרת ופי' בגמ' דיו יבש המושחר בחרת והוא הקרוי אירמנט וקורהו חרת על שם ששחרוריתו נגמר בו עמוק מכאן ר\"ל שאינו שחור כל כך אלא שלבן יותר כל שכן שהוא טמא דכל שאינו שחור כל כך נראה בו יותר שאדום היה אבל דוהה מכאן ר\"ל ששחור יותר טהור וזהו כדיו כקיר ר\"ל עשב שחור היוצא בקיר כענבה טמא כזית כזפת כעורב טהור ויש מפרשין עמוק מכאן שמשחיר יותר ודוהה מכאן שמלבין יותר ממה שאמרו בהעברת סמנין על הכתם עבר או דיהה הרי זה כתם וזית וזפת ועורב אע\"פ שהם שחורים ביותר הואיל ומצהיבין הם הוא קוראן דוהים וכוחל האמור בגמרא נוטה הוא ללובן ומ\"מ אנו אין לנו שמאחר שנתמעט הבקיאות מטמאין את הכל בכל מראה שחרות ופירש בקרן כרכום כברור שבו על הדרך שביארנו ובמימי אדמה בעפר שמבקעת כרם והוא מקום ידוע אצלם והוא הדין לכל שכיוצא בו ממקומות אחרים ושיהא נותנם בכלי ויציף עליה מים ר\"ל שיהא נותן גם כן מים בכלי עד שיהו צפים על האדמה כקלפת השום ולא יותר שמא יחליש כח האדמימות בהם ואף בגמ' פי' שהא עוכר את המים באותו עפר אם ביד אם בכלי שבדרך זה אדמימותו ניכר יותר ואין שיעור למים ולעפר אלא יהא נותן עפר כמה שירצה ולא יהא נותן מים אלא בכדי שיהיו צפות על העפר כקליפת השום ואף זו פירשוה בגמרא דוקא במקומה שכל שלא במקומה כחה ניתש ואין אדמימותה כלום וכן פירשו שאין לבדוק באדמה עצמה אלא על ידי מים ואע\"פ שר' חנינא עשה כן כבר אמרו ר' חנינא הוא דחכים טפי ופירשו במזוג שהוא במזג שני חלקי מים ואחד יין ביין שרוני ונקרא כן על שם מקומו והוא יין שאינו חוק האדמימות כל כך ופי' בגמ' שהיין הכרמלי והוא נקרא כן על שם מקומו כל שהוא חי וחדש נידון כשרוני ומזוג הנזכר במשנתנו וכן פי' בגמ' שכלן אין בודקין אותן אלא בכוס טבריא פשוט ר\"ל כוס של זכוכית דק העשוי בטבריא ופירש בדקותו ששאר מקומות כל שרוצין לעשות כוס מחזיק לוג עושין ממשקל מנה זכוכית ושל שני לוגין ממשקל מאתים ר\"ל שני מנין ובטבריא עושין אותן מזכוכית דק כל כך שאפילו משני לוגין עושין אותו ממשקל מנה זכוכית ומתוך דקותו וקלישותו אדמימותו ניכר בה ביתר ולענין פסק אין לנו שהרי כל אדמימות אנו מטמאין:",
                "<b>זהו ביאור המשנה ופסק שלה ודברים שנכנסו תחתיה בגמרא אלו הן:</b>",
                "<b>כל</b> שאנו מטהרין הנגע בכהות פירוש שכהה למטה מכל מראות נגעים ר\"ל שכהה מקרום ביצה ולמטה אין כאן מראית נגע ובהק הוא וכל שאנו מטהרין אותו בפריחה ובכלו הפך לבן פירושו אע\"פ שאינו במראה אחד כל שהוא כלו במראית נגע אע\"פ שקצתו כמראה הקרום וקצתו כמראה סיד ההיכל וחביריו שכל שהפך כלו למראה נגע אף הוא בהק הוא:",
                "<b>לענין</b> ביאור זה שאמרו בזקן ממרא בין נגע לנגע ושאלו בו נגע טהור מי איכא וכי תימא הפך לבן ההוא בהק מיקרי דאלמא שהוא חולק בכך אינו כן שהרי אין דין זקן ממרא אלא בדבר שעיקרו מן התורה ופירושו מדברי סופרים ושיהא דבר שיהא אפשר לבא מהוראתו לידי כרת במזיד וחטאת בשוגג וזו בתורה היא מפורשת לרוחא דמילתא אמרה כלומר ההיא אפילו היתה מחלוקתו כדין זקן ממרא מ\"מ אין זה נגע:",
                "<b>שיעור</b> הנגע בכל הנגעים שבאדם ובגדים כגריס הקלקי והוא שש שעורים מסודרים ברבוע שהן שלושים ושש שעורות ואם חלק הזקן לטהרו אף בשיעור זה הרי מכניסו למקדש בטומאה ואם מטמאו אף בפחות מזה הרי מטעינו קרבן שלא כדין אם נכנס בשוגג:",
                "<b>כבר</b> ידעת בסימני טומאה שבנגעי אדם שאחד מהם שער לבן ומ\"מ אינו נעשה סימן טומאה אא\"כ קדמתו הבהרת אבל אם קדם שער לבן לבהרת הרי היא כבהרת בלא סימן טומאה ספק שער קדם ספק בהרת קדמה יש פוסקין שטהור ויראה שטמא מספק חלק הזקן לטהרו הרי מכניסו למקדש בטומאה ואם הוא מטמא וחבריו מטהרין מטעינו קרבן שלא כדין אם נכנס בשוגג:",
                "<b>לעולם</b> אין הבית טמא בדין נגעי בתים עד שיראו בו כשני גריסין בארך זה בצד זה ברוחב גריס על שני אבנים וכל שנראה כן טמא ואין אנו צריכין שיהו בשני כתלים עד שיהו שני הגריסין בקרן זוית אחת מכאן ואחת מכאן חלק בה הזקן אם להקל מכניס טמא למקדש אם להחמיר מטעינו קרבן שלא כדין בשוגג:",
                "<b>כשם</b> שנגעי בגדים טהורים בפרחה בכלו כך הדין בנגעי בתים נאמר קרחת וגבחת בבגדים ונאמר קרחת וגבחת באדם מה להלן פרחה בכלו אף כאן פרחה בכלו טהור חלק בה הזקן אם להקל אם להחמיר הרי היא כחברותיה וכבר ביארנו כל אלו בסנהדרין פרק חלק:"
            ],
            [
                "<b>דם</b> הירוק שטהרנו בין בנמצא בכתם בין ביצא מגופה בהרגש לא סוף דבר כשהיתה טהורה כשיצא ממנה דם זה אלא אף אם היתה נדה שנמצאו רוקה ומי רגליה טמאין שהזב והזבה והנדה והיולדת ארבעתן רוקן ומי רגליהן ושכבת זרע של זב עמהן אב הטומאה לטמא אדם וכלים ולטמא במגע ובמשא בכל שהוא דם הירוק מיהא טהור ואין מדמין אותו לרוק ומי רגלים ששני אלו מתעגלין ויוצאים ר\"ל מתאספים במקום אחד ויוצאין בבת אחת אבל דם כל עומת שבא כן הוא הולך ונוטף ראשון ראשון:",
                "<b>הכתם</b> אינו מטמא אלא בכגריס הקלקי שהוא גדול שבגריסים וכל שאפשר לו לתלות תולה הרגה מאכלת בין של ראש בין של יד תולה בו שדם המאכלת בין בראש בין בגוף דומה הוא לדם הנדות וכן תולה בבנה ובעלה אם היו ידיהם מלוכלכים בדם ויש מדקדקין מכאן שבזמן הזה אין תולין בכלום שהרי אין לתלות לפי סוגיא זו אלא בדם הדומה לדם הנדות כמו שכתבנו במאכלת וכן במה שאמרנו לא בשל כל אדם אלא בבחור שלא נשא אשה וכו' ועכשו אין אנו בקיאין במראות ואין זה כלום שבזו המקשה היה סובר לתלות כל כתם אפילו אדום שבאדומים במאכלת או בבנה ובעלה ואם אדום זה אינו דומה למאכלת היאך תולה אדום שבאדומים במאכלת של גוף וכן היאך תולה אותו בבעלה שאין דמו אדום כל כך אבל כל שאינה יודעת לדמותו או שהלך מראה הדם או הצבע שנתעסקה בו מלפניה תולה מן הסתם כל אדום באדום וכל שחור בשחור עד שיתברר שלא היה דומה לו והרי בפרק הרואה הוזכר מעשה בר' עקיבא שבאה לפניו אשה אחת ואמרה לו ראיתי כתם ואמר לה שמא מכה יש ביך ויכולה להתגלע ולהוציא דם ואמרה לו הן וטיהרה ר' עקיבא ולא הצריכו להביא ולגלות המכה שתולין מן הסתם וכן כתבוה גדולי המפרשים ואף הם כתבו שמאחר שבזמן הזה חוששין אף לצבע של מי תלתן וצלי אף היא תולה בהן להקל ואין זה נראה לי מאחר שבדין התלמוד אינו מראה דם אין תולין בהם להקל:"
            ],
            [
                "<b>בזמן</b> שהיו רגילים במראות הדמים לדון בהם לטהרה או לטומאה לא היו בודקין אלא על גגי מטלית לבנה כדי שיהיו מראות הדמים נכרים בה ושחור מיהא אף על גבי אדום מותר:",
                "<b>כל</b> שהיחיד חולק עם המרובים להקל אין ראוי לו לעשות מעשה כדברי עצמו בתלמוד המערב אמרו במסכת ברכות במשנה ראשונה במה שאמרו שם מעשה בבניו של רבן גמליאל שבאו מבית המשתה וכו' עד אם לא עלה עמוד השחר מותרים אתם לקרות ופליג אדרבנן ועביד עובד כנפשיה בתמיהא ואף בסוגיא זו אמרו על בר קפרא כמה רב גובריה דעביד כשמעתיה:"
            ],
            [
                "<b>דם</b> חמוד טמא שהרי אמרו תבעוה לינשא ונתפיסה צריכה שבעה נקיים ומשום חשש חמוד וא\"כ זה שאמרו כאן האי דם חמוד הוא לא להכשירו אלא להודיע כחו בידיעה זו הוא שאמרה וי\"מ שלא אסרו דם חמוד אלא מחשש עירוב דם נדות אבל כל שהכיר שאין שם אלא הוא טהור וכן נראה דעת גדולי המחברים:",
                "<b>אף</b> בזמן שהיו רואים כתמים חכמות נשים לא היתה מראה טפה ראשונה מפני שמאחר שבדיקתה בעד אף הטפה מזדהמת בעד ואין חוזק אדמימותו נכר כל כך הא כל שלא בדקה בעד זה עמה כגון היוצאת מדם טהור ונכנסת לדם טמא כגון אחר ארבעים לזכר ושמונים לנקבה ורוצה לידע אם דמה טמא יכולה להביאו שהרי העד נקי ואין הטפה מזדהמת בו וי\"מ אותה בענין אחר:",
                "<b>כשם</b> שאמרו כל הנגעים אדם רואה חוץ מנגעי עצמו ואין הלכה כר' מאיר שאמר אף לא נגעי קרוביו וכן שאמרו כל הנדרים אדם מתיר חוץ מנדרי עצמו ואין הלכה כר' יהודה שאמר אף לא נדרי אשתו כך הדמים והכתמים אדם רואה כתמי אשתו ודמיה אם לטהר אם לטמא וכן כתבוה בתוספות ואע\"פ שנאמר כאן בילתא אשתו של רב נחמן שהיתה שולחת דמים לקצת חכמים ולא היתה מראה לבעלה אע\"פ שרב נחמן בקי היה וכדקאמר לעיל רב נחמן אמר בדם הקזה אין הדבר אלא שאין דרך אשה להראות לבעלה שלא תתגנה עליו או שמא לא היה בקי ואע\"פ שאמר למעלה בדם הקזה דרך קבלה אמרה ואני מפקפק לומר שכל שהיתה תלוי בו כשל עצמו הוא ואין לו לראות:",
                "<b>כל</b> שהראת לחכם וטמא אין ראוי לחכם אחר שיטהר ואם הרגיש זה השני שאף הראשון טהר כיוצא בו אלא שמתוך סבה לא עיין בו עכשו יפה כגון שחש בעיניו וכיוצא בזה רשאי:",
                "<b>האשה</b> שאבד כתמה ואמרה לחכם כזה ראיתי ואבד הימני נאמנת ואם זה ראוי לטהר מטהרין אותה ואפילו הוחזקה נדה וכמו שאמרו בכתובות פרק המדיר פלוני חכם טיהר לי את הכתם ואזל שייליה ואישתכח שיקרא אלמא שאם לא שאל סומך עליה אבל אם אמרה כזה התיר לי פלוני חכם אם זה שבאה לפניו אינו בריא בהיתרו אינו סומך עליה להתירו על פי אותו חכם עד שיהא הוא ברור בהתירו מכח ידיעתו והוא שאמרו כאן רב יצחק בריה דרב יהודה אגמריה סמיך:",
                "<b>ולפי</b> דרכך אתה למד בחכם שאסר שאין חבירו רשאי להתיר אף במקום שיכול לסמוך על קבלתו הוא שהרי אע\"פ שגמרא בידו היה מטמא תחלה מצד שהאחר טמאה עד שידע שמתוך מיחוש עיניו לא בדק יפה וכן נראה בפרק טרפות מ\"ד ב' ההיא פסוקת הגרגרת דאתיא לקמיה דרב ובדיק לה ברוב עביה ואמרו ליה לא למדתנו רבינו ברוב חללה שדרוה לקמיה דרבה בר חנא ואכשרה ואכל מינה והקשו והתניא חכם שטמא וכו' ותירץ שני התם דרב לא אסרה ועוד הקשו היכי אכיל מינה והכתיב ולא בא בפי בשר פגול שלא אכלתי מבהמה שהורה בה חכם ותירץ רבה בר חנא אגמריה סמיך אלמא באכילתו הוא דסמיך אגמריה אבל להתיר מה שחכם אחר אסר הוצרך לומר דרב לא אסרה ולא הוה מצי למיסמך אגמריה וכן כתבוה בתוספות וי\"מ שאף בחכם שאסר לא נאמר שלא יהא חברו מתיר אלא במילתא דתליא בסברא אבל כל דסמיך אגמריה מותר וזו של טרפות עובדא הכי הוה דרב לא אסרה אי נמי תירוצא בתרא קאי אכולהו כלומר ואפילו אסרה אגמריה סמיך וזו שבכאן פירושו דהאי דאמר אגמריה סמיך כך פירושו כלומר לא כך היה שטמאה תחלה בהוראתו של רבה אלא אף מתחלה טהרה והאי דחכם שטמא וכו' הני מילי במלתא דתליא בסברא אבל איהו אגמריה סמיך וכן נסכמו בה גדולי הדור אלא שלדעתי ראשון עיקר אא\"כ במקום שראיותיו ברורות:",
                "<b>בזמן</b> שהיו רגילים לראות כתמים אין להם אלא שעת הראיה כיצד היה הדם יבש והוא טהור בעיניו אל יאמר אלו היה לח היה טמא ועכשו נשתנה שהשנוי דבר שאינו מצוי הוא ואין חוששין לו ומ\"מ כל שאפשר לו לתלות בחסרון ראיה כגון שראה בלילה וטמא או טיהר ולמחר נראה לו שראוי לדון בו בהפך עושה ואינו חושש שמא נשתנה אלא שמא מתוך שבדק בלילה לא ראהו יפה ואם הכיר בה השנוי להדיא דנו על פי השנוי כפי מה שיראה לו:",
                "<b>ובדיקה</b> זו אפשר לה אף לאור הנר וביום המעונן ואפילו במקום שהן גורסין אע\"פ שאין שם אורה כל כך אלא שהבדיקה המובחרת היא בחמה ושיהא מיצל עליה בצל ידו:",
                "<b>ונשלם</b> הפרק תהלה לאל:"
            ],
            [
                "<b>הפרק</b> השלישי בעזרת הצור ובישועתו א\"א:",
                "<b>המפלת</b> חתיכה וכו' הכונה בו להשלים עניני החלק השלישי שהותחלו לבאר בפרק שני ר\"ל מראות הדמים ובפרט כשראת דם יבש או השליכה כעין קלפות או חתיכה שאין בה חשש ולד מה דינה ויתחיל עוד לבאר עניני החלק הששי ובענין טומאת לידה במה שהתבאר שהיולדת טמאה כנדה הן שילדה ולד חי הן ולד מת הן שהפילה ובלבד שתגמר צורת הולד ושתהא לו צורת ולד ובאו בזה הפרק לבאר על איזה צד של הפלה טמאה לידה ועל איזה צד אינה טמאה לידה ועל זה הצד יחלקו עניני הפרק לארבעה חלקים הראשון בתשלום עניני החלק השלישי לידע באיזה מין של הפלה טמאה משום נדה אע\"פ שאין שם חשש לידה ועל איזה צד אינה קרויה ראיה לטמאה אף משום נדה והשני באיזה מין של הפלה אנו דנין מה שהיא מפלת כולד לישב בה לזכר או לנקבה או לשניהם ואיזה מין אינו נדון כולד מצד שאין בה צורת ולד ויתגלגל בו קצת דברים שבענין טומאת אהל והשלישי באיזה מין של הפלה עומדת בספק לידה ובספק שאינה לידה לישב לזכר ולנקבה ולנדה הרביעי באיזה מין של הפלה אנו אומרין שאינו נדון כולד מצד שלא נגמרה צורתו זהו שרש הפרק דרך כלל אלא שיתגלגלו בו דברים שלא מן הכונה כענין סוגית התלמוד על הדרך שקדם:",
                "<b>והמשנה</b> הראשונה ממנו תיוחד לבאר ענין החלק הראשון והוא שאמר המפלת חתכה אם יש עמה דם טמאה ואם לאו טהורה פירוש חתיכה זו אין לה דין ולד כגון שקרעוה ולא נמצא בתוכה עצם שאלו קרעוה ונמצא עצם בתוכה היה לה דין ולד כמו שיתבאר לישב עליו לזכר ולנקבה אלא לא נמצא בתוכה עצם ונמצא שאין כאן טומאת לידה ונשאר הענין אם יש כאן טומאת נדה אם לאו ולפי מה שהעלו בגמרא אין כאן חשש נדה מצד עצמה של חתיכה שאין למוד בה להיותה דם קרוש ואפילו קרעוה ונמצא דם קרוש אין זה אלא ליחה שנתקרשה ונעשה בתוכה דם וא\"כ אפילו היתה החתיכה כמראה חמשת המינין הטמאים בדם אין חוששין לה מצד עצמה ואין הפרש בחתכה זו בין שתהא מאותן המראין לבין שתהא ירוקה ולבנה ומעתה סובר תנא קמא שאם יצא עמה דם שלא מגוף החתיכה טמאה נדה ואם לאו טהורה שאפשר לפתיחת הקבר בלא דם ואין חוששין לדם וי\"מ לדעת תנא קמא שלא טהורה ודאי אלא שתולין על ידה וממה שאמרו בסוגיא זו בפלוגתא דר' יהושע ורבנן ותנא קמא דר' יהושע ספק קאמר אלא שאין נראה כן שבזו אם אמר תנא קמא ספק וכן הדין שאין מה שהפילה לפנינו ושמא דם היה שם אבל זו שמה שהפילה בפנינו ואין שם דם והיא בודקת ומצאה טהור אין חוששין לה ר' יהודה אומר בין כך ובין כך טמאה ומפני שאי אפשר לפתיחת הקבר בלא דם אלא שלפעמים אינו נראה למיעוט שיעורו:",
                "<b>והסכימו</b> רוב פוסקים שהלכה כר' יהודה ואע\"פ שחכמים חלוקים עליו וממה שאמרו בפרק אחרון קישתה שנים ולשלישי הפילה צריכה לישב שבעה נקיים קא סבר אין קושי לנפלים ואי אפשר לפתיחת הקבר בלא דם ומ\"מ בשאלתות כתבו דוקא מארבעים ואילך אבל עד ארבעים מיא בעלמא הוא ואפשר לפתיחת הקבר בלא דם ואף בכריתות פרק מחוסרי כפרה י' א' אמרו בהדיא שכל ביום ארבעים אפשר לפתיחת הקבר בלא דם ויש מוסיפין עוד לומר דוקא בולד גמור אבל בקטן הרבה אף מארבעים ואילך אפשר לפתיחת הקבר בלא דם וממה שאמרו בשביעי של אהלות אין לנפלים פתיחת הקבר עד שיעגילו כפיקא ופירשוה בבכורות פרק הלוקח בהמה כ\"ב א' כפיקא של צמר ר\"ל אותה עגולה שמשימות בראש הכוש כשטוות צמר וקורין לה ורטיל\"ה והיא רחבה אותה שמשימות בכוש כשטוות פשתן ואע\"פ שלא נאמרה לענין דמים אלא לענין טומאת מת והוא שאמרו שם האשה המקשה לילד והוציאוה מבית לבית וילדה ולד מת הראשון טמא ספק והשני וודאי ור\"ל הראשון טמא ספק שמא כבר מת קודם שהוציאוה ונפתח הרחם עד שנראה ראשו וכשיעור זה הבית טמא אע\"פ שלא יצא הולד ואמרו על זה דוקא בשהוציאוה באגפים אבל אם הלכה מבית ראשון לשני ברגליה אם היה ראש העובר כפיקא הבית הראשון טהור שכל שראשו גדול כל כך אם נפתח הקבר לא היתה יכולה לילך ברגליה הא אם הוא קטן משיעור זה אף בהלכה ברגליה בית ראשון טמא ספק שאין לנפלים פתיחת קבר למנוע הלוך שברגליה עד שיעגילו ראש כפיקא מ\"מ הם מדמין אותה לזו אף לענין דמים ר\"ל שמאחר שאין לה פתיחת קבר למניעת הלוכה כך אין לה פתיחת קבר להיות דם יוצא בפתיחתו על כל פנים ולדעת זה ואף לדעת השאלתות נראה שכל שכן בהפילה רוח שאפשר לפתיחת הקבר בלא דם וא\"כ קשתה שני ימים בימי זיבה ובשלישי הפילה ולא ראתה ולא ידעה מה הפילה הלכה כתנא קמא שמביאה קרבן ואינו נאכל מפני שהיא ספק יולדת בזוב ספק אינה יולדת בזוב שמא אינה יולדת בזוב שמא רוח הפילה וראתה ויש כאן ראיית שלשה בלא לידה וטעונה קרבן זיבה שמא נפל הפילה וראתה והרי היא יולדת וזבה שאין קושי לנפלים ומביאה חטאת העוף שהוא קרבן שוה לזבה וליולדת שמא רוח הפילה ולא ראתה ואין כאן לא לידה ולא זיבה שאפשר לפתיחת הקבר בלא דם ואין הלכה כר' יהושע שאמר מביאה קרבן ונאכל ומפני שאף בהפלת רוח אי אפשר לפתיחת קבר בלא דם ואף לגדולי המחברים ראיתי שפסקוה כתנא קמא אלא שלשונם מוכיח שמשום קושי נסתפקו בה ואין נראה כן שהרי הלכה אין קושי לנפלים אלא שנראין דבריהם מטעם פתיחת הקבר כמו שכתבנוה בפרק ראשון ומ\"מ גדולי המפרשים פוסקין כר' יהושע ואי אפשר לפתיחת הקבר בלא דם לא לרוח ולא לתוך ארבעים וגדולי המחברים ראיתי שפסקו בפירושי המשנה כתנא קמא ושמא הם מפרשים כן דוקא בחתיכה קטנה וכן יש פוסקים כר' יהושע ומפני שהרוח מבקע ואי אפשר לפתיחת הקבר בסיבתו בלא דם ובשאר הדברים מודים לדעת השאלתות והדברים ברורים כדעת השאלתות וכן בכל מה שיוצא בנקל ושלא בשום קושי:",
                "<b>ואמרו</b> אח\"כ במפלת כמין קליפה כמין שעורה כמין עפר כמין יבחושין ר\"ל יתושין שאם הם אדומים או שחורים תטיל למים ופירשוה בגמרא במים פושרין ויש מצריכין בה מעת לעת כמו שיתבאר ואם נמוחו דם הוא וטמאה שדם היבש טמא ויש פוסקין כן אף בחתכה אלא שמתוך שאין דרכה בכך לא שנאה וכן היא שנויה בתלמוד המערב שאמרו שם. הדא ילפא מההיא וההיא ילפא מהדא פירוש חתיכה ילפא מקליפה שתטיל למים וקליפה ילפא מחתיכה וכו' ואם לא נמוחו טהורה שלא היה דם כלל אלמא שכיוצא באלו אפשר לפתיחת הקבר בלא דם ואף ר' יהודה לא חלק בה ואע\"פ שיש סוברין שאף בזו חלק ר' יהודה אין דבריהם נראין אבל מפלת כמין דגים וחגבים שקצים ורמשים שאמרו אם יש עמהם דם טמאה ואם לאו טהורה אף זו מטעם אפשר לפתיחת הקבר בלא דם וכבר פירשו בגמ' שר' יהודה חולק בה כראשונה והלכה כמותו לדעתנו ואף באין עמהם דם טמאה הא טומאת לידה מיהא אין בה שצורת דגים וחגבים שקצים ורמשים אין לחוש עליהן בולד ויש חולקין בקצת דברינו בסברות אחרות שאין להם שורש ועקר הדברים כמו שביארנו:",
                "<b>זהו ביאור המשנה ופסק שלה לשיטתנו ודברים שנכנסו תחתיה בגמרא ממה שלא ביארנוהו במשנה אלו הן:</b>"
            ],
            [
                "<b>המפלת</b> חתכה וקרעוה ונמצא בה עצם טמאה לידה כמו שכתבנו במשנה ויושבת לזכר ולנקבה אלא שאין נותנין לה ימי טוהר שמא הרחיקה לידתה כמו שיתבאר בפרק זה ואין בזו חלוק בין לבנה לשאר המראות שמאחר שאף בשאר המראות אין אתה דן אותה בדם אף בזו אתה דן אותה בולד אף בשאר המראות וכל שכן בלבנה ומ\"מ גדולי הדורות פסקוה דוקא בלבנה ואין נראה לי וכן הפילה יד ורגל אע\"פ שאין בהן חתוך אצבעות שלא הזקיקו חתוך אלא שעל ידי החיתוך מביאה קרבן ונאכל וכן כתבוה גדולי המפרשים אלא שיש פוסקין שכל שאין בה חתוך אצבעות חזקה מגוף אטום באתה וכן הכריעו בה גדולי הדור ושמא תאמר לשיטתנו היאך נדון חתיכה כולד הואיל ואין במינו מתקיים ושאין בו מצורת אדם כלום והלא בגוף אטום ובושטו אטום אינו ולד תדע שמגדולי הראשונים דוחין זו מפני זו ופוסקין אף בחתיכה שיש בה עצם שאינו ולד אלא שלשיטתנו חתיכה זו ולד היה מתחלה ונמוח או שמא מגוף שלם בא אבל גוף אטום וושט אטום מתחלת ברייתו נולד כך:",
                "<b>הרואה</b> דם בשפופרת והיא שהכניסה שפופרת לפנים אם הוציא ראש השפופרת לחוץ עד שיצא הדם דרך השפופרת שלא בראית פני כותלי הרחם הואיל ויצא מ\"מ טמאה אבל אם לא יצא הדם מן השפופרת אלא שעדיין הוא בתוכו כנגד בית החיצון שאלו היה כן באשה עצמה אע\"פ שלא יצא לחוץ טמאה בנדה וזבה מדכתוב דם יהיה זובה בבשרה ובזב ובעל קרי אינו טמא עד שיצא לחוץ שאלוה כאן אם בנדה ובתוך השפופרת טמאה אם לאו וגדולי הדורות פוסקין בה שטהורה הואיל ואף באשה עצמה אי אתה מטמאה אלא מדכתוב בבשרה אף אתה אמור בבשרה ולא בשפופרת ואף גדולי הרבנים מפרשים בשפופרת כלי עלמא לא פליגא דטהורה היא ויראה לי לפסוק שטמאה ולפרש בשפופרת דכלי עלמא לא פליגי דטמאה וכדקתני בסופא דשמעתא רבנן סברי כיון דמוכחא מילתא דמינה קא אתי לא בעינן בבשרה וטעמא דמסתבר היא:",
                "<b>וחתיכה</b> שיש דם בתוכה הואיל וסבירא לן אי אפשר לפתיחת הקבר בלא דם ואין אנו צריכין לבא בטומאתה מצד חתכה עצמה אין הפרש בין חתכה דשיעא לדאית בה נקעים נקעים שטפי דמים יכולים לצאת ממנה ליגע בבשרה דרך יציאתה שלא נאמרו הדברים אלא לדעת שאפשר לפתיחת הקבר בלא דם ובאין בטומאתה מצד חתכה עצמה בשיש דם בתוכה ואין הלכה כן כמו שביארנו ואף המפלת שפיר ושליא טמאה כמו שיתבאר:"
            ],
            [
                "<b>וכבר</b> ביארנו בפרק שני שהדם מקומו טהור ודם טהור העובר דרך בו אינו טמא לטמא האשה טומאת ערב ושאר דברים שבשמועה סוגיא בעלמא הוא ודברים פשוטים:",
                "<b>כבר</b> ביארנו שזיבת האיש וקריו שניהם שוים שאין מטמאין את בעליו אע\"פ שנעקר הזוב או הקרי ממקומו עד שיצא לחוץ אבל שיעור טומאתן חלוק זה מזה לנוגע שהזוב אף לנוגע בו בכל שהוא ובקרי לנוגע בכעדשה מ\"מ לרואה עצמו שניהם שוים לטמאו בכל שהו אלא שהן חלוקין מצד אחר שהקרי אע\"פ שיצא לחוץ אינו מטמא אלא במגע ר\"ל שאם יצא ממנו בכח כחוט דק של קרי ולא שתת בפי האמה ולא נגע בו כלל לא נטמא שהרי לא נגע ואם מפני שנגע מבפנים מגע בית הסתרים הוא ואינו מטמא ובנדה הוא דגזר רחמנא לטמא בפנים משבא לבית החיצון מדכתוב בבשרה וכן שהיא טמאה מצד הראיה אף בלא מגע ומתוך כך אמרו בו שכל שיוצא בכח אינו מטמא אלא בחתימת פי האמה כלומר שיהא החוט היוצא עב עד שיסתום פי האמה עד שבהכרח יגע משהו ממנו בפי האמה ומ\"מ כל ששתת ונגע בפי האמה טמא אף בחוט הדק שלא שאלו בו חתימת פי האמה אלא כדי שיגע ממנו משהו בפי האמה ולא עוד אלא שי\"מ שכתבו שלא אמרו בחתימת פי האמה לענין שיעור ר\"ל שיהא החוט עב עד שיסתום פי האמה אלא בחתימת פי האמה ר\"ל שפתה שבגלוי ובזיבה אינו צריך מגע אלא מכיון שיצא לחוץ אף בלא מגע טמא ומאחר שכן אינו צריך חתימת פי האמה אע\"פ שבפרק דופן הצריך ר' נתן אף בזוב לחתימת פי האמה אין הלכה כן:",
                "<b>הכניס</b> קיסם דק חלול בפי האמה ויצא שכבת הזרע דרך בו בלא שום מגע בשפת פי האמה טהור אע\"פ שיצא ממנו שהרי אין כאן מגע והוא שאמרו כאן אף הוא עצמו ר\"ל בלא קיסם אינו טמא אלא בחתימת פי האמה ר\"ל כדי שיגע משהו בפי האמה שבגלוי ואם עבר דרך קיסם אין כאן מגע הא כל שנגע כגון שלא הוציא ראש הקיסם לחוץ אע\"פ שבפנים עבר הקרי דרך הקיסם טמא הואיל ויצא לחוץ ואין לפרש אף הוא עצמו אינו מטמא אלא בחתימת פי האמה ובזו הואיל ואיכא קיסם בציר ליה שיעורא בעובי הקיסם שאין תכלית הענין מצד השיעור אלא מצד המגע ובזיבה מיהא לשיטה שכתבנו אין קיסם מעכב שהרי אינו צריך מגע שהיה מונה שבעה נקיים וראה ראייה של זוב סותר את הכל אבל ראה קרי רואה ואלו נגע בטומאה אחרת אינו סותר טעם הדברים מפני שאי אפשר לקרי שאחר זיבה בלא צחצוחי זיבה ואע\"פ שהזיבה סותרת כל המכין בכל שהוא ואחר שכן היה לו לומר שיסתר כל המנין מצד הצחצוח מ\"מ צחצוח זה בגרירת הקרי הוא יוצא ואלמלא הקרי לא היה יוצא ולא היה שם טומאה ודיו שיסתור יום אחד:",
                "<b>יש</b> כאן שטה אחרת לומר שאף הזוב אינו מטמא אלא בנגיעה ומתוך כך אף הוא צריך חתימת פי האמה כר' נתן שאמרה כן בפרק דופן ושאלת הקיסם יש לה מקום אף לזיבה ושמא תאמר א\"כ היאך הקשה בקרי אלא מעתה לא יסתור בזיבה והרי אף הזיבה אינה מטמאה אלא מתורת מגע בזו דין הוא שתסתור שהרי לא הועיל כלום אבל קרי שאינו זיבה אלא טומאה אחרת אם אי אתה מטמאה אלא משום מגע למה תסתור ופירשה מפני צחצוחי זיבה ואע\"פ שאין כאן שיעור חתימת פי האמה מן הזיבה מ\"מ הואיל ובין הקרי והזיבה נסתם פי האמה ראוי לסתור מיהא יום אחד:",
                "<b>יש</b> לקצת קדמונינו שיטה אחרת לומר שהזוב והקרי שניהם טמאים לרואה בכל שהוא ואין צריכין מגע ודלא כר' נתן והם גורסין כאן טמא ואינו מטמא אלא בחתימת פי האמה ר\"ל זב שראה בקיסם ומפני שאין זו ראיה דממנו כתוב וצריך מגע וזה ששאל אלא מעתה לא לסתור בזיבה פירושו זב שראה על ידי קיסם אלמה תניא וכו' ומדמקיש ליה לזיבה משמע מה זיבה אף על ידי קיסם סותרת דהא לא כתוב בה ממנו אף קרי כן ופירשה משום צחצוחי זיבה ונכון הוא:",
                "<b>הרואה</b> דם יבש טמאה נדה וכן הדם מטמא בין לח בין יבש ולא סוף דבר לח שנתייבש אלא אפילו יבש מעיקרו וכתבו בה גדולי המפרשים אף בשאינה נמוחה ואע\"פ שבמפלת כמין קליפה ושעורה שהם דם יבש מעיקרו אמרו שאם לא נמוחו טהורה בזו מפני שצורתו מוכחת שאין דרך דם המתיבש ליעשות כצורות הללו וכן כמין עפר אין דרכו של דם להתיבש כל כך מתוך מעיה שיפרך כעפר וכשנמוחו על כרחם דם היה שנתיבש בצורה זו על דרך זרות אבל דם היבש אע\"פ שאינו נמוח טמאה והביאו ראיה שהרי בטומאתן אמרו שדם היבש אף ביבש מעקרו מטמא וודאי אף בשאינה נימוחה שאם תאמר דוקא בנימוחה אף הזוב והרוק והשרץ והנבלה שאין מטמאין יבשים אם יכולין לשרות ולחזור כמות שהיו מטמאין ויש חולקין בזו אלא שעקר הדברים כן:"
            ],
            [
                "<b>ודין</b> קליפות שהזכרנו ענינם בין שהיא מעוברת והפילה כגון אלו בין שאינה מעוברת ויצאו ממנה אלו:",
                "<b>כבר</b> ביארנו במשנה על שרייה זו האמורה בקליפות שהיא בפושרין ומ\"מ לא הוזכר בה שיעור עמידתן בהן ולענין שרץ ונבלה שאין מטמאין יבשים אמרו שאם יכולין לשרות ולחזור כמות שהיו מטמאין והוזכר בה שיעור מעת לעת וראוי לומר בזו כן ששרץ ונבלה מתוך קשים צריכים שהות יתר מזו מ\"מ ראוי להחמיר וכן שאף בחרותה הלכו בה בשיעור זה בפרק אלו טרפות ובפרק דם הנדה יתבאר שצריך שיהו פושרין כל מעת לעת:",
                "<b>המשנה</b> השניה והכונה בה בענין החלק השני והוא שאמר המפלת מין בהמה חיה ועוף בין טמאה בין טהורה הרי זה נדון כולד ואם זכר תשב לזכר ואם נקבה תשב לנקבה ואם אינו ידוע תשב לזכר ולנקבה וחכמים אומרים שאם אין בו מצורת אדם אינו ולד ולפי מה שיתבאר בגמ' צריך שתדע שאם פניו פני אדם אע\"פ שגופו בהמה אף לדעת רבנן אדם גמור הוא ואם פניו פני בהמה אע\"פ שגופו אדם אף לדעת ר' מאיר אינו ולד כלל שהכל הולך אחר הפנים וכמו שאמרו בתלמוד המערב כלו אדם ופניו בהמה אפילו עומד וקורא בתורה אומרין לו בא ונשחטך כלו בהמה ופניו אדם אפילו חורש בשדה אומרין לו חלוץ או יבם ורבנן ור' מאיר נחלקו בשני דברים אחת בשכלו בצורת בהמה חיה ועוף הן גופו הן פניו שלדעת ר' מאיר אע\"פ שאין מתקיים אחר שכלו צורת בהמה במעי אדם או שכלו אדם במעי בהמה הואיל ויש במינן מתקיים ולד הוא וכן שכתוב בהן יצירה כאדם וכן שעיניהם הולכין לפניהם ולא בצדיהן כדגים ולרבנן אינו ולד ונמצא בזו ר' מאיר לחומרא ורבנן לקולא והשניה שגופו בהמה ופניו מקצתם בצורת אדם ומקצתם בצורת בהמה כגון שנברא בעין אחת כבהמה ר\"ל שעין אחת שלו דומה לבהמה או שבאיזה צד דומין פניו לאדם ובאיזה צד לבהמה ובזו ר' מאיר לקולא לומר שאינן ולד ומפני שאינו מתקיים ושאין במינן מתקיים ולרבנן הוי ולד הואיל ומקצת פניו פני אדם וכל איברי הפנים בדין זה חוץ מן האוזן שאין דמיונה כלום וכפשוטה של בריתא שהביאו למטה צורת פנים שאמרו אפילו פרצוף אחד חוץ מן האזן ואע\"פ שפירשוה לדעת האומר כל צורה ולעכב כלומר שאם חסר פרצוף אחד מצורת הפנים אינו דמיון חוץ מן האזן שנויא בעלמא הוא ונוח לנו לפרשה כפשוטה להחמיר וזהו שאמרו כל שאין בו מצורת אדם כלומר מקצת צורת אדם אינו ולד הא יש לו מקצת צורת אדם בפניו הרי זה ולד והלכה כחכמים בשתיהן ומעתה אם הפילה דמות הדיא וקיפוף שהן עופות שבפניהם צורת אדם במקצת והוא שיש להן לסתות ר\"ל לחיים זקופים כדין הולד ויש פוסקין שאין טומאה אלא כשדומה ברוב האיברים לצורת אדם והם המצח והגבינים והעינים והלסתות וכמו שאמרה ר' יוחנן בסוגיא זו אבל הפה והאזנים והאף אין דמיונן כלום ויש פוסקין בה כר' חסא שאמרה באחד אחד ר\"ל גבין אחד ועין אחד ולסת אחת וכדאיתא בבריתא ועקר הדברים כמו שכתבנו ולהחמיר ומ\"מ כתבו הגאונים שבזמנים הללו אין אנו בקיאים בדמיונות אלו ואף בהפילה כעין דגים ושרצים חוששת לולד לישב לזכר או לנקבה ואין נותנין לה ימי טוהר כלל:",
                "<b>זהו ביאור המשנה ופסק שלה ודברים שנכנסו תחתיה בגמרא אלו הן:</b>",
                "<b>כל</b> גזירה שוה שאינה מופנית אפילו מצד אחד אין למדין הימנה כלל מופנית מצד אחד למדין ומשיבין מופנית משני צדדין למדין ואין משיבין וכבר ביארנוה בהרבה מקומות וכן ביארנו מה שנתגלגל מענין ושב הכהן ובא הכהן במסכת יומא ובהרבה מקומות מזה החבור:"
            ],
            [
                "<b>אדם</b> מטמא מחיים ואין לך עוד בעל חיים מיטמא או מטמא מחיים אלא הוא אבל בהמה חיה ועוף מטמאין במיתתן מתורת נבלה השרץ מטמא לאחר מיתה בשמונה שרצים ושאר השרצים אף במיתתן אין מטמאין:",
                "<b>המפלת</b> דמות נחש אמו טמאה לידה שגלגל עינו אף הלבן עגול כשל אדם מה שאין כן בבהמה חיה ועוף שהוא משוך מעט שהרי לענין מומי הבכור נחשב כמום לבהמה כשגלגל עיניה עגול כשל אדם ולדעת הפוסקים שאין טמאה לידה אלא במצח וגבינים ועינים ולסתות המפלת נחש אמו טהורה לידה וגדולי המחברים פסקו צורת הפנים באיברים שהזכרנו ובנחש פסקו שטמאה והוא תמה:",
                "<b>הנפל</b> אין קדושיו כלום ואם קבל אביה קדושיה לא נאסר המקדש באמה ואחותה כלל והוא שאמרו כאן לר' מאיר דאמר בהמה במעי אשה ולד גמור הוא קבל בה אביה קדושיה מהו לאתסורי באחותה והקשה למימרא דחיי כלומר דהא איסור אחות אינו אלא בחיי הראשונה והא לא אמרה ר' מאיר אלא מפני שבמינו מתקיים הא איהו גופיה ודאי לא מתקיים ואין כאן שאלה ואמרו עלה עד כאן הביאו ר' ירמיה לר' זירא לידי גחוך ולא גיחך משום דאסור לאדם שימלא שחוק פיו כלומר שלא היתה כונתו לשאלת האחות אלא דרך בדיחותא מפני שאי אפשר הא מ\"מ לאסור האם היתה השאלה ראויה ואף בזו אינה כלום שהמקדש את הנפל אינו כלום:"
            ],
            [
                "<b>כל</b> שאמו טמאה לידה הבא אחריו אינו בכור לכהן אלא שהוא בכור לנחלה אחר שהראשון לא ילוד לגמרי הילכך הבא אחר הנפלים בנפל שאמו טמאה לידה ובן שמונה שיצא ראשו חי ובן תשעה שיצא ראשו מת והמפלת מין בהמה חיה ועוף במקצת צורת אדם והמפלת סנדל או שליא ושפיר והיוצא מחותך הבא אחריו בכור לנחלה ואינו בכור לכהן אבל כל שאין אמו טמאה לידה הבא אחריו בכור אף לכהן:",
                "<b>השוחט</b> את הבהמה ומצא בה דמות יונה אסורה באכילה מצא בה דמות אדם לרבנן אסור באכילה אע\"פ שהוא ממין בעלי פרסה הואיל ומ\"מ אינו בצורת בהמה ולר' מאיר בעיא ולא אפשיט והלכה כרבנן אלא שקצת פוסקים משאירים אותה בספק וכן כתבוה גדולי הדור במסכת חולין ולא יראה ואם נולדה מיהא אף לר' מאיר אסורה שהרי נפל הוא אחר שאינו מתקיים ולא נשאלה אלא כשנמצא במעי הבהמה להתירה בשחיטת האם ולא שאלוה בבהמה במעי אשה שאין דרך לשחטה וטמא במעי טהור טמא וכבר ביארנוה במסכת חולין:",
                "<b>נברא</b> בירך אחד ובעין אחת מן הצד אמו טמאה לידה שולד היה אלא שנמוח מצד אחד באמצע אמו טהורה שאין זה ולד אבל טמאה נדה שאי אפשר לפתיחת הקבר בלא דם:",
                "<b>ילדה</b> ילד שהושט שלו אטום ר\"ל סתום לגמרי אינו ולד כלל ואין אמו טמאה לידה אבל אם היה ושטו נקוב ונעשה טרפה אמו טמאה לידה שמא מעיקרו ולד היה ולא גרע מנפל ואף כשתמצא לומר מעיקרו נקב ונעשה טרפה וגרע מנפל שמעיקרו הוה ולד שלם מ\"מ ראוי הוא לבריאת נשמה אלא שלא יחיה שנים עשר חדש וכל שנולד מעיקרו טרפה אע\"פ שטרפה אינה חיה ולד הוא ואמו טמאה לידה וגדולי הרבנים חולקים לומר שכל שנולד מעיקרו בטרפות אין אמו טמאה לידה ומפרשים אותה לדעת האומר טרפה חיה והביאם לפרש כן מה שראו בסמוך המפלת גוף אטום כלומר חסר אמו טהורה וקורא לו אטום כלומר שנאטמה צורת גופו ונשתנית משאר צורות והוא שאין צורתו נגמרת אלא שהיא כענין גולמי כלים וכן מלת גולם ענינו סתום ר\"ל שאין צורתו נגמרת ואף זה לא נגמרה צורתו שהרי בחסרון הפילתו ואמר עליו שאמו טהורה ופירש בו ואיזהו גוף אטום כדי שינטל מן החי וימות וכמה כדי שינטל מן החי וימות ר' זכאי אמר עד לרכבה ר\"ל כל שנטלה רגלו מן הארכובה ולמעלה ר' ינאי אומר עד לנקוביו שנטל הירך וחלל שלה שהיא קרויה נבלה לטמא אף מחיים ואמר בגמרא קא מפלגי בטרפה חיה דלר' ינאי טרפה חיה ולהכי מצריך עד לנקוביו אלמא דכל שאתה אומר טרפה אינו חיה אין אמו טמאה לידה והדברים זרים חדא דאם כן רבא דאמר ושטו נקוב טמאה לידה אתיא כמאן דאמר טריפה חיה ודלא כהלכתא ועוד מהיכן בא שכל שראוי לחיות זמן לא יהא קרוי ולד לטומאת לידה אע\"פ שאינו חי שנים עשר חודש אלא זה שאמר קא מיפלגי בטריפה חיה לא שעקר המחלוקת בכך שאף כשתאמר אינה חיה ולד הוא אלא הם נחלקו בשיעור החסרון המונעו מקריאת ולד חד אמר עד הארכובה שכל שנולד מעקרו כך אין שם ולד חל עליו ולר' ינאי שם ולד עליו ופלוגתא דטריפה חיה ממילא נחלקו בה לא שמחלוקת זו תלויה עליו שאף אלו היה ר' ינאי סובר טרפה אינה חיה היה מזקיק עד לנקוביו ומכאן יראה לי לפסוק כדעת האומר עד לנקוביו ולא עוד אלא שגדולי המחברים פסקוה עד טבורו ונראה שהם מסכימים לשטתנו שאלו היה הענין תלוי בטרפות היינו פוסקין עד לרכובה וגדולי הדורות פסקוה עד לרכובה ומטעם טרפה אינה חיה ולא יראה לי כן וי\"מ אטום סתום לדעת האומר לרכובה שאין לה חתוך רגלים כלל ולדעת האומר לנקוביו שאין לו נקב בית הרעי אלא שטבורו פתוח ולדעת האומר עד מקום טבורו שאף טבורו אינו פתוח ומ\"מ באטום מצד הראש כגון שגולגלתו אטומה לאי זה פירוש שתרצה אמו טהורה:"
            ],
            [
                "<b>המפלת</b> כמין חריות של דקל והוא שאין לו פצול מלמטה ויש לו פצול מלמעלה אמו טהורה:",
                "<b>פניו</b> ממוסמסין ר\"ל מעוכין אלא שיש בו רושם של צורה אמו טמאה לידה אבל פניו טוחות לגמרי בלא שום רושם של צורה אמו טהורה וכן הדין בהפילה יד שאין בה חתוך כלל וכן ברגל אבל אם הפילה יד חתוכה או רגל חתוכה טמאה ואין חוששין שמא מולד אטום באה:",
                "<b>המפלת</b> בריה בשני גבין ושני שדראות באשה אינה ולד וטהורה לידה בבהמה אסור באכילה אף במעי אמו שמשנולדה לא הוצרכה ללמד שהרי נפל הוא ואין צריך לומר לענין בכור שהוא מום שהרי אף באכילה אסורה אבל שדרתו עקומה אע\"פ שהוא מום לכהן שלא לעבוד אינו מום לפסל למזבח ולא בבכור להתירו ליאכל במומו:",
                "<b>כל</b> שאנו אומרין טמאה לידה אע\"פ שהוא חומרא יש בה קולא מצד אחד והוא ליתן לה ימי טוהר ולפיכך כתבו הגאונים שכל אלו מחמירין בהן בזמן הזה לטמאה בלידה ושלא ליתן להן דמי טוהר:",
                "<b>בהמה</b> דקה יולדת לחמשה חדשים והגסה לתשעה בן ארבעה לדקה ובן שמונה לגסה הרי לא כלו חדשיו ואפילו בן שבעה לגסה שאין דנין בה דין שבעה לחיים כאשה ובמעי אמו מותר הא אם נולד אסור מתורת נפל ואם ספק הולכין לשיעור שמנה ימים שאם שהה שמונה אינו נפל הא כל שנתבהר שכלו חדשיו מותר לאלתר:"
            ],
            [
                "<b>המפלת</b> ראש שאינו חתוך או גוף שאינו חתוך אינה לידה וטהורה אבל השיליא בריה שיש לה כנפים של בשר והוא שקראוה דמות לילית טמאה לידה ולד הוא אלא שיש לו כנפים:",
                "<b>המשנה</b> השלישית והכונה בה בענין החלק השני גם כן והוא שאמר המפלת שפיר מלא דם מלא גוונים אינה חוששת לולד אם היה מרוקם תשב לזכר ולנקבה פי' שפיר הוא עור הולד המתוח על בשר העובר ועצמותיו ואבריו וכשהוא גדול עד שצורת האיברים נראית בו נקרא מרוקם וקודם לכן נקרא שאינו מרוקם ואמר שכל שאינו מרוקם הן שהוא מלא מים הן שהוא מלא דם הן מלא גנינין ר\"ל דק דק של בשר כמין תולעים משתנים לגוונים אינה חוששת לולד וכן אינה טמאה נדה מצד עצמה כמו שביארנו בחתיכה שיש בתוכה דם אלא שטמאה נדה מצד פתיחת הקבר וגדולי המחברים כתבו בפירושי המשנה שיש בה טומאת נדה מצד עצמה ונראה הטעם מפני שאין זה דומה לחתיכה שהיא עבה ביותר וזה שאינה חוששת לולד במים ודם מפני שלא נתהוה כל כך שיחול עליו שם עובר ובמלא גנינין שאין זה ולד כלל ושאלו בגמ' בשלמא מלא מים מלא דם לא כלום הוא אלא מלא גוונין ניחוש שמא ולד היה ונמוח ופירשה רבא מלא תנן ואם איתא דאיתמח מיחסר הוא חסר ואתה למד מדבריו שאם לא היה מלא חוששין לולד ורב מתנא אמר גוונין תנן ואם אתא דאיתמח כליה בחד גוונא הוה קאי ואתה למד מדבריו שאם היה בגוון אחד חוששין לולד ודבר זה לא נחלקו בו רבא ורב מתנא כדי לפסוק כאחד מהם אלא מר אמר חדא ומר אמר חדא והלכה כשניהם וא\"כ שפיר מלא דק דק של בשר ומשתנה לגוונין אין חוששין לולד אבל אם הוא חסר או אם הוא בגוון אחד חוששין שמא ולד היה ונמוח ואם היה מרוקם ר\"ל שנתדקדק הבשר לעור עד שצורת האיברים נראית בעור כמין רקום הרי זה ולד ואם נתרקם כל כך עד שנכר בו אם זכר אם נקבה יושבת כדינה אלא שאם אינו נכר אם זכר אם נקבה נותנין לה חומרי שניהם לישב לזכר ולנקבה ר\"ל ארבעה עשר ימי טומאה כנקבה ועשרים וששה ימים טהרה לתשלום ארבעים כזכר ויש עוד בדין זה ענין שלישי שלא נתברר כאן והוא שהפילה שפיר מלא בשר נמוח ר\"ל שאין בו שום רקום והוא הנקרא סתם שפיר שאינו מרוקם והוא נוטה יותר לולד ממלא דם ומלא מים ומלא גוונין אבל אינו כשפיר מרוקם ונחלקו בה בגמ' והסכימו לפסוק כשמואל שאמר בה שחוששין לולד ליתן לה ימי טומאה כנקבה בין שהיה בשר שבתוכו צלול בין שהיה עכור ואע\"ג דרב ושמואל הילכתא כרב באיסורי יש שאין גורסין בה רב ואף הגורסין כן מודין בה מפני ששמואל היה בקי בדברים אלו הרבה וכמו שאמר בסוגיא האי בתוך נדותה בעל וכפתוה ואודי וכן שהיה עושה בה מעשה תמיד וכדקאמר מעולם לא דכו שפירא בנהרדעא אבל אין נותנין לה ימי טוהר כלל ולא עוד אלא שאף במרוקם פסקו כשמואל שלא ליתן לה ימי טוהר עד שישעיר ר\"ל שיהא ראשו מלא שערות כולד גמור וכן פסקו שאף במלא מים ומלא דם אם הוא חסר או בגוון אחד חוששין לולד ומכאן ראו הגאונים להחמיר בכלם שאין אנו בקיאין בין מלא לחסר בין גוון אחד לשני גוונין ומחמירין בכלן לטומאת נקבה ושלא ליתן לה ימי טוהר כלל:",
                "<b>משנה</b> המפלת סנדל או שיליא תשב לזכר ולנקבה פי' סנדל היא חתכה בלא צורה ומתהוית לפעמים ממותר החומר שנוצר העובר ממנו כאלו נזדמן להיות ולד אחר ולא נתהוה ונעשית חתכה כעין לשון השור כרוכה כסנדל על מקצת הולד האחר ומפני זה נקרא סנדל ולעולם אינו יוצא בלא ולד אחר וכרוך עמו שאם לא יצא כרוך עמו הרי היא כמפלת חתכה שביררנו דינה בראש הפרק אבל כשיוצא כרוך עם הולד האחר הוא הנקרא סנדל ודינו כולד לטמא מצד עצמו ושאלו בגמ' מה אתה צריך עליו לבא מצד עצמו ומ\"מ הרי היא טמאה מצד האחר ותירצו בה אי דאיתילידא נקבה בהדיה הכי נמי כלומר שלא הוצרכנו לסנדל מצד עצמו כלל שהרי אפילו תאמר שהוא זכר הרי היא כיולדת זכר ונקבה גמורים שיושבת ימי טומאה וימי טהרה של נקבה שהרי ימי טומאת זכר וימי טהרתו נבלעים במנין הימים של נקבה אלא בדאיתיליד זכר בהדיה וחוששין לסנדל מצד עצמו שמא נקבה היא ליתן לה ימי טומאת נקבה ואין אומרין מאחר שזה זכר הוברר הדבר שהיא הזריעה תחלה ושניהם זכר אלא שמא שניהם הזריעו כאחד שהרי כמה פעמים אשה יולדת זכר ונקבה ואין נותנין לה ימי טוהר אלא תשלום ארבעים ועוד אמרו בגמרא אפילו איתילידא נקבה בהדיה נפקא מינה להיכא דאיתילידא נקבה לפני שקיעת החמה וסנדל לאחר שקיעת החמה דמונה תחלת לידה מן האחרון לישב שבועים משעת לידת הסנדל שמא נקיבה היא וסוף לידה מן הראשון לתשלום יום שמונים לדמי טהרה משעת לידת הנקבה ונמצאת מחסרת ימי טהרה יום אחד שמא הסנדל זכר ואין לה תשלום שמונים מצדו אלא מצד הנקבה וכן שהיא מונה תחלת נדה מן הראשון ותחלת נדה מן האחרון ר\"ל שאם ראתה ביום שמונים ואחד לראשון הויא לה תחלת נדה ואם ראתה בשמונים ושבעה מונין מן השני להיות זה שמנתה שמונים ואחד יום שמונים שהוא יום טהרה וכשחוזרת ורואה לשמונים ושבעה הויא לה תחלת נדה וכן כיוצא בזה בכל צד שאפשר להחמיר:",
                "<b>וסנדל</b> זה פירושו שאין לו צורת פנים ואע\"פ שאמרו בגמרא סנדל צריך צורת פנים ואפילו מאחוריו כלומר שכל שהיה לו צורת פנים אפילו מאחוריו ולד הוא באמת כך פסקוה גדולי הדורות אלא שרוב פוסקין כתבוה כדברינו וממה שאמרו בגמרא בימי חנניא בקשו לטהר את הסנדל שאין לו צורת פנים ואמר להם טהרתם את היולדות כלומר שהרי ולד גמור הוא וכשהקשו לו ממה שאמרו צריך צורת פנים הם השיבו מעדותו של ר' חנינא נשנית כלומר יחיד שנאה ואין הלכה כמותו וכן נראה שאע\"פ שאין בה עצם כן ויש חולקין אף בזו:",
                "<b>ולפי</b> מה שפירשנו בסנדל אי אתה צריך לחלוק עם מה שאמרו אין אשה מתעברת וחוזרת ומתעברת וכן לשון סוגית הגמרא מוכחת מדקאמר אימר שניהם הזריעו בבת אחת ולא אמר אימר נתעברה וחזרה ונתעברה ומ\"מ י\"מ בסנדל שכשהאשה מעוברת פעמים שמשמשת לאחר עבורה ומתעברת והעובר האחרון פוחת את צורת הראשון ועושהו כמין חתכה ואע\"פ שהיה ולד הרי האחרון בא ורצפו וכן פירשוה גדולי הרבנים בשמועת שלש נשים משמשות במוך שאחת מהם מעוברת ומחשש שמא יעשה עוברה סנדל והוא שאמרו דומה לדג שלם ומתחלתו ולד היה אלא שנרצף וכן שאמרו לאדם שסטר את חברו והחזיר לו פניו לאחוריו ולפירוש זה אם יצא ולד שעם הסנדל בן קיימא אין לומר עוד נתעברה וחזרה ונתעברה ולפיכך הוצרך לומר שניהם הזריעו כאחד ויש למדין מבין שני פירושין אלו שאם אתה אומר אין אשה מתעברת וחוזרת ומתעברת אם ילדה שני ולדות ומת האחד בתוך שלשים והאחר חיה עד לאחר שלשים מתאבל אף על הראשון מדהאי כלו לו חדשיו שהרי חיה שלשים אף האחר כן ואם אתה אומר שחוזרת ומתעברת שמא שני עבורין היו לזה כלו לו חדשיו ולזה לא כלו חדשיו ואין זה כלום שמא האי בר שבעה הוא ואישתהי ומקילין באבל ועוד שכשמת הראשון למה יתאבל מספק ואם תאמר שיחזור ויתאבל עליו הרי נבלע באבלות שניה אלא שאפשר לפרשו לענין שמועה ואף לענין פירוש אפשר לפרש בסנדל מטעם חוזרת ומתעברת ולא אמרו אינה חוזרת ומתעברת אלא בבני קיימא:",
                "<b>והמפלת</b> שיליא אף היא תשב לזכר ולנקבה ופירש שליא היא החמת שהשפיר עם בשר הולד ואיבריו נוצרים בתוכה ולא שהשיליא ולד שאינו אלא קרום ולדעת קצת חכמי הטבע נעשה מזרע האיש אלא מפני שאין שליא בלא ולד ואימר נמוח שפיר בתוכה ומ\"מ דוקא בשיש בה טפח אבל פחותה מטפח אין חוששין לה לכלום מדין התלמוד אלא שבזמן הזה מתוך חסרון בקיאות מטמאין בכלן לישב לנקבה ושלא ליתן לה דמי טוהר כלל וכן כתבו הגאונים אלא שבזו מיהא איני יודע מה חסרון בקיאות בכך וודאי יש בדברים שראוי לומר כן ויש שאין צריך לומר כן אלא שמא אם יקלו באחת יפרצו באחרת ובקעה מצאו וגדרו בה גדר:",
                "<b>זהו ביאור המשנה וכלה על הדרכים שביארנו הלכה פסוקה ודברים שנכנסו תחתיה בגמרא אלו הן:</b>"
            ],
            [
                "<b>הלוקח</b> בהמה מן הגוי ואין ידוע אם בכרה אם לאו וילדה אצלו אפילו קטנה אין זה בכור ודאי שאע\"פ שאינה גדולה בכדי עבור אם דקה היא שמא הפילה טרוף כלומר שמתוך קטנותה נוצר הולד תחלת יצירה בלא היכר צורה ונמוח ונקרא טרוף על שם שהוא זב ממנה ומטנפה ואם בגסה שמא הפילה שיליא וסימן ולד בדקה טנוף וסימן ולד בגסה שליא:",
                "<b>ולענין</b> ביאור זה שאמרו ובאשה שפיר ושליא פירושו שפיר או שיליא ומה שאמר אי אמרת בשלמא בצלול מחלוקת פירושו ומקרא איתרבי כדכתוב כתנות עור מלמד שאין עושין לאדם עור אא\"כ נוצר ובעור תליא מילתא אשה דרבי בה קרא פטר בה שפיר וכו' אלא אי אמרת בעכור מחלקת ולא מקרא איתרבי אלא מסברא מאי שנא וכו':",
                "<b>ולענין</b> פסק מיהא שפיר או שליא שאמרו שהוא סימן לאשה ליפטר הבא אחריו מדין בכור פירושו בשפיר או שיליא שאמו טמאה לידה בהם כמו שהתבאר:",
                "<b>אע\"פ</b> שביארנו בשפיר שאפילו צלול חוששין לו אם היה צלול כל כך עד שאם ימתחו לו שער מצד זה יראה מצד האחר אין חוששין לו כלל:",
                "<b>בכור</b> אדם אין בו קדושה אלא שיש בו ממון לכהן והוא שאמר כאן בספק ממונא לקולא אבל בכור בהמה קדוש ואסור בגזה ועבודה כמו שביארנו בכמה מקומות:",
                "<b>שפיר</b> מרוקם שכתבנו התחלת ענינו שהרקום ניכר כך הוא תחלת ברייתו כראשון והוא מין ארבה הקרוי סלעם ויש גורסין מראשו ואינו כן שהרי באחרון של סוטה מ\"ה ב' אמרו מטבורו ואף הוא לא בא ללמד מהיכן תחלת ברייתו אלא לשיעורו שיהא הקרום נכר מעט ואמר שבשעה זו הוא כראשון וגויתו ר\"ל האמה אם הוא זכר בליטה מועדת כעדשה פיו מתוח כחוט השערה שתי עיניו כשני טפין של זבוב ר\"ל כשני עיני זבוב ומקורבות זו לזו ואם היתה נקבה מדת מקומה כשעורה באורך וכסדק השעורה ואין לו עדיין חתוך ידים ורגלים אלא ששתי זרועותיו כשני חוטין של זהורית של שתי ושתי ירכותיו כשני חוטין של זהורית של ערב שהוא גס מעט יותר מן השתי וכשבאין לבדקו שצריכין תחלה לצחצחו אין עושין כן במים מפני שמתוך שהן עזות טורדין אותו ר\"ל ממחין בצורתו אלא בשמן שהוא רך ומצחצחו בנחת ומעיינין בו בחמה וכשבודקין בו לידע אם זכר אם נקבה מתוך שאין שם בליטה או סדק נכרין לעין מביא קיסם שראשו חלק ומנענעו באותו מקום ממטה למעלה או מלמעלה למטה באורך ואם הוא מתעכב כלל בידוע שהוא זכר ומתעכב בבליטה שנוגעת בה ואם לאו בידוע שהוא נקבה הא מן הצדדין ודרך רוחב אין העכוב ראיה לזכר שאף זו כותלי בית הרחם מעמידין אותו ובזכר שמא חוט של ביצים הוא שמעמידו ואע\"פ שכשנכר לעין אמרו ביצים כותיהו לא ידיעי וכו' לענין משמוש מיהא אפשר שהוא כן:"
            ],
            [],
            [
                "<b>לענין</b> בכור אמרו שהמפלת סנדל הבא אחריו בכור לנחלה ולא לכהן שמא תאמר מה הוצרכה מצד הסנדל והלא אין סנדל בלא ולד אחר ובידוע שהיוצא לאחר שנה או שנתים אחר אותו שהוא ולד בן של קיימא אינו בכור לכהן ועוד היאך הוא בכור לנחלה אלא לא הוצרכה אלא לאותו ולד עצמו היוצא עם הסנדל שהוא בכור לנחלה ולא לכהן:",
                "<b>כל</b> שהאשה טמאה לידה טעונה קרבן וכל שאינה טמאה לידה אינה טעונה קרבן מעתה המפלת סנדל הואיל ואמו טמאה לידה טעונה עליו קרבן ושמא תאמר מה הוצרכה והלא מצד ולד שעמו טעונה קרבן וידוע שאף לכמה ולדות אינה טעונה אלא קרבן אחד כל שכן תאומים או שנולדו תוך ימי מלאת מ\"מ למדנו שאם יצא האחד דרך דופן שאין בו טומאת לידה ולא טעונה קרבן מביאתו מצד הסנדל או שאם נולד הראשון בגיותה ונתגירה ואח\"כ נולד הסנדל מביאתו מצד הסנדל:",
                "<b>ממה</b> שכתבנו למדת שהסנדל אע\"פ שהוא כרוך עם הולד האחר הרבה פעמים אינם יוצאים כאחד וכן הרבה פעמים אינו כרוך עמו לגמרי אלא במקצת ומ\"מ מה שאמרו כאן ולד מדנפק רובא דרישיה הוה ליה לידה סנדל עד דנפק רוביה פירשו גדולי הרבנים מצד שאין הראש פוטר בנפלים ולענין פסק זו אינה שהרי נדחית היא במקומה במסכת בכורות פרק יש בכור אלא שאע\"פ שהראש פוטר בנפלים בסנדל מיהא אין ראשו חשוב לענין זה אע\"פ שיש לו צורת פנים ויש גורסים בה סנדל עד דנפיק כוליה ר\"ל כליה רישיה שכשהראש פוטר בנפלים דוקא ביצא כל ראשו:",
                "<b>השיליא</b> תחלתה דומה לחוט של ערב וסופה מתרחב עד שדומה לתורמוס והיא חלולה כחצוצרת ואין שיליא פחותה מטפח:",
                "<b>אף</b> שיעור האמור בשופר שיאחזנו בידו ויראה לכאן ולכאן פירושו שיהא שיעור השופר טפח שהרי הטפח ארבע אצבעות בגדל וכשהוא אוחזו בידו נראה לכאן ולכאן כשיעור יתרון הרוחב שיש בגודל על שאר האצבעות:",
                "<b>וכן</b> שיעור הלולב הוא שיהא שדרו יוצא מן ההדס טפח כמו שביארנו במקומו במסכת סוכה ל\"ב ב' וכן התבאר שם בדפני הסוכה שדי בהן בשתים כהלכתן ושלישית אפילו טפח על התנאים שביארנו שם:",
                "<b>מצות</b> אזוב שלשה קלחים וגבעול אחד בכל קלח שיריו שנים ר\"ל שאם נפל אחד מן הקלחים כשר בשנים גרדמיו כל שהו ר\"ל שאם לרוב הזאתו נתמעטו הגבעולים מתוך רכוכן כל שנשאר בכל גבעול כל שהוא כשר ומדקאמר גרדומיו כל שהו יראה שבתחלתן צריך שיעור וגדולי צרפת כתבו בפירוש המשנה שלהם שלא נתפרש להן שיעור זה ולי נראה שעל שיעור זה אמרו כאן אזוב טפח ולא על הקלח:",
                "<b>טפח</b> על טפח ברום טפח ר\"ל שחלל שתחתיו טפח נקרא אהל בכל מקום להביא את הטומאה או לחוץ בפני הטומאה הא כל שאינו בארך טפח וברוחב טפח אינו אהל כלל וכן כל שאין חלל שתחתיו טפח טומאה שתחתיו בוקעת ועולה ואינו חוצץ בפני הטומאה וכן אינו מביא שאף זה אינו קרוי אהל וחלל טפח זה פירושו חלל טפח פנוי שלא יהא עובי הטומאה ממעט את החלל:",
                "<b>אבן</b> היוצאת מן התנור כל שאינה יתרה מטפח הרי היא נדונת כיד לתנור ואם נטמא התנור מאוירו נטמא היד שכלי חרס שנטמא תוכו נטמא כלו אף האוכלין שעל גבו ואם נטמא היד כגון שהוא חלול ויש לו בית קבול ונטמא מאוירו נטמא התנור הא כל שהיא יתרה מטפח אינו קרוי בית יד והרי הוא בכלל אחר ואין מביאין טומאה זה לזה ולא סוף דבר כשהוא בין תנור לכותל שממעט את הבית ועומדת לינטל אלא אפילו לצד הבית עומדת לינטל היא מצד גדלה וכן הדין בכירה לשלש:"
            ],
            [
                "<b>תנור</b> תחלתו ארבעה ר\"ל שכל שיש בו ארבעה טפחים מקבל טומאה וכן שיריו ארבעה ר\"ל שאם הוא גדול מארבעה ונטמא כל שנשתיירו בו ארבעה הרי הוא בטומאתו הא אם נתץ עד פחות מארבעה טהור ותנור קטן תחלתו טפח שכן הנערות עושין אותן לשחוק בשיעור זה ומנהג הבנות עושהו כלי ושיריו ברובו ויש פוסקין בה דרך אחרת מכח שמועות שבפרק העור והרוטב וזו נראית יותר:",
                "<b>מסגרתו</b> של שלחן המקדש טפח ועובי הכפורת טפח ושיעור קורת המבוי טפח כמו שהתבאר כל אחד מהם במקומו הראוי לו:",
                "<b>כל</b> שהפילה נפל ואחר זמן יצאה שיליא כל שיצאה תוך שלשה לנפל תולין אותה באותה נפל ואין חוששין לה לולד אחר משלשה ימים ואילך חוששין לה לולד אחר ומ\"מ אם ילדה בן קיימא אפילו יצאה לאחר עשרה ימים אין חוששין לולד אחר שאין ולד מתעכב אחר חברו וכשאמרו תולין דוקא שיצא הולד תחלה ואח\"כ שיליא אבל יצאה שיליא תחלה חוששין לולד אחר ואף בהפילה נפל לא אמרו תולין את השליא בולד אלא כשראוי להיות בן קיימא אבל אם אינו ראוי לכך כגון גוף אטום וחבריו אין תולין וחוששין לולד אחר ולמדת במה שאמרו אין תולין שיליא אלא בבן קיימא שפירושו ראוי להיות בן קיימא וי\"מ בן קיימא ממש ר\"ל ולד חי ומשום דולד חי מבזע בזע ונפיק ושיליא נשארת בפנים אבל הנפל אין תולין בו שיליא כלל אפילו יצאה ביומו וכן כתבוה בשאלתות ואף בתלמוד המערב אמרו שאין השיליא פורשת מן הולד עד שיגמור ולפיכך אין תולין אותה בנפל ולשטה זו זה שאמרנו כל שלשה ימים תולין אותה בולד ופירשנוה בנפל דחויה היא:",
                "<b>זה</b> שאמרו כאן בשם רב אין ולד מתעכב אחר חברו י\"מ הטעם משום דסבירא ליה לרב אין אשה מתעברת וחוזרת ומתעברת שאם כן אף הוא משתהא אחר חברו ומה שאמרו במעוברת שמשמשת במוך שלא תעשה עוברה סנדל הם מפרשים אותה לדעתו על שטה הראשונה שכתבנו למעלה וכן אינו סובר מה שאמרו למטה מעשה היה ונשתהא ולד אחר חברו שלשה חדשים ואין צורך בכך שאף כשתאמר אשה מתעברת וחוזרת ומתעברת אי אפשר שלא יהא אחד מהם סנדל ומ\"מ כל שמתעברת תאומים טפה אחת היא שמתחלקת לשתים וכל ששניהם נגמרים כאחד אין זה מתעבר אחר חברו כלום אא\"כ האחד נפל או נימוח שבזו אפשר להתעכב עד שלשה ימים לדעת רב יצחק אבל בבני קיימא לא וכל שהם משתהים זה אחר זה אינו אלא שאין שניהם נגמרים כאחד אלא זה בשביעי וזה בתשיעי ועל זו אמרו ביהודה וחזקיה שנשתהא ולד אחר חברו שלשה חדשים מפני שזה נגמר לתחלת שבעה וזה לסוף תשעה וכן אפשר בשני חדשים כגון זה לסוף שבעה וזה לסוף תשעה וכן אפשר בפחות משלשים כגון זה מתחלת שבעה וזה לסוף שבעה ועל זו אמרו עשרים וארבעה מפני שהחדש תשעה ועשרים יום ולא חשש לחלק יום לתשעה ועשרים לשנים ולדעת האומר שאף יולדת לתשעה יולדת למקוטעים ואין הכרח שתשלים את התשיעי אפשר שישתהא ולד אחר חברו שלשים וארבעה ימים כגון שנגמרה צורת האחד לסוף שבעה ואחד לתחלת תשעה:",
                "<b>המפלת</b> עורב ושליא עמו חוששין בשליא זו לולד ולא סוף דבר בעורב שאין תולין את השליא אלא בדבר שיש במינו שליא אלא אף בבהמה וחיה שיצאה שליא עמהם חוששין בה לולד אחר שאין דרך שלית בהמה וחיה להתעכב אחר הולד ומ\"מ אם היתה שליא קשורה בהן אין חוששין בה לולד אחר אפילו בהפילה דמות עוף:"
            ],
            [
                "<b>המשנה</b> הרביעית והכונה בה במה שתתגלגל בענינים אלו לענין טומאת אהל והוא שאמר השיליא בבית הבית טמא כאלו היה שם מת ולא שהשליא קרויה ולד אלא שעל כל פנים ולד יש בה אלא שנמוח אחר שיצאה השליא שאין שיליא בלא ולד ר' שמעון מטהר ומפני שנמוק הולד עד שלא יצא ונתערב בדם הלידה ובטל ברוב ואע\"פ שמודה הוא שאמו טמאה לידה לענין טומאה מיהא מטהר ואין הלכה כר' שמעון אלא כתנא קמא:",
                "<b>זהו ביאור המשנה ופסק שלה ודברים שנכנסו תחתיה בגמרא אלו הן:</b>",
                "<b>זה</b> שכתבנו שהבית טמא דוקא בית שיצאה לה בו אבל אם הוציאו בספל בבית אחר טהור שעל ידי טלטולו נמוק והרי אינו אבל כשהוא בבית ראשון שלא נטלטל אלא מיציאתה מן הגוף לא נמוק לגמרי:",
                "<b>ממה</b> שכתבנו למדת שבית החיצון לרבנן ובית הפנימי לר' שמעון שוים להיות הבית טהור מצד שכבר נמוק הולד וא\"כ מה ששאלו מאי טעמא דר' שמעון ופירשו גדולי הרבנים שאף לכשתאמר שנמוק מ\"מ גופו של מת הוא והוה ליה כנצל וכרקב שמטמא באהל אף לדעת רבנן נשאלה ומה שהשיבו לר' שמעון נעשית תשובה לחכמים וכן פירשוה גדולי הדורות אחר שכן צריך אתה לידע לדעת חכמים מאיזה טעם טהרוהו בבית החיצון יהא כרקב וכנצל ר\"ל בשר שנמוח ונעשה ליחה ונתקרשה ובסוף הסוגיא העלוה לר' שמעון משום בטול ברוב נגעו בה ר\"ל שמחיו של נפל בטל בדם הלידה ולתנא קמא מיהא אינו חושבו במחוי כדי לטהרו אלא בבית החיצון ומ\"מ כשהוא בבית החיצון כבר נמחה ובטל ברוב שכל טומאה שנתערבה במין אחר של טומאה שאינה שוה לו בטלה ברוב הן קלה בחמורה הן חמורה בקלה:",
                "<b>ומ\"מ</b> לענין ביאור הסוגיא כששאלו תחלה מאי טעמא דר' שמעון ותירצוה משום דקסבר כל טומאה שנתערב בה מין אחר בטלה פירושו משום דנצל אינו מטמא בפחות מכזית וקא סלקא דעתין דבאותו זית נתערב בו מדם הלידה ואע\"פ שדם הלידה היה ראוי להצטרף עמו וליחשב לה כמין אחד הואיל ואינו שוה לו במדרגת טומאה אינו מצטרף עמו ונמצא שיעורו פחות מכזית וכדמיון מלא תרוד רקב שנפל לתוכו עפר כל שהוא שטהור לר' שמעון משום דאותו גרגיר עפר מעט שיעור מלא תרוד ונדחה טעם זה דאדרבה שני פריכי רקב מבטלין את של עפר וכן היה יכול להקשות דבשיליא מיהא אפשר שיש בשפיר כמה זיתים אלא דעדיפא מינה אקשי עד שהוצרך לומר בזו של רקב מצד שאין טומאת רקב אלא ברקב שאין בו תערובת ואפילו היה שם מלא שני תרודין גרגיר עפר מפקיע טומאתן וא\"כ בשיליא אין הטעם אלא משום בטול ברוב כמו שכתבנו:"
            ],
            [
                "<b>מלא</b> תרוד רקב שכתבנו שגרגיר עפר מבטלו לדעת ר' שמעון נאמרה כמו שכתבנו ומפני שהוא סובר סופו כתחלתו אבל הלכה שמכיון שירד לטומאה אין תערובת מבטלו ואע\"פ שתחלתו ר\"ל קודם שירד לטומאה דבר אחר נעשה לו גרגלין ר\"ל דבר אחר המתערב עמו עומד כנגדו לקלקלו ולהפקיעו מדינו שלא לירד לטומאה בסופו ר\"ל אחר שירד לטומאה אין אומרין כן:",
                "<b>מלא</b> תרוד רקב זה שכתבנו פירשו במסכת נזיר נ' ב' שהוא שיעור מלא חפנים ומטמא במשא ובאהל אבל לא במגע הואיל ואי אפשר שיגע בכלו ומאחר שביארנו שבתחלתו מיהא תערובת עפר מפקיעו מטומאה אין דין רקב אלא במת שנקבר ערום ובארון של שיש על גבי רצפות של אבנים אבל נקבר בכסותו או בארון של עץ או על גבי רצפה של לבנים אין לו רקב שהרי יש בה תערובת ואף בתלמוד נזיר אמרו ששני מתים שקברם זה בצד זה או שגזזו שערו וצפרניו וקברום עמו או שקברו אשה ועוברה שבמעיה עמה אין להן רקב:",
                "<b>מת</b> שחסר ממנו כלום אין לו טומאת רקב מעתה אין רקב אלא במת מאיליו אבל הרוג אין לו טומאת רקב שכבר חסר דמו:",
                "<b>נתפזר</b> מלא תרוד זה בתוך הבית חציו בזוית זה וחציו בזוית זה הואיל ושניהם תחת אוהל אחד מצטרפין ומטמאין כל המתאהל שם כדין כזית מן המת שחציו בזוית זה וחציו בזוית זה שמצטרף כמו שיתבאר במקומו:",
                "<b>זה</b> שנקבר ערום ובארון שלו שיש וברצפה של אבנים שיש לו דין רקב כמו שביארנו אם לאורך הזמן נתקלקל הארון ונתערב עפר הקבר בתוכו עד שלא נודע איזהו רקב ואיזהו עפר ואפשר שאין כאן רבו רקב אלא חציו עפר מ\"מ הואיל והמת במקומו כל שיש שם יותר ממלא תרוד דנין מלא תרוד שבו כרקב מה שאין כן ברקב שנתפזר בעפר אחר שדנין אותם מחצה על מחצה ויש נוגעין בה מכח חומרו של עפר וכמו שאמרו כל האוכל מעפרה של בבל כאלו אוכל בשר אבותיו ואין נראה כן שהרי בהדיא הוא אומר אי אפשר למלא תרוד ועוד שלא בו מלא תרוד רקב וגדולי הרבנים פירשוה בענין אחר וזה עיקר:",
                "<b>בהמה</b> גסה שהיתה מבכרת והפילה חררא של דם אין בה משום קדשת בכור מפני שדם הלידה רבה על מיחויו של ולד ובטלו והפקיעו מתורת ולד לענין קדשת בכור ומ\"מ הבהמה נפטרה מן הבכורה ואין ולד הבא אחריו בכור ואע\"פ שאין בחררה זו קדשה קוברין אותה כדי לפרסם שנפטרה מן הבכורה ואין חררא זו מטמאה במגע ולא במשא הואיל ואין לה צורת נפל מפני שהיא בטלה ברוב כמו שכתבנו:",
                "<b>כבר</b> למדת מדברינו שזה שאמרו שהשיליא בבית הבית טמא הוא מחשש שמא בשעה שיצאה היה ולד נמוח הא משנימוח אינו מטמא מעתה שפיר שטרפוהו במימיו עד שנתבלבלה צורתו ונמוחה אינו מטמא וכן המת שנשרף ואין שלדו קיימת אינו מטמא אבל אם שלדו קיימת מטמא ושלדו ר\"ל צורת תבניתו כגון שלא נתפזר כלל וכגון שלא נשרף לגמרי אלא שנתחרך או שנשרף על גבי קטבלא כעין ארון שמונעת האפר מלהתפזר ולפי דרכך למדת שאפר השרופים טהור לגמרי וי\"מ שלדו קיימת השדרה והצלעות:",
                "<b>המת</b> בבית כל הפתחים שבו טמאים לטמא כלים שתחת המשקוף לפי שהמת ראוי לצאת דרך כלם ולא נודע באיזה מקום ומ\"מ פתחים קטנים שאין בהן ארבעה על ארבעה אינן בכלל זה לפי שאין המת ראוי לצאת בהן ואף בשאר הפתחים דוקא בשכלם נעולים או כלם פתוחים אבל מקצתן נעולות ומקצתן פתוחות הצילו הפתוחות את הנעולות ואף בכלן פתוחות או נעולות כל שחישב להוציאו באחת מהן הציל את השאר אע\"פ שבשאר דברים כי אמרו בדאוריתא אין ברירה בזו הוצלו כלן אפילו חשב בה אחר מיתה כמו שביארנו בראשון של יום טוב:"
            ],
            [
                "<b>המפלת</b> יד חתוכה ורגל חתוכה טמאה לידה ואין אומרין שמגוף אטום באה אבל אין נותנין לה ימי טוהר כלל שאע\"פ שודאי ולד הוא שמא הרחיקה לידתה ומכמה ימים יצא רוב הולד לאיברים וכבר עברו ימי טהרתה ואחר שכן כל דם שתראה דם נדה הוא ונמצאת יושבת לנקבה אף בלא ראיה ולנדה בראיה ומ\"מ הואיל וודאי ולד הוא מביאה קרבן ונאכל אבל המפלת ואינה יודעת מה הפילה תשב לזכר ולנקבה ולנדה ומביאה קרבן ואינו נאכל שמא לא ולד הפילה יד חתוכה זו שכתבנו שאמו טמאה לידה ושמביאה קרבן ונאכל גדולי הרבנים פירשו בה שחתוכה בחתוך אצבעות הא כל שהפילה דמות יד ורגל בלא חתוך אצבעות אמו טהורה מפני שדנין אותה כבאה מגוף אטום כמוה ואינו דומה לשפיר מרוקם שאמו טמאה לידה אע\"פ שלא הגיע לכלל חתוך אצבעות שהשפיר עתיד לבא לכלל חתוך הוא ומ\"מ גדולי המפרשים כתבו שלא אמרו יד חתוכה אלא שעל ידי חתוך אצבעות נעשה ולד ודאי ומביאה קרבן ונאכל וזהו שאמר אין חוששין שמא מגוף אטום באתה כלומר לדונה בספק שלא להיות קרבנה נאכל הא כשאינה חתוכה אין קרבנה נאכל אבל אמו מ\"מ אף בשאינה חתוכה טמאה לידה ואע\"פ שאמרו יצא מחותך או מסורס משיצא רובו הרי הוא כילוד אלמא ביד לבדה לא בזו הואיל ומעוברת היא אינה לידה עד שיצא רובו אבל מפלת יד לבדה שאינה מרגשת עוד בולד חוששין שמא כבר הפילה שאר האיברים:",
                "<b>הוציא</b> עובר את ידיו והחזירה אמו טמאה לידה מדברי סופרים אבל אין נותנין לה ימי טוהר שאינה לידה מן התורה והילכך אע\"פ שטמאה לידה בהוצאת היד משיצא ראשו או רובו מונה טומאת לידה שבעה לזכר ושבועים לנקבה ושמא תאמר אחר שכן מה הועלנו בטומאת לידה שבהוצאת היד אי משום מנין שבעה ושבועים הרי אינה מונה אלא משעת יציאת ראשו או רובו ואי משום טומאה תיפוק ליה משום נדה דהא אי אפשר לפתיחת הקבר בלא דם מ\"מ יש לה מקום בשיש משעת הוצאת היד והחזרתה עד שעת לידה יותר מארבעה עשר יום שאם משום נדה משספרה שבעה נקיים טהרה ואנו מטמאין אותה כל ארבעה עשר יום מחשש לידת נקבה:",
                "<b>המשנה</b> הרביעית והכונה בה בענין החלק השני גם כן והוא שאמר המפלת טומטום ואנדרוגינוס תשב לזכר ולנקבה כו' פי' המפלת טומטום ואנדרוגינוס תשב לזכר ולנקבה שהרי שניהם ספק זכר ספק נקבה וכן אם ילדה טומטום וזכר עמו תשב לנקבה מצד הטומטום או האנדרוגינוס אבל טומטום ונקבה תשב לנקבה לבד שהרי מ\"מ אתה נותן לה ימי טוהר של נקבה מצד הנקבה יצא מחותך ר\"ל אבר אבר ויצא בלא סדר ר\"ל שלא יצא הראש תחלה וכן יצא מסורס ר\"ל שלם אלא שיצא דרך מרגלותיו אינו כילוד לטמא בלידה עד שיצא רובו ואם יצא כדרכו ראשו תחלה משיצא רוב ראשו הרי הוא כרובו ואיזה הוא רוב ראשו משיצאה פדחתו ר\"ל מצחו ואף במחותך כן כמו שהתבאר בגמ' לדעת ר' יוחנן שהלכה כמותו ויציאת ראשו שכתבנו לא סוף דבר שיצא לחוץ אלא כל שנתברר לו בשמיעת קולו או על פי המילדת שיצא ראשו חוץ לפרוזדור הרי זה כילוד כמו שיתבאר בפרק דופן:",
                "<b>זהו ביאור המשנה וכן הלכה ודברים שנכנסו תחתיה בגמרא אלו הן:</b>",
                "<b>כבר</b> ידעת שהאשה מטמאה באודם והאיש בלובן מעתה טומטום ואנדרוגינוס נותנין להן חומרי שניהם ליטמא באודם ובלובן ומ\"מ טומאתן ספק ואין שורפין עליה את התרומה וכל שכן שאין חייבין על ביאת מקדש:",
                "<b>ראה</b> אחד מהם אודם ולובן כאחד הרי יש כאן טומאת ודאי על כל פנים ושורפים עליה את התרומה אבל אין חייבין עליה על ביאת מקדש שנאמר מזכר עד נקבה תשלחו זכר ודאי ונקבה ודאית והתבאר בתוספתא של מסכתא זו פרק ראשון שטומטום ואנדרוגינוס שראו דיין שעתן וכן הנוגע בלובן ואודם שלו אינו חייב על טומאת מקדש אבל הוא שנגע בשל עצמו ר\"ל בלובן ואודם שראה כתבו גדולי המחברים שחייב על ביאת מקדש ויראה שמן התוספתא כתבוה ומ\"מ גדולי המגיהים פירשוה בהם שנגעו בשל זכר ודאי ונקבה ודאית שלא לטעות ולומר לא חיבה תורה שלוח אלא לזכר ודאי ולנקבה ודאית:"
            ],
            [
                "<b>לענין</b> טומאת מקדש וקדשיו כבר ביארנו במסכת שבועות שכל שיש לו ידיעה בתחלה ובסוף והעלם בנתים הוא חייב בקרבן עולה ויורד והעלם זה ענין העלם טומאה או העלם בשר קודש ומקדש או העלם שניהם ר\"ל העלם טומאה והעלם מקדש ואין הלכה כר' עקיבא שאמר שאין קרבן אלא בהעלם טומאה אבל לא בהעלם מקדש וכל שכן שאין הלכה כר' שאף בהעלם טומאה שדי נרגא לומר שאינו בדין קרבן אא\"כ ידע בתחלה באיזו טומאה נטמא ושכח בינתים ונזכר בסוף אבל ידיעה בתחלה שנטמא הואיל ולא ידע באיזו טומאה אינה ידיעה וכבר ביארנוה שם בכדי הצורך:",
                "<b>מעינותיו</b> של מצורע כגון רקו ומימי רגליו ושכבת זרעו וכן של מצורעת כגון רקה ומימי רגליה אב הטומאה כדין זב וזבה ודוקא מצורע שטומאתו מגופו אבל שאר טמאים כגון טומאת מת וכיוצא בו הואיל ואין טומאה יוצאה מגופו לא:",
                "<b>הכניס</b> כלי טמא במקדש אף הוא חייב כרת אבל אם זרקו לשם פטור מן הכרת וחייב במלקות ולמדת שאם היו במקדש כלים טמאים אף הם טעונים שלוח וכלי חרס שאין להם טהרה במקוה התבאר בזבחים ששוברם במקומם וזהו שלוחן שהרי שבירתו זו היא טהרתן אבל שאר כלים שיש להם טהרה במקוה מוציאן משם:",
                "<b>אע\"פ</b> שביארנו בראיית טומטום ואנדרוגינוס שאינה מחייבת על ביאת מקדש בשאר טמאות שבהם מיהא הרי הם כשאר בני אדם ואם נטמאו במת וכיוצא בו ונכנסו למקדש חייבין לא אמרוה אלא בטומאות הפורשות מגופן:",
                "<b>טומטום</b> ואנדרוגינוס אינן בכלל ערכין ואם אמר אחד מהן ערכי עלי או שאמר אחד עליהם ערכן עלי אינו כלום שלא קצצה תורה ערכין אלא לזכר ודאי או לנקבה ודאית ודרכי הערכין וחלוק שבין ערך זכר לערך נקבה כבר הוא מפורש בכתוב להדיא:"
            ],
            [
                "<b>הראש</b> פוטר אף בנפלים ר\"ל שאם נתעברה תאומים ונגמרה צורת האחד לשבעה והאחר לא נגמרה צורתו ויצא ראש הנפל והחזירו ויצא אחיו אינו בכור לכהן שראש הנפל פוטר הבא אחריו מדין בכורה וכן התבאר במקומו בפרק יש בכור:",
                "<b>לענין</b> ביאור זה שאמרו יצא כתקנו לחיים הראש פוטר פירושו שיצא כדרך שהחיים יוצאים כלומר שיצא שלם אבל יצא מחותך לא וי\"מ אף במחתך ופירוש יצא לחיים שיצא מה שהחיים תלויים בו וזהו רוב ראשו ועקר הדברים כדעת ראשון:",
                "<b>ולענין</b> פסק בכלן הראש פוטר כמו שביארנו במשנה ויש לגאוני הראשונים בסוגיא זו הן לענין פירוש הן לענין פסק דברים שאי אפשר לישבן:",
                "<b>המשנה</b> החמישית והכונה בה בענין החלק השלישי והוא שאמר המפלת ואינה יודעת מה הוא ר\"ל אם זכר אם נקבה אבל יודעת היא שולד הוא תשב לזכר ולנקבה ר\"ל שבועים לטומאה ועשרים וששה לטהרה לתשלום ארבעים ואם אינה יודעת אם ולד אם רוח תשב לזכר ולנקבה ולנדה ר\"ל שיושבת שבועים לטומאה מדין נקבה ואם ראתה אחריהן הרי היא נדה שאין נותנין לה דם טוהר כלל ושאלו בגמ' א\"כ זכר למה הוזכר שאם לטומאה הרי יושבת לנקבה ופירשו בה שאם ראתה ביום שלשים וארבעה וחזרה וראתה ביום ארבעים ואחד אם נאמר שהיא נדה בראיית יום שלשים וארבעה הרי בראיית ארבעים ואחד נכנסה לימי זיבה ודיה בספירת יום אחד ואם תשב לנקבה הרי בימי טהרה היא אלא חוששין אף לזכר וראיית שלשים וארבעה טוהר וראיית ארבעים ואחד תחלת נדה וכן אם ראתה ביום שבעים וארבעה וחזרה וראתה ביום שמונים ואחד בדין זה עצמו ולענין קרבן בראשונה מביאה קרבן ונאכל שהרי הוחזק עוברה וודאי ולד הוא אלא שאינו נכר אם זכר אם נקבה ומ\"מ לפי הסוגיא האמורה למעלה בשמועת מפלת יד חתוכה אף זו אין לה ימי טוהר שמא הרחיקה לידתה אלא שיש אומרין שדרך סוגיא נאמרה ואין חוששין להרחק לידה אלא במפלת אבר וכן נראה ובשניה הואיל ולא הוחזקה עוברה מביאה קרבן ואינו נאכל:",
                "<b>זהו ביאור המשנה ופסק שלה ודברים שנכנסו תחתיה בגמרא אלו הן:</b>",
                "<b>הוחזקה</b> עוברה ועברה בנהר והפילה ונפל העובר בנהר ולא נודע אם זכר אם נקבה אם רוח הואיל והוחזקה עוברה מביאה קרבן ונאכל ודנין אותה בולד גמור כענין רוב הנשים אלא שיושבת לזכר ולנקבה ומה ששנינו אם אין ידוע אם ולד אם לאו תשב לזכר ולנקבה ולנדה שמשמען של דברים שמביאה קרבן ואינו נאכל שמא אין כאן לידה והרי הוא חלין ומליקה בחלין נבלה כבר העמדנוה בשלא הוחזקה עוברה:",
                "<b>בהמה</b> שיצאה מלאה היום ובאתה רקנית באותו היום בעצמו ולא נודע לנו מה הפילה הבא אחריו בכור מספק ויאכל במומו לבעלים שמא דבר שאינו פוטר בבכורה הפילה ושמא תאמר הואיל והוחזקה עוברה וכדקאמרת שיצאה מליאה הלך אחר רוב בהמות שיולדות או מפילות דבר שפוטר הואיל ורוב יולדות מיטנפות בשפע ליחה קודם לידתן וזו לא טינפה בשעה שיצאה איתרע ליה רובא ואין לפרש רוב יולדות מטנפות אחר לידה שאם כן אף זו היאך נודע לנו שלא טינפה ומה שאמרו סימן ולד בבהמה דקה טנוף פירושו טנוף של לידה שמאחר שראינוה מטונפת אע\"פ שאין בה ולד חוששין שמא נימוח וטינוף זה מן הולד הוא בא אלא שנימוח בתוך מעיה והוא הענין ששנאה בדמיון שיליא בבהמה גסה ולמדת שאם טנפה או שלא חזרה ביום שיצאה אין הבא אחריו בכור הואיל והוחזקה עוברה:"
            ],
            [
                "<b>שמועה</b> זו של טועה אע\"פ שאין לנו בה צורך לענין פסק שהרי כלה לענין טבילה בזמנה מצוה נאמרה והלכה רווחת שאין טבילה בזמנה מצוה וכן שכלה סובבת על דין נדה דאוריתא מ\"מ מתוך בלבול פירושין שבה אני צריך להעירך בביאורה יפה והוא שאמרו כי אתא רבין אמר מותיב ר' יוסי בר' חנינא טועה ולא ידענא מאי תיובתיה האשה שיצאה מליאה ובאה ריקנית והרי הוחזקה עוברה בפנינו כשהלכה ועמדה לה זמן מרובה בתשלום ימי טוהר של נקבה או יותר וחזרה לה אחר זמן זה ובאה ריקנית והרי שוודאי הפילה והיא אינה יודעת מה הפילה אם זכר אם נקבה וכן אינה יודעת מתי הפילה וכן אינה יודעת אם ראתה דם באותן הימים אם לאו ועכשו היא באה לפנינו לברר את דינה אימתי תטבול ואימתי תשמש ואלו צריכין לחוש להרחיקה לידתה ועברו ימי טהרתה ולקירבה לידתה לטמאה אף בלא ראיה שלשה שבועים מתורת חשש לידת נקבה בזוב ואנו מתחילין להדריכה לשוב לטהרתה ומזהירין אותה לעמוד בטומאתה שני שבועים מחשש לידת נקבה ועוד שבעה נקיים מחשש לידת נקבה בזוב ואע\"פ שלא ראתה בשני השבועים ומפני שהוא סובר שימי לידה אע\"פ שלא ראתה כתם אין עולין לה לספירת שבעה נקיים של זבה ואלמלא שראתה בתחלת שבוע רביעי היינו מתירין אותה אלא שהתחילה לראות ותמיד היא באה לפנינו לברור את דינה ואנו דנין אותה בכל יום ובכל שבוע כפי מה שהיה וסוף הדברים שנמצאו בסוף המנין שלשה שבועים שאסרנוה בהם תחלה טהורים בלא שום ראיה ועשרים שבועים אחד טמא שראתה בהן בכל יום ואחד טהור שאינה רואה בהם כלל וכונת הדברים בשיעור זה ללמד הספקות שאפשר שיארעו בשמונים ימי טומאה וטהרה על הצד שאפשר לימצא בהם יותר עד שאי אפשר לימצא ספק יותר מזה ומ\"מ לא היה צריך לשיעור זה שהרי כל הספק אינו נמשך אלא לשמונים יום שבהם כלים ימי טומאה וימי טהרה וכל הטבילות שהוזכרו אפשר למצאן בזמן זה ושמונים יום אינם אלא אחד עשר שבועות וחצי אלא שתירץ למטה דאיידי דהוה ליה למינקט פלגא דשבוע שנים עשר נקטוה לכליה ומדנקט שבוע שנים עשר לטומאה נקט שלש עשר לטהרה כי היכי דלימא אחד טמא ואחד טהור וזה שאמר שמשבאת לפנינו עברו עליה שלשה שבועים טהורים ועשרה שבועים אחד טמא ואחד טהור ואמר על זה שמשמשת לאור שלשים וחמש ר\"ל לילה שמחרתו שלשים וחמש לתחלת מנינה ולא יותר בכל אותן שלשה עשר שבועות ושמטבילין אותה באותן הימים תשעים וחמש טבילות לבית שמאי ושלשים וחמש לבית הלל כל אחת מחשש טבילה בזמנה ולר' יוסי בר' יהודה דייה בטבילה אחת באחרונה מפני שהוא סובר טבילה בזמנה לאו מצוה וקודם שנברר ענין הספקות ורבוי הטבילות הבא מצדן נסלק עצמנו ממה שהיה ר' יוסי בר' חנינא מקשה ממנה לר' יהושע ומה שהיה רבין מתמיה על קושיתו ואמר שקושייתו של ר' יוסי בר' חנינא הוא מצד שהיה סובר שספק זה הוא מחשש שמא רוח הפילה ואין כאן דם טוהר כלל וא\"כ בשלמא שבוע ראשון לא משמשא אע\"פ שנמצאת נקייה כל הימים שבה שמא יולדת זכר וקירבה לידתה היום וצריכה לעמוד שבעה בטומאה אף בלא ראייה שבוע שני נמי לא משמשא מחשש לידת נקבה ושמא קירבה לידתה שבוע שלישי נמי לא שמא ילדה נקבה בזוב וצריכה למנות שבעה נקיים אחר השבועים אע\"פ שלא ראתה בהם שהוא סובר שימי לידה אע\"פ שלא ראתה בהן אין עולין לספירת שבעה נקיים של זיבה אע\"פ שאין הלכה כן אלא שבוע רביעי תשמש אע\"פ שראתה דהא לדידך כל שהוחזקה עוברה אע\"פ שאינה יודעת מה הפילה דנין אותה בולד אף להקל וכדקאמרת שקרבנה נאכל על חזקה זו ואף בזו תשמש בשבוע רביעי מתורת דם טוהר ולא נחוש להפלת רוח אלא דלא אזלינן בתר רובא וחישינן לרוח וקשיא לר' יהושע זו היא קושייתו של ר' יוסי בר' חנינא ודקאמר רבין דלא ידע מאי תיובתיה הוא שמא לא מחשש הפלת רוח היא אלא שמא הרחיקה לידתה וכבר כלו ימי טוהר וודאי כך הוא דאי לא חיישינן להרחקת לידה בריתא לא משכחינן בה תשעים וחמש טבילות כמו שנבאר ועוד דלאור עשרים ושמונה מיהא תשמש דאי ולד הוא דם טוהר הוא ואי רוח הפילה סוף נדה היא ור' יוסי בר' חנינא אגב חורפיה לא עיין בה ומכאן סלקנו עצמנו ממה שהיה ר' יוסי בר' חנינא מקשה ממנה לר' יהושע ומה שלא היה רבין מבין קושייתו וחוזרין לדקדק בשמועת הטועה והוא ששלשה שבועים דין הוא שלא תשמש מחשש לידת נקבה בזוב ואף שבוע רביעי לא הואיל וראתה שמא הרחיקה לידתה ודם נדה הוא אלא שבוע חמישי שהוא ליל עשרים ושמונה תטבול ותשמש שהרי טהורה היא שכבר עברו ימי נדה ואין לחוש בה לכלום שאם קירבה לידתה הרי דם טוהר הוא ואם הרחיקה לידתה הרי סוף נדה היא ואין לחוש לראיית שבוע רביעי שיהא דם זיבה להטעינה שבעה נקיים בשבוע חמישי שהרי לא ראתה בתוך עשרים ואחד יום שקודם שבוע רביעי ואין זיבה אלא ברואה שלשה ימים בתוך אחד עשר יום שלאחר הנדה ומשבעה עשר יום נקיים ואילך חוזרת לפתח נדות כל זמן שתראה כמו שפירשנו בפרק ראשון בשמועת פתח טועה האמורה בערכין והילכך ראיות שברביעי על כרחך דם נדה הוא ואינה טעונה שבעה נקיים והשיב שבוע רביעי כל יומא מספקינן לה בסוף לידה ותחלת נדה שאע\"פ שהרחיקה לידתה שמא לא כל כך שכלו ימי טוהר אלא חוששין שמא שבוע רביעי כלו דם טוהר מחמת ימי טוהר של לידה עד סופו שהוא יום עשרים ושמונה ובאותו היום היא תחלת נדה וצריכה שבעה לנדותה ונמצא שלענין שבוע רביעי אנו דנין אותה כנדה גמורה ולענין שבוע חמישי אנו דנין שבוע רביעי בימי לידה חוץ מיום אחרון שהוא יום עשרים ושמונה וצריכה לישב ששה משבוע חמישי ואור שלשים וחמש שהוא שמיני לעשרים ושמונה והוא סוף שבוע חמישי טובלת ומשמשת כל שלשים וחמש ר\"ל אף למחרתו אלא שמתוך שאין דרך תשמיש אלא בלילה אינו מזכיר אלא הלילה ומכאן ואילך לא תשמש שהרי שבוע ששי טמא הוא וכגון שראתה מבערב ר\"ל לילה שמחרתו ראשון לשבוע ששי ונאסרה בליל שמחרתו שלשים וששה שהוא ראשון לשבוע ששי ושבוע שביעי אע\"פ שהוא טהור לא תשמש שמא יום עשרים ושמונה תחלת נדה ויום שלשים וששה שהוא תחלת שבוע ששי תחלת זיבה שהרי הוא יום שני לאחר עשר ימי זיבה ונמצא שבוע שביעי כלו צריך לספירת שבעה נקיים ושבוע שמיני הרי היא טמאה ושבוע תשיעי אע\"פ שהוא טהור לא תשמש חוששין שמא השבוע הטמא הראשון היה כלו בימי לידה ושבוע שני הטמא שהוא הששי היה סופו תחלת נדה והיה השמיני בתוך ימי זיבה ושבוע תשיעי צריך לו לספירת שבעה וכשיבא הרביעי הטמא שהוא העשירי יחוש שמא הראשון הטמא היה של נדות והשני של זיבה והשלישי של נדות וזה הרביעי של זיבה ושבוע אחד עשר הטהור צריך לו לספירת שבעה נקיים וכן בכלם יש לחוש חוץ משבוע ראשון הטמא שאין לחוש בו לזיבה כמו שכתבנו ולפיכך משמשת לאור שלשים וחמש שהרי אין נדה צריכה שבעה נקיים וכן מתשלום שמנים ואילך אין לחוש שהרי אין טבילות שמאחר השלשה שבועים ואילך אלא מחשש שמא עכשו כלו ימי טהרה וטבולת יום ארוך צריך טבילה באחרונה לדעת בית שמאי כמו שיתבאר למטה והקשה בעשרים וחד תשמש שהוא יום שביעי לשבוע שלישי מן השלשה הטהורים שנתן לה לספירת שבעה נקיים שהרי זבה מותרת לשמש יום שביעי וכדאמרינן אחר כן תטהר אחר המעשה תטהר ר\"ל אחר הטבילה ופירש כר' שמעון שאסור לעשות כן שמא תראה ותסתור ונמצאת זבה למפרע ובלילו נמי לא מפני שהיא רואה מבערב בתחלת שבוע רביעי וכן הדין בכל השבועים הטהורים שהטלנו לספירת זיבתה אינה יכולה לשמש בשביעי שלא תבא לידי ספק ובלילו לא כגון שרואה מבערב:",
                "<b>ומעתה</b> באין לפרש סדר הטבילות והוא שלדעת בית שמאי מטבילין אותה תשעים וחמש טבילות שבוע קמא ראשון לאותם השלשה מטבלינן לה בלילותיה מפני שבכל לילה ולילה יש לומר זהו ליל של סוף שבעה ללידתה וטבילה בזמנה מצוה וכבר ידעת שנדה ויולדת טבילתן בלילה שבוע שני נמי מטבלינן לה בלילותא שמא ילדה נקבה וכל לילה ולילה יש לומר של סוף ארבעה עשר ונדה ויולדת טבילתן בלילה והרי ארבעה עשר טבילות וכן בשבוע שני מטבלינן לה ביממי מתורת זיבה שטבילתה ביום שמא יולדת זכר בזוב היתה ושבוע ראשון מנתה שבעה נקיים לפנינו ובכל יום שבשבוע שני יש לומר עכשו כלו שבעה נקיים והוא שביום ראשון של שבוע שני אנו אומרין שבעה ימים קודם שבאת לפנינו ילדה ושבוע ראשון שבאה לפנינו היו שבעה נקיים וראשון לשבוע שני תטבול ביום כדין זבה שטובלת בשביעי ויום שני לשבוע שני אין אומרין שמא ששה ימים קודם שבאה לפנינו ילדה ושבעה נקיים התחילו ביום שני של שבוע ראשון שבאה לפנינו וכלו בשני של שבוע שני ותטבול וכן עד יום אחרון וביום אחרון אנו אומרין ביום שבאת לפנינו ילדה ושבוע שני כלו צריך לשבעה נקיים וטובלת בשביעי שבאותו שבוע והרי עשרים ואחת טבילות בארבעה עשר יום ולקמן מקשי שבוע קמא נמי תטבול ביממי שמא הרחיקה לידתה והיום כלו ארבעה עשר יום יום שביעי של טומאת לידה ושבעה של ספירה ומתרץ בעינן ספורין לפנינו כלומר שאין טבילת זיבה עד שתספור שבעה נקיים לפנינו ומיהא ביומא בתרא דשבוע קמא דאיכא שבעה נקיים לפנינו בעינן טבילה משום זיבה שמא הרחיקה לידתה והיום כלו ספורין דידה אלא דחדא טבילה לזבה בשבוע לא חשיב כדאיתא לקמיה והרי נשארנו בעשרים ואחת טבילות לשני שבועות שבוע שלישי מטבילין לה נמי ביממי שמא ילדה נקבה בזוב ויש לה טומאת ארבעה עשר ושבעה נקיים ובכל יום של שבוע שלישי יש לומר השתא כלו ספורין דידה והרי עשרים ושמונה טבילות לשלשה שבועות שאף בית הלל מודים בהן ובית שמאי מוסיף טבילה בכל לילה של שבוע שלישי ונמצאו שלשים וחמש טבילות בשלש שבועות הטהורים ושבע טבילות אלו שהוא מוסיף בלילות של שבוע שלישי וכן שאר הטבילות עד תשעים וחמש עד מלאת שמונים יום הוא מפני שהם סבורין טבול יום ארוך בעי טבילה וטבול יום ארוך היא היולדת שטובלת בהשלמת שבעה לזכר וארבעה עשר לנקבה ואעפ\"כ בכל קדש לא תגע ר\"ל שאסורה לאכול בתרומה עד שתעריב שמשה בליל שמונים ואחד וקורא לה טבול יום ארוך מפני ארך הזמן שבין טבילתה להערב שמשה ואסורה לאכל בתרומה כדין טבול יום וקסברי בית שמאי דבתשלום ימי טהרתה צריכה עוד טבילה אחרת ליכנס למקדש ואין טבילה שטבלה בסוף ימי טומאה מועלת להכשירה לקדש ולפיכך מטבלינן לה בלילוואתא עד מלאת שמונים יום מיום שבאת דבכל יומא ויומא אמרינן השתא שלמו ימי טהרה ואפילו בשבועין טמאין שהיא רואה ואינה ראויה להביא קרבן מ\"מ טבילה בזמנה מצוה ושבועי קמאי איכא לספוקינהו בהכי ולא הוצרכנו לחששות שהזכרנו מלידת נקבה ולידת זכר ונקבה בזוב אלא דהנהו עדיפי מהני ולמדת שהסובר בטבול יום ארוך שחייב טבילה אף הוא צריך לה לזמן עקר הטבילה ומאחר שטבילת יולדת בלילה אף טבילת יום ארוך שבה בלילה וכן למדת שכל שחייבת טבילה מצד אחד ביום ומצד אחר בלילה אין טבילת יום עולה לשל לילה או של לילה ליום לצאת ידי חובת טבילה בזמנה אבל כשחיוב של שתיהן ביום או בלילה האחת מוציאה את חברתה שהרי בשבוע ראשון ושני מטבילין אותה בלילות ומשום יולדת ואין מזקיקין להטבילה פעם אחרת משום טבולת יום ארוך ולבית הלל טבול יום ארוך לא בעי טבילה ונשארו לו עשרים ושמונה טבילות שהוזכרו ושבע טבילות החסרות משלשים וחמש יתבארו בסמוך אלא שחזרנו לדקדק לבית שמאי תשעים וחמש היכן הן שהרי ימי טהרה אינם אלא ששים וששה אחר ארבעה עשר של לידה וכי קלשת מיניהו שבעה שכבר צרפת טבילות שבהן בכלל העשרים ושמונה והיו שלשים וחמש נשארו חמשים ותשעה וכשאתה מצרף חמשים ותשעה ושלשים וחמשה אינן אלא תשעים וארבעה ופירשה כגון שבאת לפנינו בין השמשות ועד עכשו היינו סבורין שבאת בראשון של ניסן ביום וכלו השמונים יום בעשרים ואחד בסיון שהרי שלשים של ניסן וכ\"ט של אייר וכ\"א של סיון הרי שמונים ועכשו העמדנוה שבאה ערב ראש חודש ניסן בין השמשות וכלים שמונים בכ\"א סיון כבראשונה או שמא יום הוא ומונין את השבועות מאותו יום להטבילה באותה שעה ולכלות שמונים בעשרים בסיון ונמצאת מספק זה טבילה יתרת והרבה טרחו המפרשים שהרי אפשר למצאה אף בבאה בלילה ולהטבילה מיד שמא היום כלו שבעת ימי לידה ואף בקצת ספרים גורסין כן אלא שגדולי הרבנים מתרצין דלישנא דמתניתין קא דייק דנקט שלשה שבועים טהורים וכי נקט בין השמשות איכא למיקרי יום שלאחריו טהור משום דשמא בין השמשות יממא הוא ונשארו השלשה שבועים כלם טהורים אבל אם באה בלילה שמא באותה הלילה עצמה ראתה ואין כאן שלשה שבועים טהורים ויש לתרץ גם כן דריבותא נקט דאע\"ג דרגלים לדבר דביום שעבר ילדה ובששה לזכר ושלשה עשר לנקבה סגיא קא משמע לן דחיישינן שמא בין השמשות עצמו ילדה ולילה הוא וצריכה שבעה לזכר וארבעה עשר לנקבה ומ\"מ גדולי הראשונים תירצו שאם באה בלילה לא היינו מטבילין אותה ביום ראשון של שבוע שני משום טבילת זבה שמא ראתה באותו לילה ואין כאן ספורין לפנינו והדר מקשי לבית הלל שלשים וחמש מאי עבידתיהו דהא טבילה לטבולת יום ארוך לית להו ומשני עשרים ושמונה משלשה שבועות כדאמרן ושבוע חמישי שהוא טהור מטבלינן לה שבע טבילות בלילותא משום דמספקינן כל חד מיניהו בסוף נדה שהרי שבוע רביעי ראתה כל שבעה ושמא יום ראשון תחלת נדה ונמצאת טובלת לסוף שבוע רביעי שהוא לילה ראשונה לשבוע חמישי וכן כלם עד אחרון שבהן שמא ששה של שבוע רביעי היו ימי טהרה ויום שבעה שבו תחלת נדה וסוף שבוע חמישי סוף נדה וטובלת ועשרים ושמונה דמנינן הרי שלשים וחמש ואע\"ג דאוקימנא בבין השמשות והוו להו שלשים וששה דילמא לדידיה לא מוקמינן לה בבין השמשות אי נמי דחדא טבילה בשבוע לא חשבי ואנו גורסין אי הכי כל שבוע טהור נמי ליטבליניה בלילואתא דאימר סוף נדה הוא דכל יומי דשבוע טמא איכא למימר השתא שלמו ימי טהרה והויא תחלת נדה ותירץ דקודם תשמיש דהיינו קודם אור לשלושים וחמש קא חשיב דבתר תשמיש לא חשיב ויש גורסין ולבית הלל הא איכא טבילות טובא כלומר דכל שבוע טהור דאחר תשמיש שהן שבוע שביעי ותשיעי ופלגא דחד סר ותירץ דקודם תשמיש קא חשיב וכו' והכל אחד ולבית שמאי לא חשיב להו להני דהא מ\"מ מטביל להו בכל לילואתא מצד אחר והואיל וחובת שתיהן בלילה יצאה אחת בחברתה כמו שכתבנו וקא מקשי לבית שמאי דחשיב לטבילות דבתר תשמיש ליחשוב נמי טבילות זיבה שהרי בכל שבוע טמא שאחר תשמיש יש לספקו בדם זיבה ושבוע טהור צריך לו לשבעה נקיים וצריכה טבילה ביום אחרון של שבוע טהור שהרי טבילת זבה ביום ואין של לילה פוטרת של יום כמו שכתבנו והוה מצי לפרושי דחדא טבילה בשבוע לא חשיב כדלקמיה אלא דעדיפא מיניה תריץ לה דבזבה גרידתא לא מיירי ומקשה עשרה שבועים למה לי דהא לא משרי ספיקו אלא עד שעברו שמונים ותירץ דאידי דפתח בשבוע מסיק לה כדכתיבנא לעיל ומקשי נמי שבוע קמא תטבול ביממי ותירצה דר' עקיבא דלא טבלה טבילת זבה עד שיהו ספורים לפנינו כדכתוב לעיל ובסוף שבוע קמא מיהא טבלא אלא דחדא טבילה בשבוע לא חשיב ואע\"ג דאוקימנא בבין השמשות וחשיב לה לאותה טבילה התם משום דילמא ליליא הוא ומצטרפא בה בהדי היך דהאי שבוע אי נמי הואיל וטבילה קמאייתא היא לא שביק לה ומקשי יומא קמא דאתיא לקמן ניטבלינה דלמא כבר עברו ימי נדה ונכנסה לימי זיבה וראויה לטבילה מדין שומרת יום כנגד יום וא\"ת הרי לא שמרתהו בפנינו ולר' עקיבא דאוקימנה אליביה בעינן ספור בפנינו שמא לא אמרה אלא לזיבה גדולה וי\"מ דמיום שני קאמר וקרי ליה קמא מפני שהוא ראשון לימים שלמים וליכא לשנויי בה חדא בשבוע לא חשיב דהא איכא אחרינא בהדה והיא טבילת סוף שבוע ראשון ומדין סוף ספירת שבעה כדקאמר בסמוך ומשני דבזיבה קטנה לא קא מיירי ויש שואלין לדעת המקשה הוה למיבעי דתטבול בכל יומי דשבוע קמא משום שומרת יום כנגד יום דבכל יומא איכא לספוקי השתא שלמי שבעה לזכר או ארבעה עשר לנקבה וימי לידה אין עולין לה ותירצו שאף לדעת האומר כן לא אמרה אלא בזיבה גדולה אבל לזיבה קטנה ודאי עולין לה שמע מינה תלת שמע מינה ר' עקיבא היא דאמר בעינן ספורין לפנינו ואין הלכה כמותו כמו שיתבאר בפרק אחרון ושמע מינה ר' שמעון היא דאמר אסור לעשות כן ר\"ל לשמש בשביעי לזבה אחר הטבילה שמא תבא לבית הספק והלכה כדבריו כמו שיתבאר בפרק אחרון ושמע מינה טבילה בזמנה מצוה ואף זו אינה הלכה אלא כר' יוסי בר' יהודה דאמר דיה לטבילה באחרונה שאין מזקיקין אותה אלא לטבילה המועלת לתשמיש וכן מעשים בכל יום וגאוני הראשונים פוסקין טבילה בזמנה מצוה משום דבית שמאי ובית הלל מודים בה ואף בשאלתות כתבוה כן אלא שיש אומרים דהאידנא ליכא טבילה בזמנה דהא חשבינן מ\"מ כלהו כזבות אע\"פ שאפשר שאינן זבות וגדולי המפרשים כתבוה כן אלא שיש לדון שכל שאינה יכולה לטבול קודם לכן טבילה בזמנה היא וכן נראה בשאלתות אלא שלא נהגו כך והוא הדין נמי דהוה מצי אמר דאתיא כמאן דאמר ימי לידה שלא ראתה בהן אין עולין לה לספירת שבעה נקיים אלא דפלוגתא דאמוראי היא בפירקין דלקמן ובפלוגתא דאמוראי לא קא מיירי:",
                "<b>כל</b> מה שביארנו באשה שיצאה מלאה ובאה ריקנית שמחזיקין אותה ביולדת בזוב וברואה לאחר לידה על הדרך שכתבנו י\"מ דוקא באומרת בפירוש ראיתי שלא בשעת לידה ואיני יודעת כמה ואלמלא כן אין מחזיקין אותה בנדה ולא בזבה ובשומרת יום כנגד יום שאם כן אין לך שוטה או חרשת או תינוקת שיהא להן שעת הכשר שהרי אינן יודעות אם ראו אם לאו ועוד הם מביאין ראיה ממה שאמרו בפרק אחרון ס\"ט א' בענין טועה גם כן ראיתי ואיני יודעת כמה ראיתי אלא ביודעת דוקא אלא שאינה יודעת כמה ואימתי הא כל שאינה יודעת אין מחזיקין אותה בטומאה מספק ואין הדברים נראים ואף גדולי הדור מוחים בה שאין זו דומה לחרשת ושוטה ותינוקת שהרי אלו בחזקת טהרה הן לגמרי אבל זו הואיל ויצאה מלאה ובאה רקנית על כרחך טמאה היא ומתוך שאינה יודעת זמן ראיותיה אף בלא אמרה ראיתי מחייבין אותה בטבילות אלו לדעת האומר טבילה בזמנה מצוה וטועה שבפרק אחרון שאומרת ראיתי ואינה יודעת כמה ראיתי הענין הוא שלא הוחזקה בטומאה אלא על פי דבורה והוא בא לבאר דינין המתחדשים בה בטבילותיה מתוך ספיקותיה וכן עקר:"
            ],
            [
                "<b>המשנה</b> הששית והכונה בה בענין החלק הרביעי והוא שאמר המפלת ליום ארבעים אינה חוששת לולד כלומר מפני שלא נגמרה צורת הולד ואינה טמאה לידה כלל אבל ליום ארבעים ואחד חוששת ותשב לזכר ולנקבה מחשש ולד ולנדה מחשש שאינו ולד שאין כאן עדיין חזקת עובר לדונו כולד עד שיהא עוברה נכר וי\"מ דבארבעים ואחד שמא לא נקלט עד שלשה ימים ונמצא שעדיין לא כלו ארבעים ולשיטה זו כל שמארבעים ושלשה ואילך אינה יושבת לנדה דחזקת עובר הוא ור' ישמעאל אומר ליום ארבעים ואחד אין בו חשש נקבה ואין צורת הנקבה נגמרת עד שמונים יום וא\"כ ליום ארבעים תשב לזכר ולנדה לבד אבל לא לנקבה ואם לא ראתה טמאה שבעה של זכר ומשמשת בשבוע שני אבל אם הפילה לשמונים ואחד תשב לזכר ולנקבה ולנדה שמ\"מ אין כאן עדיין חזקת עובר לדונו כולד אבל לדעת חכמים אף צורת הנקבה נגמרת לארבעים ואחד וכל שמארבעים ולמעלה תשב לנקבה ולזכר ולנדה ואע\"פ שרוב חכמי הטבע מעידין כר' ישמעאל לומר שאין צורת הנקבה נגמרת עד שמנים יום לשיטת התלמוד הלכה כחכמים ואף לענין הטבע יש אומרים שלא נאמר כן אלא לענין רוח חיים שאינו נתן בנקבה עד שמונים יום ולזכר לארבעים אבל הצורה בתכונת האיברים נגמרת היא וזה שכתבנו בהפילה לארבעים או בתוכן שאינה חוששת לולד בשאלתות כתבו שאם אין שם דם אף לנדה אינה חוששת ואין אומרין בזו אי אפשר לפתיחת הקבר בלא דם וגדולי המפרשים חולקין בה וכבר כתבנוה:",
                "<b>זהו ביאור המשנה ופסק שלה ודברים שנכנסו תחתיה בגמרא אלו הן:</b>"
            ],
            [
                "<b>כבר</b> ביארנו ביבמות פרק החולץ מ\"ב ב' לדעת קצת שכל סתם שהוזכר עליו מחלוקת בצדו אינו סתם לגמרי לקבוע הלכה כמותו אדרבה נוטה לסתם ואח\"כ מחלוקת יש בסוגיא זו ראיה לדעת זה ממה שאמרו הא תו למה וכי תימא למסתמה כרבנן פשיטא יחיד ורבים הלכה כרבים ותירץ מהו דתימא מיסתבר טעמיה דר' ישמעאל דקא מסייעי ליה קראי קא משמע לן ומדקאמר למיסתמה כרבנן אלמא דקמייתא לאו סתמא היא הואיל ור' שמעון חלק בה בצדה:",
                "<b>ממה</b> שכתבנו למדת שהיולדת זכר טמאה שבעה ונכנסת מהם לימי טהרה ובנקבה טמאה שבועים ונכנסת מהם לימי טהרה ואם ספק זכר ספק נקבה יושבת ימי טומאה של נקבה ומשלמת עליהם ימי טהרה של זכר ואם אינה יודעת אם ולד הפילה אם רוח הפילה ואינה בחזקת עוברה יושבת לזכר ולנקבה ולנדה וכן למדת כל אותם שהאם טמאה לידה ושאינה טמאה לידה וכל שהיא טמאה לידה יש לה ימי טוהר מן התורה אלא שחכמים גזרו שלא ליתן ימי טוהר עד שישעיר ומאחר שאי אפשר לפתיחת הקבר בלא דם ובנות ישראל החמירו על עצמן לעשות עצמן כזבות הרי נעשו עכשו יולדות בזוב ויושבת לזכר שבעה של לידה ושבעה נקיים ולנקבה שבועיים ללידה ושבעה נקיים אלא שימי הלידה אם לא ראתה בהן עולין לה לשבעה נקיים אבל ראתה בהן אין עולין לה שאין שבעה נקיים אלא שנקיים מכל דם בין מדם נדות בין מדם לידה ומ\"מ בזמנים הללו נתמעט הבקיאות וחוששים בהרבה דברים לולד אע\"פ שמדין התלמוד לא חששו לטמא את אמן משום לידה אף בלא ראתה שבעה לזכר ושבועיים לנקבה ולהצריך אחריהן שבעה נקיים ואף בימי טוהר הנכנסין אחריהן יש לחוש לקלקול ולטעות שהרי כמה צריכות לישב לזכר ולנקבה ולנדה ויבאו לומר שמאחר שאתה מטמאה לידה יש לה ימי טוהר וכן יבאו לטעות ולומר הואיל ואין דם זה טמא אף הוא עולה לספירת שבעה נקיים וכן לפעמים יוציא הולד ראשו חוץ לפרזדור ואינן מרגישות בכך למנות מאותה שעה וכבר הסכימו הגאונים באיסור דם טוהר ולהחמיר עליו כשאר הימים לישב עליו שבעה נקיים והניחו כל המיקל בכך בכלל פורץ גדר לנשיכת נחש ולעקיצת עקרב ואם בנות ישראל החמירו על עצמן אף בדם טפה כחרדל לישב עליו שבעה נקיים ולא פטרו עצמן בתקנת ב\"ד לששה והוא כדי שתהא ספירת כלן שוה שלא לבא לידי מכשול כל שכן שיש לחוש שלא להיות האשה שופעת ומשמשת וכן שתהא קרובה לבא לכלל הטענות שהוזכרו ומ\"מ בשאלתות ובהלכות גדולות כתוב דין דם טוהר אף לזמן הזה ואף גדולי המחברים הניחו הדבר למנהג המקומות ואף בצרפת שמענו שנוהגים כן הואיל ואין ימי טוהר ראויים לא לנדה ולא לזיבה והמחמיר ומרחיק עצמו מן הכיעור תבא עליו ברכה ועל זו נאמר והתקדשתם והייתם קדושים קדש את עצמך אף במותר לך:",
                "<b>ונשלם</b> הפרק תהלה לאל:"
            ],
            [],
            [
                "<b>הפרק</b> הרביעי בעזרת האל ובישועתו:",
                "<b>בנות</b> הכותיים וכו' זה הפרק יכלול קצת עניני החלק השלישי בענין הדמים ובפרט בנשים שאין דמם מטמא מן התורה וקצת עניני החלק החמישי ובפרט בענין דם הבא מחמת קשוי הלידה ובעניני יולדת בזוב וקצת עניני החלק השני בעניני קביעות הוסתות ובפרט לבאר שאינה קובעת וסת בימי נדה ובימי זיבה ושאר דינין שבענין זה ועל זה הצד יחלקו עניני הפרק לשלשה חלקים הראשון לבאר בנות הכותיים והצדוקים והנכרית על איזה צד דמן מטמא ועל איזה צד אינו מטמא וכן בדם טהרה של קצת ישראליות הטמאות מצד אחר ויתגלגלו בזה קצת דינין בעניני טומאה ודין יולדת בזוב השני בענין דם הבא קשוי לידה על איזה צד טהור ועל איזה צד טמא השלישי לבאר דין אחד עשר יום שבין נדה לנדה שהן ימי זיבה ושאין בהם קביעות וסת אא\"כ על צדדים ידועים כמו שנבאר וכן בקצת דינין אחרים שבדיני וסתות:",
                "<b>זהו</b> שרש הפרק דרך כלל אלא שיתגלגלו בו דברים שלא מן הכונה כענין סוגית התלמוד על הדרך שקדם:",
                "<b>והמשנה</b> הראשונה ממנו אמנם תחל בביאור החלק הראשון והוא שאמר בנות כותיים נדות מעריסתן הכותיים מטמאין משכב התחתון כעליון מפני שהן בועלי נדות והן יושבות על כל דם ואין חייבין עליהן על ביאת מקדש ואין שורפין עליהן את התרומה מפני שטומאתן בספק יתבאר בגמרא שתינוקת בת יום אחד מטמאה בנדה ר\"ל אם ראתה שנאמר בפרשת נדה ואשה כי תהיה זבה דם יהיה זובה בבשרה שבעת ימים תהיה בנדתה ודרשו בו אשה אין לי אלא אשה ר\"ל גדולה תינוקת בת יום אחד מנין ת\"ל ואשה ומ\"מ מן הסתם אין מחזיקין את האשה בטמאה לא גדולה ולא קטנה ולא סוף דבר מן הדין אלא אף משום גזירה ליכא שמאחר שאנו דורשין אשה ואשה אף אנו נותנין לב בהן ומפרשין אותן בשעת ראייתן זהו הדין בישראלית גמורה אבל הכותיים אף קודם שעשאום כגוים גמורים לא היו כישראלים גמורים לגמרי מפני שלא היו נשמעים אלא לתורה שבכתב ולפשוטי המקראות ולא היו דורשין אשה ואשה ומתוך כך אפילו היתה ביניהם תינוקת שתהא רואה לא היו מטמאין אותה ומתוך כך סובר תנא זה שמאחר שכן אין נותנין לב עליהם ומתוך כך מחזיקין אותם בטמאות מן הסתם אף ביום שנולדו וכן לעשרה ימים לזיבה וכן הזכר בזיבה או שמא לא אמרוה בזכר מן הסתם הואיל ומיעוט שאינו מצוי הוא ומ\"מ אין הלכה כן שלא נשנית אלא לדעת ר' מאיר שחושש למיעוטא כמו שהתבאר לדעתו קטן וקטנה לא חולצין ולא מיבמין ולא חולצין דאיש כתוב בפרשה ומקשינן אשה לאיש ולא מיבמין קטן שמא ימצא סריס וקטנה שמא תמצא אילונית ונמצאו פוגעים בערוה שהרי אינה בהקמת שם ואע\"פ שר' מאיר לא אמרה אלא במיעוט המצוי אף זה מצוי הוא שהרי מעשה היה והטבילוה קודם לאמה משום מגע תרומה וכגון שראתה יום או יומים ללידתה והטבילוה תוך שבועים של אמה שהיתה יולדת נקבה ומאחר שהיו נותנין לב על כך ודאי נראה שמצוי הוא ואע\"פ שתינוקת זו אף בלא ראיה היתה מיטמאת אגב אמה שהרי אי אפשר לפתיחת הקבר בלא דם מ\"מ בטומאה זו לא היו ממתינין אותה שבעה אלא ביומה היו מטבילין אותה ולא היו אומרין דרך גוזמא והטבילוה קודם אמה שהרי אף בכל תינוקת וכל תינוקת כן ומ\"מ הרי פסקנו במקומו כחכמים דחליצה הוא דלא משום דאיש כתוב בפרשה ומקשינן אשה לאיש אבל לענין יבום מיבמין ואין חוששין לסריס ואילונית ואף בזו אין חוששין למעוט ואין מטמאין אותם מן הסתם ויש פוסקין כסתם משנתנו ולא מן הדין אלא מפני שקבעום בשמונה עשר דבר ומ\"מ בזמנים הללו כבר עשאום כגוים גמורים והגוים אין דמן או זיבתן מטמא מן התורה אלא שחכמים גזרו עליהם להיותם כזבים וכזבות כל שהן בני ביאה ר\"ל הוא מבן תשע ויום אחד והיא מבת שלש ויום אחד ולמטה מזמן זה לא גזרו בהם שלא היתה הגזרה אלא שלא יהא תינוק ישראל רגיל אצל הגוי במשכב זכור ופחות מכן אין ביאתן ביאה לגזור עליהם ומ\"מ לפי הענין הראשון אמר שהכותי מטמא משכב התחתון כעליון מפני שהוא בועל נדה וזו ודאי לא נאמרה בכותי קטן שאף הוא מיטמא מן הסתם בזיבה מחמת עצמו שהרי אין דורשין גם כן איש ואיש עד שיהו נותנים לב על כך או שמא אינו מיטמא מן הסתם הואיל ואינו מצוי אלא שמ\"מ הענין בכותי גדול ונשאוי ומאחר שהן גדולים אין מטמאין מן הסתם שהרי הן נזהרין הם בנדות וזיבה ואמר על כך שמ\"מ אחר שהתחילו לראות מחזיקין אותן בנדות והכותיים בעליהן נדונים כבועלי נדות ופירש הטעם שאע\"פ שהן נזהרות בנדות מ\"מ יושבות הן על כל דם בין ירוק בין אדום והכל טמא בעיניהן ופעמים שמתחילות בדם ירוק ומונות ממנו שבעה אע\"פ שרואות אחריה דם אדום והרי שלא היה להן למנות אלא מראיית דם האדום ואף הם נדונין מתוך כך כבועלי נדות:",
                "<b>ומטמאין</b> משכב תחתון כעליון ופי' בגמ' שלא בא ללמד בדין מדרס שאם יש כאן עשר מצעות וישב עליהן שמטמא את כלן שזו פשוטה היא שהרי דרסן אלא שבא ללמד שלענין זה אינו כנדה לגמרי שמשכב הנדה ומרכבה אב הטומאה אע\"פ שלא נגעה כגון משכב התחתון וכן מטמאה אדם לטמא בגדים וכן מטמאה כלים במגע ובמשא והיסט ומשכב בועלה אינו אלא ולד הטומאה אף אותו שנוגע בו ואינו מטמא אדם וכלים אלא אוכלין ומשקין כדין כלים שנוגע בהן אלא שאף הוא מטמא כלים במגע ובמשא והיסט כעליונו של זב ר\"ל משא הנישא על הזב ואינו נוגע בו שאינו אב הטומאה ומה שאמר והן יושבות על כל דם ר\"ל מפני שהן יושבות על כל דם כמו שביארנו ואין חייבין עליהן על ביאת מקדש שהרי טומאתן ספק וכן מטעם זה אין שורפין עליהן את התרומה והקשו עליה בגמ' ממה שאמרו במסכת טהרות על ששה ספקות שורפין את התרומה אלמא ששורפין את התרומה על הספק והעמידוה בכותי שטבל בפנינו והוא הדין ערום שאין לבא בה מתורת בגדים שהן מדרס לפרושים ודרס על בגדיו של חבר ונגעה תרומה בבגדי החבר ואין לחוש אלא שמא בעל נדה ועדין הוא תוך שבעה שאין טבילתו כלום וזהו ספק בעל בקרוב ספק לא בעל בקרוב ואם תמצא לומר בעל בקרוב שמא השלימה היא לדם ירוק והרי היא נדה או שמא לא השלימה היא לדם ירוק והרי אינה נדה והוה ליה ספק ספיקא ואין שורפין את התרומה בתרתי ספיקא אבל אם לא טבל בפנינו הרי ודאי בעל והוא בחזקת שלא טבל ואין כאן אלא ספק השלימה לדם ירוק ספק לא השלימה ושורפין עליה את התרומה וכן אם אינו ערום שורפין עליה את התרומה מצד בגדים שהן מדרס שסתמו עם הארץ הוא שאם בכותי חבר אין דנין אותו בבועל נדה כלל ועקר משנתנו אין בה הפרש בין לדעת האומר גירי אריות הן בין לדעת האומר גירי אמת שאם תאמר גירי אמת הן מ\"מ אינם כישראלים גמורים כמו שכתבנו ואם תאמר גירי אריות הן והיה לנו לדמותם לגוים שלא לטמא בודאי מן התורה ומאחר שכן לא יהא ספקם מטמא מדברי סופרים עד שיהיו בני ביאה מ\"מ אפשר שהחמירו בהם יותר מגוים מפני שישראל מיטמאין הם כשירות חזקה ואין צריך להעמיד משנתנו מטעם זה לדעת האומר גירי אריות הן וראיה לזה שהרי ר' יוסי סובר גירי אריות הן וכדאיתא במנחות פרק ר' ישמעאל דקאמר תורמין משל כותיים על של גוים ואעפ\"כ הוא סובר שבנות הכותיים נדות מעריסתן וכדאיתא בראשון של שבת ולענין פסק מיהא אין לנו בה כלום כמו שביארנו:",
                "<b>זהו ביאור המשנה ופסק שלה ודברים שנכנסו תחתיה בגמרא אלו הן:</b>"
            ],
            [
                "<b>תרומת</b> חוצה לארץ עקרה מדברי סופרים ומתוך כך לא אסרוה באכילה אלא לכהן שטומאה יוצא מגופו כגון זבים וזבות ובעלי קיריין ונדות ויולדות אבל שאר טמאים אפילו טמאי מתים מותרין בה אף לאכילה ואין צריך לומר במגעה ואף אותן שטומאה יוצאה מגופן לא נאסרו בה אלא לאכילה אבל במגעה מותרין וא\"כ זה שהוצרכנו להטביל התינקת שהוזכרה במשנתנו משום מגע תרומה פירושה לסוכה שמן של תרומה והסיכה הרי היא כשתיה כדכתוב כמים בקרבו וכשמן בעצמותיו והשתיה בכלל אכילה לפי דרכך למדת שתרומה נוהגת בחוצה לארץ בשמן והוא הדין לדגן ותירוש ששלשתן חדא מחתא נינהו וזה שאין אנו נוהגים כלל בענינים אלו כתבו הגאונים שלא נהגו כן אלא במקומות הקרובים לארץ ישראל וכן היא רמוזה במסכת ידים ואף זו דוקא בדורות הראשונים שהיו נוהגים טהרה אף במקום טומאה ובאכילת חליהן על טהרת קודש או על טהרת תרומה והיו נוהגים במתנות עניים ומתנות כהנה ועכשו אין נוהגין אלא בחלה שלא להשתכח ויש מחייבין במתנות כהנה ואין נראה כן כמו שביארנו במקומו ממה שכתבנו למדת שאף כהן שטומאה יוצאה מגופו לא נאסר בתרומה אלא קודם טבילה אבל לאחר טבילה מותר וא\"כ זה שאמרו בבכורות כ\"ז א' נדה קוצה לה חלה ואכיל לה כהן קטן פירושו אף בכהן גדול שטבל וא\"כ מפרישין חלה טמאה בפסח אף במקום שאין כהן קטן ויאכלנה כהן גדול לאחר טבילה אלא שבתוספות חוככים בה לומר שצריך הערב השמש וא\"כ חלה בפסח אי אפשר לשהותה ואע\"פ שאמרו טבול יום אוכלה ועל כרחך בטומאת קרי נאמרה שהרי לא נאסרה אלא לזבין וזבות ההיא לא בחלה הנשרפת אלא בשניה הנאכלת ומ\"מ גדולי המחברים כתבו שאין שום טמא צריך הערב שמש לחלת חוצה לארץ או לתרומת חוצה לארץ:",
                "<b>סיכה</b> שאסרו בשמן של תרומה ומשום דסיכה כשתייה מדברי סופרים היא וקרא אסמכתא בעלמא שהרי שותה ביום הכפורים בכרת וסיכה מדברי סופרים ומכאן כתבו גדולי הרבנים שאין למדין המנה אלא למה שהוזכרה הא שאר איסורים כגון חלב ודם או שומן חזיר אין סיכתן אסורה כלל:"
            ],
            [
                "<b>שכבת</b> זרע אף הוא אב הטומאה אלא שאינו מטמא משכב ומושב אבל מטמא אדם וכלים במגעו ואינו מטמא אא\"כ יצא ממי שביאתו ביאה והוא בן תשע ויום אחד ובין אדם הנוגע בשכבת זרע בין אדם שראה קרי מגופו מיטמא בו ונעשה ראשון לטומאה ואף האשה ששמשה אע\"פ שאינה רואתהו מגופה וכן שאינה מטמאה בו מתורת מגע שהרי מגע בית הסתרים הוא נעשית היא ראשון לטומאה ודינה כרואה קרי עצמו וכדכתוב ואשה כי ישכב איש אותה שכבת זרע ורחצו במים ובלבד במי שביאתה ביאה כגון בת שלש שנים ויום אחד ואין שכבת זרע מטמא עד שיהא לבן ונמשך אבל אם היה אדום אינו מטמא שאין האיש מטמא באודם לא בשכבת זרע אדום ולא בדם אדום כמו שביארנו:",
                "<b>כשם</b> שתינוקת בת יום אחד מטמאה בתורת נדה אם ראתה לישב שבעה בנדתה כך אם ראתה אחר שבעת ימי נדה נעשית זבה אם לשמירת יום כנגד יום אם להיות זבה גדולה בראיית שלשה רצופים להטעינה שבעה נקיים וכן תינוק בן יום אחד אם ראה זיבה כל שראה שתי ראיות נעשה זב לטומאה ולענין קרי עד שתהא ביאתו ביאה כמו שכתבנו:",
                "<b>האשה</b> אינה מטמאה בלובן כמו שיתבאר ואין ראיות של יום אחד נמשכות לה בימי זיבה אלא באחת שהכתוב תלה ראיותיה בימים להיות כל שראתה שלשה ימים זבה גדולה ומיטמאת בין באונס בין ברצון והאיש מיטמא בלובן וכל שיש לו זיבה הכל תלוי בראיות שכל שראתה שתי ראיות אף ביום אחד נעשה זב לטומאה ובשלש לקרבן ואין זיבה הבאה באונס מטמאתו שנאמר מזובו ולא מחמת אנסו:"
            ],
            [
                "<b>בועל</b> נדה כנדה לטמא אדם וכלים וכן לטמא אף כלי חרס בהיסט אע\"פ שבשאר טמאות אין מטמא אלא מאוירו בזב וזבה ונדה מיהא מטמא בהיסט ועומד שבעה ימים בטומאה ולא שיהא עולה לרגלה ר\"ל שאם בא עליה באמצע שבעה יהא מונה עמה אלא בא עליה ביום אחרון לנדתה מונה לעצמו שבעה:",
                "<b>עליונו</b> של זב שכתבנו כבר פירשנו שאינו נוגע בו כגון עשרה בגדים זה על גב זה ומונחים בראשו של זב והתחתון שהוא נוגע בראשו מטמא אדם אבל עליונו שאינו נוגע בבשרו אינו מטמא אלא אוכלין ומשקין וי\"מ עליונו של זב כגון שהזב בכף מאזנים ואדם וכלים בכף שניה והכריע הזב את הכלים ובתוספות הקשו בה שהרי זה היסט הוא והיסט ודאי טומאה אחרת היא וכן שממקרא אחר יוצא לנו בפרק יוצא דופן ודחקו לתרצה בהרבה פנים אלא שעקר הדברים כמו שכתבנו:",
                "<b>כשהאשה</b> סופרת שבעה נקיים צריכה למנותם חוץ מיום שפוסקת בו אינו בכלל ומה שהקשו עליה בסוגיא זו מן הכלל הידוע מקצת היום ככלו אע\"ג דלא איתרצה שפיר מ\"מ אף המקשה לא היה סובר כן ר\"ל לכלול יום שפוסקת בו בכלל השבעה שהרי בפרק אחרון מצינו אמר רב נדה שהפרישה ביום שלישי סופרתו למנין שבעה ואמר ליה רב ששת רב ככותאי אמרה לשמעתיה ר\"ל שהיו מונין יום הפסקה בכלל השבעה מאחר שמקצת היום הסמוך לערב היה להם בטהרה אלמא ליכא דסבירא ליה הכי אלא כותאי ולדעתם אף שכבת זרע שסותר יום אחד במנין הזב כמו שביארנו בפרק שלישי דוקא שראהו בין השמשות שלא נשאר כלום מן היום בטהרה הא כל שנשאר מן היום מקצת בטהרה אותו מקצת עולה לו ואינו סותר כלום אבל לדידן אין מקצת היום כלום לענין זה אלא באשה כל שראת בתוך שבעה סותרת הכל וכן בזב שראה זיבה אבל אם ראה קרי סותר יום אחד ומ\"מ יש דברים שמקצת היום עולה בהם בעניינים אלו והוא מקצת הראשון של יום ולענין קרבן פסח והוא שאמרו בפסח שני שהזב שספר שבעה וטבל בשביעי שוחטין עליו ואוכל לערב ואם ראה זוב אחר שנזרק הדם אינו אוכל ופטור מלעשות פסח שני וכן בזבה גדולה וכן בזבה קטנה שראת שני ימים שטובלת ביום השמור ושוחטין עליה ואוכלת לערב ואם ראת אחר זריקת הדם אינה אוכלת ופטורה מפסח שני ונמצא מקצת היום שעבר פוטרו מפסח שני וטעם הדבר שמאחר שיכולה היא לטבול באמצע היום ומותרת לבעלה מן התורה שחיטתה וזריקת דמה כראוי היא אע\"פ שבראייתה סתרה למפרע כל המנין אשה בדם וזב בזיבה או יום אחד לזב בקרי אבל נדה שאינה יכולה לטבול בשביעי שלה עד הלילה אין השחיטה והזריקה עליה כלום ולא נפטרה מפסח שני ואע\"פ שר' יוסי הוא שאמרה שם ואין הלכה כמותו ודאי לעקר הענין הלכה כמותו אלא שהוא בא עליה מטעמא דמכאן ולהבא הוא מטמא ואין מה שחוזרת ורואה מטמאתה למפרע לאחר טבילה אלא מדרבנן ובזו ודאי אין הלכה כן אלא סתרה כל מנינה למפרע מן התורה:"
            ],
            [
                "<b>כבר</b> ביארנו שהזב שהיה מונה שבעה נקיים וראה קרי סותר את יומו ומשלים שבעה חוץ מאותו היום אף האשה שהיתה זבה והפסיקה והיא מונה שבעה נקיים ופלטה שכבת זרע הרי היא כרואה קרי וסותרת יום אחד ואין דנין אותה כנוגעת לבד ושלא לסתור כלל וא\"כ זה שאמרה תורה ואחר תטהר אחר המעשה תטהר שלא תהא טומאה מפסקת כלומר שאלו היתה טומאה מפסקת סותרת הכל פירושו בטומאת זיבה או נדות ולידה אבל טומאת קרי אינו סותר אלא יום אחד הן איש ברואה הן אשה בפולטת ודבר זה פירושו בפולטת תוך שלשה לתשמיש שאם משלשה ואילך הרי הוא מסריח ואינו מטמא כלל ואחר שכן אי אתה מוצאה אלא בביאת איסור כגון ששמשה בימי זיבה או בימי לבונה שהרי אין שבעה נקיים אלא אחר שראת שלשה רצופים בימי זיבה ומ\"מ יש לה עמידה בביאת התר לדעת האומר שש עונות שלימות בעינן להפקעת טומאה מן הקרי ואתה מפרשה כששמשה ערב שבת וראתה לאחר ששמשה וכן יום ראשון וכן יום שני וליום שלישי התחילה למנות שבעה נקיים ופלטה שעדין לא נשלמו שש עונות עד הערב ומ\"מ אין לשון הסוגיא מוכיח כן שהרי אמרו בה כמה תסתור שבעה דיה כבועלה כלומר שאינו סותר בו אלא יום אחד ולפי זה אף מצד אחר אי אפשר בו סתירת שבעה ומתוך כך יש לפרשה בביאת התר של תורה אלא שהיא אסורה מדברי סופרים כגון שספרה שבעה נקיים וטבלה ושמשה אחר טבילה ואח\"כ פלטה וכן בשומרת יום כנגד יום ששמרה בשלישי ולא ראתה שדינה לטבול ולשמש בערב ואף ביום אין בתשמישה איסור תורה ושמשה בו ביום וראתה ופסקה ולמחר מתחלת בספירת שבעה ופלטה תוך שלשה לתשמיש ומ\"מ אין לפרשה בזמן הזה ובביאת התר גמור ומשום חומרות בנות ישראל שאף בדם טיפה החמירו לישב שבעה נקיים וכגון ששמשה בטהרתה וראתה למחר ופסקה והתחילה למנות שבעה נקיים ופלטה תוך שלשה שבזמן הזה אינה סותרת בפליטה שלא נאמרה סתירה בפליטה אלא לטהרות ואף לטהרות אינה סותרת אלא יום אחד וכן דוקא בהרגישה בפלטה אבל לחוש מספק לא וקצת חכמי צרפת מחמירין בפליטה אף לבעלה ובזמן הזה וכן מחמירין לחוש בכך מספק ומחמירין שלא להתחיל במנין שבעה אא\"כ נעצרה לבעלה שלשה ימים:",
                "<b>על</b> ששה ספקות שורפין את התרומה מדברי סופרים על בית הפרס ועל עפר ארץ העמים ועל בגדי עם הארץ ועל הכלים הנמצאים ועל הרוקים הנמצאים ועל מימי רגלים של אדם טמא שנתערבו במי רגלי בהמה ואין ידוע אם בטלו אם לאו ושאר דברים שבסוגיא זו כבר נתפרשו במשנתנו:",
                "<b>המשנה</b> השניה והיא בענין החלק הראשון גם כן והוא שאמר בנות הצדוקים וכו' וצדוקים הם ישראלים גמורים אלא שפירשו למינות בקצת דברים ואין בנותיהן מוחלטות לגמרי כבנות הכותיים אלא הכל תלוי בהנהגתן ומתוך כך אמרו חכמים שבזמן שנוהגות לילך בדרכי אבותיהן הרי הן ככותיות ופי' בגמ' שכל מן הסתם הדין כן שמן הסתם נגררות הן אחר אבותיהן אבל אם פירשו לילך בדרכי ישראל הרי הן כישראליות ובדבר זה נחלקו שלדעת ר' יוסי סתמן כישראליות עד שיפרשו לילך בדרכי אבותיהן והלכה כתנא קמא:",
                "<b>זהו ביאור המשנה ופסק שלה ומה שנכנס תחתיה בגמרא כך הוא:</b>",
                "<b>הוזכר</b> כאן מעשה בצדוקי אחד שספר עם כהן גדול בשוק ונתזא צנורא מפיו על בגדיו של כהן והוריקו פניו והלך אצל אשתו לידע אם השלימה לדם ירוק עד שיהא בעלה נדון כבועל נדה אם לאו ואמרה לו אישי כהן גדול אע\"פ שצדוקיות אנו מתיראות מן הפרושים ומראות דם לחכם ויראה שהאמינה שאלמלא כן למה היה טורח לשאלה ואע\"פ שהחשוד בדבר בשל עצמו מיהא אינו נאמן אף זו לא עשאוה כחשודה או שמא אין זה קרוי של עצמו הואיל ואין לה שום תועלת בעדותה ומ\"מ שאלו בה שאף בשאינו בועל נדה תיפוק לי משום צנורא דעם הארץ שאלו היה חבר אף לבעילת נדה אין לחוש בו אלא ודאי עם הארץ ופירשוה ברגל שטומאת עם הארץ חשובה בו טהורה כמו שביארנו בחגיגה:",
                "<b>לפי</b> דרכך למדת מסוגיא זו שגופו של עם הארץ מטמא את בגדיו או את אחרים מחמת עצמו ומחשש צנורא שלו שנחשבת כמשקה זב וזבה ואינך צריך בו לחשש בעילת נדה או לחשש בגדיו שישבה עליהם אשתו נדה וכן משמע ממה שאמרו למעלה שטבל ועלה ונגע בתרומה אלמא שאם לא טבל מטמא ומ\"מ דוקא במגע אבל במשא והיסט לא גזרו בו אלא מחשש אשתו נדה אם בגופו מצד בעילתו ואם בבגדיו מצד ישיבתה עליהן ומה שאמרו בגדי עם הארץ מדרס לפרושים ובגדי פרושים מדרס לאוכלי טהרות ופירשוה בשני של חלין מצד שמא ישבה עליהן אשתו נדה דוקא למשא והיסט אבל למגע אף מצד עצמו כן ואין צריך למה שטרחו לתרץ בה דמשום בגדי פרושים נקט לה שלא עשו גופו של פרוש כזב אצל תרומה אלא מחשש אשתו נדה אבל לעם הארץ לא הוצרכנו לטעם זה וכן למה שתירצוה גדולי הדור דמשום דההיא טעמא סליק לתרויהו נקיט לה כי היכי דלא לימא בעם הארץ משום גופו ובפרוש מחמת אשתו אבל מ\"מ הוא הדין לעם הארץ משום גופו אלא עם הארץ אין גופו נחשב כזב אלא למגע אא\"כ מחשש אשתו נדה וכן יראה בפרק הנזקין ס\"א א' שאמרו וניחוש שמא תסיטם אשתו נדה וכן אין לו טומאת מדרס ולא משכב ומושב וכמו שאמרו ברביעי של טהרות הגנבים שנכנסו לבית אין טמא אלא מקום רגליהן ומה הן מטמאין אוכלין ומשקין וכלי חרס הפתוחים אבל לא משכב ומושב ולא כלי חרס המוקפין ואם יש עמהן גוי או אשה הכל טמא אלמא גופו אינו עושה מדרס ולא משכב ומושב ולא מטמא בהיסט וא\"כ מה שאמרו בטהרות הדר עם עם הארץ בחצר אפילו חביות מוקפות צמיד טמאין פירושה במלאות ומשום אוכלים ובשהה שיעור פתיחה וסתימה ומחשש שמא פתח ונגע אי נמי מחמת אשתו וכמו שביארנו בשני של חגיגה:"
            ],
            [
                "<b>המשנה</b> השלישית והיא בענין החלק הראשון גם כן והוא שאמר דם הנכרית ודם טהרה של מצורעת בית שמאי מטהרין ובית הלל אומרין כרקה ומימי רגליה כלומר שהיא טמאה אלא שטומאתה כטומאת רוקה ומימי רגליה ולא כטומאת דם נדה וענין מחלקתם בדם הנכרית הוא שהדבר ידוע שהנכרית ודם הנכרית אינם בדין טומאה מן התורה שנאמר דבר אל בני ישראל איש איש כי יהיה זב וכו' בני ישראל ולא הגוים אבל חכמים גזרו בהן להיותן כזבים וכזבות כל שהן בזכר מבן תשע ולמעלה ונקבה מבת שלשה ולמעלה ופירשו עכשו לדעת בית שמאי שלא גזרו בהן אלא על רקה ומי רגליה שהם מצויים תמיד אבל דמה טהור ופי' הטעם בגמ' דשיירו בה רבנן כי היכי דלהוו בה היכרא מדרבנן הוא דמטמו כדי שלא יבואו לשרוף עליה תרומה וקדשים ובית הלל מטמאין ולא טומאה גמורה כדם נדה ישראלית לטמא בלח ויבש אלא להיות דמה מטמא כרוקה ומי רגליה שמטמאין לחין ולא יבשים ודי בזה היכר ודם טהרה של מצורעת הוא דם הירוק או דם לידתה אחר שבעה לזכר ושבועים לנקבה ובית שמאי מטהרין אותה לגמרי שאע\"פ שרוקה ומי רגליה טמא מצד צרעתה וכמו שאמרו לזכר או לנקבה לרבות מצורע למעיינותיו ומצורעת למעיינותיה דם טהרתה מיהא טהור שאין זה בכלל מעינותיה שאין בכלל המעין אלא דומיא דרוק שמתעגל ויוצא ובית הלל מטמאין אע\"פ שאינה בכלל מעין מ\"מ רחמנא רביה דאי לשאר מעינותיה מזכר נפקא אלא לא נתרבית אלא לדמה אע\"פ שאין בה טומאת דם דם היולדת שלא טבלה ר\"ל שיצאה מזמן טומאת לידה ונכנסה לזמן דם טהרה כגון אחר שבעה לזכר ואחר שבועים לנקבה אלא שלא טבלה עדין בית שמאי אומרין שהדם מ\"מ יצא מכלל טומאה מצד הדם ואין לה אלא טומאת שאר מעיינות שבה ר\"ל רקה ומימי רגליה ואע\"פ שאין טומאת מעין לדעתם אלא במתעגל ויוצא גזרו בה לאחר שבעה אטו תוך שבעה ומטמאה בלח אבל לא ביבש שעשו בה הכר שלא לשרוף עליה ואע\"פ שדם הנכרית טהרו לגמרי משום היכרא בזו הואיל והוכרחו לגזור בה ולטמאה שיירו בה שלא לטמא ביבש ולבית הלל כל שלא טבלה לא פקעה המנה טומאת דם נדה ומטמאה לח ויבש ומודים ביולדת בזוב שאע\"פ שעבר זמן טומאת לידה הואיל ולא נכנסה לזמן דם טהרה שהרי זבה היא שלא פקעה הימנה טומאת דם נדה ומטמאה לח ויבש הא מ\"מ אם השלימה זמן טומאת לידה וכן שספרה שבעה נקיים ולא טבלה הרי הם במחלקותם שלבית שמאי מטמא לח ולא יבש ולבית הלל לח ויבש וכן היא שנויה בגמרא בהדיא:",
                "<b>זהו ביאור המשנה ובכלה הלכה כבית הלל ודברים שנכנסו תחתיה בגמרא אלו הן:</b>",
                "<b>הנכרי</b> זובו טמא ואף מן הסתם עשאוהו כזב כמו שביארנו אבל שכבת זרע שלו טהור שיירוהו שלא לגזור עליו כדי שיכירו הכל שטומאתו אף בזיבתו מדברי סופרים ולא יבואו לשרוף עליה תרומה וקדשים מעתה נכרית שפלטה שכבת זרע מנכרי טהורה מישראל טמאה ר\"ל טפת הקרי ובת ישראל שפלטה שכבת זרע מנכרי אותה טפה טהורה לגמרי ומה שאמרו שכבת זרע של ישראל אפילו במעי גויה טמא פירושו שאם תפלטנה על הבגד תטמאנו שאם לטומאת עצמה טמאה ועומדת היא אבל מה שאמרו של נכרי טהורה בכל מקום אפילו במעי ישראלית פירושו אע\"פ שבישראל אף במעיה טמאה שאע\"פ שמגע בית הסתרים היא מ\"מ אנו דנין אותה כרואה ובנכרי טהורה והוא הדין שהטפה טהורה לכשתפלטנו כמו שביארנו ונכרית שפלטה שכבת זרע של נכרי ונתערבו בה מי רגלים הכל טמא מצד מי רגלים שבה שגזרו עליהן:"
            ],
            [
                "<b>כל</b> שביארנו בשכבת זרע של ישראל שטמאה פירושו בתוך שלשה הא לאחר שלשה כבר הסריח ופקעה טומאתו ומ\"מ דוקא בישראלית שמתוך למצות גופן מתחמם ומסריח אבל במעי גויה הדבר ספק שמא מתוך שאינם דואגים לדבר אין גופם מתחמם ואינו מסריח או שמא מתוך שאוכלים שקצים ורמשים חביל גופיהו ומסריח ומתוך כך טומאתו ספק ויראה דוקא יום רביעי דיו שרבית עליו יום אחד:",
                "<b>מצורע</b> זכר שהוחלט טעון פריעה ופרימה ועטיה על שפם אבל המצורעת אינה טעונה פריעה ופרימה ואינה עוטה על שפם וכן התבאר בכריתות ח' ב' וכן המצורע הזכר שאסור בתשמיש המטה בימי הסגרו ובימי ספירו במצורעת מותרת:",
                "<b>כבר</b> ביארנו שזיבת הנקבה מטמאה אף באונס מה שאין כן בזיבת הזכר וכן ביארנו למעלה שתינוק בן יומו מטמא בזיבה אבל קרי שלו אינו מטמא עד שיהא ראוי לביאה וכן ידעת שראייה ראשונה של זב גדול נדונת כקרי ואינה מטמאה במשא מתוך כך שאלו כאן ראייה ראשונה של זב קטן אם נדונת כקרי שלו ולא תטמא כלל או כקרי של גדול לטמא במגע וביררו בה שמאחר שאלו ראה אחת מצטרפת עמה אף היא נדונת כקרי של גדול ומטמאה במגע ובמצורע מיהא כל שראה זיבה אף ראייה ראשונה שלו מטמאה במשא דמקום זיבה מעיין הוא ואין זה פחות משאר מעיינותיו ר\"ל רקו ומי רגליו שמטמאין במשא מאחר שהזב עצמו מטמא אדם וכלים משראה שתים כל שכן שהטפה עצמה מטמאה אדם וכלים שאם גרמה להיות הרואה אותה מטמא כל שכן שהיא מטמאה ויש בסוגיא זו קצת בלבול בנסחאות וכבר העירו בה גדולי הרבנים ככל הצורך:"
            ],
            [
                "<b>ולענין</b> הגירסא תדע שאין אנו גורסין מדאיצטריך קרא לרבויי בראשונה ולא בשניה אלא סתמא מדאיצטריך קרא לרבויי וכו':",
                "<b>שעיר</b> המשתלח גורם טומאה לאחרים שנאמר והמשלח את השעיר יכבס בגדיו ואע\"פ שהוא טהור שאין בהמה בחייה מקבלת טומאה:",
                "<b>סדר</b> ראיות הזב הוא שבראשונה הרי היא כקרי ראה שתים הרי הוא זב לטומאה לספירת שבעה ולמים חיים אבל לא לקרבן ראה שלש הרי זה זב גמור אף לקרבן וכבר התבאר שהזיבה הבאה מחמת אונס אינה זיבה ומתוך כך אמרו בשבעה דרכים בודקין את הזב במאכל במשתה במשא בקפיצה בחולי במראה בהרהור שכל שבאה הזיבה מחמת אחת מאלו אינו מטמא בזיבה ומ\"מ בדיקה זו אינה מצד עצמה אלא בראיה שניה שבה הוא נעשה זב אבל בראשונה אפילו ראה אותה מחמת אונס הואיל והשניה באה שלא מחמת אונס או סבה הרי זה טמא טומאת זיבה שהרי אותה שנעשה בה זב באה שלא מחמת סבה ומ\"מ בודקין אותו אף בראשונה למנות בה שלש לקרבן שאין קרבן אלא בשראה שלישית אחר שראה שתים שלא בסבה ומ\"מ בשלישית אין בודקין אותו שמאחר שראה שתים שלא בסבה כל שראה שלישית אף בסבה טעון קרבן למדת שהזיבה חמורה מן הקרי שמטמאה משכב ומושב והקרי חמור מן הזיבה שמטמא אף באונס:"
            ],
            [
                "<b>וזיבה</b> הוא שבא מצד חולי ויוצא שלא בקושי ושלא בהנאה ואינו מתדבק אלא נגרר ויוצא כמי בצק של שעורים ודומה ללובן ביצה המוזרת אבל שכבת זרע יוצא בקושי והנאה והיא לבנה ומתדבקת ודומה ללובן ביצה שאינה מוזרת וביצה המוזרת פירושה שהוטלה תחת התרנגולת אלא שלא השריצה אפרוח וכמו שאמרו ביצים המוזרות נפש היפה תאכלם:",
                "<b>כבר</b> ביארנו במשנה שזה שאמרו שמודים בית שמאי לבית הלל ביולדת בזב פירושו קודם שספרה וא\"כ זה שנאמר בסוגיא זו אמרו להם בית הלל לבית שמאי יולדת בזוב תוכיח טועים היו בהודאתם של בית שמאי שהיו סבורים שיהו מודים להם אף בלא ספרה עד שהשיבו להם הוא הדין והיא התשובה כלומר שלא הודינו ביולדת בזוב אלא בשלא ספרה הואיל ואפילו טבלה אינו כלום אבל בספרה הלכו אלו לשיטתם ואלו לשיטתם והלכה כבית הלל כמו שביארנו במשנה:",
                "<b>זה</b> שטמאה תורה דם היולדת כל שבעה לזכר ושבועים לנקבה וטיהרתהו לאחר כן נחלקו בה רב ולוי שלדעת רב מעין אחד הוא התורה טמאתהו והתורה טהרתהו וללוי שתי מעיינות הן נסתם הטמא נפתח הטהור נסתם הטהור נפתח הטמא ונפקא מינה שאם שופעת מתוך שבעה לזכר לאחר שבעה או מתוך שבועים של נקבה לאחר שבועים שמאחר ששופעת ודאי מעין אחד הוא לרב טהור וללוי טמא שהרי מעין טמא הוא וכן אם שופעת מתוך ארבעים של זכר לאחר ארבעים או מתוך שמונים של נקבה לאחר שמונים לרב טמא וללוי טהור שהרי מעין טהור והלכה כרב בין לקולא בין לחומרא:",
                "<b>יש</b> מי שאומר שלדעת בית הלל הואיל ודם היולדת שלא טבלה מטמאה לח ויבש אף האשה נעשית בו נדה וצריכה לספור שבעה ועיקר הדברים שכל לאחר שבעה לזכר ושבועים לנקבה אע\"פ שהדם עצמו מטמא אינה נעשית נדה באותה ראיה ויש ראיה לדבר שהרי אמרו בשופעת מתוך שבעה לאחר שבעה רב לקולא והרי מאחר שנדה ויולדת טבילתן בלילה על כל פנים הואיל ושופעת הרי היא רואה לאחר שבעה ואעפ\"כ טובלת עם שפיעתה:",
                "<b>היולדת</b> אף לדעת האומר אפשר לפתיחת הקבר בלא דם מטמאה את בועלה כנדה וטמאה שבעה אף בלילות כבימים ואע\"ג דימים כתיב פירושו ימים שלמים ומ\"מ לדעת פסק אין אנו צריכין לאלו שהרי אי אפשר לפתיחת הקבר בלא דם אלא שאפשר לפרשה בילדה בזוב ומחמת קושי:"
            ],
            [
                "<b>מאחר</b> שפסקנו בדם טומאה ודם טהרה שמעין אחד הוא התורה טמאתו והתורה טהרתו כל שיולדת בזוב צריכה שבעה נקיים ואלו לא פסקה כל שבעה לזכר וכל שבועים לנקבה צריכה לישב שבעה נקיים בתוך ימי טוהר שאלו לדעת האומר שתי מעיינות הן נסתם הטמא נפתח הטהור כל שפסקה משהו אחר שבעה לזכר או שבועים לנקבה שנסתם המעין הטמא והתחילה לכנס בתוך ימי טוהר שנפתח הטהור אפילו ראתה בכל ימי טוהר כדם מגפתה הוא וטהורה אלא מעין אחד הוא ואחר שצריכה לישב שבעה נקיים כל ראיה שבה בתוך אותם שבעה נקיים סותרת אע\"פ שהיא בימי טוהר וכן מה שאמרו לדעת ר' יוסי ימי עיבורה עולין לה לימי מניקתה להשלמת שלש עונות ומשעמדה שלש עונות בלא דם דיה שעתה ואע\"ג דלכי ילדה חזיא דאי אפשר לפתיחת הקבר בלא דם מ\"מ דם נדה לחוד ודם לידה לחוד הא מ\"מ צריכה היא להשלים שלש עונות שאלו ראתה אחר הלידה אף בימי טוהר הואיל ותוך שלש עונות היא אין אומרין דיה שעתה לדעת זו היא אמורה ומצד שאע\"פ שעומדת שלש עונות בלא דם טמא מ\"מ הרי ראתה ממעין טמא ומאותו מעין שרואה ממנו כל השנה היא רואה עכשו וראויה לטמא למפרע הא לדעת האומר שתי מעיינות הם מכיון שפסקה משהו אחר ימי לידה ונכנסה לימי טהרה אין אותה ראיה מעכבת שלא תהא דיה שעתה אף לאחר שיעברו ימי טוהר ומאחר שפסקנו מעין אחד הוא אף לכשראתה לאחר ימי טוהר אין דיה שעתה וזה שאמרו ברואה אחר דם טוהר שדיה שעתה פירושו בשאין שם שהות כגון שראתה לאחר ארבעים לזכר או לאחר שמונים לנקבה מיד שאפילו היה מאתמל טהור הוא ושמא תאמר תטמא מפקידה לפקידה כגון אם בדקה שחרית ומצאה טמא נטמא טהרות של ערבית מכיון שדין מעת לעת נפקע המנה אף דין פקידה נפקע ומ\"מ זו של ימי עבורה אינה הלכה לשיטתנו ואף בלא הפסק שלש עונות משהוכר עוברה ומשהתחילה להניק דיה שעתה וכבר ביארנוה בפרק ראשון:",
                "<b>יולדת</b> בזוב אע\"פ ששלמו לה שבעה לזכר ושבועים לנקבה אינה טהורה לביתה עד שתספור שבעה נקיים ואם ספרה שבעה נקיים ואחר ספירת השבעה ראתה קודם שטבלה הרי זה דם נדה כמו שביארנו במשנה ומטמא לח ויבש:",
                "<b>ולענין</b> ביאור הקשו ממנה ללוי ותירץ בה תנאי היא כלומר אי מעין אחד הוא אי שתי מעינות הן ואנא אמינא כתנא דשוין ר\"ל זה שאמרו בסמוך ושוין ברואה אחר דם שדייה שעתה והוא מעמידה בשיש שם שהות ואעפ\"כ דיה שעתה אלמא שתי מעיינות הן אלא שמ\"מ הלכה כרב כמו שהתבאר:",
                "<b>זו</b> שכתבנו בראתה לאחר ספירת שבעה שדמה מטמא לח ויבש מ\"מ אינה סותרת מנינה וטובלת לכשתרצה וטהורה לבעלה במקום שנהגו לבעול על דם טוהר ואם ראתה תוך שבעה ימי הספירה הואיל ודם טוהר הוא אינה סותרת כל מנינה אלא שאותו היום אינו עולה ואע\"פ שאמרו אחר אחר לכלן שלא תהא טומאה מפסקת פירושו טומאת שבעה כמו שביארנו למעלה:",
                "<b>שבעה</b> ימי לידה שלא ראתה בהן עולין לה לספירת שבעה נקיים ואין מטעינין אותה שבעה נקיים אחר שבעה לזכר ושבועים לנקבה כמו שיתבאר למטה:",
                "<b>התחילה</b> לספור שבעה נקיים וילדה מן הדין אין לידה סותרת שאין דם קשוי לידה מטמא בזוב כמו שיתבאר אלא שמ\"מ אינו עולה על הדרך שביארנו בדם טוהר וכבר ביארנו שבזמן הזה כלן נחשבות כיולדות בזוב וכן ברוב מקומות אסרו לבעול על דם טוהר כלל כמו שהתבאר:"
            ],
            [
                "<b>המשנה</b> הרביעית והיא בענין החלק השני והוא שאמר המקשה נדה וכו' המקשה נדה ר\"ל הרי היא נדה כלומר מקשה לילד וראתה דם הרי זו נדה גמורה ופירשוה בגמ' כשראתה בימי נדותה ר\"ל בימים הראויים לנדות שהאשה מטמאה בנדות אף באונס ואף באונס שמחמת קשוי לידה אבל זיבה אע\"פ שמטמאה בה אף מחמת אונס מ\"מ כל שראתה בו מחמת קשוי לידה אינו כלום וא\"כ כל שהיא טהורה וראתה אף מחמת קשוי הרי היא נדה אבל כל שהיא נדה ויצאה לה בימי זיבה וראתה בהם מחמת קשוי לידה אינה זבה כלל ואין כרב שפירש משנתנו בימי זיבה ולהיותה מיהא ליומה הואיל ומצינו שהקשוי סותר במנין שבעה נקיים יום אחד ולמחרתו מותרת בלא שמור אלא אפילו ליומה אינו כלום וכן אין הלכה כשמואל שפירשה גם כן בימי זיבה ומדרבנן לומר שנחוש שמא תשפה ונמצאת קשויה שלא מחמת ולד והוברר הדבר שדם זיבה הוא ולא דם קשוי אלא אינו כלום ואין חוששין שמא תשפה מפני ששפיה אחר קושי דבר שאינו מצוי הוא ואע\"פ שחששו בענין טבלים בקיעת נאד וכן בהרי זה גיטיך שעה אחת קודם למיתתו חוששין למיתה ואסורה מיד באלו סופן לבקוע ולמות אבל זו אדרבה סופה להרבות בקשוי עד שתלד ואין חוששין לשפוי אף מדרבנן וכדקאמר ר' יצחק עלה בגמרא אינו כלום ומ\"מ יש פוסקין לחוש מדרבנן ולהצריכה שמור וכבר ידעת שימי זיבה הם אחד עשר יום הבאים לאחר הנדות ואינה חוזרת לפתח הנדות עד שתעבור ימי זיבה ותמנה שבעה נקיים אם בתוך אחד עשר אם לאחר אחד עשר הא כל שעברה אחד עשר יום בלא זיבה או שנעשית זבה אלא שספרה שבעה נקיים הרי הן ימי נדה לטמאה בקשויה אע\"פ שלא טבלה כמו שביארנו בפרק ראשון בביאור פתח נדה שבמסכת ערכין ואע\"פ שלא היתה רגילה לראות אלא משלשים לשלשים ואע\"פ שגדולי המחברים כתבו בפירושי המשנה בענין זה שזמן הנדות הוא הזמן המורגל אצלה להיות בו נדה אשגר לישן הוא ואף הם לא כונו בה אלא למה שכתבנו:",
                "<b>ואח\"כ</b> פירש היאך השופי שאחר הקשוי מפקיע דינו של קשוי ומחזיר תורת טומאת הדם לישנה ופירש שאם קישתה שלשה ימים בתוך אחד עשר יום שהם ימי זיבה אם שפת אחריהן מעת לעת נפקע דין הקשוי למפרע ונעשת זבה וכשיולדת נעשת יולדת בזוב והוא הדין לקשתה שנים וראתה יום אחד בשופי ור' יהושע אומר לילה ויום ר\"ל שלא כל מעת לעת במשמע אלא שתשפה יום שלם כסדרו לילה תחלה ואח\"כ יום ואם התחילה לשפות בתחלת היום אינו מפקיע דין הקשוי עד שתשפה לילה שאחריו ומחרתו ולברר דבריו יותר אמר כלילי שבת ויומו שהכל יודעין שמבערב מתחילין בו בקדשה ובתוספות פירשו שלא הוצרך לכך שמשאמר לילה ויום הדבר ידוע שלילה ואח\"כ יום קאמר אלא שפירושו שצריך שתשפה לילה ויום במעט תוספת לפניו ולאחריו כלילי שבת ויומו והלכה כר' אליעזר ופירוש הדברים ששפתה מן הצער ולא מן הדם כלומר כל ששפתה מן הצער ר\"ל החבלים והקשוי אע\"פ שלא פסק הדם שופי הוא ומינה שאם פסק הדם ולא פסקו החבלים אינו שופי ומ\"מ פי' בגמ' בשופי זה שמעת לעת שכתבנו שהוא מפקיע דין הקשוי דוקא כשילדה מתוך אותו השופי וכל שהשופי סמוך ללידה טמא הא כל שחזרה וקשתה עד שנעשה הקושי סמוך ללידה טהור והוא שאמרו קשתה יום אחד ושפתה שנים וילדה או שקשתה שנים ושפתה אחד וילדה או ששפת אחד וקשת אחד ושפת אחד וילדה הרי זו יולדת בזוב אבל שפתה יום אחד וקשתה שנים וילדה או ששפת שנים וקשתה יום אחד וילדה או שקשתה אחד ושפת אחד וקשת אחד וילדה אין זו יולדת בזוב כללו של דבר קושי סמוך ללידה טהור ואינה יולדת בזוב שופי סמוך ללידה טמא והרי זו יולדת בזוב וגדולי המחברים כתבו ששופי שמעת לעת מפקיע דין הקשוי אע\"פ שחזרו לה החבלים ושמא הם מכוונים בששפת אחר החזרה מעת לעת וילדה מתוך השופי וכן אמרו בגמרא חנניא בן אחי ר' יהושע אומר כל שחל קשויה בשלישי שלה אפילו כל היום בשופי אין זה יולדת בזוב ודבר זה י\"מ דלאו כהלכתא היא אלא שחנניא סובר כר' יהושע שמצריך לילה ואח\"כ יום וכל שחל לאו דוקא התחלה שהרי כבר ראת בקושי שנים אלא פירושו כל שנכנס קשויה בשלישי לראייתה אפילו שעה אחת ושפת כל שאר היום ועוד שעה אחת מן הרביעי לתשלום מעת לעת אין זו יולדת בזוב שאין זה לילה ויום ואין נראה כן שאם כן היאך אמרו כללו של דברי לאתויי הא דחנניא ועוד היאך אמרו בסוף הסוגיא לאפוקי מדחנניא היה לו לומר לאפוקי מדר' יהושע אלא חנניא כר' אליעזר סבירא ליה שכל מעת לעת מפקיע אלא שמוסיף על דבריו שכל שנכנס הקשוי בשלישי לראייתה הואיל והוא יום הגומר והגורם לזיבה גדולה אע\"פ ששפת רוב היום ושהשלימה מן הרביעי מעת לעת בשופי או אפילו שני ימים אינה יולדת בזוב עד שתראה שלשה ימים אחרים בשופי וי\"מ לשטה זו עד שתשפה מעת לעת אחר השלישי ומתוך כך יש פוסקים כחנניא ומדקאמר הכא לאתויי הא דחנניא ויש פוסקין דלא כחנניא ומדקאמר בסוף הסוגיא לאפוקי מדחנניא וכן נראה דעת גדולי המחברים ומ\"מ ראיתי להם שכתבו חל שלישי לראייתה להיות ביום הלידה אפילו כל היום כלו בשופי אין זו יולדת בזוב שהרי יום הלידה סמוך לקושי ושמא כך הוא מפרש דבריו של חנניא:",
                "<b>כמה</b> היא קשויה כלומר באיזה זמן הקרוב ללידה דנין את הצער והחבלים בקושי שמחמת לידה ופירש ר' מאיר אפי' ארבעים וחמשים יום ופי' בגמ' כל שראתה בימי זיבה שבתוכם ולאו דוקא כל חמשים ומ\"מ אפשר לפרשה בכל החמשים יום וכגון שלא השלימה בהם ספירת שבעה וכן זה שאמרו ארבעים וחמשים פירשו בגמ' ארבעים לבריאה וחמשים לחולה שהחולי מנדנד את הולד וממהר אל לדתה ור' יהודה אומר דיה חדשה ר\"ל חדש תשיעי ור' יוסי ור' שמעון אומרין אין קשוי יתר משתי שבתות והלכה כדבריהם והילכך כל שקישת ארבעה עשר יום קודם הלידה הרי זה דם קשוי אבל כל שקשת קודם לכן אע\"פ שילדה לה מתוך הקשוי הרי זה יולדת בזוב ובזמן הזה הואיל ואף בטפה כחרדל יושבת שבעה נקיים מספק שמא ראתה שלשה ימים וכן קושי סותר כל שבעה מספק שמא בימי נדה היא כלן יולדות בזוב הן:",
                "<b>זהו ביאור המשנה ופסק שלה ודברים שנכנסו תחתיה בגמרא אלו הן:</b>"
            ],
            [
                "<b>מעוברת</b> שראתה ונכנסה מימי נדות לימי זיבה ופסקה זיבתה והתחילה למנות שבעה נקיים וראתה בתוכם מחמת קשוי לידה אין ראיה זו סותרת מנינה שאע\"פ שהוא דבר המטמא במקום אחר והוא בזמן הנדות מ\"מ אינו דבר הגורם זיבה וכל ראייה שאינה גורמת זיבה אינה סותרת כל המנין ואע\"פ שראית אונס בזב אינו גורם זיבה וכמו שאמרו מבשרו ולא מחמת אנסו וסותר כל המנין אף זו גורם הוא לטעינת קרבן שהרי בשלישית אין בודקין אותו ומיטמא אף בראית אונס לקרבן כמו שהתבאר למעלה ומ\"מ סותר הוא יום אחד שאין דם הקשוי פחות מקרי ועל כל פנים לשבעה נקיים מדם אנו צריכין וגדולי המחברים חולקין בזו לומר שאינו סותר אפילו יומו אלא עולה לה למנין אלא שכבר הרגישו בה גדולי המגיהים:",
                "<b>לידה</b> עצמה אינה סותרת כל המנין ולענין סתירת יומה מיהא נחלקו בה אביי ורבא שלדעת אביי סותרת יומה ואינה עולה אלא צריכה להשלים שבעה חוץ ממנו ולרבא אינה סותרת אפילו יומה ועולה למנין שבעה ועל כל פנים אתה צריך לפרשה בלידה יבישתא שהרי אם רואה בה דם הרי הוא דם קושי והיא היא שאלה המבוארת למעלה בסמוך וכבר פסקנו בה לשטתנו שסותר את יומו ואינו עולה אלא שהוסיף עכשו לברר דין הלידה בלא ראיית דם והדברים נראין שהלכה כרבא ועולה אע\"פ שיש בה טומאת לידה אלא שצריך לבאר שהרי פסקנו אי אפשר לפתיחת הקבר בלא דם ואף רבא בעצמו אמרה כן בפרק אחרון ס\"ו א' וא\"כ תהא סותרת יומה מחמת דם הקשוי ונראה שיום הלידה ודאי סותרת יומה ולא שאלו כאן מהו שתעלה אלא על שאר ימים שבטומאת לידה שלא ראת בהן אם עולין לה אע\"פ שטמאה בהן משום לידה או אין עולין לה ולרבא אינה סותרת ועולין לה וראיה לפירוש זה שהרי רבא היה מביא ראיה ממה שאמרו ואחר תטהר שלא תהא טומאה מפסקת ביניהן ואם איתא דמיום אחד קאמר ליקשי ליה מקרי וקושי שסותרין יום אחד ואפילו הכי לא קרינו ליה הפסק וכדאיתותב מינה רבא גופיה בריש פרקין אלא שסתירת יום אחד אינו קרוי הפסק אבל ימי לידה שהם הרבה אלמלא שעולין קרויים הפסק אע\"פ שאינו הפסק זיבה אלא שעולין ובהדיא אמרו ואם טמאה מזובה מזובה ולא מנגעה מזובה ולא מלידתה כלומר שכל שטהרה מזובה אע\"פ שהיא טמאה מצד אחר מחמת לידה או מחמת צרעת מונה בהן שבעה וטהורה וגדולי המחברים כתבו שאף אם יצאה בספירתה מזמן זיבה לפתח נדה אותו הימים ר\"ל ימי נדה אם לא ראתה בהן עולין לה לשבעה נקיים ואם ראתה בהן אין עולין אלא שאין סותרין כל המנין ומ\"מ אנו כבר ביארנו לשיטתנו בפרק אחרון שאין פתח נדה אחר ימי זיבה גדולה עד שתמנה שבעה נקיים והלכה כרבא שימי לידה שאינה רואה בהן עולין לה לספירת שבעה ואם ראתה בהן הרי יום הראיה אינו סותר ואינו עולה דנקיים מדם בעינן ומ\"מ בזמן הזה כל שראתה באחד מהן אינו עולה אע\"פ שביום הקושי פסקו שעולה ויש פוסקין בה כאביי ומפרשין שזו היא למ\"ד שביע\"ל קג\"ם ר\"ל לידה ואין הדברים נראין כלל וכבר פירשנוה בכמה מקומות על לחי העומד מאיליו ויש מפרשין בשמועה זו דרכים אחרים שאינן נראין כלל:"
            ],
            [
                "<b>מאחר</b> שביארנו שימי לידה שאינה רואה בהם כלל עולין לה לשבעה נקיים זה שאמרו שיולדת בזוב צריכה לישב שבעה נקיים אין הכונה שיהו נקיים מלידה ר\"ל שלא תתחיל למנותם עד שיעברו שבעה לזכר ושבועים לנקבה אלא נקיים מדם שאף דם הקושי או שבימי לידה סותר את יומו כמו שכתבנו אבל כל שלא ראת בהן דם עולים לה למנין שבעה ואם שלמו ימי הספירה בתוך ארבעה עשר לנקבה אסורה לבעלה עד ליל חמשה עשר ואף ימי טוהר שראת בהן אין עולין לה ששבעה נקיים צריכין שיהיו נקיים מכל דם שזב מן המקור:",
                "<b>ימי</b> נדה אינן ראויין לזיבה שאין זיבה לעולם אלא אחר שיעברו ימי נדה ומתוך כך אין ספירת שבעה נקיים עולה בהן ר\"ל שאין לספירת שבעה נקיים מקום בזמן הנדות כלל שאף כשתאמר שראתה שבעת ימי נדה ושלשה ימים של ימי זיבה ושבעה שאחריהן שהיו ראויים לספירת שבעה ואח\"כ נכנסה לימים שאחריהם שהם זמן נדה ועברה את כלן בטהרה שבודאי עולין לה מ\"מ אין אלו נקראין ימי נדה שאין פתח נדות עד שיעברו שבעה נקיים אחר הזיבה וכל דם שתראה בהן אינו אלא שסותרת מנינה באותה ראיה אבל להיותה נדה לא ושמא תאמר והרי בפרק סימן נ\"ד א' אמרו שימי נדתה שאינה רואה בהן עולין לספירת זיבתה ההיא בזיבה קטנה שיש פתח נדות אחריה וכל שנעשית זבה קטנה בסוף אחד עשר יום וראתה בימי נדה נעשת היא נדה בכך ועל זה אמר שמונה יום אחד טהור מאותם שבעה של נדה ר\"ל הראשון שבהם לזיבתה ודיה וזהו שאמרו לספירת זיבתה ולא אמרו לספירת שבעה וגדולי המחברים לפי שטתם פירשוה בימי נדה שאחר זיבה גדולה ופסקו בה שעולין לה ולא עוד אלא שאף בראתה כתבו שאינה סותרת והדברים זרים ועקר הדברים שאין זו קרויה נדה כלל כמו שהתבאר ואין לספירת שבעה נקיים מקום בזמן נדה כלל אבל ימי לידתה לשאינה רואה בהן אע\"פ שאינן ראויין לזיבה שהרי דם לידה אינו ראוי לזיבה עולין לה כמו שביארנו וראיה לשיטתנו שהרי קראו את זו אי אפשר כמו שאמרו וכי דנין אפשר משאי אפשר כלומר שימי לידה אפשר לספור בהן שבעה ר\"ל שיש מקום בהם לספירת שבעה מה שאין כן בזמן נדה אלמא שאין בשום פנים מקום לספירת שבעה בזמן נדה:",
                "<b>בזמן</b> הזה כל הנשים נדונות כיולדות בזוב שהרי אי אפשר לפתיחת הקבר בלא דם וכל דם נחשב כזיבה וצריכה שבעה נקיים אחר השבעה או השבועיים ומונה אותן בימי טוהר ואח\"כ טובלת ומ\"מ כל שלא ראתה בימי לידה עולין לה לספירת שבעה ובזכר מיהא אתה צריך לפרשה כשעמדה קודם הלידה מלראות שהרי יום הלידה אינו עולה ואין כאן שבעה ובזמן הזה הן דם קושי הן דם לידה סותרת כל המנין ואף יולדת נקבה שספרה שבעה מתוך שבועים וחזרה וראתה סותרת כל המנין וצריכה שבעה נקיים משתפסוק לא הפרישו בנות ישראל בין דם נדה לדם לידה ואף בדם טוהר עצמו יש לחוש לקלקול זה לחשוב בהן שמאחר שאינו מטמא שיהא עולה למנין ואם חשו להן בדם טפה כחרדל לישב שבעה נקיים ושלא להוציא עצמן בששה והוא בתקנת בית דין כדי שתהא ספירת כלן שוה כל ימיהן כל שכן שיש לחוש שלא תהא שופעת ומשמשת וכל הרואה דם טפה כחרדל אף בימי טוהר צריכה לישב עליו שבעה נקיים והרי זה בכלל חומר בנות ישראל וכבר ביארנו שיש לחוש בה גם כן שהרבה מן המפילות אין בהן טומאת לידה בודאי אלא שמספק יושבות עליו לזכר ולנקבה ויבאו לטעות ולומר שכל שהן יושבות בטומאת לידה יש להן דם טוהר ובמקצת מקומות נהגו לבעול על דם טוהר וראוי למחות למי שבידו למחות וכבר הסכימו הגאונים באשור דבר זה וחזקוהו בחרם ובנדוי כמו שכתבנו כל זה למעלה בסוף פרק שלישי:",
                "<b>לענין</b> ביאור יש שואלים בשמועה זו במה שפסקנו בה כרבא שהרי שמועת הטועה האמורה בפרק המפלת נמשכת לדעת אביי בין לבית שמאי בין לבית הלל שאם ימי לידה שאין רואה בהן עולין לספירת שבעה תשמש בשבוע שהוא טהור שהם שלמו לה שבעה נקיים שהרי עשת לפנינו שני שבועיים טהורים אלא ודאי אין עולין ולפיכך אמרו שלא תשמש בשבוע שלישי שמא לא שלמו שבעה נקיים וא\"כ היאך לא הביא אביי ראיה ודבריו משמועת הטועה ואם תאמר אין הכי נמי כלומר שהיה יכול להסתיע ממנה אלא שהיה רבא יכול לתרץ דההיא אליבא דר' אליעזר היא מ\"מ יש להקשות הואיל ובין בית שמאי ובין בית הלל כולהו סבירא להו אין עולין היאך פסקנו כרבא תדע שזו היא שהביאוה קצת רבני צרפת לפסוק בזו כאביי ואף כשתפרש למ\"ד שביע\"ל קג\"ם בלחי העומד מאיליו מ\"מ לא נאמר באביי ורבא שהלכה כרבא אלא במקום שלא נחלקו בו אחרים אבל זו דבית שמאי ובית הלל סבירא להו כאביי הלכה כמותו וכן פסקו רבים בקדושין ה' ב' בענין חופה קונה מדקאי רב הונא כותיה ומ\"מ לשיטתנו שמועת הטועה על כל פנים שלא כהלכה נאמרה שהרי העמדנוה כר' עקיבא דאמר בעינן ספורים לפנינו ומתוך שנדחית אצל זו נדחית אצל זו וכן עקר:",
                "<b>כבר</b> ביארנו במשנה שהשופי הוא ששפת מן הצער אע\"פ שלא פסק הדם הא אם לא שפת מן הצער אע\"פ שפסק הדם אינו שופי ואם שפת משניהם ר\"ל ששפת מן הצער ופסק הדם שופי הוא ואין אומרין שפת מן הצער ולא מן הדם הוא שקרוי שופי שמאחר שבשעת לידה רואה דם בלא צער הוברר הדבר שהקושי לא היה מחמת לידה אבל שפת משניהם מאחר שאינה רואה כלל ודאי הקושי היה מחמת לידה שאין מלך יוצא בלא חיילות אלא אדרבה כל שכן שאם היה קשוי זה מחמת לידה היה לו להתרבות בשעת לידה ודברי ר' חנניא בנכנס הקושי בשלישי שלה כבר ביארנו למעלה:"
            ],
            [
                "<b>כבר</b> ביארנו שהקושי לא סוף דבר שהוא מטהר בימי זיבה גדולה ר\"ל בימי זיבה הסמוכים לנדתה שראתה בהן שלשה מחמת קושי אלא אף בימי זיבה קטנה כגון שראתה עשירי ואחד עשר שאין להן שלישי להצטרף לזיבה גדולה הקושי מטהר ואין צריכה שמור ולא עוד אלא אף בימים הראויים לספירה ר\"ל כשסופרת שבעה נקיים אלא שהקושי סותר בו את יומו כמו שהתבאר ואפילו סתרה מנינה בראייה שלא מחמת קושי וחזרה וספרה אין ראיית הקושי מטמאה בה עד שתשלים ספירתה הא כל שהשלימה ספירתה חוזרת לפתח נדותה אע\"פ שלא טבלה ואין הקושי מטהר בה כמו שביארנו מעתה יש מקשה שכשתצטרף ימי קשויה עם ימי טהרה שבה אתה מוצא אשה שרואה מאה וארבעה עשר יום רצופים בלא זיבה גדולה שתים קודם זמן נדות ושבעה של נדות ושנים שאחר נדה וארבעה עשר של קשוי ושמונים של נקבה ושבעת ימי נדה ושתים לאחריהן וא\"ת אף בכל ימיה כן וכגון שנתעברה בתוך ימי מלאת וקישת סמוך לשמונים והפילה אין זה כלום שאין קשוי מטהר בנפלים ויש רואה מאה יום בלא קשוי ואין זיבה גדולה עולה בהן שנים בלא עת ושבעה נדה ושנים אחריהן ושמונים של נקבה ושבעה נדה ושנים אחריהן ואע\"פ שאי אפשר לפתיחת הקבר בלא דם ונמצא יום הלידה שלישי לזיבה אין לך קושי גדול מולד ומ\"מ בנפל שאין בו קושי אי אתה מוצאה אלא לדעת האומר אפשר לפתיחת הקבר בלא דם וכבר ביארנו שבזמן הזה אין שום קושי מטהר שמא בימי נדה הוא:",
                "<b>זה</b> שאמרו במשנתינו בענין הקושי דיה שאינו צריך לנו לענין פסק אני מעירך בביאורה מעט והוא שאמרו ר' יהודה אומר דייה חדשה ויש בדבר להקל ולהחמיר ר\"ל שפעמים שמטהר כל החדש ופעמים שאינו מטהר כלום כיצד קשתה שנים בסוף שמיני ואחד בתחלת תשיעי הרי זו יולדת בזוב מפני שהוא סובר שהכל הולך אחר הרוב ואחר שקשתה שנים בסוף שמיני שאין קשויו מטהר אין אחד שבתחלת תשיעי מטהר אע\"פ שהוא גורם לזיבה קשתה יום אחד בסוף שמיני ושנים בתחלת תשיעי אין זו יולדת בזוב אע\"פ שתתחיל הקושי קודם חדשה ואפילו לא ילדה עד סוף תשיעי ופירשו הגאונים שהאריך הקושי עד סוף תשיעי וילדה שאם שפת בנתים אף ר' יהודה מודה שיולדת בזוב היא ואין נראה כן שאם כן מאי אפילו אלא אפילו שפתה כל שלא ראתה שלשה ימים בשופי ולמד שאע\"פ שהשופי סמוך ללידה לא נטמאנה בדם הקושי שעבר הואיל ובתשיעי היה והוא שאמרו שמע מינה קא סבר ר' יהודה שיפורא גרים כלומר כניסת חדש תשיעי גורם לידתה ותיכף שתקעו בית דין שופר לקדש את החדש הוא זמן לידתה וכל קושי שבה מחמת לידה היא וטהור אע\"פ שיש שופי אחריו ומשום דסבירא ליה יולדת לתשעה יולדת למקוטעים אף ולד חי שאם לא כן היאך תולין קושי זה בולד חי והרי לא היה ראוי לצאת בהיות ואם נתעורר לצאת נפל הוא ואין קושי לנפלים אלא שהוא סובר שאף יולדת לשבעה יולדת למקוטעים וגדולי הדור מקשין בה והלא אף לר' מאיר משהתחילה להתקשות תוך חמשים יום דנים אותה בקושי לידה וכן לר' יוסי ור' שמעון בשני שבתות וא\"כ אף לדבריהם יולדת למקוטעים היא והיה לו לומר מדברי כלם נלמוד יולדת לתשעה יולדת למקוטעים ונראה לי שלא נאמרה אלא מצד שר' יהודה מטהר אף בשופי בא אחריו הא לר' מאיר ור' יוסי הואיל ובשופי בא אחריו מטמאין אין זה קושי לידה מחמת עצמו אלא ממה שהוא נגרר אחר קושי הבא אחריו וכן הקשו אם איתא שאין לטהר אלא קושי שראוי הילד לצאת בו חי היאך מטהר ר' מאיר ארבעים וחמשים יום שהרי בזמן זה בחדש שמיני הוא ובן שמונה נפל הוא ואין קושי בנפלים אף לר' מאיר כדאיתא בהדיא בסוגיא דלעיל ותירצו בה שמא כשנתעורר הולד בשמיני ונולד בתשיעי כבר נגמרו סימניו בשביעי ובר שבעה הוא ואישתהויי אישתהי ואף זו שוה לדברינו שאינו קרוי קושי מחמת עצמו אלא ממה שהוא נגרר אחר הקושי הבא אחריו ומ\"מ הם באים לחקור מה הוצרכו לשנוי לשון לומר שיפורא גרים לימא בהדיא שמע מינה קא סבר ר' יהודה יולדת לשבעה יולדת למקוטעים ועוד דשיפורא לא שיך אלא בראש חדש של לבנה שבית דין מקדשין אותו ואי חדשה דוקא פעמים שהוא מתחיל באמצע החדש ומתוך כך הם מפרשים דמדקתני דיה חדשה ולא קתני דייה חדש תשיעי או חדש אחרון או שלשים יום ודאי מחדש הלבנה קאמר והא דדייק דיולדת היא למקוטעים לאו ממתניתין דדייה חדשה קאמר דאפשר לפרשה בכל החדש כלו אלא מברייתא דייק דקאמר קישתה אחד בסוף שמיני ושנים בתחלת תשיעי ואפילו בסוף תשיעי ילדה דהכי קאמר קישתה אחד בסוף שמיני ושנים בתחלת תשיעי וילדה לאלתר או בסוף תשיעי ומדקאמר הכי בילדה לאלתר שמע מינה שיפורא גרים כלומר שאפילו אין תשיעי שלה תופס מחדש הלבנה אלא שני ימים דם קשוי הוא וולד חי ואם יצא רוב תשיעי שלה קודם חדש הלבנה אפילו הכי אם קשת שנים קודם ראש חדש ואחד בתחלת החדש הרי זו יולדת בזוב שאין ולד חי מתעורר לצאת קודם גמר תשיעי שלו אא\"כ תגיע חדש הלבנה וזהו לשון שיפורא גרים וזהו שאמרו בתלמוד המערב שבפרק החולץ ר' יהודה אומר דיה חדשה ר' יוסה בשם ר' בא זאת אומרת אשה יולדת למקוטעין דלא כן ליתני שלושים יום ור' בון אומר אינה יולדת אלא לשלשים דתנינן דייה חדשה כל החדש ולא שמיע ליה לר' בון בריתא דקשתה אחד וכו' אי נמי שמיע ליה ומפרש לה קשתה אחד בסוף שמיני ושנים בתחלת תשיעי ולא ילדה אלא בסוף תשיעי ולענין לידת מקוטעים מיהא הקשו לו מדאמר שמואל אין אשה מתעברת אלא לילד לרע\"א או לרע\"ב או לרע\"ג והם תשעה חדשים שלמים משלשים שלשים יום שהם מאתים ושבעים יום אלא שמתוך שהזרע נקלט לפעמים ביום ראשון ויולדת למאתים ושבעים ואחד או בשני ויולדת למאתים ושבעים ושנים או בשלישי ויולדת למאתים ושבעים ושלשה נקט לה הכי ותירץ הוא דאמר כחסידים ר\"ל שמואל סבירא ליה כחסידים וכן פירשוה גדולי הרבנים ור' יהודה לא סבירא ליה הכי וקאמר כחסידים שלא היו משמשים מטותיהם אלא מרביעי ואילך שלא יהו נשותיהן באות לידי חלול שבת שהרי אינה יולדת אלא לסוף מאתים ושבעים יום או במאתים ושבעים ואחד או במאתים ושבעים ושנים או במאתים ושבעים ושלשה ורע\"ג הוא חשבון שבועים והם שלושים ותשעה שבועים ואם מתעברת במוצאי שבת הוה ליה רע\"ג בשבת ואם מתעברת בשני בשבת הוה ליה רע\"ב בשבת ואם מתעברת בשלישי בשבת הוה ליה רע\"א בשבת ויבא באחד מהם לידי חלול שבת שהרי כל שלשה ימים מחללין עליה את השבת אבל אם מתעברת ברביעי בשבת הוה ליה רע\"ג בשלישי ורע\"ב בשני ורע\"א בראשון וכל שכן אם מתעברת ביום חמשי או ביום ששי או ביום השבת שיום לידתה מתרחק יותר משבת ומגדולי זקנינו מפרשים דאדר' יהודה קאמר דקאי כחסידים ועקר הקושיא דר' יהודה דייה חדשה קאמר ומדקאמר דקשת בתחלת תשיעי מטהרינן לה א\"כ לדידיה לרע\"א הוא דילדה והוי תחלת תשיעי חדשה דאי סבירא ליה כשמואל לא היה לטהר מיום ראשון עד יום שלישי שמא לא תלד אלא לרע\"ג ולא הוי תחלת תשיעי חדשה ותירץ דסבירא ליה לר' יהודה כחסידים דלעולם אינה שוהה אלא רע\"א שהרי יולדת מחללין עליה שבת שלשה ימים וכשהיו משמשים בליל רביעי היה רע\"א באחד בשבת שהרי רע\"ג הם שבועות והיה רע\"ג בא בשלישי וכן אם ישמש ליל חמשי יבא רע\"א בשני בשבת ואם ישמש ליל ששי יבא רע\"א בשלישי בשבת ואם ישמש ליל שבת יבא רע\"א ברביעי בשבת ובכל אלו לא יגיע שבת ביום לידה ולא תוך שלשה ליום לידה אבל אם ישמש ליל מוצאי שבת יבא רע\"א ביום חמשי ושבת ביום שלישי ואם ישמש ליל יום שני יבא רע\"א ביום ששי ואם ישמש ליל יום שלישי יבא רע\"א בשבת וכן פירשו רבים במה שאמרו עונה של תלמיד חכם מערב שבת לערב שבת ומיום רביעי ואילך קרי ערב שבת ולימד ופסק שיולדת לתשעה אינה יולדת למקוטעים אבל יולדת לשבעה יולדת למקוטעים וכל שראינוה יולדת בתשיעי למקוטעים בר שבעה הוא ואישתהויי אישתהי:"
            ],
            [
                "<b>יש</b> מקשה ורואה חמשה ועשרים בלא ימי טהרת לידה ואין זיבה גדולה עולה בהן כיצד שנים קודם זמן נדות ושבעה של נדות ושנים אחריהם וארבעה עשר של קשוי ואי אפשר לומר כן בעשרים וששה שהרי אין ולד מטהר אלא שתי שבתות הסמוכות ללידה ונמצא יום אחד מתחבר עם שנים של זיבה ונעשה בהן זבה ובמקום שאין ולד אלא נפל אף בחמשה ועשרים טמאה ואף בשלשה שאחר הנדות שאין קושי לנפלים:",
                "<b>המשנה</b> החמישית והכונה בה בענין החלק השני גם כן והוא שאמר המקשה בתוך שמונים של נקבה ר\"ל שאחר ארבעה עשר יום טבלה ונתעברה והפילה בתוך שמונים כל דמים שהיא רואה טהורים שהרי אף בלא קשוי דם טוהר הוא והיאך הקשוי גורם טומאה לדם טוהר ר' אליעזר מטמא שאין זה דמה מחמת עצמה לטהרו מדין דם טוהר אלא דם הבא מחמת ולד ומעין אחר הוא ובימי נדה מיהא טמאה שאין קשוי מטהר בימי נדה מ\"מ י\"מ שבימי זיבה מיהא אף ר' אליעזר מודה שטהורה אלא שגדולי הרבנים חולקין בה ולפי דרכך אתה למד ממשנה זו שכלם סוברים יש קושי לנפלים וא\"כ שלא כהלכה היא שנויה אלא שי\"מ אותה בילדה תאומים ונשתהא ולד אחר חבירו ולפירוש זה לא היה צריך לתפשה בשמנים של נקבה שאף בארבעים של זכר היא מצויה אלא נקט שמונים והוא הדין לארבעים אמרו לר' אליעזר ומה במקום שהחמירו בדם השופי כגון אחד עשר יום שבין נדה לנדה הקל בדם הקושי מקום שהקל בדם השופי כגון ששה וששים ימים לנקבה אינו דין שנקל בדם הקושי ואמר להם דיו לבא מן הדין להיות כנדון וטמאה מיהא טומאת נדה הא בימי זיבה טהורה לדעת ראשון אבל לגדולי הרבנים לאו למימרא דר' אליעזר מטהר בימי זיבה אלא הכי קאמר לדידי אף בימי זיבה טמאה דכתוב בכל ימים אלו תשב ישיבה אחת לכלן מאחר שאתה מטמאה בימי נדה אתה מטמאה בימי זיבה אלא לדידכו בימי נדה מיהא טמאה ולדעת זה מה שהקשו בגמרא אימא בימי נדה בימי זיבה טהורה לר' אליעזר הוא מקשה ומתרץ תשב ישיבה אחת לכלן ומ\"מ לשטה אחרת אף ר' אליעזר מטהר בימי זיבה ולרבנן דמטהרי אף בימי נדה פריך כלומר נימא דיו לבא מן הדין ונטמאנה מיהא בימי נדה ותירץ תשב ישיבה אחת לכלן ומדבימי זיבה טהורה אף בימי נדה טהורה והלכה כרבנן ואע\"פ שטעם דיו הלכה פסוקה היא אינו נופל בכאן יפה שהמקשה בימי זיבה טהורה היא אף מנדה ואף המקשה בימי טוהר ראוי לטהרה אף מנדה והוה ליה כנדון ואלו היתה המקשה בימי זיבה טמאה נדה היה ראוי לומר כן ובגמרא נאמר בה לשון אחר אלא שכלם דברים פשוטים הם:",
                "<b>זהו</b> ביאור המשנה והלכה כחכמים ולא נתחדש עליה בגמרא דבר אלא שנתגלגל בה שחמשה דמים טמאים מדכתוב דמיה דמיה שהן ארבעה ואע\"ג דאנן חמשה תנן שחור ואדום חד הוא וכבר ביארנוה בפרק שני:"
            ],
            [
                "<b>המשנה</b> הששית והכונה בה בענין החלק השלישי והוא שאמר כל אחד עשר יום ר\"ל אותם שבין נדה לנדה הרי הם בחזקת טהרה וטרחו בה בגמ' למאי הלכתא ופי' באחד מן הדרכים שבה לענין בדיקה לומר שאם טבלה בהן ונעשית טהורה אינה צריכה בדיקה בכל יום שחרית וערבית אפילו לכתחלה מפני שכבר נסתלקו דמיה בימי נדותה ומה שאמרו אחריה ישבה לה ולא בדקה שגגה ונאנסה והזידה ולא בדקה הרי זו טהורה דמשמע דלכתחלה מיהא צריכה בדיקה בכל יום ויום פירושו בימי נדותה ר\"ל בימים הראויים שתבא בהם לידי נדה והם אחר שעברו אחד עשר ימי נדה שבזו צריכה בדיקה שחרית וערבית ולפירוש זה משנתנו לטהרות נאמרה שכל לביתה אינה צריכה בדיקה אלא לטהרות ולענין ימי זיבה אין הלכה כמשנתנו לשטה זו אלא צריכה בדיקה שחרית וערבית שהרי אף הנשים שדיין שעתן צריכה בדיקה שחרית וערבית כמו שהתבאר בפרק ראשון הגיע שעת וסתה ולא בדקה טמאה שמן הסתם ראתה ולא הרגישה ואף זו אין הלכה כן שהרי הלכה וסתות דרבנן אלא שאם ראתה אחר כן טמאה משעת הוסת וזו היא טומאת וסתות כמו שביארנו בפרק שני ר' מאיר אומר אם היתה במחבוא ר\"ל מחמת פחד לסטים או מחמת סבה אחרת שמתיראה המנו והגיע שעת וסתה ולא בדקה טהורה שחרדה מסלקת את הדמים ולענין פסק אי אתה צריך לה שהרי אף בלא סבת פחד ובהלה אתה מטהרה כמו שכתבנו שהוסתות דרבנן ומ\"מ אם בדקה אח\"כ ומצאה טמא אתה מטמאה למפרע משעת הוסת כמו שכתבנו ואין מקילין בה מחמת סלוק דמים שבסבת החרדה אבל הזב והזבה ר\"ל בשבעת ימי ספירתן וכן שומרת יום כנגד יום הרי אלו בחזקת טומאה וצריכים לבדוק זב וזבה בכל יום ושומרת יום כנגד יום ביום השמור ואם לא בדקו טמאות מן הסתם ואף זו בזב וזבה אין הלכה כן אלא כל שבדקו עצמן ראשון ושביעי ומצאו טהור אע\"פ ששאר הימים לא בדקו טהורים ולא עוד אלא אף בבדיקת ראשון לשבעה שאחר יום ההפסקה או ביום אחרון דיין כמו שכתבנו בפרק ראשון וכמו שיתבאר בפרק אחרון אלא שלכתחלה צריכין בדיקה בכל יום ויום אבל בשומרת יום כנגד יום כל שלא בדקה ביום השמור טמאה מן הסתם הואיל ואין כאן יום של בדיקה:",
                "<b>זהו</b> ביאור המשנה ופסק שלה למה שפירשוה בגמ' לענין בדיקה והוא הנאות בה לענין פירוש אלא שבגמ' פירשוה בדרכים אחרים שאף אנו צריכין בהן לענין פסק כמו שנבאר ודברים שנכנסו תחתיה בגמרא אלו הן:",
                "<b>אשה</b> שאין לה וסת על איזה צד אסורה לשמש ויוציא ולא יחזור ועל איזה צד מותרת ביארנו הדין בסוף פרק ראשון ומ\"מ כל שאסורה לשמש לא סוף דבר בימים הראויים לנדות שדמיה מצויין אלא אף בימים הראויים לזיבה כן ואין אומרין תשמש בהן הואיל ואין הדמים מצויין שמא מתוכם יבא לקלקלה בימי נדתה:",
                "<b>ולענין</b> ביאור סוגיא פירשו משנתנו לומר שאחד עשר יום דחזקת טהרה לאשה שאין לה וסת ולדעת ר' מאיר שאמר שאשה שאין לה וסת אסורה לשמש ושאלו בה א\"כ היאך אמרו בה יוציא ולא יחזיר עולמית ותירצו בה שמא יבא לקלקלה בימי נדה וראוי לשאול א\"כ מה הועיל בה כשהיא בחזקת טהרה אלא שאפשר לפרש שהועיל שכל זמן שלא גירשה מותרת לשמש כל זמן שלא גירשה או שאינו חייב לגרשה עד שיעברו אחד עשר יום אבל לאחר שיעברו אחד עשר יום חייב לגרשה שמא תקלקלנו בימי נדה ומה שראוי בזה לענין פסק כבר התבאר בסוף פרק ראשון:",
                "<b>כל</b> הנשים שאמרו שמטמאות למפרע מעת לעת ומפקידה לפקידה לענין טהרות לא סוף דבר כשראת בזמן הראוי לנדות שדמיה מצויין אלא אף בזמן הראוי לימי זיבה בין ביום ראשון שבהן שצריכה לשמור בו יום כנגד יום בין שטבלה ליום שמורה וראת בין בראיה שביום שלישי הגורמת לזיבה גדולה וכן היולדת שראת דם בפתיחת הקבר מטמאה מעת לעת ואע\"פ שהמעוברת דיה שעתה כל שהגיע ללידה מטמאה מעת לעת כך נראה לי ויש מעמידים אותה שלא כהלכה ולדעת ר' יוסי שמזקיק בה שיעברו עליה שלש עונות משהוכר עוברה וזו כשלא עברו עליה שלש עונות בימי עבורה בלא ראיה ועקר הדברים כמו שכתבנו וזו של לידה מיהא דוקא בימי נדה שאם בימי זיבה אין לך קושי גדול מולד:",
                "<b>כבר</b> ביארנו בפרק ראשון על איזה צד אשה קובעת וסת בימי זיבות ונדות ועל איזה צד אינה קובעת ומ\"מ לענין ביאור פירשו בסוגיא משנתנו לענין קביעות וסת כלומר כל אחד עשר בחזקת טהרה שלא להיות הוסת נקבע בהם לענין שתצטרך לעקירתו שלשה פעמים או לטמאה משעת הוסת לכשתבדוק ותמצא טמא או להיות דייה שעתה והריני מעירך בביאור סוגיא זו דרך קצרה והוא שאמרו רב הונא אמר לומר שאין אשה קובעת וסת בימי זיבתה כלומר שאם ראתה שלשה פעמים מחמשה עשר לחמשה עשר שנמצאת יום ראייתה שמיני לאחד עשר יום שאחר הנדות והוא זמן זיבה אין זה קביעות וסת והוא הדין לכל ימי זיבה שהם מתחלת שמיני לראיית הנדות עד שמנה עשר אבל בימי נדתה קובעת כגון שרואה מעשרים לעשרים שהרי יום עשרים יום שני לזמן הנדה ואמר רב יוסף לא שמיעא לי הא שמעתא ואמר ליה אביי את אמריתה ניהלן ואהא אמריתה ניהלן היתה למודה לראות לחמשה עשר ושנתה ליום עשרים זה וזה אסורים ר\"ל לא סוף דבר חמשה עשר שעבר ויום עשרים דהשתא דהני ודאי פשיטא דאסורי שהרי יום חמשה עשר היתה ממתנת בו לראות וחייב אדם לפרוש בעונת הוסת ויום עשרים שהרי נדה היא אלא לאחר טהרתה חוששת מכאן ולהבא ליום חמשה עשר וליום עשרים ומדקאמר למודה אלמא קבעה לה וסת ואמר רב יהודה עלה לא שנו אלא חמשה עשר לטבילתה שהוא יום עשרים ושנים לראייתה ונמצא זמן נדה ואשה קובעת וסת בימי נדה ושנתה לעשרים לטבילתה שהוא עשרים ושבעה לראייתה וחוששת ליום עשרים ושנים משום דאורח בזמנו בא וליום עשרים ושבעה דאפילו בחדא זימנא חוששת כדאיתא בסוף פרק האשה אבל חמשה עשר לראייתה הואיל וזמן זיבה אין כאן קביעות וסת ושאלו בה מקבע לא קבעא מיחש מיהא אמרו דניחוש לוסת שקבעתו שלשה פעמים בימי זיבה להצטרך בדיקה כל אותו היום ולפרוש כל אותו היום כשאר הוסתות שחושש אף בוסת שאינו קבוע וכמו שאמרו בפרק האשה לא אמרן אלא למיקבע אבל למיחש אפילו בחדא זימנא חיישא והכא נמי מהו דתיחוש ליום הוסת אע\"פ שקביעותו בימי זיבה דלא גרע מוסת שאינו קבוע ובאו לבררה מזו שהזכרנו היתה למודה לראות לחמשה עשר יום ושנתה ליום עשרים חוששת לשניהם ואמר רב יהודה לא שאנו אלא חמשה עשר לטבילתה שהם עשרים ושנים לראייתה ושנתה לעשרים שהם עשרים ושבעה לראייתה וחוששת ליום שנים ועשרים הבא וליום שבעה ועשרים הבא והרי יום עשרים ושנים הבא בימי זיבה הוא כמו שנבאר והמשל בזה חשוב כל החדשים משלשים שלשים יום כדי להקל בחשבון ואשה זו היתה למודה לראות מעשרים ושנים לעשרים ושנים וקבעה וסתה בכך ותציע שראתה ברביעי באדר ונמצא יום עשרים וחמשה באדר עשרים ושנים לראייתה והוא בימי נדה ושנתה עכשו וסתה ולא ראתה עד עשרים ושבעה לראייתה והוא אחד בניסן ואמר שזה וזה אסורים ר\"ל יום עשרים ושנים ויום עשרים ושבעה הבאים ומ\"מ סבירא ליה שעשרים ושנים מעשרים ושנים אנו מונים ר\"ל שלא נמנה עשרים ושנים לאחד בניסן שהוא יום ראייה המחדשת אלא מעשרים וחמשה באדר שהוא יום הוסת ונמצא יום עשרים ושנים זה האסור הוא יום שבעה עשר בניסן ועשרים ושנים זה שהוא שבעה עשר בניסן בימי זיבה הוא שאע\"פ שאם תמנה שבעה עשר בניסן מרביעי באדר תמצא ששבעה עשר בניסן בימי נדה הוא ורביעי הוא לשבעת ימי נדה מ\"מ נדה ופתחה מעשרים ושבעה מנינן שהוא יום אחד בניסן שמאחר ששנת לאותו היום ודאי פתח נדה מנינן מאותו היום והוה ליה שבעה עשר בניסן עשירי לזיבה ואעפ\"כ חוששת בו וגדולי קדמונינו מקשין בה ומה ראיה מכאן שזו בדין הוא שתחוש מפני שקביעות וסתה היה בימי נדה ואע\"ג דכי הדרי ואתו עשרים ושנים דאותו וסת קיימא בימי זיבה לפי פתחה של עכשו מ\"מ קביעות וסת המביאתה לחששא זו היה מעשרים ושנים לעשרים ושנים של ימי נדה וכל שקבעה וסתה בימי נדה אע\"ג דהשתא אתי ההוא וסת בימי זיבה חיישא אבל מ\"מ אין וסת חדש נקבע בימי זיבה אף לחוש לו אלא שגדולי הדורות תירצו דקל וחומר הוא ומה במקום שקבעה וסת לימי נדה ולא ראתה בימי זיבה אלא פעם אחת אמרת דחיישא אע\"ג דימי זיבה יש בהן סלוק דמים כל שכן אם קבעה וסת בימי זיבה שראוי לה לחוש שהרי נפקע ממנה דין סלוק דמים ובתוספות מתרצים שכל שאין חוששין לקבוע בימי זיבה אין חוששין לקבוע בימי נדה אחר שנזדמן עכשו בימי זיבה וכמו שאמרו בפרק אחרון ברואה בתוך אחד עשר יום שאם יש לה וסת דיה שעתה והקשו ממנה לשמואל דאמר אין אשה קובעת וסת בימי זיבתה אלמא דכל דסבירא ליה שאינה קובעת וסת בימי זיבה אף אין נוהגין בה ר\"ל בזמן הזיבה דין הוסת הקדום להיות דייה שעתה:"
            ],
            [
                "<b>ונשוב</b> לביאור הסוגיא והוא שהקשה לו רב הונא בריה דרב יהושע ודילמא האי עשרין ותרתין דצריכא למיחש ביה מעשרים ושבעה מנינן לה דהיינו אחד בניסן שהוא עשרים ושבעה לראייתה ונמצא שהוא רביעי לימי נדה אבל וסת הבא בתוך ימי זיבה לא תחוש בו עד שתראה שאין אומרין בימי זיבה אורח בזמנו בא ויש כאן מקום עיון דהא אכתי איכא למוכח מינה דחיישא לימי זיבה שאף כשתאמר עשרים ושנים מעשרים ושבעה מנינן מ\"מ הא אמרינן זה וזה אסורין וצריכא למיחש לעשרים ושנים של ראיית עשרים ושבעה ולעשרים ושבעה של ראיית עשרים ושבעה והרי עשרים ושבעה של ראיית עשרים ושבעה בימי זיבה הוא שהרי נדה ופתחה מעשרים וחמשה מנינן והוי ליה אידך עשרים ושבעה יום שני לימי זיבה ויש לומר בה לאו מי אמרינן דנדה ופתחה מעשרים ושבעה מנינן אלמא ראיית עשרים ושבעה כימי נדה משוינן לה דהא מינה מנינן תחלת נדה הואיל ולא ראתה בעשרים ושנים הכי נמי מעשרים ושבעה אחר שלא ראתה עדיין חיישא ליה וכימי נדה משוינן לה:",
                "<b>ונשוב</b> לביאור הסוגיא והוא שאמר דאי לא תימא הכי דאתתא דקבעה וסתה מעשרים ושנים לעשרים ושנים ושנתקו לעשרים ושבעה כי הדרא חיישא לוסתה הראשון ר\"ל לעשרים ושנים של ראייה מראייה דהשתא חיישא לה ולא מראייה שהיתה ראויה ביום שקבעה בו וסתה כבר אלא שנאמר שתגרע חמשה ימים אלו ותחזור למנינה הראשון ר\"ל עשרים ושנים ליום שהיה ראוי לקביעות וסתה שהוא שבעה עשר ליום ששינת בו וסתה האי תרנגולתא דרמיא יומא וכבשא יומא רמיא יומא וכבשה יומא ר\"ל שדרכן בכך והשתא רמיא יומא וכבשה תרי יומי ורמיא כי הדרא רמיא בתר תרי יומי דכבשא בהו כי הדרא נקטא ר\"ל שחוזרת למנהגה כדלקמה נקטה ר\"ל שתמנה מעכשו יום להטיל ויום לפסוק ונמצא יום הטלה מיחלף ביום שביתה או כדמעקרא נקטה לשוב למפרע לחשבונה להטיל ביום הראוי לה לפי חשבון הקודם בודאי כדלקמה נקטה ואף אשה זו כשחוזרת לראות ביום עשרים ושנים לא לפי חשבון הראשון אתה מונה בה אלא לחשבון ראיית עשרים ושבעה שהיא שניה וזו של תרנגולת לא הוזכרה אלא לענין משל ומ\"מ גדולי קדמונינו מפרשים בה דנפקא מינה לענין יום טוב כגון תרנגולת שדרכה להטיל יום ראשון ויום שלישי ויום חמשי ולהפסיק בין אלו הימים וכבשה יום ששי כדינה ועוד כבשה יום שבת דרך שנוי וסת והטילה ביום ראשון ויום שלישי אחריו יום טוב ונמצאת תחתיה ביצה ואי כדמעיקרא נקטה שהיא דמערב יום טוב רמיא שהוא שני שהרי היה דינה להטיל בשבת ולהפסיק ביום ראשון ולהטיל ביום שני ואי כדהשתא רמיא מכיון דרמיא ביום ראשון ודאי ביום שלישי רמיא ואסירא ואי הוה יום טוב ביום רביעי אי כדהשתא שרינן לה ואי כדמעיקרא אסרינן לה וודאי כדהשתא דיינינן לה בין לקולי בין לחומרא וחזר רב פפא לחזק את דבריו לומר דמעשרים ושנים מנינן מדאמר ר' שמעון בן לקיש אשה קובעת וסת בימי זיבה ואין קובעת וסת בימי נדה ור' יוחנן אמר אף בימי נדתה ומפרש בדבריהם כגון דחזיא ריש ירחא וחמשא בירחא כגון אחד בניסן וחמשה בניסן ופסקה וחזרה וראתה אחד באייר וחמשה באייר והרי שראיותיה השניות באות בימי נדה ובראיה השלישית שהוסת נקבע בה לא ראתה באחד בסיון אבל ראתה בחמשא בסיון ובכי הא אמר ר' יוחנן שנקבע וסתה לחמשה בחדש אע\"פ שראיות שניות שעברו היו בימי נדה וקבעה וסתא מתלתין לתלתין לכל חמשה בחדש ולריש לקיש לא הוי וסת הואיל ושתי ראיות ראשונות בנדות גמור ושלישית בזמן הראוי לנדות אם ראתה כדינה באחד בסיון ואלמא לפי חשבון הראוי דמעקרא מנינן דהיינו ריש ירחא שהרי ראיית יום חמשי אנו דנין בזמן נדה מצד שהיתה רגילה לראות ביום אחד בחדש אלא דלר' יוחנן אע\"פ שזמן נדה הוא קובעת והוא דקאמר וקאמר ר' יוחנן אשה קובעת וסת בימי נדתה דמשמע דמדר' יוחנן קא מקשי ולא מדר' שמעון בן לקיש לא היא דמתרויהו קא מקשי ומדר' שמעון בן לקיש אלימא קושייה טפי אלא דאשמעינן דאפילו מדר' יוחנן קשי דהא מ\"מ קא אמר איהו עלה שקובעת וסת בזמן נדה ואי לאו דמנית לה מריש ירחא לאו זמן נדה הוא ותירץ דלאו בהכי אפליגו אלא דחזאי תרי זימני בריש ירחא ושלישית בעשרים וחמשה ורביעית בראש חדש דהויא לה רביעית שהיא שלישית לראייות של ראש חדש הקובעות וסת בימי נדה ממש שהרי נדה היא מיום עשרים וחמשה ולריש לקיש לא הוי קביעות שמאחר שנפתחו מעיינותיה אינה ראויה לקביעות וסת ולר' יוחנן קביעות וסת היא וראייה של עשרים וחמשה דמים יתירי הוא דאתוספו בה וקבעה לה וסת לכל ראש חדש וכן הלכה כמו שכתבנו בפרק ראשון וכבר אתה ראוי לשאול בסוגיא זו שנראין דברי ר' יוחנן וריש לקיש חולקין עם דברי שמואל שהרי לדברי שניהם אשה קובעת וסת בימי זיבה ולשמואל אינה קובעת וסת בימי זיבה אלא שלפי סוף הסוגיא לא אמרוה אלא בדרך שכתבנו בימי נדה ובדרך זה בימי זיבה כגון שראתה בראש חדש וראש חדש ובעשרים בחדש או בחמשה עשר בו ובראש חדש דהויא לה ראייה שלישית דראש חדש תוך ימי זיבה ובכי האי גונא קובעת וסת בין בימי נדה בין בימי זיבה לר' יוחנן שהלכה כמותו כמו שכתבנו בפרק ראשון ושמואל דאמר אין אשה קובעת וסת בימי זיבה הוא כגון שרואה מחמשה עשר לחמשה עשר ובזו אינה קובעת כמו שבארנו שם:",
                "<b>גדולי</b> המפרשים כתבו שאם ראתה שבע פעמים מחמשה עשר לחמשה עשר קבעה לה וסת מעשרים ותשעה לעשרים ותשעה שרואין את האמצעיים כאלו אינם והשאר קובעת בהן וסת מעשרים ותשעה לעשרים ותשעה דקיימי בימי נדה ואין הדברים נראין שמאחר שאינה למודה לראות אלא מחמשה עשר לחמשה עשר היאך נקבע וסת לעשרים ותשעה שאינה למודה בו:",
                "<b>זה</b> ששאלו בסוגיא זו בענין אם חוששת לוסת שבימי זיבה אם לאו גדולי המפרשים פסקו בה כרב פפא שצריכה לחוש וגדולי הדור מביאין ראיה לדבריהם מפרק אחרון במשנת נדה שבדקה עצמה שחרית וכו' ובסוגיא הבאה עליה אלא שאף הם כתבו שאין בה הכרח ומ\"מ רוב פוסקים כתבו שאינה צריכה לחוש וממה שאמרו כאן רבין וכל נחותי ימא אמרוה כרב הונא בריה דרב יהושע אלא שאפשר דרב הונא נמי לא פליג עליה דרב פפא אלא דקאמר ליה דאי משום הא לא איריא דדילמא עשרים ושנים מעשרים ושבעה מנינן ומ\"מ רוב פוסקים כתבוה כרב הונא בריה דרב יהושע וכל שהיתה למודה לראות מעשרים לעשרים ושנתה לחמשה ועשרים חוששת לעשרים ולחמשה ועשרים ומונה יום העשרים שחוששת בו מראיית יום החמשה ועשרים לא מיום העשרים ויש שכתב שלדעת רב הונא בריה דרב יהושע הואיל ועשרים מעשרים ושבעה מנינן שאם ראת בעשרין ותרין חזר הוסת הראשון למקומו ונעקר החדש לגמרי אבל אם לא ראתה בעשרים ושנים שחששה לו חוששת לסוף חמשה ימים דהוו להו עשרים ושבעה מעשרים ושבעה וכן דעת גדולי המפרשים אלא שגדולי המחברים חולקין בה ובפרק תשיעי יתבאר בענין תקוני הוסת יותר:",
                "<b>ונשלם</b> הפרק תהלה לאל:"
            ],
            [
                "<b>הפרק</b> החמישי בעזרת האל ובישועתו:",
                "<b>יוצא</b> דופן וכו' זה הפרק יכלול קצת עניני החלק השלישי וקצת עניני החלק הששי ויתגלגל בו בענין זמן האשה ושיעור שנותיה לענין כמה דברים איזה זמן שבשנותיה עושתה ראויה לאותו ענין שהוא מזכיר בה וכן בזכר ועל זה הצד יחלקו עניני הפרק לחמשה חלקים הראשון בקצת עניני החלק הששי בדין טומאת הלידה ובפרט ביוצא דופן אם יש בו טומאת לידה אם לאו השני בקצת עניני החלק השלישי בענין הדמים ובפרט לבאר שהוא מטמא אע\"פ שלא יצא מגופה לגמרי הואיל ויצא מן המקור לבית החיצון השלישי בקצת עניני חלק זה ובפרט לבאר שאף בת יום אחד מיטמאה נדה וכן בתינוק לענין זיבה וכן על ידי זה נתגלגל בשאר הדברים שתינוק בן יום אחד נדון בו כגדול הרביעי הוא שנתגלגל מתוך דברים אלו איזה זמן מועיל לזכר ולנקבה להיות ביאתם ביאה ואיזה זמן מועיל להם לענין נדרים החמישי בסימני נערות ובגרות וסימני סריס ואילונית:",
                "<b>זהו</b> שרש הפרק דרך כלל אלא שיתגלגלו בו דברים שלא מן הכונה כענין סוגית התלמוד על הדרך שקדם:",
                "<b>והמשנה</b> הראשונה ממנו אמנם הכונה בה לבאר עניני החלק הראשון והוא שאמר יוצא דופן והוא ששסעו את האם בחלציה מרוב קשויה על ידי סם והוציאו ולדה דרך דופן והאשה נתרפאת אלא שהולד מת ואמר על זה שאין האם יושבת עליו לא לדם טוהר ולא לטומאת לידה שאין זה קרוי ולד והביאוה בגמרא מדכתיב תזריע וילדה עד שתלד ממקום שמזרעת ולענין טומאת לידה מיהא פירושו אפילו יצא עמו דם דרך דופן שאין דם היוצא דרך דופן מטמא וטומאת לידה אין כאן שאינו קרוי ולד ומתוך כך אינה טעונה קרבן יולדת ור' שמעון אומר הרי זה כילוד הן לטומאת לידה הן לענין קרבן ואין הלכה כמותו לא לענין טומאת לידה ולא לענין קרבן אלא כתנא קמא:",
                "<b>זהו ביאור המשנה ופסק שלה ודברים שנכנסו תחתיה בגמרא אלו הן:</b>",
                "<b>שיליא</b> שנמוח הולד שבתוכה ונעשה כמין מה שהזריעה אמו טמאה לידה כמו שבארנו בפרק המפלת:",
                "<b>והיולדת</b> טומטום ואנדרוגינוס טמאה לידה ויושבת לזכר ולנקבה:",
                "<b>האשה</b> שילדה או הפילה ואחר ימי טומאת לידה שלה טבלה ונתעברה והפילה אם בתוך ימי טוהר הפילה אף בנקבה שעברו עליה ארבעים ונגמרה צורת הולד אינה טעונה קרבן אחר על נפל זה שמאחר שכשבא ולד זה לא היתה טעונה עדיין קרבן על הראשון הרי זה נגרר אחריו אבל אם הפילה לאחר ימי מלאת טעונה קרבן אף על השני ודבר זה בנקבה אתה מפרשו לאחר מלאת מיד שהרי נגמרה צורת הולד אבל בזכר אי אתה מפרשו לאחר מלאת מיד שהרי בשיעור מלאת של זכר לא עברו ארבעים יום ואין טומאת לידה עד שתגמר צורת הולד ואין צורת הולד נגמרת עד ארבעים יום בין לזכר בין לנקבה אלא שנתאחרה עד שעברו עליה ארבעים ולא עוד אלא אף בעבור אחד שנשתהה ולד שני אחר הראשון עד שעברו ימי מלאת וכעין מה שאמרו ביהודה וחזקיה שנשתהא אחד אחר חברו שלשה חדשים טעונה קרבן אף על השני וזבה שילדה אין קרבן הבא לזיבתה נפקע מפני קרבן לידה אלא טעונה קרבן על הלידה ועל הזיבה שהרי לידה וזיבה דברים חלוקים הם ואין זה כיולדת שאכלה חלב או דם שאין קרבן הבא על החלב או הדם נפקע מפני קרבן הבא על היולדת:",
                "<b>אף</b> לענין קדשים בהמה שהוציאו ולד שלה דרך הדופן אינו קדוש לעולם להיות ראוי לקרבן שאם היא בהמת קדשים וילדה דרך דופן אין זו לידה שולדות קדשים בהוותן ר\"ל בשעת יציאתן הם קדושים ולא משעת יצירתן וא\"כ הואיל ואין כאן לידה לא חלה בהם קדושה ואף לדעת הפוסקים משעת יצירתם הם קדושים מ\"מ הכתוב מעטו ואם הקדישו משנולדו הן שנולד מבהמת קדשים הן שנולד מבהמת חולין הרי נעשה כקדשים שקדם מומן להקדשן שאינן קדושים אלא לעצים ולאבנים ר\"ל לדמיהן ויוצאין לחולין אף לגזה ועבודה:",
                "<b>פגול</b> ונותר ואסור אכילה בטומאת בשר או בטומאת הגוף נוהג בבכור כבשאר קדשים שאף הוא קדוש קדושת הגוף ואינן נוהג אלא בזכר והוא קדוש מאליו ונכלל הוא במתנות כהנה אבל שאר קדשים אע\"פ שיש בקצתם חזה ושוק מ\"מ אין כל הקרבן בכלל מתנות כהנה:"
            ],
            [
                "<b>יתבאר</b> במסכת זבחים פ\"ג ב' שהמזבח מקדש את הראוי לו ר\"ל שאם נטמאו האמורין או שאירע איזה פסול בקדש משעלה למזבח לא ירד שהמזבח מקדשו אחר שהיה ראוי לו כשאירע לו פסול זה דכתוב כל הנוגע במזבח יקדש ומ\"מ נשחטה בלילה או נשפך דמה לארץ או יצא דמה חוץ לקלעים אם עלו ירדו שהכתוב מעטן דכתיב זאת היא העולה ר\"ל זאת תורת העולה היא העולה ושלשתן מעוטין ומעטו שלשה שהזכרנו ואע\"פ שאין מיעוט אחר מיעוט אלא לרבות דוקא כשאין המעוט השני בא למעט אלא מה שמעט הראשון אבל אלו כל אחד מהן בא למעט את שלו וטעם הדברים מפני שכל אלו לא נראו למזבח ואין להם היתר בשום מקום עד שאותו היתר יהא עושה אותן ראויים אבל הלן והיוצא ושאר הנזכרים עמהם יש להם היתר במקום אחר ואותו התר עושה אותו ראויים למזבח שלא להורידם אחר שעלו כיצד הלן אם עלה לא ירד ר\"ל דם הלן שאם בבשר הרי זה בכלל הנותר אלא שהדם לן והעלהו למחרתו או האמורין והרי יש להן היתר במקום אחר בקדשים קלים שזריקתם יש לה שיעור כבשרן ואף לן שבקלים שלן יותר משיעור אכילתן מ\"מ יש במינן היתר והיוצא ר\"ל בשר קדש שיצא חוץ למחיצתו והכניסו והעלהו ואף זה יש לו התר במקום אחר ר\"ל להקריבו בבמה בשעת התר הבמות שהיוצא כשר בבמה והטמא ר\"ל כהן טמא שהקריב ויש לו התר בצבור שהטומאה דחויה בצבור והנותר שהרי יש לנותר של קדשי קדשים התר בקדשים קלים והפגול והוא שנשחט במחשבת אכילה חוץ למקומו או חוץ לזמנו ואף זו יש לו התר אצל קדשים קלים שאם במחשבת זמן הרי נאכלים לשני ימים ולילה אחד ואם במחשבת מקום הרי נאכלים בכל העיר ואם הם של קדשים קלין הרי יש במינן התר ושקבלו או זרקו פסולים את דמו ופירושו בפסול טומאה ומפני שהיא דחויה בצבור ושחיטה מיהא לא הוזכרה שכשרה היא בפסולים וכן הנתנין למעלה מן הסקרא כגון חטאת בהמה שכתוב בה קרנות שנתנין למטה או הנתנין למטה כגון עולת בהמה ושלמים ואשמות שנתנם למעלה או הנתנין בחוץ ר\"ל במזבח החיצון כגון עולות ושלמים ואשמות וקצת חטאות נכתב בהן לפני י\"י אלא ונתן על קרנות המזבח העולה שנתנן בפנים או הנתון בפנים והוא דם של חטאות פנימיות כגון פר כהן משיח ופר העלם דבר של צבור שנתנן בחוץ שכל אלו יש להן התר זו בשל זו והפסח והחטאת שנשחטו שלא לשמן כגון ששחט של ראובן לשם שמעון אע\"פ שהם פסולים בכך וכמו שאמרו כל הזבחים שנשחטו שלא לשמן כשרים אלא שלא עלו לשם חובה חוץ מן הפסח והחטאת שפסולים ולדעת ר' אליעזר אף האשם ויש גורסין בכאן אשם ולדעת ר' אליעזר אלא שאין הלכה כמותו כחכמים שמכשירים בו כל אלו אף בראשונים שהם פסולים לגמרי אם עלו לראש המזבח לא ירדו והוא הדין לקדשי קדשים שנשחטו בדרום או שנתקבל דמם בדרום שכל שפסולו בקדש אם עלה לא ירד ופסולו בקדש פירשו בו גדולי הרבנים שאירע פסולו לאחר שבא בעזרה לשחט ובתוספות הקשו עליהם עוף שמלקו זר שלא ירד כמו שהתבאר בזבחים פרק חטאת העוף ולדעתם כללוה בכלל אותם שאין פסולם בקדש אלא כשעייננו שם בסוגייא לא נתבררה לנו קושייתם ומ\"מ הם פירשו בפסולו בקדש פסול הבא על ידי עבודה שכיוצא בה כשרה במקום אחר או שנשחטה בהכשר ואירע לה פסול אחר שחיטה כטמא ופגול ונותר וכן עקר שהרי עולה שהעלתה חיה לראש המזבח תרד שאינה ראויה עדין ומ\"מ כל שאין פסולם בקדש אם עלו ירדו מעתה הרובע והנרבע ר\"ל על פי בעלים או על פי עד אחד שאין בהם חיוב מיתה בכך או המוקצה לתקרובת ע\"ז או הנעבד ר\"ל שהשתחוה לה והאתנן והמחיר והכלאים והטרפה ויוצא דופן אם עלו ירדו בין בשאירע פסול זה קודם הקדשתם בין לאחר הקדשם ואחר הקדשן ביוצא דופן פירושו שהאם קדושה וילדה דרך דופן ואם תאמר ברובע ונרבע ומוקצה ונעבד היאך נאסרו בקדשים מעיקרא והרי אין אדם אוסר דבר שאינו שלו אפשר בקדשים קלין ולדעת ר' יוסי הגלילי שסובר שהן ממונו או שמא בעשה בהן מעשה וכבר אמרו אע\"פ שאמרו המשתחוה לבהמת חברו לא אסרה עשה בה מעשה אסרה וכלאים הוא הבא מן העז ומן הכבש או מן התיש והכבשה והנדמה דינו ככלאים ונדמה פירושו שהוא בא ממין אחד כגון מן העז ומן התיש והוא כבש:"
            ],
            [
                "<b>כבר</b> ביארנו שהמקשה שלשה ימים בתוך ימי זיבה טהורה שהתורה טהרה דם זיבה הבא מחמת קשוי לידה מ\"מ אם היתה מקשה והוציאו ולדה דרך דופן דם שראתה דרך רחם אף מחמת קשויה טמא שלא טהרה תורה דם קשוי אלא ביוצא דרך רחם והרי היא זבה גמורה ויולדת בזוב האמור כאן לאו דוקא שאין כאן לידה כלל ואם אין דם יוצא מן הרחם אלא שדמה יוצא דרך דופן אין בה בשביל אותו דם טומאת נדה כלל שאין זה אלא דם המכה ומ\"מ אע\"פ שהאשה טהורה הואיל ולא יצא דם דרך רחם וכמו שאמרו אין האשה טמאה עד שיצא מדוה דרך ערותה הדם עצמו מטמא כדם הנדה מפני שדרך מקור היא יוצאת והמקור מקומו טמא:"
            ],
            [
                "<b>מקור</b> האשה ר\"ל חתכת הבשר שהדם מתהוה בתוכה שנעקר ונפל לארץ האשה טמאה בו טומאת ערב מצד שנגעה במקור וכן מקור שהזיע כשני טיפי מרגליות ר\"ל דם לבן כעין מרגלית טמאה בהן טומאת ערב ואע\"פ שאין דם לבן מטמא משום נדה כמו שביארנו בחמשה מראות הדמים המטמאין בפרק שני שדינן כדין המקור אבל אם לא הזיע אלא טפה אחת טהורה מכלום שלא מן המקור היה אלא מחוצה לו:",
                "<b>המשנה</b> השניה והכונה בה לבאר ענין החלק השני והוא שאמר כל הנשים מטמאות בבית החיצון ר\"ל משיצא מן המקור ויצא לו בבית החיצון טמאה אע\"פ שכותלי בית הרחם העמידוהו שלא לצאת לחוץ ובית החיצון הוא הפרוזדור והוא שהאבר מגיע לו וכמו שאמרו מקום שהשמש דש והוא סמוך לבין השנים והם תלתולי בשר שבצדדים דכתוב דם יהיה זובה בבשרה אפילו כשהוא בבשרה ואע\"פ שלענין טומאת שרץ בית הסתרים הוא ואינה מטמאת במגע השרץ שבמקום זה לענין נדה טמאה מגזרת הכתוב וכן בזיבה של אשה אבל הזב ובעל הקרי אין טומאתן כלום עד שתצא טפת הקרי או הזיבה לחוץ אע\"פ שנעתק הזרע ובא לו לפי האמה ומתוך כך אמרו בבעל קרי שקירויו יוצא בהרגש שאם היה אוכל בתרומה והרגיש או שנזדעזעו איבריו אוחז באמה כדי שלא יצא ובולע את התרומה שבפיו קודם שיצא הקרי ויטמא ואין כאן אסור מצד אחיזת האמה שאפשר במטלית עבה ולא עוד אלא אפילו בידו מותר שמאחר שכבר הזריע אין כאן תוספת הרהור והוא שאמרו כל איחמומי והדר איחמומי בשעתיה לא שכיח ומטמאין בכל שהן ר\"ל הנדה והיולדת והזבה מטמא בכל שהוא אף לנוגע ואין צריך לומר לאשה עצמה שראתה אבל זוב ובעל קרי מטמאין בכל שהן לרואה אבל לא לנוגע אלא בכעדשה כמו שהתבאר:",
                "<b>זהו ביאור המשנה וכלה על הדרך שכתבנו הלכה היא ודברים שנכנסו תחתיה בגמרא אלו הן:</b>",
                "<b>אע\"פ</b> שבית החיצון שהזכרנו בית הסתרים הוא אצל טומאת שרץ כמו שכתבנו מ\"מ למטה ממנו כל שהתינוקת יושבת ונראת גלוי הוא אצל טומאת שרץ ומטמאת במגע שבו אע\"פ שקומטו של זב נקרא בית הסתרים כמו שיתבאר למטה ואף זו הואיל וכשעומדת אינה נראית היה לנו לומר שבית הסתרים הוא אינו דומה שקומטו של זב אינו מגולה אלא על ידי הדחק אבל זו מתגלית תמיד מאליו:",
                "<b>כבר</b> ביארנו שהאשה שפלטה שכבת זרע בתוך שלש עונות טמאה וטומאתה כטומאת ראיית קרי באיש ומ\"מ אע\"פ שבאיש אינו מטמא עד שיצא לחוץ באשה מטמא תכף שנעקר ובא לבית החיצון הא למדת שטומאת שכבת זרע באשה משום נוגעת הוא שהרי טומאת בית הסתרים אינו מטמא במגע ואע\"פ שבמשא מיהא מטמא הרי קרי אינו מטמא במשא אלא מתורת ראיה ואין בזה חלוק בין פולטת למשמשת אלא אף בטבלה לשמושה ופלטה אח\"כ הדין כן ומעתה אין טומאה זו אלא בבת שלש שביאתה ביאה ובביאה כדרכה אבל בפחותה מבת שלש או גדולה שלא כדרכה אינה טמאה אלא מצד מגע וכגון שנגעה בחוץ וטומאה זו אינה אלא טומאת ערב אפילו שמשו שניהם טמאים טומאת ערב לבד ושניהם ראשון לטומאה ומ\"מ כל ששמשה ונתהפכה בשעת תשמיש אפילו הטבילוה במטה ר\"ל שלא הלכה ברגליה אסורה בתרומה כל שלשה ימים שאי אפשר שלא תפליט אחר שנתהפכה אבל אם לא נתהפכה איפשר לה בלא פליטה וטובלת ביומה ואוכלת בתרומה לערב ואם לא נתהפכה אלא שהלכה ברגליה חוששין לה מספק כל שלשה ימים ומאחר שהפליטה מטמאה משום ראיה הרי היא מטמאה בפנים כבחוץ כמו שביארנו ומטמאה במשהו וכן פליטתה סותרת יום אחד וכבר ביארנוה בפרק בנות כותיים:"
            ],
            [
                "<b>בתוספות</b> כתבו שמאחר שאין דנין את הפולטת כרואה וסותרת וכן אנו דנין עכשו כל הנשים כזבות אם שמשה ואח\"כ ראתה אינה יכולה להתחיל לספור שבעה נקיים עד שיעברו שש עונות לשמושה שהלכה כרבנן שאמרו במסכת שבת דכל שש עונות פולטת והרי כלן מתהפכות אם הולכות ברגליהן וראוי לחוש לפליטה ופליטתה סותרת כל מנינה מחשש שמא ביום זה פלטה וכן הנהיגו בכל גלילותיהם ומ\"מ גדולי המפרשים חולקין עליהם וכתבו שלא נאמר כן אלא לענין טהרות אבל לביתה אינה סותרת ומה שאמרו דבר הגורם סותר שאינו גורם אינו סותר ותניא מה גרם לו זובו שבעה לפיכך סותר שבעה קירויו יום אחד לפיכך סותר יום אחד ואפילו קושי אינו סותר כיון שאינו גורם עכשו כל שכן פולטת שאינה גורמת טומאה ולא איסור לבעלה לענין תשמיש שהרי בעל קרי מותר בתשמיש כדאיתא בפסחים פרק אלו דברים ס\"ז ב' וא\"כ דיה כבועלה ואף היא מותרת בתשמיש אע\"פ שפלטה ומה שאינה אוסרה בתשמיש היאך יסתור אלא אין פליטתה סותרת וכן ראיה ממה שאמרו בזבה ואחר תטהר אחר המעשה תטהר אלא שאמרו חכמים אסור לעשות כן שמא תבא לידי הספק ואם איתא מאי שמא ודאי סותרת היא שאי אפשר שלא תפלוט וא\"ת בשלא נתהפכה רוב נשים מתהפכות הן וכל שכן שההלוך מצוי בהן וכן שאין ראוי לומר שלא היה מותר לשמש אלא על מנת שלא תתהפך וכן שבפרק המפלת אמרו בטועה בעשרין וחד תשמש והיאך נפרש תשמש לא תתהפך אם עד שלא תזוז ממטתה ומ\"מ באלו תירצו קצת אחרוניהם שאחר גמר השמור אינה סותרת מאחר שמקצת היום ככלו ודם נדה אינו סותר אף לבית שמאי דאית להו שימור באחד עשר כמו שיתבאר בסוף המסכתא כל שכן שהקרי אינו סותר אחר טהרה ועיקר סתירת שכבת זרע אינו אלא מפני שאינן קרויים נקיים ומה שהקשו בפרק בנות הכותיים תסתור כל שבעה דמשמע שאפילו ספרה כל שבעה שכבת זרע סותרתם פירוש ברואה בלילה קודם שמור של מקצת היום אבל לאחר שמור של מקצת היום לא דלא אלים מדם הנדה לבית שמאי ומ\"מ ראיה שכתבו בה גדולי המפרשים חזקה הרבה להתר ומ\"מ אף הם מודים שאם כבדה את הבית יפה מונה והולכת מיד וכמו שאמרו במסכת מקואות האשה ששמשה את ביתה וירדה וטבלה ולא כבדה את הבית הרי היא כאלו לא טבלה אלמא הא כבדה את הבית טבילתה טבילה ופירוש כבוד הבית שקנחה יפה יפה ולשנא מעליא נקט ומתוך כך ירגיל אדם בביתו לקנח יפה יפה ולרחוץ שם במים חמין לצאת ידי ספק וי\"מ כבוד הבית ממש מפני שהכבוד מפליטתה והבל הוא:",
                "<b>כשם</b> שהנדה והזבה ושומרת יום כנגד יום מטמאות בפנים כבחוץ כך היולדת מטמאה בפנים כבחוץ ושמא תאמר וזו מה הוצרכה ואם בימי נדות ילדה הרי היא בכלל נדה ואם בימי זיבה הרי היא בכלל זבה לא נאמרה לענין דם כל שאנו סוברים אי אפשר לפתיחת הקבר בלא דם כך הוא אלא שאינה שנויה לענין דמים אלא לענין ולד ולדעת האומר אפשר לפתיחת הקבר בלא דם וכגון שילדה בלא דם ואין כאן טומאת דמים אלא טומאת לידה ולמד שמכיון שיצא ראשו חוץ לפרוזדור ר\"ל בבית החיצון נעשה כילוד וטמאה טומאת לידה מאותה שעה וכמו שאמרו לענין מילה בשבת שאם הוציא ראשו מבעוד יום חוץ לפרזדור אע\"פ שלא יצא עד לשבת מילה שלא בזמנה היא ואינה דוחה שבת וסימן לדבר כשנשמע קולו צווח מבעוד יום שכל שלא יצא חוץ לפרוזדור עדיין פיו סתום ולא היה קולו נשמע:",
                "<b>כבר</b> ביארנו בפרק בנות כותיים שהיולדת שהשלימה ימי טומאתה ונכנסה לימי טהרה אם לא טבלה אינו קרוי דם טוהר שבימים וטבילה תלאן הכתוב:",
                "<b>ירדה</b> לה לטבול ונעקר דם בירידתה קודם טבילתה ולא יצא לחוץ הואיל וטבלה קודם שיצא אין דם זה מטמאה שהרי טומאה משום ראיה אין כאן שאין טומאת ראיה לטמא שבעה בימי טומאת לידה אלא טומאת מגע היא וטומאת ערב והרי זו טומאה בלועה היא וטומאה בלועה אינה מטמאה לא במגע ולא במשא ואין גורסין טומאת בית הסתרים היא שטומאת בית הסתרים אע\"פ שאינה מטמאה במגע במשא מיהא מטמאה אבל טומאה בלועה אינה מטמאה אף במשא ואע\"פ שכל הנשים מטמאות בפנים אע\"פ שהיא טומאה כלומר התם משום ראיה הוא וטומאת שבעה וגזירת הכתוב מדכתוב בבשרה ומ\"מ לכשתצא לחוץ תטמאנה משום מגע טומאת ערב הואיל ונעקרה בטומאה וצריכה טבילה אחרת נעקרה בעליתה ר\"ל אחר טבילה אף לכשתצא טהורה מכלום שהרי נעקרה בטהרה עקירה זו גדולי החכמים פירשוה שבא לה לבית החיצון דומיא דנדה וזבה ולדעת זו קשה לפרש היאך קוראה טומאה בלועה והרי למטה יתבאר שטומאת בית הסתרים היא וא\"כ תטמא במשא ואפשר דאליבא דאביי נסיב לה דאמר בלוע הוי ואע\"ג דאי הכי נמצא שהוא מקשה בדלא כהילכתא כך דרך התלמוד בהרבה מקומות וכמו שהקשו בשני של כתובות וניזיל בתר רובא אע\"פ שאין הולכין בממון אחר הרוב וכן בענין קדושין שאינן מסורין לביאה והא את וחמור הוא ולא קנה והלכה קנה מחצה ומ\"מ י\"מ מפני קושיא זו בשעדיין היא במקור וזו ודאי בלועה היא אלא שקשה לפרש דהא דומיא דנדה וזבה קתני להו ואלו אין טומאתן אלא בבית החיצון ומ\"מ יש גורסין טומאת בית הסתרים היא כלומר ומ\"מ לא תטמא במגע:",
                "<b>אף</b> בירידה ושיצאה לחוץ לא נאמר שתטמא אלא לענין טהרות אבל לביתה מ\"מ טהורה אף באותו היום אע\"פ שנעקר קודם טבילה הואיל ואלו ראתה עכשו טהורה וכן כתבוה גדולי הדורות:",
                "<b>נבלת</b> עוף אין לה טומאת חוץ כלל לא למגע ולא למשא ויש לה טומאת פנים והוא שמטמא בגדים בבית הבליעה ואע\"פ שהיא טומאת בית הסתרים גזרת הכתוב היא דכתוב לא יאכל לטמאה בה טומאתה באכילתה:"
            ],
            [
                "<b>האשה</b> שמת ולדה בתוך מעיה ופשטה חיה את ידה בפנים ונגעה בו החיה טמאה טומאת שבעה ולא מן הדין שהרי טומאה בלועה היא אלא שחכמים גזרו בה שמא הוציא הולד ראשו חוץ לפרוזדור ואין החיה מרגשת אבל האשה טהורה שהרי טומאה בלועה היא וגזירה שהזכרנו אין כאן שמרגשת היא בנדנודו וכבר ביארנוה ברביעי של חלין:",
                "<b>כבר</b> ביארנו למעלה שכל שהתינוקת יושבת ונראית גלוי הוא אצל השרץ ר\"ל שאינו קרוי טומאת בית הסתרים א\"כ מה ששאלו כאן באותו מקום הוא קרוי בלוע להיות טומאה שבו נקראת טומאה בלועה אם בית הסתרים פירושו בבית החיצון ולענין פסק טומאת בית הסתרים הוא ואם תחבה לה חברתה כזית נבלה באותו מקום שנמצאת היא שלא נגעה ולא נטמאת בנגיעתה ומעתה אינה מיטמאת בה מתורת מגע ומ\"מ מיטמאת היא מתורת משא אם הלכה ונשאת עמה ואלו היתה טומאה בלועה לא נטמאת אף במשא הא אם תחבה היא עצמה נטמאת במגעה ואפילו תחבה בפשוטי כלי עץ מ\"מ ניטמאת במשא שהנושא את הנבלה אף בפשוטי כלי עץ טמא:",
                "<b>אף</b> מקום נבלת עוף טהור ר\"ל בית הבליעה טומאת בית הסתרים הוא ואם תחב לו חבירו כזית נבלת בהמה לשם לא נטמא במגעה אא\"כ הוא הולך ונשאת עמו וכן הדין תוך החוטם ושאר הסתרים או הקמטים שבאדם שעשויים לגלות לפעמים ואלו היא כבלועה לא היה מטמא אף במשא הא כל שמבית הבליעה ולפנים מלמעלה או מלמטה כל שהוא במקור או הימנו ולפנים שאינו עשוי לגלות נקרא בלוע וטהור לגמרי:",
                "<b>טומאת</b> נבלה שיעורה בכזית למגעה ולמשאה ונבלת בהמה וחיה אין לה טומאת פנים לענין מגע כמו שביארנו ויש לה טומאת חוץ ונבלת עוף טהור אין לה טומאת חוץ אלא בבית הבליעה וכל אחת כטומאתה מטמאה בגדים:",
                "<b>השרץ</b> טומאתו במגע ולא במשא והנבלה מטמאה במגע ובמשא מעתה היה השרץ בקומטו של טהור ר\"ל בית הסתרים שלו טהור לגמרי שהרי טומאת מגע אינה בבית הסתרים וטומאת משא אינה בשרץ אבל נבלה בקומטין מטמאתו מיהא במשא:",
                "<b>השרץ</b> מטמא כלי חרס באוירו ואם היה שרץ בקומטו והכניסו לתוך התנור ניטמא התנור ואין אומרין תוכו אמר רחמנא ולא תוך תוכו אלא אף תוך תוכו בכלל תוכו הוא לענין זה ולא אמרו תוכו ולא תוך תוכו אלא בשני כלים זה לפנים מזה ומחיצות הפנימי גבוהות משל חיצון והשרץ בתוך הפנימי שהחיצון טהור וכן כלי שפיו למעלה מן התנור ושרץ בתוכו שהתנור טהור:"
            ],
            [
                "<b>הזב</b> מטמא במשא שהרי נאמר במשכבו והנושא אותם וכל שכן גופו והיסט בכלל משא מעתה אם ראש קנה בקומטו של טהור והסיט בו הטהור את הזב ניטמא הטהור שהרי נשא הטהור את הזב בהסיטו והואיל וטומאת בית הסתרים מטמאה במשא כך המסיט בבית הסתרים טמא אבל אם היה ראש קנה בתוך קומטו של זב והסיט בו הזב את הטהור לא ניטמא שלא מצינו בכל הטמאות טומאת המסטת זב וטהור ותטמאנו אלא בזב וחביריו ולא נאמרה בהם אלא כשהסיטו ממקום גלוי שלהן דכתוב וכל אשר יגע בו וידיו לא שטף במים ופסוק זה לא במגע הזב הוצרך שהרי כתוב במקום אחר והנוגע בבשר הזב ולא בא אלא ללמד היסטו אע\"פ שלא נשאו הואיל ונדנדו ואנו סומכין וידיו עם מה שלפניו ומפרשין וידיו לא שטף במים על נטילת ידים ולמדנו מכאן על הסיטו שאינו אלא בכעין ידיו שהן גלויות ר\"ל שיהא ההיסט יוצא ממקום גלוי ומסיט במקום גלוי:",
                "<b>י\"מ</b> בסוגייא זו קנה בקומטו של טהור והסיט בו את הזב טמא מפני שנגע הקנה ר\"ל בגלויו של זב וניטמא הקנה וטימאתו אבל קנה בקומטו של זב לא ניטמא הקנה ואין זה נכון שהרי דבר למד מענינו ובהדיא מוכיח בסוגיא זו שלענין היסט נאמרה ועוד שהרי הקנה פשוטי כלי עץ הוא והיאך מקבל טומאה וא\"ת בקנה חלול ופקק בראשו ובקנה של זיתים שאלו קנים ממש אף כשיש פקק בראשן אין מקבלין טומאה כדאיתא בשבת פרק כלים מ\"מ הרי מגע הזב עושהו ראשון ואינו מטמא אדם אף בחבורין וכמו שהתבאר באחרון של זבים במשנת הנוגע בזב או שהזב נוגע בו אלא שהדבר ברור כמו שפירשנו:",
                "<b>כל</b> שראה שכבת זרע ולא הרגיש בה כל גופו אלא שראה בלא קושי ובלא תאוה אינו מטמא אבל אם הרגיש בעקירתו אע\"פ שלא הרגיש ביציאתו טמא וזהו כלישנא קמא וכן פסקוה גדולי המחברים ונראה הטעם מפני שהוא ממוצע בין לשון אמצעי ללשון אחרון שלפי לשון אמצעי אפילו נעקר בהרגשה אע\"פ שלא יצא בהרגשה טהור וללשון אחרון כל שראה שכבת זרע אפילו בלא שום הרגש טמא ונמצא לשון ראשון ממוצע ביניהם ומ\"מ גדולי המפרשים פסקוה כלשון שלישי ונראין הדברים כדברי גדולי המחברים ומטעם שכתבנו:",
                "<b>היה</b> מהרהר ולא ראה בחלום ששמש מטתו אלא שמצא בשרו חם על ידי הרהור טהור אבל אם ראה ששמש מטתו בחלום ומצא בשרו חם אע\"פ שלא מצא שכבת זרע טמא אי אפשר שלא ראה בהרגש הואיל ומצא בשרו חם על ידי הרהור ותשמיש שבחלומו אלא שהיה דבר מועט ונתקנח מאיליו בבשרו או בכליו:",
                "<b>בעל</b> קרי שטבל ולא הטיל מים קודם טבילתו לכשיטיל מים טמא מפני שצחצוחי זיבה יוצאין בהטלת מים ופירשוה במסכת חולין כ\"ד ב' דוקא בזקן אבל בילד הואיל ויורה כחץ בחוזק כבר יצא כלו ועד כמה הוא ילד לענין זה כל שעומד על רגלו אחת ונועל מנעלו או חולצה וכבר ביארנו למעלה שאף האשה ששמשה מטתה ולא כבדה את הבית ר\"ל שלא נתקנחה קודם טבילתה הרי היא בטומאתה לענין טהרות:",
                "<b>קרויו</b> של גוי טהור לגמרי שלא אסרו אלא על זיבתו כמו שהתבאר:",
                "<b>גר</b> שמל ולא טבל שעדיין הוא גוי גמור ונתחמם עד שנעקר קרויו וירד וטבל קודם שיצא ואחר טבילתו יצא הרי זה ספק אם דנין אותו בקירויו של גוי אחר שנעקר בגיותו או שמא דנין אותו אחר יציאה ומתוך כך מחמירין בה מספק:",
                "<b>מי</b> רגלים של זב וזבה טמאים כמו שהתבאר נעקרו מי רגלים שלהם אחר ספירה קודם טבילה ואח\"כ ירדו וטבלו ואחר הטבילה יצאו הדבר ספק שמא בתר עקירה אזלינן ומעיינות זבים הם או שמא לא נאמר כן אלא בשכבת זרע שאי אפשר לו לעכבו אבל מי רגלים שאפשר לעכבן בתר יציאה דיינינן להן וכשם שהוא ספק בזבה ישראלית כך הוא ספק בנכרית שנעקרו מי רגליה וירדה וטבלה לשום נדות אם הולכין אחר עקירה להחמיר אע\"פ שעיקר זיבתה מדברי סופרים או שמא מקילין בה אחר שזיבתה מדברי סופרים לדונה אחר יציאה ומתוך כך מחמירין בכלן:"
            ],
            [
                "<b>דם</b> הנדה והזבה והיולדת מטמאין בכל שהוא בין לרואה עצמה בין במגע של אחרים וכן זובו של זב מטמא בכל שהוא בין לרואה בין לנוגע ואינו צריך חתימת פי האמה אלא שדם הנדה והזבה והיולדת מטמא לח ויבש וזובו של זב ורוקו ושכבת זרעו אינו מטמא אלא כל זמן שהוא לח ואלו שהזכרנו כל שהן מטמאין טומאתן במשהו ומטמאין במשא ובמגע ומטמאין משכב ומושב לעשות על ידן אב הטומאה ומ\"מ ראיה ראשונה של זב אינה בדין זיבה שאינו מטמא במשא אלא אדם וכלים במגע וכלי חרס באויר וכן ששיעורו לרואה בכל שהו ולנוגע בכעדשה עד שיראה פעם שניה ונעשה בה זב לטומאה ואינו נעשה זב לקרבן עד ראיה שלישית כמו שהתבאר וזיבה וקרי שניהם שוים שלא לטמא עד שתצא טומאתן לחוץ כמו שביארנו במשנתנו:",
                "<b>ולענין</b> ביאור מה שאמרו כאן זובו טמא לימד על הזוב שהוא טמא פירושו במשא שאם במגע לא הוצרך לכך שאף הקרי מטמא במגע:",
                "<b>שכבת</b> זרע טימאתו חלוקה בין גוי לישראל שקירויו של גוי טהור כמו שביארנו וכן טומאתו חלוקה בין גדול לקטן ר\"ל שאין שכבת זרע מטמאה אלא מבן תשע ולמעלה שהוא ראוי לביאה אבל שאר הטמאות שאין... טומאתן חלוקה בין גדולים בין קטנים:",
                "<b>אע\"פ</b> שביארנו בשרץ ששיעור טומאתו בכעדשה ובמת ובנבלה שטומאתן בכזית כל שהוא אבר שלם כבריתו בשר וגיד ועצמות ושיהא עליו בשר כדי להעלות ארוכה אין לו שיעור אלא מטמא באי זה שיעור וכל שחסר ממנו כלום יצא מכלל אבר וחוזר לשיעורו וכל שאתה מזכיר שרץ בתלמוד פירושו אחד משמנה שרצים המטמאים כמו שהוזכרו בתורה ועכבר שהוזכר ביניהם פירושו בשל יבשה אבל עכבר של ים אינו מטמא השורץ על הארץ כתוב וכן הדין בשאר:",
                "<b>המשנה</b> השלישית והכונה בה לבאר ענין החלק השלישי והוא שאמר תינוקת בת יום אחד מטמאה בנדה אם ראתה וכן בת עשרה לזיבה אם ראתה שלשה ימים רצופים אחר שבעת הימים ופירוש דברים אלו לענין טהרות הא לענין ביאה אינו כלום שאין ביאתה ביאה לחייב את בועלה ואף אינו משום בועל נדה להיותו כנדה אלא משום נוגע לבד שהוא ולד הטומאה אלא לענין טהרות נאמרה שכך דרשו רבותינו ואשה כי יזוב וכו' ואשה לרבות תינוקת בת יום אחד וכן תינוק בן יום אחד מטמא בזיבה ואע\"פ שקירויו טהור עד שתהא ביאתו ביאה בזיבה מיהא מטמא אם ראה שתים דכתוב איש מ\"מ לרבות תינוק בן יום אחד ומטמא בנגעים דכתוב אדם כי יהיה בעור בשרו ולא כתיב איש אלא אדם שהוא שם המין כלומר אדם כל דהו ומטמא במת ר\"ל שאם נכנס באהל המת טמא וצריך הזאה שלישי ושביעי דכתוב ועל הנפשות אשר היו שם נפש כל דהו ואין צריך לומר שאם נגע במת שטמא שאף בשרץ ונבלה כן וכן אין צריך לומר שאם מת שהוא מטמא באהל שאף בנפל כן אפילו לא נתקשרו אבריו בגידין וזוקק ליבום ר\"ל שאם נולד לזה שמת אח ביום מיתתו זוקק את אשתו ליבום אחר שנולד בעוד שהיה זה עדין חי שנמצא עמו בעולמו וכן פוטר את אמו מן היבום כל שנולד הן בחיי הבעל הן לאחר מיתתו ואפילו מת בתוך שלשים יום אחר שמכל מקום חיה אחר מיתת האב שעה אחת ומ\"מ אינו פוטר מן החליצה אלא אם חיה אחר הבעל שלשים יום הא כל שמת תוך שלשים יום חולצת ולא מתיבמת אבל העובר אינו פוטרתה אף מן היבום ומאכיל בתרומות ר\"ל בת ישראל הנשאת לכהן ומת בעלה כל שנולד לה בן או בת מאכילין אותה אף ביומן כל זמן שהולד חי אבל עובר אינו מאכילה ופוסל בתרומה אי אפשר לפרש שאם היא כהנת ונשאת לישראל שאלו היה לה ולד ממנו היתה חוזרת לתרומה שיהא תינוק בן יום אחד פוסלה שהרי זו אף העובר פוסלה שהרי אמרו ושבה אל בית אביה פרט לשומרת יבם כנעוריה פרט למעוברת אלא שפוסל עבדי אביו ופירשו הענין בגמ' כגון שהיו לאביו שתי נשים אחת כשרה ואחת פסולה ויש לו בנים מן הכשירה ומת ונולד ביום מיתתו בן לפסולה והוא חלל והרי הוא יורש גם כן ויש לו חלק בעבדים ונפסלו העבדים מתוך חלקו של זה הא עובר מיהא אינו פוסל את העבדים ואוכלים בשביל האחרים עד שיולד חלל זה שאין קנין לעובר והוא הדין אם אין לו אלא אשה אחת והיא פסולה שאם נשארה מעוברת העבדים אוכלים בשביל המשפחה עד שיולד זה שהרי אמרו ביבמות פרק אלמנה אין לו בנים אוכלים בשביל המשפחה אלא ריבותא אשמעינן שאע\"פ שיש לו בנים מן הכשרה אין אוכלים מפני חלקו של חלל וכן פירשוה גדולי הדורות:",
                "<b>ונוחל</b> ומנחיל ר\"ל נוחל מן האם אם נולד הוא ביום מיתתה להנחיל לאחיו מן האב לכשימות אבל עובר לא דקיימא לן בעוברה שמתה איהו מית ברישא ואין הבן יורש את אמו כשהוא בקבר להנחיל לאחים מן האב ואע\"פ שהזכירו באחד שפרכס שלשה פרכוסין אחר מיתת אמו אין זה אלא כזנב הלטאה שמפרכסת בלא שום חיות ומ\"מ דוקא במתה מתוך חולי הא בידי אדם היא מתה ברישא ולא עוד אלא שאפשר לו לחיות שהרי בן פקועה ששחטו את אמו נאמר עליו אפילו חורש בשדה וכו' וכן ביושבת על המשבר בשבת ומתה אמרו בערכין שמביאין סכין אפילו דרך רשות הרבים וקורעין את כריסה ומוציאין הולד שמא ימצא חי ומפני שהיושבת על המשבר כנהרגה דמיא וכן פי' עוד בגמ' נוחל ומנחיל שממעט בחלק בכורה כלומר שאם היו שם שני בנים בכור ופשוט ונולד זה השלישי ביום שמת האב הואיל ונולד בעוד שהוא חי כשימות זה הבן חולקים השנים בחלקו בשוה אבל אם לא נולד בחייו אלא לאחר מיתת האב כל שימות בכור נוטל בנכסיו חלק בכורה דנכסי האב קרינא ביה בשעת מיתת האב והוא שאמרו בן שנולד לאחר מיתת אביו אינו ממעט בחלק בכורה וכן אם הבכור עצמו נולד לאחר מיתת אביו כגון שילדה אשתו תאומים שהיוצא ראשון בכור או שהניח שתי נשים מעוברות שהנולד ראשון בכור אינו נוטל חלק בכורה דיכיר בעינן הא כל שנולד בחייו אפילו היה הוא גוסס יכיר קרינא ביה וההורגו חייב דכתוב כל נפש ופירושו כשיצא מכלל נפל כגון שנתברר שכלו חדשיו והרי הוא לאביו ולאמו כחתן שלם להתאבל עליו ואף זו דוקא כשיצא מכלל נפל כגון שנתברר שכלו חדשיו הא ספק כל שלשים יום בחזקת נפל ואין ההורגו נהרג ואין מתאבלים עליו אפילו מת ביום שלשים עצמו:",
                "<b>זהו ביאור המשנה וכלה על הצד שביארנוה הלכה פסוקה היא ולא נתחדש עליה בגמרא דבר שלא ביארנוהו:</b>"
            ],
            [],
            [
                "<b>המשנה</b> הרביעית והכונה בה לבאר ענין החלק הרביעי והוא שאמר בת שלש שנים ויום אחד מתקדשת בביאה ר\"ל על ידי אביה ליעשות מאורסה לחייב את הגדול שבעלה בסקילה או אשת איש אחר חפה לחייבו בחנק אע\"פ שהיא פטורה מפני שבשיעור זה ביאתה ביאה אחר שנכנסה בשנה רביעית יום אחד שאם לא נכנסה לרביעית אע\"פ שנגמרו השלש אין אומרין שיהא יום אחרון של שנה שלישית עולה לכאן ולכאן אלא דוקא עד שתכנס ברביעית יום אחד ומשם ואילך נעשית ביאתה ביאה ואם מת בעלה ובא עליה יבם קנאה בביאה לחייב עליה כבראשון וחייבין עליה משום אשת איש ר\"ל אחר חפה כמו שביארנו ומטמאה את בועלה ר\"ל הבועלה בנדותה לטמא משכב התחתון כעליון ר\"ל כעליונו של זב וענין זה הוא שכבר ידעת שהנדה אב הטומאה לטמא אדם וכלים במגע ובמשא ולטמא משכב ומושב אע\"פ שאינה נוגעת בהן עשר מצעות זו על גב זו שאף התחתון נקרא מדרס שלה לדונו כאב הטומאה לטמא אדם וכלים ובועל נדה הרי הוא כנדה לטמא אדם וכלים וכן לטמא משכב ומושב אע\"פ שלא נגע בו אלא שאין משכב התחתון שלו מדרס גמור כמשכב הנדה עצמה להיות אב הטומאה אלא שנעשה ראשון לטמא אוכלין ומשקין וזהו שאמר כעליונו של זב והוא דבר הנשא על הזב כגון מצע שעליו שאין מצע שעליו בלא מגע אלא ראשון לטומאה ומ\"מ זו הקטנה הואיל וביאתה ביאה מטמאתו כגדולה לטומאת שבעה הא פחותה מבת שלש אין ביאתה ביאה ואין הענין אלא כנוגע בה ליטמא טומאת ערב לבד ושלא לטמא משכב ומושב נשאת על ידי קדושי אביה לכהן אוכלת בתרומה הא פחותה מבת שלש אינה אלא כארוסה ואסורה מדברי סופרים כשאר ארוסות בא עליה אחד מן הפסולים כגון כותי וחלל נתין או ממזר פסלוה מן הכהנה כדין נבעלה לפסול לה אחר שביאתה ביאה וכן אם בא עליה אחת מכל העריות כגון אחיה או אביה ושאר עריות כלן מומתין על ידה אחר שהוא גדול והיא פטורה מפני שאינה בת עונשין פחות מכן אינה ביאה ואינו אלא כנותן אצבע בעין שדומעת וחוזרת ודומעת ואף זו בתוליה חוזרין והרי היא כבתולה לגמרי:",
                "<b>וכן</b> קטן בן תשע שנים ויום אחד ביאתו ביאה ואם בא על יבמתו קנאה שלא לצאת עוד בחליצה ואף הוא אינו יכול לגרשה עד שיגדיל ואף כשהגדיל אם לא בעל אינו מוציאה בגט לבד שהרי אמרו עשו ביאת בן תשע כמאמר בגדול שהמאמר בגדול צריך גט למאמרו וחליצה לזיקתו אף ביאת בן תשע צריך גט למאמרו וחליצה לזיקתו אלמא כל שלא בעל משהגדיל מאמר הוא וצריכה גט וחליצה אלא פירושו עד שיגדיל ויבעול ואחר שבעל משנעשה גדול והויא לה אשתו גמורה ומוציאה בגט ואם בא על הנדה נקרא בביאתו בועל נדה אחר שאף היא ראויה לביאה לטמא משכב התחתון כעליונו של זב על הדרך שביארנו ופוסל בת כהן בביאתו מלאכול בתרומה אם הוא פסול לה מפני שנקראת בביאתו נבעלה לפסול לה לפסלה מן התרומה ואינו מאכיל בת ישראל בתרומה אם הוא כהן כשנשאת לו אע\"פ שביאתו ביאה מפני שאינה קנויה לו קנין גמור עד שיגדיל ופוסל את הבהמה אם רבעה למזבח אם אין שם עדים שאין שם מיתה שאף הבהמה אינה נסקלת אלא בעדים ובבית דין הראוי לדיני נפשות כמו שביארנו במקומו ונסקלת על ידו בעדים ובדיינין ואע\"פ שאין הבהמה נהרגת אלא כדי שלא יאמרו זו היא שנסקל בה פלני על ידה והרי הוא אינו נסקל שהרי אינו בר עונשין מ\"מ נסקלת היא שלא יאמרו באה מ\"מ לפלני תקלה וקלון על ידה ואם בא על אחת מכל העריות כגון אמו או אחותו מומתין על ידו אחר שהן גדולות והוא פטור שאינו בר עונשין:",
                "<b>זהו</b> ביאור המשנה וכלה על הצד שביארנוה הלכה פסוקה היא וכבר ביארנוה בשביעי של סנהדרין ובשאר מקומות מזה הסדור ודברים שנכנסו תחתיה בגמרא אלו הן:"
            ],
            [
                "<b>שאלו</b> בסוגיא זו בבתולים של קטנה פחותה מבת שלש אי מיזל אזלי ואתו ר\"ל שנוצרים הם משעת לידה אלא שהם חוזרין אחר שנעקרו או דילמא איתצורי הוא דלא מתצרי ר\"ל שאינם נוצרים כלל עד שלש שנים והעלו בה מיזל אזלי ואתו ומעתה בעל בתוך שלש ומצא דם וכן בעל לאחר שלש ומצא דם הראשונה דם בתולים הוא וטהורה והוא הדין לאחרונה שהרי חזרו ואלו היינו אומרין שאינם נוצרים עד שלש היה לנו לומר בראשונה שהיא דם נדה ולא היה צריך להזכיר אלא בעל בתוך שלש ומצא דם שלשטת מיזל אזלי ואתו דם בתולים הוא ולשטת איתצורי הוא דלא מיתצרי דם נדה הוא ומשום סרך לשון ראשון נקטה בהכי ולשון ראשון שבעל בתוך שלש ומצא דם ובעל לאחר שלש ולא מצא דם שהיה סבור לומר בה שלשיטת מיזל אזלי ואתו אין זו בחזקת נבעלה לאחר שלש שזה שלא מצא דם אינו אלא מפני שלא היה שם שהות מביאה בתוך שלש לביאה שלאחר שלש שיהו יכולים בו לחזור ומ\"מ אין אוסרין אותה לבעלה כהן מספק אבל לשיטת איתצורי הוא דלא מיתצרי ודאי זינתה הואיל ואין כאן דם ומ\"מ העלו בה שאף לשיטת מיזל אזלי ואתו אוסרין אותה לבעלה כהן שאין אומרין שהות הוא שלא היה בה שמכה זו כל בתוך שלש ודאי לאלתר היא חוזרת ומ\"מ דוקא לבעלה כהן אבל לישראל מותרת שפתוי קטנה אונס הוא ואין מתירין אותה מטענת מוכת עץ שהרי קטנה היא ואין לה טענת בריא ואנו אין טוענין לה אלא במקום תרי רבי כמו שביארנו בראשון של כתובות:",
                "<b>כל</b> הנשים משמשות כדרכן אפילו קטנה ומעוברת ומיניקה ואע\"פ שיש לחוש בקטנה שמא תתעבר ותמות ר\"ל שמא תמות מצד עבורה ובמעברת שמא יעשה עוברה סנדל ובמיניקה שמא תגמול את בנה וימות והיה לנו להזקיקן לשמש במוך לקלוט את הזרע אעפ\"כ משמשות כדרכן ומן השמים ירחמו שנאמר שומר פתאים י\"י ולמדת שהקטנה מתעברת ואפשר שתלד ותחיה ומ\"מ דוקא מבת אחד עשר ואילך אבל פחותה מאחד עשר אינה מתעברת כלל ומה שנאמר כאן בבתו של אסוירוס שהעידה על עצמה שנשאת בשש וילדה בשבע שמא גסות חמדה הביאה לכך על דרך הזרות או שמא שקר העידה וכבר ביארנו עניני שמועה זו כל צרכן בראשון של יבמות:",
                "<b>זה</b> שביארנו שכל שהיא פחותה מבת שלש אין ביאתה ביאה ולא נפסלה לכהנה פירושו אפילו נבעלה כמה פעמים ואפילו היתה לה הנאה בכך ומה שאמרו מעשה באחת שבאה לפני ר' עקיבא אמרה לו ר' נבעלתי בתוך שלש מה אני לכהנה אמר לה כשרה אמרה לו אמשול לך משל למה הדבר דומה לתינוק שטמנו אצבעו בדבש פעם ראשונה גוער בה שניה גוער בה שלישית מוצצה ואמר לה א\"כ פסולה את לכהנה כבר אמרו בה לא אמרה אלא לחדד בה את התלמידים אבל מ\"מ כשרה היא לכהנה שאין ביאתה כלום:"
            ],
            [
                "<b>המשנה</b> החמישית והכונה בה בענין החלק הרביעי והוא שאמר בת אחת עשרה שנה ויום אחד וכו' פירוש כבר ידעת שהאשה נעשת גדולה כשהשלימה שתים עשרה ויום אחד והביאה שתי שערות והאיש נעשה גדול כשהשלים שלשה עשרה ויום אחד והביא שתי שערות וקודם זמן זה הרי הן קטן וקטנה אפילו הביאו שתי שערות שכל שערות שבתוך הזמן אינן אלא שומא וכן אם השלימו זמן זה ולא הביאו שתי שערות עדיין הם קטנים עד שיתברר שהיא אילונית או שהוא סריס על הדרך שיתברר למטה ודברים אלו כלן לענין עונשים אבל לענין נדרים התורה אמרה ואיש כי יפליא לומר שאף מופלא סמוך לאיש נדרו נדר והקדשו הקדש על צדדין ידועין ונתחלק ענין זה לשלשה חלקים ואמצעי שבהן נקרא עונת נדרים לדעתנו והיא אותה שנה שבהשלמתה ובהתחלת האחרת הם נעשין גדולים וזו היא שנת שלש עשרה לתינוק ושנת שתים עשרה לתינוקת ועל שנה זו הוא אומר במשנה זו שכל אותה שנה ר\"ל שתים עשרה לתינוקת ושלש עשרה לתינוק נדריהן נבדקין וכל שיודעין להפלות ר\"ל שיודעין לשם מי נדרו נדריהם נדר והקדשם הקדש ואם לא ידעו אין נדריהם כלום וזהו מופלא סמוך לאיש כלומר שיודעין למי נדרו אלא שאינו איש גמור עדיין ואעפ\"כ נדרו נדר ואמר על שנה זו שבודקין בכל השנה ר\"ל שאפילו בדקנו בתחלתה כל שלשים יום ולא ידעו ואח\"כ נדרו אין אומרין כבר נבדקו ואינן יודעין שמא למדו וידעו וכן בהפך אפילו נמצאו יודעין בתחלת השנה וידעו ונתקיים נדרם ואח\"כ נדרו אין מקיימין אותן אלא אחר בדיקה ויש חולקין בזו אלא שגדולי המחברים כתבוה כדברינו ונראה לי הטעם מפני שמא כשבדקנום וידעו מקרה הוא שהיה ושנה זו אין הבאת שתי שערות מעלה או מוריד בה כלל אלא כל שיודעין אף בלא הביאו שערות כן וכל שאין יודעין אף בהביאו שתי שערות אינן כלום ויש מצריכין הבאת שתי שערות עם הידיעה ואין דבריהם נראין קודם הזמן הזה אפילו ראינו בהם חריפות שנראה ממנו שהם יודעים להפלות או אפילו אמרו לפנינו לשם מי נדרו אינו כלום ואפילו הביאו שתי שערות לאחר זמן זה והוא כשהשלימו שתים עשרה ויום אחד לתינוקת ושלש עשרה ויום אחד לתינוק אפילו אינם יודעים להפלות ר\"ל שלא ידעו למי נדרו נדריהן נדר והקדשם הקדש וכתבו בה גדולי המחברים אפילו לא הביאו שתי שערות ולא עוד אלא שהן קורין שנה זו עונת נדרים ומופלא סמוך לאיש פירושו לדעתם שהשלימו זמנם אלא שלא הביאו שתי שערות ובזו מיהא אין הדברים שהרי אין כאן מופלא וי\"מ דוקא בהבאת שתי שערות ואחר שהוא איש גמור אין צורך למופלא הא כל שלא הביאו שתי שערות עדיין הן נבדקים וכן נראה מפירושי גדולי הרבנים בסוגיית הגמרא ואף גדולי המחברים כתבוה כן בפירושי המשנה ולא חששו לסתירת דבריהם או שלא הרגישו ואף שם פירשו עונת נדרים שנת שתים עשרה לתינוקת ושנת שלש עשרה לתינוק כמו שכתבנו לשיטתנו וכן עקר:",
                "<b>זהו ביאור המשנה וכלה על הצד שביארנוה הלכה פסוקה היא ודברים שנכנסו תחתיה בגמרא אלו הן:</b>",
                "<b>בסוגיא</b> זו שאלו על שנה זו שהוא זמן האמצעי והוא כל שנת שתים עשרה לתינוקת וכל שנת שלש עשרה לתינוק מה דינה לענין עונשין ופירשו בה גדולי הרבנים אם אכלו חלב ודם וכגון שהביאו שתי שערות שאלו לא הביאו שתי שערות אף לאחר הזמן אינו בר עונשין אלא שהביאו שתי שערות והעלו בה שאינם בני עונשין כלל בתוך זמן כלפני זמן וודאי שומא נינהו כמו שיתבאר למטה וי\"מ אותה לענין הנדרים עצמן וביודע להפלות כלומר אחר שנדרם נדר אם עבר עליו אם לוקה בו משום בל יחל ומתוך כך מפרשין אותה אף בלא שתי שערות ועקר הדברים שלענין עונש אע\"פ שנדרם נדר לא נסתפק בו אלא בהבאת שתי שערות וכל לענין עונש נדרים ושאר דברים שוים בה ודרך סתם שאל בשערות של תוך הפרק אם עושין אותו גדול אם לאו והעלו בה שאינו גדול לענין עונש לא ללקות על נדרו ולא לדבר אחר עד שיהא גדול לגמרי בהשלמת זמן ובהבאת שתי שערות הא מ\"מ כל שנדרו נדר אם הקדיש הוא ואכלו אחרים אותם האחרים לוקים שמופלא סמוך לאיש נדרו נדר מן התורה כמו שיתבאר למטה:",
                "<b>ולענין</b> ביאור סוגיא נחלקו בה בסוגיא זו רב ור' חנינא לדעת אחת ור' יוחנן ור' יהושע לדעת אחרת שלדעת רב ור' חנינא תוך זמן כלפני זמן שלא ליענש עליו כמו שביארנו במשנתנו ולדעת ר' יוחנן ור' יהושע הרי היא כלאחר זמן ליענש עליו בהבאת שתי שערות אם בשאר עבירות ואף בשאין יודעין בטיב עבירות שהרי שאר עבירות אין תלויות בהפלאה אם בנדרים ביודע להפלות שהרי אין נדרם נדר אלא בכך אלא שי\"מ אותה אף באין יודע להפלות מפני שלדעתם נעשין הם גדולים לכל דבר ואע\"פ שגדולי קדמונינו כתבוה כן אין נראה לי שהרי בפירוש אמרו אי לענין נדרים לאו כלפני זמן ולאו כלאחר זמן הוא אלא לענין עונשין אלמא כל שאין יודע להפלות אין נדרו נדר כלל ואם נדר אין כאן עונש נדר מהיכן והביאו דרך סימן וזאת לפנים כלומר שר' חנינא שהוא לשון נקבה ר\"ל לשון חנינה במלת וזאת ורב ששתי אותיות שלו מובלעות במלת בישראל הם אומרים לפני הפרק הרמוז במלת לפנים והקשה לר' יוחנן ממה שאמרו במשנתנו אחר הזמן הזה אע\"פ שאמרו אין אנו יודעים לשם מי נדרנו נדרם נדר וקא סלקא דעתין דמשנה יתירא קא דייק שמאחר ששנה בת שתים עשרה ויום אחד נדריה קיימין לא הוצרך לאמרה אלא שראה ללמד ולדקדק ממנה דוקא אחר הזמן הזה הא תוך זמן כלפני זמן ואם אינו ענין לענין נדרים דהא בנדרים לאו כלפני זמן ולאו כלאחר זמן הוא ענין לעונשין הא של שאר עבירות הן ליענש במלקות על נדרו אם יודע להפלות ובהבאת שתי שערות לשטתנו ואותביה רבא דאדרבא נדיק מרישא וכו' ולדבריו קא מקשי דהא רבא סבירא ליה תוך זמן הפרק כלפני הפרק אלא דלדבריו קאמר ומ\"מ השיבו דלאו ממשנה יתירא קא דייק דהא מצריך צריכא כדאיתא בסוגייא דלעיל אלא מגופה דמתניתין דהאי אחר זמן דקאמר היכי דמי אי בלא איתי שתי שערות קטן הוא ואחר שאין יודע להפלות אמאי נדרו נדר אלא דאייתי שתי שערות וטעמא דלאחר זמן הוא דלא בעינן הפלאה משום דהואיל והשלים שניו והביא סימניו גדול הוא תוך זמן אע\"ג דאיתי שתי שערות בעינן הפלאה דהא לאו גדול הוא ובעינן איש גמור בלא הפלאה או מופלא סמוך לאיש וממילא שמעינן דתוך הפרק אף בהבאת שתי שערות לאו גדול הוא ומאחר שאינו גדול אינו בר עונשין ועוד הקשו ממה שאמרו כי יפליא איש מה תלמוד לרבות בן שלש עשרה שאע\"פ שאין יודע להפלות נדרו נדר ר\"ל אחר שהשלים שניו והיכי דמי אי דלא איתי שתי שערות קטן הוא והוה ליה בתוך זמן למיבעי מיהא הפלאה אלא דאיתי ומאחר שהוא גדול בכל ענין לא בעינן הפלאה הא תוך זמן אע\"ג דאייתי שתי שערות בעינן הפלאה דלאו גדול הוא ואיתותב ר' יוחנן ונשארנו על מה שפסקנו תוך הפרק כלפני הפרק:",
                "<b>ומ\"מ</b> נשאר לנו בה דבר אחר לענין פסק והוא שהקשו רבים דהא ר' שמעון ור' יהודה נחלקו בה בפרק סימן וקא סבר ר' יהודה תוך הפרק כלאחר הפרק ור' שמעון ור' יהודה הלכה כר' יהודה ואנו סוברין שתוך הפרק ולאחר הפרק הוא הוא ענין תוך זמן ולאחר זמן וכן פירשוה שם גדולי הרבנים עד שתירצו בה שאין למדין מן הכללות ומ\"מ אחרוני הרבנים תירצו שתוך זמן הוא כל שנת שתים עשרה לנקבה וכל שנת שלש עשרה לזכר ואף ר' יהודה סובר בה תוך זמן כלפני זמן ותוך הפרק הוא אותו יום שלאחר שתים עשרה לנקבה ושלאחר שלש עשרה לזכר שהוא יום ההשלמה ועליו אמר ר' יהודה שהוא כלאחר הפרק שמקצת היום ככולו ואפשר שבזו הלכה כדבריו:",
                "<b>זהו</b> ביאור השמועה כהוגן והרבה מפרשים גדרו דרכיה בדברים שאין להם ענין כלל ואל תחוש להם ואח\"כ היו סוברים להביאה בכלל מחלקת תנאים ממה שאמרו בן תשע שנים ויום אחד שהביא שתי שערות שומא ר\"ל אע\"פ שביאתו ביאה וזו אין בה מחלוקת אבל מבן תשע שנים ויום אחד עד שלש עשרה ויום אחד שומא לתנא קמא ולר' יוסי בר' יהודה סימן ובן שלש עשרה ויום אחד דברי הכל סימן וקאמר הא גופא קשיא אמרת מבן תשע עד שלש עשרה שומא הא שנת שלש עשרה עצמה סימן הא תוך הפרק כלפני הפרק ותירץ בה דכלי עלמא תוך הפרק כלפני הפרק אלא דהא בתינוק והא בתינוקת אי נמי הא ר' שמעון בן אלעזר שמחליף שיעור זמן תינוק לתינוקת ושל תינוקת לתינוק ולגופא דשמעתא מיהא פירש ר' כרוספדאי לדעת ר' יוסי דוקא בעודן בו וביאור הדברים שאע\"פ שר' יוסי אומר דמבן תשע ויום אחד ולמעלה סימן לאו למימרא שיהא גדול בכך שהרי לא נחלקו אלא בתוך הפרק אלא אין מחלקתם אלא בשאותן השערות עודן בו משנעשה גדול חכמים סוברים שאין שערות סימן אלא אותן שבאו לאחר שנעשה גדול הא אותן שהביא קודם לכן שומא נינהו ואפילו עודן בו אינו נעשה גדול בהן ולר' יוסי בר' יהודה אפילו נולדו קודם זמן גדלות הואיל ונולדו משנראו לביאה נעשה בהם גדול לכשישלים שנותיו ועודן בו ויראה כן לדעתו בתינוקת מבת שלש ויום אחד ולמעלה אלא שמ\"מ הלכה כחכמים ואין שערות סימן אלא אותן שנולדו משהגיעו לכלל שנותיהם אבל כל שנולדו קודם שהגיעו לכלל שנותיהם אפילו עודן בו כשהשלימו שנותיהם אינן כלום ומ\"מ יתברר למטה שדברים אלו דוקא כשנבדקו תוך זמן ונראו שערות אלו בהם שהם שומא אבל מן הסתם ר\"ל שלא נבדקו תוך זמן ואחר שהגיעו לכלל שנותיהם נבדקו ונמצאו שם שתי שערות מחזיקין אותן בסימנין ואין חוששין להו שמא תוך זמן אפילו היתה צורתם מוכחת עליהן בכך:"
            ],
            [
                "<b>קטנה</b> שהשיאוה אמה ואחיה כל שתים עשרה שנה ממאנת והולכת שאפילו הביאה שתי שערות אינן כלום כמו שביארנו משם ואילך ר\"ל שהשלימה שתים עשרה ונעשה גדולה אינה ממאנת ואפילו נבדקה ולא נמצאו בה שערות שהלכה חוששין שמא נשרו לחומרא ולענין חליצה מיהא כל שהגיעה לכלל שנותיה ולא נבדקה אם סמני גדלות נכרין בה מלמעלה חולצת בלא בדיקה לשיטתנו כמו שביארנו ביבמות פרק מצות חליצה הא כל שאין סמני גדלות ניכרין בה מלמעלה צריכה בדיקה שלא אמרו חזקה כל שהגיעה לכלל שנותיה הביאה סימנין אלא למיאון ולהחמיר והילכך בודקין אותה ואם לא נמצאו בה אינה חולצת שאין חוששין לנשירה להקל ושמא תאמר אחר שלא נאמרה חזקה אלא למיאון ולהחמיר מהו שאמר אינה צריכה בדיקה היה לו לומר אינה ממאנת שמא הביאה ונשרו אפשר שהוזכר בה לשון זה להוראה אחרת שאם נבדקה על ידי נשים אחר הפרק ומצאו בה סימנין סומכין על עדותם משום חזקה זו וכן אם מיאנה שאין מיאוניה כלום ואין בית דין צריכין לטרוח בבדיקה הא מ\"מ כל חליצה צריכה בדיקה ומה שיש לפקפק בשמועה זו במה שנראה ממנה שאף בהגיעה לעונת נדרים אינה חולצת ובפרק התקבל ס\"ה א' בשמועה שלש מדות אמרו בשנה של עונת נדרים כנגדם בקטנה חולצת כבר ביארנוה שם וכן הקשו עוד בה ממה שאמרו בתשיעי של בתרא בודקין לגטין ולקדושין לחליצה ולמיאונין ואחר שלמיאון חוששין לשמא נשרו בדיקה למיאון למה לי אי בתוך זמן הא קיימא לן כלפני זמן ואפילו הביאה שומא נינהו וממאנת ואי לאחר זמן למה לי בדיקה והרי חוששין שמא נשרו שחזקה הביאה סימנין וגדולי הפוסקים מתרצין בה במה שאמר רב דימי עליו שלא נאמר חשש נשירה למיאון להחמיר אלא בקדש תוך זמן ובעל לאחר זמן שהוא ספק תורה אבל כל שלא בעל אחר זמן שאינן אלא נישואין דרבנן אין חוששין לנשירה ועל זה אמרו בודקין למיאון וכל שנבדקה ולא נמצאו ממאנת אף לכתחלה או שמא אף כשתמצא לומר שלא נתירוה לכתחלה למאן כל שמיאנה ונבדקה ולא נמצאו מתירין אותה להנשא לכתחלה אחר שלא נבעלה תוך זמן וגדולי הדורות מפרשין בה שאע\"פ שהלכה שלא אמרו חשש נשירה אלא בספק תורה וכדברי רב דימי מ\"מ יש צדדין שבודקין אף בספק תורה וכגון שמיאנה ונתקדשה לאחר מיד ובודקין אותה ואם הביאה סימנין קדושי ראשון מעליא ושל שני אינן כלום שהרי ודאי בשעת קדושין היו שם הואיל ובעל לאחר זמן ואם לא הביאה מחמירין בה וצריכה גט משניהם וי\"מ שלא נאמר בודקין למיאונין אלא לשאין ידוע אם הגיעה לכלל שנים אם לאו שבודקין אותה ואם נמצאו אין תולין אותן בשומא מספק שאין תולין להקל וכן בכל הספקות ושמא תאמר חשש נשירה גופא היאך היא והרי אפשר לעמוד על בוריו של דבר שאם אין שם גומות אפילו הביאה שערות אינו כלום וכמו שאמרו שערות שאמרנו צריך שיהא בעקרן גומות ואם יש שם גומות גדולה היא שהרי אין גומא בלא שער וודאי נישר פירשוה בשיש שם גומא אחת ואין גומא אחת בלא שער סימן ומ\"מ יש לחוש לנשרו שהרי שתי שערות בגומא אחת סימן כמו שיתבאר או שמא חשש נשירה אף בלא גומות היא שיש לחוש גם כן שמא גומא היתה שם ונסתמה:"
            ],
            [
                "<b>זה</b> שביארנו בשנת שתים עשרה לתינוקת ושנת שלש עשרה לתינוק שנדריהן נדר והקדשן הקדש הוא הדין לשבועה ולמדת שהשוה הכתוב בשנה זו קטן לגדול לשבועה ולנדר ולאסר ר\"ל התפסה בנדר ולהקדש ומ\"מ לענין שבועתם ונדרם אינן תלויין אלא בעצמן אע\"פ שהוא נדר מן התורה ויש חנוך מצוה לקיומם בבטולם מיהא אין בה דין שאר אסורי תורה ליענש עליו ואף אם ראינוהו עובר אין אביו או הקרוב המוזהר עליו או בית דין מצווים להפרישו כלל שהרי אף באיסורי תורה אמרו שקטן אוכל נבלות אין בית דין או אביו מצווים להפרישו כמו שביארנו ביבמות פרק חרש קי\"ד א' כל שכן באסורי סופרים ולשטתנו הנזכרת שם מותר להם באסורי סופרים ליתן להם בידים אלא שיש חולקין בה ואף גדולי הדורות חולקין בה כאן אבל מ\"מ אין מצווין למחות וכן בהקדש אם אכלו או נהנה ממנו הוא עצמו אבל מ\"מ כל שהקדיש ואכלו אחרים במזיד לוקין עליו שהקדשן הקדש מן התורה במופלא סמוך לאיש שנדרו נדר מן התורה וכן אם הדיר את אחרים הנאה מנכסיו ונהנו מהם או נשבע על איזה דבר והתפיסו עליו שאר נכסיהם על אחרים נעשה להם אסור מן התורה שאע\"פ שאין אצל עצמו דין עונש מ\"מ נדרם נדר והקדשם הקדש מן התורה לכל ענין שאצל אחרים וכן הדין אצל עצמו לכשיגדיל ומ\"מ יראה מסוגיא זו דוקא במזיד ובמלקות אבל בקרבן מעילה לנהנה מהקדשו בשוגג לא דכתוב בפרשת נדרים זה הדבר לבל יחל הקשתיו ולא לקרבן ויש מחייבין אף בזו ולא יראה לי כן:",
                "<b>יש</b> שואלין במה שפסקנו מאחר שהלכה מופלא סמוך לאיש דאורייתא אף הוא עצמו יהא לוקה שהרי בסוגיא זו הקשו בפירוש אי מופלא סמוך לאיש דאוריתא איהו נמי לילקי ותירוץ הדברים שכשהיו מקשין כן היה דעתם שכל הסובר מופלא סמוך לאיש דאוריתא סובר שאף הוא עצמו לוקה וכמו שאמרו שהשוה הכתוב את הקטן לגדול כלומר גופו של קטן לגופו של גדול אלא שהרגיש אחר כן שלא השוה לו גופו ליענש עליו כמהו אלא להיות הקדשו כהקדשו של גדול לכל ענין שאצל אחרים:",
                "<b>יתומה</b> שהשיאוה אמה ואחיה וראויה למאן ונדרה בתוך הזמן ר\"ל בשנת שתים עשרה עצמה שנדרה נדר אחר שיודעת להפלות וראויה למאן בעלה מיפר לה שאע\"פ שהנדר נדר מן התורה מ\"מ הרי אינו מצווה להפריש ושמא תאמר מ\"מ כשהוא מיפר נעשה כמאכיל בידים אינו כן אלא כמי שמעמידו סמוך לגדולה שמותר כמו שביארנו בפרק חרש ושמא תאמר והלא בגדלותה אוכלת על סמך הפרה זו וכשהיא גדולה מיהא נעשה עליה נדר אף ליענש עליו ונמצא נדר תורה מופר בנישואין דרבנן ותירצו בה בסוגיא זו שמפר לה בכל שנה ושנה ר\"ל כשרוצה לעבור עד שיגיע הפרק וכשיגיע הפרק מפיר לה פעם אחת שכבר נעשו נשואי תורה ובלבד כשבעל משהגיע הפרק שנמצאו הקדושין נגמרין בביאתו ועדין שאלו בה היאך הפרה שאחר גדלותה מועלת והרי אינו מפיר בקודמין ומאחר שהנדר נעשה קודם גדלותה שאין בה נשואי תורה כשנעשו נשואיה נשואי תורה הרי הנדר הוא בכלל הקודמין ותירץ בה שכל הנודרת על דעת בעלה היא נודרת ואף עקר הנדר נתבטל אחר שהוא מפר לה שכך היה דעתה בנדרה שאם יפר הוא לא יהא נדר ולא אמרו אין מופר בקודמין אלא בשאין לה בעל כך היא גרסת הספרים ויצא לך ממנה שכל שנדרה תחתיו בנשואי סופרים ונעשו אחר כן של תורה יכול להפר ואין דין קדימה מעכבתו ומ\"מ יש גורסין אלא כדרב פנחס וכו' כלומר ואין הטעם מדין קטן אוכל נבלות אלא שהפרתו שבזמן הקטנות מועלת לזמן הגדלות שמאחר שכבר הפר לה כבר גלה דעתו שאינו רוצה ולא היה נדר כלל והועיל גלוי דעתו אף לאחר גדלות אחר שהיה בו שם הפרה הא מ\"מ כל שלא הפר לה ולא שמע עד היום אפשר שבכלל קודמין הוא ויש שואלין לדעת רב פנחס שהלכה כמותו מה הוצרכה תורה להפרת הבעל כלל אלא שיגלה דעתו שאינו רוצה ותירצו בתוספות מפני שאלו גלה דעתו שיהא נוח לכך לא היה עוד יכול להפר או שמא ידיעתה שהוא יכול להפר גורמת לה לדור על דעתו ומ\"מ להפרה אתה צריך שהרי אין דעת בעלה מועיל כלום אלא בנדרי ענוי נפש ושבינו לבינה:",
                "<b>כשם</b> שהקטן שהגיע לעונת נדרים נדרו נדר והקדשו הקדש כך אם תרם תרומתו תרומה ולא סוף דבר בתרומה דרבנן אלא אף בתרומה של תורה שהרי הקדשו הקדש מן התורה כמו שביארנו אבל כל שלא הגיע לעונת נדרים אין תרומתו תרומה כלל עד שיגדיל ואפילו בתרומה דרבנן וכן לחלה ומכאן אמרו בתוספות שהקטנה שהפרישה חלת האור בזמן הזה אין העיסה מתקנת בכך:",
                "<b>תרומה</b> בזמן הזה אינה אלא מדברי סופרים שאין לך תרומת התורה אלא בארץ ישראל ובזמן שכל יושביה עליה וכן הדין בחלה ונמצא שאין חיוב תרומה וחלה מן התורה אלא בכבוש יהושע ובכבוש שלישי שעתיד לבא על ידי מלך המשיח אבל ירשה שניה שבימי עזרא הואיל ולא היו כל יושביה עליה לא היה בהן חיוב תורה כך נראה מסוגיא זו וכן כתבוה גדולי המחברים ומגדולי המפרשים נסכמים בה לענין חלה אבל לענין תרומה מיהא חולקין לומר שתרומה בזמן הזה דאוריתא כר' יוחנן שאמרה כן ביבמות וכבר כתבנוה שם ועל דעת זו אמרו ירושה ראשונה ושניה יש להן שלישית אין להן כלומר שכשם שהיו צריכין לקדשה בימי יהושע הוצרכו לקדשה בימי עזרא שקדשה ראשונה לא נתקדשה בה לעתיד לבא וכשנגלו על יד נבוכדנצר הופקעה הארץ מחיוב תרומות אבל קדשה שבימי עזרא אין קדשה אף לעתיד לבא ולא הופקעה מן התרומות ומן המעשרות אף בשעת הגלות ולא תצטרך לקדשה בשעת הכבוש שכבוש שלישי מחזירה לקדשתה:"
            ],
            [
                "<b>עיסה</b> שנדמעה והוא שנתערבה עיסת תרומה בפחות ממאה של חלין אסורה לזרים ותמכר לכהנים חוץ מדמי תרומה ופטורה מן החלה שמא תאמר והלא אסורה היא לזרים אפשר שאף הכהנים חייבים בה כשאר תרומות ומעשרות שהכהנים חייבים להפרישם אלא שהן לעצמם וכמו שאמרו לפי שהכהנים נוטלים מן הכל יכול יאכלו פירותיהן בטבלם תלמוד לומר כן תרימו גם אתם אתם אלו הלויים גם אתם אלו הכהנים אלא שאין מוציאין אותן מידם לתנם לכהן אחר וזו מיהא פטורה מן החלה ובפרק כל שעה בסוגיא הבאה על המשנה הששית פירשנוה בפנים אחרים נפל בה שאור של תרומה ונתחמצה בה אף ביתר ממאה אסורה לזרים מדין מדמע שהמחמץ והמגבל אוסרין בכל שהו ואף זו תמכר לכהן חוץ מדמי תרומה ופטורה מן החלה ושתיהן אין נקראות תרומה לגמרי ליפסל בטבול יום אלא אינן נפסלות בטבול יום ויראה מסוגיא זו במה שאמרנו שפטורה מן החלה דוקא בחלה שהיא מדברי סופרים כגון בזמן הזה או בזמן שאין כל יושביה עליה אבל בשל תורה חייבת שאין הדמוע אלא מדברי סופרים שהרי מדאוריתא חד בתרי בטיל ולא אתי דמוע דרבנן ומפקיע חיוב חלה דאוריתא אלא שכל הפוסקים מחליטים לומר שהמדמע פטור מן החלה אף בתרומה של תורה:",
                "<b>זה</b> שכתבנו שהדמוע דרבנן פירושו אף על נתחמצה בשאור של תרומה ויש שמקשים בה שהרי יש כאן טעם וכבר אמרו טעם כעקר דאוריתא ואף בדמוע עצמו אמרו שכל שהוא נותן טעם אין יתר ממאה או פחות עושה בו כלום אלא הכל הולך אחר הטעם ואינה קושיא שאין נתינת טעם או טעם כעיקר נאמר אלא על מין בשאינו מינו אבל מין במינו אין בו טעם ומדאוריתא בטיל בחד בתרי ושאור שבעיסה מין במינו הוא וי\"מ אותה בענין אחר ונדחקים בפירוש סוגיא זו ואין צורך בדבריהם כלל לעקר הדברים:",
                "<b>המשנה</b> הששית והכונה בה בענין החלק החמישי והוא שאמר משל משלו חכמים לאשה פגה בהל וצמל כלומר שלשה זמנים הם באשה חלוקים זה מזה ואף שמותיהם חלוקים זה מזה והם קטנות ונערות ובגרות והוא מדמה אותם לתאנה שיש בה חלוק שמות בענין זה שהקטנה שאינה ראויה כלל נקראת פגה וכשהיא מתקרבת להתבשל נקראת בהל וכמו שאמרו בעונת המעשרות הפגים משיבהילו ר\"ל לענין שביעית שאסור לאכלן פגים מפני שהוא הפסד ושיעורן להתר אכילה משיבהילו ר\"ל שילבינו ראשיהם שהוא קרוב לבשול והוא האמור עליהן במקום אחר משיזריחו וכן שהם מגיעות בשאר השנים כשיעור זה לעונת המעשרות לאסרם אכילת קבע בלא מעשר וצמל היא המבושלת לגמרי כלומר יצאה מלאה וכן באשה פגה במקום קטנות והוא משנולדה עד שתים עשרה ויום אחד ובהל במקום נערות והוא משתים עשרה שנה ויום אחד ולמעלה עם הבאת שתי שערות עד ששה חדשים גמורים וצמל במקום בגרות והוא מתשלום ששה חדשים ולמעלה ודיניהם חלוקים שהקטנה אין לה רשות בעצמה כלל והנערה יש לה רשות בעצמה לקדש את עצמה וכן אביה שקבל קדושין בשבילה קדושיו קדושין ומ\"מ אף הנערה אביה זכאי במציאתה ובמעשה ידיה ובהפר נדריה ובגרות מוציאה מרשות אב לגמרי וכמו שאמרו כיון שבגרה אין לאביה רשות בה ואיזו היא סימניה ר\"ל של בגרות ר' יוסי הגלילי אומר משיעלה הקומט תחת הדד ר\"ל במקום הדד ופי' הענין בגמ' שנתפח דדה עד שכשתגביה ידה כמשיבתה לצד אחוריה יעשה קומט בדד ר' עקיבא אומר משיטו הדדין ר\"ל שהם גדולים עד שהם מתחילין להתפשט על החזה והוא שיעור גדול מן הקומט בן עזאי אומר משתשחיר הפיטומת והוא בליטת ראש הדד שסביב העוקץ נכנס בפי התינוק והתחלת השחרתו סימן ור' יוסי אומר משיתן אדם ידו על העוקץ ושוקע כל כך עד ששוהא לחזור ובגמרא נתפרשו בה סימנין אחרים והוא שיתקשקשו הדדין וענינם שיהו הדדין תפוחים כל כך שיהו מתקשקשין בנגיעתן והאחר משיפצל ראש החוטם ופירשו בו שיראה בראש עוקצו הנקב שהחלב ראוי לצאת ממנו אע\"פ שלא הכסיף ר\"ל שלא השחיר שאלו השחיר האי היא כזקנה לענין זה והשלישי משתקיף העטרה והוא שיהא העוקץ גדול כל כך שתהא הפיטומת נעשית לה עטרה ומקיפתו בעגול והרביעי שיתמעך הכף ר\"ל מקום תפוח שבאשה למעלה מן הערוה כנגד הבטן ובגדלות מתמעך ומתרכך:",
                "<b>ופסקו</b> בגמרא שהלכה כדברי כלן להחמיר והענין הוא שתדע שכל שלא הגיעה לזמן נערות אפילו נראו בה שתי שערות וכל סימנין אלו אינו כלום ואם הגיעה לזמן נערות ונראו בה שתי שערות אין אנו צריכין לסימנין אלו כלל אבל כשהגיעה לזמן הנערות ולא נראו בה שתי שערות שהן סימן התחתון יש מקום לסימנין אלו ואם נראו בה כלן דנין אותה כגדולה ודאית שאי אפשר להיות כלן באין אלא אחר הבאת שתי שערות ותולין הענין בנשירה ר\"ל שכבר בא סימן התחתון ונשר אבל אם לא נראו אלא מקצתן או אפילו אחד הרי זו ספק בוגרת ספק קטנה ספק נערה ודנין בה להחמיר שאם קדשה עצמה צריכה גט כבוגרת ואם קדשה אביה צריכה גט כקטנה וכן שלא תנשא לכהן גדול ואין לה קנס וי\"מ שסימנין הנזכרים במשנתנו הן סימני נערות והנזכרים בגמרא הן סימני בגרות והראיה שהרי ר' יוסי אומר במשנתנו משיתן ידו על העוקץ וכו' ובבריתא אמר משתקיף העטרה ועוד ראיה שהרי אחר פרק שנינו בא סימן התחתון עד שלא בא העליון ור\"ל עד שלא בא העליון השנוי בפרק זה אלמא בסימן בהל קאי שהוא שוה בזמן לסימן התחתון ומ\"מ הלכה כדברי כלם להחמיר על שניהם הוא נאמר ומחמירין בכל הראוי להחמיר לסימני נערות כדינן ולסימני בגרות כדינן וכל שראינו בה סימני נערות חולצת אע\"פ שלא ראינו בה סימני בגרות שהרי הנערה חולצת כדברי האומר בהל למעלה בידוע שהביאה שתי שערות ויש מחמירין לומר שבכלן מחמירין לנערות ולבגרות מפני שאין לנו בקיאות בין בהל לצמל ומערבין את כלם להטילם על שניהם לחומרא לכל דבר של חומרא ודנין אותה כגדולה הן בנערה הן בבוגרת באחד מהן להחמיר ולא להקל אלא בכלן וכן ראוי להורות ובקצת הלכות של גדולי הפוסקים נמצאו בענין זה דברים זרים והוא שנמצא שם הלכה כדברי כלם להחמיר שאם הביאה אחד מסימנין הללו לא תמאן אבל לחלוץ עד שתביא שתי שערות ועל זו תמהו גדולי קדמונינו מה ענין סימני בגרות אצל מיאון וחליצה עד שהוזקקו לפרשה בשלא הביאה שתי שערות ומכיון שיש לה סימנין אלו חולצת וכן טרחו בה רבים לפרש דבריהם בדברים שאין מתישבים ומ\"מ בהלכות מדוייקות נמצא נסח דבריהם כך הלכה כדברי כלם להחמיר שאם הביאה אחד מסימנין אלו וקדשה עצמה שלא מדעת אביה צריכה גט ואם קדשה אביה שלא מדעתה צריכה גט גם כן ואין אביה מיפר נדרה:",
                "<b>זהו ביאור המשנה ופסק שלה על הדרך שכתבנו ודברים שנכנסו תחתיה בגמרא אלו הן:</b>",
                "<b>עבדים</b> כנענים אף אותם שהם שלו אסור לביישם שנאמר לעולם בהם תעבודו לעבודה נתנו ולא לבשת ואם ביישם חייב לפייסם או שיתן להם דמי בשתם בענין סימני בגרות שהזכרנו אמרו שמואל בדיק להו באמתיה ויהיב להו ארבע זוזי דמי בשתיהו וכן השפחות אין ראוי להפקירם אלא שיחדום לעבדים שלו והוא שאמרו שמואל מיחד להו לעבדיה או שיחליף שפחה שלו לעבד של חבירו ושל חבירו לשלו והוא שאמר רב נחמן מחליף להו ובישראל מיהא אסורות שנאמר לא יהיה קדש וכו' ותרגומו לא יסב גברא מבני ישראל אתתא אמה והוא שאמר רב ששת מסר להו לערבאי ואמר להו איזדהרו מישראל וממה שאמר מסר להו לערבאי דקדקו בתוספות דשפחה כנענית מותרת בגוי והוא הדין לעבד כנעני בגויה ואין גזרת נשג\"ז אלא לישראל אע\"פ שהעבד אסור בנדה ובאשת איש:"
            ],
            [
                "<b>כבר</b> ביארנו במסכת יום טוב ל\"ד ב' שהפירות שהגיעו לעונת המעשרות ונתלשו כל שלא נגמרה מלאכתן עדיין מותרות באכילת עראי ואם נגמרה מלאכתן אם כוונתו בגמר שלהן למכרם לשוק אסורין אף באכילת עראי עד שיתעשרו ואם כונתו להוליכם בבית אינם נקבעות לאסר באכילת עראי בגמר מלאכתן אלא באחד מששה דברים והם הבית והמקח והאש והמלח והתרומה והשבת כמו שביארנו שם וכלם אין קובעות מן התורה אלא הבית והחצר אף בכלל הבית לענין זה ומדברי סופרים אפילו חצר צורית שהיא קטנה קובעת ובלבד שיהא בה צד שמירה עד שיהיו פירות שבתוכה משומרין בתוכה עד שלא יהו נראין כהפקר ונחלקו בשמירה זו מהם שאמר בה כגון שיהיו רגילים שהושיבו שומר על פתחה ומהם שפירשוה אף בלא שומר קבוע כל שרגילין להיות הנכנס פותח והיוצא נועל שכל שהיוצא נועל דרך שמירה הוא ואע\"פ שהנכנס פותח מ\"מ אימת הנכנס על המהרהר ומהם שאמר כל שאין אדם בוש מלאכול בתוכה ומהם שאמר כל שאם הוא נכנס בה אומרין לו מה תבקש ושמירות אלו הלכה כדברי כלם להחמיר ר\"ל שאף באחת מהן ובפחותה שבהם הוקבעה למעשר ליאסר אף באכילת עראי בלא מעשר ואינו קבוע להיות מפריש מזה על טבל הקבוע בודאי עד שתהא שם שמירה מעלה וגדולה שבכלם שמא אינו קבוע והוה ליה מן הפטור על החיוב היו שתי חצרות זו לפנים מזו אף החיצונה קובעת כל שיש בה אחת שבמיני שמירות הללו אבל שתי סכות של יוצרים הפנימית קובעת ולא החיצונה שאין בה שמירה כמו שיתבאר במקומו:",
                "<b>המשנה</b> השביעית והכונה בה בענין החלק החמישי גם כן ובפרט בסימני סריס ואילונית והוא שאמר בת עשרים שנה ולא הביאה שתי שערות תביא ראיה שהיא בת עשרים והיא האילונית פי' בגמ' במה שאמר והיא אילונית כמו ושהוא אילונית שאם לא כן אף בבת עשרים אינה גדולה והענין לפי מה שהתבאר בגמרא הוא שעד זמן גדלות שהוא שנים עשרה שנה ויום אחד לתינוקת ושלש עשרה ויום אחד לתינוק אפילו הביא שתי שערות אינו כלום אבל כשהגיעו לזמנים אלו והביאו שתי שערות נעשית התינוקת נערה ובוגרת לאחר ששה חדשים והאיש נעשה גדול ואם לא הביאו שתי שערות אפילו נראו בתינוקת סימני אילונית ובתינוק סימני סריס עדיין קטנים הם שאין סימני סירוס ואילונית עושין אותם גדולים בלא שערות עד שיהו בני עשרים וכל שיראו בהם שערות בתוך עשרים נעשת האשה נערה והאיש גדול היו בני עשרים ולא הביאו שערות אם נראו בהם סימני סירוס ואילונית נעשו גדולים ואף האשה לא תצא מקטנות לנערות אלא מקטנות לבגרות וזהו שאמר באיש והוא הסריס ובאשה והיא אילונית כלומר יביא ראיה שהוא בן עשרים ושהוא סריס וכן היא תביא ראיה שהיא בת עשרים ושהיא אילונית ואם לא הביאו עדין שתי שערות וכן לא הביאו סימני סריס ואילונית יתבאר בגמרא שעדיין היא קטנה עד שיגיעו לרוב שנים והם חמשה ושלושים ויום אחד וכל שיראו שערות בתוך זמן זה נעשת האשה נערה והאיש גדול ומשהגיעו לרוב שנים נעשים גדולים בלא שערות ובלא סימני סירוס ואילונית וכבר ידעת בסריס ואילונית שאין חולצים ולא מיבמין ובגמ' יתבאר בשנת עשרים זו מאחר שלא אמר בה עשרים ויום אחד שאינה צריכה להיות שנה שלמה מיום ליום אלא משנכנסה בה שלשים יום נעשו בה גדולים בסימני סירוס ואילונית והוא שאמרו שנת עשרים שיצאו ממנה שלשים יום הרי היא כבת עשרים וגדולי המחברים מפרשים בה שישלים את כלה אלא שתחסר שלשים יום ואין הדברים נראין ובית שמאי חלקו בשנת עשרים זו להשיב ענינה לשמונה עשרה ור' אליעזר מכריע לומר שמנה עשרה לאשה ועשרים לאיש ואין הלכה כדבריהם אלא כבית הלל ומ\"מ כל שהוזקקו בית דין לבדקה בשערות ואינן מוצאין אם בריאה היא ביותר מכחישין אותה מפני שהכחש לפעמים מגלה אותן או מביאתם ואם היא כחושה ביותר מבריאין אותה שהבריאות השוה מגלה לפעמים או מביאן וסימני אילונית כבר פירשנו ביבמות שהם שאין לה דדין ושמתקשה בשעת תשמיש ושאין לה שיפולי מעין וקולה עבה דומה לשל איש וסימני סריס פירשנו שם גם כן מהם שאין לו זקן ושערו לקוי ובשרו מחליק ואין מי רגליו מעלין הבל ולא מחמיצין וכשיטיל מים אינו עושה כיפה ושכבת זרעו דוחה ורוחץ בימות הגשמים ואין בשרו מעלה הבל וקולו דק דומה לשל אשה וסירוס זה הוא הנקרא סריס חמה אבל סריס אדם הוא שניתק גיד שלו או ביציו או שנתמעכו או שנחתכו וזה נעשה גדול לשלשה עשר כשאר התינוקות הכל כמו שביארנו ביבמות:",
                "<b>זהו ביאור המשנה ופסק שלה על הדרך שכתבנו ודברים שנכנסו תחתיה בגמרא אלו הן:</b>",
                "<b>שנה</b> האמורה בקדשים ר\"ל בקרבנות כגון כבש בן שנתו וכו' פירושו שנה שלימה מעת לעת ולא למנין עולם ר\"ל שתכלה שנתו בראש השנה שנאמר בן שנתו שנה שלו ולא של עולם ושמא תאמר לענין ביאור מיהא מה הוצרכה להוציא מן המקרא והלא אם למנין העולם היו מונין אי אפשר להקריב חטאת בראש השנה שאם נולד שמנה ימים קודם ראש השנה הרי עברה שנתה בראש השנה ואם נולד ביום עצמו של ראש השנה הרי הוא מחוסר זמן ופירשוה לדעת האומר בזבחים שאין מונין שנה אלא משנראה לקרבן ואילך ר\"ל משמנה ימים ולהלן וכגון שנולד שמנה ימים קודם ראש השנה אלא שלענין פסק משעת לידה מונין לו ולשנה שלו וכן שנה האמורה בבתי ערי חומה שיכול לגאלה שנה תמימה ולסוף שנה נחלטה פירושו שנה שלימה מיום ליום שנים עשר חדש לפשוטה ושלשה עשר למעברת שנאמר עד תום שנת ממכרו ממכרו שלו ולא של עולם וכן שתי שנים האמורים בשדה אחוזה שאי אפשר לגאלה בפחות משתי שנים פירושן מיום ליום שנאמר במספר שני תבואות שיאכלנה לפחות שתי תבואות ולפעמים שלש שכך משמעו של כתוב כל תבואות שבשתי שנים ולפעמים נמצאו שלש תבואות בשתי שנים ואי אפשר כן אלא בשנים שלימות:"
            ],
            [
                "<b>וכן</b> שש של עבד עברי כלן מיום ליום שנאמר שש שנים יעבוד ובשביעית ר\"ל שלפעמים יעבוד אף בשביעית כגון מכרו בניסן שכשיגיע לראש שנה של ששית עדיין לא נשלמו שש שנים עד חצי שנה של שביעית וכן שנים האמורין בבן ובבת לענין ערכין כלם מיום ליום וכן פירשו המפרשים במה שאמרו למכור בנכסי אביו עד שיהא בן עשרים שפירושו עשרים שלימות ואף אלו שהזכרנו אינם שוים לגמרי ששנה של קדשים שעות פוסלות בהן שאם פחתו שעה אחת או הוסיפו שעה אחת פסולים ר\"ל שכל קרבן שמצותן בשנה אם הוסיף או פחת שעה אחת יפסל כמו שיתבאר בשני של זבחים וכן בבתי ערי חומה כמו שהתבאר באחרון של ערכין והשאר נראה שאין השעות מעכבות בהן אלא מקצת יום אחרון ככלן וכמו שאמרו למעלה שלשים יום איכא ביניהו ואם מונין שעות היה לו לומר יום אחד של שנה רביעית איכא ביניהו שלר' מאיר מיד שיתחיל ולרבנן עד שתגיע לאותה שעה שנולדה בה ממש שנראה שאין שעות מעכבות ויש חולקין בדבר זה ואין בידינו להכריע:",
                "<b>ונשלם</b> הפרק תהלה לאל:",
                "<b>הפרק</b> הששי בעזרת הצור:",
                "<b>בא</b> סימן התחתון וכו' זה הפרק רוב עניניו באין על ידי גלגול ורובו יסוב על שלשה ענינים ורוב עניני הפרק נתגלגלו על ידי מה שאמר בפרק יוצא דופן בענין סימנין אלו ר\"ל סימן התחתון והעליון ומצד שהזכיר בהם שאפשר לתחתון לבא עד שלא בא העליון אבל אי אפשר לעליון לבא עד שיבא התחתון נתגלגל לבאר הרבה דברים שאפשר להיות האחד בלא חבירו אבל אי אפשר לשכנגדו בזולתו ויחזור אח\"כ לעניינו הראשון בתינוק ותינוקת בדין גדלות שבתינוק ותינוקת ובביאור ענין שתי שערות וזהו החלק הראשון שבפרק והחלק השני הוא שחזר לעניני המסכתא ובחלק רביעי שבה בענין הכתמים החלק השלישי הוא חוזר גם כן לעניני המסכתא ובחלק חמישי שבה בעניני סדור הספירה ובפרט ברואה יום אחד עשר זהו שרש הפרק דרך כלל אלא שיתגלגלו בו דברים שלא מן הכונה כמו שיתבאר:",
                "<b>והמשנה</b> הראשונה ממנו אמנם תיוחד לבאר עניני החלק הראשון והוא שאמר בא סימן וכו' פי' סימן התחתון הוא הבאת שתי שערות וסימן העליון הם סימני השדים שכבר ביארנו בפרק יוצא דופן וכללן של כל אותן הסימנין נקראו סימן העליון ולא דבר במשנה זו אלא באשה שהאיש אין לו סימן עליון זו היא שטתנו וכן כתבוה גדולי המפרשים ואף גדולי המחברים כתבוה כן בפירושי המשנה אלא שבחבור ראיתי להן שכתבו בתינוק סימן עליון ויראה משיטת לשונם שהוא שערות של זקן וא\"כ דנין בתינוק סימן העליון כבתינוקת ומ\"מ פרטיה של משנה זו אינן אלא בתינוקת ואמר שכל שבא סימן התחתון אין משגיחין בעליון כלל והרי היא גדולה וחולצת או מתיבמת ולא היה צריך לומר מתיבמת אלא לדעת ר' מאיר שאומר שקטן וקטנה כשם שאינם חולצים דאיש כתוב בפרשה כך אינם מתיבמים אבל לרבנן מיבמים הם אבל לא חולצים וזו הואיל והביאה סימן התחתון אע\"פ שלא הביאה העליון חולצים ומיבמין לדברי הכל בא העליון ר\"ל כל הסימנין אע\"פ שאי אפשר כן לדעת חכמים שהרי חכמים סוברים שכל שבאו כל העליונים אי אפשר שלא בא התחתון ואע\"פ שנבדקו ולא נמצאו תולין בנשירה ומ\"מ ר' מאיר סובר שאפשר הילכך לר' מאיר לא חולצת ולא מתיבמת שאין סימן העליון עושה אותה גדולה אפילו בכלם ולדעת חכמים הואיל ובאו כל העליונים חולצת או מתיבמת ולא מצד עצמם אלא שאי אפשר להם בלא התחתון וכבר ביארנו שלא הוצרך לומר מתיבמת אלא לשיטתו של ר' מאיר שהיה אומר שקטן וקטנה כשם שאין חולצים כך אין מיבמין ואח\"כ נותן טעם לדברי חכמים שאפשר לתחתון לבא קודם העליון אבל אי אפשר לעליון לבא עד שלא בא התחתון וא\"כ כבר היו שם ונשרו והלכה כחכמים ומ\"מ דוקא בנראו כל הסימנין העליונים אבל כל שלא נראו כלם הרי היא ספק קטנה ספק נערה ספק בוגרת כמו שביארנו למעלה:",
                "<b>ובתינוק</b> מיהא לשטת האומרים שאין בו סימן העליון כל שהגיע לפרקו ולא הביא שתי שערות אפילו הביא שערות בזקן העליון אינו כלום ולדעת האומר ששערות זקנו הן סימן העליון שלו כל שהגיע לפרקו ולא נראו בו לא שערות של מטה ולא של מעלה קטן הוא אף בסימני סירוס עד עשרים ואם נראה בו זקן העליון דנין אותו כגדול ותולין את התחתון בנשירה וגדולי המחברים ראיתי שנוטים לדרך אחרת לומר ששערות הזקן הם סימן העליון שלו אלא שאינו עושה אותו גדול כסימן העליון שבאשה ומפני שאינו אלא אחד וכן מפני שהזקן מורה שאינו סריס שהרי אחד מסימני הסירוס והגדול שבהם הוא שאין לו זקן ומעתה כל שהגיע לפרקו ואין לו זקן התחתון ולא העליון דנין אותו כקטן אף בשאר סימני סירוס עד עשרים וכשיגיעו לעשרים ואין לו זקן שהוא אחד מסימני הסירוס אם הביא סימני סירוס דנין אותו כגדול ואם לאו הרי הוא קטן עד רוב שנותיו וכן אם הגיע לשנת עשרים והביא שאר סימני סירוס כל שהביא שערות בזקנו הרי לא נשלמו סימני סירוס שלו והרי הוא בקטנותו עד רוב שנותיו אלא שאם הגיע פרקו ולא הביא שערות אם נראה בו זקן העליון הרי זה ספק אלא שאם לא נבדק למטה הרי זה בחזקת גדול כך נראה לפסוק מתוך דברי גדולי המחברים אלא שאין הדברים ברורים לנו שהרי בסוגיא אמרו בהדיא שאין לאיש סימן עליון כלל וכמו שאמרו מה איש בסימן אחד אף אשה בסימן אחד וכן מה איש תחתון ולא עליון אף אשה וכו' אע\"פ שאפשר לפרש שאין לו סימן עליון לעשותו גדול לגמרי מ\"מ נראין הדברים שאין לנו אצל סימן העליון שבאיש כלום אלא לענין סירוס ואף דברי גדולי המחברים אפשר לדחקם על סימני סירוס אלא שאין הדברים מתישבים כל כך:",
                "<b>ומה</b> שכתבנו באשה שסימן העליון עושה אותה גדולה מפני שאי אפשר לעליון בלא התחתון אין בו חלוק בין בנות כרכים לבנות כפרים אע\"פ שבנות כרכים רגילות במרחצאות ושאר עידונין שהיה נראה לומר שמתוך אותן עידונין עליון ממהר לבא ובנות כפרים רגילות בהתעמלות ושאר ענויין שמתוכם עליון מתאחר או בהפך לגירסת קצת ספרים לומר שבנות כרכים מתוך אותן העדונין תחתון ממהר ובנות כפרים מתוך עמל ידיהם ורוב תנועתם דדיהן מתפשטות ועליון ממהר אלא אין ביניהן הפרש כלל וכן בין בנות עשירים לבנות עניים כלל וכן סימן העליון כל שראינו את כלם בצד אחד שבה דיינו בכך הן בצד ימין הן בצד שמאל ואין אומרים שפעמים שסימן העליון ממהר בצד אחד על ידי הכבדה כגון צד ימין לבנות עשירים מתוך שמביאות בו מעפרת ובו תכשיטי זהב שמכבסות על הדד וצד שמאל לעניות ששואבות עליו מים או מפני שנושאות את אחיהן באותו צד אלא הכל שוה ויש פוסקין בבנות כרכים כרבנן שסימן העליון סימן שהרי תחתון ממהר ובבנות כפרים כר' מאיר וכן פוסקין שצד שמאל קודם לצד ימין וכל שראינו ימין קודם אינו סימן אלא שהוא לאיזה מקרה או סבה ואין הדברים נראין להיות הדברים נתנין לשיעורין ולרבוי מחלקת אלא כמו שכתבנו:",
                "<b>זהו ביאור המשנה ופסק שלה ודברים שנכנסו תחתיה בגמרא אלו הן:</b>"
            ],
            [
                "<b>כל</b> שאנו צריכים לבדוק באשה אם היא גדולה אם לאו בין בסימן העליון בין בסימן התחתון נשים נאמנות בהן ואפילו אחת וכמו שאמרו נאמנת אשה וכו' וכן הדין שמאחר שאתה מאמין את האשה אף אחת נאמנת ובודקין אותן על ידי כשרות ובקיאות בין לפני הפרק בין לאחר הפרק ויראה שסומכין אף על הקרובות אלא שיש מפקפקין בה ונאמנות בין להקל ר\"ל גדולה היא שכבר הביאה ותחלוץ בין להחמיר ר\"ל לא הביאה ולא תחלוץ אבל לענין מיאון אין מקום לבדיקה שאם יאמרו כבר הביאה ולא תמאן אין צורך בכך ואף בלא עדותן כן שהרי כל שהגיעה לכלל שנותיה חזקה הביאה סימנין ואינה צריכה בדיקה לענין מיאון וכמו שאמרו כי איתמרא חזקה למיאון ואפילו העידו שלא הביאה חזקה זו מפקעת עדותן שהרי חוששין שמא נשרו אלא אין בדיקה אף לאחר הפרק אלא לחליצה שהעיד שתחלוץ או שלא תחלוץ ומ\"מ אפשר לפרשה למיאון וכגון שלא בעל משגדלה שבזה אין חוששין לנשירה הואיל ואין נשואי תורה כמו שביארנו בפרק דופן לשיטת גדולי הפוסקים ועליו אמרו בודקין למיאונין כמו שהתבאר ושמא תאמר לפני הפרק ותוך הפרק מיהא מה מקום לבדיקה שהרי תוך הפרק כלפני הפרק ואפילו נמצאו שומא נינהו ואף כשתפרש תוך הפרק ביום אחרון למנינה שהוא ראשון לשנת שלש עשרה וכמו שפירשנו בפרק דופן לדעת אחרוני הרבנים ומפני שהם פסקו בה כר' יהודה מן הכלל הידוע ר' שמעון ור' יהודה הלכה כר' יהודה לפני הפרק מיהא קשיא וכל שכן לדעת רוב מפרשים שפירשו תוך הפרק בתוך זמן בשנת שתים עשרה עצמה שזו ודאי הלכה שהיא כלפני זמן קשה לשתיהן ודאי אין צריך לבדיקה ומה שאמרו בסוגיא ובעיא בדיקה פירושו שיש מקום לבדיקתן ר\"ל שאם בדיקתן בדיקה כלומר שאם בדקו ומצאו שתי שערות ואחר הפרק בדקו ולא מצאו אלא אותן השערות עצמן אינן כלום ולא תחלוץ וכן אם לא בעל תמאן ואלו לא בדקו תחלה היינו מחזיקין אותה בגדולה שכל מן הסתם אחר שנמצאו שערות לאחר הפרק אין אומרין שמא קודם הפרק היו שם זהו הפסק הברור בענין זה וכבר דמו רבים לחלוק ולפסוק הלכה בחזקה כרבא ולהצריך בדיקה אף במיאון וכבר התבאר בריוח הפסד סברתם בהלכות גדולי הפוסקים בדברים פשוטים איני צריך להוסיף עליהם שום ביאור:",
                "<b>ומ\"מ</b> לענין השנים אין נשים נאמנות לומר בת שתים עשרה ויום אחד היא ותחלוץ או שאינה בת שתים עשרה ותמאן ולא אפילו קרובים אלא על פי שנים עדים כשרים להעיד כשאר עדיות שבתורה והאב שהעיד על בנו שהוא בן תשע ויום אחד או על בתו שהיא בת שלש ויום אחד נאמן לקרבן ר\"ל לחייב הבועל או הנבעל אם הוא גדול קרבן אבל לא לחייב מלקות או שאר עונשין:",
                "<b>לענין</b> ביאור סוגיא זה שגורסין ברוב ספרים נאמנת אשה להחמיר אבל לא להקל כיצד גדולה היא שלא תמאן קטנה היא שלא תחלוץ נאמנת קטנה היא שתמאן גדולה היא שתחלוץ אינה נאמנת והעמדנוה לר' יהודה ובתוך הפרק שהוא סובר בו כלאחר הפרק יש בה קושיא דבשלמא בנאמנת לומר גדולה היא שלא תמאן וכן שאינה נאמנת לומר גדולה היא שתחלוץ ניחא אלא בקטנה היא שלא תחלוץ מה הוצרכה לומר שנאמנת ואף בלא עדותה כן שתוך הפרק לכלי עלמא בחזקת קטנה היא וכן אינה נאמנת לומר קטנה היא שתמאן אמאי לא והרי בחזקת קטנה היא אלא שאפשר לבאר את כלן כשצריכין לעדותן גדולה היא שלא תמאן כגון שבדקו עכשו ולא מצאו והעידו הן שכבר בדקו ומצאו ועל כל פנים נשרו שאלמלא עדותן מחזיקין אותה בקטנות והן נאמנות קטנה היא שלא תחלוץ כגון שבדקו עכשו ומצאו ולר' יהודה תוך הפרק כלאחר הפרק והרי גדולה לפנינו והן העידו שבדקו קודם הפרק וכבר היו בה שערות אלו ועודן בה שהם שומא ואע\"פ שגדולה לפנינו הן נאמנות להחמיר ואינה נאמנת לומר קטנה היא שתמאן כגון שבדקו עכשו ומצאו והן העידו שכבר היו שם שערות אלו לפני הפרק ושומא נינהו ואין נאמנות לומר שתמאן אם בעל תוך הפרק לר' יהודה וכן אינה נאמנת לומר גדולה היא שתחלוץ בשום צד ובקצת הלכות נמצא גירסא אחרת ברורה יותר והיא בנוסח זה גדולה היא שלא תמאן נאמנות גדולה היא שתחלוץ אינה נאמנת ולענין פסק נאמנת בין להקל בין להחמיר כמו שביארנו שהרי אמרו מאן קתני לה ואוקימנא כר' יהודה ובתוך הפרק או כר' שמעון ולאחר הפרק ולית ליה חזקה דרבא ואנן הא קיימא לן כלאחר הפרק ואית לן חזקה דרבא וכל לאחר הפרק בדאית לן חזקה דרבא נאמנת אף להחמיר וכדברי תנא קמא שהן שנויות בלשון רבים:",
                "<b>וביאור</b> הסוגיא הא מאן קתני לה דאי תנא קמא מדקאמר כל הנבדקות נבדקות על פי נשים ודאי בין להקל בין להחמיר קאמר וכן שהיה ר' אליעזר מוסר לאשתו ור' ישמעאל מוסר לאמו ודאי להקל נאמר דאי להחמיר מאי ריבותיהו אי ר' יהודה ואלפני הפרק הרי אין בדיקה לפני הפרק אלא דאי משתכחן הני גופיהו לאחר הפרק שומא נינהו והא ודאי להחמיר הוא שלא תחלוץ ומה מקום לומר בה אבל לא להקל שאם לענין מיאון הרי אף בלא עדותם כן שהרי חוששין שמא אחרים היו שם ונשרו ואם תאמר למיאון ובלא בעל מ\"מ היאך יאמר גדולה היא וכל לפני הפרק ודאי קטנה היא ואם לאחר הפרק הואיל ואית לן חזקה דרבא ודאי נאמנות אף להקל ואוקמה כר' יהודה ולתוך הפרק שהוא לדעתו כלאחר הפרק אלא שאין בתוך הפרק חזקה נאמנת להחמיר אתוך הפרק קיימא כלומר תוך הפרק אין נשים בודקות מפני שאין נאמנות להקל ואי אפשר להעמידה לדעתו לאחר הפרק ולומר שאף לאחר הפרק ואע\"ג דאית לן חזקה דרבא לא סמכינן אנשים להקל שאם כן מאי איכא בין בדיקה דלאחר הפרק לבדיקה דתוך הפרק כיון דתוך הפרק כלאחר הפרק בתרויהו נאמנת להחמיר ומאי האי דתוך הפרק קאמר אין בודקות ואחר הפרק קאמר בודקות אלא ודאי לאחר הפרק אף להקל נאמנת אי נמי ר' שמעון ולאחר הפרק ולית ליה חזקה דרבא והדברים פשוטים:"
            ],
            [
                "<b>המשנה</b> השניה והכונה בה בענין החלק הראשון במה שנתגלגל לבאר בדברים שאיפשר להיות האחד בלא חבירו אבל אי אפשר לכשכנגדו בזולתו והוא שאמר כל כלי חרס שהוא מכניס מוציא ויש שהוא מוציא ואינו מכניס כלומר כל כלי חרס שיש בו נקב גדול כל כך שאם יושיבוהו במים יכנסו המים בתוכו דרך אותו הנקב כל שכן שאם נותנין מים לתוכו יהו המים יוצאין דרך נקב ויש לפעמים נקב שהוא דק כל כך שאע\"פ שאם נתנו מים לתוכו יוצאין דרך אותו הנקב מ\"מ אם מושיבין אותו במים לא יהיו המים נכנסין בתוכו מצד שהנקב דק ביותר ומעתה כל שאתה מחזיקו בכונס משקה ואתה נותן לו הדינין האמורים בנקב שבכונס משקה כל שכן נותן לו הדינים האמורים במוציא משקה אבל כשאתה מחזיקו במוציא משקה אע\"פ שאתה נותן לו דינים האמורים במוציא משקה אי אתה נותן לו דינים האמורים בכונס משקה וכבר ידעת שכל הכלים שניטמאו אם נשברו טהרו ושיעור השבר מפורש במקומו לכל הכלים כל אחד לפי ענינו וכלי חרס העשוי למשקה שיעור שבר שלו לטהרת טומאתו בכונס משקה ובמסכת שבת פרק המצניע צ\"ה ב' ביארנו שכל שהוא מוציא משקה טהור מלטמא גיסטרא כלומר אע\"פ שאם היה כלי שלם לא נטהר בנקב זה אם הוא שבר כלי והוא ראוי למלאכתו שמקבל טומאה עדיין והיא הקרוייה בלשון תלמוד גיסטרא אם ניקבה אח\"כ כמוציא משקה טהרה מטומאתה שזה שלא היינו מוציאין אותה מידי טומאתה לא מפני שהיא ראויה לתשמישה הראשון לגמרי שהוא ליתן מים בתוכה אלא מפני שראויה לכעין תשמישה והוא שנותנין אותה תחת הכלי לקבל המשקין הנוזלים מן הכלי וכשמוציאה משקה בטל תשמישה שאין אומרין הבא גיסטרא לגיסטרא ונמצא כלי זה שניקב כמוציא משקה טהור לענין זה שלא יטמאו שבריו מתורת גיסטרא כל שהגיסטרא נקובה כמוציא משקה שהרי אינה ראוייה לתשמיש שהזכרנו שאף היא מוציאה משקה ואין אומרין הבא גיסטרא לגיסטרא ונמצא שפקעה ממנו תורת כלי אבל עדין תורת כלי עליו לענין מי חטאת ר\"ל לקדש בו מי חטאת שאנו צריכין בו לכלי כדכתוב ונתן מים חיים אל כלי ואינו נפסל להן בנקב זה מפני שהקדוש הוא נתינת אפר על המים ומתוך דקות הנקב ועבוי המים שמחמת האפר אינו יוצא מהן כל כך וא\"ת והלא מצד עצמו הוא פסול מפני שהוא מקבל טומאה ותנן כל מעשיה אינם נעשים אלא בכלי אבנים כלי גללים כלי אדמה אין זה אלא עד שלא נתנו אפר למים אבל משנתנו אפר למים אין חוששין לכך מפני שמאותה שעה ואילך לא היו מקבלים טומאה וכמו שאמרו מי חטאת שנגע בהן שרץ טהורים ומ\"מ י\"מ שלא אמרו טהורים אלא בכלי חרס בשנגע מגבו וללמד שאף בחטאת אין כלי חרס מטמא מגבו אבל מי חטאת מקבלין טומאה אלא שלא נאמר שלא למלא ושלא לקדש אלא בכלי אבנים אלא כשמזין על הכהן בשבעת ימי הפרישה אבל להזות לטהרת בני אדם כל הכלים כשרים בה וכן כתבוה גדולי המחברים ולימד עכשו שכלי זה שנקב כמוציא משקה כשר בהן ולמדת שכל נקב שבכונס משקה פסול לענין חטאת שאינו כלי וכל שכן שאינו כלי לענין גיסטרא וטהור אבל נקב כמוציא משקה אע\"פ שאינו כלי לענין גיסטרא כלי הוא למי חטאת:",
                "<b>ודרך</b> בדיקת הנקב הדק אם הוא בכונס משקה אם לאו נחלקו בה בגמרא והוא שאמרו כיצד בודקין וכו' מביא עריבה מלאה מים ונותן הקדרה בתוכה בכדי שמקום הנקב יכנס בתוך המים ופי הקדרה למעלה חוץ מן המים ואם בדרך זה נכנסין מים בתוך הכלי דרך אותו הנקב הרי זה בכונס משקה אפילו היה דק ביותר ונפקעה טומאתו וכל שכן שטהור בגיסטרא ופסול למי חטאת ואם לא הרי זה מוציא משקה שאין לך נקב בעולם שלא יהא מוציא משקה אפילו סדק דק שבסדקים ור' יהודה סובר שלא סוף דבר שכל שנכנסין מים בתוך הכלי בדרך זה שהוא קרוי כונס משקה אלא אפילו כפף את הקדירה לתוך העריבה ר\"ל שנתן פיה לתוך העריבה קודם שנתן לתוכו מים והציף על מקום הנקב שבשוליה ונכנסין המים לשם כונס משקה הוא אע\"פ שהם נכנסות בהכרח ועל ידי הדחק מצד הצפת המים שעליהן שמתעכבות לשם ונכנסות על כל פנים ולתנא קמא זו מיהא כהוצאת משקה היא ואין קורין כונס משקה אלא כשנכנסים להדיא והלכה כתנא קמא וכן הוזכרה בה בדיקה אחרת שאם ממלא את הכלי מים ושופתו על גבי רמץ וחומו של רמץ מעמידה שלא לצאת הרי זה מוציא משקה ואם אינו מעמידה הרי זה כונס משקה ומ\"מ אם שפתה על גבי האור אפילו היה האור מעמיד אין זו הוראה לדונה כמוציא משקה שאף בכונס משקה כל שהוא סדק או נקב דק האור מעמידה וכל כלי שראינו מים יוצאין דרך נקב טפה אחר טפה בלא עכוב הרי זה כונס משקה אפילו היה דק ביותר:",
                "<b>כל</b> אבר שיש בו צפורן יש בו עצם ויש שיש בו עצם ואין בו צפורן פי' הדבר ידוע שאבר מן המת ואבר מן החי מטמאין שלש טומאות שבמת ר\"ל במגע ובמשא ובאהל ואפילו לא היה באבר כזית שאין לאבר שיעור אלא טומאתו בכל שהוא ובלבד שיהיה כבריתו בבשר וגידים ועצמות ופרקי האצבעות שבהם הצפרנים קבועים אע\"פ שנעדר הצפורן לא פקעה תורת אבר ממנו אחר שנשאר בו עצם ואפילו היה אותו האצבע יתר אם נספרת על גב היד ר\"ל שעומדת בשורת האצבעות דינן כן אבל אם היתה יתרה ואינה נספרת אגב היד אם יש בה צפורן בידוע שיש בה עצם ומטמא באהל שכל שיש בה צפורן יש בו עצם אבל יש שיש בו עצם ואין בו צפורן וכל שהוא כן ביתרת שאינה נספרת אגב היד אינה מטמאה באהל אלא במגע ובמשא:",
                "<b>כל</b> המטמא מדרס ר\"ל מדרס הזב מתורת משכב ומושב לטמא אדם וכלים כגון כלי המיוחד לישיבה כל שכן שהוא מיטמא באהל המת לדונו כאב הטומאה ושמא תאמר והרי פשוטי כלי עץ טמאין מדרס אם עשויים למשכב ומושב וטהורין באהל המת כתבו גדולי הדורות שאם הם ראויים לישיבה ר\"ל עומדים לכך אף באהל המת טמאים ולא אמרו טהורים אלא בעומדים לבנין והרי אלו אף בזב טהורים והראיה שהרי בסיפרי אמרו מה שק מיוחד שהוא משמש את האדם לשכב עליו וכן הוא משמש את משמשי האדם שהרי נותנים בו חטים הראויים למאכל אדם אף אני מרבה את השולחן ואת הטבלה ואת הדולבקי שהן משמשין את האדם לישן עליהן ואת משמשיו ליתן עליו אוכלין ומשקין ומיטמאין באהל המת יצאו מנורה ושפוד שאין משמשין את האדם אלא את משמשיו אלמא כל שעשויין לשכיבה וישיבה מטמאין באהל המת ונמצאו מת וזב שוים בה ואם כן נסרים העומדים לשכיבה אפילו פחותות מארבעה אין מסככין בהן ונשוב לענין משנתנו והוא שיש שהוא מטמא בטומאת מת אם הוא באהל המת לדונו באב הטומאה ואינו מיטמא מדרס כגון כלי שאין מיוחד לישיבה דכתיב אשר ישב עליו הזב שמיוחד לישיבה פרט לכופה סאה או תרקב ויושב עליה שאינו מיוחד לישיבה שהרי אומרין לו עמוד ונעשה מלאכתנו ואינו מטמא מדרס להיות אב הטומאה לטמא אדם וכלים אלא שהם טמאים במגעו להיות ראשון לטומאה ושמא תאמר והא איכא נמי כלי חרס שאינו טמא מדרס מתוך שאין לו טהרה במקוה דמקיש משכבו לו כדאיתא במסכת שבת פרק ר' עקיבא פ\"ד ב' ומיטמא באהל המת אם אינו מוקף צמיד פתיל ואם משום דלא פסיקא ליה דהא מוקף צמיד פתיל מיהא טהור בשניהם אף סאה ותרקב אם יחדם לישיבה טמא בשניהם נראה לי לתרץ שכלי חרס מ\"מ אינו ראוי לישיבה ובכלל סאה ותרקב הוא וגדולי הדורות טורחים לישבה בדרכים ארכים ואין צרך בהם:",
                "<b>ושלש</b> דרכים אלו שבעניני טומאה וטהרה על הדרך שביארנו הלכה פסוקה הם ונתגלגל מהם לענין דינין ואמר שכל הראוי לדון דיני נפשות ראוי לדון דיני ממונות אבל יש שראוי לדון דיני ממונות ואין ראוי לדון דיני נפשות כגון גר וממזר שכל לדיני נפשות מיוחסים בעינן דכתוב ונשאו אתך בדומין לך וחלל שהוא מיוחס אלא שאינו מן המשיאין לכהונה יש בו מחלקת אם כשר לדיני נפשות אם לאו ומחלקתם תלויה בסוגיא הבאה על משנה זו יש גורסים הכל לאתויי מאי לאתויי ממזר וכו' עד חדא לאתויי גר וחדא לאתויי ממזר וצריכי דאי אשמעינן ממזר כלומר שראוי לדיני ממונות משום דאתי מטפה כשרה אבל גר דאתי מטפה פסולה אימא לא צריכא ואי אשמעינן גר משום דראוי לבא בקהל וכו' כך היא הגירסא בספרים מדוייקים ואכל דכשרים לדון לדיני ממונות קאי אבל למעוטינהו מדיני נפשות לא הוצרכה שאף החלל פסול בהן וכמו שאמרו בסנהדרין אין הכל כשרים לדון דיני נפשות אלא כהנים לויים וישראלים המשיאין לכהונה ומ\"מ י\"מ דאסופא קאי ר\"ל אאין הכל כשרים לדון דיני נפשות והם גורסין אי אשמעינן ממזר משום דאין ראוי לבא בקהל וכו' ואי אשמעינן גר משום דאתי מטפה פסולה ולדעתם חלל כשר לדיני נפשות ומשיאין לכהונה האמור בסנהדרין למעוטי גר וממזר הוא ואע\"פ שאמרו אין בודקין מן הסנהדרין ולמעלה דכתוב ונשאו אתך ואם אתה מכשיר חלל לדיני נפשות אתי לאכשוריה ההיא לסנהדרין הקבועים הוא שאין ממנין חלל עמהם אבל כשר הוא להמנות לשעה עמהם ומה שהכשרנו בגר לדון דיני ממונות ולמעטו מדיני נפשות אם תאמר כן לחבירו גר או אף לישראל ואם יש בו חלוק בין אמו מישראל לגר גמור כבר ביארנו הכל ביבמות פרק מצות חליצה:"
            ],
            [
                "<b>כל</b> הכשר לדון כשר להעיד ויש כשר להעיד ואינו כשר לדון ר\"ל כל הכשר לדון אף בדיני ממונות כשר להעיד ויש כשר להעיד ואינו כשר לדון אף דיני ממונות ומשנה זו פי' בגמ' שלדעת ר' מאיר נאמרה שסובר בסומא באחת מעיניו שהוא פסול לדון מדכתוב ועל פיהם יהיה כל ריב וכל נגע מקיש דינין לנגעים מה נגעים סומא באחת מעיניו פסול דהא כתוב לכל מראה עיני הכהן אף דינין כן וכן דורש בו מה נגעים ביום דכתוב וביום הראות בו אף דינין ביום וכן דורש בו מה דינין שלא בקרובים אף נגעים שלא בקרובים ואע\"פ שהדינין בשלשה והנגעים ביחיד בזה גזירת הכתוב הוא דכתוב או אל אחד מבניו ללמד שאפילו כהן אחד רואה את הנגעים ואין הלכה כמותו באחת מהן אלא הנגעים נראים בקרובים שכל הנגעים אדם רואה חוץ מנגעי עצמו וכן אע\"פ שהנגעים ביום דיני ממונות אע\"פ שתחלת הדין צריך שיהא ביום גמר דין מיהא כשר בלילה ומעתה אף סומא באחת מעיניו כשר לדון דיני ממונות כמו שביארנו בסנהדרין ומ\"מ יכולים היו בעלי התלמוד להעמיד משנתנו באוהב ושונא שכשרים להעיד ופסולים לדין אלא שזה דבר שאינו עומד על אופן אחד שהאהבה והשנאה מתחלפות תמיד מצד הסבות והמתחדשין ישנו הרצון וברוב הענינים האהבה והשנאה חוזרות למצוע ולבינוניות לא אהבה הפוסלת ולא שנאה המקלקלת ומתוך כך לא רצו להעמידה בענין זה וכן פירשוה גדולי המחברים בפירושי המשנה וגדולי הדורות מתרצים שלא פסלו אוהב ושונא לדין אלא לכתחלה וכמו שאמרו לא לידון איניש דינא לא למאן דרחים ליה ולא למאן דסני ליה אבל בדיעבד כשר אחר שלא הטה את הדין ולפי דרכנו למדנו שבסומא בשתי עיניו פסול בין לדון בין להעיד ומה שמצינו ברב ששת שהיה דן את הדין כמו שאמרו בכתבות אתא לקמיה דרב ששת אוקמיה בנכסיה וכן ברב יוסף דאתאי יבמה קמיה לחלוץ כדאיתא בפרק מצות חליצה נראה שלא היו באין לפניהם אלא להוראה והיו ממנים תלמידיהם לדון על פיהם והיה הדין מתיחס להם מצד חכמתם ויש סוברים להכשיר סומא בשתי עיניו לדון ואין הדברים כלום וכבר ביארנוה במסכת סנהדרין:"
            ],
            [
                "<b>כל</b> שהוא חייב במעשרות מטמא טומאת אוכלים שמאחר שחייב במעשר אוכל הוא שאין חיוב מעשר אלא באוכל אדם ושהוא נשמר ושגדוליו מן הארץ ויש שמטמא טומאת אוכלין ואינו חייב במעשר ופי' בגמ' לאתויי בשר ביצים ודגים שאין גדולן מן הארץ ויש שאין גורסין בשר ומפני שמעשר בהמה נוהגת בבשר ואע\"פ שאינו נוהג בבשר ממש מ\"מ נוהג הוא במין בשר ר\"ל בבהמה ויש גורסין כגון בשר חיה ביצים ודגים שאין בהן תורת מעשר ומיטמאין טומאת אוכלין כל שחייב בפאה חייב במעשרות ויש שחייב במעשרות ואינו חייב בפאה וזה שידוע שכל שהוא אוכל ונשמר וגידולו מן הארץ חייב במעשר אע\"פ שאין לקיטתו כאחד ושאין מכניסו לקיום ובפיאה אינו חייב אלא בדבר שהוא אוכל ולמעט ספיחי סטים וקוצה שאינן עומדין אלא לצבוע אע\"פ בזמן שקרויים ספיחים ראויים לאכילה מצד רכותן ועל דבר זה הוא קוראן ספיחים וי\"מ שאינן קוראן ספיחים אלא מפני שאין דרך לזרעם אלא שעולין מאליהן ושהוא נשמר ולמעט הפקר וגדולו מן הארץ ולמעט כמהין ופטריות ושתהא לקיטתו כאחד שאין כל פגיה מתבשלין כאחד ולא נלקטין כאחד ושיהא מכניסו לקיום לאוצר ולמעט ירק אע\"פ שחייב במעשר מדברי סופרים ושומים ובצלים מיהא חייבות בפאה שמכניסן לקיום הם:",
                "<b>כל</b> שחייב בראשית הגז חייב במתנות ר\"ל זרוע לחיים וקיבה ויש חייב במתנות ואינו חייב בראשית הגז שהרי ראשית הגז אינו נוהג אלא בכבשים שהצמר שלהן ראוי לבגדים ומתנות נוהגות בכל בהמה טהורה כל שיש לו ביעור יש לו שביעית ויש שיש לו שביעית ואין לו ביעור והוא שכבר ידעת שדין שביעית שכל שאדם נהנה מאותם הפירות צריך שיהנה בהם בקדושה ר\"ל שלא לעשות בהם סחורה אלא שמוכר מהם לצורך הוצאותיו בשאר אוכלין ואף אותו מעט לא במדה ולא במשקל ומנין שלא יראה כסוחר אלא בדרך עראי ובאומד שיהא נראה כזוכה מן ההפקר ושלא לעשות ממנו מלוגמא או אפיקטויזין ודין ביעור הוא שאף הנאתם או אכילתם אינה מותרת אלא כל זמן שאותו המין מצוי בשדה שנאמר ולבהמתך ולחיה אשר בארצך כל זמן שחיה אוכלת בשדה אתה אוכל בבית כלה לחיה שבשדה אתה צריך לבערו מן הבית ואין ספק שכל שאתה חייב בביעורו יש בו קדושת שביעית אבל יש דברים שיש בהם קדושת שביעית ואינם בתורת ביעור אלא נהנין בו עד ראש השנה וכלל הדברים אלו הוא שכל שהוא אוכל אדם או מאכל בהמה או ממין הצבעים אם אינו מתקיים בארץ ישנו בדין שביעית ובדין ביעור לו ולדמיו ובכלל זה כל פירות האילן וכל עיקרי הצבעים שאין שרשם מתקיים בארץ ועלי הלוף והדנדנה שאף הם כלים בימות הגשמים אבל עקרי הלוף והדנדנה שהם ראויים ליהנות בהם יש להם שביעית ואין להם ביעור שהרי מתקיימים הם בארץ ואינם כלים:",
                "<b>כל</b> שיש לו קשקשת יש לו סנפיר ויש שיש לו סנפיר ואין לו קשקשת וזהו לסימן טהרה כל דגים שהתורה ייחסה לטהרתם סנפיר וקשקשת ובא להודיע שכל שיש לו קשקשת בידוע שיש לו סנפיר וטהור הוא אבל יש שיש לו סנפיר ואין לו קשקשת והוא טמא ונמצא שהכל תלוי בקשקשת ואין צורך לעיין בסנפיר כלל ולא נזכר בתורה אלא על שם יגדיל תורה ויאדיר להודיע שאין קשקשת בלא סנפיר כל שיש לו קרנים יש לו טלפים ויש שיש לו טלפים ואין לו קרנים ואף זו לסימן בהמה וחיה טהורה שכל שיש לה קרנים בידוע שיש לו טלפים ר\"ל שפרסותיה סדוקות שאין קרנים אלא לבהמה וחיה טהורות ויש שיש לו טלפים ואין לו קרנים והוא החזיר:",
                "<b>כל</b> הטעון ברכה לאחריו טעון ברכה לפניו שאין לך טעון ברכה לאחריו שלא יהא טעון ברכה לפניו כגון כל מיני מאכל ויש הרבה מצות שטעונות ברכה לפניהם ולא לאחריהם כגון לולב שופר וציצית והדומה להם וכן כל מיני הריח אין ברכה לאחריהם כלל שהנאה מועטת היא אבל הירק והמים יש ברכה לאחריהן בורא נפשות רבות ומה שביארנו במצות שאין ברכה לאחריהן דוקא לענין חובה אבל אם רצה לברך רשאי וכמו שאמרו בגמרא בני מערבא בתר דמסלקין תפלייהו מברכי אשר קדשנו במצותיו וצונו לשמור חוקיו וודאי הוא הדין בכל המצות אלא שאחרוני הרבנים כתבו שלא נאמרה אלא בתפילין ומה שאמרו בתלמוד המערב בשני של ברכות כיצד מברך עליהן בשל יד על מצות תפילין ובשל ראש על הנחת תפילין כשהוא חולצן מהוא אומר לשמור חקיו ואתיא כמאן דאמר בחקת תפילין הכתוב מדבר ברם מאן דמר בחקת הפסח הכתוב מדבר לא בדא ואף הם נותנים טעם לדבר מפני שהמניח תפילין לאחר שקיעת החמה עובר בעשה ואחר שחליצתן מצוה מברך עליה וקשה לדבריהם שאם כן כשאמרו בגמרא על בני מערבא בתר דמסלקי תפלייהו מברכי אשר קדשנו וכו' וצונו לשמר חקיו לאתויי מאי היה לו להשיב שאר מצות אלא ודאי אף בשאר מצות כן ומה שאמרו בתלמוד המערב שהזכרנו למאן דאמר בחקת הפסח לא בדא לא הקפיד אלא על לשון שמירת חק וכונתו שהוא מברך לשמור מצותיו ומ\"מ כתבו בתוספות שאי אפשר לברך במצוה לאחריה אלא כשנגמרה חובתה כגון סלוק תפלין בלילה או בערב שבת ויום טוב או סלוק ציצית בלילה וכן תקיעת שופר ונטילת לולב ודומיהן אבל מצות שאין להם גמר כגון תלמוד תורה ומזוזה וכיוצא בהן או אם חולץ תפליו או טליתו ביום היאך יברך בסלוקן ועדיין הם חובה עליו וא\"ת א\"כ הרי קושיתך בצדך שכשאמרו בגמרא לבני מערבא דכד מסלקי תפלייהו מברכי אשר קדשנו וכו' לאתויי מאי היה לו להשיב לאתויי מצות שאין להם גמר אין זה כלום שאין לשון לאחריה נאמר אלא לאחר שנגמרה המצוה וא\"ת והרי קורא בתורה בצבור מברך לאחריו אע\"פ שעדיין חובה עליו בזו מצווה הוא לגמור כדי שיהו שלשה או שבעה קורין כתקנת חכמים:",
                "<b>זהו ביאור המשנה וכלה על הצדדין שביארנו הלכה פסוקה היא ודברים שנכנסו תחתיה ממה שלא ביארנוהו במשנה אלו הן:</b>",
                "<b>כבר</b> ביארנו שהירק אינו חייב בפאה ושהבצלים והשומים חייבים בה וכבר ידעת שאין מניחין פיאה משדה אחת על חברתה אלא כל שדה מניח בו פיאה שלו בפני עצמו ואם היה שדה אחד אלא שהיה נחל או אמת המים מפסיק בין שני חלקיו כל שהנחל קבוע או אמת המים קבועה הרי הוא כשתי שדות וכן התבארו במקומם הדברים שהם מפסיקים לענין זה ושאינם מפסיקים ומה שאנו צריכים לה בכאן הוא שאם היתה שדהו זרועה ירק והיו שורות של בצלים בין הירק עד שהיו שם הרבה שורות של בצלים אע\"פ שירק מפסיק בין כל שורה ושורה מהם נותן פיאה אחת לכל הבצלים ודיו שהדבר נכר ששדה אחת היא ואין הירק קרוי הפסק:"
            ],
            [
                "<b>יתבאר</b> במקומו שאין אוכלין מקבלין טומאה אא\"כ הם אוכלין המיוחדין למאכל אדם אבל כל שאינו מיוחד למאכל אדם אינו מקבל טומאה עד שיחשב עליו ליחדו לאכילה וכשיחשוב עליו לכך מקבל טומאה ודוקא כשיחשב עליו משנראה לטומאה ר\"ל משנתלש והוא שאמרו עולשין שזרען מתחלה לבהמה ונמלך עליהם לאדם ואח\"כ נתלשו והוכשרו אינן מקבלין טומאה עד שיחשב עליהן משנתלשו שמחשבה שחושב עליהם בעודן מחברים אינה מחשבה אבל כל שחושב עליהם משנתלשו מוכנים לקבל טומאה אחר שיוכשרו אחר המחשבה:",
                "<b>בראשון</b> של מסכת טהרות התבאר שנבלת עוף טהור אינה מקבלת טומאת אוכלין מפני שאינה מיוחדת למאכל אדם ודוקא בכפרים אבל בכרכים מתוך שהרבה בני אדם מצויין שם מיוחד לאוכל אדם קרינא ביה ואינה צריכה מחשבה ובכפרים במחשבה או בכרכים אף בלא מחשבה מקבלת טומאת אוכלין בלא הכשר שהרי סופה לטמא אדם וכלים בכזית שהרי מטמאה היא בגדים בבית הבליעה וכל המטמא טומאה חמורה אינו צריך הכשר וזה שהצרכנו לנבלת עוף טהור מחשבה בכפרים ואין אומרים הואיל וכבר חשב עליה לאכילה בחייה תהא מחשבה מועלת אף לאחר שנתנבלה טעם הדבר שכמו שביארנו בעולשין שמחשבת חבור אינה מחשבה כך בזו מחשבת חיים אינה מחשבה ואי אתה צריך להעמידה בשלא חשב עליה מחיים כגון גוזל שהוא עוף שאינו מזומן שנפל מן הריס ר\"ל מן השובך לגת ומת שם שלא היה מזומן לפנינו בחייו כדי לחשב עליו אלא אף בתרנגולת כן ואף מעשה היה ביבנה בתרנגולת שנפלה לגת ומתה ונגעה בשרץ ואלמלא שהיו שם גוים וחשבו עליה לאכילה מצדן לא היו מטמאין אותה אע\"פ שהיתה בה מחשבה מחיים שהרי מזמנת היתה ואי אפשר לפרשה בתרנגול הבר שהרי עוף טמא הוא ונבלת עוף טמא אינה מטמאה בבית הבליעה ואין לה שום טומאה ואע\"פ שמ\"מ אם חשב עליה לאכילה מקבלת טומאת אוכלין מ\"מ למטה בשמועת גוזל שנפל לגת הביאוה לענין עוף טהור ואע\"פ שמ\"מ אפשר לפרשה בתרנגולתא דאגמא שהוא עוף הבר ועוף טהור וכמו שאמרו תרנגלא דאגמא אסיר תרנגולתא דאגמא שריא וסימניך עמוני ולא עמונית כבר חזרו לומר עליה שאסורה מפני שראוה דורסת והיא הנקראת גירותא וא\"כ על כל פנים תרנגולת שבבית היתה ולא הועילה בה מחשבת חיים ומ\"מ תרנגולת זו אף בכרכים היתה צריכה מחשבה מפני שהגת ממאיסה לרוב בני אדם וכרכים שבים אצלה ככפרים מעתה גוזל או איזה עוף שנפל לגת וכיוצא בו אף בכרכים צריך מחשבה וכל שחשב עליה לנכרי מחשבת אכילה היא ומקבלת טומאת אוכלין אבל אם חשב עליה להאכילה לחיה או לעוף או לחרש שוטה וקטן אין מחשבתו כלום:",
                "<b>נבלת</b> בהמה טהורה בין בכרך בין בכפר אינה צריכה מחשבה שסתמה לאכילה עומדת וכן אינה צריכה הכשר שסופה לטמא וחלב שלה בכרכים אין צריך מחשבה ולא הכשר אבל נבלת בהמה טמאה בין בכרך בין בכפר אין סתמה לאכילה וצריכה מחשבה לפחות מכזית שבה שאם יש בה כזית הרי מצד עצמה מטמאה אלא שחשב עליה לפחות מכזית ומצטרפת עם שאר אוכלין לטמא אבל אין צריכה הכשר וזה שאמר שהחלב בכפרים צריך מחשבה ואינו צריך הכשר אי אפשר להעמידה בחלב של בהמה טמאה אע\"פ שנאמר בסמוך לה שאם כן אף בכרכים צריך מחשבה שהרי אף בשרה צריך מחשבה בכל מקום וכן מה שאמר בסמוך לנבלת בהמה טהורה שהחלב בכרכים אינו צריך הכשר לא בחלב של נבלת הבהמה נאמרה שזו ודאי צריכה הכשר שהרי אין סופו לטמא כדכתוב וחלב נבלה וטרפה יעשה לכל מלאכה מי שאיסורו משום נבלה וטרפה יצא חלב שאסורו מצד עצמו אלא פירושו בחלב בהמה טהורה שנשחטה ואינו צריך הכשר שכבר הוכשר בדם שחיטה ומ\"מ הכשר שרץ בעי ר\"ל שיגע בשרץ ויטמאנו אבל נבלת בהמה טהורה ונבלת עוף טהור ונבלת בהמה טמאה שאמרו אין צריכין הכשר פירושו לא הכשר מים ולא הכשר שרץ ר\"ל שמקבלת היא טומאת אוכלין בלא נגיעת שרץ מעצמה הואיל וסופה לטמא טומאה חמורה מיטמאה היא ממגע עצמה וא\"ת א\"כ מצינו נבלת עוף טהור מטמאה שלא בבית הבליעה ומהו שאמרו שאין טומאתה אלא בבית הבליעה שמא לא אמרוה אלא לטמא אדם או שמא אף לאוכלין ובשלא חשב עליה לאכילה בכפרים וגאוני הראשונים פירשו במה שאמרו בסמוך נהי דהכשר שרץ לא בעיא הכשר מים מיהא בעיא הכשר שרץ שלקבל טומאה מן השרץ אינה צריכה הכשר אבל לקבל טומאה ממשקין טמאין בעיא הכשר ואין נראה כן שאם כן היה לו לומר הכשר לשרץ הכשר למים ועוד שבשום מקום לא הוזכרה טומאת משקין בלשון מים ועוד שהרי תלו הטעם מפני שסופו לטמא טומאה חמורה אלמא שמצד מגע עצמה מקבלת טומאת אוכלין כמו שפירשנו והכשר מים מיהא בעיא כאלו מקבלת טומאה מאחרים וכן עקר אלא שגדולי קדמונינו גורסין בה נהי דהכשר שרץ לא בעיא הכשר כלי חרס מיהא בעיא ופירשו בה נהי דהכשר שרץ לא בעיא כלומר שאם נוגעת בשרץ טמאה שלא בהכשר הכשר כלי חרס מיהא בעיא שאם יש נבלת עוף טהור בתוך התנור ונפל שרץ בתוך התנור שניטמא התנור מאוירו אין נבלת העוף מקבלת טומאה מאויר התנור בלא הכשר כשאר אוכלין שהיו בתוך התנור שאם לא הוכשרו לא נטמאו וכמו שאמרו בסיפרא יכול אף הדלעת שנפלה לאויר התנור ולא הוכשרה תהא טמאה ת\"ל אשר יבא עליו מים וכו':",
                "<b>אע\"פ</b> שכתבנו היוצא לנו מסוגיא זו דרך פסק רואה אני להעירך מעט בבאור הסוגיא דרך קצרה והוא שאמרו גוזל שנפל לגת חשב עליו להעלותו לנכרי טמא כאלו חישב עליו להעלותו לישראל לכלב טהור שאין מחשבה זו כלום ואע\"פ שבעלמא אמרו טמא עד שיפסל מלאכול לכלב שמשמען של דברים שמצד שהוא נראה לכלב הוא טמא בזו מתחלה היה עומד למאכל אדם ואינו נפקע מטומאתו עד שיפסל מלאכול הכלב אבל זו שאינה ראויה לאדם אין מחשבה לכלב כלום ור' יוחנן בן נורי אומר אף לכלב טמא ולא שיהא סבור שתהא מחשבה אלא שהוא סבור שנבלת עוף טהור אינה צריכה מחשבה אלא מקבלת טומאת אוכלין בלא מחשבה והוא שאמר קל וחומר אם מטמא טומאה חמורה ר\"ל אדם ובגדים בבית הבליעה שלא במחשבה לא יטמא טומאה קלה ר\"ל טומאת אוכלין שלא במחשבה וכל שכן שהוא עצמו יקבל טומאת אוכלין והשיבוהו לא אם אמרת בטומאה חמורה שכן אינה יורדת לכך ר\"ל לדין מחשבה ופירשו למטה שאינה עושה כיוצא בה שהמטמא מצדה אין הנוגע בו כיוצא בו תאמר בטומאה קלה שלפעמים עושה כיוצא בה שאם נטמאו בשרץ ונגעו בה אוכלין אותן אוכלין עושין כיוצא בהן והוא אם נגעו בהן משקין שהמשקין טמאים להיות תחלה והקשו ועדיין קל וחומר ומה טומאה חמורה שהיא קלה אצל זו שאינה עושה כיוצא בה מטמאה שלא במחשבה טומאה קלה שחמורה אצל זו שעושה כיוצא בה לא כל שכן שראוייה לטמא בלא מחשבה ומאחר שמטמאה טומאת אוכלין אף היא מקבלתה וחזרו ופירשוה בדרך זה לא אם אמרת בטומאה חמורה דין הוא שתטמא בלא מחשבה שאינה צריכה הכשר אלא מטמאה היא בבית הבליעה בלא הכשר שאין הנותן טומאה צריך הכשר אלא המקבלה תאמר בטומאה קלה שצריכה הכשר ומה שאמרו בנבלת עוף טהור שאינה צריכה הכשר פירושו הכשר שרץ אבל הכשר מים בעי על הדרך שפירשנו והקשה ולא תבעי נמי הכשר מים הואיל וסופן לטמא טומאה חמורה וכמו שאמרו על כל זרע זרוע זרעים שאין סופן לטמא טומאה חמורה צריכים הכשר יצא נבלת העוף שסופה לטמא טומאה חמורה שאינה צריכה הכשר ותירץ בה שום טומאה חמורה בעולם שום טומאה קלה בעולם כלומר שלא אמרה על טומאה חמורה שבנבלת עוף טהור ולא על טומאה קלה שבנבלת עוף טהור אלא על טומאה אחרת וכך הוא הענין לא אם אמרת בטומאה חמורה של נבלת עוף טהור שמטמאה שלא במחשבה וכן הדין שכן טומאה חמורה בעלמא אינה צריכה הכשר כגון נבלת בהמה שמטמאה שלא בהכשר טומאה חמורה ר\"ל אדם ובגדים במגע ובמשא תאמר בטומאה קלה שבה ר\"ל טומאת אוכלין בכביצה שכן טומאת אוכלין דעלמא צריכין הכשר וחזר ואמר להן תרנגולת שביבנה תוכיח שהיא טומאה קלה וטומאה שלא במחשבה ואמרו לו גוים היו שם וחשבו עליה לאכילה ושאל בה ואם בכרכים למה לי מחשבה ויבנה ודאי כרך הוא ואי בכפרים ולא ביבנה ממש הוא אלא בכפר הסמוך לה ומתיחס לה הא ודאי לדברי הכל צריכה מחשבה והעמידוה בכרך אלא שהגת המאיסתה ונעשו אצלה ככפר להצריך בה מחשבה אלא שר' יוחנן בן נורי היה סבור שמ\"מ נדון הוא ככרך:"
            ],
            [
                "<b>כבר</b> ביארנו שאין חיוב מעשר אלא באוכל אדם צריך שתדע שדברים שאין ראויים לאדם כלל אפילו נזרעו לאדם אינן בחיוב מעשר אבל דברים המיוחדים לבהמה אלא שראויים לאדם על ידי הדחק כל שנזרעו לאדם חייבין אבל עלו מאליהן במקום המשתמר או שנזרעו סתם פטורין ומה שראוי לאדם שלא על ידי הדחק אע\"פ שאין רגילים בהם אלא מתוך הדחק כגון בשני רעבון אפילו בסתם חייב אבל אם נזרעו לבהמה ונמלך וחשב עליהן לאדם בעודן מחוברין פטור שמחשבת חבור אינה מחשבה כמו שביארנו והסיאה והיא פוליו\"ל והקורנית והוא הנקרא שדריג\"א והאזוב סתמן לאדם וכל שעלו מאליהן במקום המשתמר חייבין:",
                "<b>ראשית</b> הגז נוהג בכבשים אפילו גוזז את הטרפה חייב בראשית הגז אבל גזז את המתה פטור כמו שיתבאר במקומו:",
                "<b>המפקיר</b> את כרמו ובא אחר וזכה בה פטור מן המעשר וכל שכן בפרט ובעוללות ובשכחה ופיאה אבל אם השכים הוא עצמו וזכה בו ובצרו פטור מן המעשר שלא נתחייב קודם דגון אבל חייב בלקט שכחה ופיאה ועוללות מדברי סופרים הואיל וחיובו במחובר או קודם דגון כך פירשו הטעם בתלמוד המערב וא\"ת אחר שכן הרי מצינו חייב בפיאה ופטור מן המעשר ומשנתנו צווחת ואומרת כל שחייב בפיאה חייב במעשר אין זה כלום שמשנתנו מין קתני כלומר כל מין שחייב בפיאה וכו':"
            ],
            [
                "<b>המנמר</b> את שדהו ר\"ל שהיתה זרועה מין אחד של תבואה ואחר שהתחילו בה מקומות להתיבש קצר את היבש ונשאר הלח מפוזר במקומות מפוזרים מכאן ומכאן אין זה הפסק לענין פיאה ונותן פיאה אחת על הכל הואיל ודרכן של בני אדם באותו המין שזורעין אותו כאחד כגון מיני התבואות והקטניות אבל אם דרכן של בני אדם באותו המין לזרעו מקומות מקומות כגון שבת וחרדל אע\"פ שזה זרעם כאחד אלא שאח\"כ הוא מנמרן ונעשין ערוגות מיוחדות כמנהגם נותן פאה אחת לכל אחד ואחד שאף הרואה יסבור שכך נזרעו לפי דרכך למדת שהשבת חייב בפיאה ומאחר שחייב בפיאה חייב במעשר שכך שנינו כל שחייב בפיאה חייב במעשר וכן מטמא טומאת אוכלים טעם הדבר מפני שהשבת עקרו לאכול הוא עומד וכמו שאמרו לכמך קאי ר\"ל לכתשו עם עקריו לטבל בו וכמך פירושו כתח שהשבת נכתש בתוכו והוא עקר שלו ומאחר שסתמו לכך אוכל הוא אבל אם חשב עליו לקדרה הואיל ואין נתינתו בקדירה אלא להטעים את התבשיל כשאר הסמים אין זה אוכל ואינו מטמא טומאת אוכלין ואם לא חשב עליה לקדירה אלא שנתנה בקדירה עד שלא נתנה טעם בקדירה מטמאה טומאת אוכלין משנתנה טעם בקדירה אינה מטמאה טומאת אוכלין וגדולי המפרשים כתבו בהגהותיהם שאף מחשבה לקדירה אינה מועלת ולא הופקעה ממנה טומאת אוכלין אלא משתתן טעם בקדירה ולפי דרכך למדת שכל שעשוי להטעים את התבשיל לבד או ליתן לו ריח או צבע אינו אוכל ומעתה הקושט והחמום וראשי בשמים והרתייה והחלתית והפלפלין היבשין וחלת הריע והוא הזעפראן כל אלו אינן מטמאין טומאת אוכלין שאין אכילתן להנאת גופן אלא לאחת מאלו שהזכרנו ואין תרומה נוהגת בהם שאין זה אוכל ומה שאמרו תנור שהסיקו בכמון של תרומה וכו' כמון שני שהוא עצמו לאכילה וכן כל אלו אין נקחין בכסף מעשר שהרי נאמר בו ואכלת שם והני לאו אוכל נינהו והשבת מיהא שביארנו שהוא אוכל וחייב בתרומה אם נתנתו לקדירה וכבר נתנה בו טעם הרי הוא כפירשא בעלמא ואין בו משום תרומה ר\"ל שאם חזר הקלח ונתערב בשל חלין אינה מדמעת ולענין כסף מעשר אם מכוין בלקיחתו ליתן טעם אינו נקח בכסף מעשר ואם הוא מכוין בו לכמך וכיוצא בו מענינים שבאכילה עצמו הרי זה נקח בכסף מעשר:"
            ],
            [
                "<b>המשנה</b> השלישית והוא מענין החלק הראשון במה שחזר לבאר בדין גדלות שבתינוק ותינוקת וביאור ענין שתי שערות והוא שאמר תינוקת שהביאה שתי שערות הרי היא גדולה וחייבת בכל מצות האמורות בתורה ר\"ל באותן שהנשים חייבות בהן וחולצת או מתייבמת ולא הוצרך לומר מתיבמת אלא לרוחא דמלתא כלומר אף לדעת ר' מאיר שהיה אומר בקטן וקטנה שכמו שאין חולצין כך אין מתיבמין ואמר שגדולה היא לכל דבר ומ\"מ דוקא בתנאי שכבר הגיעה לפרקה ר\"ל בת שתים עשרה שנה ויום אחד וכן תינוק שהביא שתי שערות עם הגיעו לכלל שניו ר\"ל שלש עשרה שנה ויום אחד הרי הוא גדול חייב בכל מצות האמורות בתורה וראוי להיות מאותה שעה ואילך בן סורר ומורה עד שיקיף זקן התחתון ר\"ל שיהא כל המקום מוקף שערות שכך הוא שיעורו ומשם ולמטה קטן הוא ואינו בר עונשין ומשם ולמעלה גדול הוא יותר מדאי ונעשה איש גמור כדכתוב בן ולא איש ומתוך כך נתנו שיעורו בהגעת הבאת שתי שערות עד שיקיף הזקן וקרא מקום השערות זקן לשון נקיה וכדי שלא לטעות ממנה לזקן העליון חזר ואמר התחתון ולא העליון אלא שדברו בלשון נקיה תינוקת שהביאה שתי שערות ר\"ל שכבר הגיעה לכלל שנותיה אינה ממאנת שהרי גדולה היא הא כל שלא הביאה שתי שערות אע\"פ שבאה לכלל שנים קטנה היא עד שתתברר באילונית וממאנת אם לא בעל משגדלה אבל אם בעל משגדלה כבר פסקנו שאינה ממאנת וחוששין שמא נשרו ר' יהודה אומר שיכולה למאן עד שירבה השחור על הלבן כלומר שיהא המקום מוקף בשערות הרבה ופי' בגמ' לדעתו לא מוקף ממש אלא שיהו השתי שערות גדולות כל כך שיהו עומדות מוטות ושוכבות שבכך נראה כמי ששחור מרובה על הלבן או שיהו גדולות כל כך שיהו מקיפים משפה לשפה ולא שיחלוק ר' יהודה שלא תהא גדולה משעת הבאת שערות שזו לא חלק בה שום אדם אלא שסובר ר' יהודה מאחר שקידושין אלו דרבנן כי גדלה לא גדלי קידושין בהדה ומן התורה ממאנת אף לאחר שגדלה ומתוך כך נתנו לה חכמים זמן למאן עד שתהא גדולה גמורה אחר שלא בעל משגדלה שאלו כן אף ר' יהודה היה מודה בה שאדם יודע שאין קדושי קטנה כלום ובעל לשם קידושין ומשם ואילך מיהא לא גזירה משום גדולה דעלמא כדאיתא בפרק המדיר ע\"ג א' אבל עד זמן זה מיהא יכולה למאן ומ\"מ חכמים סוברים דקידושיה גדלי בהדה ואינה ממאנת משתביא שתי שערות והלכה כחכמים:",
                "<b>שתי</b> שערות האמורות בפרה להיות שתי שערות שחורות או לבנות פוסלין בה אם הם בתוך גומא אחת או אף בתוך שתי גומות אם הם מוכיחות זו על זו ר\"ל מכוונות וסמוכות זו בצד זו וכן שתי שערות האמורות בנגעים להיות שתי שערות לבנות הצומחות בתוך הבהרת סימן טומאה וכמו שאמרו שם מיעוט שער שנים וכן שתי שערות האמורות בתינוק ותינוקת וכן האמורות בכל מקום ולאתויי נזיר שגלח שאם שייר שתי שערות לא עשה כלום ואסור לשתות יין וליטמא למתים שיעורם שיהיו ארוכים כל כך שיהא אדם יכול לכוף ראשן לעקרן דברי ר' ישמעאל ר' אלעזר כדי לקרוץ בצפורן כלומר שיהא אדם יכול לאחזם בצפרניו ולקרצם ר' עקיבא אומר כדי שיוכל לטלן בפי הזוג והוא שעור קטן שבכלן ולענין שיעורין אלו נפסקה הלכה בגמרא כדברי כלם להחמיר והוא שבקטנה כל שנטלות בפי הזוג שהוא פחות שבכלם אינה ממאנת וכן אינה חולצת עד שיהו כדי לכוף ראשן לעקרן שהוא הגדול שבכלן ולענין פרה שעורן לפסול כל שנטלות בפי הזוג אלא שאם שרפה והזה ממנה נטהרנו מספק שלא לשרוף תרומה וקדשים וכן בנגעים לטומאה אלא שאין שורפין עליה תרומה וקדשים עד שיהא בהן כדי לכוף ראשן לעקרן ולענין נזיר כל שנשתיירו בו שתי שערות הניטלות בפי הזוג לא עשה כלום ועדיין אסור לשתות יין ולטמא למתים ואם נטמא לא יביא קרבן על טומאתו אא\"כ נשתיירו שם בכדי לכוף ראשן לעקרן:",
                "<b>זהו ביאור המשנה ופסק שלה ודברים שנכנסו תחתיה בגמרא אלו הן:</b>",
                "<b>ממה</b> שכתבנו למדת שקטנה שהשיאוה אמה ואחיה שיכולה למאן כל שהגדילה בשנים ובסימנין ובעל לאחר שהגדילה נקנית לו קנין גמור ואם קדשה אחר אינה צריכה גט ואין אומרין על דעת קידושין הראשונים בעל שאין אדם עושה בעילתו בעילת זנות הא כל שלא בעל משגדלה וקדשה שני צריכה גט מזה ומזה ומ\"מ אינה ממאנת אע\"פ שלא בעל אפילו לא הביאה סימנין שמא נשרו כמו שביארנו:",
                "<b>אשת</b> ישראל שנאנסה מותרת לבעלה אבל נתקדשה קידושי טעות כגון שקדשה על תנאי וכנס סתם ובעל נעשית אשת איש גמורה ונמחל התנאי מן הסתם ומה שנאמר כאן זו שקדושיה קדושי טעות שאפילו בנה מורכב על כתפה ממאנת והולכת אין הלכה כן וכבר ביארנו ענינים אלו בכדי הצורך בכתבות פרק המדיר:",
                "<b>לענין</b> ביאור סוגיא זה שאמרו כאן זו שקדושיה קדושי טעות פירשו בה גדולי הרבנים כגון מקדש על תנאי אי נמי קדושי קטנה שאינו כלום ואף משגדלה הוא בועל והולך על דעת קדושין הראשונים ואף פשוטה של סוגיא מוכיח כן שאלמלא כן מה מקום לזו של ר' ישמעאל על מעשה הבת שהשיאוה אמה ואחיה ובתוספות מתמיהים בה אם סובר ר' ישמעאל שהבת ממאנת לעולם היאך לא חלק בה במשנה ובבריתא ועוד שהרי שמואל תלמידו של ר' ישמעאל היה והוא הוא שאמר בודקין למיאונין והם מפרשין שלא אמרה ר' ישמעאל אלא בקדושי טעות כגון כהנת בלויה וחברותיה וממאנת דקאמר לא שתהא צריכה מיאון אלא לומר שאם לא רצתה בבעל הולכת לה ומה שהוזכרה אצל בת שהשיאוה אמה ואחיה תירצו בה שהם היו טועים בדבריו וסבורים שעל הדרך שהוא אומר בקדושי טעות שיוצאה לעולם ומשום שעל קדושין הראשונים בעל הוא אומרה בקדושי קטנה ונמנו וגמרו שאף לר' ישמעאל אין מיאון אחר שתי שערות ודוקא מדרבנן ומפני שנראית כגדולה אבל מדאורייתא אינה מקודשת לעולם לדעתו מפני שעל דעת קידושין הראשונים בעל ומ\"מ לענין פסק כל שהגדילה בשנים וסימנין ובעל וקדשה אחר מוציאין אותה משני בלא גט וזהו שאמרו שדיר בולשא ואפקוה ר\"ל ששלח סיעה של תלמידים והוציאוה מאותו שכנסה במיאון זה בלא גט:",
                "<b>שתי</b> שערות אלו צריך שיהא בעקרן גומות והם בליטות דקות שהלחות מתכנס בתוכן והשערות יונקים שם שכל שאין גומא בעקרו במקרה נולד ועתיד הוא לינשר ואפילו היו שתיהן בגומא אחת הרי זה סימן היו שם גומות זו בצד זו ואין בהם שער הרי זו סימן שאין גומא בלא שער וודאי כבר היה שם שער ונשר אבל גומא אחת אע\"פ שהרבה פעמים צומחים במקום זה שתים בגומא אחת ולא נאמר שלכל נימא ונימא גומא בפני עצמה אלא בשל ראש אעפ\"כ אינו סימן:",
                "<b>ומה</b> שנתגלגל כאן בענין שפוד ושפחות ובלורית ואפר מקלה וגבנה כבר ביארנו כל ענין מהם במקומו וכבר ביארנו את כלם ביחד בחבור זה בשני של ע\"ז בסוגית המשנה שלישית:"
            ],
            [
                "<b>שתי</b> שערות שאמרו כל מקום בית הערוה הוא מיוחד להן להיות סימן באיזה מקום שיהיו מן הערוה הן על הכף והוא בשר התפוח שעל האבר הן על האבר הן בכיס וכן באשה הן על הגב הן על הכרס ובלבד שיהיו שתיהן במקום אחד לא היו שערות במקום בית הערוה אלא שנמצאו שתי שערות על קשרי אצבעות של יד או רגל אף זה סימן שהדבר ידוע שאין שערות בקשרי אצבעות יד ורגל אלא אחר גדלות כך פסקוה רוב המפרשים ומפני שלא נחלקו חכמים עליו אלא באחת על של יד ואחת על של רגל אבל שתים במקום אחד סימן הם אף ביד ורגל וכן נראה דעת גדולי הפוסקים ומ\"מ גדולי המחברים לא הזכירוה וכתבו בהדיא שצריכות שיהיו במקום הערוה ואף גדולי המפרשים לא חלקו בה וכן נראה עקר ורבנן על שתיהן חלקו ר\"ל להצריך מקום הערוה ושתיהן במקום אחד ואף לדעת ראשון דוקא בקשרי יד ורגל אבל שאר מקומות בגוף אינו סימן כלל וגבה וכריסה שהזכרנו מקום ערוה הוא אלא שדברו חכמים בלשון נקיה וגבה הוא מקום תפוח שלמעלה ממקום ערוה והוא הנקרא כף וכריסה הוא שפת מקום ערוה:",
                "<b>מאחר</b> שביארנו לענין מיאון הבת ששיעורה עד שתביא שתי שערות ואין הלכה כדברי האומר עד שירבה השחור על הלבן איני צריך לפרש שאין הלכה כדברי האומר עד שתקיף העטרה או עד שתכלכל:",
                "<b>ומ\"מ</b> לענין ביאור כלכול איני יודע מהו ומה שנאמר בו בפירושין אין נראה לי ומ\"מ איפשר לומר שמאחר שהקף עטרה אינו סימן מקום ערוה שהרי עטרה באשה מהיכן אלא שנאמר על עוקצו של דד ר\"ל שתהא הדד בולט כל כך שיהא העוקץ נראה לו כעטרה כך כלכול זה נאמר על כל הדד שיהו נראות בולטות תחת בגדיה עד שיתמלא מהן מקום שכנגדן בבגד על הדרך שאמרו בענין זה לשון פרנסה כמו שאמרו פרנסת ארון לארכו צא ופרנסהו לרחבו כלומר הגדלת שיעורו לידע כמה מחזיק או מלשון יכיל כלומר שתהא בליטתה גדולה כל כך שתכילהו רוחב הבגד בצמצום מלשון לא יכלכלוך:",
                "<b>המשנה</b> הרביעית והכונה בה בענין החלק השני והוא שאמר הרואה כתם הרי זו מקולקלת י\"מ לטמא בועלה מעכשו מתורת בועל נדה ולטמא טהרות למפרע מעת לעת שכך הוא הענין בכתם שהמוצאתו מטמאה טהרות למפרע מעת לעת אבל אינה מטמאה את בועלה למפרע משום בועל נדה אא\"כ יבעול אחר מציאת הכתם אלא שמטמאתו למפרע משום נוגע כמו שביארנו בפרק ראשון י\"מ מקולקלת למנינה והוא שביארנו בפרק ראשון שהרואה אע\"פ שמטמאין אותה מעת לעת אינה מתחלת מנינה לשבעת ימי נדה אלא משעה שראתה ואין מקלקלין את מנינה מחשש מעת לעת וענין דבר זה הוא לחשבון נדה של תורה שמתחלת למנות מיום ראייתה שבעה ובשמיני מתחילין ימי זיבה ואם ראתה שלשה רצופים אחר שעברו שבעת ימי נדה וספרה אחריהם שבעה נקיים ובשמיני שהוא תחלת נדה ראתה אין אומרין בזו שמא אתמול ראתה שהיו ימי זיבה וצריכה לספור עוד שבעה נקיים אחר שיעברו שבעת ימי נדה שהרי ימי נדה עולין לימי זיבה אחר שראת בהן אלא מונה שבעת ימי נדה מפני שאומרין עכשו הוא שראתה וימי זיבה כלו להם וכבר טהרה מזיבתה ואם פסקה בשביעי טובלת וחוזרת לפתחה בלא שום בלבול אבל הרואה כתם אע\"פ שאף היא אינה מונה למפרע אלא משעת מציאתה מ\"מ נתקלקל מנינה מפני שאבד פתחה ואינה יודעת בכתם זה אם בימי זיבה אם בימי נדה ואע\"פ שלביתה ולטהרות דיה שתספור שבעה נקיים לפתחה מיהא ר\"ל לסיים לה זמן הוסת צריכה שבעה עשר יום על הדרך שביארנו בפרק ראשון:",
                "<b>וחוששת</b> משום זוב דברי ר' מאיר כלומר אם עברו עליה שלשה ימים בימי זיבה משלבשה חלוק זה ונמצא בה כתם גדול כשיעור שלשה גריסין ושלשה ועודית חוששין שמא גריס ועוד בא בכל יום ודנין אותה כזבה מספק אצל בעלה ולא להיות מביאה קרבן אלא שלא יהא נאכל כמו שפירשו גדולי הרבנים וגדולי המחברים בפירושי המשנה שהרי מן התורה אין טומאה בכתם כלל וכמו שאמרו נ\"ז ב' בבשרה עד שתרגיש בבשרה אלא להטעינה שבעה נקיים ולימד שאין אומרין תרי ופלגא מגופה קאתו ואידך פלגא אגב זוהמא דדם נדות תלינן בדם מאכלת שמאחר שיש לחלק ממנו לשלשה דנין כל אחד ליומו:",
                "<b>וחכמים</b> אומרים אין בכתמים משום זוב ר\"ל כל שהוא כתם אחד אע\"פ שהוא גדול בשיעורו כשלשה גריסין ועוד אא\"כ היו מפוזרים בחלוק ושכבר לבשתהו שני ימים ומצאה בשלישי שנדון אותה בספק זבה או אם לבשה שלשה בגדים בדוקים לה בשלשת ימי הזיבה אחד ליום ונמצא בכל אחד כתם ולדונה בודאי זבה וכל שכן אם ראתה ראייה ממש שני ימים ובשלישי לבשה בגד הבדוק לה ומצאה עליו כתם שהיא ודאי זבה אלא שאף בזו אין בה מקום לקרבן כלל וכמו שאמרו עליה בגמרא מהו דתימא כל כי האי גונא מביאה קרבן ונאכל כלומר אחר שראתה שני ימים בזמן הזיבה ראייה ממש ובשלישי ראתה כתם שמאחר שראתה שנים בהרגשה יש לך לדון שאף הכתם כדם הנדה הוא ואמר עליה קמ\"ל דלא ואין הפירוש קמ\"ל דאינו נאכל אלא שמ\"מ תביאהו מספק אלא כך הוא הפירוש קמ\"ל דלא כלומר שאין כאן קרבן כלל אחר שאין דנין את הכתם השלישי כראייה מן התורה:",
                "<b>והלכה</b> כתנא קמא ואע\"פ שחכמים חלוקים בה פירשו בגמרא שדברי יחיד הם ור' חנינא בן אטיגנוס היא וכבר אתה יודע ממה שכבר התבאר שמשנה זו אין לה מקום בזמן הזה שאם לענין טמאות וטהרות הרי בזמן הזה אין טהרות ואם לקלקול מנין ומחשש זיבה כשם שבנות ישראל החמירו על עצמן שבראייה כחרדל עושות עצמן זבות גמורות ויושבות שבעה נקיים אחר הפסק כך בכתם כל שמוצאות כתם בכגריס ועוד עושות עצמן זבות ויושבות עליו שבעה נקיים חוץ מיום המציאה וגדולי המפרשים כתבו שאף יום המציאה בכלל השבעה אלא שאין הדברים נראין ובפחות מכגריס ועוד תולה במאכולת כמו שיתבאר:",
                "<b>זהו ביאור המשנה ופסק שלה ודברים שנכנסו תחתיה בגמרא אלו הן:</b>",
                "<b>לענין</b> ביאור סוגיא מה שאמרו בסוגיא זו לר' חנינא בן אטיגנוס לדידי שלשה חלוקים אין שלשה מקומות בחלוק אחד לא לפי מה שביארנו במשנה פירושו לעשותה זבה ודאית הא לספק חוששת וכן נראה מלשון גדולי המחברים בפירושי המשנה אלא שהסוגיא מוכחת לפרש לדבריו של ר' חנינא שכל בחלוק אחד אף בשלשה מקומות אינה חוששת כלל:"
            ],
            [
                "<b>יתבאר</b> בפרק אחרון ס\"ח א' שכל שראתה והרגישה שפסקה אם לא בדקה עצמה בשביעי שלה או ביום שפוסקת בו אף בתוך שבעת ימי נדה אע\"פ שהרגישה שפסקה הרי היא בחזקת טומאה ואינה טובלת בליל שביעי שמא בין השמשות ראתה ונכנסה לזיבה עד שתפריש בטהרה ר\"ל שתבדוק ביום שתפסוק ועיקר בדיקתה מן המנחה ולמעלה עד בין השמשות ובין השמשות הרי זו בחזקת טהרה:",
                "<b>שאר</b> הסוגיא אע\"פ שאין לנו צורך בה לענין פסק מתוך שדבריה מבולבלין אני רואה להעירך מעט בביאורה דרך קצרה והוא שאמרו הרואה כתם אם יש בו לחלק שלשה גריסין ושלשה ועודות חוששת כדברי ר' מאיר שבמשנתנו ר' יהודה בן אגרא אומר משום ר' יוסי אחד זו ואחד זו חוששת ר\"ל אפילו אין בה לחלק אלא לשני גריסין ושני ועודות חוששת לשלש ראיות שמא הראשונה ראת בראשון לימי זיבה והשניה בבין השמשות של שני שהוא ספק יום ספק לילה ועולה לשני ימים ואמר ר' נראין דברי ר' יהודה בשלא בדקה בין השמשות ודברי חכמים בשבדקה ושאל מאי בדקה וכו' דמדקאמר נראין מכלל דאינהו גופייהו פליגי בתרויהו ושאלו בדקה בין השמשות את חלוקה ולא מצאה מאי טעמא דמאן דחייש הרי על כרחך אין כאן אלא שתי ראיות של שני ימים והיו התלמידים סבורים לפרש שבדקה עצמה בין השמשות אבל לא בדקה חלוקה עד השלישי שמצאה שיעור שני גריסין אלו שאלו בדקה את חלוקה לא היה לה לחוש לכלום אלא שעצמה הוא שבדקה אבל חלוקה לא בדקה ואף אתה אומר מאחר שבדקה עצמה בין השמשות ומצאה טהור על כל פנים כתם הנמצא לא בבין השמשות יצא שהרי בדקה עצמה באותה שעה איברא כך הוא אלא שאף עצמה לא בדקה אלא בין השמשות של ר' יהודה שהוא מסוף שקיעת החמה ר\"ל משנכנסה כלה עד שיכסיפו פני רקיע הן התחתון ר\"ל כיפת הרקיע הנראית לנו באופק המפריש בין חצי קרקע העליון לחציו התחתון הן העליון ר\"ל גובה הכיפה שבאותו צד למעלה מאופק המפריש שמתאחרת להכסיף יותר מצד שהאורה מבהקת יותר בנכחותיותיה והוא קודם צאת הכוכבים מעט אבל לא בדקה עצמה בבין השמשות של ר' יוסי שהוא רגע מצומצם אותו הסמוך לצאת הכוכבים רבנן סברי בין השמשות דר' יוסי לילא הוא ואף כשתאמר שאחד מן הגריסין יצא באותה שעה אינה ראיית בין השמשות לספקה בראיית שני ימים שהרי לילה הוא ולבין השמשות דר' יהודה ליכא למיחש שהרי בדקה בו את עצמה וכגון שידיה בין עיניה כל בין השמשות דר' יהודה ר\"ל שלא זזה ידה מבדיקתה עד שנחוש שמא עם סלוק ידיה ראתה ור' יוסי סבר בין השמשות ספיקא הוי ר\"ל ספק יום ספק לילה כלומר ור' יהודה בן אגרא סבר לה בבין השמשות כר' יוסי ושמא אחר בין השמשות דר' יהודה ראתה ובין השמשות הוא ספק יום ספק לילה וחוששת ואחר שזהו מחלקתם אנו חוזרין לפרש הכרעתו של רבי והוא שאמר נראין דברי ר' יהודה בשלא בדקה ומאי לא בדקה דקאמר אילימא דלא בדקה בדר' יוסי אבל בדקה בדר' יהודה וכדאוקימנא לפלוגתיהו הא מדקאמר נראין דבריו בזו ולא בחברתה מכלל דר' יהודה בן אגרא פליג אף בבדקה בשניהם ואמאי הרי על כל פנים אין כאן כתם של בין השמשות אלא על כל פנים אתה מפרשה שנראין דבריו בשלא בדקה באחד מהם והיה יכול עכשו להקשות מכלל דרבנן סברי דאע\"ג דלא בדקה בשניהם לא חיישא ואמאי הא לא בדקה כדפריך לקמיה אלא דחדא מתרי נקט כלומר מאחר שהוא אומר נראין דבריו בשלא בדקה בשניהם הא בבדקה בדר' יהודה ולא בדר' יוסי אין נראין בה דבריו אלמא דלר' יהודה בין השמשות דר' יוסי ליליא הוא אימא סיפא ודברי חכמים בשבדקה מאי בדקה אילימא דבדקה בדר' יהודה ולא בדר' יוסי ומדקאמר נראין דבריהם בזו ולא בחברתה מכלל דלרבנן אע\"ג דלא בדקה בחד מיניהו לא חיישא ואמאי הא לא בדקה אלא פשיטא דוקא נראין דברי חכמים בבדקה בשניהם אבל לא בבדקה בדר' יהודה ולא בדר' יוסי אלמא דבין השמשות דר' יוסי לר' בין השמשות הוא וספק יום ספק לילה וא\"כ קשיא דר' אדר' ואף בזו היה יכול להקשות מכלל דר' יהודה בן אגרא אף בבדקה בתרויהו חיישא אלא דחדא מתרי נקיט ותירוצה עולה לשתיהן אי נמי דאטעמא דנפשיה דר' קא מהדר ותירץ דהאי קאמר נראין וכו' לאו למידק מינה דאינהו פליגי בתרויהו אלא לפרושי פלוגתיהו קאתי והכי קאמר נראין דברי ר' יהודה לרבנן בדלא בדקה כלל ודברי רבנן לר' יהודה בבדקה בתרויהו דהא לא פליגי אלא בבדקה בדר' יהודה ולא בדר' יוסי:",
                "<b>ואקשי</b> ליה אגופה דבריתא מדתניא לראייה מרבה ר\"ל שלשה גריסין חוששת למועטת ר\"ל שני גריסין אינה חוששת דברי ר' יהודה בן אגרא משמיה דר' יוסי ואמר ר' אני שמעתי ממנו אחת זו ואחת זו חוששת ומן הטעם הזה מה נדה שלא הפרישה טהרה מן המנחה ולמעלה ר\"ל שלא בדקה עצמה בשביעי שלה בשפורשת מימי נדה וראויה לבעלה בלילה אחר שתטבול אלו לא בדקה עצמן מן המנחה ולמעלה עד בין השמשות ובין השמשות בכלל כדי שתפרוש מזמן נדותה בטהרה מי לא הויא בחזקת טומאה שלא לטבול לערב אע\"פ שבדקה שחרית מפני שחוששין שמא בין השמשות ראתה והוא עת זיבה וצריכה שמור ואע\"פ שבפרק אחרון יתבאר שבדיעבד מיהא כל שבדקה שחרית דיה מ\"מ כל שלא בדקה שחרית חוששין לראיית בין השמשות אלמא ראיית בין השמשות חששא הוא וא\"כ אף בזו חוששין להעלותה לראיית שני ימים ומסיים ר' למילתיה דנראין דבריו של ר' יהודה בן אגרא דלא חיישא בשבדקה ומדקאמר נראין דבריו בבדקה אלמא דבן אגרא לא חייש אף בלא בדקה ומאי בדקה דקאמר דנראין דבריו בה אי דבדקה בדר' יהודה ולא בדר' יוסי מכלל דאיהו סבר אף בלא בדקה בתרויהו ואמאי אלא הכי קאמר נראין דבריו בבדקה בתרויהו ובן אגרא פליג אף בבדקה בדר' יהודה ואלמא בין השמשות דר' יוסי לבן אגרא ליליא הוא וקשיא לבן אגרא דידיה אדידיה ואי לאו אוקימתיה לא הוי קשיא דההיא דלעיל בדבדקה בדר' יהודה ולא בדר' יוסי והא דהכא בדבדקה בתרויהו אלא השתא קשיא ואע\"ג דבן אגרא משמיה דר' יוסי קאמר לה והיאך עולה על דעתו לומר ליליא הוא סבירא ליה לבן אגרא שלא חלק ר' יוסי בבין השמשות ותירץ תרי תנאי ואליבא דבן אגרא תנא דלעיל סבר דבין השמשות דר' יוסי לא שייך בדר' יהודה כלל אלא שהוא בא אחריו וכשלא בדקה בו חוששת ותנא בתרא סבר דבין השמשות דר' יוסי מישך שייך בדר' יהודה ר\"ל שמובלע הוא בתחומו ואותו רגע שהוא סוף בין השמשות של ר' יהודה הוא בין השמשות של ר' יוסי והואיל ובדקה בכל בין השמשות דר' יהודה הרי בדקה בשניהם ור' דקאמר נראין וכו' סבירא ליה דלא שייך ביה והיינו דקאמר נראין דבריו בשבדקה בשניהם אבל אם לא בדקה אלא בדר' יהודה לא:",
                "<b>זהו</b> ביאור הסוגיא ולדברי הכל למדנו הימנה שראיית בין השמשות עולה לשני ימים למנין זיבה וכל שראתה יום אחד בימי זיבה וראתה למחרתו בין השמשות הויא לה זבה והדברים מתמיהים זו למה והרי על כל פנים או יום או לילה ואם יום הוא תשמר למחרתו שהוא שלישי ואם לילה הוא הרי נמצאת עדין בתחלת שמור ונראין הדברים שאינה אלא מדברי סופרים גזירה שמא כשראתה ראשון לימי זיבה והשני בין השמשות שמא ימצא בראיה זו של בין השמשות שני גריסין ויש לחוש שמא היתה אחת ביום ואחת בלילה וכיוצא בזה אמרו בזב שאם ראה ראייה אחת מקצתה בסוף היום ומקצתה בתחלת הלילה הרי היא כשתי ראיות שהימים מחלקים ולפיכך אם ראתה אחת בין השמשות הואיל וספק יום וספק לילה הוא הרי זו ספק לטומאה:"
            ],
            [
                "<b>הרואה</b> כתם מטמאה עצמה וקדשים למפרע עד שעת הבדיקה או שעת הכבוס לדעת קצת כמו שביארנו בפרק ראשון וטומאת עצמה שהזכרנו פירשוה גדולי הרבנים לענין טהרות ואע\"פ שהקדשים בכלל טהרות הן וגדולים מהם הזכיר את שניהם להודיע דעתו של ר' שמעון שחלק בה לומר דוקא לקדשים ומ\"מ הלכה אף לטהרות וי\"מ מטמאה עצמה לטמא את בועלה ולענין פסק בזו מיהא דוקא משום נוגע אבל לא משום בועל אא\"כ בעל משנמצא הכתם כמו שהתבאר ונמצא לענין זה כתמה חמור מראייתה דוקא מעת לעת וכתמה עד שעת בדיקה או שעת כבוס והרי יש לך כיוצא בה באשה שיש לה וסת שלענין ראיה דיה שעתה ולכתמה מטמאה למפרע וכן שהרואה אינה מקולקלת למנינה ובעלת הכתם מקולקלת למנינה כמו שביארנו במשנה:",
                "<b>זה</b> שביארנו בכתמים שהם מטמאים למפרע משעת הבדיקה או משעת הכבוס אפילו לכמה ימים דוקא בשלא ראתה תוך מעת לעת של מציאת הכתם אבל אם ראתה אחר מציאת הכתם בתוך מעת לעת תולין את הכתם בראיית הדם ואומרין שכבר נתעורר הדם וממנו נהיה הכתם ואין מטמאין את הכתם אלא מעת לעת של ראיית הדם ואפילו היה בו שיעור שלשה גריסין ולענין המנין יש אומרים שהיא מונה משעת הכתם בין להקל בין להחמיר ומ\"מ יראה שאינה מונה משעת הכתם אלא להחמיר אבל לא להקל וצריכה למנות שבעה מיום הראיה שהרי הכתם מדרבנן הוא ויש פוסקין שאין תולין כתמה בראייתה אלא כשראתה ביומה של ראייה ומונה משעת ראייה לטמא טהרות למפרע ואין הכתם נחשב בכלום שהרי כל ענינו נסתבך בראייה אבל כל שלא ביומה אפילו בתוך מעת לעת אין תולה כתמה בראייתה ומונה משעת ראייה להחמיר להטעינה מנין שבעה מיום הראייה וכן מונה מן הכתם להחמיר להיותה מקולקלת למנינה ונעשית ספק זבה מצד הכתם וצריכה שבעה נקיים ולא אמרו מונה משעת ראייה אלא להיותה נדה כל שבעה מיום הראייה אע\"פ שלא ראתה אלא שכל שמונה שבעה נקיים אחר שתפסוק דיה אבל כל שעברה וראת בשביעי לראייתה מיהא שהוא שמיני למציאת כתמה אינה טובלת לערב שמא זבה היא מצד הכתם וכן אין שמור יום כנגד יום עולה שמא הכתם בימי זיבה היה ולא טהרה מזובה ומ\"מ אם ברור לה שהכתם מאתמל של ראיה היה מונה ממנו ומן הראייה להחמיר ודן משניהם כפי שיפול המנין ולפי דרכך אתה למד שדבר זה לא בזמן הזה נאמר שבזמן הזה הרי יושבת שבעה נקיים אף בכתם:",
                "<b>כתמים</b> צריכין הפסק טהרה ר\"ל שאם מצאה כתם בימי נדה ולא ראתה שאין שם מנין אלא משעת מציאת הכתם צריכה שתבדוק בשביעי שלה מן המנחה ולמעלה ובין השמשות כמי שראתה דם לגמרי וכן בזמן הזה צריכה שבעה נקיים חוץ מיום המציאה:",
                "<b>זה</b> שכתבנו בענין תליית כתמה בראייתה ובענין שהכתמים צריכין הפסק טהרה הוא על שיטת קצת פירושין שבה ומ\"מ יש בסוגיא זו בלבול פירושין שמהם אתה צריך להתעורר לפסוק בה דרכים אחרים והריני מעירך בביאורה דרך קצרה עד שתעמוד על הדברים מהיכן יצא להם לומר כן אלא שתחלה אני חוזר ודן דרך ביאור על פירושי גדולי הרבנים שבה והוא שאמרו ראתה כתם ואח\"כ ראתה דם כל מעת לעת תולה כתמה בראייתה על הדרך שביארנו ר' שמעון בן אלעזר אומר יומה ר\"ל אבל אם לא ראתה ביומה אע\"פ שראתה תוך מעת לעת אינה תולה כתם בראייה ומטמאין כתמה למפרע עד שעת בדיקה ויש לתמוה בפירוש זה היאך אמר ר\"ש שמטמאין כתמה למפרע והלא למעלה אמר שאף קדשים אינה מטמאה למפרע שלא יהא כתמה חמור מראייתה ונמצא לדבריו שאין כתם מטמא אלא מעת לעת כראייה וא\"כ ביומא מיהא מאי מהני ומתוך כך יש שגורסין בזו רבן גמליאל ומ\"מ אף לגרסת הספרים יש ליישב שלא אמרוה אלא לענין קלקול המנין שלדעת ר' כל מעת לעת תולה כתם בראייה ומונה משעת הכתם כאלו הוא ראיה גמורה אחר שראתה בתוך מעת לעת ולר' שמעון בן אלעזר מונה משעת ראיה להחמיר ר\"ל לטמאה שבעת ימי נדה אף בלא ראיה אחרת אלא שחוששת אף לכתם לחומרא ליעשות בו ספק זבה אם יש בו כשלשה גריסין או לדונו בשיעור אחד לראיה אחת לצירוף זיבה ואמר ר' נראין דברי ר\"ש מדברי שהוא מתקנה ואני מעותה ופירשו גדולי הרבנים שהוא מקל בה ואני מחמיר והלכה כדברי המקיל בכתמים והוא שהקשה מתקנה והא עוותי מעוות לה כלומר שהרי ר' שמעון מחמיר ופירש שהוא מתקן הליכותיה לידי זיבה ופירשו הם בה שמרחיק ממנה זיבה ואני מקרבה שלדעת ר' אם ראתה בשמיני לכתמה שהוא שביעי לנדתה שומרת יום כנגד יום ואם רואה אחריו שני ימים הויא לה זבה ולר' שמעון בן אלעזר מונה משעת הראיה וטובלת בליל שביעי שהוא שמיני לכתם ואם רואה שני ימים אחריו עדין היא בשמור יום כנגד יום:",
                "<b>זהו</b> פירוש גדולי הרבנים והם דברים מתמיהים שהרי אף ר' שמעון חושש הוא לכתם להחמיר ולעשותה ספק זבה כמו שביארנו שהרואה כתם מקולקלת היא למנינה שאינה יודעת פתח נדותה מהיכן שמא ביום מציאת הכתם ראתהו או שמא קודם לכן ועל כל פנים ספק זבה היא אף לר' שמעון ואפילו נתברר לה שהכתם מתמולה של ראייה מונה הוא ממנה לחומרא עד שקצת מפרשים נוטים לומר מתוך כך שר' שמעון בן אלעזר אינו סובר שתהא מקולקלת למנינה והראיה ממה שנאמר למעלה לדעתו לא יהא כתמה חמור מראייתה ומפרשים אותה לענין טומאת מפרע וגורסים בה רבן גמליאל כמו שכתבנו אלא שגדולי קדמונינו מפרשים דנראין דבריו דקאמר מפני שהוא מחמיר אמרה ולא שיהא קורא לחומרא תקון אלא שהוא מתקן ומוריד לה ימי זיבה יותר ממני והוא שאמר שהוא מתקן הליכותיה לידי זיבה כלומר שמחמיר בה ומקרבה לזיבה שאם לא ראתה ביום כתמה לא נתלה הכתם בראיה ואם יש בכתם לחלק בו כשלשה גריסין בתוך אחד עשר יום דנין אותו בשלשה ימים או שני גריסין נדון בשני ימים ויום ראיה עושה שלישי וצריכה שבעה נקיים ולדעת ר' נתלה כתמה בראיה כל שהכתם עם הראיה מעת לעת ואינן אלא שני ימים ושומרת יום כנגד יום אפילו היה בו כשני גריסין ונמצא שם ר' שמעון מחמיר אלא שאף הם מפרשים שר' מונה משעת כתמה ומתוך כך לדברי כלם ראוי לשאול היאך ר' מונה משעת כתמה והלא אין כתמים אלא מדרבנן ומן התורה טהורה גמורה היא ואע\"פ שפירשנו שלא נאמר בכתם זה שהוא מדרבנן אלא בשלא ראתה בתוך מעת לעת שבו אבל כשרואה במעת לעת שבו ראיה גמורה היא דברים רחוקים הם ועוד שהרי סתם אמרו בפרק ראשון ומונה משעת ראיה ומקולקלת למנינה ועוד שאם כן אין זה תלית כתם בראיה אלא תליית ראיה בכתם:",
                "<b>ומתוך</b> כך פירשו קצת חכמי הדורות שלא נאמר לתלות כתם בראיה אלא שלא לטמא מעת לעת או שלא לקלקלה מיום לבישת החלוק אבל נדות וזיבה מונה מיום ראיה כדין תורה וחוששת ליום כתמה מדבריהם ומה שאמר לר' שמעון שהוא מתקן הליכותיה לידי זיבה ר\"ל שאינה תולה כתם בראיה אלא במקום שאין חלוק בין כתם לראיה לענין ספירת זיבה וכגון שראתה ביומה אבל כשהוא מעת לעת אינה תולה ומקולקלת למנינה מצד הכתם מיום לבישת החלוק ומונה משעת ראיה ואח\"כ שאלו בכתמים אם צריכים הפסק טהרה ופירשו בו גדולי הרבנים בדיקת בין השמשות של שביעי כמו שביארנו ולא הוה בידיהו עד דאשכחוה לריש לקיש דקאמר אהא דאמרי תולה כתמה בראיתה והוא שבדקה ר\"ל שבדקה בין השמשות של שביעי לכתמה להפסיק בטהרה ונמצא שגלתה דעתה שמשעת הכתם מונה ור' יוחנן סובר אע\"פ שלא בדקה אע\"פ שצריכה היא לבדוק שאין הדבר תלוי בגלוי הדעת ונמשכו בה למה שפירשו למעלה שלדברי רבי מונה משעת כתמה והדברים מתמיהין ומה ענין לריש לקיש שנלך אחר גלוי הדעת:",
                "<b>ומתוך</b> כך פירשו קצת מפרשים בשאלה זו שכך היא כשאנו תולין כתמה בראייתה צריכה הפסק טהרה כלומר שאם קודם שמצאה הכתם היתה בחזקת טהרה אע\"פ שלא בדקה עצמה תולה כתמה בראייתה אם לר' במעת לעת אם לר' שמעון ביומה או אין צריכין הפסק טהרה שאע\"פ שלא בדקה עצמה ולא הפסיקה טהרה קודם מציאת הכתם תולין כתמה בראייתה ואמר ליה ריש לקיש והוא שבדקה כלומר שצריכין הפסק טהרה ור' יוחנן אמר אע\"פ שלא בדקה שאין צריכין הפסק טהרה ולפי זה הלכה כר' יוחנן וגדולי הדור פירשוה ברואה כתם בימי זיבה או בזמן הזה שכלם כזבות ושאל אם צריכה הפסק טהרה קודם שתספור שבעה נקיים אם לאו ופי' דלריש לקיש צריכה הפסק טהרה כרואה שאף בכתמים חוששין למעין פתוח שהרי הוא אומר שאינה תולה כתם בראייה שלא לטמא למפרע מעת לעת של ראיית הכתם אלא כשבדקה והפסיקה בטהרה ביום ראיית הכתם הא לא בדקה לא מפני שחוששין שמא מעיינה פתוח ועם סלוק ידיה מכתמה ראתה ויש לה לטמא למפרע מעת לעת של מציאת הכתם אלמא כתם כראיה והילכך אף היא צריכה הפסק טהרה וחוששין שמא עם סלוק ידיה תראה ואינה סופרת שבעה נקיים עד שתפסיק בין השמשות בטהרה כדרך שאמרו ברואה ור' יוחנן אמר אע\"פ שלא בדקה מפני שמאחר שלא הרגישה ממש כדם וטומאת מפרע מדברי סופרים היא מקילין בה ותולין כתמה בראיית יום שני כל שהיא מעת לעת של ראיית הכתם וזה שאמרו דלמא אגב שיטפך אתיא לך פירושו שמא דרך גירסתך נזדמן לך לומר כן ולא היית מרגיש בסברא זו מתחלה ולא היית יודעה שאלו היית יודע לא היית מעלים ואמר ליה אין ומכל מקום גדולי המחברים יש להם דרך אחרת בענין תליית כתם בראייה ובענין הפסק טהרה של כתמים ונתחדש בדבריהם ענין שלישי עמהם והוא תליית כתם בכתם ופירשו הענין בתוך ימי זיבה והוא שכתבו שהרואה כתם ואח\"כ ראתה דם כל מעת לעת תולה כתמה בראייתה בין שבדקה עצמה בעת שמצאה הכתם ומצאה טהור בין שלא בדקה אבל הרואה כתם אחר כתם בתוך מעת לעת אינה תולה כתם בכתם אא\"כ בדקה ביניהם שאם הפסיקה טהרה בין הכתמים אין מצטרפין למנין זיבות כיצד מצאה כתם ערב שבת בשעה ראשונה מן היום אע\"פ שלא בדקה עצמה ולא ידעה אם היא טהורה אם טמאה וראתה דם אח\"כ בתוך מעת לעת כגון עד שעה ראשונה של שבת אינה מונה לכתם אלא תולה הכתם בראייה ואם ראתה באחד בשבת ובשני בשבת תהא זבה אבל אם מצאה כתם בערב שבת שעה ראשונה מן היום וראתה דם אחר מעת לעת כגון בשעה שניה של שבת אין תולה כתמה בראייה אלא יש לה שני ימים בזיבה ערב שבת שמצאה בו הכתם ושבת שראתה בו הדם מאחר שאין הכתם והראיה בתוך מעת לעת ואם ראתה באחד בשבת הרי היא זבה גמורה וענין כתם בכתם הוא שמצאה כתם בערב שבת שעה ראשונה ובשבת לא ראתה דם אלא שמצאה כתם אחר בתוך מעת לעת אם בדקה עצמה בערב שבת ומצאה טהור אינה מונה אלא לשני שהוא בשבת הואיל ושניהם בתוך מעת לעת שניהם נחשבים כאחד ומונין מן המאוחר ואם לא בדקה ולא ידעה אם הפרישה טהרה ביניהם אם לאו הרי זו מונה מערב שבת ואם ראתה באחד בשבת הרי היא זבה ואם היה כתם של שבת אחר מעת לעת כגון בשעה שניה מן היום בין בדקה בין לא בדקה הרי זו טמאה שני ימים ואם ראת באחד בשבת תהא זבה ואם לא ראת אף באחד בשבת אלא שמצאה בו כתם שלישי אף הוא תלוי בבדיקה שאם הפסיקה טהרה ביניהן אין מצטרפין ואם לא בדקה חוששת לזיבה:",
                "<b>זהו</b> ענין דבריהם וכשאתה בא לפרש ענין הסוגיא על אפני דבריהם נראה שלדעת ר' כל מעת לעת תולין את הכתם בראיה ונראה דוקא כשבדקה עצמה וחלוקה במעת לעת ואחר כך מצאתו שעל כל פנים הכתם והראיה תוך מעת לעת הן שאם לא כן יש לחוש שמא קודם מעת לעת היה ולר' שמעון דוקא יומה ועל כרחך ר' שמעון לא למנין הימים אמרה שאם כן מאי קאמר וכתם וראיה שביום אחד למנין הימים ודאי אחד הוא אלא לטומאת מפרע לילך בה אחר מעת לעת של ראייה אבל שלא ביומה אינה תולה ונידון כשאר כתמים לטמא למפרע משעת מציאתו ומקולקלת למנינה לפעמים לפי מה שהוא ומה שאמרו מתקן הליכותיה לימי זיבה כלומר שמחמיר בה ומדריכה מצדו לימי זיבה ושאלו בה אם כתמים ר\"ל כתם אחר כתם צריכים הפסק טהרה ר\"ל אם יש לחלק ביניהם בין בדקה ומצאה טהור ללא בדקה ואמר ריש לקיש שלא תלה ר' כתם בראיה תוך מעת לעת אלא כשבדקה עצמה ביום מציאת הכתם ומצאה טהור שזו היא הוראה שהכתם התחלת ראיית מחרתו שבתוך מעת לעת היא ושליח שלה ולא ראיה בפני עצמה שאלו כן אף היא ראתה ביומו אבל לא בדקה עצמה אומרין שראתה יותר ביום המציאה וראייה בפני עצמה היא וחוששת לו ור' יוחנן סובר אף בלא בדקה שאלו ראתה כל כך שיהא ראוי לדונה בראיה בפני עצמה כבר הרגישה והלכה כר' יוחנן אלא שמאחר שחלקו בכתם כראיה אלמא בכתמים מיהא ר\"ל כתם אחר כתם אף ר' יוחנן מודה שבכתם אחר כתם מיהא צריכה בדיקה שאם לא בדקה הואיל ואף השניה ראיה קלה היא וכעין ראשונה אף הראשונה דנין אותה כראיה בפני עצמה כך נראה לי פירוש הסוגיא לפי ענין דבריהם אלא שגדולי המגיהים מתמיהים בה אם שאל בין כתם לכתם עד שיהא צריך הבדיקה לתלות כתם בכתם שלא ליעשות זבה פשיטא דצריך שהרי אמרו למעלה ששלשה כתמים מביאים לידי זיבה אם לא הפסיקה טהרה ומכל מקום אפשר להעמידה בשלא היו תוך מעת לעת ואפילו בשלשה חלוקים הבדוקים לה כגון אחד בערב שבת שחרית ואחד בשבת בחצות ואחד בשבת בערב וכגון זו מודה שאין תולה כתם בכתם מאחר שאינן בתוך מעת לעת ואפילו לא הפסיקה טהרה ביניהן הן הן כתמים המביאין לידי זיבה אלא שהם מפרשים בה שעל כל הכתמים שאל על המביאים לידי זיבה כשתספור שבעה באחרונה אם צריכה בדיקה ופשט שצריכה בדיקה שאפילו כתם שהיא תולה בראיה צריכה בדיקה ואע\"פ שהראיה מצילתה שלא להתקלקל הרבה למפרע מ\"מ לנקיים היא צריכה כשאר כתמים ובבדיקה ואף ר' יוחנן לא חלק אלא בזה שתולין אותו ואינה מטמאה למפרע יותר מראיה אבל שאר כתמים המביאין לידי זיבה או שמקלקלין למפרע מודה שצריך בדיקה:",
                "<b>המשנה</b> החמישית והכונה בה בענין החלק השלישי והוא שאמר הרואה דם יום אחד עשר בין השמשות תחלת נדה וסוף נדה תחלת זיבה וסוף זיבה וכו' ופי' בגמ' שמשנה זו לא נשנית בדיוק וכך הוא הענין הרואה יום אחד עשר יום בין השמשות תחלת נדה וסוף זיבה ובשביעי לנדתה בין השמשות תחלת זבה וסוף נדה וביאור הענין הוא שכבר ידעת שאחד עשר יום שאחר שבעת ימי נדה הם ימי זיבה שכל שתראה מהם שלשה רצופים נעשית זבה ואם ראתה בסוף אחד עשר בין השמשות הרי הוא ספק שמא יום הוא וראיה שבימי זיבה היא עד שאם ראתה תשיעי ועשירי נעשית בראייה זו זבה גמורה להטעינה שבעה נקיים או שמא לילה הוא ותחלת נדה ואף כשראתה תשיעי ועשירי הרי הפסיקה יום אחד עשר ועכשו היא נדה ועומדת שבעה אע\"פ שאין נקיים וטובלת לערב ומאחר שכן כל שהיא בדרך זה היא ספק זבה ומביאה קרבן ואינו נאכל וכן אם ראתה יום שביעי לנדתה בין השמשות הרי זה ספק שמא לילה הוא ומיום שמיני הוא ונכנסה בתחום זיבה עד שאם ראתה אח\"כ תשיעי ועשירי נעשית זבה גמורה או שמא יום הוא ומיום שביעי של ימי נדה והרי הפסיקה יום שמיני וכשראתה תשיעי ועשירי עדין אינה זבה גדולה ומעתה הרי נעשית ספק זבה להטעינה קרבן ושלא להיות נאכל וכן הדין ברואה יום ארבעים לזכר או יום שמנים לנקבה בין השמשות יש בו ספק זה בעצמו שמא לילה הוא ונמצאת ראיה זו ביום ארבעים ואחד או ביום שמונים ואחד היתה ונמצא שדם נדות היה וכשמנת שבעה לנדה בין ראתה בין לא ראתה ובאו אחריהן ימי זיבה אם ראת בהן שלשה רצופין שהן שמיני ותשיעי ועשירי לנדותה נעשית זבה גמורה או שמא יום היה ודם טוהר היה וכשראתה בשמיני ותשיעי ועשירי לראיה זו אין כאן סרך זיבה אלא תחלת נדה ומתוך כך הרי זו ספק זבה ומביאה קרבן ואינו נאכל אלא ישרף שכך שנינו כל חטאת העוף הבא על הספק תשרף וכן הלכה וכבר אתה רואה להדיא שדברים אלו אינן אלא בזמן נדה דאוריתא שבזמן הזה הרי על כל פנים צריכה לישב שבעה נקיים אמר להם ר' יהושע עד שאתם מתקנים את השוטות וכו' פי' לאו שוטות דוקא שהרי אין ראייתן בידן לעכב שלא יארע להן כן בין השמשות אלא את הטועות כלומר שאין יודעות ראייתן אם ביום אם בלילה ואתם נזקקין לפרש את ספיקותיהם באו ותקנו את הפקחות ר\"ל שאינן טועות והוא שיודעות באיזה יום רואות אלא שנולד להם בלבול מצד תכיפת ראיות ובלבולין אלו הוזכרו בגמרא:",
                "<b>ואני</b> צריך להעירך בביאורן מצד שהן דברים מבולבלים וכל שכן שנתחדש מהם לגאוני הראשונים ולגאוני המחברים דרך פסק דברים שאי אפשר לישבם כל כך והוא שאמרו יום אחד טמא ויום אחד טהור ראיתי ר\"ל וכן דרכה כל ימיה רואה יום ופוסקת יום ואינה רואה אלא ביום הרי זו משמשת שמיני ולילו מפני שראייה ראשונה היתה תחלת נדה ומנינה שבעה ואע\"פ שראתה בהן ולא עוד אלא אפילו ראתה בשביעי עצמו כל שתפסוק מן המנחה ולמעלה טובלת בליל שמחרתו שמיני שהוא בכלל שמיני ומשמשת וכן ביום שמיני כלו שהוא טהור שהרי אינה רואה בו ולילו ר\"ל לילה שמחרתו תשיעי שהרי אינה רואה בלילה וזה שאמר ולילו פירושו על לילה שעבר שמיני שלילה שמחרתו שמיני בכלל שמיני הוא ולא הוצרך להזכירה ואע\"פ שאין זה לילו של שמיני אלא של תשיעי הואיל ובתשיעי רואה ונשתנה הלילה הזה מדין יום שלה הוא נותנה לשמיני וזהו שאמרו למטה אם היתה רואה מבערב אינה משמשת אלא שמיני וודאי לילה שמחרתו שמיני משמשת היא אלא שלא הוצרך להזכירה אבל אינה משמשת לילו ר\"ל לילה הסמוכה לשמיני מאחריו הואיל ורואה מבערב:"
            ],
            [
                "<b>ונשוב</b> לדברינו והוא שמשמשת שמיני ושני לילות הסמוכות לו ומשמשת ארבעה לילות מתוך שמנה עשר יום ר\"ל שבתוך שמנה עשר יום משמשת עוד ארבעה לילות מלבד אלו השנים שהזכרנו כיצד הרי לפי החשבון היא רואה בתשיעי ומשמרת עשירי וטובלת ומשמשת בלילה שמחרתו אחד עשר ורואה באחד עשר ומשמרת שנים עשר וטובלת ומשמשת לילה שמחרתו שלשה עשר והרי שנים רואה בשלשה עשר ומשמרת ארבעה עשר וטובלת ומשמשת לילה שמחרתו חמשה עשר והרי שלשה רואה בחמשה עשר ומשמרת ששה עשר וטובלת ומשמשת לילה שמחרתו שבעה עשר והרי ארבעה לילות ושמא תאמר עדין יש כאן ליל חמישי והוא שרואה בשבעה עשר ומשמרת יום שמנה עשר ומשמשת לילה שמחרתו תשעה עשר ומחרתו חוזרת לפתח נדתה באמת כך הוא אלא שלא בא ללמד אלא ימים ולילות שבתוך שמנה עשר שהוא תכלית מנינה לחזור לפתח נדותה וליל תשעה עשר אינו מחשבון שמנה עשר שעברו ולא מחשבון שמנה עשר הבאים שהרי אינה מתחלת למנות שמנה עשר הבאים עד שתתחיל לראות וגאוני הראשונים כתבו בה שהיא אסורה בליל זה מפני שהיא סמוכה לוסתה עונה והואיל ויום תשעה עשר תחלת נדה מוזהר עליה שלא תשמש ליל תשעה עשר ואע\"פ שהעמדנוה בשאינה רואה בלילה ואין איסור עונה אלא באותה עונה שהיא רואה בה הם מפרשים שאינה רואה בלילה בתחלת הלילה אבל רואה היא בסוף הלילה ושמיני ולילו דקאמר לא כל הלילה אלא רובה ועיקר הדברים כדעת ראשון:",
                "<b>וכל</b> החשבונות הנזכרים בשמועה הוא מפני שאינה חוזרת לפתח נדתה עד שיהא אותו מנין נשלם וזה שאמרו ברואה שני ימים טהורים משמשת עשרים אע\"פ שפתחה תשעה עשר בזו הוצרך לומר כן ללמדנו שאינו משמשת בתשעה עשר שמאחר שראתה שבעת עשר ושמנה עשר יש לשבעה עשר שמור בתשעה עשר שהוא בימי נדה ולפיכך הוצרך לומר משמשת עשרים וכן הענין ברואה שמנה ימים טמאים ושמנה ימים טהורים שמאחר שיש בשמנה השלישיים שני ימי זיבה ויש להן שימור בשמנה הרביעיים המשיך המנין לתוך ימי ההיקף השני אע\"פ שפתח נדותה יום תשעה עשר וכיון שנכנסה לתוך ימי זיבת ההיקף השני ואינה חוזרת לפתח נדות עד תשעה וארבעים הוצרך לשנות בה מתוך שמנה וארבעים יום וכן שבלא מנין זה לא היה יכול ליתן כלל וסדר לשימושה ושמא תאמר והרי אף מצד אחר אתה מוצא בזו שלפנינו ר\"ל אחד טמא ואחד טהור שמשמשת יותר מארבע לילות שהרי מותרת לשמש בתוך ימי השימור אחר הטבילה ומותרת שהרי כל שבזבה מותרת בשביעי אחר המעשה ר\"ל אחר הטבילה אין זה כלום שהרי מ\"מ אסרו חכמים לעשות כן שמא תבא לידי הספק ובביאת אסור לא מיירי:",
                "<b>ונשוב</b> לביאור השמועה והוא שאמר ואם היתה רואה מבערב ר\"ל ביום ראייתה רואה מבערב בתחלת הלילה אינה משמשת אלא שמיני בלבד ר\"ל עם לילה הסמוכה לו מלפניו שהוא טהור אבל לא לילה שאחריו שהוא ליל תשיעי שהרי אינה מספקת לשמש בו עד שהיא רואה ומיום שמיני ואילך אינה יכולה לשמש שהרי הטמאים הם ימי זיבה שאינם רצופים והטהורים צריכים לשימור שלפניהם ולילות שאחר ימי השימור אינה מספקת לשמש בהם שהרי רואה בהם בתחלת הלילה שני ימים טמאים ושני ימים טהורים ראיתי ר\"ל שכך דרכה כל הימים משמשת שמיני ושנים עשר וששה עשר ועשרים שהרי לפי חשבון זה שביעי ושמיני נקיים הם בלא ראייה אלא שהשביעי צריך לתשלום שבעת ימי נדה וטובלת בלילה שלמחרתו שמיני ומשמשת בה עם כל יום שמיני אבל תשיעי ועשירי שהם בתוך אחד עשר יום של זיבה היא רואה ושומרת יום אחד עשר לנדתה שהוא רביעי לאחד עשר שבין נדה לנדה ומשמשת בו עם כל יום ששה עשר והרי היא רואה שבעה עשר ושמונה עשר ושומרת כל יום תשעה עשר וטובלת לילה שמחרתו עשרים ומשמשת בו עם כל יום עשרים ותחזור חלילה שאם תראה מעשרים ואילך לסדר זה חוזרת לפתח נדותה שהרי יש פתח נדות אחר זיבה קטנה כמו שביררנו בפרק ראשון בשמועת טועה שבערכין ומשמשת בכל ימים שהזכרנו מעשרים לעשרים שהרי אין ימי נדתה מתחילין עד יום אחד ועשרים שהרי לא ראתה בתשעה עשר ובעשרים שהיתה ראויה להיות נדה ואינה מונה שבעת ימי נדה אחר השמנה עשר עד יום שתראה ושאל בה תשמש בתשסרי ר\"ל שתשמש ביום תשעה עשר שהרי כבר כלו ימי זיבה ואין שימור אלא בימים הראויים לצירוף ימי זיבה ואם כן ראוי לומר שתטבול בסוף יום ראייה של שמנה עשר שהוא יום אחד עשר שאחר שבעת ימי נדה ותהא מותרת בו עם כל יום תשעה עשר וכמו שאמרו יום אחד עשר שאחר ימי נדה לא בעי שימור ומפני שיום שנים עשר אינו מכלל ימי זיבה ומותרת לערב שהוא יום שנים עשר והוא תשעה עשר לפתח הנדות שעבר ותירץ בה רב אשי זאת אומרת גרגרן דתנן אסור ר\"ל מה שאמרו בפרק אחרון ברואה יום אחד עשר וטבלה ביום שאחריו שאם שימשה באותו יום הרי זה גרגרן לא מדת חסידות לבד היא אלא איסור חכמים ורב ששת תירץ נהי דאחד עשר לא בעי שימור עשירי מיהא מי לא בעי שמור והרי יום שבעה עשר שראתה בו הוא עשירי לימי זיבה וצריך שימור ר\"ל יום אחד נקי אע\"פ שאין אחריו שני ימים הראויים לזיבה שתעשה בהם זבה גדולה הואיל ויש אחריו יום הראוי לזיבה קטנה והוא יום אחד עשר ויום שמנה עשר אינו עולה לה לשימור שהרי ראתה לפיכך צריך לה יום תשעה עשר לשימור אע\"פ שאינו מתחום זיבה ושמא תאמר ורב אשי מיהא מאי דעתיה שהרי ודאי זו של רב ששת הלכה היא שהרי הולכת על שיטתו של ר' יוחנן שאמר שעשירי צריך שימור ואחד עשר נעשה לו שמור ומאחר שבזו אין אחד עשר יכול ליעשות שימור שהרי ראתה בו אף הוא צריך לשנים עשר אפשר שהוא סובר שלא אמרה ר' יוחנן אלא בשלא ראתה בי\"א שמאחר שאף אחד עשר בימי זיבה הוא נעשה לו שימור אבל זו שראתה באחד עשר הואיל ואי אפשר לה לשמור של ימי זיבה אינה צריכה שימור ביום שהוא ראוי לנדה ורב ששת חלק לומר לשיטתו של ר' יוחנן שמאחר שעשירי כתשיעי כל שאי אפשר לה לשמור שבימי זיבה צריכה שימור בימי נדה וא\"ת לריש לקיש מיהא שסובר שעשירי אינו צריך שימור הואיל ואין יום שימורו ראוי לצירוף של זיבה גדולה בריתא זו מיהא קשה לדבריו שהרי על כל פנים אתה צריך ללמוד הימנה שעשירי צריך שמור שהרי בשמועת יום אחד טמא ויום אחד טהור אמרו שאינה משמשת אלא ארבעה לילות מתוך שמנה עשר יום ומפני שעשירי כתשיעי וצריך שמור שהרי כשראתה ביום שבעה עשר אתה מצריכה יום שמנה עשר לשימור וליל תשעה עשר לא קתני שהרי לא שנה אלא ימים שבתחום שנים עשר יום שבין פתח נדה לפתח נדה ואם עשירי לא בעי שימור תשמש יום שמנה עשר אע\"פ שראתה בי\"א שהוא עשירי באמת כך הוא אלא שאפשר לו לתרץ שבריתא זו סוברת גרגרן אסור ואם ראתה בעשירי ושמשה באחד עשר כל שכן שהוא גרגרן הא כל שנאמר שאין גרגרנות זה נאמר לאיסור אלא למדת חסידות עשירי אינו צריך שימור ומ\"מ הלכה גרגרן מדת חסידות היא אלא שמ\"מ עשירי בעי שימור על הדרך שביארנו:",
                "<b>ונשוב</b> לביאור הסוגיא והוא שאמר שלשה ימים טמאים ושלשה טהורים כלומר שכך דרכה כל ימיה משמשת שני ימים ושוב אינה משמשת לעולם והם אחד עשר ושנים עשר שהרי לחשבון זה יום שביעי שראתה בו הוא סוף נדה וטובלת בליל שמיני והיא רואה שמיני ותשיעי שהם מתחום זיבה ועשירי שאינה רואה בו צריך לה לשימור וטובלת ומשמשת אחד עשר ושנים עשר והרי רואה אחריהן י\"ג וי\"ד וט\"ו ונעשית זבה גדולה ואין לה שבעה נקיים רצופים לעולם ארבעה ימים טמאים וארבעה ימים טהורים משמשת יום אחד ושוב אינה משמשת והוא יום שמיני שהרי מן הארבעה הטהורים אתה נותן שלשה לתשלום ימי נדה וטובלת בליל שמחרתו שמיני ומשמשת בו עם כל יום שמיני ואח\"כ היא רואה בתשיעי ועשירי ואחד עשר ושנים עשר ונעשית זבה בשלשה מהם ואין לה שבעה נקיים לעולם אחר שכך דרכה בכל ימיה חמשה ימים טמאים וחמשה טהורים משמשת שלשה ימים ושוב אינה משמשת שהרי מן החמשה הטהורים אתה משלים שנים לימי נדה וטובלת בלילה שמחרתו שמיני ומשמשת שמיני ועשירי ואחד עשר ואחר כך רואה י\"ב וי\"ג וי\"ד וט\"ו וי\"ו שבשלשה מהם נעשית זבה גדולה ואין לה שבעה נקיים רצופים ששה טמאים וששה טהורים משמשת חמשה ימים שהרי מן הששה הטהורים אתה נותן אחד מהם לתשלום ימי נדה וטובלת בלילה ומשמשת חמשה הטהורים שהם שמיני ותשיעי ועשירי ואחד עשר ושנים עשר ואחר כך רואה ששה ובשלשה מהם נעשית זבה ואין לה שבעה נקיים לעולם שבעה ימים טמאים ושבעה ימים טהורים וכן דרכה בכל ימיה משמשת רביע ימיה מתוך כ\"ח יום ר\"ל שבכל כ\"ח יום משמשת שבעה ימים שהם הרביע של כ\"ח שהרי שבעה ימים הראשונים לנדה ושבעה השניים שהם טהורים משמשת בהם ושבעה השלישיים שהם טמאים נעשית היא בארבעה שבהם זבה גדולה ונמשכים אחריה השלשה הנשארים שהרי היא רואה בהם ואף הם נקראים ימי זיבה שהרי כל שנעשית זבה גדולה אינה יוצאה מהם לפתח נדה אלא אחר ספירת שבעה נקיים ושבעה הרביעיים צריכים לה לנקיים ואחר כך חוזרת לפתח נדתה ונמצאו בכל כ\"ח יום שבעה ימים השניים שבהם ראויים לתשמיש וכן כל ימיה מכ\"ח לכ\"ח בחשבון זה בעצמו וזהו כלל הדברים שכל שנעשית זבה גדולה הרי היא זבה כל הימים עד שתספור שבעה נקיים וכשספרה שבעה נקיים כל יום שתראה בו אחר כן נעשית תחלת נדה ואין הולכין בה אחר סדר הימים שהיתה בהם קודם לכן כמו שכתבנו בפרק ראשון בשמועת טועה שבערכין:",
                "<b>ומ\"מ</b> גאוני הראשונים פירשו בזו דרך אחרת וכסבור הם לומר שכל אלו חוזרת לפתח נדות משמנה עשר לשמנה עשר בין רואה בין אינה רואה וגדולי המחברים נמשכים אחריה והוא שכתבו שלא נאמר שתהא משמשת שבוע אחד בכ\"ח יום אלא בכ\"ח ימים הראשונים אבל אין ימי שימושה עולים אלא שמנה עשר יום לשמנה עשר שבועות כיצד הרי שעברה ארבעה שבועות שלא שימשה בהם אלא שבוע שני שבה על הדרך שביארנו ושבוע שלישי שהוא טמא מקצתו ימי זיבה ומקצתו ימי נדה שהרי ארבעה ממנו של ימי זיבה ואין לה מנין נקיים ליטהר ממנה ושלשה האחרונים ימי נדה ושבוע רביעי שהוא טהור כלו צריך לספירה ומ\"מ ארבעה ממנו בתוך ימי נדה אלא שעולים לספירה ושלשה בתוך ימי זיבה ואינה מספקת לטבול ולשמש שהרי רואה בתחלת הלילה ושבוע חמשי שהוא כלו טמא כלו בימי זיבה ושבוע ששי שהוא טהור כלו צריך לספירה ומ\"מ ששה ממנו בתוך ימי נדה ושבוע שביעי שהוא טמא אחד ממנו בתוך ימי נדה ורואה מבערב ונשארים ששה לזיבה והרי היא זבה גדולה ושבוע שמיני טהור שצריך לה לספירה יש ממנו חמשה בימי זיבה ושנים לימי נדה ושבוע תשיעי שהוא טמא יש ממנה חמשה לימי נדה וטובלת בלילה ושנים הנשארים לזיבה ומשמרת יום ראשון של שבוע עשירי ומשמשת ששה הנשארים והרי ששימשה י\"ג ימים שבוע אחד עשר טמא יש בו שני ימים מסוף זיבה וחמשה מתחלת נדה ושבוע שנים עשר שהוא טהור מנחת ממנו שנים לתשלום ימי נדה וטובלת בלילה ומשמשת חמשה הנשארים והרי ששימשה י\"ח יום שבוע שלשה עשר טמא הם ימי זיבה אלא שיום אחרון ממנו תחלת נדה ומ\"מ היא נעשית זבה גדולה ושבוע י\"ד צריך לה לספירה ויש בו ששה של ימי נדה אלא שעולין לה שבוע ט\"ו טמא יש בו אחד לנדה וששה זיבה ונעשית זבה גדולה ושבוע י\"ו צריך לה לספירה ויש בו שני ימים מימי זיבה ושבוע י\"ז טמא כלו זיבה ושבוע י\"ח צריך לספירה ויש בו שני ימים סוף זיבה וחמשה תחלת נדה ושבוע י\"ט טמא חוזרת חלילה שהרי יש בו שני ימי נדה וחמשה ימי זיבה ונמצא שבוע עשרים טובלת ומשמשת כלו וחזר הסדר הנזכר למקומו ונמצאת אומר שבכל שמנה עשר שבועות שימשה שמנה עשר יום ואחר כך חוזרת חלילה ואע\"פ שאמרו כאן רביע ימיה ואין זה רביע שהרי י\"ח שבועות הם קכ\"ו ימים וי\"ח ימים אינן אלא רביע של ע\"ב מ\"מ ימי שימושה בתוך שנים עשר שבועות הם שהרי ששה שבועות הנשארים אינה משמשת בהם כלום וי\"ב שבועות הם פ\"ד ימים וי\"ח הם רביע של ע\"ב ונמצא שלא חסר מן הרביע אלא שישה ימים וזהו שכתבו שהן כמו רביע הימים ולא רביע גמור ומ\"מ לפירושינו מכ\"ח לכ\"ח הויא לה תחלת נדה שכל שספרה שבעה ראיה ראשונה שתראה היא תחלת נדה אע\"פ שהיא בימי זיבה לפי סדר הימים הראשונים וכן נראה מסוגיא זו שאמרו בהדיא רביע ימיה מתוך כ\"ח יום ומאחר שירדו בה לדקדק בחשבונות כי כך ודאי רביע דוקא קאמר וכן ראיה ממה שאמרו בסוף פרק בנות הכותיים היתה למודה להיות רואה מכ\"ב לכ\"ב ושינתה לכ\"ז זה וזה אסורים ואמרו שם דכולי עלמא נדה ופתחה מכ\"ז לטבילתה מנינן ואע\"פ שיום כ\"ז הוא בימי זיבה לפי סדר הימים אם טבילתה בסוף ימי נדה וראיה גמורה עוד שהרי לדבריהם נמצאו כל הטועות מקולקלות לעולם שהרי ננעל הדלת בפניהם והרי שנינו בטועה שבערכין יום אחד טמא ראיתי פתחה שבעה עשר שאפילו היה תחלת נדות הרי השלימה עליו ששה ימים ועמדה עוד י\"א אחריהן ונמצאת חוזרת לפתח נדות הכל כמו שביארנו בפרק ראשון וכן שבמקומות הרבה אמרו שהרואה יום ארבעים ואחד לזכר ויום שמונים ואחד לנקבה הרי היא תחלת נדה ואין מונין לימים שקודם לכן לפי שכבר נשלם המנין וכל שעברו עליה שבעה עשר בלא ראיית דם חזרה לפתח נדותה ואע\"פ שאף הם הודו כן ביולדת מאי פסקה אלא אי אפשר להעמיד את הדברים בשום פנים אלא על פי מה שכתבנו וכל שנעשית זבה גדולה אינה חוזרת לעולם לפתח נדות עד שתספור שבעה נקיים ואפילו שהתה הרבה שלא לספור מלספור כל שבעה נקיים שהיא סופרת עולין לה אפילו היו ימי נדה לסדר הימים וכן מה שאמרו בסוף השמועה וכן למאה וכן לאלף אי אתה מוצא שמונה בימי זיבתה אלא כשנאמר שאינה חוזרת לפתח נדות משנעשית זבה גדולה עד שתספור שבעה נקיים וזהו שאסרו בפרק בנות הכותיים מה ימי נדתה אין ראויין לזיבה ואין ספירת שבעה עולה בהן כלומר לפי שאי אפשר וכמו שאמרו שם וכי דנין אפשר משאי אפשר כלומר שאי אפשר לספירת שבעה לזבה גדולה בימי נדה לפי שאינה נעשית נדה עד שישלמו לה שבעה נקיים וכן אין זיבה אלא לאחר נדות כמו שכבר ביארנו בטועה שבערכין ומכל מקום אף לדבריהם אתה למד שכל שראתה ששה ימים ששלשה בימי זיבה ושלשה בימי נדה לפי סדר הימים אפילו ראתה כן אלף יום כלם נקראים ימי זיבה להיות ימי ספירה עולין בהן ואף לדעת האומר שימי נדה שאין רואה בהו אין עולין לה לימי זיבה בזו אף לדבריהם עולין שמאחר שהתחילה שלשה ראשונים טמאים בימי זיבה אף האחרונים ימי זיבה הם וכל שסופרת שבעה נקיים אחר הששה הטמאים עולין לה וסברא זו תהא מונחת בידך עד שתגיע לביאור שמועת שמונה ימים שאנו מבארים עכשו מפני שהיא צריכה לך בביאורה:",
                "<b>ונשוב</b> לביאור השמועה והוא שאמר שמונה ימים טמאים ושמנה ימים טהורים משמשת חמשה עשר יום מתוך ארבעים ושמנה שהרי השמנה הראשונים אחד מהם יום זיבה והשמונה השניים שטהורים היא צריכה אחד מהם לשימור הטמא ונשארו שבעה שמשמשת בהם והשמונה שלישיים שהן טמאים שנים מהם ימי זובה וששה לנדה והשמנה הרביעיים שהן טהורין אתה אחד מהם לתשלום ימי נדה ונשארו ממנה שבעה שמשמשת והרי י\"ד ימי שמוש והשמנה החמישיים שהם טמאים יש מהם ארבעה ימים שהם ימי זיבה ונעשית בהם זבה גדולה ועוד אינה חוזרת לפתח נדה עד שתספור שבעה נקיים ומתחלת לספרם בשמנה הששיים ועולים השבעה לנקיים ונשאר יום אחד טהור שמשמשת בו וביום מ\"ט חוזרת לפתח נדותה ולסדר הנזכר ונמצא שבכל ארבעים ושמונה משמשת חמשה עשר יום וכן כל חשבונות שבבריתא זו אותם שלא נאמר בהם שוב אינה משמשת לעולם כלם חוזרין חלילה וזהו תקון פקחות האמור במשנתנו ושאל בה הני ארביסר הוו ופירשו בה גדולי הרבנים שיום מ\"ח שהוא אחרון לשמנה הששיים אסורה לשמש מפני שארבעה האחרונים שבשמונה החמשיים הם ימי נדה ונמצאו שישה הראשונים שבשמנה הששיים תשלומיהן ואין עולין לספירת שבעה נקיים ולא נשארו אלא חמשה נקיים בימי זיבה ונמצאת למד שזהו כנגד מה שכתבנו שהרי לשיטתנו אחר שארבעה ימים ראשונים שבשמנה החמישיים הם ימי זיבה אף האחרונים ימי זיבה הם וכל שסופרת אחריהם עולין ומשמשת ביום מ\"ח ועוד קשה לדבריהם שהרי מאחר שהם מודים שמשמשת כל שבוע רביעי נמצא שיום הראשון מהם שהוא יום שמור ועולה אע\"פ שהוא מימי נדה ואחר שכן היאך עולין לספירת זיבה קטנה ולא לגדולה ומאי פסקא ועוד שהרי אף הם סוברים שאין הולכים אחר סדר הימים ואע\"פ שבזו יש לפרש שלא אמרוה אלא אחר ספירת זיבתה שיהו ימי נדה מתחילין כל זמן שתראה אבל בזו הולכין אחר סדר הימים ואע\"פ שאין נדה עד שתטהר מזובה מ\"מ להכי מהניא ראיה של ימים הראויים לנדה לפי הסדר שאין כל אותם השבעה עולין לה לספירת זיבתה אבל כל שאינה רואה אין חולק ששבעה נקיים אע\"פ שהן בימי נדה לפי סדר הימים שהם עולים שהרי אם ראתה תשיעי ועשירי ואחד עשר של ימי זיבה ופסקה ודאי מתחלת לראות בי\"ב אבל מ\"מ ראיית ימים הראויים לנדה גורמת שאף הנקיים שבאותם ימי נדה אין עולין מכל מקום דברים דחוקים הם וכל שכן מה שכתבו שכשתגיע ליום מ\"ט סותרת ולא ישתלמו ימי ספירתה עד שתגיע לס\"ג שהם דברים מתמיהים והרי כשם שהשמנה הששיים אין עולין אף השמיניים לא יעלו שהרי שמונה השביעיים ממ\"ח עד נ\"ו היא רואה וימים הראויים לזיבה נשלמים בנ\"ד ונמצאו שנים אחרונים בימים הראויים לנדה ותהא ראיה זו מועלת לדבריהם שאף כשהשמנה השמיניים טהורים באים לא יהו ששה הראשונים עולין לספירת זיבה ואם תאמר ישתלמו דקאמר לאו דוקא שתשמש א\"כ מאי שלימות איכא הכא אלא כך הוא הפירוש ארביסר הוו שהרי שמונה הרביעיים שהם טהורים למה תשמש שבעה והלא יש בשלישיים שני ימים הראשונים של זיבה ויום שני של שמונה ימים שהרי עשירי צריך שימור וימים שלפני זה אין עולין לשימור כמו שכתבנו למעלה ופירש שימי נדה שאין רואה בהן עולין לה לספירת זיבתה והוא הדין שיום ראשון של שמנה הרביעיים הבא לתשלום ימי נדת עולה לה לשימור העשירי שכבר עבר אלא שיש לפקפק היכן מצינו שימור אחר שלשה שלא אמרוה למעלה אלא בתשעה עשר שהוא שלישי לעשירי אלא שנראה שיש שימור אף לאחר שלשה ואף לפירושי גדולי הרבנים לענין פסק אינו מעלה ומוריד שהרי הם פסקו שימי נדה שאין רואה בהם עולין לה לספירת זיבה וכן פסקו בה גדולי המחברים אלא שאחרוני הרבנים חולקין בה כמו שהתבאר בפרק המפלת בשמועת הטועה:"
            ],
            [
                "<b>ואח\"כ</b> נתגלגל לעיקר ענין זה של ימי נדה שאין רואה בהן אם עולין לספירה אם לאו והביאה רב כהנא ממה שאמרו ראתה שנים ר\"ל בימי זיבה ויש גורסין קשתה והכל אחד שהרי אין קושי לנפלים ולשלישי הפילה ואינה יודעת מת הפילה הרי זו ספק לידה ספק זיבה ומביאה קרבן ואינו נאכל מפני שהוא ספק יולדת בזוב ספק אינה יולדת בזוב שמא רוח הפילה וראתה ויש כאן שלשה ימים לזיבה וטעונה קרבן שמא ולד הפילה ויולדת היא ואף היא טעונה קרבן שוה לשל זבה או שמא רוח הפילה ולא ראתה ואינה לא זבה ולא יולדת אבל להיותה זבה ויולדת כדי לדונה ביולדת בזוב אין לחוש לומר שמא ראתה קודם שהפילה ונמצאת יולדת בזוב שהרי ברור הוא לה שלא יצא דבר מגופה עד שעה שהפילה וכמו שפירשנוה בפרק המפלת וסיומה של בריתא וימי לידה שאין רואה בהם עולין לה לספירת זיבה ואינה טמאה אלא י\"ד ימים וודאי הוא הדין לימי נדתה ושמא תאמר מאי קושיא הכא שאני שממה נפשך יש לומר כן אף לדעת האומר בעלמא אין עולין שהרי אין אנו מספקין אותה בזבה ויולדת לדונה כיולדת בזוב שאם היא זבה אינה יולדת ודין הוא שיעלו שאין כאן ימי לידה ואם היא יולדת אינה זבה ואינה טעונה שבעה נקיים מ\"מ הגע עצמך ששנים שראתה ושלישי שהפילה הם תשיעי ועשירי ואחד עשר שהם סוף זיבה אלו אינה יולדת הרי אותם ימי לידה שאנו נותנים לה מספק ימי נדה הם ועולין לה והיה רב פפא סבור לדחותה שאני התם כיון דאיכא למימר יולדת זכר היא שאין לה טומאת לידה אלא שבעה והני שבעה יתירי דיהבינן לה לא סלקי לה לשבעה כלומר כשאמרו ימי לידתה שאין רואה בהן עולין לה לשבעה משבעה דבתר שבעה הוא שאף כשתאמר שאינה לידה והשבעה הראשונים ימי נדה השבעה האחרונים עולין לימי זיבה הא אי ידעינן דיולדת נקבה היא לא היו עולין ואמר ליה רב הונא וכי ליולדת זכר חששו ליולדת נקבה לא חששו הא ודאי איכא למיחש נמי משום ספיקא דנקבה והני שבעה יתירי משום ספק נקבה אתקינו ולאו משום ספירה ושמע מינה עולין ויש לתמוה ורב פפא מאי קאמר וכי עד השתא לא הוה ידע דלנקבה נמי חיישינן ושמא היה סובר שלא אמרו עולין אלא במקום ספק אבל כשהם ודאי ימי נדה אין עולין וי\"מ דטעמיה דרב פפא משום דאיכא תרתי ספיקי חדא שמא לא ראתה כלל ואם תמצא לומר שראתה אימר יולדת זכר היא ואף בקצת ספרים נמצא כן אלא שאינה גרסא ישנה ואין הדברים כלום דהא איכא נמי תרתי לגריעותא שמא ראתה בלא לידה ואם ילדה שמא יולדת נקבה היתה ומ\"מ אף בלידת זכר היו יכולים לקפחו מצד אחר שהרי אף בשבעה יתירי יש בו יום אחד מנדה שהרי כשנותנים לה שבועיים פירושו עם אותו היום שהפילה והוא מימי זיבה ונמצא שבשבעה הראשונים אין בו אלא ששה של נדה ובאחרונים יש בהם יום אחד של נדה ואעפ\"כ עולין אלא דעדיפא מינה אותביה והרבה טרחו לישבה בפנים אחרים ואין צורך בכך:",
                "<b>ונשוב</b> לביאור השמועה והוא שאמר תשעה ימים טמאים ותשעה ימים טהורים משמשת שמנה ימים מתוך שמנה עשר יום ואח\"כ חוזרת חלילה שהרי תשעה הטמאים שבעה מהם ימי נדה ושנים ימי זיבה ומן הטהורים אתה צריך אחד מהם לשימור ונשארו שמונה שמשמשת בהם וכלו בהם ימי נדה וזיבה וחוזרת לפתח נדתה עשרה ימים טמאים ועשרה ימים טהורים ימי שמושה כימי זיבתה שהרי עשרה הטמאים השבעה מהם ימי נדה ושלשה לזיבה ונעשית זבה גדולה והעשרה הטהורים אתה צריך שבעה מהם לספירה ונשארו שלשה לשימוש וכן לכל חשבון שלמעלה מזה שאם רואה י\"א וטהורה י\"א הרי בראשונים ארבעת ימי זיבה ואתה צריך מן האחרונים שבעה לנקיים ונשארו ארבעה לשימוש ואם רואה י\"ב וטהורה י\"ב הרי בראשונים חמשה ימי זיבה וכשתסיר מן האחרונים שבעה לנקיים נשארו חמשה לשימוש וכן למאה שהרי אם רואה מאה וטהורה מאה הרי ראשונים שבעה לנדה והצ\"ג לזיבה וכמו שכתבנו שכל שימי זיבה מתארכים כמה כלם נקראים ימי זיבה עד שתספור שבעה נקיים וכשאתה מפריש מן המאה הטהורים שבעה לנקיים נשארו צ\"ג לשימושה וכן לאלף וכן לעולם ימי שימושה כימי זיבתה:",
                "<b>וזהו</b> ענין משנה זו עם כל עניני השמועה שבאו עליה בגמרא ולא נתחדש עליה עוד בגמרא דבר שלא ביארנוה:",
                "<b>ונשלם</b> הפרק תהלה לאל:",
                "<b>הפרק</b> השביעי בע\"ה:",
                "<b>דם</b> הנדה וכו' כבר ביארנו בפתיחת המסכתא על החלק השלישי שבה והוא ענין הדמים שאחד מחלקיו הוא לענין טהרות על איזה צד הדם מטמא ועל איזה צד אינו מטמא וכן בחלק הרביעי שהוא ענין הכתמים שקצת חלקיו הוא לבאר בהם מאיזו שעה חוששין בהם וכן אם יש צד לתלות בהם שממקום אחר באו על איזה צד תולין וזה הפרק אמנם יסוד ענינו לבאר אלו הענינים אלא שנתגלגלו בו דברים על יד אלו שהזכרנו ועל זה הצד יחלקו עניני הפרק לשלשה חלקים הראשון לבאר דם הנדה על איזה צד מטמא ונתגלגל על ידי דם הנדה בשר המת וזיבה ושרץ ונבלה ושכבת זרע על איזה צד מטמאין והשני בשרץ שנמצא במבוי מאיזו שעה מטמא למפרע וכן בכתם הנמצא בחלוקה אם יש צד לתלות בה שמזמן נדותה היה הכתם ושאם אין לתלות בה מאיזו שעה מטמא וכן על איזה צד הוא מטמא ר\"ל אם לח אם יבש והשלישי בזה החלק בעצמו ר\"ל חלק הכתמים והוא בבגדים הנמצאים ויש בהם כתם על איזה צד חוששין להם ועל איזה צד אין חוששין ומפני שהוצרך לבאר בהם ענין כתמים הנמצאים בין הכותיים נתגלגל לבאר דין בית טמאות של כותיים ובמה הם נאמנים זהו שרש הפרק דרך כלל אלא שנתגלגלו בו קצת דברים שלא מן הכונה על הדרך שהתבאר:",
                "<b>והמשנה</b> הראשונה ממנו ענינה לבאר החלק הראשון והוא שאמר דם הנדה מטמא בין לח בין יבש הן לטמא את הנוגע הן ליעשות היא נדה עליו ופי' בגמ' שדם הנדה שהוא מטמא יוצא לנו ממקרא שכתוב והדוה בנדתה מדוה כמוה והוא מטמא אף כשהוא יבש ממה שנאמר דם יהיה בהויתו יהא ולא סוף דבר לח ונעשה יבש אלא אפילו יבש מעיקרו כגון שהפילה כעין קליפה וכעין שעורה ואפילו לא נימוח ומה ששנינו המפלת כמין קליפה כמין שעורה וכו' תטיל למים ואם נמוחו טמאה בזו הואיל וכמין ברייה הוא כל שלא נימוחו אינו דם כלל אבל מה שהוא דם בודאי כגון חתכת דם אף יבש לגמרי מעיקרו ואף בלא נימוח טמא ומה שאמרו בגמרא דם יבש מעיקרו מנלן ותו הא דתנן המפלת כמין קליפה וכו' תרתי קא בעי כלומר יבש מעיקרו אע\"פ שלא נימוח מנלן ותו קליפה דמתניתין דכל שנימוחה מיהא טמאה אע\"ג דכעין בריה הוא מנלן ולמדת שכל שאתה מחזיקו בדם אפילו יבש לגמרי טמא וכן הדין בדם הזבה והיולדת וכן כזית מבשר המת מטמא בין שהוא לח בין שהוא יבש כחרש אחר שיש בו כזית שהרי אין לך יבש יותר מעצם ומטמא אבל זובו של זב והניע ר\"ל הלחה הגסה היוצאת דרך האף וכן הדין למי האף והם המים הנוזלים ממנו שלא בכח וכן כיחו והוא הרוק העבה היוצא מן החזה וכן רירו שכן אלו בכלל הם וכן רוקו ושכבת זרעו מטמא לח אבל אינו מטמא יבש שהרי נאמר בזובו רר בשרו וכן ברקו וכי ירוק ואין לשון רקיקה אלא בלח ושכבת זרעו אינו אלא בראוי להזריע וכן השרץ מטמא לח ולא יבש דכתיב אשר יגע בהם במותם עד שיהו כעין מותם וכן הדין בנבלה ומדכתיב וכי ימות מן הבהמה כעין מיתה ומ\"מ כל אלו שמטמאין לחין ואין מטמאין יבשין אם יכולין לחזור לכמו שהיו על ידי שרייה מטמאין אף ביבשותן ושריה זו אפילו היה צריך בה שיהו המים פושרין ושיהו משהין אותם שם מעת לעת ומ\"מ יתבאר בגמ' שאין צריך שיהו פושרין כל מעת לעת אלא כל שיהו פושרין בתחלתן אע\"פ שאין פושרין בסופן ובשרץ מיהא יתבאר בגמרא דוקא מקצת השרץ אבל כל ששלדו קיימת אחר שצורתו עומדת או לדעת קצת שדרה שלו עם העצמות המחברים בשדרה הרי הוא בטומאתו ור' יוסי חלק בבשר המת לדונו נמי כנבלת ושרץ שלא לטמא ביבש מתורת בשר המת אא\"כ מתורת רקב אם הוא ראוי לכך אא\"כ יכול לחזור לכמות שהיה על ידי שרייה ואין הלכה כמותו אלא כתנא קמא:",
                "<b>זהו ביאור המשנה וכלה על הצד שביארנו הלכה פסוקה היא כדברי סתם המשנה ודברים שנכנסו תחתיה בגמרא אלו הן:</b>",
                "<b>הנדה</b> אב הטומאה לטמא אדם וכלים במגע ובמשא ולטמא משכב ומושב לעשותו אב הטומאה לטמא אדם לטמא בגדים אע\"פ שלא נגעה בו וכן הדין ביולדת ואין צריך לומר בזב וזבה ואף דם הנדה אב הטומאה לטמא אדם וכלים במגע ובמשא ושיעורו בכל שהוא והוא הדין לדם זיבה ולידה ובזובו של זב אבל אינן מטמאין מה שתחתיהם מתורת משכב ומושב לעשותו אב הטומאה כנדה עצמה שנאמר אשר היא יושבת עליו היא ולא מדוה:",
                "<b>אע\"פ</b> שהזב וחביריו עושין משכב ומושב אין מטמאין בביאה ר\"ל שאם נכנס באהלו של זב לא נטמא וכן אם הכניס הזב בביתו לא נטמא מה שבביתו והפך הדברים באבן המנוגעת שהיא מטמאה בביאה ר\"ל שאם הוא נכנס בבית שיש בתוכו אבן המנוגעת טמא וכן אם הכניס אבן המנוגעת בתוך ביתו נטמא כל מה שבתוכו כדין מצורע עצמו שמטמא באהל כל שהוא עומד אע\"פ שאינו מטמא בהעברה כמת עצמו כמו שביארנו בשלישי של ברכות אבל אבן המנוגעת אינה מטמאה מה שתחתיה מתורת משכב ומושב לעשותו אב הטומאה ויראה מכאן שהמצורע עצמו עושה משכב ומושב שאם לא כן היה לו למעט המצורע ולומר הזב ולא המצורע והרי המצורע חמור מאבן המנוגעת ואף בסיפרי נאמר כן ר\"ל שהמצורע עושה משכב ומושב וכן בפרק תינוקת וכן פסקוה גדולי המחברים ומ\"מ במסכת פסח שני אמרו חומר בזב מבמצורע שהזב עושה משכב ומושב ולא מצורע וכן פסקוה גדולי הדורות לפי מה שכתבו מותיקי תלמידיהם בשמם ופירשו זו שבסיפרי לענין אוכלין ומשקין אבל לטמא אדם ובגדים כזב עצמו לא:"
            ],
            [
                "<b>טומאת</b> משכב ומושב שיחדנוה לזב וזבה ונדה ויולדת או אף למצורע לדעת קצת פירושה שכל שאחד מאלו יושב או שוכב עליו מכלים הראויים למשכב ומושב נעשה אב הטומאה אף אותו שלא נגע בו כגון עשר מצעות זו על גב זו וישב או שכב על העליון שאף התחתון טמא ולא סוף דבר באלו שמכל מקום ישיבתו בעליון מכבדת על אותן שתחתיו ומנידתן בהכבדתו אלא אף באבן מושמא ואבן מושמא ענין טומאתה ברוב מקומות שהוזכרה בה בתלמוד מתורת משכב ומושב וכן בתורת כהנים הביאוה מוכל המשכב אלא שלמדנו ממנה ריבותא לדין עשר מצעות שאע\"פ שאין ישיבת הזב עליה מכבדת על מה שתחתיה נטמא הכל מתורת משכב ומושב וביאור ענינה פירשו בה גדולי הרבנים שהיא אבן מונחת על גבי יתדות וכלים תחתיה וכשהזב יושב על האבן ניטמא כל מה שתחתיו מכלים הראויים למשכב ומושב אע\"פ שלא הכביד הזב על האבן עד שתכביד האבן על הכלים בישיבתו שהרי מונחת היא על גבי יתדות וכן אע\"פ שאין הזב נוגע בדבר המקבל טומאה שהרי כלי אבנים אין מקבלים טומאה כלל אף מדברי סופרים ויש מבינים מדבריהם אפילו לא היה עליון שבכלים נוגע באבן ומפני שראו לגדולי הרבנים שהביאוה מוכל אשר יהיה תחתיו וכן ממה שפירשוה במונחת על גבי יתדות ואם היה הדבר צריך מגע היה להם לפרשה במונחת על המצעות שהרי אף בזו לא היתה ישיבתו מכבדת עד שתניד את הכלים שתחתיה שהרי אבן מושמא פירושו אבן גדולה שאינה מיטלטלת וזהו לשון מושמא כלומר שהרבה בני אדם צריכים בטלטולה להניחה במקום שרוצים להעמידה וכמו שהביאוה בפרק תינוקת מדכתיב והייתית אבן חדא ושומת על פום גובא ומ\"מ אין בה הכרח שהרי אף הם חזרו וכתבו אע\"פ שלא הכבידה על הכלים בישיבתו כלומר שנוגעת היא בהם אלא שאינה מכבדת שכל שהיא כגון זו הדבר בטוח שלא להכביד על מה שתחתיה והוא הדין לשלא ביתדות אלא שמונחת על הכלים וממשאם היא כבידה כל כך שלא תהא ישיבתו מכבדת ומה שהביאוה מוכל אשר יהיה תחתיו אשגר לישן הוא שהרי מקרא כבר העמידוהו בפרק רביעי לעליונו של זב ופירשו בו וכל אשר יהיה הזב תחתיו ועוד שמקרא זה יוכיח שכל כלים במשמע אף אותן שאין ראויין למשכב ומושב ובהדיא אמרו כל שהזב נישא עליו טהור חוץ מן הראוי למשכב ומושב והאדם כמו שביארנו בשלישי של עירובין וכן שבתורת כהנים הביאוה מכל המשכב ואם כן דוקא בשעליונו של כלים נוגעת באבן זהו ביאור הענין ברוב מקומות שבתלמוד וכן ביארנוה במסכת שבת פרק ר' עקיבא:",
                "<b>ומ\"מ</b> בסוגיא זו אתה צריך לדקדק שהרי הוצרכנו בה ללמוד שאע\"פ שהנדה מטמאה באבן מושמא אין דמה מטמא בה ומה הוצרכנו לכך והרי מיעטנוה מכל משכב ומושב ועוד שבסוגיא זו מיעטנו את דמה מטומאת אבן מושמא מדכתיב במשכב הזב והנושא אותם אלמא אבן מושמא טומאת משא היא ואף בפרק אחרון יראה כן שאמרו שם הזב והזבה והנדה והיולדת והמצורע שמתו מטמאין במשא ופירשוה בגמרא באבן מושמא אלמא אבן מושמא תורת משא עליה ובתוספתא של מסכת כלים אמרו אין טומאה לכלי חרס אלא מאוירו ומהיסטו על גב אבן מושמא והיסט הינו משא וכמו שאמרו במסכת חלין פרק רוטב קכ\"ד ב' אטו נושא לאו מסיט הוא וכן שעל כרחך יש לך לומר כן שאם אתה מפרש היסט מתורת מדרס הרי בפרק ר' עקיבא אמרו מדרס כלי חרס טהור וכן פירשוה שם מתורת היסט כמו שאמרו הן והיסיטן ומתוך דברים אלו פירשו בתוספות ששני דינין נכללו באבן מושמא האחד הוא שפירשנוהו והוא מדין משכב ומושב והשני הוא שהזב או ידו ורגלו תחת האבן וכלים על האבן וזהו מטמא מדין משא הזב או היסטו ואף הוא נעשה אב הטומאה לטמא אדם וכלים כל שנגע בו אבל אם לא נגע בו לא נעשה אלא ראשון לטומאה וזו היא הקרויה טומאת מדף וזו היא שהוצרכנו למעטה מדם הנדה ואע\"פ שמעטנוה מוהנושא אותם שמשמעו שהזב הוא הנושא קרי ביה הנישא וכדאיתא בפרק בנות הכותיים בקצת נסחאות והוא שביארנו במסכת שבת פרק ר' עקיבא שטומאת משא חלוקה לשני פנים אחת כללית לרוב טמאות והוא כשהטהור נושא את הטמא ואחת פרטית לטמאות חמורות והוא כשהטמא נושא את הטהור ר\"ל שהטהור נישא עליו וזו אינה אלא בזב וחבריו וכל שישנו במשא זה ישנו בדין אבן מושמא ומי שאינו בזה אינו בטומאת אבן מושמא וזו שבפרק אחרון אף היא בדרך זה והוא שהמת אינו עושה משכב ומושב ואמרו בזב ומצורע וחבריהם שמתו שלא נפקעה מהם במיתתם טומאת אבן מושמא וזה שקראוה טומאת משא ר\"ל אם נישא אותו המת על הכלים שניטמאו כלן אף התחתון שביניהם ואע\"פ שהיה אהל שאינו מקבל טומאה מפסיק ביניהם כגון אבן זו ובלבד שתגע האבן בבגדים והמת באבן על הדרך שביארנו ומ\"מ מגדולי זקנינו פירשוה במשא גמור ובאבן המיטלטלת וזהו שהביאו עליה והייתית אבן חדא כלומר שהיתה קלה בכדי לטלטלה ולנשאה וכגון שהיה המת תחת האבן וקשור בה והוא נושא את האבן שטמא אע\"פ שהאבן טהורה ומ\"מ אף לדעת זה מתורת נישא עליו הוא:",
                "<b>אע\"פ</b> שביארנו בבשר המת היבש שמטמאה בכזית מ\"מ אם נפרך עד שנעשה כעפר אינו מטמא בכזית אלא שאם הוא כן מחמת שהרקיב מעצמו יש לו טומאת מלא תרווד רקב המבוארת במקומה אבל אם פירכה הוא או שנשרף ונעשה כקמח או כעפר טהור מכלום:",
                "<b>כל</b> שבמת טמא חוץ מן השנים והצפורן והשער שאין מטמאין במת אלא מה שנברא עמו ואין גזעו מחליף יצאו שינים שאע\"פ שאין גזען מחליף שאף שן החלב אם נשבר השן ונשאר השרש אינה חוזרת מ\"מ לא נברא עמו יצאו שער וצפורן שאע\"פ שנבראו עמו גזען מחליף ובשעת חיבורן הכל טמא ולא סוף דבר במגע אלא אף באהל ר\"ל שאם היה המת חוץ לבית ושערו בתוך הבית ניטמא כל מה שבבית כאלו גופו של מת בתוכו ואע\"פ שאף הבשר גזעו מחליף בשר מ\"מ נעשה מקומו צלקת ר\"ל שרישומו ניכר בחריץ או גומא הנשארת לשם ואין כלה חוזרת אבל שער וצפורן חוזרין הן מכל וכל:",
                "<b>אף</b> העור אין גזעו מחליף כל כך והוא שאמרו בגלודה ר\"ל שניטל עורה שלא נשאר בה מקצת עור טרפה דלא הדרה ובריא אלא שמקצת עור מגין עליה שלא למות ומעתה אף עור האדם טמא מן התורה כבשרו והוא בכלל אותן שעורותיהן כבשרן להיות טמאין טומאת הבשר בעצמה כגון עור חזיר של ישוב לטומאת נבלה ועור האנקה לטומאת שרץ ושאר הנזכרים במשנה על הדרך שביארנו ענינם במסכת חולין פרק רוטב ומ\"מ עור אדם שעיבדו ביטלו מתורת בשר וטהור לגמרי ככל העורות ולא סוף דבר בעיבוד גמור אלא אף כשהילך בהן ברגליו בכדי שיעור עיבוד והוא שיעור ד' מילין ומ\"מ בעור אדם אפילו עיבדו לגמרי נשארה בו טומאת סופרים גזרה שמא ירגיל עצמו לעבד עורות אדם להשתמש בהם והוא שאמר וגזרה שמא יעשה עורות אביו ואמו שטיחין ר\"ל מרדעת לחמור ואע\"פ שהמת אסור בהנאה ומתוך איסור הנאה שבו היה ראוי לומר מבדל בדילי אינשי מיניה ואין לחוש לעשית שטיחין מ\"מ טומאה חמירא להו לאינשי וכמו שאמרו בשני של יומא כ\"ג ב' שקשה להם טומאת כלי יותר משפיכות דמים:",
                "<b>כשם</b> שביארנו בנדה שהיא מטמאה משכב ומושב אבל דמה אע\"פ שהוא אב הטומאה אינו עושה משכב ומושב כך הדין בזובו של זב שאע\"פ שהזב עושה משכב ומושב זובו אינו מטמא מה שתחתיו מדין משכב ומושב אלא שהוא אב הטומאה לטמא אדם ובגדים בכל שהוא במגע ובמשא ודוקא ראיה שניה שהראשונה לא נעשה בה זב לא לעשות הוא משכב ומושב ולא להיות זובו מטמא במשא אלא במגע כדין קרי שאינו מטמא אלא במגע ואף במגע אינו מטמא בגדים בשעת מגעו וכן השרץ מטמא במגע ולא במשא ואף במגעו אינו מטמא בגדים אבל הנבלה מטמאה במשא אדם ובגדים שעליו ומטמא אדם וכלים במגע אבל אינה מטמאה אדם במגע לטמא בגדים שעליו בלא מגע אבל בראיה שניה נעשה זב לטומאה לספירת שבעה ולביאת מים חיים אבל אינו חייב בקרבן וכשראה שלש נעשת זב אף לקרבן ואפילו ראה שלישית באונס הואיל וכבר נזקק לטומאה ולמדת שאין בודקין אם ראה מחמת אונס אם לאו אלא בראייה שניה מהשלישית אף באונס מטמאה כנדה או כזבה ובראשונה אף מחמת אונס יש בה טומאת קרי אלא שמ\"מ בודקין בה למנות שלישי לקרבן כמו שהתבאר במקומו:"
            ],
            [
                "<b>רוקו</b> של זב וחביריו אף הוא אב הטומאה לטמא אדם ובגדים שעליו במגע ובמשא ואין אומרין לטמא ברקיקה בפני אדם על הדרך האמור ברוק של יבמה ומגזרה שוה דכתוב הכא ואם ירוק וכתוב התם וירקה דהא התם בפניו כתיב והכא כתיב בטהור עד שיגע בו והוא הדין למשא וכיחו וניעו ומי האף שלו כלם בכלל הרוק הם ואין חלוק במי האף בין שהיו נגררין דרך הפה לנגררים דרך חוטם וכבר ביארנו בניעו שהוא הרוק העבה היוצא דרך הפה בכח ומי האף הוא ביוצאין דרך הפה בכח או שנוזלין דרך החוטם מאליהם ושלא בכח:",
                "<b>תשעה</b> משקין בזב והוא הדין לחביריו ר\"ל זבה ונדה ויולדת שלשה מהם אב הטומאה כזיבה הגמורה שלו והם רוקו שבכללו כיחו וניעו ורירו ומי האף ושכבת זרעו ומי רגליו ואע\"פ שלא הוזכרו שני אלו בכתוב מ\"מ אי אפשר להם בלא צחצוחי זיבה שלשה מהם ולד הטומאה ודינם כמשקין טמאין שאין מטמאין אדם אלא על ידי שתיית רביעית מהם אבל לא במגע אלא שמטמאין אוכלין ומשקין ברביעית ועושין שני לטומאה ומכל מקום מטמאים הם כלים אף במשהו מדברי סופרים כדין משקין טמאים כמו שהתבאר בפסחים והם דמעת עינו ודם מגפתו ר\"ל מכתו וחלב שבאשה ששלשה אלו מ\"מ נקראים הם משקה דמעה דכתיב ותשקמו בדמעות שליש דם מגפתו דכתוב ודם חללים ישתה חלב שנאמר ותפתח את נאד החלב ותשקהו שלשה מהם טהורים מכלום והם זיעתו וליחה סרוחה היוצאת ממנו והרעי אפילו היה לח כעין משקה:"
            ],
            [
                "<b>דם</b> היוצא מפי הזב או מאמתו טהור מדין זיבה אלא שמטמא כמשקין והרי הוא בכלל דם מגפתו ומ\"מ בדם היוצא מפיו דוקא בשותת ויורד אבל ברוקק התבאר בפרק מצות חליצה שאין רקיקה בלא מציצה וכל שהוא מוצץ אי אפשר לו בלא צחצוח רוק ומטמא כזיבה גמורה אבל דם היוצא מפי האמה אע\"פ שלחץ עצמו אין חוששין בה לצחצוח זיבה שאין חוששין לצחצוח זיבה אלא בשכבת זרע ומי רגלים ואין מדמין דמים אלו ושאר משקים שהם נכללים עמהם לרוק שהרוק מתעגל ויוצא ר\"ל מתאסף הרבה ממנו ויוצא ביחד וחוזר ונבלע אם אינו רוצה להוציאו וכן בסילון של מי רגלים אבל הדם אינו מתעגל ויוצא אלא ראשון ראשון הולך ונוטף ואינו חוזר ונבלע משהתחיל לצאת וחלב שבאשה אע\"פ שמתעגל ויוצא אינו חוזר ונבלע ושמא תאמר ונלמוד להם מזיבה גמורה שאינו מתעגל ויוצא וטמא מה לזוב שכן גורם טומאה לאחרים והוא הזב עצמו שנעשה זב בסיבתו:",
                "<b>כבר</b> ביארנו במשנה שלא נאמר בשרץ שאינו מטמא יבש אלא במקצתו ר\"ל שאין שלדו קיימת אבל שלדו קיימת מטמא אף ביבש לא סוף דבר ביבש אלא אפילו נשרף כל ששלדו קיימת מטמא אף מטלית ושאר בגדים הראויים לקבל טומאה אם בלו הופקעו מן הטומאה ובטלית של עשיר שיעורו משבלה עד שאינו ראוי לו כגון שנקרע רבו מלמעלה ובטלית של עני שיעורו כל שאין רוב שפתותיה קיימות ושאין בה שלש אצבעות על שלש אצבעות כמו שיתבאר במקומו מצא שרץ שרוף או מטלית טמאה בלוייה על גבי זיתים או שאר אוכלין טהורה ואין חוששין שמא כשנפל לשם היה עדין שלדו של שרץ קיימת וכן המטלית לא היתה בלויה בשיעור הפקעת טומאה שכל הטמאות כשעת מציאתם היה מקצת השרץ לח ומקצתו יבש ואין שלדו קיימת הלח מטמא היבש אינו מטמא ויש פוסקין שאף היבש שבו מטמא הואיל ומקצתו לח והוא שאמרו למעלה לדעתם הא בכלו הא במקצתו:",
                "<b>המשנה</b> השנית והכונה בה לבאר ענין החלק השני והוא שאמר השרץ שנמצא במבוי מטמא כל טהרות שבמבוי שמא נגע בהם שהרי מבוי דינו כרשות היחיד לספק טומאה ומטמא למפרע כל טהרות שנעשו במבוי עד שיאמר בדקתי את המבוי ולא היה בו שרץ או שעת הכבוד ר\"ל שאם נמצא השרץ בסוף החדש וכבר נבדק או נתכבד בראש החדש ולא נמצא כל הטהרות שנעשו למפרע מיום הבדיקה או הכבוד עד היום שנמצא בו השרץ טמאות הא משעת בדיקה או שעת כיבוד ולמפרע טהורות ושאלו בגמרא בכבוד זה אם חזקתו בדוק או חזקתו מתכבד וחזקתו בדוק פירושו שחזקה עליו שבשעה שכבדו בדקו שחזקת בני ישראל שבודקים את מבואותיהם בשעת כבודם ומתוך כך מטהרין מאותה שעה ולמפרע שאם בדק ולא נמצא או שמא אין חזקתו בדוק אלא שחזקתו שהשרץ מתכבד ויוצא משם עם הכבוד ונפקא מינה למי שאמר כבדתיו אבל לא בדקתיו שאם תאמר מפני שחזקתו בדוק הרי נודע שלא נבדק ואף טהרות שמקודם הכבוד טמאות ואם מפני שחזקתו מתכבד טהורות שהרי אלו היה שם באותה שעה כבר יצא ובהפך הדברים כשנתכבד סתם אלא שראינו שם גומות ואם מפני שחזקתו בדוק מאן דבדיק אף בגומא בדיק וטהור משעת הכבוד ולמפרע ואע\"פ שאמרו בראשון של פסחים ז' א' בענין תיבה שנשתמשו בה מעות מעשר שהגומא אינה נבדקת ענינה בגומא שהיא מכוסית בקרשי התיבה ואינה נראית ואם מפני שחזקתו מתכבד גומא אינה מתכבדת והעלו בה שהטעם מפני שחזקתו בדוק וכן שכבדו ואומר שלא בדקו מטמא למפרע אף קודם הכבוד וכל שכבדו סתם חזקתו בדוק אפילו היו שם גומות ומשעת מציאה ואילך אין צריך לומר שטמא שהרי ודאי הוא אלא שאין ספק שהוא מפנהו תכף אחר שיודעו לשם וכן הכתם שנמצא בחלוק מטמא למפרע כל הטהרות שנעשו על יד אותו בגד עד שתאמר בדקתי את החלוק ולא היה בו כתם או שעת הכבוס ואף זו כראשונה שאם מצאה הכתם בסוף החדש וכבר בדקתו או כבסתו בראש החדש מטמאין למפרע כל טהרות שנעשו בה משעת הכבוס או הבדיקה ואילך הא משעת הבדיקה והכיבוס ולמפרע טהורות שהרי לא היה שם כתם באותה שעה ואף כבוס זה שאלו בגמרא אם חזקתו בדוק אם חזקתו מתכבס וחזקתו בדוק פירושו שחזקה עליה שבשעת הכבוס בדקתהו ומתוך כך מטהרין מאותה שעה ולמפרע או שמא אין חזקתו בדוק אלא שהטעם מפני שחזקתו של כתם מתכבס ויוצא לו משם ונפקא מינה לאומרת כבסתיו ולא בדקתיו שאם הטעם מפני שחזקתו בדוק הרי מעידה על עצמה שלא בדקתהו ומטמא למפרע אף מקודם הכבוס ואם מפני שחזקתו מתכבס טהורות אע\"פ שלא בדקה שאלו היה שם כתם זה באותה שעה כבר היה מתכבס והפך הדברים כשנמצא הכתם בשפת הבגד שאם מפני שחזקתו בדוק מאן דבדיק בסיטרא נמי בדיק ואם מפני שחזקתו מתכבס שפת הבגד אינה מתכבסת בכדי העברת הכתם ואף זו העלו בה מפני שחזקתו בדוק וכמו שאמרו חזקת בנות ישראל שבודקות חלוקיהן בשעת כבוסיהן ואפילו כבסתהו כל שאמרה לא בדקתיו מטמא למפרע אף מקודם הכבוס אלא שאם נתכבס סתם חזקתו בדוק וטהור אפילו היה בשפת הבגד וכל שהמכבס לפנינו שואלין לו אם בדק אם לאו ואי ליתיה קמן דנשייליה חזקתו בדוק:",
                "<b>ומטמא</b> בין לח בין יבש פי' הכתם ר\"ל שמטמאה למפרע אפילו נמצא לח ואין אומרין היאך אפשר לטמא הכתם למפרע כמה ועדין הוא לח שאפשר שמים נפלו עכשיו עליו ונעשה לח ר' שמעון אומר היבש מטמא למפרע וכו' פי' ר' שמעון אינו חולק עם תנא קמא ומודה הוא שהכתם אף בלח מטמא הוא למפרע אלא שדבריו של ר' שמעון בשרץ נאמרו שזה שאמרנו שמטמא למפרע כשנמצא יבש וכגון שנמצא שלם שהוא מטמא ביבש אבל אם נמצא לח אינו מטמא למפרע אלא בשיעור שאפשר שמת לו ועדין הוא יכול להיות בלחות זה כגון יום אחד או שני ימים לפי הלחות הנמצא בו ואין חוששין שמא מים נפלו עליו ועשאוהו לח שאלו כן כבר נישר שערו ואף חכמים לא חלקו בו אלא מר אמר חדא ומר אמר חדא והלכה כדברי שניהם:",
                "<b>זהו ביאור המשנה וכלה על הדרך שכתבנו הלכה פסוקה היא ומה שנכנס תחתיה בגמ' כך הוא:</b>"
            ],
            [
                "<b>אע\"פ</b> שמשנתנו לענין טהרות יש לנו ממנה הנראה לענין נדה והוא שמאחר שביארנו שכל שנתכבס סתמו בדוק אבל אין סתמו מתכבס וכל שנתכבס ונודע שלא נבדק חוששין לו לענין טהרות אף לזמן שקודם הכבוס וכל שישנו לפנינו שואלין לו וכל דליתיה קמן דנישייליה חזקתו בדוק יש בדבר לענין נדה להקל ולהחמיר כיצד הרי שלבשה חלוק זה בשעת וסתה או בשעת נדותה וכבסתהו ולא בדקתהו ולבשתהו בימי טהרתה ומצאה בו כתם הרי זו תולה בו לומר שכתם זה בימי נדותה נתחדש לה ואע\"פ שנתכבס הרי לא נבדק וכל שלא נבדק הרי אין חזקתו מתכבס והרי זה כחלוק שאינו בדוק לה שהיא תולה לזמן נדותה ואע\"פ שלא אמרו בודאי שאינו מתכבס אלא שחזקתו כך ומ\"מ ספק הוא כיון דכתמים דרבנן תולין להקל הא מכל מקום אם נתכבס החלוק על יד אחת מחברותיה והלכה לה עד שאין לנו בירור אם נבדק בשעת הכיבוס אם לאו חזקתו בדוק ואינה תולה בו ולפי דרכך אתה למד שזו שאמרו חזקת בנות ישראל שבודקות חלוקיהן בשעת כיבוסן לא סוף דבר בשלהן אלא אף בשל חברותיהן הואיל ויודעות שחברותיהן מקפידות בכך ויראה שאף שפחה כנענית בכלל הואיל ושיכא במצות הנשים אבל נכרית ודאי אין אומרין שחזקתו בדוק הואיל ואין לה שיכות במצוה זו אינה מקפדת ואף אם אמרה בדקתיו אינה נאמנת ספיקות הללו יש אומרין שלא נאמרו אלא בשנאבד החלוק אחר שנמצא הכתם אבל אם הבגד לפנינו יכולה היא לעמוד על עיקרו של דבר והוא שחלקו בענין זה ר' מאיר ור' אחא ור' שלדעת ר' מאיר הכל תלוי בבדיקה וכל שלא נבדק אפילו היה הבגד לפנינו דנין אותו ככתם שלפני הכבוס ומחמירין לענין טהרות ומקילין בו לענין נדה לתלות בו לשעת נדותה וכל שנבדק או נתכבס והלכה לה המכבסת חזקתו בדוק ודנין אותו שאחר הכיבוס בא ומקילין בו לענין טהרות לטהר את שלפני הכיבוס ומחמירין בו לענין נדה שלא לתלות בו לשעת נדותה ואין הפרש בין שהבגד לפנינו בין שנאבד והיא היא שיטתנו ולדעת ר' אחא כל שהבגד לפנינו יש בו בדיקה אם כתם זה שלפני כבוס או לאחר הכיבוס והוא שתחזור ותכבסנו ואם נדחו מראיו מפני כבוס זה בידוע שלאחר הכיבוס בא ומקילין בו לענין טהרות שקודם כיבוס ומחמירין בו לענין נדה שלא לתלות שאילו היו שם קודם הכיבוס כבר נדחו מראיו בכיבוס ראשון ולדעת ר' כל שהבגד לפנינו אינו צריך מעשה כדי לבדקו שמאיליו הוא ניכר שאינו דומה כתם שלפני הכיבוס לכתם שאחר כיבוס שכל לפני כבוס מקדיר ר\"ל שהוא דק ונוקב ועובר בבגד ונראה בצד השני כמו בראשון ושלאחר הכיבוס מגליד ר\"ל מלשון גלודה שהוא כאלו נקלף מצד השני ולא נשאר בבהירות דם אלא בצד אחד שנפל בו והלכך בודק במראיו אם מקדיר בידוע שלאחר כבוס אם מגליד בידוע שלפני כבוס ויש פוסקין כר' אחא ויש פוסקין כר' והלכך כל שהוא לפנינו בודקת אם בדיקה על ידי כבוס כר' אחא אם בדיקת מקדיר ומגליד כר' ודנין על פי הבדיקה ואם אינם יודעין לכוין מ\"מ חזרנו לספק הראשון ותולין להקל שספק סופרים הוא אלא שקצת מפרשים כתבו שמאחר שאפשר לעמוד על בוריו של דבר אם אינו יודע לכוין חוששין לה שאין זה ספק סופרים אלא ספק הבא בשבילו מחמת חסרון ידיעה והכרה ואם הוא אינו בקי ילך אצל בקי ללמוד הא כל שאבד הבגד מיהא תולין להקל:",
                "<b>המשנה</b> השלישית והכונה בה בענין החלק השלישי והוא שאמר כל הכתמים וכו' צריך שתזכור מה שכבר ביארנו שהגוים אין להם טומאת זיבה ולא טומאת נדות מה\"ת אלא שגזרו עליהם מדברי סופרים להיות כזבים לכל דבריהם כל שהם בזמן שביאתן ביאה ומ\"מ לא גזרו על כתמיהם כלך הואיל וודאי נדה שלהם מדברי סופרים כתם שלהם טהור לגמרי ורקם הוא מקום שבצד ארץ ישראל ודרים שם גוים ומתוך כך אמר תנא קמא שהכתמים הנמצאים בבגדיהם אין מטמאין על גבן טהרות ור' יהודה מטמא מפני שהם גרים ר\"ל שמצד שהם שכנים לישראל הולכים בדרכיהם ברוב ומתגיירים ואע\"פ שאנו רואים אותם עובדי עבודה זרה כמנהגם טועים הם כלומר ומתורת מנהג הם עובדים ודינם כישראל שנשתמד שיש להם טומאת כתמים הבאים מבין הגוים טהורים לגמרי שהרי כתמם טהור כמו שביארנו מבין ישראל ומבין הכותיים ר' מאיר מטמא וחכמים מטהרין וקס\"ד מטהרין לגמרי לומר שכתמן טהור ומתוך כך שאלו בגמרא אי דישראל טהורין ממאן טמאים ותירצוה בדרך זה מבין ישראל ומבין הכותיים טמאים ר\"ל שכתמיהם טמאים שאף הכותיים גירי אמת הם והנמצאים בערי ישראל ר\"ל במקום גלוי טהורים שלא נחשדו בנות ישראל שלא להצניע כתמיהן אבל הנמצא בערי הכותיים ר' מאיר מטמא מפני שאין מצניעין את כתמיהן ולדברי חכמים מצניעין הם ואע\"פ שאין קפידים לדברי סופרים סבורים הם שמן התורה הם טמאים וכבר ידעת שבזמן הזה עשאום כגויים גמורים כל הכתמים הנמצאים בכל מקום ר\"ל במקומות הגלויים טהורים שהרי אם משל גוים הם טהורים הם מצד עצמם ואם משל ישראל הם לא נחשדו שלא להצניע חוץ מן הנמצאים בחדרים ובסביבות בתי הטמאות שזהו מקום הצנעה וכתמי נדה הם שהוצנעו ובית הטמאות פירושו חדר שהנשים משתמשות בו בשעת נדותן ובתוספתא מפרש בתי מרחצאות שלהם ודרך כנוי הוא קורא אותם בית הטמאות ואח\"כ הוא אומר שבית הטמאות של כותיים מטמא באהל מפני שקוברין שם את הנפלים שאין חוששין להביאו לבתי הקברות אלא במקום המזדמן להם ומפני שהם דורשים לא תסיג גבול רעך אשר גבלו ראשונים בנחלתך אשר תנחל ופירשוה בספרא במוכר קברי אבותיו שלא עשה כלום משום פגם משפחה ומאחר שאמר בנחלתך וכו' מי שיש לו נחלה יש לו גבול מיוחד אבל נפלים הואיל ואין להם נחלה אין להם גבול מיוחד וקוברין אותו בכל מקום ור' יהודה אומר לא היו קוברין אלא משליכין וחיה גוררתן והלכה כתנא קמא אלא שעכשו דין כותיים כדין הגוים לגמרי ואף הם עצמם אין מטמאין באהל:",
                "<b>ולענין</b> ביאור מיהא זה שאמר שקוברין שם את הנפלים פירוש לשעה אבל מסירות אותם משם שאם לא כן היאך נשותיהם נדות יכולות להשתמש שם עוד והרי יש שם טומאת אהל וא\"ת שאין מקפידות בכך א\"כ ספק טמיאי מתים הם אלא שלשעה נאמרה:",
                "<b>נאמנין</b> כותיים לומר שם קברנו את הנפלים או לא קברנו ושאלו בגמרא והלא אינן נזהרין על לפני עור לא תתן מכשול ופירשוה בכהן כותי עומד לשם וחזר והקשה ושמא כהן טמא הוא ואע\"פ שכהן שניטמא אסור לו להטמא פעם אחרת כמו שהתבאר בנזיר פרק שלשה מינין ובאחרון של מכות מ\"מ הם אין בקיאין בכך ותירצה בשתרומה בידו ואוכלה שאלו היתה טמאה לא היה אוכל ולימד שאע\"פ שהיה לנו לומר שאין בקיאין ביצירה ושמא סבורים הם שאין הנפל בן ארבעים יום שאין לו טומאה ועל סמך זה אומרין שאין שם נפל ושמא בן ארבעים הוא אין אומרין כן אלא מחזיקים אותם בבקיאים ביצירה ונאמנים נאמנים על הבהמה שבכרה לומר שכבר ביכרה וולד זה של עכשו אינו בכור ואף בזו שאלו בגמרא והא לפני עור לית להו והיאך סומכין עליהם ותירץ בשראינוהו גוזז ועובד ולימד שאין אומרין טינוף היה לה והוא שהפילה עובר שלא נתבררה צורתו ואינן בקיאים בטינוף זה אם הוא טינוף הפוטר בבכורה אם לאו מפני שיש ממנו פוטר ויש ממנו שאינו פוטר ושמא טינוף שאינו פוטר הוא וסומך עליו לומר שביכרה אלא סומכין עליהם ומחזיקין אותן בנאמנים:",
                "<b>ונאמנין</b> על ציון הקברות שאם יש תל שאין עליו ציון נאמנין לומר שאינו קבר שאלו היה קבר בונין היו עליו ציון שאע\"פ שהציון מדברי סופרים הואיל והוזכר במקרא וכדכתוב ובנה אצלו ציון זהירים הם בו אבל אין נאמנין על הסככות ועל הפרעות וענין סככות פירשו באהילות אילן המיסך על הארץ ופירשו בה גדולי הרבנים שהוא סמוך לבית הקברות וקוברים שם לפעמים כשמזדמן להם בין השמשות ואין להם מתון לילך לבית הקברות וכן פרעות פירשו באהילות אבנים פרועות ר\"ל מגולות שהם בולטות ויוצאות מן הגדר וסמוכות לבית הקברות גם כן ונזדמן שקברו תחת אחת מן הענפים או תחת אחת מן האבנים ויש בה טומאת אהל שהרי יש בענף או באבן רוחב טפח ולא נודע תחת איזו מהן והעיד הכותי על האחת שאין קבר תחתיה אינו נאמן שאינו חושש לספק וכן אפילו לא נודע שיש קבר תחת אחת מהן מ\"מ האשה רגילה לקבור שם בין השמשות דברים הצנועים ומתוך כך אינו נאמן שאינו חושש לספק ואפילו ראינוהו לכהן שלהם מהלך לשם על פני כלה ושאוכל שם תרומה וצריך לפרשה ברשות הרבים שאלו ברשות היחיד היה ספיקו טמא דבר תורה ואפילו לא היה הכותי מהלך על פני כולה ראוי להאמינו שאינם חשודים על דבר תורה אלא ברשות הרבים שספיקו טהור אלא שחכמים גזרו בה מפני שהוחזקה שם טומאה והכותיים אין להם גזרת חכמים ומתוך כך אין מאמינין אותו אף בכהן שלהם מהלך על פני כלה ואוכל שם תרומה ויש מקשים לפירוש זה מאי שנא סככות ופרעות הוא הדין לזיזין וגזוזטראות אלא שלדעתי אינה קושיא שזיזין וגזוזטראות בעלי בתים משתמשין בהם מתוך בתיהם ואין אדם מצוי לקבור שם אלא שמ\"מ גדולי המפרשים פירשו בספק זה שבודאי יש שם קבר אלא שהספק בענפי האילן שהם דקים ואין בהם רוחב טפח אלא שהן סמוכות זו לזו בפחות משלשה טפחים ויש בהם רוחב טפח מדין לבוד וכן שאחת מהן למעלה ואחת למטה ואין שם אהל שלם אלא שרואין את העליונות כאלו הן למטה והתחתונות כאלו הן למעלה וכן הפרעות שאין בהן רוחב טפח אלא שהן בפחות משלשה וראויות לקבל מעזיבה ונידונת בכך באהל שים מדבריהם כספק טומאה ואע\"פ שקורות הבית בכיוצא בזה אינו אהל כמו שביארנו במסכת סוכה בזו שאני הואיל והן באות מאילן אחד או מכותל אחד וי\"מ לשיטה זו דוקא בשאין ביניהם רוחב טפח הא כל שיש אויר טפח ביניהם האויר מפסיקן וכן נראה ממסכת אהילות ממשנת אילן המיסך ואמר על אלו שאין נאמנין עליהן ואפילו ראינוהו לכהן שלהם עומד שם ואוכל תרומה שאינו משגיח על אהל של סופרים ומ\"מ בגמרא הקשו בה ממה שאמרו אילן המיסך על הארץ נאמן כותי לומר אין שם קבר מפני שאינו מעיד אלא על גופו של קבר וגופו של קבר מן התורה ותירצוה בכהן שלהם עומד לשם ואוכל תרומה וללמד שאין אומרין רצועה נפקא שבה יוצא ובא והשאר טמא אלא נאמן על הכל ואם כן ומה בין זו לראשונות שהרי אף בלא קברנו שם את הנפלים אינו נאמן אלא בדרך זה ותירצו בתוספות דתנא דמתניתין פשוט היה לו כן ואצרכתא דקתני בבריתא מהו דתימא ניחוש דילמא רצועה נפקא אינו חושש בה שאין זה כלום ומאין לנו לחוש לרצועה או שמא הראשונה בעומד לשם אע\"פ שאינו מהלך על פני כלה וזו דוקא במהלך על פני כלה בלא שיור:",
                "<b>ונשוב</b> לביאור משנתינו והוא שאין נאמנין על בית הפרס והוא שדה שנחרש בו קבר שעושה בית הפרס במאה אמה על מאה אמה כמו שביארנו בכמה מקומות ושדה שאבד בה קבר חמור משדה שנחרש בה קבר שהוא מטמא באהל כמו שבארנו בראשון של מועד קטן ומתוך כך הקשו בגמרא שאף שדה שאבד בה קבר אמרו שנאמן מפני שאינו מעיד אלא על גופו של קבר ופירשוה בכהן שלהם עומד לשם ואוכל תרומה וכמו שפירשנו בחברתה זה הכלל כל דבר שחשודים בו אין נאמנין עליו ופירשו בגמרא לאיתויי תחומין ויין נסך שמאחר שאין להם שיכות בתחומין אין נאמנין עליהם לומר עד כאן תחום שבת אע\"פ שראינוהו הולך שם ואע\"פ שעבד ושפחה נאמנין בהם הני שיכי בהו וכן יין נסך אע\"פ שרמוז בתורה מ\"מ אינם קפדים במגע הגוי וכל שאמר לא נגע בו גוי אינו נאמן ואע\"פ שהוא שותה שאינו נזהר בו:",
                "<b>זהו ביאור המשנה ולענין פסק אין לנו בה שכבר נעשו כגוים גמורים ומה שנכנס תחתיה בגמרא כך הוא:</b>",
                "<b>מקבלין</b> גרים מן הגוים על הדרך שכבר ביארנו במסכת יבמות ומ\"מ כל מקום של גוים שהוא חשוד להיות ביניהם ממזירי ישראל שנטמעו בהם אין מקבלין מהם גרים שהרי יש בהם צד ממזרות וכבר ביארנוה בראשון של יבמות:"
            ],
            [
                "<b>בית</b> הפרס כבר ביארנו במסכת חגיגה כ\"ה ב' שהוא שדה שהיה בו קבר ונחרש ונתפשטו העצמות אילך ואילך עד שנתפרסו ונדקדקו ומן התורה טהור הוא לגמרי שהמחרישה כותשת העצמות עד שלא נשאר שם עצם המטמא באהל ואם מפני שנשארו שם עצמות דקים כשעורה שאע\"פ שאין מטמאין באהל מטמאין הן במגע לא חששו למגע שטמונים הם בתוך העפר אלא שמדברי סופרים לטמאו מחשש מגע עד מאה אמה ממקום חרישתו וממאה אמה ואילך אינו מטמא כל עקר אף מדברי סופרים שאין דרכן של עצמות להתפשט יותר ממאה אמה ואם רצה לילך אף בתוך מאה אמה הולך על ידי ניפוח והוא שמנפח את העפר לפניו במפוח והולך במקום שמנפח אם אינו מוצא שם עצם כשעורה ואם מצא עצם כשעורה פורש משם ומנפח במקום אחר ואם נידש ברגלי אדם אחר חרישה טהור אף בתוך מאה אמה ובלא ניפוח שאפילו היו שם עצמות דקים בדישה זו מתכסים בעפר ויש בו תיקון גם כן בצדדים אחרים שהוזכרו בסדר טהרות וכבר ביארנום באחרון של חגיגה:",
                "<b>ונשלם</b> הפרק תהלה לאל:"
            ],
            [
                "<b>הפרק</b> השמיני בע\"ה:",
                "<b>הרואה</b> כתם וכו' זה הפרק כלו יסוב בענין החלק הרביעי ר\"ל ענין הכתמים ורבו יסוב על שלשה ענינים הראשון להודיע שאינה חוששת לכתם אפילו נמצא בבשרה אלא במקום שאפשר שניטף שם הדם מן המקור אפילו היה שם שיעור הראוי לחוש בו שכל שנמצא בבשרה ובמקום שאפשר שניטף שם מן המקור חוששת לו אף במקום שיש לתלות והשני שכל שלא נמצא בבשרה אלא בחלוקה כל שיש לתלות תולין אף במקום שניטף שם מן המקור ובא להודיע על איזה צד תולין ובאיזה שיעור השלישי שלא נמצא בבשרה ולא בחלוקה אלא שנמצא בעד שלה על איזה צד חוששת בו:",
                "<b>זהו</b> שרש הפרק דרך כלל וענינים אלו כלם נמשכים לענין אחד ומתבארים במשניות אלו ובסוגייא הבאה עליהן אלא שאנו מבארין את המשניות ביחד אחר שהכל ענין אחד ואחר ביאורן נבאר היוצא לנו מן הסוגיא הבאה עליהן והחל במשנה הראשונה בענין החלק הראשון והוא שאמר הרואה כתם על בשרה אם מצאתו כנגד בית תורפה ר\"ל מקום ערותה הרי זו טמאה ר\"ל אפילו יש לה במה לתלות כגון שעברה בשוק של טבחים וכיוצא בה שמאחר שנמצא בבשרה ובמקום המכוון לבית תורפה עד שנראה שמשם ניטף לשם טמאה שלא כנגד בית תורפה טהורה שמאחר שאי אפשר לומר שמן המקור ניטף לשם אין חוששין שמא הביאתה שם בידה שאין מחזיקין טומאה ממקום למקום אלא אומרין שממקום אחר ניתז עליה ובא לפרש אלו הן המקומות שדנין בהם שממקום תרפה ניתזו לשם ואלו הן אותן שאי אפשר לדון בהם כן והוא שאמר כיצד נמצא על עקיבה ועל ראש גודלה טמאה על עקיבה מפני שפעמים כשהיא יושבת בקרקע עקיבה כרוך באותו מקום ונוגע בו ועל ראש גודלה שמא בשעה שהיא הולכת נזדמן ראש גודלה כנגד בית התורפה על שוקיה ועל פרסותיה מבפנים והם שני הצדדין הפנימיים שבשוקיה ופרסות רגליה שהם נוגעים זה בזה בעת שהיא עומדת ר\"ל שנדבקים שוק בשוק ופרסת רגל בפרסת רגל טמאה ופירשו בגמרא בשיעור פנימיות זה שהוא עד מקום חבק ושמקום חבק עצמו כלפנים וכבר טרחו הרבה מן הרבנים ומן הגאונים בפירושו והוא שגדולי הרבנים פירשו שהוא מלשון רצועה כענין החבק והקילקי האמור בחבישת רצועת החמור ובכאן הוא מקום מתיחת הגידין שחוגרין הירך והשוק ובערוך פירשו שמנהגם היה לנעול את השוק באנפיליא שיש בה לולאות ומקום חיבוק הלולאות הוא קורא מקום חבק ועוד פירשו שם שמה שמתכסה מן הבשר על ידי כפיפת השוק על הירך הוא מקום חבק על שם שמחבקין זה את זה ועיקר הדברים כפירושו שכשהוא שואל מבפנים עד היכא לא שאל על ארך הירך והשוק שזה פשוט הוא שכל שממקום תורפה עד פרסות הרגל בדין זה אלא מפני שהשוק עגול ואינו מתדבק זה בזה על פני כל הרוחב והירכים שטוחות ומתדבקות זו בזו על פני כל הרוחב שאל בשוקים עד היכן נידון כלפנים ממקום הרוחב ופירשו בה עד מקום חבק וקרא מקום חבק עובי הבשר העגול שבשוק שמתוך עביו מתדבק עם העובי האחר שכנגדו וכל כמה שהוא מתדבק ברוחב הוא קורא מקום פנים ומקום חבק עצמו ר\"ל כל מקום רוחב בליטת אותו עובי כלפנים אע\"פ שקצותיו מתעגלים ואין נדבקים זה עם שכנגדו יפה אבל אם נמצא מבחוץ ר\"ל הצדדין הנחוכיים לפנימיים וכן הצדדין כגון גב השוק וצד אחוריו טהורה וכל שכן אם נמצא מן הירך ולמעלה שבודאי לא ממקום תורפה ניטף אלא ממקום אחר ניתז עליה ואפילו לא היתה יודעת במה לתלות ומ\"מ פי' בגמ' שאם נמצא בידה אפילו על קשרי אצבעותיה שהיה לדון שאין קשרי אצבעותיה מגיעות להדיא לכנגד בית תורפה טמאה מפני שהידים עסקניות הן ונוגעות כלן במקום התורף וקצת חכמי אחרונים כתבו בזו דוקא כשבדקה עצמה ולא נטלה ידיה אבל מן הסתם לא מפני שאינה עשויה ליגע שלא במתכוין במקום התורפה שנזהרת היא בכך שלא ללכלך ידיה ואין נראה לי כן שמאחר שמטעם עסקיהן של ידים אנו נוגעים בה עסקניות הן במגע שלא בכונה ולמדנו שכל שכנגד תורפה טמאה אפילו היה לה במה לתלות אחר שנמצא בבשרה וכל שלא כנגד תורפה טהורה אפילו לא היה לה במה לתלות אע\"פ שנמצא בבשרה:",
                "<b>ועכשו</b> חוזר ומפרש כשלא נמצא בבשרה אלא בחלוקה ואמר שאם ראתה על חלוקה מן החגור ולמטה טמאה וחגור זה פירושו סינר שהנשים חוגרות בו לצניעות והוא כנגד בית תורפה וכל כתם שנמצא בחלוקה מכנגד הסינר ולמטה טמאה ולא סוף דבר כנגד בית תורפה אלא אפילו מן הצדדין ומטעם שהחלוק עשוי להתהפך אף מפנים לאחור וכל שכן לצדדין מחגור ולמעלה טהורה אפילו לא היה לה במה לתלות שהרי אי אפשר שניטף דם שם ממקום התרף ומ\"מ אם נזדקרה בבת ראש והוא הנקרא בלשון לעז טומבא\"ר יש אומרין שטמאה שהרי כשנזדקרה בבת ראש חזר מה שלמעלה למטה ולא טיהרו אלא נזדקרה בבת ראש או שלא ידעה אם נזדקרה אם לאו שמן הסתם אינה חוששת אבל גדולי המפרשים כתבו שאפילו נזדקרה בבת ראש והגביהה רגליה למעלה בזיקור זה הדין כן הואיל ולא נמצא על בשרה ונראין הדברים שאלו יצא מן המקור אף על בשרה היה נמצא שכשהיא הולכת הוא שנמצא לפעמים על חלוקה ולא על בשרה שהדם עשוי להטפטף ופעמים נוטף על חלוקה ולא על בשרה אבל במזדקרת אין הדם נוטף אלא שותת ויורד ועל כל פנים על בשרה שתת וירד ולדעת זה יש לך לדון שאם נמצא בבשרה ולמעלה מן התורף או בבשרה וחלוקה כל שנזדקרה טמאה אלא שמן הסתם אינה חוששת לזיקור וכסתם משנתנו שאמרה הרואה כתם בבשרה שלא כנגד תורפה טהורה וי\"מ בנזדקרה ששכבה על מטתה ופניה למעלה ורגליה גבוהים יותר מראשה ראתה על בית יד שלה ר\"ל שנמצא הכתם על בית יד של חלוקה אם מגיע אותו בית יד כנגד בית תורפה ר\"ל אפילו על ידי הדחק כגון שאינו מגיע לשם אלא בשעה שהיא שוחה ביותר טמאה שמא שחת ונגע ואם לאו טהורה אין חוששין שמא בידה נגעה בבית תורפה ואח\"כ הביאתו כאן שאין מחזיקין טומאה ממקום למקום וכן אין חוששין שמא בלילה ניטף מדמה במקום אחר וכשהיא ישנה נתהפכה אילך ואילך שאין מחזיקין טומאה ממקום למקום ומ\"מ אם היתה פושטתו בלילה ומתכסה בו ראשה או גופה כל מקום שנמצא בו טמאה מפני שהוא חוזר ר\"ל שיש לחוש שמא נתהפך החלוק ובא לו כנגד בית תורפה וכן הדין באפיליון ר\"ל מעפרת שמכסה בה ראשה בלילה או טלית שמתכסה בו בלילה גם כן:",
                "<b>תולה</b> בכל דבר שהיא יכולה ר\"ל כשנמצא על חלוקה אף במקום שאפשר שניטף שם מן המקור אם יש לה דבר לתלות בו ולדון שמאותו דבר אירע לה כן כגון אם שחטה בהמה חיה ועוף או נתעסקה בכתמים או שישבה בצד העסוקים בדבר או שעברה בשוק של טבחים טהורה ומ\"מ כשנמצא על בשרה ולא על בגדיה אינה תולה באלו שאלו היה כן היה ראוי שימצא אף על בגדיה ולמדת שאם נמצא על בשרה ובגדיה כאחד תולה הרגה מאכלת תולה בה וכו' צריך שתדע שלענין פסק אין תלייתה בשאר דברים לתלייתה במאכלת שוה שתלייתה בשאר דברים היא כשנמצא על חלוקה או על בשרה וחלוקה כאחד ותלייתה במאכולת היא אף כשנמצא על בשרה לבד וכן שבשאר דברים אינה תולה מן הסתם ובמאכולת תולה אף מן הסתם שיש לדון שבהתהפכה מצד לצד נהרגו תחתיה פרעוש או כינה ולא כדעת האומר הרגה מאכולת תולה בה שמשמעו הרגה דוקא אלא כר' חנינא שאמר אע\"פ שלא הרגה וכן שבשאר כתמים כל שידעה במה לתלות תולה אף בכתם גדול מכגריס לפי הענין שאירע לה בכינה או מאכלת אינה תולה אלא עד כגריס ונמצא שכל כתם שהוא כגריס נתלה מן הסתם במאכולת בין בבשרה בין בבגדיה בין בשניהם וכל שביתר מכגריס אינו נתלה במאכולת אלא לפי מה שנתעסקה בו ואף זה דוקא שנמצא בבגדיה או בבגדה ובשרה כאחד ומ\"מ יתבאר בגמרא שאם היתה מאכולת רצוצה במקצת הכתם הואיל ורגלים לדבר תולה בו אף ביתר מכגריס ואם היא במקום שהפישפש מצוי שם תולה עד כתרמוס וכן תולה בבנה ובבעלה ר\"ל אם היו ידיהם עסוקים בדמים או בכתמים או אם היה בהם מכה ואפילו נמצא בבשרה שמא נגעו בה ומששוה כדרך אשה עם בנה ובעלה ולא ידעה ותולה בהם אא\"כ ברור לה שלא נגעו בה ויש אומרים שאם היו הם עסוקין בדם ולא נראה בהם דם שאינה תולה ולא יראה לי כן שמא אף דם שעליהם נתקנח בה היתה בה מכה אע\"פ שכבר חית והוגלד פי המכה אם יכולה להתגלע ר\"ל להתקלף על ידי חכוך ולצאת ממנה דם תולה בין בבשרה בין בבגדיה:",
                "<b>ומעשה</b> באשה אחת כו' למדנו ממעשה זה שכל שהיא תולה אינה צריכה להקיף הכתם עם אותו דבר שהיא תולה בו ולראות אם דומים זה לזה אם לאו אלא תולה מן הסתם אחר שהיא ממין אותו דבר שתולה בו שהרי אשה זו לא הביאה הכתם לפני ר' עקיבא אלא שאמרה ראיתי כתם וטיהרה וכן כתבוה גדולי המפרשים מזו ובאמת הדברים אמתיים אלא שאין מזו הכרח ושמא אף היא הביאתהו לפניו אלא שהדברים ברורים שאין צריך הקפה וכן הדין כל שנתעסקה היא עצמה במיני דמים שתולה אף בנמצא בבשרה:",
                "<b>עד</b> שהוא נתון תחת הכר ר\"ל הבגד שהיא מקנחת בו את עצמה אחר תשמיש וכבר היה בדוק לה והניחתו תחת הכר או תחת הכסת או שטחתו בירכה ונמצא עליו דם אם אותו דם משוך טמאה בכל שהו שבודאי דם קנוח הוא ומגופה יצא וראוי להחמיר בו יותר משאר כתמים אבל אם הוא עגול טהור ר\"ל אא\"כ הוא ביתר מכגריס שתולין אותו במאכולת ומ\"מ אם הניחתו בקופצא לאחר בדיקה אף בעגול טמא בכל שהוא שאין תולין במאכולת בקופצא ואם קנחה עצמה בעד שאינו בדוק לה אפילו הניחתו בקופצא ואף במשוך טמאה עד כגריס ועוד כאלו נמצא בחלוק או בשאר בגדים ויש חולקין בזו להקל אף ביתר מכגריס וכבר ביארנו ענין זה בפרק שני:",
                "<b>זהו</b> ביאור המשנה וכלה על הצד שביארנוה הלכה פסוקה היא אע\"פ שיש חולקים בקצת דברים שכתבנו וכמו שיתבאר ודברים שנכנסו תחתיה בגמרא אלו הן:",
                "<b>כתם</b> שנמצא על דבר שאינו מקבל טומאה אפילו לא היה במה לתלות כלל אינה חוששת לו כיצד ישבה על גבי אבנים או על גבי קרקע אע\"פ שבדקה בהם קודם ישיבתה ואחר ישיבתה מצאה עליהם דם הואיל ולא הרגישה אין בה טומאת כתם כלל כל שאינו מקבל טומאה לא גזרו על כתם הנמצא בו כלל וגדולי המפרשים חולקין בזו וממעשה האמור למטה בההיא איתתא דבהדי דקא אזלא ואתיא אשתכח דם תותה במשתיתא ואתאי לקמיה דר' ינאי ואמר תיזיל ותיתי כלומר בדרך שעשתה עד עכשו ואי מתרמי לה הכי טמאה ואע\"פ שאמרו אין שונין בטהרות דוקא לקולא כענין היה מתעטף בטליתו וטמאות וטהרות בצדו והדבר קרוב הרבה שנגע אע\"פ שאפשר רחוק שלא נגע שאין שונין בה להלבישו פעם אחרת כדי לראות אם יגע אם לא יגע ואם לא יגע שנטהרנו אלא שחזקה נגע אבל לחומרא שונין שהרי אשה זו בחזקת טהרה היא שהרי לא נגע על בשרה ולא על חלוקה ומסתמא טהורה היא אלא שלהחמיר אומרין לה שתשנה עד שאם יארע לה כן נטמאה והם מפרשים במשתיתא שהוא פשוטי כלי עץ ואע\"פ כן חששו בכתם שבו ובמחילה מהם אין הדברים נראין לדחות שמועה גמורה האמורה לשמואל ולרב אשי בסוגיא זו בלא הכרח וכן שבפרק תשיעי פסקוה כן להדיא וזו של משתיתא דבר המקבל טומאה הוא והוא כלי האורג וכדכתיב עם המסכת ומתרגמינן עם משתיתא וכן יש שפירשוהו הטווי עצמו שמונח שם לאריגה וכל שנמצא שם בבגד אפילו לא היה מחובר בה הואיל וישבה עליו חוששין לו אלא שבבגדי צבעונין שאין הכתם ניכר בו כל כך יש מקילין ויש מחמירין כל שהכתם ניכר בהם כמו שיתבאר בפרק תשיעי אבל בבגד לבן מיהא חוששת אלא שאם לא ישבה בו אלא שעברה עליו אינה חוששת אלא שלהחמיר אומרין לה שתשנה על הדרך שכתבנו במשתיתא וכל אלו דוקא בשהיה הבגד בדוק לה על הדרך שביארנו בקרקע:",
                "<b>זה</b> שביארנו שאין חוששין לכתם הנמצא על דבר שאינו מקבל טומאה פירושו אפילו מדברי סופרים שאם תאמר דוקא מן התורה אף בכל הכתמים כן שנאמר בבשרה עד שתרגיש בבשר ואע\"פ שכבר דרשו בו לטמא בפנים כבחוץ ר\"ל משיצא בבית החיצון וכן למעט שלא ליטמא בנדה בהפלת חתכה או שפיר שאינו מרוקם מצד החתכה והשפיר אא\"כ יש עמהם דם על הדרך שביארנו בפרק שלישי מכל מקום כולהו שמעת מינה וא\"כ לענין ביאור זה שאמר שמואל בדקה קרקע עולם וישבה עליו ומצאה דם טהורה שנאמר בבשרה וכו' לדעת המסקנא שהעלוה אף בלדברי סופרים כך פירושו הואיל וכל כתם טהורה מדאוריתא דכתיב בבשרה אף חכמים העמידוה בקרקע עולם על דין תורה שלא גזרו אלא על דבר המצוי או שלא גזרו אלא על דבר שראוי לטמאו מחמת הדם ותיטמא האשה אגבו:",
                "<b>האשה</b> שהיא עושה צרכיה ר\"ל שמשתנת מים וראתה דם אפילו הרגישה ביציאתו טהורה שכל דם היוצא מן המים חזקה עליו שמשבילו של מים הוא בא ולא מן המקור ולא סוף דבר ביושבת ששבילו של מים פתוחה אלא אפילו עומדת שהיה לנו לומר הואיל ונדחקה כל כך שמשתנת מעומד ואינה יכולה לעכב ודאי המים חזרו למקור וגרמה לדם שיצא מן המקור אין חוששין בה כלל כמו שיתבאר בפרק תשיעי:",
                "<b>ולענין</b> ביאור זה שאמרו בסוגיא זו הרגשת מי רגלים היא וכן הרגשת עד היא וכן הרגשת שמש היא פירושן שמתוך שנצטערה לעקיצת מי רגליה או לבדיקת העד בדוחק או שנצטערה לכניסת שמש בדוחק עד שאי אפשר לה בשמושו היא סבורה שאותו צער יארע לה מצד יציאת הדם:",
                "<b>ומה</b> שנתגלגל כאן בגמרא על שלה אם כשיעור ותיס אם לאחר זמן כבר ביארנוהו בפרק שני במשנה השלישית:",
                "<b>מזה</b> שכתבנו למדת בענין כתמים כל שנמצא על בשרה למטה מן החגור אפילו עברה בשוק של טבחים טמאה ואם נמצא בחלוקה או בחלוקה ובשרה כאחד אם יש לה במה לתלות תולה ואם לאו טהורה למעלה מן החגור אפילו לא היה לה במה לתלות טהורה אם לא נזדקרה בבת ראש ואם נזדקרה אם נמצא על בשרה או על בשרה וחלוקה טמאה ואם על חלוקה לבד טהורה ומ\"מ גדולי המפרשים נוטים לומר שאף בנמצא על בשרה מחגור ולמעלה אם יש לה במה לתלות תולה והדברים מתמיהים שהרי בפירוש אמרו בשמועה זו שלשה ספיקות יש באשה על בשרה טמא על חלוקה טהור והעמדנוה בין מחגור ולמטה בין מחגור ולמעלה אם מחגור ולמטה כגון שעברה בשוק של טבחים שעל בשרה אינה תולה דאם איתא דמעלמא אתא על חלוקה איבעי ליה לאשתכוחי ואנו מפרשים אף על חלוקה ואע\"פ שאפשר שקפלה בגדיה וניתז על בשרה הואיל ומגופה חזיא ובגופה אשתכח רגלים לדבר הא מ\"מ אם נמצא בבשרה ובחלוקה תולה וכל שכן בחלוקה לבד ואם מחגור ולמעלה כגון שנזדקרה נמצא על בשרה טמאה אפילו היה לה במה לתלות ואם נמצא על בשרה וחלוקה היה לה במה לתלות תולה ואם אין לה במה לתלות טמאה נמצא על חלוקה לבד טהורה אף בנזדקרת בבת ראש ואפילו לא היה לה במה לתלות וזה הפרש בין מחגור ולמטה למחגור ולמעלה בנזדקרה שאילו נזדקרה על כל פנים על בשרה היה נמצא ומטעם שכתבנו במשנה ושמא הם סבורים שהלשון האחרון סותר את הראשון ולומר שכל שעברה בשוק של טבחים תולין אף בבשרה ולא יראה כן:",
                "<b>ולענין</b> מה שאמרו במשנה זו במגעות והיסיטות הלך אחר הרוב ופירש בו שאם רוב ימיה טמאים כגון אשה שאין לה וסת ורגילה לראות תדיר מגעה והיסיטה טמא יש שפירשוה אף מן הסתם ר\"ל אע\"פ שלא מצאה עכשו כתם ודברים זרים הם שאם לא מצאה למה נטמאנה אלא שפירשו חכמי האחרונים שהיא חוזרת לנמצא על חלוקה שאם יש לה במה לתלות תולה ואמר שבאשה זו אין תולין ומדקאמר הכי לענין מגעות והיסיטות למדנו שבבעלה מיהא תולין אף בזו:"
            ],
            [
                "<b>זה</b> שביארנו בנמצא על בשרה שאפילו היה לה לתלות אינה תולה פירושו בשהיה לה לתלות בדבר שחוץ מגופה כגון בשוק של טבחים ועסקי דמים אבל אם היתה מכה בבשרה תולה כל שאפשר לינטף מאותו מקום כיצד היתה המכה בצוארה ונמצא הכתם בירכה או בשוקה תולה במכתה אבל אם היתה בכתפה אינה תולה שאין מקום לתלות מכתפה לירכה וכן כל כיוצא בזה שאף לחומרא אין מחזיקין דם ממקום למקום כל שכן לקולא:",
                "<b>בסוגיא</b> זו שאלו בכתם העשוי כשיר או כשורה או טפין טפין או כרחב ירכה מהו ולענין ביאור פירשו גדולי המפרשים בעשוי כשיר שהוא עשוי כשרשרת וי\"מ שעשוי כטבעת והוא יתר מכגריס שלא טיהרנו במשנה עגול אלא בכגריס אבל זה יתר מכגריס אלא שהוא חלול באמצע כטבעת ויש לדון בו שאילו ניטף מן הגוף לא היה בצורה זו וכן כשורה כלומר משוך בקו ישר כקורה ואין זה דרך כתם ומה שאמרו במשנה משוך טמאה פירושו בעד ואע\"פ שבחלוקה כל שיש בו יתר מכגריס מיהא טמאה שמא דוקא במשוך בקצת אלכסון אבל זה משוך כקו ישר ואין זה דרך כתם וכן אם נמצא ארך הכתם לרחב הירך אין זה דרך כתם ולא הובררה ומתוך כך יש דנין בהם לקולא ומ\"מ רוב פוסקים כתבוה להחמיר כסתם בריתא שכתבנו בשלשה ספיקות שכל ספק שעל בשרה טמא ואע\"פ שדחאוה כמו שאמרו דלמא אתי לאיתויי דאשתכח ברצועה ר\"ל בארך גדול ורחב גדול אשינויא לא סמכינן וכל שכן בלשון דלמא שאינה דחייה גמורה ומ\"מ זו של טפין טפין יש שפירשוה לענין צירוף ר\"ל אם בין כל הטפין כגריס ועוד אם מצטרפין אם לאו ואע\"פ שאמרו למטה טיפין טיפין אין מצטרפת ההיא בנמצא בחלוקה היא אבל בבשרה ראוי להחמיר ואף זו לא הובררה ומחמירין בה אע\"פ שספק חכמים היא כסתם הבריתא ומ\"מ גדולי הדור כתבו שלא נשאלה לענין צירוף שהרי לא דברו עכשו בשיעורין אלא באיזה מקום ובאיזו צורה ראוי יחוש בהם אלא זו כשיש בכלם שיעור כתם אלא שמ\"מ כל שהם כתמים מרובים כל אחד לעצמו אע\"פ שיש בכל אחד כגריס ועוד צורתן מוכחת שלא מגופה באו ולא הובררה ודנין בה להחמיר אבל טפין טפין אף בבשרה אין מצטרפין אלא שאף הם מודים שראוי להחמיר וכדעת הראשונים:",
                "<b>כבר</b> ביארנו שאין דין כתמים אלא בחלוק הבדוק ומכל מקום כל שבדקתו חברתה והיא לובשה בדוק הוא לענין זה ואם נמצא עליו כתם השואלת טמאה ואם לבשוה שתיהן אחר בדיקה הרי שתיהן טמאות היתה אחת מהן ארוכה ואחת קצרה אם מגיע כנגד תורפה של ארוכה שתיהן טמאות שהרי לשתיהן למטה מן החגור ואם לאו קצרה טמאה וארוכה טהורה שהרי לארכה הוא למעלה מן החגור:",
                "<b>בדקה</b> האחת עצמה וחלוקה ר\"ל כשפושטת ונמצא טהור והשאילתו לחברתה בחזקת טהור ולא בדקתו ונמצא כתם בחלוק הראשונה טהורה שהרי בדקתו בשעה שפשטה והשניה טמאה ומכל מקום לענין הדין אינה חייבת לכבסה כדי להחזירו טהור או ליתן לה שכר כובס שאין מוציאין ממון מן הספק והרי הוא תולה בה לענין זה ואומרת שלא היתה בדיקתה מחוורת ואע\"פ שבריא ושמא הוא הרי אף בריא ושמא אין אומרין בריא עדיף להוציא ממון כמו שביארנו במקומו ואפילו היו עדים שראו שבדקתו שמא לא בדקה יפה אא\"כ העידו שאף הם נתנו לב בדבר והרגישו בבדיקתה שלא היה שם כתם ובתוספות שאלו נחייבה מדין כאן נמצאו וכאן היו כמו שאמרו בפרק המדיר בענין מומין ופרה ותירצוה שלא אמרוה שם אלא באותם שהוזכרו שיצאה האשה מרשות אב לרשות הבעל והפרה מרשות מוכר לרשות לוקח אבל חלוק זה שאלה הוא ולא יצא מרשותה של ראשונה וגדולי הדור מתרצים שלא נאמר כאן נמצאו וכאן היו אלא לענין טהרות כמו שהתבאר במסכתא זו בפרק ראשון וכן נראה בפרק המדיר באוקימתא דרב אשי:"
            ],
            [
                "<b>כבר</b> ביארנו שכל שהוא כגריס תולה בה אף מן הסתם במאכולת אבל יתר מכגריס אינה תולה אא\"כ נתעסקה באיזה דבר הראוי לתלות בו או עברה במקום הראוי לתלות בו ומ\"מ אף באלו דוקא כשראוי לתלות בו בכתם כזה אבל אם אין ראוי לתלות בו כתם גדול כזה אינה תולה כיצד היה הדם שנתעסקה בו מועט עד שאין לתלות אלא בכגריס ונמצא בכתם זה שני גריסין תולה כגריס במה שנתעסקה בו וכגריס במאכולת ואם הוא ביתר משני גריסין אינה תולה נתעסקו שתים בצפור אחד ואין בו אלא כסלע דם ונמצא כסלע על זו וכסלע על זו שתיהן טמאות ודבר זה פירשוהו אחרוני הרבנים אפילו נתעסקו בו זו אחר זו שנמצא שאילו לא נתעסקה השניה טהרנו את הראשונה שאם לא כן לענין סוגיא מיהא מהו שהקשו לבדקה עצמה וחלוקה שהיא טהורה משתי נשים שנתעסקו בצפור וכו' ששתיהן טמאות ומה ענין לזו אצל זו בזו דין הוא לטמא את שתיהן שאין לנו באחת יותר מחברתה ואי זו תצא לטהרה יותר מחברתה אבל חברתה שהראשונה בדקה עצמה וחלוקה דין הוא שנטהרנה ומתוך כך פירשוה בנתעסקו זו אחר זו ותירץ בה דאפילו הכי לא דמי דהכא איכא סלע יתירא ואין לתלות באחת יותר מבחברתה:",
                "<b>כל</b> שיש במה לתלות תולה אף בבגד שלא היה הדבר מצוי לתלות בו וכל שאין במה לתלות אינו תולה אף בבגד שהיה מצוי לתלות בו כיצד לבשה שלשה חלוקים הבדוקים לה זה על גב זה ונמצא כתם על אחד מהן אם יש לה במה לתלות כגון שעברה בשוק של טבחים תולה אף בתחתון ואין אומרין אלו כן היה ראוי להמצא בעליון אלא אומרין נקפל העליון ונזדמן לה התחתון ואם אינה יכולה לתלות כגון שלא עברה בשוק של טבחים ולא נתעסקה בדמים אינה תולה אף בעליון אלא אומרין שמגופה יצא ואין אומרין אין כן היה ראוי לימצא בתחתון יותר מבעליון אלא אומרין נקפל התחתון ונזדמן לו העליון:",
                "<b>כל</b> שביארנו שתולה במה שנתעסקה בו לא סוף דבר בדמים אלא אף במיני הצבעים האדומים או שהם מצבע הדמים הטמאים מעשה היה ותלה ר' מאיר בקילור ורבינו הקדוש בשרף של שקמה וכן כל כיוצא בזה לפי צבע הכתם ודמיונו למה שנתעסקה בו:",
                "<b>כבר</b> ביארנו שכל שהוא כגריס תולה במאכולת אף מן הסתם אבל שאר דברים אין תולין בהם מן הסתם כיצד ישבה לו בצד העסוקים בדמים או עברה בשוק של טבחים ספק ניתז עליה ספק לא ניתז תולה אבל אם עקר הדבר בספק כגון ספק ישבה ספק לא ישבה ספק עברה ספק לא עברה אינה תולה אבל כל שהוא כגריס או למטה הימנו תולה במאכולת מן הסתם אפילו לא הרגה מאכולת כמו שביארנו במשנה ולמדת שכגריס לענין זה כפחות מכגריס כרב חסדא אבל יתר מכגריס אינה תולה במאכולת אפילו הרגה מאכולת בודאי ואע\"פ שיש חולקים לומר שאם הרגה תולה אף ביתר מגריס אינו כלום שאם כן מה הוצרך לומר הרגה אין לא הרגה לא מתניתין מני ר' שמעון היא דלמא ר' חנינא בן אטיגנוס היא והרגה תולה אף ביתר מכגריס לא הרגה אינה תולה אלא בכגריס אלא שהדבר ברור שאפילו הרגה דוקא בכגריס תולה ביתר ממנו אינה תולה וגריס זה הוא כגריס של פול הקילקי ושיעורו שלש עדשות על שלש שהן תשע ואם נזדמן לה גריס גדול מזה תולה בו וכל שהוא כשיעור זה אע\"פ שאינו כצורה זו אלא ארוך וקצר או כצורה אחרת כל שאם אתה בא לצרפו אין בו אלא כשיעור זה טהורה יתר מכן טמאה:",
                "<b>ממה</b> שאמרו בסוגיא זו לדעת האומר לא הרגה אינה תולה אין לך אשה שטהורה לבעלה שאין לך סדין שאין בו כמה טיפי דמים אתה למד שהכתמים לענין איסור ביאה נאמרו ולהוציא מדעת האומרים שלא נאמרו אלא לענין טהרות ומפני שהם מדמים ואומרים מעת לעת דרבנן וכתמים דרבנן מה מעת לעת דוקא לענין טהרות אף כתמים דוקא לענין טהרות אלא אף לענין איסור ביאה שהרי אמרו כאן רשב\"ג לדברי אין קץ ולדברי חברי אין סוף כלומר לדברי שאמרתי שאם לא הרגה אינה תולה כלל אין קץ שאין לך אשה שטהורה לבעלה שאין סדין שאין עליו כמה טיפי דמים של מאכולת ולדברי חברי שאמרו שאף בלא הרגה תולה אף בשיעור גדול כתורמוס ואף במקום שאין הפשפש מצוי אין סוף שאין לך אשה טמאה לבעלה משום כתם שאין לך סדין שאין בו טיפי דמים פחותים מתורמוס אבל נראין דברי ר' חנינא שאמר עד כגריס תולה אף בלא הרגה יתר מכגריס אינה תולה ר\"ל אע\"פ שהרגה ומדקאמר טהורה לבעלה וטמאה לבעלה אלמא כתמים לענין איסורי ביאה נאמרו ולא הוצרכנו לכתוב דבר זה אלא מפני שמצאנוה לקצת מחברים ודברים משובשים הם ואין להעלותם על לב כלל וכל המיקל בדבר זה הרי זה בועל נדה דרבנן ופורץ גדר ישכנו נחש:",
                "<b>לפי</b> דרכך למדת שהתורמוס שיעורו גדול מן הגריס וצריך שתדע בזה שפסקנו כר' חנינא בן אנטיגנוס שלא לתלות אלא בכגריס ולא כחכמים דוקא במקום שאין מין הפשפש מצוי אבל במקום שהפשפש מצוי תולין בו עד כתורמוס ואינה טמאה משום כתם עד שיהא בו כתורמוס ועוד וחזר התורמוס כדין הגריס לכל עניני כתמים ואם מצאה יתר מכדי פשפש ופשפש רצוצה באותו יתר תולה בו כדין הגריס במאכולת וגדולי המפרשים כתבו שאף במקום שאין הפשפש מצוי אם מצאה כתורמוס ופשפש רצוצה בו תולה בו ואם מצאה שני פשפשין תולה עד שני תורמוסין וכן בהרבה תולה לכמות שהן ויש שגורסין להדיא כן ר\"ל תולה בפשפש עד כתורמוס וכן לשנים וכן לשלשה אבל במאכולת אפילו הרגה אינה תולה כפי מה שהרגה שלא נתנו דבריהם לשיעורין בדבר המצוי בכל יום אבל פשפש שאינו מצוי תולה כפי מה שהרגה אבל כל מקום שאין הפשפש מצוי אין תולין בו אפילו היה ארכו של כתם כרחבו אע\"פ שזו היא צורת כתם הבא מצד הפשפש ומה שאמרו פשפש זה ארכו כרחבו לענין כתמים ולטהר כתם הבא בצורה זו אף במקום שאין הפשפש מצוי אין הלכה כן:",
                "<b>התבאר</b> בשמיני של תרומות שכל שהיה אוכל תרומה וכשהתרומה בפיו נודע לו שהוא טמא או שהיא טמאה אע\"פ שהיה בתוך פיו הרי זה יפלוט וכן אם היה פשפש מעורב בה וטעם בה טעם פשפש הרי זה יפלוט מצד איסור השרץ ואינו חושש להפסד תרומה ואין צריך לומר שכן בחולין ושמא תאמר היאך יודע שהוא טעם פשפש מתוך ריחו הוא מכיר טעמו שטעמו כריחו וריחו נודע לכל מצד מלילתו שכל המוללו מריח בו:",
                "<b>זה</b> שביארנו שאינה תולה בדם בהמות אא\"כ עברה בשוק של טבחים פירושו כשהטבחים עומדים במקום ידוע מן העיר אבל אם דרכם לעמוד במקום שאינו ידוע לכל אלא פעמים כאן ופעמים כאן הרי הן רגילין בכל מקום וכל שהלכה בדרך תולה מן הסתם וכן עיר שיש בה חזירים תולה בהם מפני שהם רגילים באשפות ואוכלים נבלות תמיד ודרך עברתם נוגעים כאן וכאן וכן כל כיוצא בזה והיא נאמנת לעצמה:"
            ],
            [
                "<b>היו</b> עליה טיפי דמים למעלה מן החגור שהוא טהור ונמצאו בה גם כן טיפי דמים למטה מן החגור תולה אע\"פ שהיה תחתיו בשיעור כתם תולין אותו בעליון ואומרין שממקום שבא העליון בא התחתון ויש גורסין בשמועה זו דרך אחרת ומפרשים בה ענינים אחרים שאין להם צורה ובתוספתא נאמרה בהדיא כשיטתנו והוא שאמרו היו עליה שני כתמים אחד למעלה ואחד למטה אפילו היה התחתון גדול והעליון קטן תולה התחתון בעליון שאני אומר ממקום שבא העליון בא התחתון:",
                "<b>היה</b> עליה כגריס ועוד ומאכולת רצוצה באותו ועוד יש אומרים שהדבר ספק ומחמירין בו ורוב פוסקים פסקו שטהורה היא שאותו ועוד ודאי דם מאכולת וזה הנמצא שם הוא הוא ונשאר לו כגריס שהוא טהור כר' ינאי ואף לדעת זה אם נתעסקה בכגריס או בפחות ממנו ונמצא בה כגריס ועוד הדבר ספק אם נתלה את הגריס במה שנתעסקה בו כדרך שביארנו בנמצא שם מאכולת והשאר הוא פחות מגריס וטהור או שמא אין דנין כן ומתוך כך ראוי להחמיר בה ויש פוסקים בה גם כן שטהורה ואף לדעת זה נתעסקה בכגריס ומצאה יותר משני גריסין טמאה ואין אומרין לתלות גריס שבנתים במה שנתעסקה בו וישארו הקצוות כל אחד בפחות מגריס ונתלה אותם במאכולת אלא תולין את הגריס שבצד אחד במה שנתעסקה בו והשני גריס ועוד הוא הטמאה:",
                "<b>נתעסקה</b> באדום ומצאה שחור אינה תולה בו וכן בהפך שאין תולין מצבע לצבע אבל אם מצאה מין אחד של צבע המטמא בדמים ומצאה כתם מאותו הצבע אע\"פ שאינו דומה לו וכמו שידעת שלא כל האדומים שוים זה לזה בשאר הצבעים תולה מכל מקום זה בזה הואיל ובכלל אותו צבע הוא ר\"ל שהכתם ומה שנתעסקה בו בכלל אדום או שאר הצבעים ומתוך כך אינה צריכה להיות כתמה במה שנתעסקה בו לגמרי אחד שהכל בכלל צבע אחד ואפילו נתברר לה שאינו דומה לו וגדולי המפרשים חולקים לומר שאם נתברר לה שאינו דומה זה לזה הויא לה כאדום בשחור ואינה תולה ומה שאמרו בסוגיא זו נתעסקה שאני לומר שכל שנתעסקה אלא שנמצא עליה דם שחור הבא מחמת דבר אחר תולה בו אף האדום שמאחר שנתעסקה בזה ולא הרגישה אין הלכה כן ואם נתעסקה בדבר הכולל הרבה צבעים כגון שנתעסקה בתרנגול שיש בו כמה מיני דמים תולה בו אף אדום בשחור וכיוצא בו:",
                "<b>כתם</b> ארוך מצטרף טיפין טיפין אין מצטרפין וכבר ביארנו למעלה שלדעת קצת דוקא בחלוקה אבל בבשרה מצטרפין אלא שיש חולקין לומר שאף בבשרה אין מצטרפין כמו שכתבנו למעלה וכתם ארוך שהוא צריך דוקא בכתם שבחלוקה או בבשרה אבל בעד שמקנחת בו טמאה בכל שהוא וכבר ביארנוה במשנה:",
                "<b>ונשלם</b> הפרק תהלה לאל:"
            ],
            [
                "<b>הפרק</b> התשיעי בע\"ה:",
                "<b>האשה</b> שהיא עושה צרכיה וכו' כבר ביארנו בפתיחת המסכתא שהחלק השני שבה הוא לבאר עניני הוסתות ושהחלק הרביעי הוא לבאר ענין הכתמים וזה הפרק אמנם יסוד ענינו לבאר קצת אלו החלקים ורבו יסוב על שלשה חלקים הראשון לבאר בקצת דמים שהיא רואה מגופה אלא שאינה יודעת אם מן המקור אם לאו כגון שעשתה צרכיה ונמצא דם בספל מה הוא דינה וזהו בכלל הכתמים שכל שאינו נאסר אלא מן הספק בכלל כתם הוא השני על איזה צד תולה אשה כתמה בחברתה ובשאין בכתם במה לתלות שהוא טמא על איזה צד נטמאו נשים הרבה בטומאת אחת ועל איזה צד היא טמאה וחברותיה טהורות השלישי בענין דיני הוסתות בקביעותם ועקירתן ושאר דינין שבהן זהו שרש הפרק דרך כלל אלא שיתגלגלו בו קצת דברים שלא מן הכונה כמו שיתבאר:",
                "<b>והמשנה</b> הראשונה ממנו ענינה לבאר החלק הראשון והוא שאמר האשה שהיא עושה צרכיה ר\"ל שמטלת מי רגליה וראתה דם עם מי רגלים ר' מאיר אומר אם עומדת טמאה ר\"ל שדם המקור אינו מקלח אלא שותת ויורד וכשהיא משתנת מעומד אף היא אי אפשר לה לקלח והדם שותת ויורד ואע\"פ שדם זה עם מי רגלים בא והיה לנו לומר שמשביל מי רגלים בא ומתוך שחין או מכה שבמקום מ\"מ הואיל ויוצא לו שלא בקילוח כדרך דם המקור אפשר שמתוך שמי רגליה יוצאים בדוחק מתוך עמידתה חוזרים לאחוריהם למקור ובחזירתם יוצא דם מן המקור עמהם אבל יושבת טהורה ובתנאים שנבאר עכשו מפני שכשהיא יושבת אפשר שהיא מקלחת ואפשר שלא תקלח אלא שתשתין בנחת וכל שמקלחת אין מי רגלים יוצאין בדוחק עד שנחוש לחזרתם לאחוריהם למקור ומתוך כך אמר ר' מאיר יושבת טהורה ובתנאי שתזנק שאם לא תזנק אלא שתשתין בנחת אף בזו אפשר שיחזרו לאחוריהם למקור ויביאו דם עמהם ועדין יש לחוש שמא בסוף ההשתנה יצא הדם מן המקור ולא בא עם מי רגלים ומתוך כך פירשוה לדעתו ביושבת על שפת הספל ומזנקת לתוך הספל וא\"ת שבסוף ההשתנה יצא הדם הואיל ואין המקור יוצא בקלוח לא היה נמצא בתוך הכלי אלא בשפתו שהיא עומדת עליו ר' יוסי אומר בין כך ובין כך טהורה ר\"ל בין עומדת בין יושבת בין מקלחת בין שאינה מקלחת אפילו עומדת בשפת הכלי שכל דם שיצא עם המים משביל המים בא ואין דם טמא באשה אלא היוצא מן המקור והלכה כר' יוסי:",
                "<b>איש</b> ואשה שעשו צרכיהם בתוך הספל ונמצא דם על המים ר' יוסי מטהר ופירשו בגמרא שבזו אף ר' מאיר מטהר אפילו בעמידה שהרי ספק ספיקא הוא ספק מן האיש ספק מן האשה ואם מן האשה שמא לא מן המקור בא אלא עם מי רגלים ור' שמעון הוא שמטמא מפני שאינו לדעתו אלא ספק אחד שחזקת הדם מן האשה הוא ולא מן האיש שאין דרכו של איש להוציא דם ואין צריך לומר שבזו הלכה כר' יוסי שאף בראשונה ולא הוצרכה אלא שלדעת ר' יוסי שמטהר אף לכתחלה כן ר\"ל שלכתחלה מתירין אותה לבעלה וליגע בטהרות אפילו בראשונה וכל שכן בשניה וכן הלכה וגדולי הדורות חוככים לפסוק כר' מאיר ומפני שבעד שאינו בדוק והניחתו בקופצא שר' מטמא כמו שהתבאר בפרק כל היד אמרו שם ר' כר' מאיר ונמצא שר' ור' חייא ור' שמעון כלם חלוקים על ר' יוסי והאיך אנו פוסקים כמותו ועוד שבמשנתנו ר' מאיר מכריע הוא שהרי ר' שמעון מטמא בין עומדת בין יושבת ור' יוסי מטהר בשתיהן ור' מאיר מכריע לטמא בעומדת ולטהר ביושבת ומ\"מ רוב פוסקים כתבוה כדברינו וכן הדין שמאחר שבתלמוד פסקוה להדיא בסוגיא זו כר' יוסי אנו אין לנו לחלוק והדברים פשוטים:",
                "<b>זהו ביאור המשנה ופסק שלה ולא נתחדש עליה בגמרא דבר שלא ביארנוהו:</b>",
                "<b>המשנה</b> השניה והכונה בה להתחיל בבאור החלק השני והוא שאמר השאילה חלוקה לנכרית או לנדה הרי זו תולה בה כבר ביארנו שכל שדברו בענינים אלו בחלוק פירושו בחלוק הבדוק לה שכל שאינו בדוק לה אלא שלקחתו במקרה ולבשתו בלא בדיקה אין חוששין לכתם שלו אלא אומרין שמקודם לכן היה שם ואמרו עכשו שאם בדקה חלוקה ולבשתו ואח\"כ הפשיטתו והשאלתו לנכרית או לנדה והחזירוהו ולא בדקה ואח\"כ לבשתו היא בלא בדיקה ונמצא עליו כתם תולה בה ופירשוה בגמרא דוקא בנכרית הרואה ולא רואה ממש בשעת השאלה קאמר שאם כן מאי שנא נכרית אפילו בישראלית כן וכדקאמר או לנדה אלא שהגיעה זמנה לראות וראתה ונכרית דומיא דנדה מה נדה דקא חזיא ר\"ל שכבר ראתה אף נכרית כן הא נכרית שלא ראתה אע\"פ שהגיע זמנה לראות אינה תולה וכן הלכה:",
                "<b>שלש</b> נשים שלבשו חלוק אחד ר\"ל שהיה החלוק בדוק ולבשוהו על סמך בדיקה זו שלש נשים זו אחר זו ונמצא עליו כתם כלן טמאות אחר שלא היתה בדיקה בין ראשונה לשניה ובין שניה לשלישית שהרי אין מקום לתלות בזו יותר מחברתה אלא שכתבו גדולי המפרשים שאם נתעסקה אחת מהן בדמים תולה היא בהן והן תולות בה ומשנתנו בשאין להן במה לתלות ודוקא בששלשתן על מדרגה אחת לענין ראיה כגון שלשתן ילדות או שלשתן זקנות או שלשתן מעוברות או שלשתן שאינן מעוברות אבל אחת זקנה ואחת ילדה תולה זקנה בילדה וכן כל כיוצא בזה ומשנתנו בששלשתן שוות וכן דוקא בשלא בדקה אחת מהן את עצמה כשיעור ותיס של מציאה שאלו בדקה עצמה בשיעור זה ומצאה טהור אע\"פ שלא היתה הבדיקה כשיעור ותיס של לבישה תולה באחרות להקל והיא טהורה וחברותיה טמאות וכן אם בדקו השתים את עצמן בשיעור זה ומצאו טהור שתיהן טהורות והשלישית טמאה הא אם בדקו שלשתן בשיעור זה ומצאו טהור כלן טמאות שאלמלא כן דם זה מהיכן יצא ודבר זה אתה למד משלש נשים שהיו ישנות במטה אחת כמו שהתבאר במשנה השלישית ויש חולק לומר שאפילו בדקה עצמה לאחר ותיס של מציאה ומצאה טהור תולה באחרות וכמו שהתבאר שם וכן יש חוככים לומר בהפך שכל שבזו אחר זו אע\"פ שבדקה עצמה ומצאה טהור אף זו טמאה שהדבר קרוב לתלות בה יותר מחברותיה אבל אם בדקה אחת מהן את עצמה ומצאה טמאה אע\"פ שיש לדון ולומר שיהו אחרות תולות בה ושתהא היא טמאה וחברותיה טהורות כל שבדקה עצמה בשיעור ותיס של מציאה על הדרך שאמרו בשלש נשים שהיו ישנות במטה אינו כן מפני שבמטה ששלשתן במטה אחת ובעוד שהן ישנות בדקה אחת את עצמה כשיעור ותיס של מציאה ומצאה טמאה ראוי לומר שתציל על חברותיה אבל חלוק שלובשת אותו בזו אחר זו ואח\"כ נמצא הכתם אע\"פ שבדקה אחת מן הראשונות כשיעור ותיס של מציאה ומצאה טמא אינה מצלת על של אחריה שהרי פשטה אותו זה כמה ואין בדיקה זו סמוכה למציאת הכתם אבל האחרונה מצלת על שלפניה ודוקא בבדקה בעוד שהיא לובשתו או כשיעור ותיס של הפשטה ומציאה הא כל שלאחר כן כלן טמאות וכן כתבו גדולי המפרשים ומה שאמר אח\"כ או שישבו על ספסל אחד הוא בדרך זה גם כן שהוא ספסל קטן ויושבות בזו אחר זו ואלו היתה מטה בענין זה כך הוא הדין אלא שדבר בהוה אלא שבספסל אע\"פ שישבו שלשתן בבת אחת שלשתן עירות אין מטמאין אלא אותה שנמצא תחתיה שהרי בריא לה שלא נשמטה למקום חברתה אלא שאם נמצא ביניהן כלם טמאות וכן צריך שתדע שזו של ספסל פירושו גם כן בספסל הבדוק ופירושו בספסל המקבל טומאה והוא שאמר אח\"כ ישבה על ספסל של אבן או על האצטבא שבמרחץ ר\"ל שאינו מקבל טומאה ונמצא עליו כתם אע\"פ שאין לה במה לתלות טהורה לדעת ר' נחמיה ומפני שהוא סובר שכל שאינו מקבל טומאה אינו מקבל כתמים ר\"ל לא גזרו על כתם הנמצא בהם ופירשו בגמרא שאפילו ישבה בגבו של כלי חרס ונמצא עליו כתם טהורה ואין גוזרין גבו אטו תוכו וכן אם ישבה במטלניות שאין בהן שלש על שלש שאין מקבלות טומאה אחר שאינן ראויות אף לעניים אע\"פ שמינן מיהא מקבל טומאה אין בו טומאת כתמים שהלכה כר' נחמיה וגדולי המפרשים לא פסקו כמותו וממעשה הנזכר בפרק הרואה כתם בההיא אתתא דאשתכח דמא בי משתיתא ואין בה ראיה של הכרח כלל כמו שכתבנו שם:",
                "<b>זהו ביאור המשנה ופסק שלה על הדרך שכתבנו ודברים שנכנסו תחתיה בגמרא אלו הן:</b>"
            ],
            [
                "<b>השאילה</b> חלוקה הבדוק לה לשומרת יום כנגד יום ואחר כך לבשתו זו ונמצא עליו כתם תולה בה ולא סוף דבר ביום ראשון שלה שראתה בו שהוא כהשאילתו לנדה וכן שאין קלקול בזה אצל השומרת שהרי אף כשלא נתלה בה כתם זה צריכה היא לשימור למחר אלא אף בשני שלה שהוא יום השמור ושאינה רואה בו תולין בה הואיל ועדין טמאה היא שתולין הקלקלה במקולקל ואע\"פ שיש בזה קלקול אצל השומרת שהרי אתה צריך להזקיקה לשימור יום שלישי מצד שאתה תולה בה כתם זה ובזמן הזה שאין בו דין שומרת יום כנגד יום אתה מגלגל דין זה למי שהשאילתו לסופרת שבעה נקיים אפילו ביום שביעי שלה הואיל ומ\"מ מחוסרת טבילה תולה בה אע\"פ שאתה מקלקלה וסותרת מנינה מצד מה שאתה תולהו בה כך פסקוה רוב פוסקים ומשום דכתמים דרבנן והלכה כדברי המיקל אלא שגדולי הדורות חוככים לומר לפסוק הלכה בזבה קטנה ביום השימור ובסופרת שבעה נקיים שאינה תולה הואיל ובתלייה זו מתקנת עצמה ומקלקלת את חברתה ומשום דהלכה כר' מחברו וכל שכן דטעמיה מסתבר ואין בידי להכריע ולדברי הכל אם השאילתו ליושבת על דם טוהר תולה בה שהרי אין בזה קלקול אצל היושבת על דם טוהר ואפילו בזמן הזה שהחמירו ברוב מקומות שלא לישב על דם טוהר ונמצאת מקלקלה במנינה כשאר הנשים מ\"מ הואיל ומן הדין אין כאן קלקול לא החמירו אלא לעצמן אבל שלא להציל על חברתן לא החמירו ויש חולקין שלא לתלות בזמן הזה ואין נראה כן:",
                "<b>השאילתו</b> לקטנה שלא ראתה מעולם ולבשתו קטנה זו אחר שנבעלה קודם שתחיה המכה שהוא דם טוהר או לנערה שלא ראת מעולם ולבשתהו אחר שנבעלה כל ארבעה לילות שהוא דם טוהר הרי בעלת החלוק תולה בהן וזו מיהא לדברי הכל אף בזמן הזה שאין נותנין לאשה אלא בעילת מצוה בלבד מפני שדמים מצויים בהן וראוי לתלות בהן:",
                "<b>השאילתו</b> לבעלת הכתם ואח\"כ לבשתו היא הן שהיתה זו יושבת על כתם למפרע ר\"ל קודם שאלה הן להבא ר\"ל שמצאה כתם בחלוק אחר ששאלה את זו אין זו תולה בה שאין תולין כתם בכתם שאף בעלת הכתם אינה יודעת בבירור שמגופה יצא והרי שתיהן מקולקלות מצד כתם זה וכל שכן אם השאילתו לחברתה הטהורה ששתיהן מקולקלות:",
                "<b>טמא</b> וטהור או ספק טמא וטהור שהלכו בשני שבילין אחד טמא ואחד טהור אפילו באו לישאל שניהם כאחד הרי הטהור תולה את הטומאה בטמא או בספק טמא ר\"ל שאומרים טמא או ספק טמא הלך בטמא וטהור הלך בטהור וכן אין מטמאין את הטמא בהליכתו מצד השביל ר\"ל שאם היה הוא טמא שרץ והשביל טמא מת אין נותנין לו דין טומאת מת וכן שאם הוא ספק טמא ספק טהור אין מטמאין אותו ודאי:"
            ],
            [
                "<b>שלש</b> נשים שהיו טוחנות ברחים ונמצא דם תחת הפנימית בדבר המקבל טומאה שתי הפנימיות טמאות שהחיצונה דוחקת עצמה להתקרב אל הרחים ונכנסת בתחום הפנימית והחיצונה טהורה נמצא תחת החיצונה שתי החיצונות טמאות והפנימית טהורה נמצא תחת האמצעית שלשתן טמאות אבל אם נמצא על העצים שמסיקות בהם את התנור או על קרקע הבדוק כלן טהורות שאין דבר המקבל טומאה מקבל כתמים כמו שביארנו וזו שאמרו פנימית טהורה דוקא בשלא עברה פנימית דרך החיצונה הא אם עברה דרך שם חוששין שמא דרך עברתה נפל ממנה דם על הדרך שאמרו בשלש נשים שהיו ישנות במטה כמו שיתבאר:",
                "<b>המשנה</b> השלישית והכונה בה בענין החלק השני גם כן והוא שאמר שלש נשים שהיו ישנות במטה אחת ר\"ל בבת אחת ונמצא דם תחת אחת מהן כלן טמאות ר\"ל בין שנמצא בפנימית בין שנמצא באחת מן החיצונות ומתוך כך פירשוה בגמרא במשולבות זו בזו ופירשו בה גדולי הרבנים שהן נדחקות זו בזו ואפשר שתבא הפנימית עד מקום החיצונה וי\"מ שהן ישנות לארך המטה ומתוך שהמטה רחבה להן הדבר מצוי בהן להתהפך ולבא חיצונה עד הפנימית ופנימית עד מקום החיצונה וי\"מ משולבות שאין מקום ידוע לזו ולזו ואפשר שהדם בא מכל אחת מהן ולפיכך כל שנמצא דם תחת אחת מהן כלן טמאות וכן פירשוה גדולי הדור במטה עצמה כעין ספסל או שהיתה מוצעת בכסת או בדבר שאינו עשוי להתהפך אבל אם היתה מוצעת בסדינים לא היינו צריכים להעמידה במשולבות אלא אף בשאין משולבות כלן טמאות מפני שהסדין עשוי להתהפך מתחת זו לתחת זו ועל הדרך שביארנו בפרק הרואה כתם בחלוק ופליון שהיתה פושטתו ומכסה בו ראשה אבל כל שאין שם סדין אין כלן טמאות אלא במשולבות ואין חוששין לגופן שמא נתהפכו עד שנעשו משולבות שאינן מצויות להתהפך כל כך שתהא זו נדחקת למקומה של זו ואף זו שאמרו בסדין לא יראה לי כן אלא בסדין העליון שהתחתון אינו עשוי להתהפך כל כך:",
                "<b>בדקה</b> אחת מהן ומצאה טמא היא טמאה ושתיהן טהורות מפני שהן תולות בזו שמצאה טמא ופירשו בגמרא בשבדקה עצמה בתוך ותיס של מציאה אבל אם בדקה אחר מציאת הכתם יותר משיעור ותיס כלן טמאות וכן דוקא בעודה במטה אבל אם עמדה מן המטה אינה מצלת על חברותיה אלא בתוך ותיס של מציאה ושל עמידה מן המטה ואם בדקה אחת מהן את עצמה ומצאה טהור זו תולה באחרות והיא טהורה והן טמאות ואם בדקו השנים ומצאו טהור תולות בשלישית והן טהורות והיא טמאה הא אם בדקו כלן ומצאו טהור כלן טמאות שעל כל פנים דם זה מאחת מהן בא ואין לתלות באחת יותר מחברתה אלא שבדיקה יש מצריכין אותה כשיעור ותיס וי\"מ אותה אף לאחר שיעור ותיס כמו שנבאר בסמוך ותולות זו בזו ר\"ל בלא בדקה אחת מהן את עצמה יש צד אחר שתולות זו בזו ופירשו הענין בגמרא שאם אחת מהן עוברה ר\"ל שהוכר עוברה וחברתה אינה עוברה תולה עוברה בשאינה עוברה אחת זקנה ר\"ל שעברו עליה שלש עונות ולא ראתה ואחת שאינה זקנה תולה זקנה בשאינה זקנה אחת מניקה ר\"ל כל עשרים וארבעה חדשים ואחת שאינה מניקה תולה מניקה בשאינה מניקה אפילו נתנה המינקת בנה למניקה אחרת או גמלתו או מת כמו שביארנו בפרק ראשון אחת מהן בתולה ר\"ל בתולת דמים והוא שלא ראתה מעולם אע\"פ שהגיע זמנה לראות ואחת מהן שאינה בתולה תולה בתולה בשאינה בתולה ואם היו שתיהן עוברות שתיהן מיניקות שתיהן זקנות שתיהן בתולות בדמים הרי הן כאלו שתיהן מצויות לראות ואין תולות זו בזו ועל זו שנינו לא היו ראויות לראות רואין אותן כאלו הן ראויות ר\"ל כשאר הנשים הראויות לראות וכן הדין באחת מאלו שבדקה חלוקה ולבשתו ואח\"כ השאילתו לחברתה שאינה עוברה ולא מיניקה וכו' והחזירתו וכו' ומצאה עליו כתם שתולה שאינה ראויה בראויה כמו שביארנו למעלה במשנה שלפניה וכן תולה בדרך זה אף בעצמה אם לבשה חלוקה בעוד שאינה עוברה ולא בדקתו ואח\"כ טבלה ונתעברה ולבשתו בלא בדיקה ומצאה בו כתם על הדרך שביארנו בלבשתו כשהיא נדה וכן יראה לי שאם שתיהן יש להן וסת והאחת סמוך לוסתה שהאחרת תולה בה:",
                "<b>שלש</b> נשים שהיו ישנות במטה אחת ר\"ל שלא היו משולבות זו בזו אלא ישנה כל אחת במקומה וכן שבשעה שעלו במטה לא עברו זו על זו אלא שעלו כלן דרך מרגלות המטה כל אחת טהורה אפילו היתה ראויה לראות תחת החיצונה היא וחברתה הסמוכה לה טמאות והפנימית טהורה וכתבו גדולי המפרשים שאף הסמוכה לה אינה טמאה אלא בישנות שמתוך השינה נדחקת אחת אצל חברתה הסמוכה לה והוא הדין שטמאות אם היו מתנדנדות ממקום למקום זו אצל חברתה כמו שביארנו בטוחנות ברחים אבל יושבות או שוכבות והן עירות ויודעות בעצמן שאין מתנדנדות אין לחוש לכך ואין מטמאים אלא אותה שנמצא הדם תחתיה הא אם נמצא ביניהן טמאות וכן באשה אחת שהיתה יושבת במטה אע\"פ שלא מצאה הדם תחתיה כל שמוצאתו באיזה מקום שבמטה טמאה שמאחר שאין לה מונע כל המטה מקומה ועל כל פנים דם זה שלה הוא אימתי בזמן שעלו דרך מרגלות המטה ר\"ל שלא עברו זו על גב זו ועל הדרך שביארנו אבל אם עלו דרך עליה ר\"ל זו על גב זו כל שנמצא תחת אחת מהן כלן טמאות שאפשר שדרך עברתה ניטף הדם ממנה וכן דוקא בשבדקו שלשתן ומצאו טהור או שלא בדקה אחת מהן כלל אבל אם בדקה אחת מהן את עצמה ומצאה טמא האחרות תולות בה כמו שביארנו בראשונה אלא שהזכיר בה בדקה עצמה ומצאה טמא בראשונה והוא הדין לשניה וכן הזכיר בדקה עצמה ומצאה טהור בשניה והוא הדין לראשונה כמו שביארנו וזו היא שאמרו כאן בדקה אחת מהן את עצמה ומצאה טהור וחברותיה לא בדקו הרי זו שבדקה תולה באלו שלא בדקו והיא טהורה ושתיהן טמאות ואם בדקו שתים ומצאו טהור ושלישית לא בדקה תולות בה הא אם בדקו שלשתן ומצאו טהור כלן טמאות שעל כל פנים מאחת מהן בא ואין לתלות באחת יותר מחברתה ואף זו כתבוה גדולי המפרשים דוקא בשזו שמצאה טהור בדקה כשיעור ותיס של מציאה בעוד שהן עומדות במטה או אם עמדה שבדקה כשיעור ותיס של מציאה ועמידה על הדרך שאמרוה בבדקה עצמה ומצאה טמא אבל עמדו משם ולאחר כן מצאו הכתם אע\"פ שבדקה אחת מהן מיד אחר מציאה כלן טמאות בין שמצאה טהור בין שמצאה טמא נראה שהם מפרשים זו שאמר רב יהודה והוא שבדקה עצמה כשיעור ותיס של מציאה אף בבדקה עצמה ומצאה טהור אע\"פ שבגמרא לא נאמרה אלא בבדקה עצמה ומצאה טמא האמור בראש המשנה ומ\"מ י\"מ שלא הצריכו לכך אלא בבדקה ומצאה טמא הא בדקה ומצאה טהור אף לאחר מציאת הכתם ביתר משיעור ותיס הדין כן ומביאין ראיה ממה שאמרו באחרון של קידושין ע\"ג ב' שלשה נאמנין לאלתר וחדא מינייהו פוטרת חברותיה ר\"ל את שבדקה עצמה ומצאה טמא שהאחרות תולות בה ודוקא בתוך שיעור ותיס ומדקאמר פוטרת חברותיה ולא אמר פוטרת עצמה ר\"ל את שבדקה עצמה ומצאה טהור שהיא תולה באחרות שמע מינה שבזו אף לאחר שיעור ותיס כן וכן הדין ובפוטרת חברותיה הואיל והן פטורות בלא בדיקת עצמן אין ראוי לטהרן אלא בשיעור ותיס אבל פוטרת עצמה שלא נפטרה אלא בבדיקת עצמה אף לאחר שיעור ותיס כן אלא שאין זו ראיה גמורה לדעתי שלא היתה כונתם באותה שמועה אלא לאותם שנאמנין על אחרים ופוטרת חברותיה נאמנותה על אחרים אבל במה שהאדם נאמן על עצמו לא דברו בה כלל וראוי להחזיר הענין לסברא ולהצריך בבדקה עצמה ומצאה טהור על הדרך שהצריכו בבדקה עצמה ומצאה טמא וכדעת גדולי המפרשים ושמא תאמר אף בפוטרת חברותיה למה הצריכו שיעור ותיס ומי גרעא מסופרת שבעה בראשון שלה שתולה בה אחר שאין לזו קלקול בכך ואף זו אין לה קלקול בכך שהרי על כל פנים טמאה היא תירצו בה גדולי הדורות שבזו הואיל וכבר מצאו שלשתן הכתם ועד שלא בדקה זו את עצמה נעשו כלן טמאות אין מוציאין אותן מטומאתן אלא אם כן בדקה זו כשיעור ותיס של מציאה:",
                "<b>ונשוב</b> לביאור המשנה והוא שאמר למה הדבר דומה לגל טמא ר\"ל גל של אבנים שנודע שהיה תחתיו כזית של מת שנתערב בשני גלים טהורים ואין ידוע עכשו איזהו הטמא ואיזה הוא הטהור שאם בדקו אחד מהם ומצאו טהור הוא טהור והשנים טמאים ואם בדקו שנים ומצאו טהור הם טהורים והשלישי טמא ואם בדקו שלשתן ומצאו טהורין כלן טמאין שהרי על כל פנים טומאה תחת אחד מהם דברי ר' מאיר ומפני שהיה אומר כל שהוא בחזקת טומאה לעולם הוא בטומאתו עד שתודע הטומאה והרי זו של גלים כזו של שלש נשים לגמרי שאם בדקו שלשתן ומצאו טהור כלו טמאות ומ\"מ חכמים חולקים בזו של גלים שכל זמן שבדקו שלשתן עד שהגיעו לסלע או לקרקע בתולה שלשתן טהורים ואינו דומה לזו של שלש נשים שזו הרי הדם לפנינו ועל כל פנים מאחת מהן בא אבל בגלים אלו אפשר שאין שם טומאה ואע\"פ שנודע בו בודאי שכבר היתה שם שמא מים שטפוה או חיות או שרצים גררוה והלכה כחכמים:",
                "<b>זהו ביאור המשנה וכלה על הדרך שביארנו הלכה פסוקה היא ודברים שנכנסו תחתיה בגמרא אלו הן:</b>",
                "<b>כבר</b> ביארנו בפרק שני י\"ד א' שכל שבעל שלא בסמוך לוסתה אפילו ראתה דם בשעת תשמיש שניהם פטורים מקרבן חטאת שהרי אנוס הוא ולא היה לו לבדוק ואעפ\"כ טהרותיה טמאות בודאי שהרי מ\"מ נדה היא אבל אם בא עליה סמוך לוסתה והיה סבור לפרוש קודם הוסת וראתה דם שניהם חייבים בקרבן ואפילו לא הרגישה אם מצא הוא דם בעד שלו שניהם חייבין ואם לא מצא הוא על שלו אלא שמצאה היא על שלה אם כשיעור ותיס והוא שהיה העד מוכן בידה והכניסה תכף ליציאת השמש שניהם חייבין וטהרותיהם טמאות בודאי אבל אם לא היה העד בידה ושהתה כדי שתושיט ידה ליטול העד מתחת הכר או הכסת או שהיה בידה אלא שלא רצת לקנח במטה ושהת בכדי שתרד מן המטה ותדיח פניה של מטה ותקנח הרי זו טמאה מספק וטהרותיה תלויות ומ\"מ פטורין הם מקרבן חטאת ואף אשם תלוי אין כאן שהרי אין כאן איסור קבוע בודאי נמצא לאחר שיעור זה בעלה טהור והיא מטמאה טהרות מעת לעת לתליה ולמדת שכל שבעלה בחטאת טהרותיה טמאות אבל מה שאמרו כאן כל שבעלה באשם תלוי טהרותיה תלויות אינה שהרי אין כאן אשם תלוי וכן מה שאמר כל שבעלה פטור טהרותיה טהורות אינה שהרי מטמאה היא מעת לעת אלא שאפשר לפרשה בנשים שדיין שעתן:",
                "<b>ולענין</b> ביאור זה שאמר סבר לה כבר פדא ולא כר' אושעיא הוא מפני שבר פדא סובר בכל שבעלה חייב חטאת שטהרותיה טמאות ודאי לשרוף עליה ועל זו אמרו במשנתנו בבדקה עצמה בשיעור ותיס שחברותיה טהורות ואלו לר' אושעיא אף בשיעור ותיס טהרותיה תלויות ואע\"פ שבביאה חייב חטאת התם ודאי אף בשעת ביאה יש דם אלא שהשמש מעכבו אבל לענין טהרות אם איתא דהוה דם מאן עכבוה ואחר שכן אף חברותיה אין טמאות בודאי:"
            ],
            [
                "<b>לשון</b> הרע אע\"פ שאסור לקבלו כמו שביארנו במקומו מ\"מ כל שיש בו מקום חשש סכנה ראוי למי שספרוהו לו שיחוש עליו ויזהר מאותו שספרו לו עליו דרך הערה אמרו והבור אשר השליך שם ישמעאל את כל פגרי האנשים אשר הכה ביד גדליה בן אחיקם וכי גדליה הרגם והלא ישמעאל הרגם אלא מתוך שהיה לו לחוש לעצת יוחנן בן קרח שאמר לו שמעתי כי בא ישמעאל בו נתניה להרגך ולא חשש מעלה עליו הכתוב כאלו הרגם וכן אמרו בבני גלילא דנפק עליהו קלא דקטול נפשא ואתו לקמיה דר' טרפון אמרו ליה לטמרינן מר ואמר להו אנא לא מטמירנא לכו והא אימור רבנן האי לישנא בישא אע\"ג דלקבולי לא מבעי למיחש ליה מיהא מבעי כלומר ושמא הדבר אמת ואיני רוצה לסכן עצמי אלא זילו אינכו וטמירו נפשייכו וגדולי הרבנים מפרשים למיחש ליה מבעי שמא הדבר אמת ואסור להשתדל בהצלתכם וכן מצינו באברהם שחשש לדבריו של עוג וערך מלחמה על פיו כדכתוב ויבא הפליט ויגד לאברם העברי ואמרו עליו זה עוג שפלט מדור המבול ר\"ל שברח לארץ ישראל שלא נשטפה בדור המבול כדכתוב ולא גושמה ביום זעם וכן הביאוה בזבחים קי\"ג א':",
                "<b>הבגד</b> שנמצא עליו כתם אף הבגד עצמו טמא למפרע ונטמאו כל טהרות שנגעו בו וכיצד הוא עושה לטהרו שהרי אף כשהוא מטבילו עדין הכתם עליו וחוזר ומטמאו אלא מעביר עליו שבעה סמנין על הדרך שיתבאר למטה ואח\"כ מטבילו וטהור ועושין על גביו טהרות שאם לא עבר הכתם על ידי הסמנין הרי הוא צבע ואין כאן טומאה ואם עבר או כהה שהוא כתם מ\"מ העברת הסמנין עליו בטלתהו והפקיעה טומאתו אע\"פ שרשומו ניכר ואם אבד בו הכתם כגון שנגלל בדם ואין ידוע מקום הכתם הראשון מעביר על כן הבגד שבעה סמנין ומבטלו ואינו צריך לבדקו שכונות שכונות ר\"ל כל שלש אצבעות לבד אבדה בו טפת שכבת זרע שהרי שכבת זרע אב הטומאה והבגד נעשה ראשון אם חדש הוא בודקו במחט שמקום הזרע קשה והמחט מתעכב בו ואם שחק ר\"ל שנתישן עליו בודקו בחמה ר\"ל ששוטחו כנגד עיניו לנגד החמה ונראה מקום הזרע סתום שאין חמה נראית מאחוריו כל כך:"
            ],
            [
                "<b>בגד</b> שאבד בו כלאים כגון בגד צמר שאבד בו חוט של פשתן או בגד של פשתן שאבד בו חוט של צמר הרי זה לא ימכרנו לגוי לא מפני שיהא אסור בהנאה אלא מחשש שמא יחזור וימכרנו לישראל וכן לא יעשנו מרדעת לחמור ולא שיהא מרדעת החמור אסור בכלאים מצד עצמו ואפילו היה הוא רוכב עליו שהרי אמרו לא יעלה עליך אבל אתה מציעו תחתיך אלא שאסרו חכמים לעשות כן שמא תכרך נימא אחת על בשרו ובמרדעת אין לחוש לכך וא\"ת מפני שלפעמים כשרוצה להניחו על החמור מניחו על גבו הרי אמרו מוכרי כסות מוכרין כדרכן ובלבד שלא יתכוין בחמה מפני החמה וכו' אלא אין החשש אלא שמא יקרע בגדו ויטול מבגד המרדעת ויתפרנו עליו וילבשנו ומ\"מ אם רצה להתיר בגד זה בלבישה יש לו תקנה ומה היא תקנתא צובעו ומותר שאין הצמר והפשתים עולים בצבע אחד ואם יש חוט של כלאים ניכר הוא לו מיד ונותקו משם ואם אינו מכירו בכך אומדין אותו שכבר נישר משם הואיל וכבר בדק ולא מצא ואם הכירו ונתקו אלא שנסתפק לו אם ניתק כולו אם לאו אף זה מותר הואיל וחוט זה מדברי סופרים הוא שאין כלאים מן התורה אלא בשוע טווי ונוז כיון דנתקיה נתקיה ולדעת גדולי הדור כך הוא כלל לכל איסורי סופרים שאע\"פ שהוחזק שם איסור כל שסילקו משם אע\"פ שאינו יודע אם עבר כלו אם לאו ספיקו להקל ומותר לא צבעו ולא ניתקו מותר הוא לעשות ממנו תכריכין למת ולא סוף דבר לספדו שאין כאן אלא כבוד בעלמא אלא אף לקברו שהוא לבישה גמורה שמאחר שמת אדם נעשה חפשי מן המצות ואין מצות נוהגות בו ואין החי מוזהר עליו ומה שראוי לבאר בענין שוע טווי ונוז כבר ביארנוהו בכדי היכולת בראשון של יבמות:",
                "<b>בגד</b> צבוע יש פוסקים שאין בו משום כתם מפני שאין הכתם ניכר בו כל כך ואע\"פ שהוא דעת יחיד אצל רבים מ\"מ בכתמים הקלו ועוד שהיה מקובל אצל היחיד כמו שהתבאר באחרון של סוטה שבפלמוס של אספסיינוס גזרו על עטרות חתנים ועל האירוס והוא כלי שעל ידו נעשין מיני זמר שבאותה בקשו לגזור על בגד צבעונין של אשה אע\"פ שלא התבאר כן באותה משנה אלא שהניחום להקל על כתמיהן ומכל מקום מקצת גדולי הדורות פסקו כחכמים לאסור אלא שגדולי המחברים כתבוה כדעת ראשון וכן עיקר:",
                "<b>המשנה</b> הרביעית והכונה בה בענין החלק השני גם כן והוא שאמר שבעה סמנין מעבירין על הכתם וכו' משנה זו י\"מ אותה לענין בעלה לומר שאינה חוששת לכתם אף בשאין שם דבר לתלות בה עד שיודע בבירור שהוא דם והוא שיעבירו עליו שבעה סמנין ואם עבר הכתם בסיבתם בידוע שהוא כתם ומטמאין אותה שכך הוא דרכה של דם לעבור על ידי סמנין אלו ואם לא עבר אינו דם אלא צבע ומטהרין אותה וכל שלא העבירו לדעתם אינה חוששת והדברים מתמיהים שאם כן לא תעביר ולא תחוש ובטלת דין כתמים ועוד אף לדבריהם שמפרשים אותה בבעל הרי אמרו שבעה סמנין מעבירין על הכתם כלומר טמאה מן הסתם עד שתעביר ולכשתעביר מיהא ולא יעבור הכתם תהא טהורה הא כל שלא העבירה טמאה מן הסתם וזו היא דעת שניה ואף גדולי הדור נסכמים בה ומ\"מ גדולי המפרשים כתבו שאין מטהרין את האשה מכתמיה על ידי סמנין כלל שאין בדיקת סמנין דבר ברור כל כך שנטהר בה את האשה וכל שכן בזמן הזה שאין אנו בקיאין כל כך בסמנין אלו והרי אמרו בנתר באלכסנדרי ולא באנטיפטרי וכן בבורית אנו מסופקים מהו ואין לנו בקיאות בדברים אלו אלא שאף בזמן שלהם אין ענין משנה זו נאמר לענין בעלה כלל אף לטהרה אחר העברה אלא לענין טהרות אם שלא להחליט את הטהרות לשריפה עד שיודע אם לטהר את הבגד שנמצא עליו הכתם ואמר שמעבירין עליו שבעה סמנין לבטלו ויטהר הבגד מכתמו להעלותו מטומאתו בטבילה שאם לא עבר צבע הוא ואם עברה אע\"פ שרשומו ניכר בטל הוא:",
                "<b>ופירש</b> בשבעה סמנין אלו רוק תפל ופירש בו שלא טעם כלום מתחלת הלילה וכן פרשוה בגמרא שישן כדרכו חצי הלילה האחרון והוא שאמרו והוא שעבר עליו מקצת הלילה בשינה ור\"ל חצי האחרון שהרוק הבא אחר שינה חזק ביותר אלא שמ\"מ אף במתנמנם כן וכן פירשוה בשלא השכים לשנות פרקו ר\"ל שלא הרבה לדבר במשנה ובדרשה או בדבור שהוא רגיל בו כשלש שעות ומפני שרוב הדבור מחליש חוזק הרוק ומי גריסין ופירש בו לעיסת גריסין של פול חלוקת נפש ר\"ל שלוקח גריס של פול משולל מקליפתו ולועסו עד שיתלחלח בהבל פיו והוא שאמרו בגמרא הבלא דפומא מעלי ולא שיהא צריך לעירוב רוק שאין הלכה כדברי האומר צריך שיהא רוק תפל עם כל אחת ואחת אלא משום דהבלא דפומיה מעלי ואחר כך שמעבירו על הכתם ויש גורסין על עיקת נפש ר\"ל בעינוי הנפש כלומר שלא טעם כלום ומי רגלים ופירשו בהם שהחמיצו ר\"ל שהתחילו להסריח והוא משלשה ימים ואילך ואין בזה הפרש בין מי רגלים של ילד לשל זקן ולא בין של איש לשל אשה ולא בין עומדים מכסים לעומדים מגולים ולא בין של ימות החמה לשל ימות הגשמים אע\"פ שאין החוזק שוה בהם ונתר הוא עפר הנקרא גריד\"ה והוא בצבע האפר ובורית והוא הנקרא שאבו\"ן ולא המין הידוע אצלינו שזהו צפון האמור בגמרא אלא אחד ממיניו וקימוניא והוא ניקורת היוצא מפיסולן של אבני גזית ואשלג ופירשו בגמרא שהוא פסולת היוצא מנקיבת קצת מרגליות היוצאות בקצת מחצבים שבים הטבילו וכו' ר\"ל שהטביל את הבגד בעוד שהכתם עליו קודם העברת הסמנין ועשה על גביו טהרות ואח\"כ העביר עליו את הסמנין אם לא עבר הכתם הרי זה צבע וטהרותיו טהורות ואינו צריך להטביל שהרי אין כאן טומאה ואם עבר או כיהה הרי ניכר שדם היה וטמא הוא והטבלתו אינו כלום שהרי עדין הכתם עליו והרי זה כטובל והשרץ בידו וצריך להטביל פעם אחרת שמהעברת סמנין ואילך בטל כח הדם וכן שמאחר שאינו יכול לצאת הרי הוא כטומאה בלועה וביאר עוד בהעברת סמנין אלו שצריך לכסכס את הבגד ר\"ל לשפשפו בכל אחת מהן שישה פעמים וכל שהעבירן שלא על הסדר שהזכרנו אלא שהקדים אחד על חבירו או שהעבירן כלן כאחד לא עשה כלום ואין זה נסיון כלל ואפילו עמד בעינו עדין הוא בספק דם ומ\"מ אם העבירו שלא כסדרן אינו חוזר לראש אלא מתחיל להשלים העברתן על הסדר ממקום ששינהו והוא שאמרו בגמרא הקדים שניים לראשונים ראשונים עלו לו שניים לא עלו לו ר\"ל ראשונים לסדר שהזכרנו עלו לו וישלים אחריהן את השבעה על הסדר:",
                "<b>זהו ביאור המשנה וכלה על הדרך שכתבנוה הלכה פסוקה היא ודברים שנכנסו תחתיה בגמרא אלו הם:</b>"
            ],
            [
                "<b>כל</b> שיש לו עיקר יש לו שביעית וכל שאין לו עיקר אין לו שביעית ודבר זה י\"מ בו כל שיש לו עיקר שחוזר וצומח ממנו אחר שנקצר כגון אילנות ואי אפשר לומר כן שהרי תבואה אינה בכלל זה ויש לה שביעית וכן י\"מ יש לו עיקר שהוא נשאר בארץ כלומר שאין עוקרין אותו מעיקרו אלא שהוא נקצר ואף זה אינו שהרי מיני קטניות נתלשין מעיקרם ויש להן שביעית אלא עיקר הפירוש שאף בעוד שהוא חי ומחובר בארץ יש לו שרש טמון בארץ שממנו הוא חי וגדל וזהו שהקשו בגמרא כבריתא ר\"ל גפרית מי אית לה שביעית והרי קרקע עולם הוא וי\"מ כבריתא בורית הנקרא שאבון ר\"ל אחד ממיניו כמו שביארנו במשנה ואעפ\"כ אין לו שביעית ואפילו היה כעין שלנו שיש בו אפר הבא מן עצים הרי אף בעצים עצמן נחלקו אם נוהגות בהם שביעית אם לאו הא באפר ודאי כלם מודים שאין בהם קדושת שביעית וכן אפילו נתנו שם שמן עם האפר כעין שלנו הא ודאי בטל הוא אגב האפר ושמא תאמר והרי אמרו כלל אמרו בשביעית כל שהוא מאכל אדם ומאכל בהמה וגפרית ובורית אינם בכלל אלו ההיא לענין חיוב הבא מצד דברים הראויים לאכילה אתמר ומכל מקום מיני הצבעים אף הם שביעית נוהגת בהם ומיני הכיבוס בכלל מיני הצבעים הם והבורית בכללם ור\"ל האהל והוא עשב שיש לו עיקר שעושין ממנו אחד ממיני הבורית וכן מה שאמרו הוסיפו עליהו הלעונין והלביצים כלם מיני כיבוסין להעברת הזוהמא והכתמים:",
                "<b>העביר</b> עליו שבעה סמנין שהוזכרו ולא עבר שביארנו עליו שהוא צבע והעביר עליו צפון ועבר אין זה כלום ואין אומרין מתוך כך שהוא דם כדי לטמאה שהצפון מתוך חזקו אף הצבעים עצמן הוא מעביר וכמו שאמרו בגזלה שאם צבעה לא קנאה בשנוי שהרי חוזר הוא לברייתו הואיל ויכול להעבירה על ידי צפון אבל אם העביר עליו ששה מן הסמנין שהוזכרו ולא עבר והעביר עליו במקום שביעי צפון ועבר אין אומרים הצפון הוא שהעבירו אבל סם שביעי מאותם שהוזכרו לא היה מעבירו אלא שמא אף סם שביעי היה מעבירו וחוששין שמא דם הוא:",
                "<b>העביר</b> עליו שבעה סמנין ולא עבר וחזר והעבירו ועבר טהרות שנעשו על גביו בין תכבוסת ראשונה לשניה טהורות ויראה לי כן אף בטהרות שנעשו בו קודם העברה שאלו היה דם כבר עבר בראשונה לאחר תכבוסת שניה טמאות ואע\"פ שהיה לנו לומר שאלו היה דם כבר עבר בראשונה מכל מקום זה גלה בדעתו שהוא מקפיד עליו ועדין הוא חושש עליו משום דם עד שהוא מעבירו פעם אחרת והרי שנינו בבריתא ודם הנדה מעביר עליו שבעה סמנין ומבטלן ואע\"פ שעדיין דם הוא אחר שרישומו ניכר הואיל ואינו מקפיד עליו דנין אותו כמבוטל אלמא בקפידא תליא מלתא ואף זה הואיל ומקפיד עליו טמא:"
            ],
            [
                "<b>חרסין</b> שבלעו משקין טמאין וניגבו אם נפלו לאויר התנור לא טמאוהו שהרי טומאה בלועה היא ואם הוסק התנור הרי אותו המשקין נפלטין לחום התנור וטמאוהו ואפילו נבלעו פחות מרביעית שלא נטמאו החרסין שאין משקין מטמאים בפחות מרביעית הואיל ועכשו נפל מהם רביעית נטמא התנור בד\"א במשקין שטומאתן קלה ר\"ל שאינם אב הטומאה כגון משקין שנטמאו או מי רגליו של טמא מת וטמא שרץ וכן בזב וזבה דמעת עינו ודם מגפתו שכל אלו טומאתן קלה ר\"ל שאינם אב הטומאה ושיעורן ברביעית אבל משקין חמורין כגון דם הנדה ומי רגלים של זב וזבה וכיוצא באלו שהן אב הטומאה כל שיכול לצאת ומקפיד עליו שיצא כגון כלי שאותו כתם פוגמו אף בשלא יצא טמא אבל כל שאינו מקפיד עליו כגון חרסים אינו מטמא עד שיצא הא כל שאינו יכול לצאת טהור שמא תאמר והלא בשלישי של חולין אמרו טומאה בלועה אינה מטמאה ופירשוה כגון שבלע טבעת טמאה והרי טבעת סופו לצאת ומקפיד עליו וטהור ואם מפני שבית הבליעה עושהו כמעוכל והוה ליה כנבלה שנסרחה והלא שם הקשו מעובר וחיה דכשתי טבעות דמי וקא קטמא עובר לחיה ונדחק להעמידה בטומאה דרבנן ולדבריך היה לו לתרץ דמשום בליעה הוא ובעובר לא שייך למימר הכי ומתוך כך תירצו גדולי הדורות שאין אומרין אלא ביכול לצאת בידן אדם כגון חרס בהסק ובגדים בכיבוס אבל זו של חלין אינו יכול לצאת בידי אדם אלא בידי שמים ועובר נמי בהאי טעמי שייך:",
                "<b>זה</b> שהוזכר דבר זה בחרסין הוא הדין לכלי מתכות שנשתמש בהן במשקין טמאין ובלעו מהן אלא שבכלי חרס נקט ריבותא שאע\"פ שאין פליטתן קלה כשאר כלים שהרי אין יוצא מידי דפנו לעולם אא\"כ נתלבן לגמרי מקצתו מיהא הוא פולט אף בשלא נתלבן לגמרי אלא שהוסק התנור ואם נפל פעם אחרת לתנור שהוסק מטמאו אם לא עמד בראשון כשיעור כבשונות שמטהרין בהם כלי חרס אבל שברי כלי מתכות אם נפל שם פעם אחרת אין מטמאות את התנור שכבר יצא הכל שאין ההסק פחות מהגעלה וכן מה שהוזכר בה תנור הוא הדין לקדרה רותחת אם נפלו לתוכה אפילו כמה פעמים:",
                "<b>רביעית</b> דם המת שנבלעה בבית הבית טהור משנבלעה ואילך שלא לטמא כלים הבאים לתוכו ויש אומרים אף משנבלעה מקצת הרביעית הואיל ופחת מרביעית כשנכנסו הכלים לשם אלא שיש חולקין בזו כמו שביארנו בתשיעי של קמא נבלעה בכסות אם כשהכסות מתכבס יוצא ממנו רביעית הרי כסות זה מטמא במגע ובמשא ואם לאו טהורה ממגע ומשא אלא שהיא טמאה ככסות שנגע במת כדין כל בלוע שאינו יכול יצאת ולא סוף דבר שכן בדם תבוסה שטומאתו מדברי סופרים אלא אף בדם הגמור כן וכבר ביארנו ענין זה בתשיעי של קמא:",
                "<b>לענין</b> ביאור זה שהקשה ר' יוחנן לריש לקיש מהו שאמרו הטבילו ועשה על גביו טהרות וכו' כך פירושה כלומר אי אמרת בשלמא שכל בלוע אינו מטמא עד שיצא משום הכי טהורות שאפילו היה דם נדה טהור הוא מן התורה אחר שהוא בלוע והלכך כל שהוא ספק והעביר ודאי אף הבלוע מטמא מן התורה היאך מקילין כל כך בספיקו שמא אע\"פ שלא עבר דם הנדה הגמור מעביר עליו שבעה סמנין ומבטלו ואי לאו דבלוע טהור לא היתה העברת הסמנין מטהרתו והשיבו שאינו סומך עליה וחזר והקשה מרביעית שנבלעה בכסות שאם אין רביעית יוצא ממנה טהורה אע\"פ שיש שם רביעית בלוע ואע\"פ שכשיוצא ממנה רביעית טמאה אע\"פ שהוא בלוע בזו יש לומר שמאחר שעל ידי כבוס יצא משם רביעית בלא העברת סמנין ודאי הרבה נפל לשם עד שהרביעית שיצא לא היה בלוע אלא על פני הבגד היה עומד שהבלוע אינו יוצא בכבוס לגמרי אלא על ידי הדחק כגון סמנין לבגד והסק בחרסים וכיוצא באלו:"
            ],
            [
                "<b>זה</b> שביארנו במשנה שצריך שיכסכס שלשה פעמים שאלו בה בסוגיא זו אמטויי ואיתויי חד או דלמא אמטויי חד ואיתויי תרי כלומר שההולכה לבד וההבאה לבד נקרא כל אחת מהן כסכוס ודיו שיוליך פעם אחת ויביא שנים והוא הדין שיביא אחת ויוליך שנים ונשאר בספק ונראין הדברים להיות הולכה והבאה נידונין כאחת:",
                "<b>לענין</b> ביאור זה שאמרו לדעת ר' יהודה במי גריסין מי גריסי קדרה רותחת עובר שיתן לתוכו מלח ור\"ל קודם שיתן וכמו ששאלו בה מאי משמע דהאי עובר לישנא דאקדומי הוא וכו' על הדרך שאמרוה בכל המצות כלן מברך עליהן עובר לעשייתן צריך לבאר מ\"מ מה ענין להזכירו בלשון זה ופירשו גדולי קדמונינו ששניהם בדבור אחד נאמרו והוא שלשון עובר מורה תכף לאותו ענין ובמצות כונתו שיברך קודם עשייתה ומ\"מ תכף לעשייתה ולא שיקדים הברכה לעשיית המצוה שעה או חצי שעה ואף זו שבכאן שיעור יש לנתינת המלח בקדרה והוא בזמן שהתחילו להתבשל וקודם שיתבשלו והוא שעת העלאת הרתיחה ואמר ששעה זו והיא שעה הראוייה ליתן בה מלח מיד היא היא הראויה להעברת הכתם ולא קודם לכן הואיל ואינה רותחת ולא לאחר זמן זה או אחר נתינת המלח מפני שנתבשלו הרבה ובטל כח הגריס לענין זה:",
                "<b>המשנה</b> החמישית והכונה בה בענין החלק השלישי והוא שאמר כל אשה כו' צריך שתדע שמן התורה אין האשה חוששת בעצמה לא לבעלה ולא לטהרות עד שתראה או שתרגיש שכבר יצא הדם לבית החיצון אפילו היה לה וסת קבוע אלא שמדברי סופרים ליזהר ממנה עונת הוסת והוא מתחלת הלילה וכל הלילה למי שרגילה לראות בלילה אפילו בסוף הלילה ומתחלת היום וכל היום למי שרגילה לראות ביום אפילו בסוף היום ולאחר העונה עד שתבדוק ותמצא טהור וסמכוה מן המקרא דכתוב והזרתם את בני ישראל וגו' אלא שלא אסרו בעונה זו מיני פרישות אלא תשמיש לבד ואף תשמיש הותר בו ליוצא לדרך לדעת קצת מפרשים ומפני שמצוה לפקוד את אשתו בשעה שיוצא לדרך ובמקום מצוה לא חששו כמו שביארנו ביבמות פרק הבא אלא שיש חולקים לומר שלא הותר ליוצא לדרך בסמוך לוסתה אלא דברי אהבים עד שיפרד ממנה מתוך חבה אבל תשמיש ממש לא ואם כן למי שאינו יוצא יש בה איסור לכל מיני הפרישות אלא שנראה כדעת ראשון כמו שביארנו שם ומ\"מ כל אחד לפי שיטתו צריך להזהר בעונה זו לכל שיש לה וסת אפילו לא קבעתו שלשה פעמים שאע\"פ שאין הוסת נקבע אלא בשלשה פעמים מכל מקום חוששת היא לעונתה וכמו שאמרו מיקבע הוא דלא קבעא הא מיחש חיישא אפילו בחדא זימנא אלא שכל שאינו קבוע אף הוא נעקר ממנה בפעם אחת ונעשה כאשה שאין לה וסת כלל ודינה שתחוש בתחלתה שמא תראה מחמת תשמיש ולפיכך בודקת עצמה לפני תשמיש וכן בודקין שניהם בעידיהם לאחר תשמיש ואם עשתה כן שלשה פעמים ולא ראתה מחמת תשמיש משמשת לעולם בלא בדיקה ובלא איסור עונה שהרי אין להם תחום ואף קודם עקירתו אע\"פ שחוששת לעונתה כל שעברה עונתה מיהא ולא הרגישה בראיה מותרת בלא בדיקה שאין איסור עונה בכל הוסתות שאלו בוסת הסבה כגון רואה על ידי קפיצה או על ידי אכילת פלפלין ודומיהן אין איסורה אלא משעת המעשה אלא שחוששת לעונת רוב נשים שהיא משלשים לשלשים ולמדת שהוסת גורם לאיסור עונה ולענין טהרות הוסת מיקל בה שדיה שעתה ואינה מטמאה למפרע מספק כמו שביארנו בפרק ראשון וכן בוסת המקרה אינה חוששת עד שיתחיל המקרה:",
                "<b>ומעתה</b> צריך שתזכור מה שביארנו בפרק ראשון שקביעות הוסת נעשה על ידי אחד משלשה ענינים והם אבות לענין זה הראשון הוא נקרא וסת הזמן מפני שהוא וסת התלוי בימים השני הוא הנקרא וסת המקרה מפני שהוא וסת התלוי במקרים המתחדשים בה מאליהם והוא הנקרא בלשון תלמוד וסת הגוף השלישי הוא הנקרא וסת הסיבה מפני שהוא וסת התלוי במעשה שהיא גורמת לו כגון קפצה וראתה והדומים לזה הראשון הוא נחלק להרבה מינים מהם שרואה לזמן שוה אע\"פ שאין הימים שבנתים עולים לחשבון אחד כגון מחדש לחדש או מאמצע חדש לאמצע חדש אע\"פ שאין החדשים שוים אלא שהם אחד מהן מלא ואחד מהן חסר ומהם שבא לימים ידועים ושוים לחשבון אחד אע\"פ שאינן זמן שוה כגון מעשרים לעשרים ואע\"פ שזה בסוף חדש וזה בתחלת חדש וזהו הנקרא וסת הפלגות כלומר שהוא נבדל זה מזה בזמן ומהם בדילוג כגון בט\"ו לחדש וי\"ו לחדש זה וי\"ז לחדש זה או בהפך ר\"ל ב' למפרע ומהם לסירוגין כגון שראתה באחד בניסן ולא באחד באייר וראתה באחד בסיון ולא באחד בתמוז וראתה באחד באב ולא באחד באלול שנמצאת קובעת לראשי חדשים לסירוגין ומהם שקבוע לשעות ולא לימים ומהם לימים ולא לשעות השני והוא וסת המקרה אף הוא נחלק להרבה מינים פיהוק או עיטוש או צמרמורות ר\"ל שאם היא למודה שבכל עת שתראה יארע לה פיהוק או עיטוש או שיאחזוה צמרמורות וכיוצא באלו כל שאירע לה כן שלשה פעמים קבעה לה וסת לאותו מקרה השלישי והוא וסת הסבה אף הוא נחלק להרבה מינים כגון קפצה וראתה אכלה שום וראתה כססה פלפלין וראתה וסת זה אינו נקבע במעשה לבד שהרי אונס הוא ועל ידי אותה סבה הוא בא ואינו דומה לפיהוק או עיטוש שהרי באלו אין האורח בא בסיבתם אדרבה המקרים באים לסבת האורח אבל וסת הסיבה שהאורח בא לאותה סיבה אונסין הם ואין בהם קביעות וסת אלא בצירוף זמן שאם היא למודה שכל שתקפוץ באחד בשבת רואה כל שאירע לה כן שלשה פעמים קבעה לה וסת ומתוך כך הוא ראוי לקרותו וסת הכפול או המורכב שאין קביעותו אלא על ידי שאר דברים אבל אלו נקבעים בשלשה פעמים חוץ מוסת ההפלגה במי שלמודה לראות מעשרים לעשרים וכיוצא בו שאינו נקבע אלא בארבע ראיות שהרי ארבע ראיות אין בהם אלא שלש הפלגות וכן הענין בדלוג לדעת קצת כמו שנבאר וכבר ביארנו ענין וסת הסיבה בפרק ראשון ובמשנה זו אנו מכונים לבאר וסת המקרה ווסת הימים:",
                "<b>ומעתה</b> הוא מתחיל לבאר ענין וסת המקרה והוא הנקרא וסת הגוף ועל זו אמרו כל אשה שיש לה וסת דיה שעתה ושלא לטמא טהרות למפרע מעת לעת ואע\"פ שכבר הוזכרה בפרק ראשון בא עכשו ללמד שלא סוף דבר שכן בוסת הזמן אלא אף בוסת הגוף כן ושאל כאן אלו הן הוסתות ר\"ל בוסת הגוף ופירש בהם שקודם שיבא הדם היא מפהקת והפיהוק הוא מצד כבדותה והוא הנקרא בלשון לע\"ז בדלייא\"ר ומתעטשת דרך החוטם והוא הנקרא איומטורנידא\"ר וחוששת בפי כריסה ושיפולי מעיה ר\"ל שמרגשת בכבדות באותן המקומות ושופעת ופירשו בגמרא שופעת דם טמא מתוך דם טהור כלומר לראות קודם הוסת דם טהור כגון דם ירוק או לבן ואחר כך רואה דם טמא ואוחזין אותה כמין צמרמורות ר\"ל חימום בשר כעין צימור קדחת וכן כיוצא באלו משאר המקרים הדומים לאלו ופירשו בגמרא כגון ראשה ואיבריה כבדים עליה וכן שהיא רותת או גייסא ר\"ל מפשטת זרועותיה בכבדות להאי גיסא ולהאי גיסא והוא הנקרא בלשון לע\"ז אשטינדיל\"ר וי\"מ הרגשת כאב בכסליה כתרגום כסלים גיססיא וי\"מ בה התעוררות הקיא וי\"מ שהיו בני מעיה מגיסין לה והומים לה ואמר על כל אלו שכל שיארע לה אחד מאלו שלשה פעמים וראתה קבעה לה וסת לכל זמן שיארע לה כך ר\"ל שכל זמן שתפהק שלשה פעמים ותראה קבעה לה וסת לפהוק כל זמן שיארע לה הן לזמן מרובה הן לזמן מועט וכן בשאר המקרים כדין וסת הימים וא\"כ מה שאמרו בגמרא אמר שמואל הרי אמרו לימים שנים ולוסתות אחד ר\"ל שוסת הימים נקבע בשני פעמים ווסת הגוף באחד לדעת ר' נאמרה שסובר בתרי זימני הוי חזקה לוסת הימים ואין אצלו הפרש בין לענין זה לוסת הימים וכבר ביארנו ביבמות פרק הבא שהלכה כרשב\"ג בוסתות שאינו נקבע אלא בשלשה פעמים וכדאיתא בסמוך בוסת הימים ואין אצלו הפרש לענין זה בין וסת הימים לוסת הגוף וכסתם משנתנו שאף בוסת הגוף אמר עד שתקבענו שלשה פעמים ואע\"פ שלא ראינו לרשב\"ג שיהא חולק בהדיא אלא בוסת הימים וכמו שאמרו בגמרא היתה למודה לראות ליום ט\"ו וכ\"ו ואמר רב יוסף זו דברי רבן גמליאל אבל חכמים אומרים אינה צריכה לשנות בוסת הגוף ולא לשלש בוסת הימים ושמא רשב\"ג אינו חולק אלא בוסת הימים מ\"מ משמע דבכולהו פליג שאם לא כן לא היה נשמט מלהזכירה ואע\"פ שהיה לנו לומר לדעתו שוסת הגוף בשנים הואיל ור' סובר בו באחד מ\"מ נראין הדברים שסתם משנתנו לדעתו נאמרה שלא חלקה לענין זה בין וסת לוסת ואף שמואל הרי אמרו קאמר וליה לא סבירא ליה שהרי הוא אמר בהדיא בוסת הדלוג עד שתשלש בדלוג כמו שהתבאר ואע\"פ שבוסת הימים נאמר במשנה זו עד שתקבענה שלשה פעמים ואמר שמואל עלה זו דברי רשב\"ג זו וסבירא ליה קאמר וצריך שתדע שהמקרים שהוזכרו אין קובעין בהן וסת מאחת לחברתה ר\"ל שאם פיהקה פעם אחת וראתה ועיטשה פעם אחת וראתה וחששה בפי כריסה פעם אחת וראתה בימים שאין שוים אין זה וסת אלא דוקא כל אחד לעצמו שלשה פיהוקין וראתה או שלשה עיטושין וראתה וכן בכלם כל אחד לעצמו וכבר ביארנו שוסת זה נקבע בלא זמן ואינו דומה לוסת הסיבות שבזה אין הראיה אלא מחמת הסיבה אבל וסת הגוף אדרבה המקרים באים מצד האונס ונקבע בלא הרכבת ימים אלא שמ\"מ אם נתערב בו זמן כגון שאירעו לה מקרים אלו לזמן ידוע אם מחדש לחדש אם מעשרים לעשרים אם בשאר מיני הזמן אין וסת המקרה דוחה את וסת הזמן והרי זה וסת מורכב למקרים ולימים ואסורה בכל עונת היום ויש חולקים להקל ושלא לחוש אלא לשעתו כדין וסת הגוף על הדרך שיתבאר:",
                "<b>וכל</b> שאתה מניח וסת למקרה לבד כשאירע לה כן שתי פעמים אתה קובעו לשלישי אבל כשאתה מרכיב בו וסת זמן אם אירע לה כן שתי פעמים בראש חדש אי אתה קובעו בראיה שלישית אא\"כ היא בראש חדש וכן בעקירתו כל שאתה מניח וסת המקרה לבד ואירע לה מקרה זה שלשה פעמים באותן הימים ולא ראתה נעקר הוסת וכשאתה מרכיב בו זמן אינה עוקרתו אלא עד שיארע לה שלשה פעמים באותם הימים ולא תראה וכן אתה נותן בהן הבדל אחר והוא שאם אתה מניח וסת המקרה לבד אינה חוששת לאיסור עונה עד שיתחיל המקרה אחר שאינה יודעת בו זמן ואם הוא מורכב בזמן כל שהגיעה לו חוששת לכל העונה שמא יארעו לה אלא שאם עברה עונה ולא ראתה מותרת לשמש בלא בדיקה ואם אירעו לה ביום אחר אינה חוששת הואיל ולזמן ידוע נקבעו וכן כל שאתה מניח וסת המקרה לבד אינו אוסר אף כשיגיע המקרה אלא שעתו ולא לאחריו כלל ר\"ל שאם היתה רגילה במקרים לשהות בהן שעה אחת ורואה אחר שעה ועכשו אירעו לה ונתעכבה שעה ולא ראתה בודקת עצמה ומותרת כל שאר היום וכן אינה חוששת לפניו קודם השעה והוא שאומר עכשו היתה למודה להיות רואה בתחלת הוסת כלומר תכף שמתחלת לפהק או לעטש כל הטהרות שעשתה בתוך הוסת טמאות אבל אם היתה רגילה לראות בסוף הוסת ר\"ל שרגילה שעה אחת בפיהוקין או בעיטושין בלא ראיה ומתחלת לראות אחר שכלו פיהוקיה ועיטושיה כל טהרות שעשתה באותה שעה של פיהוקין ועיטושין טהורות אלמא שאינה חוששת אלא לשעת הוסת וכן ראיה ממה שנחלקו ר' יוסי ור' יהודה בימים ושעות וסתות ולא נחלקו בזה אלא לוסת הימים כמו שנבאר ומדשבקו לוסת הגוף דסלקי מיניה ופליגי בוסת הימים אלמא כל שבוסת הגוף בלא הרכבת זמן שניהם מודים שאין בה איסור אלא לשעת הוסת אבל לא לאחר עבור הוסת כלל והוא הדין לפניו וזהו שאמר ר' יוסי אף ימים ושעות וסת כלומר כשם שוסת הגוף אינו חושש אלא שעתו כך וסת השעה ומ\"מ יראה לגדולי המפרשים שבזו דוקא כשהראיה כלה נבלעת בתוך הוסת אבל כל שאין הראיה נבלעת בתוך הוסת חוששת עד סוף העונה וכל שהוא כן חוששת אף מתחלת הוסת ומגדולי הראשונים חולקים בזו להקל ואינה חוששת אלא מתחלת הוסת והדברים ברורים כדעת ראשון:",
                "<b>וכן</b> אתה צריך לברר שמאחר שוסת הגוף אפשר להרכיב בו וסת הזמן ואפשר שיהא פשוט בלא הרכבת זמן צריך אתה לזכור מה שכתבנו בוסת הסיבה בפרק ראשון שאם קפצה באחד בשבת וראתה ועוד קפצה באחד בשבת וראתה ובאחד בשבת שלישי ראתה בלא קפיצה שקבעה לה וסת לימים בלא קפיצה ותולה הדבר שהיום גרם לה ולא הסיבה אבל אם ראתה בקפיצה שלא ביום קבוע אינה קובעת לקפיצתה שכל עצמן של קפיצות אינן קובעות שאין קביעות בראיה שמחמת אונס וכן שאם קפצה באחד בשבת שני פעמים וראת ושבת שלישי קפצה ולא ראת ואחד בשבת שאחריו ראת בלא קפיצה אומדין שקפיצת שבת גרמה ראיית מחרתו ולא קבעה וסתה אלא לימים וקפיצות ומעתה בזו כל שאתה מרכיב זמן במקרה אתה דן שאם פהקה בראש חדש וראתה וכן בראש חדש שני פהקה וראתה ולראש חדש שלישי ראתה בלא פיהוק שקבעה לה וסת לימים ולא למקרה נתגלה הדבר שהחדש גורם ולא הפיהוק כדרך שאמרנו בקפיצות ואם פהקה בראש חדש וראתה וכן פהקה בראש חדש וראתה ואחר כן פהקה וראתה בלא ראש חדש קבעה לה וסת למקרה נתגלה הדבר שהמקרה גורם ולא היום ואע\"פ שבקפיצות אמרוה בהפך בקפיצה אין הענין אלא שאין וסת מצד הקפיצה אחר שהיא אונס כמו שביארנו ואם פיהקה בראש חדש וראתה וכן בראש חדש וראתה ועוד פיהקה בכ\"ט בחדש ולא ראתה ובראש חדש של מחרתו ראתה בלא פיהוק קבעה וסת לפיהוק ולימים ואומרים שפיהוק של כ\"ט לחדש גרמה ראיית מחרתו על הדרך שביארנו בוסת הקפיצות ואף בתחלת קביעות הוסת אתה למד לענינים אלו שאם פיהקה וראתה אף בראש חדש כי שתפהק פעם שניה באיזה יום שתפהק חוששת לו שמא לאותו מקרה לבד תקבענו ואם פהקה ולא ראתה שוב אינה חוששת לפיהוק לבד אבל חוששת ליום הראיה הראשונה שמא לימים לבד היא קובעת וכן אם פהקה וראתה באיזה יום שיהיה וחזרה ופיהקה וראתה באיזה יום ולא לזמן ידוע ופיהקה פעם שלישית ולא ראתה אינה חוששת עוד לפיהוק אלא שעדיין חוששת להפלגת הוסת והוא שאם הפליגה בין פיהוק ראשון לפיהוק שני עשרים יום כשתגיע לעשרים יום חוששת ואינה קובעתו אלא בארבע ראיות והרי הצענו מה שראוי להציע בוסת הגוף:",
                "<b>ומעתה</b> הוא חוזר לבאר וסת הימים ופירש ר' יוסי שוסת הימים והשעות הוי וסת הימים הוא פשוט שהוא שקבעה ראייתה מעשרים לעשרים או משלשים לשלשים ואף הוא נקבע בשלש ראיות אלא שהוסיף בה ר' יוסי שאף וסת השעה הוי וסת שאין איסור עונה שמחמת הוסת אמורה אלא בשאין לוסתה שעה ידועה מאותו היום של וסת אלא פעמים רואה ביום הוסת בשחרית פעמים בחצי היום פעמים בין הערבים ומתוך כך נותנין לה לאיסור כל אותה עונה אבל אם קבעה וסתה ליום ולשעה ופירשו בגמרא כגון שהיתה רואה מעשרים יום לעשרים יום ומשש שעות שבו לשש שעות שבו ר\"ל לחצי היום הרי השעה וסת קבוע ואין אוסרין לה כל היום אלא כל השעה מתחלתה לסופה וזה שאמרו לדעתו בגמרא מן המנחה ולמעלה מותרת פירושו מתחלת שעה שביעית ולמעלה וקורא לה מנחה כל שהשמש נוטה לצד המערב ואין מדקדקין בקביעות וסת לחלקים שבה אלא כל השעה אסורה וכל היום שלפני השעה מותרת בלא בדיקה ושלאחריה בבדיקה והוא שאמר שאם היתה למודה לראות עם הנץ החמה ר\"ל באותה שעה שהחמה מתנוצצת לזרוח אינו אסור אלא עם הנץ החמה ר\"ל אותה שעה ור' יהודה אומר כל היום שלה ר\"ל להיתר אבל כל הלילה אסורה ופירשוה בגמרא כגון שקבעה ראייתה לסוף הלילה שכל הלילה עונתה לאסור אף בבדיקה אבל היום אינה מכלל העונה ומותרת בבדיקה שכל לאחר העונה אפילו יום או יומים אסורה עד שתבדוק וכל שלא בדקה בעונתה הא כל שבדקה ומצאה טהור אע\"פ שלא בדקה בעונתה מותרת שהוסתות דרבנן כמו שהתבאר ואלו היו וסתות דאוריתא היתה אסורה לאחר הוסת אף בבדיקה ומצאה טהור הואיל ולא בדקה בעונתה ומ\"מ אף לר' יהודה אם קבעה ראייתה בתחלת הלילה הותרה כל הלילה ונאסרה כל היום והוא שאמרו לדעתו בגמרא פעמים שלפני וסתה אסורה ולאחר וסתה מותרת ופעמים בהפך כיצד רגילה לראות בתחלת היום לפני וסתה מותרת כל הלילה לאחר וסתה אסורה כל היום רגילה לראות בסוף הלילה לפני וסתה כל הלילה אסורה לאחר וסתה כל היום מותרת והלכה כר' יהודה והלכך היתה רואה מעשרים לעשרים משש שעות שבו לשש שעות שבו אסורה כל היום אפילו בבדיקה אלא שגדולי המפרשים כתבו שלא נאמרה כן אף לדעת ר' יהודה אלא בשיש שם וסת יום קבוע שקביעותו של יום דוחה ומבטל קביעותה של שעה לומר כלי יומא זמניה הוא אבל כל שלא קבעה וסת ליום אלא לשעה כגון שקבעה ראיותיה לחצי היום אלא שלא קבעתם ליום ידוע הרי קביעות השעה וסת ואין אוסרין לה אלא שעתה ואין הדברים נראין שאף קביעות שעה קביעות יום הוא ואין לצמצם בה כל כך ואע\"פ שהם הביאו ראיה מההיא אתתא דכל אימת דהות סלקא מטבילת מצוה הות חזיא דמא ואתאי לקמיה דר' יוחנן ואמר לה שמא דמות עיריך עלתה ליך לכי והבעלי לו על גב הנהר וזו ודאי לא היה יום קבוע שיום טבילה ודאי אי אפשר שלא להיות פעמים מקדמת פעמים מאחרת אלא שמעת כניסתה למים כשחברותיה מרגישות בה היה לה שעת הוסת ולא חשש לה ליומה אלא לשעת כניסתה מ\"מ אין כאן ראיה שדם זה לא היה אלא דם חמוד והרי זה כעין וסת שהסיבה גורמתו אבל דם נידות ודאי אינו נקבע לשעה שלא ליאסר בכל העונה:",
                "<b>ואח\"כ</b> בא לברר שאף עקירת הוסת אינו אלא בשלשה פעמים והוא שאמר היתה למודה לראות בחמשה עשר לחדש ושינתה לעשרים חוששת לשניהם ליום ט\"ו וליום עשרים הבאים ופירושה ליום חמשה עשר של ראיית העשרים שאין האורח בא לפחות מט\"ו כמו שביארנו בסוף פרק בנות הכותיים וכן אם שינתה פעמים ליום עשרים עדין זה וזה אסורים אבל אם שינתה פעם שלישית ליום עשרים הותר חמשה עשר ונאסר יום עשרים שאין אשה קובעת וסת עד שתקבענו שלשה פעמים ולא עוקרתו ליטהר ממנו מתורת וסת אא\"כ נעקר הראשון ממנה שלשה פעמים ופירש דרך כלל שכשם שזמן משתנה בנשים לא ראי זה כראי זה כך ענין הדמים משתנה בהם זו דמה אדום וזו דמה שחור זו דמיה מרובין וזו דמיה מועטין ונמצא מתקיים עליה דרך משל אשתך כגפן פוריה שאף הגפן יש בה שיינה אדום ויש שיינה שחור יש שיינה מרובה ויש שיינה מועט ויש גפן שאין בה יין כלל ונקראת דורקטי ואף באשה כן וכל שידוע בה שהיא מאותו זרע אין בה טענת דמים על הדרך שביארנו בראשון של כתובות וכשם שהשאור יפין לעיסה כך הדמים יפין לאשה ר\"ל יציאתם בשעת הוסת מעמידתן בבריאות ושומן הראוי וכל אשה שדמיה מרובין בניה מרובין:",
                "<b>זהו ביאור המשנה וכלה על הדרכים שביארנו הלכה פסוקה היא ודברים שנכנסו תחתיה בגמרא אלו הן:</b>"
            ],
            [
                "<b>מה</b> שביארנו במשנתנו הוא דין וסת הימים ודין וסת המקרים מ\"מ הזכירו בסוגיא זו דין וסת הסיבה והוא אכלה שום וראתה כסכסה פלפלין וראתה וכן בדומים לאלו כגון אכלה בצל וראתה וכן באכלה כל דבר חריף וראתה שקבעה לה וסת לדברים אלו בשלשה פעמים והוא ממין שביארנו בפרק ראשון בקפצה וראתה ואין ספק שוסת זה הוא בכלל וסת הקפיצות ואינו וסת אלא בצירוף זמן וכמו שאמרו שם כל שקבעה מחמת אונס לא קבעה וסת לא לימים לחודיהו ולא לקפיצות לחודיהו אלא לימים ולקפיצות ואין ספק שהוא הדין לאכילות ושאר הסיבות הבאות על ידי גרמות שלה וזו היא שיטתנו וכן כתבוה גדולי המפרשים ומ\"מ חכמי דורותיהם חולקים עמהם לומר שאף בקפיצות ודומיהם קבעה לה וסת בלא צירוף זמן ולא נאמר עליה בפרק ראשון לקפיצות ולימים אלא בשהורכב הוסת מעיקרו בימים ובקפיצות כגון קפצה באחד בשבת שלשה פעמים וראתה אבל כל שקפצה וראתה בלא קביעות ימים אלא שכל שקופצת באיזה יום רואה קבעה לה וסת לקפיצות לחודיהו וסוגיא שבפרק ראשון הם מפרשים אותה כך אמר רב הונא קפצה וראתה קפצה וראתה קבעה לה וסת למאי אילימא לימים והא כלי יומא דלא קפצה לא חזיא ותירץ בה לקפיצות ר\"ל בלא ימים אלא בכל יום שתהא קופצת נחזיקנה ברואה ומקשי עלה והתניא כל שקבעה מחמת אונס אפילו מאה פעמים אינה קובעת וסת מאי לאו אינה קובעת כלל ותירץ לה לא קבעה לימים לחודיהו ולא לקפיצות לחודיהו אלא לימים וקפיצות ופירשו הם שתירוץ זה לאו אוקימתא דשמעתא דרב הונא הוה אלא תירוצא דבריתא ומ\"מ דברי רב הונא לחוד ודברי הבריתא לחוד והוא שדברי רב הונא בקפיצות שבלא צירוף זמן שקבעה לה וסת לקפיצות וכדתריץ לה אלא לקפיצות ודברי הבריתא כשקבעה לימים וקפיצות ואמר שאפילו במאה פעמים אינה קובעת והיה סבור לפרש אינה קובעת כלל אחר שאונסין מעורבין בה וכל שכן באונסין בלא ימים וקשיא לרב הונא ותירץ לו דבריתא בקובעת לימים וקפיצות ואמר שאפילו ראתה מאה פעמים בקפיצות כל שהפסיקה בין שלש שבהן בראיית יום קבוע וקפיצה לא קבעה לה וסת לקפיצות לבד אלא בימים וקפיצות שמאחר שהרכיבה תחלת קביעות ימים עם קפיצות אינה קובעת אלא בשניהם אבל כל שקובעת קפיצות בלא ימים קבעה לקפיצות והיינו דאקשי לימים לחודיהו פשיטא ולא הקשה שקפיצות לחודיהו פשיטא אלמא שקפיצות בלא ימים קובעות והוא הדין לכל הסיבות כגון אכילת שום ובצל ואף הם מביאים ראיה לדבריהם ממה שאמר רב הונא עצמו בפרק שני ט\"ו ב' בענין הבאים מן הדרך שנשיהם להם בחזקת טהרה לא שנו אלא שאין לה וסת לימים ויש לה וסת לקפיצות דכיון דבמעשה תליא מילתא אימר לא קפץ ולא חזאי אלמא יש קביעות וסת לקפיצות בלא ימים ואין הדבר תלוי אלא במעשה ומכל מקום נראין הדברים כדעת ראשון וגדולי הדור מסכימים בה מפני שמאחר שהקשה למאי אילימא לימים אלמא בימים מסודרים הוא אומרה שאם לא כן היאך היה עולה בדעתנו לומר בימים לחודיהו אלא בודאי בוסת מורכב בימים וקפיצות אמרה ועוד שהרי אף לדבריהם המקשה היה סבור שדברי רב הונא ודברי הבריתא אחד הם והיה לו לתרץ בריתא בכי האי גונא ודרב הונא בכי האי גונא ועוד דהא רב אשי אוקמה לשמעתיה דרב הונא בימים וקפיצות וכדקאמר דקפצה בחד בשבא וחזאי וכו' ומה שהקשה לימים לחודיהו פשיטא ולא הקשה כן בקפיצות משום דבקפיצות לא פשיטא ליה כולי האי וראיה של שמועת פרק שני אף היא אינה כלום דהתם נמי יש לה וסת לקפיצות ולימים קאמר וכן נמצא בהדיא בקצת פירושי גדולי הרבנים במדוייקים שבהם וגדולי הדורות מכריעים ביניהם להפריש בין קפיצות ודומיהן לאכילת שום ובצל ולומר שהקפיצות אין קובעות אלא בצירוף זמן כדעת ראשון מפני שהדם בא על ידי הקפיצה לגמרי ואין זה גרמא אלא מעשה גמור ומוסיפים בה עוד שהוא מעשה הגורם לה על ידי שינוי וכמו שאמרו בתוספתא איזהו אונס חלתה או קפצה או הכה אותה בעלה או נשאה משאוי כבד זהו אונס אבל אכילת שום ובצל שאין הדם בא על ידו לגמרי אלא שהוא גורם לבא וכן שהיא עושה אותה מדעתה ולתאותה אין זה אונס וקבעה לה וסת לכל זמן אכילתם בלא הרכבת יום קבוע אלא שאם מתחלת קביעותה הורכב קביעותה לימים וקפיצות ודאי אינו וסת אלא בשניהם והדברים ברורים כדעת ראשון:",
                "<b>כבר</b> ביארנו במשנתנו שכל שלמודה לראות עם הנץ החמה אם בסוף הלילה נאסרה כל הלילה ואם בתחלת היום נאסרה כל היום נסתפק לה אם סוף לילה אם תחלת יום יש אומרים שחוששת ליום ולילה וגדולי המפרשים נוטים לומר הואיל ווסתות דרבנן אינה חוששת אלא ליום שהיא נדה ודאי וכן אם ראייתה מתחלת בסוף הלילה ונמשכת בתוך תחלת היום או בהפך יש אומרים שחוששת ליום ולילה ויש נוטים לומר שאינה חוששת אלא לעונה של תחלת הוסת ויראה כדעת ראשון:",
                "<b>היתה</b> רואה שלשה או ארבעה ימים רצופים יש אומרים שכל יום מהם נדון כוסת וחוששת לכולן ואפילו נעקר הראשון חוששת לשני וכן לשאר הימים עד שיעקרו כולם ומכאן כתבו שאם ראתה בחמשה עשר לחדש זה נמשכה ראייתה ארבעה ימים ובחדש שני ראתה בששה עשר ומשכה שנים או שלשה ימים ובחדש שלישי ראתה בשבעה עשר הואיל ובשלשתן ראתה בשבעה עשר קבעה וסת לשבעה עשר ואין תולין אותו בוסת הדלוג לבד עד שתדלג בדרך שלא יהא יום האחד שוה לחברו וחוששת לימים ששלשה בהם בוסת הקבוע ולשאר הימים בוסת הדלוג:",
                "<b>זה</b> שביארנו בסוגיא זו שכבדות ראשה ואיבריה הוא וסת הגוף יש אומרין שהוא כשאר וסתות של גוף לענין שאין אוסרין לפניו ולאחריו אלא שעתו בלבד על הדרך שביארנו במשנה ויש חוככים להחמיר מפני שרוב נשים ראשן ואיבריהן כבדין עליהן בשעת הוסת ואם כן בטלת תורת עונה מרוב נשים אלא שנראה להם שלא נאמרה אלא בשאר וסתות של גוף שאין רגילין בשאר נשים וכן לדעתי אע\"פ שביארנו במשנתנו בוסת המקרים שאם הורכב ביום קבוע לאותו מקרה אין וסתה קבוע אלא בשניהם דוקא בשאר וסתות הגוף אבל בכבדות ראשה ואיבריה קובעת וסת ליום ואינה חוששת להם הואיל ורוב וסתות דרכן בכך אבל אלו דרך חומרא נאמרו ואין שיטת הסוגייא מוכחת כן:"
            ],
            [
                "<b>כבר</b> ביארנו שיש בוסת הימים וסת אחד שנקרא ווסת הדלוג וכיצד הוא דינו הרי שראתה יום חמשה עשר לחדש ראשון ויום י\"ו לחדש שני ויום י\"ז לחדש שלישי לדעת רב קבעה לה וסת לדלוג ואסורה ביום שמונה עשר לחדש רביעי ויום י\"ט לחדש חמישי וכן לעולם קבעה לה וסת לדלוג ליום אחד בחדש וזהו דלוג של חדשים והוא הדין אם ראתה עכשו וראתה בשלשים ואח\"כ בשלשים ואחד ואח\"כ בשלשים ושנים וזהו דלוג של הפלגות ולשמואל לא קבעה לה וסת עד שתשלש בדלוג והרי בראיה ראשונה אין בה דלוג ונמצא שלא קבעה לה וסת עד פעם רביעית ולענין פסק גאוני הראשונים פסקו כרב ומשום דהלכתא כרב באיסורי וכן כתבוה גדולי המפרשים ומכל מקום גדולי המחברים פסקו בה כשמואל וא\"כ זה שאמרו בסוגיא זו ראתה בכ\"א לחדש זה וכ\"ב בחדש זה וכ\"ג בחדש זה קבעה לה וסת פירושו בשהיתה רגילה לראות בעשרים ודלגה לעשרין וחד שיש כאן שלשה דלוגין וכן כתבוה גדולי הראשונים ויראה לי כן אי משום דטעמיהו מסתבר אי משום דבוסת ההפלגה אמרו כן שאין וסת הפלגה נקבע אלא בארבע ראיות וכן עיקר שהדלוג הפלגה הוא אלא שוסת ההפלגה בהפלגה שוה בלא שינוי כגון מעשרים לעשרים והדלוג הוא בהפלגה שאינה שוה אלא שמשתנית מעשרים לעשרים ואחד ומעשרים ואחד לעשרים ושנים ואף לדעת הפוסקים כרב דוקא בשראיה ראשונה של ט\"ו לחדש אינה מתוך קביעות וסת אבל אם היתה למודה לט\"ו שנמצאת ראייה שבו מקביעות וסת אף רב מודה שאין ראיית ט\"ו מן המנין והוא שאמרו היתה למודה לראות בט\"ו ושינת לי\"ו חוששת לט\"ו ולי\"ו שינת לי\"ז הותר י\"ו וחוששת לט\"ו ולי\"ז שינת לי\"ז הותרו כלם ואינה חוששת אלא לי\"ח אלמא שבלמודה מיהא עד שתשלש בדלוג ולפי דרכך למדת ששניהם סוברים כרשב\"ג שאין חזקה לוסתות אלא בשלשה פעמים ומ\"מ לענין קטלנית הלכה כר' והוחזקה בשנים ולא תנשא לשלישי כמו שפסקנו ביבמות פרק הבא על יבמתו וי\"מ בדלוג זה שבחדש רביעי חזרה לה לוסת ראשון ר\"ל שהיא ראתה ט\"ו בניסן וי\"ו באייר וי\"ז בסיון וחזרה וראתה ט\"ו בתמוז וי\"ו באב וי\"ז באלול וחזרה וראתה ט\"ו בתשרי וי\"ו במרחשון וי\"ז בכסליו ולדעת רב קבעה לה וסת לטבת בט\"ו ולשבט בי\"ו ולאדר בי\"ז וכן לעולם ולדבריהם זה שאמרו ראתה ט\"ו בחדש זה וי\"ו בחדש זה וי\"ז בחדש זה קבעה לה וסת לישנא קייטא הוא דנקט ולא בשלש אלו לבד אלא אם היא משלשת בדרך זה וכן בריתא האמורה למטה כ\"א בחדש זה כ\"ב בחדש זה כ\"ג בחדש זה ענינו שתשלש בדרך זה ובאמת לענין פסק שניהם אמת שכל שהיא משלשת בדלוג שוה קבעה לה וסת לאותו דלוג אלא שלענין ביאור נראה כדעת ראשון חדא מסוגיא דשמעתא שלא אמרוה אלא ט\"ו בחדש זה וי\"ו בחדש זה וי\"ז בחדש זה ועוד ממה שאמרו למטה דרגילה למיחזי ביום עשרים ושינתה ליום עשרים ואחד ומשמע שכל שעקרה וסת הראשון קבעה לה וסת לדילוגין ווסת הראשון ודאי נעקר בשלשה דלוגין ואם כן אף וסת הדלוג נקבע בכך:",
                "<b>ומ\"מ</b> לענין ביאור דקדקו הראשונים בשמועה זו בענין החדשים שאם כלם מלאים כשאתה חושש ט\"ו לזה וי\"ו לזה וי\"ז לזה אין כאן דלוג אלא הפלגה שזה משלשים ושנים לשלשים ושנים ואם החדשים אחד מלא ואחד חסר הרי אין הדלוג שוה שהרי אם ראתה בט\"ו בניסן שהוא מלא ושחזרה וראתה בי\"ו באייר ראתה לשלשים ושנים של ראיה ראשונה וכשראתה בי\"ז בסיון ראתה לשלשים ואחד שהרי אייר חסר ונמצא שלא דלגה אלא שקירבה ראיותיה ומתוך כך גדולי המפרשים כתבו שכשם שהיא קובעת וסת להפלגות שוות כך קובעתו בימי החדש ר\"ל שאם ראתה בשלשה ראשי חדשים על הסדר זה אחר זה קבעה לה וסת לראשי חדשים אע\"פ שאין הזמן שוה שהרי אחד מלא ואחד חסר וכמו שהקדמנו במשנה ומעתה אף זו המדלגת אחר שאין בראיותיה צד שוה לא בדלוג שוה ולא בהפלגות שוות קובעת היא מצד ימי החדש שלא בהשואה ושלא בדלוג וכל שראתה בט\"ו בחדש שלשה פעמים זה אחר זה קבעה לה וסת לט\"ו בין מלאים בין חסרים שמכל מקום ט\"ו לחידוש הלבנה וזהו וסתה וכן כתבו בתוספות שאף היום גורם וקובע וסת וכמו שאמרו דקפץ בחד בשבא וכו':",
                "<b>זה</b> שביארנו שאין וסת ההפלגה נקבע אלא בארבע ראייות ממשנתנו אתה למד כן שאמרו בה היתה למודה להיות רואה יום חמשה עשר ושינתה ליום עשרים חוששת לט\"ו ולעשרים ואם שינתה פעם שנייה ליום עשרים אף זו חוששת עדין לשניהם שינתה שלשה פעמים ליום עשרים הותר ט\"ו וקבעה לה יום עשרים אלמא אינה קובעת עד שתשלש להפלגות של עשרים ואם תאמר למודה שאני הרי סתם אמרו עליה שאין האשה קובעת וסת עד שתקבענו שלשה פעמים אלמא בין למודה בין אינה למודה ועוד שאם טעם משנתנו משום דלמודה שאני כשהקשו לרב בשמועת הדלוג מבריתא דקתני היתה למודה לראות יום ט\"ו ושינת לי\"ו זה וזה אסורים שינתה לי\"ז הותר י\"ו וחוששת לט\"ו ולי\"ז שינתה לי\"ח הותרו כולם ואינה חוששת אלא לי\"ח אלמא שלשה פעמים בדלוג בעינן עד שתירץ בה למודה שאני כלומר שאף רב מודה בה כמו שכתבנו לותביה ממתניתין אלא שמשנתינו אף בשאינה למודה ומפני שאין וסת הפלגה נקבע אלא בשלש הפלגות כמו שכתבנו וכן יראה בדלוג כמו שכתבנו ויש מקשים לדעת זה ממה שאמרו ברביעי של קמא ראה שור ונגח שור ולא נגח שור ונגח שור ולא נגח שור ונגח שור ולא נגח נעשה מועד לסירוגין לשוורים ואע\"פ שהראשונה לא בסירוגין היתה ואינה קושיא דהתם איכא שלש נגיחות ואתה עושהו מועד על הדרך שעשאן אבל זו היאך אתה דן ראשונה שבראיות ליום עשרים והרי עד שתראה מעשרים לעשרים אי אתה יכול לומר ראיה של עשרים אלא ודאי אין וסת הפלגה קבוע אלא בארבע ראיות שנמצאו בהן שלש מעשרים לעשרים הא כל שאר הוסתות נקבעים בשלשה כמו שכתבנו חוץ מן הדלוג לדעתנו כמו שכתבנו:",
                "<b>כבר</b> ביארנו במשנה שאף עקירת וסת אינו אלא בשלשה פעמים ומה שאמרו בסוגיא זו סד\"א כיון דלימודה היא ועקרתיה בתרי זימנא עקרא ליה סוגיא דעלמא הוא ואין להקשות בה היאך היה עולה על דעתו כן שלא נאמרה אלא בדחייה בעלמא:",
                "<b>כל</b> שביארנו בוסת הדילוגין פירושו בדלוג שוה כמו שכתבנו אבל אם סירגה בהם יום אחד כגון שראתה ט\"ו בניסן וי\"ו באייר ובסיון שהיתה ראויה לחשבון דלוגיה לי\"ז ראתה בי\"ח אין כאן קביעות לדלוג כלל וכן כל כיוצא בזה:",
                "<b>כבר</b> ביארנו שאע\"פ שאין קביעות וסת אלא בשלשה פעמים מ\"מ חוששת היא לו אף בפעם אחת ר\"ל שאם ראתה בראש חדש זה חוששת ליום ראש חדש הבא אלא שמ\"מ כתבו גדולי המפרשים שוסת הדלוג אינה חוששת לו כלל עד שתקבענו לגמרי וזהו שאמרו היתה למודה לראות יום ט\"ו ושינת לי\"ו זה וזה אסורים שינת לי\"ז הותר י\"ו ונאסר ט\"ו וי\"ז ואלמא לי\"ז הוא שחוששת אבל לי\"ח שהוא יום הראוי לחשבון הדלוג אינה חוששת ולמדנו שאין חוששין לוסת הדלוג עד שתקבענו לגמרי וכן וסת ההפלגה אינה חוששת לו עד שתראה ראיה שניה שהרי אינה יודעת לאיזה יום היא מפלגת מעתה ראתה בראש חדש ניסן חוששת לראש חדש אייר ואם ראתה בו חוששת לראש חדש סיון ואם לא ראתה בו נעקר הוסת וחוששת לשני בסיון שהרי ראתה שתי ראיות שוות בהפלגה מל\"א לל\"א שהרי ראיית ראש ניסן וראש אייר שוה בהפלגה לשני בסיון מל\"א לל\"א ולעולם חוששת שתי חששות אלו לוסת החדש ולוסת ההפלגה עד שתקבע אחד מהם שלשה פעמים כיצד ראתה באחד בניסן ובעשרים בו חוששת לאחד באייר מצד ראייה שבראש ניסן ואם לא ראתה בו חוששת לתשיעי שבו שהוא שיעור הפלגה שבו מיום עשרים בניסן ובין שראתה בו בין שלא ראתה בו חוששת לעשרים באייר שמא מיום החדש תהא קובעת לעשרים וכן בדרך זה היא קובעת עד שתקבע וסת החדש שלשה פעמים או וסת ההפלגה ארבעה או שתטהר האחד בעקירת פעם אחת וכן הדין לוסת הסיבות שאינה חוששת לו עד שתתחיל בו ר\"ל שאם ראתה באחד בניסן ושימרה לה באחד באייר ולא ראתה אינה חוששת לראש סיון מחשש וסת הסיבות שאין חוששין לסירוג עד שתראה בו:",
                "<b>זה</b> שביארנו שכל בפחות משלשה אע\"פ שלא קבעה לה וסת מ\"מ חוששת היא אף בפעם אחת ואסורה לשמש כל היום אף בבדיקה לא סוף דבר שהוא כן כשעומדת בתוך ימי נדתה ר\"ל ששינוי הוסת בתוך ימי נדות של וסת ראשון כגון שהיתה רגילה לראות בט\"ו ושינתה לעשרים שאין בין יום הראוי ליום השינוי אלא חמשה ימים שנמצא יום השנוי תוך ימי נדות של יום הראוי אלא אפילו שינתה לכ\"ה שנמצא יום השינוי תוך ימי זיבה של וסת ראשון כך הוא הדין אע\"פ שהדמים מסתלקים בימי זיבה וגדולי הרבנים פירשו בה דרך אחרת ולענין פסק מיהא הכל עולה לענין אחד:",
                "<b>אע\"פ</b> שביארנו שאף בפעם אחת חוששת מ\"מ אף בשנים אם עקרתן פעם אחת אינה חוששת לראשונות ואין מזקיקין עקירת שנים לשנים כשם שמזקיקין עקירת שלשה לשלשה מעתה היתה למודה להיות רואה ביום עשרים ושינתה ליום שלשים זה וזה אסורים ר\"ל שחוששת לעשרים ולשלשים שמיום הראיה המחודשת וכשהגיע יום עשרים ולא ראתה משבדקה עצמה ומצאה טהור מותרת לשמש עד יום שלשים וחוששת ליום שלשים הגיע יום שלשים וראתה והרי שתי ראיות לשלשים והגיע יום עשרים ולא ראתה ועוד הגיע יום שלשים שחוששת לו ולא ראתה ועוד הגיע עשרים וראתה הותר יום שלשים ונאסר יום עשרים ואע\"פ שקבעה וסת ליום שלשים שתי פעמים עקרתו בפעם אחת כך היא הגירסא בספרים שלנו ובפירושי גדולי הרבנים ולמדנו ממנה שאע\"פ שנעקר הוסת בשלש פעמים אם חזרה אחר הוסת לוסתה הראשון חזרה לוסתה אף בפעם ראשונה הואיל ועדין לא קבעה וסת אחר ומכל מקום יש גורסין בשמועה זו כך היתה למודה לראות ביום עשרים ושינת ליום שלשים זה וזה אסורים הגיע יום עשרים ולא ראתה מותרת לשמש עד יום שלשים וחוששת ליום שלשים הגיע יום שלשים וראתה יום עשרים וראתה יום שלשים ולא ראתה הותר יום שלשים ונאסר יום עשרים ור\"ל הותר יום שלשים שלא נקבע אלא שתי פעמים ונאסר יום עשרים שלא נעקר אלא שתי פעמים הא כל שנעקר הוסת הראשון שלשה פעמים אם חזרה בו אחר כן הרי היא כתחלת וסת ואינו וסת עד שתקבענו שלשה פעמים אע\"פ שלא קבעה וסת אחר וכל שחוזרת לוסתה אינה חוששת לוסת האחר ששינתה בו ויש מחמירין לחוש בו ואין נראה כן שאם כן הרי אשה זו רואה כל ימיה מעשרים לעשרים וחוששת לשלשים אבל שלא קבעה וסת אחר וחזרה לוסת ראשון חזר הוסת למקומו אפילו לאחר שנה שאין וסת נעקר ברוב זמן אלא בקביעות וסת אחר:",
                "<b>למדנו</b> בענין הוסתות שבכל ענין שהיא משנה ראיותיה אם לימים אם לחדשים אם לדלוג אם לסירוגין קבעה לה וסת על הדרך שהיא משנה ראיותיה הא כל שאינה משנה ראיותיה לא קבעה ויש אומרים שאין אשה קובעת וסת אלא בעונה אחת ר\"ל שראתה שלשה פעמים בזמן שוה לאחד מדרכי הוסתות ושלשתן ביום או שלשתן בלילה אבל אם ראתה ראשונה ביום ושניה בלילה אין כאן קביעות שלא נאמר יום בענינים הללו אלא בעונה ר\"ל או יום או לילה:",
                "<b>זה</b> שביארנו בעקירת הוסת שלא נעקר הראשון אלא בשלשה פעמים מ\"מ כל שהראשון במקומו שניהם רבוצים עליה ויש לה חשש שני וסתות ר\"ל שאם היתה למודה בראשי חדשים וקבעה וסתה לכך וברביעית ראתה בעשרים בחדש ובראש חדש וראתה כן שלשה פעמים בראש חדש ובעשרים שניהם עליה ויש לה שני וסתות וכן לכל כיוצא בזה:",
                "<b>מאחר</b> שביארנו שאף ראתה בפעם אחת חוששת לו צריך שתדע מה בין וסת קבוע לוסת שאינו קבוע לענין זה והבדל זה שהוסת הקבוע אסורה אף לאחריו לעולם עד שתבדוק ותמצא טהור ושאינו קבוע כל שהגיע היום ולא הרגישה בראיה אע\"פ שלא בדקה מותרת:",
                "<b>זה</b> שביארנו במשנה וסתה שבשלשה פעמים נעקר הוסת הראשון והוקבע הוסת הראשון דוקא בשהשותה ראיית השנוי גם כן אבל כל שלא השות ראיית השנוי כגון ששינתה פעם אחת מיום עשרים ליום שלשים והשנית לשלשים ושנים והשלישית לשלשים וארבע נעקר הוסת הראשון ואין לה וסת כלל:",
                "<b>כבר</b> ביארנו במשנתנו שאין פרישת הבעל מאשתו בשעת עונת הוסת חמורה כנדה אלא שהקלו בה בכל שאר מיני פרישות הנאסרים בה בנדותה ואף תשמיש עצמו ליוצא בדרך ואף לדעת המחמירים בתשמיש ליוצא בדרך ובשאר מיני פרישות למי שאינו יוצא מודה הוא שהיוצא בדרך מיהא הקלו בו בשאר מיני הפרישות ולפי דרכך אתה למד שלא סוף דבר שהתשמיש נאסר בנדה אלא אף שאר דברים כל שיש בהם סרך הרגל עבירה כדי לעשות משמרת למשמרת וחותם בתוך חותם ופרישות זה באיזה דבר הוא נוהג ובאיזה מקום ובאיזה זמן לא נתפרש במסכתא זו אלא שאני מגלגל לבאר ענינים אלו בכאן על ידי גלגול מה שכתבנו במשנתנו כדי להשלים ענינים אלו במקומן מאחר שהתורה אמרה אל אשה בנדת טומאתה לא תקרב כל מיני קריבה במשמע והוא שדרשו באבות של ר' נתן יכול יחבקנה וינשקנה תלמוד לומר לא תקרב יכול ידבר עמה דברים בטלים ר\"ל שיחת שעשוע ודברי הרגל או תישן עמו במטה אפילו בבגדיה תלמוד לומר לא תקרב כלומר לא תגרום שתבא עמה לידי קירוב ובמסכת נדרים אמרו כל המסתכל בעקבה של אשה הויין לו בנים שאינן מהוגנים ופירשוה באשתו נדה וענינה בהבטה במחשבת הרהור ולמדת שכל קריבת בשר אפילו של אצבע קטנה ואפילו שלא בדרך חבה אסור ושאר דברים כל שהוא דבר המביא לידי הרגל עבירה הן בדבור הן בהבטה הן בעמידתו סמוך לה במקום המרגיל כגון לישן שניהם במטה אחת בבגדיהם ושלא בקירוב ושלא בדבור זה עם זה הן בשאר ענינים המרגילים לחשק הכל אסור אבל כל שאין שם קירוב בשר ולא דבר המביא לידי הרגל עבירה מותר אע\"פ שהיא עושה אותם לצורך בעלה ובפניו במסכת כתובות אמרו כל מלאכות שהאשה עושה לבעלה נדה עושה לבעלה חוץ ממזיגת הכוס והצעת המטה והרחצת פניו ידיו ורגליו ומזיגת הכוס שאסרו פירושו לדעתנו בהושטה מידה לידו הא כל שלא בהושטה מידה לידו כגון שתמזוג ותניח לפניו מותר אפילו על השלחן ומה שאמרו שם דביתהו דאביי מנחא ליה אפומא דכובא דביתהו דרבא אבי סדיא דרב פפא אשרשיפא לא למעט הנחה על השלחן אלא מפני שהיו מוזגות שלא בשעת אכילה ומזיגה שלא בשעת אכילה אין בה מקום להנחה על השלחן ולא עוד אלא שיש מתירים כל שבשעת אכילה אף בהושטה כל חד וחד בעבידתיה טריד ואין בו המשך חבה אלא שאין ראוי לפרסמה ולא בא להורות בה שמא יגע בבשר ואף בהושטה ושלא בשעת אכילה אמרו שם דביתהו דשמואל מחלפא ליה בידא דשמאלה ור\"ל לדעתם אף בהושטה מיד ליד ומותר אחר שהיא נותנת לו הכר ושהוא כדאי לסמוך בעצמו ואם כן כל שבשאר חפצים אף בהושטה מותר בזמן הזה שאין מגעה אסור משום טומאה אלא מצד הרחקה כל שאין מגע בבשרה או בבגדיה וכן יש מתירין בהושטה בפני אחרים מיד ליד שאין חשש הרגל בפני הכל ומ\"מ יש אוסרין כל הושטה מיד ליד אף בשאר חפצים וכל מזיגת הכוס אסורה לדעתם אף שלא בהושטה כל שהיא מניחתו על השלחן אף בשעת אכילה אא\"כ מניחתו בהיכר כגון ביד שמאל או שתהא נותנת במקום אחר ושלא על השלחן שהוא עומד ודביתהו דשמואל בשעת האוכל היה ועל השלחן היתה מנחת ודביתהו דאביי על פי הכד שהיו מוזגין ממנו את המים ודביתהו דרבא על הכר שהיה הוא יושב בו בשלחן ודביתהו דרב פפא על הכסא שלפני השלחן ולדעת זה אסור לה למזוג לבעלה אא\"כ בדרכים אלו ובאמת חומרא גדולה היא והנוהג כן תבא עליו ברכה אלא שאין בדברים אלו הכרח מכח הלכה ובשאלתות החמירו אף להיות שותה בכוסו של בעל וגדולי המפרשים מתמיהים בה אלא שמפרשים אותה שהוא מיחדו לה ושולחו אצלה שזה הוא דרך חבה מפני שבכך הוא נותן דעתו עליה וכעין מה שאמרו המשגר כוס של ברכה לאשה שלא לדעת בעלה חייב מיתה מפני שיצרו רבה עליה ופירוש הדברים אפילו בכוס של ברכה וכל שכן בכוס אחר אבל כל שאינו מיחדה לה אלא שהוא שותה והיא אחריו הן בברכה הן בכוס אחר אין בזה כלום ולדעתנו אף בזו מותר וכן לדעתנו מה שנאמר בתוספתא שאסור לרדותה במקל אין הלכה כן נגיעת בשר אין כאן המשך חבה אין כאן אלא שהדברים נאים על כל פנים ליאסר מאיזה צד וכן גאוני הראשונים מחמירים שלא לישן על מטתה אף כשאינה עמו במטה ואף שלא בפניה אלא שהיא חומרא יתרה וכן החמירו שלא לאכול עמה על שלחן אחד אא\"כ מפרישין ביניהן במפה ומצד מה שאמרו לא יאכל הזב עם הזבה מפני הרגל עבירה והם מפרשים אותה שלא סוף דבר בקערה אחת אלא על שלחן שהרי השוו אותה כעליית עוף ובשר על שלחן אחד אלא שאין ממנה דמיון לענין זה מפני שהזב וזבה הואיל ושניהם במין טומאה אחת מורים להיתר ואם תמצא לומר לאיסור יראה דוקא בקערה אחת או על שלחן אחד וכשלחן שלהם שלא היה בו מקום אלא לאחד וכל שמצמצמים בו שנים נמצאו משתמשים זה בשל זה אבל בשלנו ודאי מותר בלא שום היכר וכן החמירו שלא לישב שניהם על ספסל אחד או על מטה אחת ולא יראה כן לא אסרו אלא שכיבה ושינה אבל ישיבה לא אחר שאין באין בה מסרך טומאה וכן אין האיסור אלא בכוס של יין אבל מים ושאר מיני שכר הרי הן כשאר חפצים מר כדאית ליה ומר כדאית ליה:",
                "<b>אף</b> הצעת המטה שאסרו התבאר שם במסכת כתבות שלא נאסר אלא בפניו אבל שלא בפניו מותר אע\"פ שהוא יודע שהיא מציעתו ובתוספות כתבו שאף בפניו דוקא בהצעת סדינים לבנים או בגדים חשובים אבל בנענוע כרים וכסתות מותר שאין באלו הרגל עבירה אדרבה שפחות הוא אצלה וכבר הביאו בה ראיה מפרק אע\"פ כמו שביארנו בראשון של כתבות ומ\"מ הרחצת פניו ידיו ורגליו שאסרו פירושו בלא מגע שאם במגע אף בדבר אחר אסור אלא שבהרחצה אף כשהיא יוצקת על ידו אסור ומפני שזהו מין קישוט וכל צד שבאיש ואשתו המתיחדים מעוררים להרגל עבירה אסור ומ\"מ יכולה היא לחמם את המים לפניו ולהניחן לפניו ואף ביציקה על ידו יראה שלא נאסרה אלא בחמין אבל בצונן אין כאן קירוב והאוסר מתורת נצוק שהוא אצלו כמגע דברי הבאי הם ומ\"מ יש אוסרים אף בצונן מפני שאף בצונן מין קשוט הוא מ\"מ אף לשיטתנו ראוי לאשה דרך כלל לגדור בעצמה מכל דבר המביא לידי הרהור והרגל עבירה וראוי ליחד לה בגדים ללבשן בשעת נידותה עד שיהא הבעל זוכר תמיד שהיא מרוחקת הימנו ובלבד בדרך שלא תתגנה עליו בפירוש אמרו שמותר לה להתקשט בימי נדותה שלא תתגנה עליו:",
                "<b>יש</b> אומרים שדברים אלו בכל נדה נאמרו ואפילו בשפחתו המשוחררת והוא הדין לכל העריות ואף גדולי המחברים סוברים כן אלא שהדברים נראין שלא נאמר כן אלא באשתו מפני שלבו גס בה אף באשתו לא אסרו שלא להתיחד עמה שלא אמרה תורה לשלחה מביתו ולגרשה מחדרו אלא שבכלה שנכנסה לחופה ולא נבעלה ופירסה נדה אסרו את היחוד מתוך חיבה היתרה שבהם והוא ישן בין האנשים והיא ישנה בין הנשים כמו שביארנו בכתבות:",
                "<b>דברים</b> אלו כל שהחמרנו בהם בימי נדותה כך הדין בימי ליבונה ר\"ל ימי הספירה שלובשת בהם לבנים ואף אחר שעברו שבעה כל שלא טבלה הן להיות ביאתה בכרת אפילו לאחר כמה שנים עד שתטבול טבילה הראויה שהרי בימים וטבילה תלה הכתוב הן בשאר מיני הריחוק ללאו של לא תקרב וכל מה שהקלנו בו הקלנו אף בימי נדותה אין ביניהם הפרש כלל ואע\"פ שמקצת גאונים כתבו בהפך במחילה מהם אין הדברים כלום ומ\"מ כל שטבלה לנידות של תורה אלא שעדין היא טמאה מצד חומר שהחמירו בנות ישראל על עצמן כגון שומרת יום שטבלה או נדה שטבלה בליל שמיני בלא ספירת שבעה וכן בעלת הכתם שאין איסורה אלא מדברי סופרים כתבו גאוני הראשונים שלא חששו בהם לדברים אלו על הדרך שביארנו בעונה הסמוכה לוסת ויש חולקין בבעלת הכתם הואיל ומדברי סופרים אבל זו שטבלה שאין איסורה אלא מחומר בנות ישראל לא חששו לדברים אלו ועיקר הדברים לאסור בכולן וכן כתבוה בתוספות מצד מה שראו בראשון של שבת באותו תלמיד שהעידה אשתו עליו שבימי ליבונה היה ישן עמה ואוכל ושותה עמה אלא שאינו נוגע בה ופירשו בה שלא היה אותו תלמיד מיקל באשתו שלא טבלה אלא ודאי טבלה לנידות של תורה אלא שסופרת מצד חומרתן של בנות ישראל ואמר לה ברוך המקום שהרגו ואע\"פ שהביאוה מן התורה כמו שאמרו עליה דכתוב ואל אשה בנדת טומאתה לא תקרב כך פירושו כיון שאסרה תורה כל קריבה כתשמיש עצמו בנדה כך בחומר שהחמירו בנות ישראל כל קריבה במשמע ולא עוד אלא שלדעתי כל שיש אצלו מבוא להקל ראוי להחמיר עליו יותר:",
                "<b>נשלם</b> הפרק תהלה לאל:"
            ],
            [
                "<b>הפרק</b> העשירי בע\"ה וב\"י:",
                "<b>תינוקת</b> שלא הגיע זמנה לראות וכו' זה הפרק יכלול קצת עניני החלק השלישי בענין הדמים וקצת עניני החלק החמישי בענין הבדיקה והספירה וקצת עניני החלק השביעי בענין הטבילה ועל זה הצד יחלקו עניני הפרק לחמשה חלקים הראשון בענין הדמים ובפרט בדין דם בתולים על איזה צד טהור ואיזה זמן נותנין לטהרת דם זה ויתגלגל בתוכו ענין הטבילה ודיני החציצה והחפיפה השני בענין בדיקת הנדה ובדיקת זב וזבה ונתגלגל על יד זה קצת דינין שבשאר טמאות והשלישי חוזר לענין הדמים בענין דם האשה שמתה היאך הוא דינה לענין טהרות הרביעי בענין הדמים גם כן ובפרט בדם טוהר של יולדת מה דינה לענין טהרות וקדשים החמישי בענין ספירת ימי זיבה זהו שרש הפרק דרך כלל אלא שנתגלגלו בו דברים שלא מן הכונה כענין סוגיית התלמוד על הדרך שקדם:",
                "<b>והמשנה</b> הראשונה ממנו אמנם הכונה בה לבאר עניני החלק הראשון והוא שאמר תינוקת שלא הגיע זמנה לראות ר\"ל שלא הגיעה לזמן הנערות אלא שהיא קטנה איזה זמן שבקטנותה משנולדה עד י\"ב שנה ויום אחד ונשאת ר\"ל שנבעלה בית שמאי אומרים נותנין לה ארבעה לילות שכל דם שתראה בהם תולין בדם בתולים שהדם יוצא משם מצד עקירתם וטהורה הא מכאן ואילך חוששין לדם נדה ובית הלל אומרין שנותנין לה אף יותר מארבעה לילות עד שתחיה המכה ר\"ל שתתרפא מכתה שמחמת חבורה הבאה מצד עקירת בתוליה ופי' בגמ' שנותנין לה כשיעור זה אפילו ראתה כבר בבית אביה ויראה לדעת בית הלל שכל שחיתה המכה קודם ארבעה לילות שנותנין לה ארבעה לילות שלא באו להחמיר על של בית שמאי אלא להקל אלא שמן הסתם ארבעה לילות קודמין לחית המכה ומתוך כך הוא אומר סתם עד שתחיה המכה ומלשון גדולי המחברים נראה הפך הדברים אלא שהסברא מכרעת כדברינו ושיעור חיתה המכה נתנו בה בגמרא שני סימנין אחד כל שהרוק מצוי לתוך הפה מחמת תשמיש ר\"ל שכל זמן שרואה דם מחמת החבורה בשעת תשמיש אין זה חיתה המכה אבל כל שהיא משמשת בלא דם כבר חיתה ועוד נתנו בה סימן כל זמן שנוחרת ר\"ל כל זמן שנחרו כותלי בית הרחם עד שבנגיעתם זה לזה דם יוצא מהן וסימן לדבר כל שעומדת ורואה יושבת ואינה רואה בידוע שלא חיתה שבעמידתה כותלי בית הרחם מתהדקים ונוגעים זה בזה וכן כל שיושבת על גבי קרקע ורואה על גבי כרים וכסתות ואינה רואה שישיבת קרקע מזקת ומקירה דם המכה וכל שהוא בהפך או שרואה בכלם או שאינה רואה באחד מהם בידוע שחיתה:",
                "<b>הגיע</b> זמנה לראות ר\"ל שהגיעו ימי הנעורים אלא שלא ראתה עדין ונשאת ר\"ל שנבעלה בית שמאי אומרים נותנין לה לילה הראשון ובית הלל אומרים עד מוצאי שבת ארבעה לילות ר\"ל ארבעה לילות וזה שאמר עד מוצאי שבת הוא רומז למשנת כתבות שהבתולה נישאת ברביעי ונמצאו עד מוצאי שבת ארבעה לילות ובגמרא שאלו מה ענין להזכיר בה מוצאי שבת ותירץ מילתא אגב ארחיה קמ\"ל דשרי למיבעל בשבת ולא גרסי בה למבעל בתחלה בשבת שהרי אין ללמוד מכאן שתהא ביאה ראשונה מותרת שהרי משנתנו בשבעל קודם שבת אלא למבעל בשבת ר\"ל שמאחר שבעל אע\"פ שלא חיתה המכה ויש בתשמישו עדין קצת חבורה מותר ועל הדרך שאמרו פרצא דחוקה מותר ליכנס בה בשבת אע\"פ שמשיר צרורות אלא שלענין פסק אף בביאה ראשונה מותר כמו שביררנו בראשון של כתבות ולפי שיטתנו נותנין לה ארבעה לילות אפילו חיתה המכה ופי' בגמ' שאף הימים בכלל היתר זה כמו שאמרו שמשה בימים לא הפסידה לילות והוא הדין שבתשמיש הלילה לא הפסידה הימים אלא מפני שאין מנהג צנועין לשמש מטתן ביום אלא בצדדים ידועים לא חש להזכירה ואם הגיע זמנה וראתה בבית אביה לבית שמאי אין לה אלא בעילת מצוה ולבית הלל כל הלילה ונמצאו שלשה זמנים חלוקים לענין זה קטנה בין ראתה בין לא ראתה לשיעור אחד ונערה שכבר ראתה לשיעור אחד ונערה שלא ראתה לשיעור אחד ובכלם הלכה כבית הלל ובגמ' פי' שיעור אחד לבוגרת ואפילו לבית הלל שאם לא ראתה נותנין לה כל הלילה ואם ראתה בעילת מצוה לבד ומ\"מ בגמרא אמרו רבותינו חזרו ונמנו שיהא בועל בעילת מצוה ופורש ר\"ל בכל הנזכרים במשנתנו אפילו בתינוקת שלא הגיע זמנה ושלא ראתה ולא עוד אלא שלדעת מקצת גאונים אפילו לא ראתה בביאתה כלל הואיל ורוב נשים יש להן דם בתולים שמא ראתה זו דם טפה כחרדל ואבד או חפתהו וצפתהו שכבת זרע וכן אין תולין בהטיה שרוב מצויין בבעילה אין מומחין בהטייה וכן אף בבוגרת אע\"פ שבתוליה כלים ואיפשר בלא דם אין תולין בכך אלא כלן טמאות אחר ביאת מצוה עד שיעברו שבעה נקיים מדין נדה דבנות ישראל ומ\"מ בגמרא יתבאר שאפילו היה הדם שותת אינו צריך לפרוש קודם גמר ביאה כאלו פורש מן הנדה שאם כן אף הוא לבו נוקפו ומתירא מלבעול אלא גומר ביאתו בלא פקפוק ואחר גמר ביאה פורש ואינו צריך לנעוץ צפרניו להמתין עד שיעדר קושי האבר עד שלא תהא לו הנאה ביציאה שהרי מן הדין דמיה טהורים ואע\"פ שגדולי המפרשים החמירו להצריך בהמתנה אחר גמר ביאה עד שיעור זה אין הדברים נראין וכן יש פוסקין שאם בעל ולא ראתה דם הרי זה אינו צריך לפרוש ובלבד שתבדוק יפה בעצמה ומוצאה טהור:",
                "<b>זהו ביאור המשנה ופסק שלה ודברים שנכנסו תחתיה בגמרא אלו הן:</b>",
                "<b>כל</b> שביארנו במשנתנו בדין התלמוד שטהורה ארבעה לילות דוקא כשהיא רואה בהן בכל ביאותיה שהדבר מוכיח שמחמת חבורת הבתולים הוא אבל אם שמשה בהן ולא ראתה דם ואח\"כ שימשה בהן וראתה טמאה כמו שביארנו בפרק ראשון אפילו בעל פעם ראשונה ולא מצאה דם וחזר ובעל ומצא טמאה אלו דם בתולים לבד היה מעיקרא הוי אתי ושמא תאמר תיפוק לי שהיא אסורה משום זונה לא היא שהרי כל באשת ישראל מותרת שהרי שני ספיקות הן שמא לא תחתיו היה ואם תחתיו היה שמא נאנסה ואף כשתפרשה באשת כהן לא חש עכשו אלא לענין נידות או שמא שמועה זו לא בביאה ראשונה אלא בביאה שניה שכבר בעל ומצא ובעל ולא מצא וחזר ובעל ומצא והכל בתוך ארבעה לילות ואע\"פ שזו כבר התבארה בפרק ראשון שמא אותה שבפרק ראשון ענינה שבפסקה בשעת תשמיש וראתה בלא תשמיש וזו למדתנו גדולה הימנה שכל שפסקה בשעת תשמיש אף כשחזרה וראתה מחמת תשמיש הדין כן ואע\"פ שלענין פירוש הדברים נראין כן לענין פסק מיהא לדין התלמוד יראה שאף בבעל בראשונה ולא מצא דם הדין כן אלא שלמה שחזרו ונמנו לבעול בכלן בעילת מצוה ופורש אין אנו צריכים לה:",
                "<b>ארבעה</b> לילות אלו שהזכרנו בדין התלמוד להיתר לא סוף דבר ברצופות אלא אף מתוך זמן מרובה נותנין לה ארבעה לילות מעשה היה ונתן ר' ארבעה לילות מתוך שנים עשר חדש ר\"ל שבעל לילה הראשונה והלך לו ונשתהא שלשה חדשים וחזר ובעל ומצא דם והורה ר' שהוא דם בתולים וכן בשניה וכן בשלישית ושמא תאמר מאחר שהבוגרת אין נותנין לה אלא לילה הראשונה אף בשלא ראתה מעשה של ר' היאך היה אם כולם בימי קטנות והלא אין כאן דין ארבעה לילות אלא אפילו כמה עד שתחיה המכה ואם כלם בימי נערות שנים עשר חדש מאי עבידתייהו והלא אין בין נערות לבגרות אלא ששה חדשים בלבד ואם בימי בגרות והלא אין לה אלא לילה הראשונה וא\"ת שנים בימי קטנות ושנים בימי נערות והלא אמרו שכל שלא הגיע זמנה לראות כשנשאת ר\"ל שנשאת קטנה והגיע זמנה ברשות בעלה קודם שחיתה המכה שנמצא דינה לארבעה לילות כל בעילות שבעל כשהיא קטנה עד שלא חיתה המכה אין נדונות אלא כאחת ומשלימין לה שלשה לילות בימי נערות וא\"ת אחת בקטנות או כמה שהרי כלן נדונות כאחת ושלשה בימי נערות אי אפשר לומר כן שהרי אין נערות אלא ששה חדשים ולשלשה לילות אתה צריך תשעה חדשים לחשבון ארבעה לשנים עשר חדש וא\"ת אחת בקטנות או כמה שהן אחת ושנים בנערות ואחת בבגרות והיאך נתן לה בבגרות לילה אחת והלא מכיון שראתה אין לה אלא בעילת מצוה על כל פנים צריך לפרשה באחת בקטנות ושלשה בנערות ודקא קשיא לך שלשה בימי נערות אי אפשר שהרי אין נערות אלא ששה חדשים ומסתמא ארבעה לילות מתוך שנים עשר חדש נתן לה בהפסקות שוות וצריך לשערן משלשה לשלשה אינו כן אלא כל בעילות שבקטנותה נידונות אחת ונשארו שלשה לששה חדשים להפסקות שוות משני חדשים לשני חדשים וזהו שאמרו מי סברת כל תלת ירחי חדא עונה כלומר שלא תמצא הפסקות שוות אלא בדרך זה לא כל תרי ירחי חדא עונה והרי הם גם כן הפסקות שוות ולענין פסק לפי מה שחזרו ונמנו אין לנו כמו שהתבאר וגדולי המחברים הביאו את כלם ולא ידעתי למה:"
            ],
            [
                "<b>כל</b> שביארנו במשנתנו בדין התלמוד שנותנין לה כל הלילה פירושו אפילו בתקפות טבת שהלילה ארוך ואע\"פ שסתם עונה של י\"ב שעות כמו שיתבאר בסמוך אף המנהג לשהות ולהתאחר בשכיבה ואריכותו של לילה נפקע בשהייתו מתחלת הלילה ולא נתנו דבריהם לשיעורין:",
                "<b>מי</b> שהיו גתו ובית בדו טמאים ורצה לטהרם הדפים והעדשים והלולבין מדיחן ודפין אלו הם נסרים שאדם מניח תחת הקורה העוצרת על הענבים ועדשים הוא הקורה עצמה שבה עוצרים הענבים בתפוח של גת ולולבין הם מכבדות שבהם מטאטין את הגת ומכנסין את הענבים המפוזרין ויש מפרשים כלונסות שהקורה מתגלגלת בהן על ידי משיכת העקלים אבל העקלים של נצרים ושל בצבוץ מנגבן ופירוש עקלים הם כעין חבלים שאדם מושכם ובמשיכתם הקורה מתהדקת ועוצרת וכל שכן של נצרים ר\"ל חריות של דקל או של בצבוץ והוא הנקרא קנאב\"ץ ומתוך שהן בולעות הרבה צריכות ניגוב ואם היו עקלים אלו של שיפא ושל גמי שגדולן במים ובמקומות הלחים והם שואבים בטבעם צריכין הכשר גדול והוא ישון או אחד משאר מיני הכשר גדול כגון מלוי ועירוי וחביריו ומילוי ועירוי מכלי הוא שיעמידו שלשה ימים בתוך כלי שמלא ועירה בו שלשה פעמים מעת לעת וישון זה הוא שנים עשר חדש מיום ליום בין שיקדם הגת לשנה הבאה בין שיתאחר ויש פוסקין בה מגת לגת כמו שביארנו בשני של עבדה זרה ואם רצה לטהרם מיד מגעילן ברותחין או חולטן במי זיתים עצמן שהוחמו להעמיד הזתים לתוכם כדי שיוסיפו בהרקת שמנן ואם רצה מניחן תחת צינור שמימיו מקלחין או תחת מעין שמימיו רודפין בדרך שיהיה קלוח הצינור או שטף המעין עובר עליו ומעביר טעם היין ומעמידם שם עונה ושיעור עונה זו הוא יום או לילה בזמן שהיום והלילה שוים או קרוב לשוים ובזמן שהיום אינם שוים אלא שהם רחוקים מן השווי חצי שעה או יותר לדעתי שיעור העונה חצי יום וחצי לילה שאין הכונה אלא י\"ב שעות וכדרך שאמרו בטהרות כך הענין בהכשרן לענין יין נסך כמו שביארנו באחרון של עבודה זרה וי\"מ עדשים גת עצמה ונקראת כן על שם התפוח שבו שנעשה כצורת העדשים ופירשוה שמצד שמחוברת לקרקע אינה צריכה טבילה ואיני יודע לענין יין נסך מיהא היאך די לה בהדחה ועוד שהרי רב אשי הצריך בה ניגוב כמו שביארנו באחרון של עבודה זרה ואף גדולי המפרשים סבורין להכריע שכל שתחלת תשמישו בידי ישראל אלא שנשתמש בו גוי דיו בהדחה וכבר ביררנו דינין אלו במסכת עבודה זרה:"
            ],
            [
                "<b>כל</b> שביארנו במשנתנו בדין התלמוד שאין נותנין לה אלא לילה אחת או ארבעה לילות אפילו שפעה דם מתוך הלילה לשעה שאחריו או מתוך ארבעה לילות לשעה שאחריהן אע\"פ שהדבר מוכיח שהוא אותו דם בעצמו טמאה אפילו לא נשתנה הדם ממראיתו אלא שהוא כדם בתולים שאינו אדום כל כך וכן שלא נשתנה ממשו אלא שהוא כדם בתולים שמזהם את היד במשמושו וכן שלא נשתנה מקומו אלא שהוא בא ממקום בתולים ר\"ל שאינו בא ממקור אלא מן הצדדין מפני שההבדל שבין דמים אלו אינו גדול כל כך שיהא ניכר יפה וכמו שהחליטו לומר כל מראה דמים אחד הוא והוא הדין בשאר המקרים שהזכרנו ומתוך כך אין מקילין בו כלל ולענין פסק למה שחזרו ונמנו אין לנו כמו שהתבאר:"
            ],
            [
                "<b>אשה</b> שיש לה וסת אלא שהיא רואה דם מחמת תשמיש הרי זו משמשת עם בעלה שלשה פעמים ואינה צריכה בדיקה לפני תשמיש הואיל ויש לה וסת אלא שבודקת לאחר תשמיש ואם נתרצפה בשלשתן לטומאה הרי זו מוחזקת ברואה מחמת תשמיש ולא תשמש מכאן ואילך עם בעל זה ואפילו על ידי בדיקה אם נתרפאת אלא תתגרש מזה ותנשא לשני ואם אירעה כן שלשה פעמים תתגרש ותנשא לשלישי ואם ארעה כן שלשה פעמים הוחזקה זו לכל אדם ותתגרש ולא תנשא לעולם אלא על ידי בדיקה אם נתרפאת אם לאו ושאלו בה ונבדק בביאה שלישית של בעל ראשון כלומר ולא תתגרש אלא שתבדוק אם נתרפאת אם לאו ואם נתרפאת תהא מותרת לו ותירץ לא כל האצבעות שוות ושמא אצבעו של זה גורם ומוטב שתנשא לאחר ושמא לא תהא צריכה לכלום משנעמידה עם זה בספק כרת וכן שאלו ותבדוק עצמה בביאה ראשונה של בעל שלישי שמאחר שהוחזקה בשנים ואירעה כן בשלישי אף בביאה ראשונה נדון אותה במוחזקת בכולם ונאסרנה עד שתבדק ברפואה ותירץ לא כל הכחות שוות ושמא אף באצבע אחד שמא ביאה זו היתה בכח מרובה והילכך לא נאסרה לגמרי עד שאירע לה כן בשלשתם שלשה ביאות בכל אחד ומשם ואילך נאסרה לו ולאחר לעולם עד שתבדוק אם נתרפאית אם לאו ואם יש לה וסת תולה בוסתה ולא שתפרש אם יש לה וסת דמים שהרי באשה שיש לה וסת אתה עסוק אלא שפירושו אם שימשה סמוך לוסתה ר\"ל באותה עונה תולה בוסתה ואין ראיה זו מחזקת לרואה מחמת תשמיש וגדולי הרבנים מפרשים אם יש לה וסת ר\"ל שאינה מתרצפת שלשה ביאות לענין זה אלא פעמים שרואה לאחר תשמיש פעמים שאינה רואה תולה בכך ולא הוחזקה וי\"מ אם יש לה וסת גוף כלומר שאין ראיה זו שבשעת תשמיש באה אלא על ידי מקרים שבגוף כגון פיהוק או עטוש והדומים להם תולה באותם הענינים ואין ראיה זו מחזיקתה ברואה מחמת תשמיש ואם היתה בה מכה תולה במכתה אפילו היתה במקור שסתם הדם מן המכה הוא יוצא ואף הוא עצמו טהור לענין טהרות ואע\"פ שעובר דרך המקור שהמקור מקומו טהור אלא שמ\"מ צריך שתהא היא מרגשת שהדם יוצא מן המכה וזו היא שאמרו נאמנת אשה לומר מכה יש לי בתוך המקור שממנה דם שותת ויוצא וגדולי הדור פירשוה אף כשאינה מרגשת וממה שאמרו בבריתא נאמנת אשה לומר מכה יש לי בתוך המקור ולא הזכירו בה שממנה הדם יוצא אלמא כל שאומרת שיש לה מכה תולין בה מן הסתם וזו שבכאן כך פירושו נאמנת וכו' כלומר שאין הדבר צריך להיות המכה ברורה לנו אלא שתהא נאמנת לומר מכה יש לי וכל שהיא אומרת כך תולה בה מן הסתם שאני אומר שממנה הדם יוצא ואם היתה דם מכתה משונה מן הדם שהיא רואה בשעת תשמיש שאינה תולה:",
                "<b>וקצת</b> חכמי הדורות כתבו שבזמן הזה אין תולין במכה שאף בבועל את הבתולה חזרו ונמנו להיות פורש אחר בעילת מצוה ואינה תולה במכה וחבורה שבעקירת בתוליה ועוד שאם אתה אומר כן אף אתה צריך לבדוק אם נשתנה דם מכתה מדם ראיתה ועכשו אין אנו בקיאין במראות הדמים אלא שגדולי הדור משיבים עליהם שאם החמירו בבועל את הבתולה מפני שחומרתה באה לידי הכשר תאמר בזו שאם אתה בא לומר כן נמצאת אסורה לעולם אלא אף בזמן הזה תולה ואף זו שאמרו אם היתה דם מכתה משונה מראייתה אינה תולה דוקא בשאפשר לעמוד על בוריו של דבר כגון זו שראתה ראשונה ושניה בלא מכה אי נמי שכל ביאות שבבעל ראשון היו בלא מכה ונתחדשה לה מכה ברשות שני או ברשות שלישי אבל כל שאי אפשר לעמוד על בוריו של דבר סופה כתחלתה ותולה אע\"פ שלא נשתנה ואם כן הוא הדין לכל שאי אתה בקי במראות הדמים והדברים ברורים:",
                "<b>בדיקה</b> זו שביארנו שאם בדקה עצמה ונתרפאת מותרת אף לרביעי או לשלישי שלא גירשה עדין או שרצה להחזירה כך הוא ענינה מביאה שפופרת של אבר שהוא חלק ופי השפופרת כפוף לתוכו כדי שלא יסרטה מבפנים ומכנסת בתוכו קיסם כעין מכחול ומוך נתון בראשו ודוחקתו בפנים עד שיגיע המוך לצואר הרחם מקום שאף האבר מגיע לשם ומוציאו אם נמצא טיפת דם בראש המוך בידוע שלא נתרפאת ואם לא נמצא דם בראשו בידוע שנתרפאת שאף זה כעין תשמיש הוא אלמלא שנתרפאת היה הדם מתעורר קצת ואפילו נמצא דם בשאר מקומות שבשפופרת כל שלא נמצא בראשו בידוע שהוא מן הצדדין וכבר ביארנו שאם בדקה בבעל ראשון אחר פעם שלישית ומצאה טהור אין מתירין אותה לו שמא האצבע גורם ומ\"מ אם בדקה עצמה גדולי המפרשים מתירין שאף באלו הואיל וכעין צלמי זכר הם יש לומר בהן לא כל האצבעות שוות וכן יש דרך בבדיקה זו בדרך אחרת והוא שמבהילין אותה ואם הפילה לסיבת הבהלה זו חררת דם הוחזקה ברפואה ואם לא הפילה כלום אין זה אלא ממלאה ומערה ואין לה תקנה:",
                "<b>אשה</b> זו לענין כתבה אם יש לה כתבה מראשון ומשני הואיל וראויה לשלישי ואם משלישי אין לה הואיל ובדקה עצמה ומצאה טמא וכן אם יש בה הפרש בין באו לה מומין אלו בבית בעלה לבאו עמה מבית אביה וכן מה שנחלק דין אשה זו מדין אשה שאין לה וסת כבר ביארנו הכל ביאור מרווח בכדי הצורך בסוף פרק ראשון:",
                "<b>כבר</b> ביארנו בוסת הסיבה שהוא אוסר את שעתו ויראה שזו היא שאמרו כאן בההיא אתתא דכל אימת דהות סלקא מטבילת מצוה הות חזיא אתאי לקמיה דר' יוחנן ואמר לה דמות עיריך עלתה ביך לכי ותבעלי לו על גב הנהר שפירושו מפני שהיא היתה חוששת לוסת שלא להבעל לו לשעתה מפני שהיתה סבורה שהטבילה גורמת ושתהא צריכה להמתין כל שעתה ואמר לה שאין הטבילה גורמת אלא שאחר טבילה כשהולכת לביתה זוכרת את חשוקה ורואה מחמת חימוד ושתבעל לו על גב הנהר ר\"ל תכף לטבילה בעוד שטרדת הטבילה עליה ואין הרעיון פנוי כל כך ופירוש דמות עיריך כלומר אוהבך והוא משל לבחור נחמד על דרך יונתך נזכרת ומה שאמר לה לא תגלי לחברותיך עצה אחרת היתה ומפני שחשב שהדבור עם חברותיה בשעת לכתה שמשתעשעות עמה בדברי חשק מעוררים אותה ואמר לה שלא תגלה להם שהיא באה ממקום פלני וכשם שעכשו מדברות בענינים אלו ידברו עמך מענינים אחרים ויטרידוך שלא לזכור ואיכא דאמרי גלי לחברתיך כי היכי דלבעו עלך רחמי וכדתניא וטמא טמא יקרא צריך להודיע צערו לרבים ורבים מבקשין עליו רחמים ויש גורסין דומת עיריך כלומר לעז בנות העיר מלשון דומי מתא ור\"ל עין הרע על שם שמקנאות ביך לחבת בעליך כשרואות שאת טובלת תמיד ומתעוררת כל כך עליו ונתן לה עצה שלא תגלה להן טבילותיה ויחשבו שנתחדשה איבה ביניהן ותסור קנאתן ואין עין הרע שלהן שולטת ביך:",
                "<b>דין</b> תורה בענין הנדה שכל שראתה יום אחד יושבת שבעה וטובלת בליל שמיני ואין הפרש בין שראתה יום אחד לראתה כל שבעה אלא אף בשלא ראתה אלא טפה אחת טמאה שבעה וכן אפילו ראתה כל שבעה כל שפסקה בשביעי טובלת בליל שמחרתו שמיני שלא הצריכה תורה בנדה ספירה אחר טהרה ר\"ל אחר הפסק הדם אלא בזבה שכתוב בה ואם טהרה מזובה וספרה לה וכו' וכשהשלימה שבעת ימי נדה וטבלה אם ראתה בשמיני היא שומרת יום טהור כנגד יום טמא וכן בכל אחד עשר יום עד שתתרצף בתוכם שלשה ימים לטומאה ואם נתרצפה בהם שלשה ימים לטומאה נעשית זבה גמורה ובימי רבינו הקדוש מצא בקעה בכפר אחד ששמה שוריית והחמיר עליהן וחומרתו הוזכרה כאן בקצת ספרים שאם ראתה יום אחד תשב ששה נקיים והוא ואם ראתה שנים תשב חמשה נקיים והן ואם ראתה שלשה אף בימי נדה שתשב שבעה נקיים ולגירסא זו לא היתה התקנה אלא מפני שמצאן טועות בענין הוסתות בין ימי נדה לימי זיבה ושמא הראשון סוף זיבה והשני תחלת נדה וצריכה ששה אחריו ואם ראתה שלשה שמא כלם בימי זיבה ומ\"מ עיקר הגירסא שאף בשנים התקין ששה והן ומפני שהתקנה היתה לשתי סבות אחת זו שהזכרנו והאחרת שהיה לב החכמים מתמעט שלא להכיר בין דם טמא לטהור וכמו שאמרו כ' ב' אמר ר' יוחנן חכמתיה דר' יוחנן גרמה לי דלא למיחזי דמא דמטמינא מטהר דמטהרנא מטמא ואע\"פ שבימיו היו רואים את הדם הוא היה רואה את הנולד ותקן לפי מה שראה על העתיד והיה החשש שמא כל שראתה שנים הראשון דם טהור ואינו תחלת נדה עד השני וכן כל שהיא רואה כמה כלן דמן טהור עד האחרון ואין ראוי למנות אלא ממנו ולחששא זו על כל פנים צריכה ששה נקיים ובראיית שלשה חשש לשניה שמא טועה בין ימי נדה לימי זיבה ושמא באחד עשר יום היא עוברת מקצתן בלא ראייה ואחר כך היא רואה שלשה רצופים בסוף אחד עשר וסבורה שהם נדות והם זיבה ולפיכך תיקן שלכל ראיית שלשה תהא סופרת שבעה נקיים ובתקנה זו לא היתה צריכה לא להראות דם לחכם ולא למנות ימי נדה וזיבה כלל אחר כך ראו בנות ישראל שעל כל פנים צריכות ששה נקיים ודנו בעצמן אף בזה יש צדדין בכדי לטעות הגע עצמך שראתה שלשה והיא טעונה שבעה שמא כשעמדה לה ששה בטהרה היא סבורה שנדה היא ולא זבה ואע\"פ שחששא רחוקה היא מ\"מ נוח להן שלא להיות זו טעונה ששה וזו שבעה והסכימו להיות כלן מונות שבעה אף לראיה אחת ואפילו בטפה כחרדל ולא שראייה מועטת נאמרה כאן דרך ריבותא שהרי אף מן הדין אשה מיטמאה אף לפחות מכחרדל אלא כך פירושו אפילו בטפה כחרדל שהדבר מוכיח שהוא בא ממעיין סתום וכל שרואה מעיינת בעצמה יום שהיא פוסקת בו אם לאחד אם לשנים אם לכמה ולובשת בגדי נקיות ומונה שבעה ממחרתו של יום ההפסק וחכמים קבלו תקנתן ועשאוה כהלכה פסוקה וכבר ביארנו ענין זה כלו יפה בחמישי של ברכות:",
                "<b>האשה</b> שקישתה שני ימים בתוך ימי זיבה ולשלישי הפילה הרי זו יולדת בזוב שאין קושי מטהר בנפלים ואפילו לא ראתה דם שהרי אי אפשר לפתיחת הקבר בלא דם וכבר ביארנוה בפרק ראשון ובשאר מקומות שבמסכתא זו:",
                "<b>האשה</b> שתבעוה לינשא וניפייסה לכך צריכה שתשהא שבעה נקיים קודם שתנשא ומתחלת ממחרתו של יום התביעה והריצוי ולא סוף דבר בגדולה אלא אפילו בקטנה שאין דמיה מצויים ואפילו בדקה עצמה ביום הריצוי או אחר כן ומצאה טהור שמא מתוך חימודה ראתה טפה כחרדל ואבד ונמצא יום זה חמור מיום הוסת שהוסת אם לא בדקה בשעתו ולבסוף בדקה ומצאה טהור טהורה ואלו יום התביעה והריצוי אע\"פ שבדקה אחר התביעה והריצוי ומצאה טהור טמאה וגדולי המפרשים הקלו בה מצד אחר שלא להצריכה הפסק טהרה ר\"ל שכל שמנתה שבעה אחר יום התביעה והריצוי אע\"פ שלא בדקה אם פסקה דיה ולא כשאר נדות שצריכות לבדוק אם פסקו קודם שיתחילו במנין שבעה והביאו ראיה ממה שהוזכר כאן ברבינא דאעסק ליה לבריה בי רב חנינא ואמר להו ליום פלני נכתוב כתבה ונמצא שאותו יום פלני שיעד לכתיבת הכתבה הוא יום התביעה והריצוי ואיעכב שבעה יומי בתר הכי והרי הנשארים לא היו סבורים שתהא צריכה שבעה נקיים ונמצא שלא בדקה אם הפסיקה בטהרה ואעפ\"כ עלו לה שבעה ומ\"מ הם סוברים שבדיקה מיהא בעיא או בכלן או בתחלתן או בסופן כשאר נדות ואע\"פ שאף בזו לא הצריכוה בדיקה והטבילה וכמו שאמרו סופן אע\"פ שאין תחלתן וגדולי הדור סוברים עוד שאפילו בדיקה אינה צריכה לא בתחלתן ולא בסופן שמאחר שאינה אלא חששא בעלמא די לה בישיבת שבעה שלא בהרגש ראייה ואף הם מדקדקים אותה ממעשה דרבינא שמאחר שאמר איעכב שבעה יומי אלמא כל שבעה נתעכב ולא בא עד לאחר השבעה והרי לא הצריכוה כלום שהרי לא היו סבורים שתהא צריכה לכך והדברים נראין ומ\"מ יש ספרים שאין גורסין ואתא אלא איעכב שבעה יומי כלומר אחר יום התביעה והריצוי נתעכב שבעה ימים שלא כנס ומ\"מ שם היה והנהיגה כרצונו ומה ששאלו לו מאי טעמא עבד מר הכי אף ביום הראשון שנתעכב שאלו למה הוא מתעכב והם גורסים מאי טעמא עביד מר הכי ואין הכרח מכאן להפקיע ממנה צורך בדיקה ולא צורך הפסק טהרה אלא שהדברים נראין כדבריהם ולמדנו שהיום שהם מתרצים ביניהם לישא ביום פלוני שמחרתו מתחלת למנות ולדעת זה זה שאמרו ליום פלוני נכתוב כתבה פירוש שיכנוס באותו היום והיה אותו היום תוך שבעה ונתעכב שבעה כדי למנותן ממחרת יום הריצוי ויש מחמירין שלא למנות ממחרת היום שבו מתרצין על ענין הנישואין ומסכימין בו לעשות לזמן פלני אלא ממחרת היום שעליו מסכימין לנישואין מתחילין למנות ומתעכבין אותם עוד שבעת ימים והם מפרשים ליום פלני נכתוב כתבה כלומר שיכנוס ונתעכב שבעה אחר היום הנועד לנישואין ובקצת מקומות נוהגים להזקיקה שבעה מיום חתימת הכתבה ואילך ומפני שהם מפרשים כאן איעסק ליה לבריה לנשואין ומה שאמרו ליום פלוני נכתוב כתבה הם מפרשים שכתבוה והזקיקוה למנות שבעה אחר שנחתמה הכתבה ואין זה כלום שבמנהג הראשונים הכניסה וכתיבת הכתבה הכל נעשה בבת אחת ואיעסק ליה פירושו לאירוסין ומה שאמר ליום פלני נכתוב כתבה פי' ביום פלני נעשה הנשואין ומפני שהכתבה הוא מכוש אחרון לעניני הנשואין הוא מזכירה במקום נישואין ונתעכב שבעה אחר יום הריצוי לדעתנו או אחר היום שנועד לנישואין לשיטת אחרת הא משכנסה לא ומשנת כתובות ראיה ברורה לזה שכונס ברביעי ובועל בלילה והוא מה שאמרו שם בההוא דלא כתב כתובה ואמר להו אתפסוה מטלטלי והתירה וכן ממה שאמרו למעלה שני כתבה דמאחרי בה טפי אלמא שהלילה שבו כותבין כתבה הם מתיחדים אלא שאפשר שדוקא בנתקדשה מעיקרא אבל אותה שאינה מתקדשת עד היום שהיא נכנסת לחפה יראה לדעתם שצריכה שבעה ממחרת יום הקידושין והחופה ולדברי כולם אין מנין שבעה שקודם לכך מועיל שאין דם חימוד אלא במקודשת הא כל שנתקדשה ימי הספירה מתחילין מיום הריצוי לדעתנו או לדעתם מן היום הנועד לנישואין אפילו נועד שנה קודם כניסה לדעתם אם נתרצו לכך מתחלת השנה וגדולי הדור חוככים לומר שלא למנות אלא ביום ריצוי או ביום הנועד משעה שמתקנים צרכי חופה לצורך יום הנועד שכל שאדם נוהג ליעד זמן ארוך לשנה או לחדשים כשהגיע זמן חוזרים ומיעדים זמן קצר ליום פלני ואותו יום שנתרצו בו לאותו יום פלני או אותו יום פלני הנועד הוא שמתחלת למנות למחרתו וכן עיקר:",
                "<b>גדולי</b> המחברים כתבו שאם נישאת לתלמיד חכם מותרת לינשא ותספור לאחר נישואין מפני שתלמיד חכם יודע הוא בכך ונזהר ונראה שהוציאו דבר זה ממה שאמרו ביבמות ל\"ז ב' רב כי מקלע לשכנציב אמר מאן הויא ליומא והקשו לו מזו שבכאן שהרי צריכה לספור שבעה נקיים ותירץ דמודע להו מעיקרא וחזרו והקשו ממה שאמרו כל הנושא אשה במקומות הרבה עליו נאמר ומלאה הארץ זמה ותירץ רבנן קלא אית להו אי נמי יחודי בעלמא מיחדים להו והם מפרשים שכונסים היו ומתיחדים עמה ואין באים עליה ומ\"מ גדולי המפרשים פירשו בה שלא היו כונסים אלא שהיו מיחדים להם לכנוס כשירצו עד שהיה פת בסלם ולא היה יצרם גובר עליהם ומ\"מ אף תלמיד חכם אסור לו וכל שכנס תוך זמן זה איסור לו להתיחד אלא הוא ישן בין האנשים והיא ישנה בין הנשים כדין כלה שפירסה נדה:"
            ],
            [
                "<b>אע\"פ</b> שכלו ימי נדותה של אשה או ספרה שבעה נקיים לזיבתה אינה עולה מטומאתה עד שתטבול וכן היא ערוה לעולם ובכרת עד שתטבול ואע\"פ שלא הוזכרה בתורה בהדיא טבילה בנדה וזבה למדוה מפי השמועה מדכתוב במקום אחר ורחצו עד הערב ודרשו בו זה בנין אב לכל הטמאים שיהו בטומאתם עד שיטבלו ועוד למדוה גאוני הראשונים שהרי בנוגע במשכבה כתיב יכבס בגדיו ורחץ במים כל שכן במגע עצמה וכל שכן בנדה עצמה ואחרוני הרבנים למדוה מדכתוב במדין אך במי נדה יתחטא וכמו שדרשו בה מים שהנדה טובלת בהן ומ\"מ יש דוחים את כלם מדתניא ביומא ביום ההוא יהיה מקור נפתח לבית דוד וליושבי ירושלם לחטאת ולנדה מכאן רמז לטבילת נדה מן התורה אלמא הלכת סיני היא ולא של תורה ואין זה סתירה לדעתי שמ\"מ יש ללמדה ממה שכתבו הם אלא שבפסוק זה נתפרשה להדיא וטבילה זו צריכה שני דברים מן התורה אחת שתהא במקום הראוי כגון מקוה כשר או נהר או מעין והשני שלא יהא עליה דבר חוצץ וכל שלא נזהר באלו לא עלתה לה טבילה וחציצה זו כבר ביארנו בעירובין ובכמה מקומות שיש בה דברים מן התורה ודברים מהלכת סיני והוא שאמרו שם שיעורין חציצין ומחיצין הלכה למשה מסיני והקשו בה חציצין דאוריתא היא דכתוב ורחץ את כל בשרו שלא יהא דבר חוצץ בין בשרו למים שאם יש שם דבר חוצץ אין זו טבילה בכל בשרו ותירץ כי איצטריך הלכתא לשערו וכדאמר רבה נימא אחת קשורה חוצצת ר\"ל מפני שקשרה מהודק ואין המים נקשרים בתוך הקשר שלש קשורות כאחד אינן חוצצות ר\"ל שהקשר אי אפשר להיותו חזק אלא רפה ואין המים מתעכבין מליכנס בתוכו שנים איני יודע ואמר ר' יוחנן אנו אין לנו אלא אחת אבל שנים אין חוצצות וחזר והקשה שערו נמי דאוריתא הוא דכתוב את כל בשרו הטפל לבשרו וזהו שערו אלא כי איצטריך הלכתא לרובו ולמיעוטו למקפיד ולשאינו מקפיד וכדאמר ר' יצחק דבר תורה רובו ומקפיד עליו חוצץ שאינו מקפיד אינו חוצץ וגזרו על רובו שאינו מקפיד משום רובו המקפיד ועל מיעוטו המקפיד משום רובו המקפיד ופירשנו שם לשיטתנו על רבו הנזכר כאן שפירושו על רוב גופו של אדם או הכלי ולא על רוב השער לבד וא\"כ אין חציצה פוסלת מן התורה אלא כשחופה רוב גוף הנטבל אם אדם אם כלי ושיהא מקפיד על אותה חציצה ליטלה ואף מהלכת סיני כן שדבר תורה האמור כאן פירושו על הלכת סיני שמן התורה לא פסל אא\"כ בכלו בין מקפיד בין שאינו מקפיד ובאה הלכה לרובו אם הוא מקפיד וחכמים הוסיפו על הלכת סיני וגזרו כל שיש בו רוב גוף בחציצה אע\"פ שאינו מקפיד וכל שהוא מקפיד אע\"פ שהוא במיעוטו הא כל שבמיעוטו ואינו מקפיד לא גזרו לפסול אלא שלכתחלה הצריכו לדקדק בכל וכן ביארנו שם שקצת מפרשים פירשו בדבר תורה האמור שם על תורה ממש וגזרו על הלכת סיני וכן שיש מפרשים על רובו האמור שם ברוב השער לבד אלא שהוכרעה שיטתנו משמועה שבפרק הערל כמו שהזכרנו שם ולמדת מ\"מ לשיטתנו שעיקר חציצה מן התורה ושיש בה דברים מהלכת סיני ודברים מדברי סופרים ומעתה צריך שתהא האשה בודקת עצמה קודם טבילה אם מן התורה לכלה אם מהלכת סיני לרובו המקפיד ולשיטה האחרת אם מן התורה לרובו המקפיד אם מהלכת סיני למיעוט המקפיד הן על בשרה אם יש בו דבר מאוס שמקפדת עליו ליטלו הן על שערה אם יש בו קשר בכדי עכוב הסירוק שהרי מקפדת היא על הקשר המהודק שלא לעכב בסירוקה וא\"כ זו שאמרו נימא אחת חוצצת פירושו שיהו הרבה שערות נקשרים אחד אחד שאם בנימא אחת הרי מיעוט שאינו מקפיד הוא אלא כשיש שם הרבה עד שמקפדת עליהם מצד שמעכבין בסירוקה וכן בקשורים שנים שנים לדעת קצת אלא שלא יראה כן שהרי ר' יוחנן אמר אין בידינו אלא אחת:",
                "<b>ועזרא</b> ובית דינו תקנו שתהא האשה חופפת ולא שיהא די לה בסריקה ובעיוני בעלמא ולא תקנו דבר זה אלא במקום שער כגון ראשה ובית השחי ובית הערוה וכמו שהקשו עליה בשביעי של קמא חפיפה דאוריתא היא דכתוב את בשרו את הטפל לבשרו ותירץ דאוריתא עיוני בעלמא דילמא מקטיר אי נמי דאיכא מידי דמאיס אתא איהו ותקין חפיפה ולמדת שמן התורה צריכה בדיקה בכל הגוף ושעזרא תקן חפיפה במקום שער והעמיד שאר הגוף על דינו בבדיקה בעלמא:",
                "<b>וענין</b> חפיפה זו הוא שתהא רוחצת ראשה ומקום שער שבה במים חמין וחופפת שם בידיה ומפספסתם יפה עד שיותרו שערותיה מכל קשר שבהם ומכל הסתבכות חזק שמזה לזה ואין צריך שתסרקם במסרק אלא שבשערות האשה מיהא הדבר נאה ושאר הגוף אינו צריך שום רחיצה אפילו בצונן אלא בדיקה בעלמא ומ\"מ גדולי המפרשים כתבו שאף בדיקת הגוף על ידי רחיצה היא והביאוה ממה שנאמר בסוגיא זו טבלה ועלתה ונמצא עליה דבר החוצץ אם סמוך לחפיפה טבלה אינה צריכה לחוף ולטבול ועליה על גופה משמע ולא על שערה לבד וודאי טעם הדבר מפני שהבדיקה בבת אחת היא עם החפיפה ואם בלא רחיצה היא מה ענין לעשותה בשעת החפיפה אלא ודאי ברחיצה היא אלא שאינה צריכה חמין ואין זו ראייה ואדרבה א\"כ אף אתה רשאי לומר שצריכה היא לחמין ונמצאת חפיפה בכל הגוף וכבר למדנו שאינה אלא במקום שער אלא שלא אמרוה אלא מפני שכך דרכה של אשה לבדוק עצמה בשעת חפיפה שלא תהא צריכה לבדוק אחר כן ועוד שאלו אתה מצריך רחיצה בבדיקה הגע עצמך שנזדמנה לה טבילה ביום טוב שאחר השבת ותקנו בה שתהא חופפת בערב שבת מפני שהקלו בה אחר שאינה מן התורה ובדיקת הגוף אין מקילין בה שהרי מן התורה היא ועוד שהרי נתעסקה בכמה דברים והרי אף בנתנה תבשיל לבנה וטבלה אמרו שלא עלתה לה טבילה אם לא בדקה וא\"כ אתה מצריכה לרחוץ ביום טוב ואי אפשר לומר כן אפילו בצונן אלא ודאי בדיקת הגוף אין לרחיצה צורך בה אלא עיון והוא שקראוה בפרק מרובה עיוני בעלמא וזה פשוט אלא שבנות ישראל נהגו סלסול בעצמן לשטוף כל גופן בחמין בשעת חפיפה שתהא נקיותן עולה יפה לכל הגוף והדבר נאה ובא עכשו ללמד בחפיפה זו שלא תהא בנתר מפני שהנתר חותך את השער ונשאר מסובך בין שאר השערות ולא באהל מפני שהוא מדבק השערות זה בזה וכן לא במים צוננין מפני שהן גם כן מסבכות את השער אלא בחמין מפני שהן מתירות אותן וכל שהן חמים אין צורך לחמי האור אלא אף בחמי חמה:",
                "<b>לעולם</b> תהא אשה מדיחה קמטיה ובית הסתרים שלה ואע\"פ שבמסכת מקואות שנינו שבית הקמטים ובית הסתרים אין צריך שיבאו בהם מים מ\"מ צריך הוא שיהו ראויים לבא בהן מים על דרך מה שאמרו לענין מנחות כל הראוי לבילה אין בילה מעכבת בו ושאין ראוי לבילה בילה מעכבת בו כמו שביארנו במסכת בתרא פרק הספינה ובשאר מקומות מזה החיבור וכן מצינו בשפחתו של ר' שטבלה ונמצא לה עצם בין שיניה והצריכה ר' טבילה אחרת ואע\"פ שאין הכרח לביאת מים בתוך הפה ובבין השנים מ\"מ ראוי לביאת מים בעינן ומתוך כך אם קירצה שפתותיה לא עלתה לה טבילה וקריצת שפתים הוא שסותמתן יותר מדאי עד שחתוך השפתים הנראה מתכסה בקריצתה אלא שתעמידם סתומות כדרכו שיהו ראיות לביאת מים ובמקואות אמרו שאם נתנה מעות לתוך פיה לא פסלה טבילתה מפני שהמעות אין מהדקין כל כך שיעכבו ביאת מים אבל נתנה שערה לתוך פיה וקפצה ידה וקירצה שפתותיה לא עלתה לה טבילה ולמדנו שהשער בתוך הפה מעכב ומפני שדבק בבשר עד שאינו ראוי לביאת מים:",
                "<b>זה</b> שביארנו שבית הסתרים צריך שיהא ראוי לביאת מים ואם אינו ראוי לא עלתה לה טבילה דוקא בדבר שהיא מקפדת עליו שאין בית הסתרים לענין חציצה ראוי לבא חמור ממקום הגלוי ואם כן עצם שבין השנים אתה מפרש שהיא מקפדת וכן המנהג שכל אדם מקפיד בעצם שבין שיניו ומתוך כך אני מורה ובא שבשר שבתוך השנים אין דרך להקפיד עליו כל כך ואינו חוצץ אע\"פ שגדולי המפרשים נראין כחולקים בה ובית הסתרים עצמו אם יש שם דבר המעכב מביאת מים פירשו בתוספתא שבנשואה חוצץ מפני שהיא מקפדת עליו כדי שלא תתגנה על בעלה אבל בטבילת פנויה לטהרות אינו חוצץ וכן לכל הדברים חציצתן לפי רגילות הקפדתו וזהו שאמרו שבית הסתרים של איש ובית השחי אין בהם חציצה ובאשה יש בהן חציצה ואף באשה חלקו בין נשואה לפנויה ומכאן כתבו גדולי הדור שהנשים שצובעות ידיהן לנוי אין אותו הצבע חוצץ שאינן מקפידות עליו אדרבה רוצות הן בקיומו ונשים שמלאכתן לצבוע אין הצבע שבהן חוצץ שכל שמלאכתה בכך אינה מקפדת ואף כשזו בפרט נמצאת מקפדת הכל הולך אחר רגילות ההקפדה לכיוצא בו והכל לפי מה שהוא אדם אם הוא מאותם שכיוצא בו מקפידים חוצץ אע\"פ שהוא אינו מקפיד ואם הוא מאותם שכיוצא בו אין מקפידים אינו חוצץ אע\"פ שהוא מקפיד ובזבחים פרק דם חטאת אמרו דם על בגדו חוצץ ואם טבח הוא אינו חוצץ רבב על בגדו חוצץ ואם מוכר רבב הוא אינו חוצץ וכן תדע שהקפדה זו כל שאדם רגיל להקפיד בו באיזו שעה אע\"פ שאינו מקפיד בו בשעת טבילה חוצץ וכן כתבוה גדולי המפרשים בטבעת שביד ומהודק ביותר עד שאינו מתעגל על האצבע במיעוט הנעה שהוא חוצץ אע\"פ שאינה מקפדת עליו שמ\"מ מקפדת היא בו בשעת לישה וכן בכל כיוצא בזה ומכאן יש לחוש במה שכתבנו בענין הצבע שרוב בני אדם העסוקין בכך קפידים עליהם לערבי שבתות אלא שיש להקל מצד אחר שאינו אלא חזותא בעלמא הא כל תכשיט שאינה מקפדת ליטלו בשום זמן כגון עגיל שבאזני קצת נשים אפילו היה מהודק אינו חוצץ ואין צריך לומר אם הוא מתעגל על האוזן בנקל:",
                "<b>במסכת</b> מקואות יתבאר בצואה שתחת הצפורן שכל שלא כנגד הבשר כגון שהיה הצפורן גדול ועודף על הבשר חוצץ ומתוך כך נהגו בנות ישראל ליטול צפרנים בשעת טבילה שאין בקיאות בין מה שכנגד הבשר למה שאינו כנגד הבשר ובתוספות כתבו שאם אירעה לה טבילה בשבת ויום טוב ולא נטלה צפרניה מנקרת הצואה יפה ודיה ושאר דברים החוצצין ושאין חוצצין יתבאר הכל בע\"ה אחר מסכתא זו במסכת מקואות שייעדנו לפרשה אחר מסכתא זו בע\"ה:",
                "<b>למטה</b> יתבאר שצריך שתהא חפיפה סמוכה לטבילה כל זמן שאפשר בכך כגון שנזדמנה טבילתה בחול האשה שטבלה וכשעלתה נמצא עליה דבר חוצץ אם סמוך לחפיפה טבלה אינה צריכה לחוף ולטבול פעם אחרת שהרי ודאי בדקה עצמה בשעת חפיפה והדבר הוכיח שלאחר טבילה נדבק בה דבר זה החוצץ ולא הרגישה וסמוך לחפיפה שהזכרנו יתבאר שיעורו למטה ואם לא חפפה סמוך לטבילה אע\"פ שסמיכות חפיפה לטבילה אינה מעכבת לפסול שהרי על ידי הדחק כגון שנזדמנה לה טבילה בשבת חופפת בערב שבת כמו שנבאר מ\"מ דוקא כשלא נמצא עליה דבר חוצץ אחר טבילה אבל כל שנמצא עליה דבר חוצץ ולא חפפה סמוך לטבילה צריכה לחוף ולטבול פעם אחרת ואע\"פ שמ\"מ בדקה עצמה שהבדיקה מן התורה וכל שאינה סמוכה לטבילה מעכבת אף בלא נמצא דבר חוצץ שמא הואיל ולא חפפה בשעת בדיקה ולא בדקה יפה יפה ויש אומרים שאף סמיכות הבדיקה אינה מעכבת אא\"כ נמצא בה דבר החוצץ ולא יראה כן ולדברי הכל אם נתעסקה בדברים החוצצים בין חפיפה ובדיקה לבין טבילה אפילו לא נמצא עליה דבר חוצץ לא עלתה לה טבילה כאלו לא חפפה ולא בדקה כמו שיתבאר למטה בנתנה תבשיל לבנה בין חפיפה לטבילה שלא עלתה לה טבילה ואע\"פ שלא נמצא עליה כלום אימר ברדיוני נפל פי' בשטף המים כשעלתה מהן וכן הפך הדברים אם נתעסקה באותם הדברים אחר טבילה אפילו מצאה תולה בהן ומ\"מ אם לא נתעסקה בדברים שהיא מוצאה על עצמה אע\"פ שנתעסקה בדברים חוצצין לא עלתה לה ויש מקילים בזו מדמיון כתמים ולא יראה כן וכן גדולי המפרשים מחמירים לומר שאפילו נתעסקה באותו מין לא עלתה לה כדרך שאמרוה בגר במסכת יבמות עד שתאמר בריא לי שלא היה עלי בשעת טבילה ולא יראה כן שלא אמרוה אלא לענין טהרות ואף נתינת תבשיל לבנה יש אומרים שלא נאמרה אלא לטהרות וכן כתבוה גדולי המחברים ולא יראה לי כן:",
                "<b>מאחר</b> שהחפיפה תקנת עזרא כל שעברה ולא חפפה לא עלתה לה טבילה כאלו לא בדקה ואפילו בדקה עצמה בשעת טבילה חפיפת הראש מיהא לא סגי בבדיקה הואיל ומתקנת עזרא היא וכתבו גדולי המפרשים שאפילו סירקה שערותיה אחר טבילה ולא מצאה בהן כלום הדין כן שמא עכשו ניתרו השערות אבל חפפה אלא שלא חפפה סמוך לטבילה טהורה בדיעבד כמו שיתבאר וסמיכות חפיפה שכתבנו הסכימו הגאונים שפירושו שחפפה בו ביום ואם כן מה שאמרו ללישנא קמא אם באותו יום שחפפה טבלה פירושו שחפפה ביום וטבלה בלילה וי\"מ סמוך לטבילה שלא נתיאשה בין חפיפה לטבילה:",
                "<b>אשה</b> לא תעמוד על גבו של כלי חרס ותטבול ולא משום גזרת מרחצאות שנוהגים לטבול שם בכלים גדולים ואי שרית בה אתי למיטבל במרחצאות בתוך החביות אלא אין הטעם אלא מפני שהיא בהולה שלא תפול ואינה טובלת כהוגן וכן הדין על הבקעת ומעתה בדיעבד מיהא כתבו גדולי המפרשים שטבילתן טבילה הואיל ואין צד טומאה בכלי חרס מגבו וכן שאינו ראוי למדרס אין בהם גזרת מרחצאות אבל בכלי עץ הואיל ומטמאין מגבן אפילו טבלה אין טבילתה כלום מגזרת מרחצאות ואפילו בפשוטיהן הואיל ויש בהן טומאת מדרס שכל שיש צד קבלת טומאה במה שתחת רגליה גוזרין בה משום מרחצאות שהן כלים ואם כן כל שחוששת לטיט ומכונת להניח איזה דבר תחת רגליה מביאה חבילי זמורות ומשקעתן במים ואף במסכת מקואות אמרו מעין שהעבירו על גבי כלים או על גבי ספסל הרי הוא כמות שהיה ר' יוסי אומר הרי הוא כמקוה ובלבד שלא יטבול על גבי הספסל אלמא אף בספסל גוזרין משום מרחצאות כך כתבוה גדולי המפרשים ונראה מדבריהם שהם דנים את הנסר כספסל לאסור אף בנסר ולדבריהם מה שאמרו באבוה דשמואל דעביד מפצי לבנתיה משום צניעות היה שאם מצד טיט שבנהר אף המפץ מקבל טומאה כדתנן עשאה לשכיבה מקבלת טומאה:"
            ],
            [
                "<b>אשה</b> לא תטבול בנמל וטעם הדבר פירשו גדולי הרבנים מפני שיש בו טיט עבה ומתדבק ואף בקצת ספרים גורסין אע\"ג דהשתא ליכא אימר ברדיוני נפל כלומר בסיבת שטף המים נפל הימנה כשעלתה מהן ולדעת זה אף בדיעבד אין טבילתה טבילה ושמא תאמר והיאך טיט שבקרקע הנהר חוצץ והלא המים מקדימים כתבו גדולי המפרשים שלא נאמר כן אלא בכלים אבל לא באדם שהאדם הואיל והטיט נכנס במקומות הדחוקים שבין אצבעות רגליו חוצץ וכן שהמטה המים מגביהין אותה ונכנסין תחתיה וכן בכל כלי עץ ומ\"מ אחרוני הרבנים כתבו שאף באדם כן אלא שזו שבכאן פירושה בטיט שבשפת הנהר ולדברי הכל למדנו לפירושין אלו שאין האשה צריכה לעקור רגליה מן הקרקע עד שיכנסו המים תחת רגליה שהמים מקדימין ואין לחוש אלא במקום טיט החוצץ לשיטה ראשונה או בטיט שבשפת הנהר לשיטה שניה ועוד שהרי יש טופח להטפיח מכף הרגל לשאר המים וטופח להטפיח חבור ומפצי דאבוה דשמואל לפירושין אלו אפשר לבא בהן משום טיט וכל שכן לפירוש שני שהוא בשפת הנהר ואע\"פ שאמרו במסכת מקואות במקוה שמימיו מרדדים שכובש חבילי עצים או קנים לצד אחד מן המקוה עד שיתכנסו המים לצד אחד ויעלו עליה ואם כדבריהם תכבוש את עצמה למטה והמים עולין לה למעלה אפשר שהם מרדדים כל כך שאף בכבישת עצמה אין עולין עליה ומ\"מ י\"מ בשמועה זו שלא מצד הטיט היא שנויה אלא לצניעות ומפני שהנמל מקום פרוץ והיא יראה שלא יבואו בני אדם בפתע ויראוה ערומה וממהרת עד שאינה טובלת יפה ודבר למד מענינו ואין גורסין בה אע\"ג דהשתא ליכא וכו' ולפירוש זה בדיעבד טבילתה טבילה ומפצי דאבוה דשמואל אף הם למחיצה עשאן ומשום צניעות וטעם המקואות שהיה עושה להן ביומי ניסן הוא מפני שלרוב הפשרת השלגים היה חושש שמא רבו נוטפין שבהן על הזוחלים והנוטפין ר\"ל המים הבאין מצד הגשמים אין מטהרין בזחילה וכבר ביארנו הענין יפה בששי של שבת:",
                "<b>נתנה</b> תבשיל לבנה בין חפיפה לטבילה לא עלתה לה טבילה אפילו לא נמצא עליה דבר חוצץ אחר טבילה שהרי יש לחוש שמא נדבק בה מן התבשיל והיה דבוק עליה בשעת טבילה ואע\"פ שהיא בודקת עצמה לאחר טבילה ואינה מוצאת כלום חיישינן דילמא ברדיוני נפל ר\"ל בשטף המים נתנדנד עם יצאתה ונפל ותבשיל זה פירשוהו הגאונים בתבשיל המתדבק כגון תבשיל של קמח או עיסה או גריסין וכיוצא בו והוא הדין אם נתעסקה בין חפיפה לטבילה בדברים החוצצים ומתוך כך צריכה לבדוק עצמה בשעת טבילה:",
                "<b>לפלוף</b> שבעין והוא טנופת הזב דרך העין ומתיבש כל שלא נתיבש עדין אינו חוצץ שאין דרך להקפיד בלח והוה ליה מיעוטו שאינו מקפיד אבל אם נתיבש עד שנעשה כצבע ירוק הנקרא גרו\"ק יש אומרים שהוא חוצץ מפני שאחר שנתיבש מקפיד הוא עליו ולדעתם מה שאמרו במסכת מקואות אלו שאין חוצצין ומנה עמהם לפלוף שבעין פירושו בלח ומה שנאמר שם בלפלוף שעל גבי העין שחוצץ פירושו אף בלח מפני שכל שהוא חוץ לעין אפילו בלח דרכו להקפיד ויש פוסקין שכל שבעין אף ביבש אינו חוצץ כסתם משנת מקואות ומה שאמרו שם שעל העין חוצץ פירושו לדעתם דוקא ביבש וטעם מחלוקת זו יתבאר בסמוך וכן ריבדא דכוסילתא והוא דם ההקזה הנשאר במקום החבורה שדרכה לעשות גלד וכל שלשה ימים אינו קרוי עדין גלד והרי הוא רך ומחובר בבשר ואין דרך להקפיד עליו אדרבה אדם נזהר שלא לגררו והלכך אינו חוצץ משלשה ימים ואילך יש אומרים שאדם מקפיד עליו ליטלו וחוצץ ויש פוסקין שאף זו אינו חוצץ כמו שנבאר טעם מחלקתם בסמוך וכן כחל שבעין אינו חוצץ שהרי אינו מקפיד עליו אדרבה נוח לו שיעמוד לשם אבל שעל גבי העין יש אומרין שמאחר שדרך להקפיד עליו חוצץ ויש אומרים שאף זה אינו חוצץ כמו שנבאר טעם מחלקתם בסמוך ואף לדעת ראשון אם היו עיניה פורחות ר\"ל שהיא עוצמתן ופותחתן תמיד אף שעל גבי העין אינו חוצץ שהתמדת עצימתה ופתיחתה מפקעת שלא לעמוד אותו כחל על גב העין או שמא עם נדנוד העין אילך ואילך הכחול מתנדנד ונופל והמים נכנסין וכן עצמה עיניה ביותר או פתחתם ביותר יש אומרים שלא עלתה לה טבילה שעצימה ביותר מונעת שאין תוכו של עין ראוי לביאת מים וכן פתיחתה ביותר מחברת העפעפים עם גבות העינים עד שאין מקום שביניהם ראוי לביאת מים ויש פוסקים שאף זו עלתה לה טבילה ואע\"פ שבקרצה שפתותיה פסקנו במוחלט שלא עלתה לה טבילה בזו אין דרך להדקם כל כך וכשהיא מהדקתו ביותר לא עלתה לה טבילה אבל עצמה עיניה ביותר דרכה בכך והרי היא כטובלת דרך גדילתה ואם פתחתן ביותר אין זה אלא קמטין בעלמא ואף באלו אין כאן עיכוב גמור ומחלקת זו שבדברים אלו שייעדנו לבאר במה הוא תלוי צריך שתדע שבשינוי גרסאות שבין הספרים היא תלויה והוא שיש גורסין אמר רמי בר אבא הני רבדי דכוסילתא עד תלתא יומי לא חיצי מכאן ואילך חיצי אמר מר עוקבא לפלוף שבעין לח אינו חוצץ יבש חוצץ ואימתי נקרא יבש משהתחיל לירוק אמר שמואל כחל שבעין אינו חוצץ שעל גב העין חוצץ ואם היו עיניה פורחות אף שעל גב העין אינו חוצץ עצמה עיניה ביותר או פתחה עיניה ביותר לא עלתה לה טבילה ויש גורסין ולית הלכתא ככל הני שמעתתא אלא כי הא דאמר ריש לקיש אין אשה טובלת אלא דרך גדילתה האיש כעודר וכמוסק זיתים והאשה כאורגת וכמיניקה את בנה כמו שנבאר ומפרשין לית הילכתא ככל הני שמעתתא על כל אלו שהוזכרו ר\"ל ריבדא דכוסילתא ולפלוף שבעין וכחל שבעין ועצמה ופתחה ביותר אלא בכולן אין בהן משום חציצה לא לבעלה ולא לטהרות אלא כלל הטבילה כי הא דריש לקיש שלא תטבול אלא דרך גדילתה ואע\"פ שאין בין אלו ובין זו של ריש לקיש מחלוקת ואפשר לקיים את כולן ויש גורסין והני מילי לטהרות אבל לבעלה כדריש לקיש כלומר כל אלו לא הוזכרו לחציצה אלא לטהרות אבל לבעלה אין אלו מונעות שלא להיות טבילה דרך גדילתה ודיינו בכך וזהו דעת גדולי הפוסקים וגדולי המחברים ולא עוד אלא שגדולי המחברים צירפו בה אף זו של רב גדל דנתנה תבשיל לבנה ומפני שכל אלו אין חוצצין אלא מדבריהם ולטהרות גזרו לבעלה לא גזרו ויש שואלין לשטה זו שהרי אמרו בפרק החולץ מ\"ז ב' כל דבר שחוצץ בטבילה לטהרות חוצץ בכל אלו אלא שמפרשים לשיטתם שלא בטבילת טהרות היא שנויה אלא כך פירושה כל שחוצץ בטבילה דין הגר ודין עבד משוחרר ודין הנדה שוין בו שמה שחוצץ בזה חוצץ בזה אלא שיש מפקפק בה ממקצת גירסאות שגורסין שם חוצץ בגר ובעבד משוחרר ובנדה ובבעל קרי והרי טבילת בעל קרי לטהרות היא ונדחקים בה להתירו בדברי תורה ותפלה וקודם שבטלוה לטבילה ודברים דחוקים הם וגדולי המפרשים ממצעין לנו את התחום שהם גורסים כגירסא זו אלא שמפרשים אותה דוקא אריבדא דכוסילתא ולפלוף וכחל שבעין אבל זו של ר' יוחנן בעצמה עיניה ביותר ופתחה עיניה ביותר ודאי הלכה היא ולא עלתה לה טבילה כדין קירצה שפתותיה ואע\"פ שאין הפירוש נראה מן הסוגיא לפי גירסאות אלו מ\"מ הרבה רואים להחמיר כדבריהם ומ\"מ יש מחמירין יותר לקיים את כלן להיות כל אלו חוצצין על הצדדים שהוזכרו ואין גורסין ולית הלכתא ככל הני שמעתתא ולא והני מילי לטהרות אלא עושין זו של ריש לקיש ר\"ל שתטבול דרך גדלתה שמועה בפני עצמה וכלם לדעתם הלכה פסוקה הוא וכן הוא עקר הדברים שכל לפלוף שבעין אחר שנתיבש וגלד שבהקזה אחר שלשה וכחול שעל גבי העין היא מקפדת עליהם וחוצצין וכיוצא בה אמרו במקואות בגליד שעל המכה שהוא חוצץ ופירושה אחר שנתיבשה המכה ועומדת להסירה משם שנמצא אדם מקפיד עליה וריבדא דכוסילתא לאחר שלשה בכלל זה:",
                "<b>ולענין</b> טבילה דרך גדילתה ביאור הענין שלא תטבול זקופה ממש עד שיהו ירכותיה סמוכות זו לזו וזרועותיה נדחקים על צדדיה ולא שוחה ממש אלא דרך גדילתה ר\"ל לענין ירכותיה ושוקיה כעין הילוכה ולענין זרועותיה כעין שהיא משתמשת בהם תמיד וכל שעומדת כן אע\"פ שיש שם קמטים שאין המים נכנסין בהם אין מקפידין בכך וכענין האמור לענין נגעים שהכתוב טיהר בו בית הסתרים מדכתוב לכל מראה עיני הכהן וכשבא להראות נגעו לכהן אם היה הנגע בבית השחי או בין יריכותיו אינו צריך להגביה זרועותיו לגמרי ולהפסיק בין ירכותיו לגמרי אלא לענין ירכותיו בכדי שיהא נראה כעודר שעומד בהרחבה מועטת בין ירכותיו וכמוסק זיתים לענין בית השחי ובאשה כאורגת לבית השחי וכופפת עצמה להניק את בנה ולענין בית הסתרים שאין באלו אלא הרחבה מועטת ומה שיראה בדרך זה יטמא ומה שאינו רואה יניח ואינו צריך שישתדל שיראה על כל פנים וכל לענין טבילה דיין שיעמדו בדרך זה בשעת טבילתן ר\"ל האיש כעודר לכניסת מים לבין הירכים וכמוסק זיתים לכניסתם לבית השחי והאשה כאורגת לבית השחי וכמיניקה את בנה לבית הסתרים ויש גורסין בה כעורכת לבית הסתרים וכמיניקה לתחת הדד וכן היא שנויה בסיפרי ומה שהוזכר כאן בנימא אחת קשורה חוצצת ובענין רוב ומיעוטו מקפיד ושאינו מקפיד כבר ביארנו הכל למעלה:"
            ],
            [
                "<b>בכמה</b> מקומות ביארנו על זו שאמרו בנדה ויולדת שטבילתו בלילה שאין עיקר הענין מצד פסול טבילת יום אלא מצד פסול טבילה בתוך זמן טומאה ועל זו אמרו כל חייבי טבילות טבילתן ביום ר\"ל רשאין לטבול ביום אחרון של טומאתם וטהורים לערב וכמו שאמרו טבל ועלה אוכל במעשר העריב שמשו אוכל בתרומה חוץ מנדה ויולדת שטבילתן בלילה ר\"ל שאין רשאות לטבול עד שיכלו לגמרי כל ימי טומאתן והוא שיעברו שבעת ימי נדה ותכנס לליל שמחרתו שמיני ואם טבלה בשביעי אינה טבילה כלל שהרי כתוב בנדה שבעת ימים תהיה בנדתה ומעתה כל שעברו שבעת ימי נדה והתרשלה ולא טבלה בליל שמיני רשאה מן הדין לטבול בשמיני אף ביום שהרי כלו ימי טומאתה מכל וכל אלא שחכמים החמירו בדבר שלא לטבול ביום כלל אפילו בשמיני משום סרך בתה ר\"ל שהבת הגדילה עמה תחשוב שיום שביעי הוא שאין האשה מאחרת טבילתה מן הסתם ולמדה הימנה מתוך כך לטבול בשביעי ודבר זה לא נאמר אלא בנדה ר\"ל נדה דאוריתא שזמנה שבעה בין ראתה בכל שבעה בין ראתה פעם אחת לבד מפני שכל שבעה דמיה מצויים אבל בשנכנסה לתחום זיבה אפילו בזבה גדולה שטעונה שבעה נקיים טובלת ביום אחרון למנינה מפני שדמיה מסולקים והוא שנאמר בזבה אחר תטהר כלומר אחר המעשה תטהר ואע\"פ שדרשו אחר אחר לכלן ר\"ל שלא תהא טומאה מפסקת ביניהן כמו שהתבאר מ\"מ שתיהן למדות הימנה וכבר ידעת שבזמן הזה כלן עשו עצמן כזבות והטעינו עצמן לשבעה נקיים ומעתה ראוי היה מן הדין שתהא רשאה לטבול בשביעי אחר הנץ החמה שאם נדה היא כבר כלו ימי טומאתה ואם זבה היא הרי זבה טובלת ביום אחרון של טומאה ואין כאן חשש לסרך בתה אלא שגזרו חכמים מצד שמא תשמש ביומה אחר טבילה ותראה ותסתור ונמצאת ספק זבה למפרע ואע\"פ שהתשמיש עצמו גזירה ונמצאת הטבילה גזירה לגזירה במקום ספק כרת החמירו ואחר שכן אף ביום שמיני אסור מכח תקנה ישנה של סרך בתה שמא סבורה היא ששביעי היא ולמדה הימנה לטבול בשביעי ותשמש ביומה אלא שבמקום אונס כגון חשש צינה או אימת גנבים ולסטים וחיות רעות כגון שבית הטבילה רחוק או במקום שנועלין דלתות המדינה בלילה והוא שהוזכר כאן בלשון אבולאי ר\"ל שומרי העיר שסוגרין דלתות העיר בלילה התירו לה לטבול בשמיני אף ביום ואף בשביעי אם עברה וטבלה טבילתה טבילה אפילו במקום שאין שם חשש אלא שתזהר שלא תשמש ביומה שמא תראה ותסתור ותכניס עצמה לספק כרת כך היא שטתנו ולדעתנו זו ששאלו מכדי כולהו נשי האידנא ספק זבות נינהו ליטבלן ביממא דשבעה ענין השאלה לענין הטבילה לבד נאמרה והשיבו שאסרו אף הטבילה שמא תבא לידי ספק שמתוך שהיא מחזקת עצמה בטבילתה בטהורה לגמרי תשמש ביומה ותעמוד בספק ומ\"מ י\"מ לטבלן ביממא לישנא מעלייא כלומר שתטבול בשביעי ותשמש לאלתר ותירץ שאסורה לשמש שלא תבא לידי ספק ר\"ל לראות ולסתור הא מ\"מ לטבול מיהא בשביעי בזמן הזה מיהא מותר אף לכתחלה וכן כתבוה גדולי הראשונים שבגירונדא וראיה לדבריהם ממה שאמרו בשמועת הטועה בעשרין וחד תשמש ותירץ ר' שמעון הוא דאמר אסור לעשות כן אלמא אף לר' שמעון מותרת לטבול ולא אסרוה אלא לשמש ואינה ראיה שבזו כמה טבילות יש בה שאסורה לשמש אחריהן ואין לחוש בהן יותר מן האחרות ועיקר הדברים שלא תקנו אף במקום סכנה אלא ביום שמיני אלא שבדיעבד מיהא טבילתה טבילה ואע\"פ שגדולי המפרשים כתבו שאין טבילתן בשביעי טבילה כלל דברים רחוקים הם שהרי עיקר גזרה זו כמה ספיקות יש בה שמא זבה שמא אינה זבה ואם זבה היא שמא תשמש ואם תשמש שמא תראה ותסתור שמא לא תראה ואע\"פ שבשאלתות כתבוה כן לא אמרוה אלא בנדה של תורה:",
                "<b>אע\"פ</b> שביארנו בחפיפה שצריך שתהא סמוכה לטבילה מ\"מ דוקא במקום שאפשר והלכך חופפת בעונת הטבילה אם ביום ביום ואם בלילה בלילה ומסוף היום לתחלת הלילה מיהא סמוך הוא נקרא כמו שכתבנו למעלה אבל במקום שאי אפשר לחוף סמוך לטבילה כגון שנזדמנה לה טבילה בשבת חופפת בערב שבת אלא שגדולי המפרשים כתבו בשם השאלתות שצריכה לשמור שערותיה משעת חפיפה עד שתטבול ואם היה ערב שבת יום טוב חופפת בחמישי בשבת ואם היה חמישי בשבת גם כן יום טוב כגון ראש השנה בכל מקום או שני ימים טובים של גליות בזמן הזה ובחוצה לארץ חופפת ברביעי בשבת אע\"פ שאינה טובלת עד השבת אלא שצריך שתבדוק בעצמה ובשערותיה יפה בשעת טבילה שהבדיקה מן התורה היא כמו שכתבנו ולא הקלו בה ומאחר שבשעת הדחק חופפת כמה קודם הטבילה אף שלא בשעת הדחק אם חפפה קודם עונת טבילה עלתה לה ובלבד שתבדוק עצמה בשעת טבילה כמו שכתבנו הא אם נזדמנה לה טבילה במוצאי שבת אינה חופפת לכתחלה בערב שבת אלא תחוף ותטבול במוצאי שבת ואין אומרין לחוש שמא מתוך שמהומה לביתה אינה חופפת יפה אדרבה כל סמוך לחפיפה טבילה שפיר דמי גדולי המפרשים כתבו שלא הותרה חפיפה רחוקה מן הטבילה אף במקום שבת ויום טוב אלא לדעת הפוסקים טבילה בזמנה מצוה וממה שהביאוה בשאלתות מטעם טבילה בזמנה מצוה ואם כן לשיטתנו שאין מצוה בטבילה בזמנה אין ראוי לטבול בלילי שבת ויום טוב ויומן הואיל ואי אפשר להן לחוף סמוך לטבילה וראוי לדחותה עד מוצאי שבת או מוצאי יום טוב וכן לדעתם ראוי לעשות כן מצד אחר שהרי אינה ניצלת מסחיטת שער ואע\"פ שאמרו אין סחיטה בשער דוקא מן התורה אבל מדרבנן אסור והדברים רחוקים שהרי בתלמוד שלנו סתם נאמרה ולא עוד אלא שאף הפוסקים שאין טבילה בזמנה מצוה פירושו להצריכה טבילה שלא לצורך עונה אלא לטבול לצורך טבילה בזמנה אבל לצורך עונה ודאי כל שראויה לכך מצוה היא וכן מה שכתבו מסחיטת שער לדבריהם היאך לא חששו בתלמוד בכך ואע\"פ שאפשר לומר שבזמן התלמוד לא היו מגדלות שער כל כך אבל עכשו שנוהגות בשערות ארוכות יש לחוש מ\"מ הואיל ומצות עונה בטבילה אין חוששין לכך אלא שמזהירין אותן בכך כמה שאפשר:",
                "<b>ממה</b> שכתבנו למדת שסוגיא זו כולה שלא כהלכה נאמרה ואין למידין אלא משיטה אחרונה שבה הן מה שאמר רב הונא אשה חופפת אף בחול באחד בשבת וטובלת לשלשי בשבת שכן מצינו שחופפת בערב שבת וטובלת במוצאי שבת ואין אומרין שתחוף בליל מוצאי שבת אלא שחופפת ערב שבת וכן חופפת אף בחול באחד בשבת לטבול לרביעי בשבת שכן אשה חופפת בערב שבת וטובלת במוצאי יום טוב שאחר השבת וכן חופפת אף בחול באחד בשבת לטבול בחמישי בשבת שכן אשה חופפת בערב שבת וטובלת למוצאי שני ימים טובים של ראש השנה שאחר השבת הן מה שאמר רב חסדא כולהו אמרינן שכן לא כלומר לעצמן הותרו ולא לדמות אחרים להן ר\"ל שאם נזדמנה לה טבילה במוצאי שבת הואיל ואי אפשר לה לחוף בשבת התירו לחוף בערב שבת ושלא תחוף במוצאי שבת משום דס\"ל שאין לחוף בליל טבילה שמא שמתוך שמהומה לביתה לא תחוף כראוי ולכך חופפת בערב שבת וכן אם נזדמנה לה טבילה במוצאי יום טוב שאחר השבת או במוצאי שני ימים טובים שאחר השבת חופפת בערב שבת אבל שנדמה להן טבילת חול לא דהיכא דאפשר אפשר וכו' הן מה שאמר רב יימר שאף טבילת חול אנו מדמין לה מאחד לשבת לשלישי או לרביעי אבל לחמישי לא שאף לעצמן אין מורין כן אלא שתחוף בלילה ומשום דסבירא ליה דחפיפה בליל טבילה מעליא אלא שכל מראשון לרביעי דיה וכן מרימר שפסק כן הן רב חנינא שאסר חפיפה בלילה בכלם אין הלכה כן אלא שכל שטבילתה במוצאי שבת או במוצאי יום טוב תחוף בליל טבילה ואין חוששין שמא לא תחוף יפה יפה אדרבה חפיפה סמוך לטבילה עדיפא ובמקום שאי אפשר כגון שנזדמנה לה בשבת או ביום טוב תחוף בערב שבת או בערב יום טוב אפילו מערב שבת לטבול במוצאי יום טוב הראשון כשני ימים טובים שבאו לאחר השבת וזהו שאמרו הא דאפשר הא דלא אפשר כלומר הא דאמר לא תחוף אלא בלילה ר\"ל בליל טבילה דאפשר כגון שטבילתה בחול והא דאמרינן חופפת ביום וטובלת בלילה בדלא אפשר כגון שטבילתה בליל שבת וכן בכל כיוצא בה אף לכמה ימים ואע\"פ שי\"מ אותה בדרך אחרת אין דבריהם כלום והוא שאמרו ברב נחמן שמרדה לה אשתו והלך לפייסה וניפייסה לו ואמרה ליה זיל השתא ותא למחר והבין מדבריה שלא רצתה לחוף בלילה ואמר לה אטו דודי חסרת כלומר להחם בהם את המים עבדי חסרת להביא את המים כלומר ומה את צריכה להמתין כדי לחוף ביום ואדרבה חפיפה סמוך לטבילה חשובה יותר וכן הלכה על הדרך שביארנו:",
                "<b>גדולי</b> המפרשים כתבו שצריך שתהא אשה אחרת עומדת על גבה שתראה שלא יהא אחד משערותיה צף על פני המים שכל שהוא כן לא עלתה לה טבילה כלל וכמו שאמרו בתורת כהנים יכול יהא רוחץ אבר אבר תלמוד לומר ובא השמש וטהר מה ביאת שמשו כלו כאחד אף ביאתה במים כאחד אלא שמ\"מ אם כרכה שערותיה על ראשה בדבר שאינו חוצץ כגון חוטי שער וכיוצא בהן מן הדברים שאינן חוצצין אף בינה לבין עצמה טהורה:",
                "<b>כבר</b> ביארנו שהנדה והזבה והיולדת אינן טעונות מים חיים אלא טבילתן אף במקוה וצריך שיהא בו מים בכדי שיעלה בהם כל הגוף ושיערו חכמים לאדם בינוני ארבעים סאה ואם הוא גדול כל כך שאין כל גופו עולה בהן או שהיו המים מרודדין אינו כלום וכן אם אין בהם ארבעים סאה אפילו היה הגוף עולה בהן כגון שהיה קטן אינו כלום שאין מקוה פחות מארבעים סאה כלום אף למחטין וצנורות ומ\"מ במים חיים כגון נהר או מעיין אפילו לא היה במקום שטובל בהן ארבעים סאה כל שגופו עולה בהן טבילתו טבילה ועל זו אמרו שהמעין מטהר בכל שהו ור\"ל כל שהגוף עולה בהן כגון בכלים ומחטין וצנורות או באדם ובקטן ומ\"מ בתוספות כתבו שלא נאמר כן במעין אלא לכלים אבל לאדם דוקא בארבעים סאה והביאוה ממה שאמרו במקואות גל שנתלש ובו ארבעים סאה ונפל על האדם ועל הכלים טהורים ופירושו גל של מעין שאם תאמר גל של ים ולדעת האומר הים כמקוה אפילו יש בו ארבעים סאה לא יהא טהור שהרי הגל כזוחלין הוא כמו שאמרו בראשון של חולין ובשני של חגיגה מהו דתימא ליגזר אטו חרדלית של גשמים קמ\"ל כלומר קמ\"ל דלאו כמקוה הוא אלא כמעין ולא גזרינן וכן הביאוה ממה שאמרו במדרש יען כי מאס העם הזה את מי השלוח ההולכים לאט שמאסו בארבעים סאה בגימטריא הכי הוו והרי שילוח מעין הוא וכמו שתראה במילת גיחון שהוא מעין שמושחין עליו את המלכים ותרגומו בו שילוחא ואין ראיה שאע\"פ שהשילוח מעין הוא מכל מקום סתם בני אדם אין גופן עולה בהן אלא במ' סאה ואף הראשונה אינה כלום שאין זו נקרא זחילה שכן דרך הים להתנועע בעצמה ומאחר שגבול יש לה כדכתוב אשר שם חול גבול לים חק עולם בל יעברהו אין זה נקרא זחילה וכן כתבנוה בשני של חגיגה והלכך כל מים חיים מטהרין בפחות מארבעים סאה אף באדם כל שהגוף עולה בהן כגון ננוס או קטן:"
            ],
            [
                "<b>המשנה</b> השניה והכונה בה בענין החלק השני והוא שאמר נדה שבדקה עצמה ביום שביעי שחרית וכו' אע\"פ שמשנה זו לענין טהרות נאמרה יש ללמוד ממנה דיני שעת הבדיקה אף לבעלה ובא ללמד שכל שנטמאת משום נדה הן מצד ראיה הן מצד כתם אין לה להתחיל במנין שבעה נקיים אע\"פ שהרגישה בהפסק דמיה עד שתפסיק בטהרה ר\"ל שתבדוק עצמה ותמצא טהור וכבר ידעת שבנדה מן התורה דינה בשבעה ימים הן שלא ראתה אלא פעם אחת הן שראתה בהן כל שבעה כל שפסקה בין השמשות ואמר עכשו נדה שבדקה עצמה ביום שביעי לנדתה שחרית ומצאה טהור ובין השמשות לא הפרישה ר\"ל לא בדקה עצמה להפריש בטהרה מטומאת נדה ולאחר ימים בתוך אחד עשר יום בדקה עצמה ומצאה טמא הרי זו בחזקת טהרה בימים שבינתים ר\"ל משחרית של יום שביעי עד יום שמצאה טמא וטהרותיה טהורות שאף בדיקת שחרית מועלת ואומרין שמאחר שפסקה פסקה בדקה עצמה בשביעי שלה בשחרית ומצאה טמא ובין השמשות לא הפרישה ר\"ל לא בדקה עצמה להפריש בטהרה אם פסקה אלא שהרגישה בהפסק ועמדה לה ימים אפילו בדקה ומצאה טהור טמאה היא ר\"ל שעומדת בספק זיבה להביא קרבן ושלא להיות נאכל ולטמא טהרותיה מספק והוא הדין אם לא בדקה שחרית שכל שלא בדקה בחזקת שלא פסקה היא עומדת לדונה מיהא בספק זבה ואפילו בדקה בשביעי ומצאה טמא ובדקה בתוך אחד עשר ומצאה טמא גם כן אינה זבה ודאי אלא זבה ספק וכן התבאר בגמרא לדעת ר' שאנו פוסקין כמותו וזה שאמר אחר כן ומטמאה מעת לעת ארישא קאי במה שאמר שאם בדקה בשביעי ומצאה טהור ולאחר ימים מצאה טמא שהיא בחזקת טהרה מיום הבדיקה עד יום הטומאה ואמר שמכל מקום אותה ראיה מטמאה מעת לעת ומפקידה לפקידה כאלו היא ראיה ראשונה הואיל ופסקה ואין אומרין הואיל ובימי זיבה היו דמיה מסולקים ודיה שעתה אלא מטמאה מעת לעת וכו' ואם יש לה וסת דיה שעתה ואע\"פ שאמרו אין אשה קובעת וסת בימי זיבתה דוקא שאינה צריכה שלשה פעמים לעקירתו אבל לענין דיה שעתה לא וכן למדנו ממנה שאע\"פ שאינה קובעת לחוש מיהא חוששת כמו שביארנו לדעת קצת בסוף בנות הכותיים ור' יהודה חולק לומר שאף כשבדקה עצמה בשביעי שחרית ומצאה טהור אם לאחר ימים חזרה ובדקה ומצאה טמא בחזקת טומאה היא שאין בדיקת שחרית כלום אלא אם כן בדקה מן המנחה ולמעלה ושתמצא טהור ואין הלכה כדבריו ואף לא כתנא קמא שנראה מדבריו שלא נאמר כן אלא בבדיקת שביעי אלא כרבנן בתראי שאמרו שאפילו בדקה בשני לנדתה ומצאה טהור ולא בדקה עוד בכל שבעת ימי נדה ובתוך אחד עשר בדקה ומצאה טמא שהיא בחזקת טהרה משבדקה עד יום מציאת הטומאה שאומרין בה שמאחר שפסק פסק ומ\"מ בראשון מיהא אם בדקה ומצאה שפסקה נחלקו בה בגמרא ויראה לפסוק שבראשון מיהא הואיל והוחזק במעין פתוח אין בדיקתה כלום ומ\"מ יש פוסקים שאף בראשון כן שכל שבדקה ופסקה בחזקת טהרה היא ואע\"פ שמשנתנו לענין טהרות נאמרה יש לה מקום בזמן הזה לענין בעלה שאם ראתה שנים ושלשה ימים אע\"פ שהרגישה אחר כן שפסקה אינה יכולה להתחיל במנין שבעת נקיים על סמך הרגשתה עד שתבדוק ותמצא טהורה אבל אם בדקה ומצאה טהור מתחלת ממחרתו מנין שבעה נקיים ושומרת משם ואילך שמאחר שפסקה פסקה ומ\"מ במנין השבעה צריכה שתבדוק לכתחלה בכל יום עד שיהו ספורים בבדיקה אלא שבדיעבד כל שלא בדקה את כלם נחלקו בה אחר כן והוא שאמרו הזב והזבה ר\"ל בימי ספירת שבעה שלהן שבדקו עצמן יום ראשון ומצאו טהור ויום שביעי ומצאו טהור שנמצא תחלתם וסופם בטהרה ושאר הימים לא בדקו ר' אליעזר אומר הרי היא בחזקת טהרה ר' יהושע אומר אין להם אלא יום ראשון ושביעי ומונה עוד חמשה להשלמת שבעה ופירשו בגמרא שאע\"פ שנמצא המנין בסירוגין והתורה אמרה אחר תטהר אחר אחר לכלן שלא תהא טומאה מפסקת ביניהן הני מילי בטומאה ודאית אבל זו אין חוששין לכך מידי דהוה אזב שראה קרי שאינו סותר אלא יום אחד ונמצא מונה לסירוגין ר' עקיבא אומר אין לה אלא שביעי שהרי כל שלפניו בחזקת שראתה וסתרה ומונה עוד ששה להשלים שבעה והלכה כר' אליעזר ובגמרא שאלו בשלא בדקה אלא ביום ראשון של שבעה אלא שבדקה בשמיני ומצאה טהור מה דינה ופסקנו בה תחלתן אע\"פ שאין סופן וסופן אע\"פ שאין תחלתן ר\"ל שאם בדקה יום ראשון ושאר הימים של אחריו לא בדקה כלל או שבדקה יום שביעי ושאר ימים שלפניו לא בדקה כלל טהורה בדיעבד והוא שאמרו בגמרא זבה שהפרישה בשלישי שלה ר\"ל בשלישי לראייתה שנעשית בו זבה גדולה סופרת למנין שבעה ר\"ל ממחרת השלישי אע\"פ שלא בדקה עד יום שביעי ואין אומרין תחלתן אע\"פ שאין סופן דוקא אמרינן משום דמוקמינן לה אחזקה אבל סופן בלא תחלתן לא אלא אף סופן בלא תחלתן הא אם לא בדקה בתוך השבעה כלל אלא שבדקה בשמיני ומצאה טהור אינו כלום ואין לה אלא יום שמיני בלבד ומשלמת עליו ששה ואם לא בדקה לא בתחלתן ולא בסופן אלא ביום אחד שבאמצע ומצאה טהור גדולי המפרשים מקילין בה ומדמיון מה שאמרנו במשנה זו בבדיקת הנדה אפילו בדקה בשני לנדתה וכו' הרי זו בחזקת טהרה אלא שיש חולקין לומר שאין ללמוד בדיקת זבה שצריכה שבעה נקיים לבדיקת נדה שדיה בהפרשה בין השמשות ואע\"פ שראוי להחמיר נראין הדברים כדעת גדולי המפרשים שכל שאתה מטהרה בבדיקת הסוף כל שכן בבדיקת שלפניו וענין הבדיקה כבר ביארנו לשיטתנו בפרק ראשון שצריכה בדיקת חורין וסדקין וכן שלא תבדוק בעד שחור ולא אדום ולא בשל פשתן חדש מפני שמסרט אלא בצמר נקי ורך או בצמר גפן או בשחקים של פשתן ואור היום יפה לבדיקה כך אמרו רבותינו ז\"ל של בית מונבז לא היו בודקין מטותיהן אלא ביום והיו מזכירין אותן לשבח:",
                "<b>זהו ביאור המשנה וכלה על הצד שכתבנוה הלכה היא ודברים שנכנסו תחתיה בגמרא ממה שלא ביארנו במשנה אלו הן:</b>"
            ],
            [
                "<b>כבר</b> ידעת בנזיר שנטמא בטומאות מן המת בתוך ימי נזירותו שסותר כל מה שמנה ומגלח תגלחת טומאה ומביא קרבנות טומאה כדין המפורש בפרשת נזיר וחוזר ומונה נזירותו מתחלה מ\"מ לא כל טומאות שוות בדין זה שאינו סותר אלא בשנגע או נשא או נתאהל על טומאה ודאית שהיא לעצמו של מת אבל אם נטמא בבית הפרס שכבר ביארנו דינו במסכת חגיגה וכן אם נטמא בגוש ארץ העמים או שנתאהל בסככות ופרעות שכבר ביארנו דין טומאתו בראשון של מועד קטן וכיוצא באלו על הדרך שיתבאר במקומו אע\"פ שטמא בהם טומאת שבעה ומזה בשלישי ובשביעי אינו סותר מה שמנה ולא מגלח תגלחת טומאה ולא מביא קרבנות טומאה אלא שמ\"מ אין ימי הטומאה עולין לו בכלל הנזירות ומשלים אחריהן מנין נזירותו ונמצא מונה לסירוגין:"
            ],
            [
                "<b>מה</b> שהקשו כאן משמועת הטועה האמורה בפרק שלישי וממה ואמרו שם שבוע קמא דאתא לקמן בלילותא מטבילין לה ביממי לא מטבלינן לה דאוקמה אחזקה והקשו שם נטבלה נמי ביממי דלמא כל יומא שלימו ספורין דידה ואוקימנא אליבא דר' עקיבא דלא בעי ספורין כבר ביארנו שם הענין:",
                "<b>ולענין</b> ביאור זה שלא הזכיר הבריתא עצמה הזכירוה בלשון מותיב ר' חנינא טועה הוא מפני שאותה בריתא לא נודעה להם אלא מפיו של ר' יוסי וכבר ביארנו שם שאין הלכה כר' עקיבא אלא כרבנן ר\"ל ר' אליעזר דלא בעינן ספורין והוא שהביאו עליה שמועת טועה הנזכרת בסוגיא זו וביאור השמועה טועה שאמרה יום אחד טמא ראיתי ואיני יודעת אם בימי נדה אם בימי זיבה ור\"ל ראיתי ופסקתי שהרי לכלי עלמא הפסק טהרה בעי מטבילין אותה לדעת האומר טבילה בזמנה מצוה תשע טבילות שבע לנדה שבכל יום אתה מספקה בסוף נדה ר\"ל שמא עכשו שלמו ימי נדה וטובלת ואלו באה בלילה אתה מטבילה שמונה לנדה שהרי אתה מטבילה בלילה שבאה לפנינו וטובלת עד מוצאי שמונה שמא בלילה שבאה לפנינו ראתה אלא שאינה מונה אלא שבע טבילות דפסיקן ליה בין בבאת בין בראת ושתים לזיבה מדין שומרת יום כנגד יום שמא התחלת זיבה היא ואתמל ראתה והיום יום טבילה או שמא ביום שבע ראתה ולמחר יום טבילה מדין שומרת יום כנגד יום ואין טבילה שמשום נדה מפקיעתה שהרי זו זמנה בלילה וזו זמנה ביום אמרה בין השמשות טמא ראיתי מטבילין אותה י\"א טבילות שהרי ביארנו שאם באה בלילה יש כאן שמונה טבילות לנדה ובין השמשות ספק לילה הוא ומ\"מ שאל בה עשרה הוא דהווין שמנה לנדות ושתים לזיבות ששנים של זבה אין להם מקום להוסיף משום ספק לילה ופירשוה כגון שאמרה בין השמשות ראיתי ואיני יודעת אם בין השמשות אם זה של אתמול דאיכא טבילה יתירתא תמני לנדה ותלת לזיבה כיצד הרי שבאת לפנינו בין השמשות של ערב שבת וטובלת מיד בליל שבת שמא עכשו זמן טבילתה וכן כל שבעה ואף לילי שבת הבאה טובלת שמא באותה בין השמשות שבאה לפנינו ראתה והיה יום שבת תחלת נדותה ומשכו שבעת ימי נדה עד עכשו והרי שמנה טבילות לנדה ושלשה לזיבה שמא בין השמשות של אתמל ראתה והוא מיום חמשי ונמצא יום ששי יום שמור וטבילה וטובלת עכשו שמא יום הוא וראוי לטבילת חוב ואינה ראויה להמתין עד שיהא לילה ודאי ותעלה לה טבילת הנדה שטבילה בזמנה מצוה או שמא בין השמשות זה ראתה ויום הוא ונמצא מיום ששי וטובלת בשבת שהוא יום שמור וטבילה וכן טובלת באחד בשבת שמא בין השמשות ראתה ולילה הוה ונמצא אחד בשבת יום שימור וטבילה ואמר אחר כך שאם אמרה לא ראיתי כל עיקר מטבילין אותה ט\"ו טבילות ואמרו עליה בלשון זה דינא דלאו דינא הוא זה והרי הוא כעין מה שדנין במקום פלני הנקרא דלקי מאן דאית ליה תורא לירעי כל בהמות העיר חד יומא ויחזרו חלילה ומאן דלית ליה תורא לירעינהו תרי יומי ויחזרו חלילה ואזל יתמא דלא הוי ליה תורא והזקיקוהו לשמור שני ימים ואזל ונכסינהו לכולהו תורא ואמר דאית ליה תורא לשקיל חדא משכא דלית ליה תורא לשקול תרי סוף דינא כתחלת דינא ואף כאן יש לתמוה במקום שאומרת ראיתי אתה פוטרה בתשע או בעשרה או באחת עשרה ובמקום שאומרת לא ראיתי כלל אתה מצריכה ט\"ו ותירץ הכי קאמר ראיתי ואינה יודעת כמה ר\"ל אם אחד אם שלשה וכן אם בימי נדה אם בימי זיבה ונמצאת ספק נדה ספק שומרת יום כנגד יום ספק זבה גדולה וכל דאתיא לקמן ביממא יהבי לה שבע משום נדה ותמני משום זיבה ואע\"ג דכי אתיא לקמן בלילואתא יהבינן לה תמני אף משום נדה שהרי תכף שבאת מטבילין אותה משום נדה ומטעמא דכתיבנא לעיל זבה דבין בליליא בין ביממי יהבינן לה תמני חשיב לה בתמני נדה דכי אתיא ביממי מיהא לא יהבינן לה אלא שבע לא חשיב להו אלא בשבע והדברים פשוטים וכמו שנתבררו בפירושי גדולי הרבנים ומ\"מ למדת דלא בעינן ספורין דאי הכי טבילות דביממי מיהא היאך מטבלינן לה משום זבה והרי אין כאן ספורין ורב אחא אקשי דמכל מקום איכא לאוקמה באומרת ספרתי ר\"ל בדקתי ואיני יודעת כמה ספרתי ואם בימי נדה אם בימי זיבה והשיבוהו דמדקאמר ספרתי אי אפשר דלא ספרה מיהא חד יומא ובצרי לה מיהא טבילות שאם תבא באחד בשבת ותאמר יום אחד ספרתי ודאי דנין שמערב שבת מיהא פסקה ויום שבת הוא שספרה ובצרי להו טבילות שנים של נדה ושנים של זבה ואף אם תספק שמא יום הספירה הוא הוא יום שבאת מכל מקום דנין שמאתמל פסקה ובצרי להו חדא דנדה וחדא דזבה ואע\"ג דאיהו דחיק לאוקומה באיני יודעת כמה שספרתי ואם ספרתי דברים דחוקים הם אלא שהדברים ברורים דלא בעינן ספורים וכמו שכתבנו:"
            ],
            [
                "<b>המשנה</b> השלישית והיא מענין החלק השני במה שנתגלגל בה בדינין שבשאר טמאות והוא שאמר הזב והזבה פירוש והוא הדין לנדה ויולדת והמצורע והמצורעת שמתו מטמאין במשא עד שימוק הבשר ושאלו בגמרא אטו כל מת מי לא מטמא במשא ופירשוה באבן מוסמא והוא שכל אלו מטמאין משכב ומושב ר\"ל כל מצעות שתחתיהם אף אותם התחתונים שאין נוגעין בהם ואפילו באבן מוסמא והוא אבן המונחת על גבי יתדות וכלים תחתיה שאם אחד מאלו יושב עליה ניטמאו הכלים שתחתיה אע\"פ שאינם נדרסים במשכבו וכן לדעת קצת אפילו לא היו הכלים נוגעים באבן כמו שביארנו במסכת שבת פרק ר' עקיבא ובמסכתא זו ובהרבה מקומות והדבר ידוע שהמת אינו מטמא משכב ומושב ואמר על אלו שאם מתו הואיל ובעודם חיים היו מטמאין משכב ומושב אף במיתתם כן שאם לא כן יבאו להקל בהם בחייהם בזמן שהיא מתעלפה ודומה להם למת ואפילו נבקע מ\"מ גוזרין בכך ולא כדברי האומר בגמרא עד שיבקע אלא עד שימוק הבשר כמו שכתבנו הא משנימוק הבשר אין מטמאין משכב ומושב ואין כאן כדי לטעות ואע\"פ שמצינו בכמה מקומות שהמצורע אינו עושה משכב ומושב כבר ביארנו בפרק דם הנדה שזו שבכאן לטמא אוכלין ומשקין אבל לטמא אדם אינו עושה משכב ומושב נכרי שמת טהור מלטמא במשא ואף זו פירושה באבן מוסמא שאלו משא ממש טמא שהנכרי לא נפקע במיתתו אלא מטומאת אהל אבל מטומאת משא לא אלא מטומאת אבן מוסמא קאמר שבחייו דינו כזב לכל דבר ומטמא באבן מוסמא וכשמת נפקע ממנה כשאר המתים שאין כאן גזרה דנכרי בישראל לא מחלף בית שמאי אומרים כל הנשים מתות נדות ר\"ל ומטמאות באבן מושמא ובית הלל אומרים אינה נדה אלא שמתה נדה ומ\"מ בגמרא שאלו בית שמאי מאי טעמיהו ואי משום דאגב ביעתותא חזיא וכדכתיב ותתחלחל המלכה מלמד שפרסה נדה ואע\"פ שאמרנו בפרק ראשון מסלקת את הדמים כך הוא הענין פחדא צמית אבל ביעתותא ר\"ל הבהלה הפתאומית מרפיא כמו שביארנו שם הרי במקום אחר אמרו שהאנשים מתים זבים ולטמאם באבן מוסמא ואי משום זיבה הרי מחמת אונס הוא ואקרי כאן מבשרו ולא מחמת אונסו ופירשו שאין דברי בית שמאי אמורים אלא לענין מה שאמרו בבריתא בראשונה היו מטבילין את הכלים על גב הנשים המתות נדות ר\"ל אע\"פ שלא נגעו בהן משמתו ומצד הנדות והיו נדות חיות מתייבשות לומר אף לאחר מיתה אנו חלוקות משאר חברותינו התקינו שיהו מטבילין אף על אותן שאינן נדות שלא לבייש את הנדות חיות וכן בראשונה היו מטבילין את הכלים על גבי אנשים מתים זבים והיו זבים חיים מתביישין והתקינו שיהו מטבילין על הכל ואף בית הלל מודים בתקנה זו אלא שבית שמאי סוברים כשם שהתקינו להחזיק את כולן כנדות לענין הטבילה כך לענין אבן מושמא ולבית הלל לענין טבילה התקינו לענין אבן מוסמא לא התקינו וכן הלכה:",
                "<b>זהו ביאור המשנה וכלה על הדרך שביארנו הלכה היא ומה שנכנס תחתיה בגמרא כך הוא:</b>",
                "<b>מחזיר</b> גרושתו משנשאת והוליד ממנה בת והיא הנקרא בת משולחת ר\"ל בתה של משולחת כשרה לכהונה שאין חללה אלא מאיסור המיוחד לכהונה ומה שהוצרכנו למעטה מקרא דהיא תועבה ואין בניה תועבין כבר ביארנוה בראשון של יבמות:",
                "<b>אלמנה</b> שנשאת לכהן גדול נעשית חללה בביאתו ונפסלה מן הכהונה ומלאכול מן התרומה אם היא כהנת וזהו שאמרו כאן היא עצמה מתחללת אבל כהן שהחזיר גרושתו משנשאת אע\"פ שביאה פסולה היא לא נפסלה מן התרומה שאין פסול תרומה אלא בזר מעיקרו וזו כבר היה לה אצלו שעת הכושר משנתגרשה והוא קודם שנשאת ואם מפני שנפסלה לכהנה בביאה זו הרי משנתגרשה נאסרה לכהנה ואין ביאה זו מחדשת בה כלום וכבר ביארנוה בפרק החולץ בסוגיית המשנה העשירית:"
            ],
            [
                "<b>כבר</b> ידעת שכשנתרפא מצורע מביא שתי צפרים ושוחט אחת מהן על מים שבכלי חרס וקוברה ואחר כך לוקח עץ ארז ואזוב ושני תולעת והצפור השניה וטובל את הכל בדם השחוטה שבכלי עם המים שבו ומזה עליו שבע פעמים ומשלח את הצפור והמצורע מכבס את בגדיו ומגלח וטובל והותר בביאה במחנה ולפנים מן החומה ומטומאת משכב ומושב אלא שעדין אסור בתשמיש המטה והוא שאמר וישב מחוץ לאהלו ר\"ל שאסור בצות אשתו וכן עדין הוא אב הטומאה לטמא אדם וכלים במגע ומונה לו שבעה ובשביעי מגלח פעם שניה ומכבס בגדיו וטובל וטהור מלטמא אחרים אלא שעדין הוא כטבול יום עד מחרתו ר\"ל יום שמיני שחוזר וטובל ומביא קרבנותיו וקרבנות שלו הן שמביא בשמיני כבש לאשם עם לוג שמן והכהן מניף ושוחטו על ירך המזבח בצפון ומקבלין שני כהנים את דמו אחד בכלי לזריקת המזבח ודמו ניתן למטה מן הסיקרא ואחד בידו להזות עליו על התנוך והבהן שביד ושברגל ויוצק משמן שבלוג על כפו השמאלית ומזה שבע פעמים כנגד בית קדשי הקדשים ומן המותר נותן על התנוך והבהונות ואחר כך נותן הנותר על ראשו של מצורע ואחר כך מביא כבשה לחטאת וכבש לעולה ושחיטתן בצפון שהרי שלשתם קדשי קדשים הם ואע\"פ שלא נתפרש בתורה אי זו לחטאת ואי זו לעולה מ\"מ הדבר ידוע שאין האשם בא אלא מזכרי כבשים וכל חטאת יחיד נקבה חוץ משלש והם נשיא שהוא שעיר וכהן משיח ששגו וכהן גדול ביום הכפורים שהם פר ועולת בהמה אינה באה אלא מן הזכר ואם כשהזקיקתו תורה לשני כבשים וכבשה נמצא שהכבש אחד לאשם ואחד לעולה והכבשה לחטאת ומביא עם שלש קרבנות אלו שלשה עשרונים סלת עשרון לכל אחד בלול ברביעית שמן וכן מביא עמהן רביעית ההין לכל עשרון ואע\"פ שביארנו שמקום שחיטתן שוה בכולן מ\"מ זריקת הדם אינה שוה אלא של עולה ואשם מחצי המזבח ולמטה מן הסקרא והוא שזורק שתי זריקות על שתי זויות מחצי המזבח ולמטה על קרן מערבית דרומית ועל מזרחית צפונית וזורק באלכסון עד שיהא הדם מקיף כל הזויות כמין גם ונמצא דם של שתי מתנות על ארבע כותלים שהרי נאמר בעולה סביב וכן הדין באשם ואף שלמים בדין זה אבל חטאת הנאכלת דמה טעון ארבע מתנות על ארבע קרנות במזבח החיצון ולמעלה מן הסיקרא שהרי כתוב בהן על קרנות וכבר ידעת שהאשם והחטאת נאכלים לזכרי כהנה והעולה כלה כליל זהו דין קרבנות מצורע כשהוא עשיר אבל אם היה עני מביא כבש לאשם על כל פנים ושתי תורים או שני בני יונה אחד לעולה וכלו כליל ואחד לחטאת ונאכל לזכרי כהנה היה עשיר והביא קרבן עני לא עשה כלום אבל אם היה עני והיה מביא קרבן עני והעשיר קודם שיקריבם וכן אם היה עשיר והביא קרבן עשיר והעני קודם שיקריבם אם לא שחט כלום הולכין אחר עכשו ואם שחט מקצתן הכל הולך אחר האשם אם בשעת שחיטת האשם היה עני ישלים קרבן עני אע\"פ שהעשיר ואם בשעת שחיטתו היה עשיר אע\"פ שהעני ישלים קרבן עשיר:",
                "<b>שני</b> מצורעים שנתערבו קרבנותיהם ולא נודע זה של מי וזה של מי הואיל ושניהם חיים יקרב כל אחד מהם לשם מי שהוא ועולה להם מת אחד מהם ועדין כל הקרבנות לפנינו והרי יש כאן על כל פנים חטאת שמתו בעליה הכל הולך למיתה וזה מביא קרבן אחר קירב אחד מהם ומת והשני בא להקריב את האחרים ואינו יכול שהרי יש לחוש שמא החטאת שקירב האחר היה של זה וזה הנשאר של חבירו והוה ליה חטאת שמתו בעליה ואם תאמר שיביא אחר הרי נתקרב האחר לשם מי שהוא ועלה לו לזה ונמצא עכשו מביא חטאת ללא צורך ונמצא מביא חולין לעזרה שאין חטאת בהמה באה על הספק ואין יכול להקריבו בתנאי שאין חטאת באה נדבה ואם תאמר שיביא חטאת העוף שהיא באה על הספק ואין בה משום חולין בעזרה כבר הקדמנו שמצורע עשיר שהביא קרבן עני לא עשה כלום הא כיצד הוא עושה יכתוב כל נכסיו לאחר ונמצא עני ויביא חטאת העוף מן הספק ולא יאכל ודבר זה אתה צריך לפרשו בשלא קירב גם כן את אשמו קודם מיתת חברו שאם קירב את אשמו אף הוא אינו יכול להביא חטאתו בדלות אע\"פ שהעני כמו שביארנו שהאשם קובע ואחריו הולכין ואחר שכן קשה לפרש אשם מיהא היאך הוא מקריבו שמא זה שקירב חברו שלו היה ועלה לו והרי הוא מביא חולין לעזרה ואם תאמר שיביא אחר בתנאי ועל דעת האומר שהאשם בא על תנאי וכמו שאמרו במצורע ספק שלמחרת יום טבילתו שהוא יום הבאת קרבנותיו מביא אשמו ולוגו ומעמידו בשער ניקנור ומתנה ואומר אם הוא מצורע הרי זה אשמו ואם לאו יהא נדבה לשלמים וינתן לו חומר אשם וחומר שלמים חומר אשם להטעינו צפון ומתן בהונות וליאכל לזכרי כהנה ליום ולילה וחומר שלמים לסמיכה ולתנופת חזה ושוק ואף כאן יאמר שאם זה שקירב חברו היה של חבירו יהא זה אשם ואם זה שקירב חבירו היה שלו הרי זה שלמים אין זה כלום שהרי אף האשם אינו בא בתנאי שמא שלמים הם ונמצא מביאן לבית הפסול קודם זמנם וממעט בזמן אכילתם ואשם אינו בא מן העוף וכל שכן שאף בעני מצורע באשם מיהא דינו בכבש ואם תודה שבאשם אין בו תקנה אלא שמקריב את החטאת כמו שכתבנו והעולה בתנאי שאם אינה שלו תהא נדבה ונשאר אחד מן הזכרים לרעיה הרי כל שמקדים חטאת לאשם אינו כלום ותעובר צורתו ויצא לבית השרפה ומתוך דחקים אלו נראה שאף לחטאת אין לו תקנה הואיל ואי אפשר להקריב את כלן אלא שגדולי המחברים כתבוה לענין חטאת כדרך ראשון אלא שקיצרו בה את הדברים ויש מעמידין אותה לענין פסק בקירב את אשמו ואף בלא הפקר נכסיו מקריב חטאתו בחטאת העוף מן הספק הואיל ולא מתורת דלות הוא מביאה אלא מתורת ספק והדברים רופפים:"
            ],
            [
                "<b>כבר</b> ביארנו בילדותנו בחבור התשובה שראוי להאמין שהשם ית' גומל לטובים ומעניש לרשעים והכל במשפט וביושר גמור כדכתוב אל אמונה ואין עול ובקמא אמרו כל האומר הקב\"ה ותרן הוא יתותרון מעוהי אלא מאריך אפיה וגבי דיליה וזהו שכתוב אשר לא ישא פנים ואע\"פ שכתב והבטיח במקום אחר ישא י\"י פניו אליך באמת רבותינו הבינו הענין לנשיאות כפים ר\"ל פנים עד שהקשו מזה לזה ותירצו כאן קודם גזר דין כאן לאחר גזר דין לומר שלאחר גזר דין אין שם נשיאות פנים אף בתשובה להעביר מכל וכל אלא להקל העונש כמו שביארנו בחבור התשובה וכדכתוב אם תכבסי בנתר וכו' אבל קודם גזר דין יש לו נשיאות פנים בתשובה להעביר את העונש מכל וכל וכדכתוב כבסי מרעה לבך ירושלם למען תושעי וכו' אבל לענין פשוטי המקראות אין מקראות אלו מתנגדים שלא אמר ישא י\"י פניך אלא ישא פניו אליך ואף ענין המקרא לא דרך הבטחה נאמר אלא דרך תפלה וברכה וכבר ביארנו בקצת חבורנו שאותן שלש המקראות נאמרו כנגד שלש כתות של צדיקים ושל בינוניים ושל רשעים ואמר כנגד הצדיקים יברכך י\"י וישמרך ויברכך הוא תוספת שלמות וישמרך הוא שמירת מה שבו עכשו וייעד לו שישמרהו ויוסיף בשלימותו ובהשגחתו עליו לטוב ואמר אחר כן כנגד הבינוניים יאר י\"י פניו אליך ויחנך ואור הפנים הוא ענין לתכלית ההשגחה כאמרו נסה עלינו אור פניך י\"י ומצד היות ענינו בלתי מפורסם וצריך להטיה כלפי חסד וההטיה כלפי חסד היא עשיית מה שאין לעושהו חוק עליו ועשיית מה שאין חוק על העושהו לעשותו הוא נקרא חנינה וחסד ייעד לו שיחנהו ויכריעהו לטוב עד שישימהו בתכלית ההשגחה ואחר כך דבר כנגד כת הרשעים ואמר ישא י\"י פניו אליך ונשיאות הפנים הוא משל להתחלת ההשגחה כלומר שיתנדב להשגיח בך וישם לך שלום מן המלמדים עליך קטיגור שהם רבים והוא שיעיר טבעו ומחשבותיו לשוב מדרכיו וחיה ועל הדרך שאמרו כתוב אחד אומר לא אחפוץ במות המת וכתוב אחד אומר כי חפץ י\"י להמיתם ותירצו בו כאן קודם תשובה כאן לאחר תשובה ולמדת שהכל לפי ענינו של אדם וצדקו ורשעו ותשובתו והוא שאמרו גם כן כתוב כי בחר י\"י בציון וכתוב על אפי ועל חמתי היתה לי העיר הזאת לא קשיא קודם שנשא שלמה את בת פרעה כאן לאחר שנשא וכו' כלומר שקודם שנשא לא היה שם גורם להפקיע שלימות יושביה וכשנשאה נתחדשה סיבה להפקיע שלמות יושביה ולהטות דרכיהם ולא המקום גורם אלא יושביו:",
                "<b>לענין</b> ביאור זה שאמרו ששלשה דברי בורות שאלו אנשי אלכסנדריא את ר' יהושע ואחת מהן אשתו של לוט מהו שתטמא פירושה בעוד שהיא מלח והוא שהשיבם מת מטמא ואין נציב מלח מטמא וי\"מ בענין אחר ואינו נראה וכן מה ששאלו בשניה בן השונמית מהו שיטמא פירושו לאחר שהחיהו להיות דינו עדין כמת להיותו אבי אבות וזהו שהשיבם שאין חי מטמא להיותו אבי אבות ואחר כך שאל בכלל על כל המתים הן בבן השונמית הן בכל המתים לאחר תחיה אם נעשו מיהא טמאים מתים מצד עצמו להטעינם הזאה שלישי ושביעי ולא השיבם מפני שאמר לכשיחיו משה רבנו עמהם וכן בבן השונמית היה יכול להשיב אלישע היה עמו ומאי דהוה הוה וי\"מ בבן השונמית ששאלתו היתה אם טימא במיתתו ואינו כלום שאם כן בשאר מתים היה לו להשיב כן ולא פירש כן אלא מי שלבו נוקפו להיות נוטה אחר דעת האנדלוסיים וי\"י הטוב יכפר בעד:",
                "<b>לעולם</b> ישתדל אדם להשלים עצמו בתורה ובחכמה ואע\"פ שכתוב יהיב חכמתא לחכימין ומנדעא לידעי בינה וכתוב כי י\"י יתן חכמה מפיו דעת ותבונה יבקש רחמים על עצמו שיזכה ללמוד ואף הוא ישתדל בכך וכיצד הוא עושה ירבה בישיבה וימעט בסחורה ואם לבו נוטה לעושר אע\"פ שההצלחה מתת אלהים היא וכדכתוב לי הכסף ולי הזהב וצריך שיבקש רחמים על עצמו לזכות בכך מ\"מ יהא אף הוא משתדל בכך ומהו עיקר ההשתדלות בזה שיהא נושא ונותן באמונה ולא סוף דבר לישראל אלא לכל אדם סתם אמרו ישא ויתן באמונה וכמו שאמרו במסכת יום טוב ט\"ו ב' הרוצה שיתקיימו נכסיו יטע בהם אדר וכן יהא אדם משתדל להיות לו בנים הגונים ואע\"פ שצריך לבקש רחמים על עצמו שיזכה לכך וכדכתוב הנה נחלת י\"י בנים מ\"מ יהא אף הוא משתדל בכך ועיקר השתדלותו לישא אשה ההוגנת לו שתהא יודעת ובקיאה בגדול בנים לתורה ולמדות מעלות וכן בכל הדברים הטובים והנאים:"
            ],
            [
                "<b>המשנה</b> הרביעית והכונה בה בענין החלק השלישי במה שחזר לענין הדמים בענין דם האשה שמתה מה דינו לענין טהרות והוא שאמר האשה שמתה ויצא ממנה רביעית דם וכו' פי' כבר ידעת שדם הנדה מטמא אדם וכלים בכל שהו וכן ידעת שדם המת מטמא במגע ובמשא ובאהל כמת עצמו אלא ששיעורה ברביעית ואמר שהאשה שמתה ויצא ממנה בשעת מיתתה רביעית דם הרי אותו הדם מטמא משום כתם ר\"ל לטמא בכל שהו במגע ומשא ולא באהל שאף הכתם מטמא בכל שהו כל שנמצא בבשרה שלא נאמר כגריס אלא בבגד כמו שהתבאר ומטמא באהל מצד שיש בו רביעית שנותנין לאותו דם חומר חיות לטמאו מדין נדה לטמא בכל שהו וחומרי מיתה לטמא באהל ברביעית ואם לא יצא רביעית מטמא מיהא משום נדה אלא שהוא תופשה בחומר שניהם ואפילו מתה כשיצא שהרי מ\"מ עבר דרך מקור והמקור מקומו טמא ואף לאחר מיתה ור' יהודה חולק לומר שאינו מטמא משום כתם ר\"ל משום נדה אלא שמודה ביושבת על המשבר ומתה שמטמאה אף משום נדה שמחיים נעקר והוא הדין שמטמא באהל ור' יוסי אומר בזו שאינו מטמא באהל ואין הלכה כשניהם אלא כתנא קמא:",
                "<b>זהו ביאור המשנה ופסק שלה ומה שנכנס תחתיה בגמרא כך הוא:</b>",
                "<b>כבר</b> ביארנו שדם החי טהור היה דם שותת ממנו בחייו סמוך למיתתו ומת ונתערב אותו דם שבחייו עם אותו דם שאחר מיתה הרי זה נקרא דם תבוסה וכל שיש בו רביעית דם בין דם שמחיים ודם שאחר מיתה מטמא במגע ובמשא ואהל ככל דם המת אלא וטומאתו מדברי סופרים בין שהיה רובה מחיים בין שהיה רובה לאחר מיתה חציה מחיים וחציה לאחר מיתה הואיל ומ\"מ הדבר ידוע שלא נשלם הרביעית אלא משניהם:",
                "<b>היה</b> ספק אם יצא כל הרביעית מחיים או כלו לאחר מיתה הואיל ומ\"מ הרי זו ספק טומאה וברשות היחיד ספיקו טמא ברשות הרבים ספיקו טהור:",
                "<b>היה</b> ההרוג מוטל על המטה ודמו מטפטף טפה טפה והולך לגומא ומת ועדין הדם מיטפטף על הדם שבגומא כל הדם טהור שדם המת ראשון ראשון בטל בדם החי ואין הלכה כדברי האומר אין דם מבטל דם ולמדת שאין דם תבוסה אלא כשהדם שותת ויורד בלא הפסק והילכך צלוב שהיה דמו שותת לארץ בלא הפסק ונמצא תחתיו רביעית דם מן הדין היה לנו לדונו כדם תבוסה אלא שמטהרין אותו מפני שמאחר שהעץ אינו מתחלחל ומתגלגל לנדנוד הצלוב כמטה אף אנו אומרים שהדם שיצא לאחר מיתה עמד לו על העץ ומ\"מ אם ראינו העץ עשוי בדרך שאין הדם מתקבץ בו אלא מתפזר ויוצא ממנו דנין אותו כדם תבוסה:"
            ],
            [
                "<b>המשנה</b> הרביעית והכונה בה בענין החלק הרביעי והוא שאמר בראשונה היו אומרים היושבת על דם טוהר מערה מים לפסח וכו' כבר ידעת שהיולדת אחר שעברו ימי טומאת לידתה שבעה לזכר ושבועיים לנקבה טובלת ויושבת על דם טוהר ל\"ג לזכר וס\"ו לנקבה וכל אותן הימים שיושבת על דם טוהר אע\"פ שטהורה לביתה לענין טהרות מיהא דינה כטבול יום וכדכתוב בכל קדש לא תגע ואל המקדש לא תבא ודרשו רבותנו בכל קדש לא תגע לרבות את התרומה ומפני שטבול יום שני ושני עושה שלישי בתרומה ובראשונה היו סבורים שחולין שנעשו על טהרת הקדש כקדש דמו ובפסח היו רגילין לעשות חוליהן על טהרת הפסח ומתוך כך היו מונעין אותה שלא ליגע במים שלשין בהן ולא בקמח ולא בעיסה אלא שתגע בכלי שהמים בתוכו ותערה ממנו לתוך הקמח או לתוך העיסה שהרי הכלי אינו מקבל טומאה ממנה ואחר כך חזרו לומר שחולין שנעשו על טהרת הקדש לענין זה אינו כקדש ותהא מותרת ליגע בין במים בין בקמח בין בעיסה שהרי חולין הן ואין שני עושה שלישי בחולין וכן הלכה ומ\"מ אם נגעה בקדש עצמו נחלקו בה בית שמאי ובית הלל שלדעת בית שמאי הרי היא כטמא מת שהוא אב הטומאה ונעשו האוכלין ראשון ולדעת אבא שאול שאמר שטבול יום נעשה תחלה לקדש להיות הקדש שני לעשות שלישי שיפסול את הרביעי והוא שאמר טבול יום תחלה לקדש לטמא שנים ולפסול אחד אבל לענין פסק הואיל והטבול יום שני אינו מטמא בקדש אלא אחד שעושהו שלישי לפסול את הרביעי ובתרומה אינו מטמאה כלל אלא שפוסלה ואפילו נגע במשקין לא נעשו המשקין אלא שלישי ואע\"פ שאמרו כל הפוסל את התרומה מטמא משקין להיות תחלה כבר אמרו עליה חוץ מטבול יום ויש חולקין בקצת דברים כמו שיתבאר במקומו בע\"ה:",
                "<b>ונשוב</b> לענין משנתנו והוא ששניהם מודים שאוכלת במעשר שהרי אמרו טבל ועלה אוכל במעשר וכן שהיא קוצה לה חלה ר\"ל שנוטלתה בלא קריאת שם שחולין הטבולין לחלה אינם תחלה אלא כחולין ומותרת ליגע בהן ומ\"מ אחר [שדינה כטבול יום] תזהר שלא לקרות לה שם שהרי החלה כתרומה ונפסלה במגעה אלא קודם שתקרא לה שם תניחנה בצד העיסה כדי לתרום מן המוקף וקרא לה שם וי\"מ מקפת שתקיף העיסה והחלה באיזה דבר עד שיהו שניהם בתוך אותו הקף ויהיה הענין כאלו שתיהן בכלי אחד וכן שניהם מודים שאם נפל מרוקה או מדמה על ככר תרומה שהוא טהור מפני שטבול יום אין המשקה היוצא ממנו שני כדין עצמו אלא הרי הוא כמשקה שהוא נוגע בהן שהוא שלישי ואין שלישי עושה רביעי בתרומה וכן כל הטמאים משקין היוצאין מהן כמשקין שנגעו בהם חוץ ממשקה זב וזבה שהוא אב הטומאה בית שמאי אומרים צריכה טבילה באחרונה ר\"ל אחר שהשלימו ימי טהרתה לאכילת תרומה אם היא כהנת שטבול יום ארוך צריך טבילה מפני שמתוך אריכות הזמן הסיחה דעתה וגדולי הרבנים מפרשים שאם היא ישראלית צריכה טבילה לביאת מקדש ואתה צריך להוסיף בפירושם לביאת מקדש לכשיביאו כפרתן שאף מחוסר כפורים אסור בביאת מקדש כמו שביארנו במסכת מכות ויש אומרין שבכהנת מיהא הואיל והועילה לה טבילתה לתרומה הועילה אף לביאת מקדש וכן יש חולקין בה בקצת דברים אחרים כמו שביארנו במסכת מכות ובית הלל אומרים אינה צריכה טבילה אלא כל הימים נקראים יום אחד וכשהשלימה אותם הימים הרי היא כהעריב שמשה שאינה צריכה עוד טבילה עד שתביא כפרתה שצריכה טבילה אחרת לקדש כמו שאמרו במסכת חגיגה האונן והמחוסר כפורים צריכים טבילה לקדש והלכה כבית הלל.",
                "<b>זהו ביאור המשנה ופסק שלה ולא נתחדש עליה בגמרא דבר שלא ביארנוהו:</b>",
                "<b>המשנה</b> החמישית והכונה בה בענין החלק החמישי והוא שאמר הרואה יום אחד עשר וכו' כמה פעמים ביארנו בנדה של תורה שכל שהתחילה לראות טמאה שבעה ואין הפרש בין שתראה כל השבעה רצופים ובין שלא תראה אלא יום אחד אלא אפילו לא ראתה אלא פעם אחת טמאה שבעה ואפילו ראתה כל שבעה כל שפסקה בשביעי קודם שקיעת החמה טובלת לערב אחר צאת הכוכבים ומותרת לבעלה ואם טבלה ביום שביעי אע\"פ שלא ראתה אחר טבילתה באותו היום אין טבילתה כלום שהנדה שטבלה אפילו ביום אחרון הואיל ולא שלמו לגמרי ימי טומאתה אין טבילתה כלום והוא שאמרה תורה שבעת ימים תהיה בנדתה ועל זו אמרו נדה ויולדת טבילתן בלילה כמו שביארנו במסכת ברכות ושבעת ימים אלו נקראים שבעת ימי נדה ואחר שבעה ימים אלו נכנסין ימי זיבה והם אחד עשר יום שבין נדה לנדה והעשרה מהם נקראים ימי זיבה מן התורה ויום אחד עשר הוא ראוי מן התורה להיות תחלת נדה אלא שמכח הלכה למשה מסיני הוא מתחבר עם ימי זיבה וכיצד הוא דינם של אחד עשר ימים אלו אם ראתה יום ראשון מהם שהוא שמיני לנדתה ופסקה בערב שומרת כל אותו הלילה ומחרתו עד הנץ החמה וטובלת אחר הנץ החמה באיזו שעה שתרצה וכל שטבלה ביום הראיה ובלילה שלה קודם שיעלה עמוד השחר אינה טבילה כלל אבל ביום השמור טובלת שהוא כעין שביעי לזבה שטובלת בו אע\"פ שעדין הוא ממנין שבעה אלא שצריכה להמתין עד הערב ודין טבילתה ביום השמור לזבה קטנה ובשביעי לגדולה אחר הנץ החמה אלא שמשיעלה עמוד השחר בדיעבד הויא טבילה הא קודם לכן לא כלום היא וכשטבלה בהנץ החמה שומרת כל היום ותשמש כל הלילה אם לא ראתה אחר טבילתה וכל אותו הלילה של שימור ומחרתו עד שתטבול היא באיסור תשמיש והבא עליה חייב קרבן ומטמאין היא ובועלה משכב ומושב וכן אם ראתה יום שני שהם שנים רצופים שומרת השלישי ואם ראתה שלשה רצופים נעשית זבה גדולה וטעונה שבעה נקיים וקרבן וזהו עיקר הענין של עשרה שלשה לראיה ושבעה לנקיים אלא שמהלכת סיני נצטרף יום אחד עשר עם שלפניו להיות בדין זיבה וכל שריצפה כל אחד עשר יום אחד טמא ואחד טהור או שנים טמאים ואחד טהור אינה זבה גדולה עד שתראה בהם שלשה רצופים ודברים אלו כל שראתה בהם מיום ראשון של אחד עשר עד יום תשיעי שבו ותשיעי בכלל אין בו מחלוקת שכל שרואה בהם יום אחד או שנים צריכה שמור שהרי כל אלו ראויין להצטרף לזיבה גדולה שאף כשתראה בתשיעי אם תראה עשירי ואחד עשר נעשית זבה גדולה אחר שצירפנו יום אחד עשר עם שלפניו ואף כשהתחילה לראות בעשירי שאינה ראויה להצטרף לזיבה גדולה שהרי אין כאן מימי זיבה אלא אחד עשר ואינם אלא שנים לא נחלקו בה במשנה זו שצריכה היא שמור אלא שבגמרא נחלקו בה ר' יוחנן וריש לקיש שלדעת ר' יוחנן כל שהתחילה לראות בעשירי צריכה שתשמור מחרתו שהוא יום אחד עשר אחר שהוא מתחום זיבה אע\"פ שאין כאן מקום לזיבה גדולה והוא שאמר עשירי כתשיעי מה תשיעי צריך שימור עשירי שהרי ראוי להצטרף לזיבה גדולה אף עשירי צריך לשימור אחד עשר ושומרת יום אחד עשר וטובלת בו ומשמשת לילה שמחרתו י\"ב שהוא זמן תחלת נדה ולריש לקיש אינו צריך שימור ומשמשת ליל שמחרתו י\"א נמצא שלר' יוחנן הלכה זו של יום אחד עשר הלכה אחת היא ר\"ל שבדבר אחד נחלק מימים שלפניו והוא שאם ראתה ביום י\"א אינה צריכה שימור אלא משמשת בלילה שהרי אין כאן עוד תחום זיבה אבל מכל מקום נעשה הוא שימור לעשירי ר\"ל שהעשירי צריך שימור ואחד עשר נעשה לו שימור ולריש לקיש שתי הלכות יש בו אחת שאינו צריך שימור ואחת שאינו נעשה שימור לעשירי שאף העשירי אינו צריך שימור למדת שבגמרא נחלקו ר' יוחנן וריש לקיש אם עשירי צריך שימור אם לאו והודו שניהם שהאחד עשר אינו צריך שימור הואיל ויום שנים עשר אינו מכלל זה ומותרת לשמש בלילה ואם ראתה למחר מונה ימי נדה ואפילו ראתה עשירי ואחד עשר וכבר ידעת שהלכה כר' יוחנן ואם כן אתה צריך להקדים במשנה זו הנחה פשוטה שעשירי צריך שימור אלא שבמשנה זו הפך הדברים ששניהם ר\"ל בית שמאי ובית הלל כלם מודים שעשירי צריך שימור וחולקים באחד עשר אם צריך שימור אם לאו והוא שאמרו שאם ראתה יום אחד עשר ולא שימרה יום י\"ב אלא שטבלה לילה היא כזבה קטנה שטובלת ביום הראיה קודם יום השמור שמטמאין היא ובועלה משכב ומושב וחייבין בקרבן מפני שאף הוא צריך לשמור י\"ב ולא היתה ראויה לטבול עד יום י\"ב אע\"פ שאינו מתחום זיבה ושתשמש בליל שעבר י\"ב אם לא ראתה שאם ראתה הרי היא תחלת נדה ולבית הלל אינה צריכה שימור וכדין טבלה ובית הלל פוטרין מן הקרבן מפני שיום אחד עשר אינו צריך שימור כלל ומכל מקום לענין טומאה מודים הם שמטמאין משכב ומושב מדברי סופרים והלכה כבית הלל ולמדת שעשירי צריך שימור ואחד עשר אינו צריך שימור טבלה ביום שלאחריו ר\"ל שראתה ביום י\"א ושימרה כל הלילה וטבלה ביום שנים עשר כדברי בית שמאי שלדעת בית שמאי היתה צריכה להמתין כל היום וזו לא המתינה לשמש עד הלילה אלא ששימשה את ביתה ואחר כך ראתה והיא תחלת נדה ולבית שמאי היא ובועלה מטמאין משכב ומושב ופטורין מן הקרבן שהרי שימרה ואע\"פ שחזרה וראת אין יום זה מצטרף לזיבה ובית הלל אומרין הרי זה גרגרן ואין כאן אלא שעבר על מדת חסידות אבל סרך טומאה אין כאן הואיל ושימרה וטבלה אע\"פ שראתה ואף הגרגרנות לא תתיחס לו אלא שמא ירגיל לעשות כן בתוך אחד עשר ובכלם הלכה כבית הלל ומ\"מ כלם מודים ברואה בתוך אחד עשר ר\"ל מיום ראשון עד יום עשירי ועשירי בכלל שכלם צריכין שימור שאם טבלה ביום הראיה ושימשה בלילה בלא שימור שמטמאין משכב ומושב ושחייבין בקרבן כמו שהקדמנו ואם שימרה ביום ראיה וטבלה למחרתה ושימשה ביום שימור שהוא תרבות רעה שמא תראה ונעשית עדין זבה קטנה ואין טבילתה כלום ומגעם ובעילתם תלויים עד שיודע אם תראה באותו יום אם לאו שאם תראה כל טהרות שנגעה טמאות וחייבין בקרבן חטאת ואם לא תראה טהרותיהן טהורות ופטורין מן הקרבן וי\"מ בתלייה זו חיוב אשם תלוי ואינו כלום ואע\"פ שגדולי המחברים כתבוה כן בפירוש המשנה בשאר חבוריהם כתבוה כדברנו:",
                "<b>זהו ביאור המשנה ופסק שלה ודברים שנכנסו תחתיה בגמרא אלו הן:</b>"
            ],
            [
                "<b>לענין</b> ביאור כבר ביארנו במשנה שטבילת לילה ר\"ל לזבה קטנה לליל השמור ולגדולה ליל שמחרתו שביעי אינה כלום וכן ברואה בתוך הי\"א יום ר\"ל קודם יום י\"א וטבלה בליל השמור ושמשה שמטמאין משכב ומושב וחייבין בקרבן בין לבית הלל וכן ביארנו שאם ראתה בי\"א ושימרה את לילה וטבלה ביום י\"ב כדין שומרת ולדעת בית שמאי ושימשה ביומה ואחר כך ראתה שלדעת בית שמאי מטמאין משכב ומושב צריך שתדע דרך ביאור שאף לדעת בית שמאי דוקא בראתה אבל אם לא ראתה אינן מטמאין משכב ומושב והוא שאמר רב כהנא ראתה שאני שאף זו מדברי סופרים ומגזרת ראיית נדה אטו ראיית זבה ולא כרב הונא שהיה אומר לדעת בית שמאי אף בלא ראתה וראיה לדבר ממה שאמרו הזב שראה ראיה ראשונה בית שמאי אומרין הרי הוא כשומרת יום כנגד יום ובכל יום השימור מגעה תלוי עד שיודע אם תראה ביום השימור ותהא טמאה או לא תראה ותהא טהורה ואף זו מגעו תלוי עד שיודע אם יראה פעם שניה להיותו זב לטומאה או לא יראה ויהא דינו כבעל קרי בעלמא ולבית הלל דינו כבעל קרי לגמרי ואוכל במעשר לשעתו אחר טבילה והלכה כבית הלל וכן מצינו שהמסיט את הטפה של ראיה ראשונה בית שמאי אומרין תולין כלומר עד שיודע אם יראה פעם שניה כדין הראשונה ובית הלל מטהרין כדין בעל קרי שאינו מטמא במשא ואע\"פ שהלכה כבית הלל כמו שביארנו מ\"מ לענין ביאור למדנו לבית שמאי מאחר שמקיש ראיה ראשונה של זב לשומרת יום כנגד יום ומפרש בה שתולין אלמא שאף בשומרת יום כנגד יום תולין עד שיודע אם תראה אם לאו וכל שלא ראתה אינה מטמאה משכב ומושב ומכל מקום רב הונא תירצה לדעתו שלא אמר אלא בבועל שומרת יום כנגד יום שאף רב הונא מודה אף לבית שמאי שביום השימור כל שלא ראתה לא ניטמא בועלה ולא דמה את הזב לזבה אלא לבועלה ועיקר הגירסא אינהו דשכיחא בה טומאה גזרו רבנן אינהו דלא שכיחי בה טומאה לא גזור רבנן ואין גורסין איהו דלא שכיח ביה דדמים באיש לא שכיחי ויש גורסין כן ואידי דתנא רישא הכי תנא ליה בסופא וזה שלדעתו מטמא משכב ומושב ואינה מטמאה את הבועל משום דמשכב ומושב שכיחי וגזרו ביה רבנן אלא שכל אלו שינויי דחיקי נינהו וכן שבמשנתנו בכל שתוך אחד עשר יום טבלה ביום שלאחריו ושימשה הרי זו תרבות רעה ומגעה ובעילתה תלויין כלומר עד שיודע אם תראה כמו שביארנו וודאי דברי הכל היא אלמא בית שמאי אמר לזו אתם קורין תרבות רעה והלא לא נתכון זה אלא לבעול שומרת יום כנגד יום דאלמא לדידיה אף בלא ראתה טמא דברים דחוקים הם שהרי במשנתנו אמרו ומודים ברואה בתוך אחד עשר וכו' וודאי אכלה סופא קאי ועיקר הגירסא דרב הונא קתני לה ולא גרסינן תניא אלא דתניא ויש גורסין תניא מילתא באפי נפשה אלא שמכל מקום אף הם מפרשים דלסיועי לרב הונא אתיא והכל עולה לענין אחד:"
            ],
            [
                "<b>כבר</b> ידעת בלחם הבא עם התודה שהוא עשרים עשרון העשרה חמץ לעשר חלות והעשרה האחרים עושה אותם מצה ועושה מהם שלשים חלות עשר חלות מאפה תנור ועשר רקיקין ר\"ל דקות הרבה ואף הן מאפה תנור ועשר רביכין והרביכין הוא שחולטן ברותחין ואחר כך מטגנן בשמן על האלפס ושיעור השמן בין כל השלשים חצי לוג רביעית לוג לרביכין שהיו בדרך טיגון והרביעית חציו לחלות וחציו לרקיקין שאינן אלא דרך משיחה ודבר זה לא נתפרש במקרא ואע\"פ שר' עקיבא היה דורשו ממה שנאמר שם בשמן הרבה פעמים ואין רבוי אחר רבוי אלא למעט וללמד שאע\"פ ששאר מנחות כלו בלוג שלם לכל עשרון בזו אינו אלא חצי לוג בין כלו כבר השיבוהו אפילו אתה מרבה כל היום איני שומע לך להוציאה מן המקרא אלא חצי לוג שמן לתודה ורביעית יין לנזיר להלקותו כל ששתה רביעית או שלא להלקותו בפחות מרביעית ואחד עשר יום שבין נדה לנדה ר\"ל שבין סוף נדה לתחלת נדה לומר שכשעברו שבעת ימי נדותה אינה חוזרת לפתח נדה לישב שבעה לראיה אחת עד שיכלו אחד עשר יום כלן אינן מן המקרא אלא הלכה למשה מסיני:"
            ],
            [
                "<b>אע\"פ</b> שהנדה מטמאה את בועלה להיות כמוה על הדרך שהתבאר הזב מיהא אינו מטמא את הנבעלת לו להיות כמוהו ואע\"פ שהיה ראוי לדון כן מקל וחומר ומה היא שנתלה ראיותיה בימים ואינה מטמאה בראיות כבימים כמו שביארנו בשני של קמא מטמאה את בועלה הוא הוא שמטמא בראיות כבימים כמו שביארנו שם אינו דין שיטמא את הנבעלת לו תלמוד לומר היא ר\"ל שאמר בזבה טמאה היא מטמאה את בועלה ואין הזב מטמא את הנבעלת לו ומשום משכב ומושב אין כאן שאין דין משכב ומושב אלא במיוחד לכך:",
                "<b>כבר</b> ידעת בזב שראיה ראשונה שלו נדונת כקרי ובשניה נעשה זב לטומאה אבל לא לקרבן ובשלישית נעשה זב אף לקרבן ומכל מקום בזבה אף בראשונה נעשית זבה לטומאה אלא שאינה זבה לקרבן אלא בשלשה רצופים:",
                "<b>מאחר</b> שביארנו על אחד עשר יום שבין נדה לנדה שהלכה למשה מסיני זו שהוציאוה בסוגיא זו מן המקראות אף ליום אחד עשר שלא כהלכה נאמרה ומ\"מ לענין הצעה של שמועה צריך שתדע ששתי פרשיות נאמרו במקרא בפרשת זאת תהיה אחת לנדה ואחת לזבה של נדה הוא שכתוב ואשה כי תהיה זבה בבשרה ר\"ל שתתחיל לזוב דם שבעת ימים תהיה בנדתה והאריך בה להיותה מטמאה במגע ובמשכב ומושב ושהנוגע במשכבה ומושבה טעון כבוס בגדים וטבילה לערב ואמר על בועלה ואם שכוב ישכב איש אותה ותהי נדתה עליו וטמא שבעת ימים וכל המשכב אשר ישכב עליו יטמא וגו' ואחר כך התחיל בדין זיבה הבאה אחר שבעת ימי נדה ואמר ואשה כי יזוב זוב דמה ימים רבים ר\"ל שלשה בלא עת נדתה ר\"ל שכבר עברו שבעת ימי נדה והפליגה מהם יום או יומים או כמה כל שהיא בתוך אחד עשר יום או כי תזוב על נדתה ר\"ל סמוך לנדתה מיד כשנכנסו ימי זיבה כל ימי זוב טומאתה כימי נדתה תהיה טמאה היא והאריך בה בטומאת משכב ומושב ובטומאת הנוגע בהם ואמר לענין ספירת שבעה נקיים וקרבן ואם טהרה מזובה וספרה לה שבעת ימים ואחר תטהר וביום השמיני תקח לה שתי תורים או שני בני יונה וגו' אחד לחטאת ואחד לעולה ומעתה התחיל בסוגיא זו לומר יכול הרואה שלשה ימים רצופים בתחלה ר\"ל בתחלת ימי נדתה תהא זבה לטעינת שבעה ולקרבן ואע\"פ שלא הוזכר באותה פרשה ראשונה טעינת שבעה וקרבן אתה מפרשה ביום אחד אבל בשלשה רצופים תהא זבה תלמוד לומר בפרשה שניה שבה נתפרש דין זבה על נדתה ר\"ל סמוך לסוף נדתה סמוך לנדתה תהא זבה ולא בימי נדתה אפילו ראתה בהן כל שבעה אין לי אלא סמוך לנדתה כגון שראתה ביום ראשון לאחד עשר יום שהוא שמיני לנדתה וריצפה ראשון ושני ושלישי שהן לנדתה שמיני תשיעי ועשירי ראתה במופלג מסוף נדתה יום אחד כגון שלא ראתה עד שני לאחד עשר וריצפה שני ושלישי ורביעי שהם לנדתה תשיעי ועשירי ואחד עשר מנין תלמוד לומר בפרשה שניה או כי תזוב ריבה ומנין לרבות אף במופלגת יותר מסוף הנדה כגון שלא ראתה לא בראשון של אחד עשר ולא בשני אלא שהתחילה בשלישי או ברביעי או באיזה משאר הימים עד עשרה מנין שכל שנתרצף שלשה בתוך אותן העשרה שתהא זבה אף באחרונים שבהם ר\"ל שמיני תשיעי ועשירי אמרת מה מצינו ברביעי שבאותם העשרה הבאים אחר הנדות שראוי לספירה ר\"ל לספירת שבעה נקיים אם ראתה שלשה הראשונים וראוי להצטרף לזיבה אם לא ראתה בראשון עם שני ושלישי אע\"פ שהראיה ראשונה מופלגת יום אחד מסוף הנדה וכמו שהבאנו מריבויא דאו כי תזוב אף אני אביא את כלם עד העשירי אע\"פ שהראיה הראשונה מופלגת הרבה מסוף הנדה כגון שראתה שמיני ותשיעי ועשירי שמאחר שהעשירי ראוי לספירת שבעה אם ראתה שלשה הראשונים אף הוא ראוי להצטרף לזיבה עם שמיני ותשיעי ומנין לרבות אחד עשר שאינו מעקר המנין שאם ראתה תשיעי ועשירי ואחד עשר שהיא מופלגת הרבה ושאין כל השלשה מעיקר המנין מנין שיהא מצטרף לזיבה לטעינת שבעה נקיים ולקרבן אחר שזה אינו ראוי לספירת הנקיים אם ראתה שלשה הראשונים שהרי כל שראתה שלשה הראשונים אין יום זה ממנין שבעה נקיים שהרי כלו להם בעשירי והוא שכתבנו שאינו מעיקר המנין כמו שביארנו למעלה וא\"כ מהיכן אתה מביאו לצרפו עם שלפניו לזיבה לשבעה נקיים ולקרבן תלמוד לומר בפרשה שניה בלא עת נדתה לרבות אחד עשר יכול שאני מרבה אף שנים עשר שאם ראתה עשירי ואחד עשר ושנים עשר תהא זבה גדולה וטעונה שבעה נקיים וקרבן לא שאם רבינו יום אחד עשר אע\"פ שאינו ראוי לספירה אם ראתה שלשה הראשונים מ\"מ כשראתה שני ושלישי ורביעי שכבר נתרבה מאו כי תזוב נמצא אחד עשר ראוי לספירה שכשאתה מסלק ארבעה מאחד עשר נשארו שבעה אבל שנים עשר אינו ראוי לספירה אף כשנעשית זבה גדולה ברביעי ואע\"פ שאם נעשית זבה גדולה בחמישי הוא ראוי לספירה מ\"מ אחר שנעשית זבה גדולה בשלישי או ברביעי הבא מאו כי תזוב אנו דנין והוא ענין ראוי לספירת או כי תזוב וי\"מ בה ענין אחר ואל תחוש לדבריהם ואין לי שתהא זבה גמורה אלא בשלשה מנין שבשני תהא זבה מיהא לטומאה תלמוד לומר ימי ויום אחד מנין שהרי ביום אחד נעשית זבה לטומאה מה שאין כן בזב כמו שביארנו תלמוד לומר כל ימי טמאה היא מלמד שמטמאה את בועלה והיא מטמאה את בועלה ואין הזב מטמא את הנבעלת לו כמו שביארנו ומנין שהזבה עושה משכב ומושב תלמוד לומר כימי נדתה ואע\"פ שבהדיא נתפרש בה טומאת משכב ומושב ליכנס בדברים הוא אומר כן למה שאמר אחר כן אין לי שתטמא משכב ומושב אלא בזבה גדולה בראיית שני ימים או אף באחד מנין תלמוד לומר כל ימי זוב טומאתה כימי נדתה תהיה ומנין שסופרת אחד לאחד ר\"ל שלענין ביתה צריכה שימור יום טהור כנגד יום טמא תלמוד לומר יהיה לה להוסיף לה הויה אחת של שימור יכול תהא טעונה שבעה נקיים לראיית שני ימים שבתוך ימי זיבתה ודין הוא ומה זב שאינו סופר אחד לאחד שהראיה הראשונה שלו אינה אלא כקרי בעלמא ואינו צריך שימור יום טהור טעון שבעה לשנים שזב בעל שתי ראיות נעשה זב לטומאה וטעון שבעה נקיים זו שסופרת אחד לאחד אינו דין וכו' ת\"ל יהיה לה שאינה סופרת אלא יומה ר\"ל יום השימור ושאל רב שמעיה ודלמא הכי קאמר רחמנא כי חזייא ביממי תהוי זבה כדכתוב ימים רבים בליליא תהוי נדה והשיבוהו על נדתה סמוך לנדתה וסמוך לנדתה בסוף שבעה הוא שהוא תחלת הלילה ונמצאת מתרבית לזבה בין ביום בין בלילה ביום מדכתוב ימים ובלילה מדכתוב על נדתה:",
                "<b>כל</b> השונה הלכות ר\"ל שאחר ששנה הסוגייא דרך מחקר ומשא ומתן מעלה בידו הראוי לברור דרך פסק וקובען לעצמו הלכות הלכות מובטח לו שהוא בן העולם הבא שעל ידי כך מתישר בהוראה יפה יפה ונמצא מזכה את הבריות בהוראותיו ואינו מכשילן כשאר התלמידים שאין נוהגין כן והביאוה דרך רמז מדכתוב הליכות עולם לו אל תקרי הליכות אלא הלכות ר\"ל אם הוא שונה הלכות על הדרך שביארנו עולם לו:",
                "<b>ועתה</b> נשלם הפרק ונשלמה המסכתא תהלה לאל ומהנה נשלם מה שנראה לנו לכללו בדיני מסכת נדה יבא אחריו מה שיראה לנו לכללו בדיני מסכת מקואות כמו שיעדנו בעזרת הצור ובישועתו אא\"ס אא\"ס."
            ]
        ]
    },
    "schema": {
        "heTitle": "מאירי על נדה",
        "enTitle": "Meiri on Niddah",
        "key": "Meiri on Niddah",
        "nodes": [
            {
                "heTitle": "הקדמה",
                "enTitle": "Introduction"
            },
            {
                "heTitle": "",
                "enTitle": ""
            }
        ]
    }
}