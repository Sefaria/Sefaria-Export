{
    "language": "he",
    "title": "Meiri on Yevamot",
    "versionSource": "http://www.sefaria.org",
    "versionTitle": "Meiri on Shas",
    "actualLanguage": "he",
    "languageFamilyName": "hebrew",
    "isBaseText": true,
    "isSource": true,
    "isPrimary": true,
    "direction": "rtl",
    "heTitle": "מאירי על יבמות",
    "categories": [
        "Talmud",
        "Bavli",
        "Rishonim on Talmud",
        "Meiri",
        "Seder Nashim"
    ],
    "text": {
        "Introduction": [
            "<b>אמר</b> מנחם בן שלמה לבית מאיר י\"א זאת המסכתא ר\"ל מסכת יבמות היא מסדר נשים והורגלנו בלימודה אחר מסכת גיטין לסבה אשר הזכרנו בפתיחת החבור והיא כוללת ששה עשר פרקים וסדרם לפי שיטתנו א' חמש עשרה נשים ב' כיצד אשת אחיו ג' ארבעה אחים ד' החולץ ה' רבן גמליאל ו' הבא על יבמתו ז' אלמנה לכהן גדול ח' הערל ט' יש מותרות י' האשה שהלך בעלה למדינת הים ואמרו לה מת בעלך ונשאת ואחר כך בא בעלה ופרק זה נקרא האשה רבה או האשה קמא י\"א נושאין על האנוסה י\"ב מצות חליצה י\"ג בית שמאי אומרים אין ממאנין אלא ארוסות י\"ד חרש שנשא פקחת ט\"ו האשה שהלכה היא ובעלה למדינת הים שלום בינו לבינה ושלום בעולם ופרק זה נקרא האשה שלום י\"ו האשה שהלך בעלה וצרתה למדינת הים ופרק זה נקרא האשה בתרא:",
            "<b>וענין</b> המסכתא אמנם הוא סובב על מה שנאמר בתורה כי ישבו אחים יחדו ומת אחד מהם ובן אין לו לא תהיה אשת המת החוצה לאיש זר יבמה יבא עליה גו' ואם לא יחפוץ האיש לקחת את יבמתו ועלתה יבמתו השערה גו' מאן יבמי גו' בא הנה לבאר בשלימות עניני הלכות יבום וחליצה ומפני שביארנו במסכת גיטין ענין פירוד האשה מבעלה בחיי שניהם בסבת כתיבת הגט ונתינתו סמכנו לה זאת המסכתא לבאר הפירוד מן היבם אחר מיתת הבעל מן הדבוק שחייבה בו תורה בענין היבום ועל זה הצד נתגלגל לבאר בה עניני המיאון לקטנה הראויה למאן וכן בענין פירוד המיתה בענין האשה שלא נתברר לה שמת בעלה אלא ששמעה בו שמת להשלים בה כל מיני הפרידה ועל ידי הענינים הנמשכים בדיני יבום וחליצה מענין הזיקה נתגלגלו בה הרבה דברים מענין איסורי ביאה שמחמת קורבה ועל ידי זה נמשכו לבאר איסורי ביאה שמחמת פסול יוחסין או שמחמת זנות או חשד זנות וכן מצד שרוב איסורי ביאה פוסלין מן התרומה נתגלגלו על ידי ענינים אלו דיני איסור תרומה:",
            "<b>ועל</b> זה הצד יחלקו עניני המסכתא לחמשה חלקים הראשון בביאור עניני הלכות יבום וחליצה הן בביאור על אי זה צד חולצות או מתיבמות ועל אי זה צד מתיבמות ולא חולצות ועל אי זה צד חולצות ולא מתיבמות ועל אי זה צד לא חולצות ולא מתיבמות וכן ביבמים על אי זה צד חולצין או מיבמין ועל אי זה צד חולצין ולא מיבמין ועל אי זה צד מיבמין ולא חולצין ועל אי זה צד לא חולצין ולא מיבמין הן בביאור תכונת החליצה והיבום הן בדיני ממונות שבין שומרת יבם ובין אחי הבעל בעניני מזונות וכתובה הן בענין חולץ למי שלא היתה ראויה לחליצה הן במה שיצטרך לפעמים מתורת ספק לחלוץ ליתר מאחת ואם יש זיקה לשומרת יבם ליחשב כארוסה ליבם ליאסר קרובותיה אחר מיתתה אם לאו והרבה ענינים עמוקים נמשכים בדינין אלה השני בעניני הלכות מיאון על אי זה צד קטנה יכולה למאן השלישי בעניני מי ששמעה שמת בעלה אלא שלא נתברר לה כן על אי זה צד מתירין אותה לינשא ועל אי זה צד אוסרין וכשהיא אומרת כן על אי זה צד נאמנת ועל אי זה צד אינה נאמנת הרביעי במה שנתגלגל בענין איסורי ביאה הן מחמת קורבא הן מחמת פסול יוחסין הן מחמת חשד זנות החמישי במה שנתגלגל בו בענין איסור אכילה בתרומה:",
            "<b>ואמנם</b> כל החלקים יתערבו בזאת המסכתא מאד ויכנסו אחד בגבול חברו וגם הפרקים לא יבאו על סדר החלקים ואולם החלק הראשון הוא ענין רוב המסכתא ויסודה ועיקרה ורוב הפרקים יבאו בעניני זה החלק והחלק השני יתבאר בפרק בית שמאי והחלק השלישי יתבאר בפרק האשה רבה ובפרק האשה שלום ובפרק האשה בתרא והחלק הרביעי יתבאר בבלבול ובבלתי סדר במקומות מפוזרים בין שאר הפרקים אלא שהרבה ממנו יתבאר בפרק כיצד ובפרק החולץ ובפרק הערל ובפרק נושאין והחלק החמישי יתבאר בפרק אלמנה לכהן גדול ובקצת פרק הערל:",
            "<b>זהו</b> שרש המסכתא דרך כלל אלא שיבאו בה הרבה דברים באריכות ענין שלא מכונת המסכתא והחלקים הנמשכים אליה על ידי גלגול כענין סוגית התלמוד על הדרך שקדם:",
            "<b>והפרק</b> הראשון ממנה יחל בביאור החלק הראשון ורובו יסוב על ענין אחד והוא בביאור אי זו מן הראויות ליבום או לחליצה נפקעה זיקתה לגמרי מחמת שהיא צרה למי שהיא ערוה על יבם זה שהיא מזדקקת לו ונאסרת לו מתורת אשת אח ועל אי זה צד אין הערוה מפקעת זיקתה אלא שעדין זקוקה ועומדת למצות יבום או חליצה וכן לבאר שאין ערוה אוסרת צרתה אלא במקום יבום:",
            "<b>זהו</b> שרש הפרק דרך כלל אלא שיבאו בו הרבה ענינים שלא מן הכונה כמו שיתבאר וזהו הענין כולו יתבאר בפרק זה לבד מעט ממנו שיתבאר בפרק שני וכל עניני הפרק נכללים במשנה אחת והכונה בו בפרט להודיע שהערוה פוטרת צרתה וצרת צרתה ואוסרתן ליבם ויבאר כמה עריות בדין זה ועל אי זה צד יצאו מקצתן מכלל זה שלא להיות ערוה פוטרת או אוסרת ומעתה נחל בביאור משנה זו הכוללת כל הענינים המכוונים בפרק לבד מה שבא בו על ידי גלגול וקודם שתכנס בביאור פרטיה של משנה זו צריך שתדע דרך כלל שהיא סובבת על יסוד תשע הקדמות ואלו הן:",
            "<b>ההקדמה</b> הראשונה לידע שאין מתורת אח אחד חיוב יבום או חליצה אלא מאחד מן היבמים האחים לאחת מן היבמות וכל שנפלו הרבה יבמות מאח אחד לפני הרבה יבמים כל שנעשה יבום או חליצה מאחד מן היבמים לאחת מן היבמות נסתלקה תורת זיקה מאותו בית מכל היבמים ומכל היבמות עד שכל אחת מן היבמות האחרות עומדת באיסור אשת אח לעולם לכל אחד מן היבמים ואין צריך לומר שכן ביבמות הרבה מאח אחד שנפלו לפני יבם אחד ויבם או חלץ לאחת מהן שכל הנשארות עומדות עליו לעולם באיסור אשת אח וכן יבמה אחת שנפלה לפני הרבה יבמים וחלצה לאחד מהם נעשית אשת אח לכל האחין ואף כשנתיבמה לאחד מהם ומת שנמצאת זקוקה לשני אין זה מתורת זיקת הראשון אלא מתורת זיקת השני אלא שבכל מה שהזכרנו בהקדמה זו אין בה כרת לא לחולץ ולא לאחין לא לה ולא לצרה שהכתוב הוציאן מכלל כרת לכלל לאו וכמו שאמרו אשר לא יבנה את בית אחיו כיון שלא בנה שוב לא יבנה ואם בנה יש אומרין בלאו ויש אומרין בעשה דבית אחד הוא בונה כו' כמו שיתבאר בגמרא הא כל שנפקעה מן הצדדין שבהקדמות האחרות נשארת באיסור אשת אח ובכרת:",
            "<b>ההקדמה</b> השנית לידע שאם נפלו הרבה יבמות לפני יבם אחד והיתה אחת מהן ערוה עליו כגון שהיא בתו שנשאת לאחיו כשם שהיא פטורה מן היבום שהרי אי אפשר לו ליבמה אחר שהיא ערוה עליו כך פטורה מן החליצה והרי זיקתה מסולקת מכל וכל ולא עוד אלא שאף זיקת כל הצרות נפקעת לגמרי אגבה וכלן עליו באיסור אשת אח לעולם שכל שאמרו פוטרת ממילא היא אוסרת אלא שבזו אם היו שם שאר יבמים שאין אחת מאלו ערוה עליהם יש כאן זיקה אצל שאר היבמים וצריך שאחד מהם יחלוץ או ייבם לאחת מהן ואף זו שהיא ערוה לזה היא בכלל זיקה זו אצל האחרים שאין הפקעת זיקה מצד צרת ערוה דומה להפקעה הבאה מצד יבום האחת או חליצתה:",
            "<b>ההקדמה</b> השלישית לידע שכל שנפקעה תורת זיקה מצרת ערוה אף צרת הצרה כן לעולם כיצד שמעון ולוי אחים נשא לוי בתו של שמעון וכן יש לו נשים אחרות מת לוי ונזדקקו נשותיו לשמעון כשם שבתו פטורה כך שאר הצרות פטורות ועל זה אמרו פוטרות צרותיהן וכלן עומדות עליו באיסור אשת אח לעולם ואם אין שם עוד אח אחד כלן מותרות לינשא לאחרים היה שם אח שלישי כגון יהודה הרי כלן זקוקות לו ומיבם לאי זו שירצה שהרי אף בת שמעון מותרת לו ואם אירע שיבם צרתה ויש לו נשים אחרות גם כן ומת יהודה ונזדקקו נשותיו לשמעון הואיל והצרה שנשא יהודה מתורת זיקה נאסרה לשמעון מחמת צרת ערוה אף צרתה של זו שהיא צרת צרה לערוה היא אסורה לו ואפילו הן מאה בדרך זה כגון שיש שם אח רביעי ונשא צרת הצרה מתורת זיקה ויש לו נשים אחרות ומת וחזרו ונזדקקו לפני שמעון וכן עד כמה:",
            "<b>ההקדמה</b> הרביעית לידע שאין ערוה מפקעת זיקה מצרתה אלא כשהיא צרת ערוה בשעת מיתת הבעל אבל אם מתה הערוה קודם שימות בעלה או שגירשה בעלה ואחר כך מת צרתה מותרת וכן אם מיאנה הערוה בחיי הבעל ומכל מקום בבתו מיהא אין מקום למיאון אלא כשהשיאה אביה ונתאלמנה ממנו ועדין היא קטנה שיצאה לה מרשות אב ויכולה למאן כמו שביארנו בשני של קדושין ואין אומרין הואיל והיתה לה צרה שעה אחת תאסר לעולם שאין הענין תלוי אלא שתהא צרת ערוה בשעת מיתת הבעל שהיא השעה שהיא מזדקקת ליבום או לחליצה הא כל שהיא צרת ערוה בשעה זו זיקתה נפקעת מצד הערוה ואפילו מיאנה הערוה ביבם לאחר מיתת הבעל שהיה לנו לומר אף נשואין הראשונים נעקרו במיאון זה שהרי כך הוא הענין ממאנת אני בנשואין ובזיקה הבאה מחמתם ונמצא שלא היתה צרה מעיקרה והיה לנו להתירה מן הדין אף להתיבם מכל מקום גוזרין בה ואין מתירין אותה להתיבם שמאחר שלא מיאנה בחייו הרי בשעת מיתה נראית כצרת ערוה אלא שזו לא נפקעה אלא מן היבום אבל חולצת היא מכל מקום וכן הדין אף בלא מיאנה לאחר מיתה הואיל ויכולה למאן כמו שנבאר למטה ובכלל הקדמה זו שכל שהערוה אילונית צרתה מותרת ולא סוף דבר בלא הכיר בה מתחלה שהרי היו קדושי טעות וכמי שאינן והרי מכיון שקדושי הערוה טעות אין צרתה קרויה צרת ערוה אלא אף בהכיר בה כשנשאה שכל שהיא אילונית אינה בת יבום שהרי אי אתה קורא בה והיה הבכור אשר תלד וכל שאינה בת יבום מן התורה אינה בת חליצה לאחד מן האחים והרי היא כמי שאינה וצרתה מותרת:",
            "<b>הקדמה</b> החמישית לידע שאין (צרה) [ערוה] פוטרת אלא כשהערוה בת קדושין אצל האח המת כגון בתו של שמעון לראובן אחיו אבל כל שאינה בת קדושין אצלו כגון ראובן ושמעון שיש לשניהם אחות וכנסה שמעון בעבירה ומת ולו נשים אחרות אין ערוה זו פוטרת את האחרות:",
            "<b>הששית</b> שאין ערוה אוסרת צרה אלא במקום יבום אבל אם היתה בתו נשואה לנכרי ר\"ל שלא לאחיו ויש לאותו נכרי נשים אחרות ומת הן בבנים הן שלא בבנים מותר לאבי הבת לישא צרתה שאין ערוה אוסרת צרתה אלא במקום הראוי ליבום:",
            "<b>השביעית</b> לידע שאין אחוה מן האם זוקקת ליבום אלא אחוה שמצד האב:",
            "<b>השמינית</b> לידע שהחלוצה פסולה לכהונה מדברי סופרים ומאחר שחליצה על זיקה ודאית פוסלת בודאי אף חליצה על זיקת ספק פוסלת מספק אבל חליצה הנעשית באונס ושלא בשום ספק אינה פוסלת כלל והרי היא כמי שאינה וכן לידע שכל שנבעלה לפסול לה נעשית זונה ונפסלה לכהונה:",
            "<b>התשיעית</b> לידע שמאחר שצרת ערוה בכרת אם נתיבמה הולד ממזר שכל עריות שבחייבי כריתות הולד ממזר:",
            "<b>אלו</b> הן תשע הקדמות שמשנה זו סובבת עליהן והן הן מפתחות שבה ואידך פירושא היא זיל גמור אלא שאנו מאריכים בביאורה כדי שיהא הכל סדור לפניך אחת לאחת וכן מצד הדברים המתחדשים בה מצד ביאור פרטיה ומכאן אנו מתחילים בביאורה והוא שאמר חמש עשרה לשים וכו' נשלמה הפתיחה ת\"ל:",
            "<b>פתיחת</b> הר\"ם נקדים עקר זאת המסכתא ואחר נתחיל בבאור ואומר שהעקרים אשר ראוי לידע אותם קודם העיון בהלכות ובדינים הנופלים בזאת המסכתא ארבעה עקרים. הראשון כי כאשר מת אחי האדם מאביו לבד בלי זרע והניח נשים רבות אין לו שיחלוץ או לייבם זולת לאחת מהם לבד למאמר השם יתברך אשר לא יבנה את בית אחיו בית אחד הוא בונה ואינו בונה שני בתים וכאשר חלץ לאחת מהם או יבם יוצאות הנשארות בלא חליצה ובלא יבום וכן אם הניח המת אחים רבים ואשה אחת או רבות אחד מהאחים לבדם ייבם או יחלוץ אחת מהם מהסבה אשר זכרנו. השני כי כאשר מת האח והניח אשה והיתה זאת האשה אסורה על האחים ועל אחד מהאחים הראויים לחליצה או ליבום כגון שתהיה אשת המת בת זה האח החי או אחות אשתו והנה לא ייבם אותה זה האח אשר היא אסורה עליו משום ערוה למאמר השם יתברך ואשה אל אחותה לא תקח לצרור לגלות ערותה עליה בחייה ואמר יבמה יבא עליה הנה כאלו יאמר יבא עליה ואם היתה אחות אשתו אמר לצרור ויודעו שאר העריות מאחות אשה. השלישי כי כאשר מת האח והניח נשים רבות ואח אחד ואחת מהן ערוה על זה האח כמו שאי אפשר לו ליבם לזאת האסורה כן לא ייבם לשאר הראויות לו מאמרו יתברך יבנה את בית אחיו ובא בקבלה בית שאתה בונה כולו אתה בונה מקצתו. הרביעי שכל מי שאי אפשר להתייבם מן התורה כגון שתהיה ערוה כמו שזכרנו הנה היא גם כן לא תצטרך חליצה למאמרו יתברך ועלתה יבמתו השערה מאן יבמי וחלצה נעלו ובא בקבלה כל העולה ליבום עולה לחליצה וכל שאינו עולה ליבום אינו עולה לחליצה אבל תפטר ואחר ידיעת אלו העקרים אתחיל בביאור המשניות:"
        ],
        "": [
            [],
            [],
            [
                "<b>המשנה</b> הראשונה חמש עשרה נשים פוטרות צרותיהן וצרות צרותיהן מן החליצה ומן היבום עד סוף העולם בתו ובת בתו ובת בנו בת אשתו ובת בתה ובת בנה חמותו ואם חמותו ואם חמיו אחותו ואחות אשתו ואחות אמו אשת אחיו מאמו ואשת אחיו שלא היה בעולמו וכלתו:",
                "<b>אמר</b> המאירי חמש עשרה נשים פוטרות צרותיהן וצרות צרותיהן מן החליצה ומן היבום עד סוף העולם שכל אחת מאלו אפשר להיות ערוה ליבם ויכולה לינשא לאחיו בהיתר וכשמת אותו שנשאה בהיתר נשותיו מזדקקות לזה האח שזו ערוה עליו ומכיון שהיא פטורה כולן פטורות ומאחר שהן פטורות אף הן אסורות שמאחר שנפטרו מחמת הפקעת זיקתן עמדו מאליהם עליו באיסור אשת אח לעולם ר\"ל אפילו מתה הערוה אחר מיתת בעלה:",
                "<b>א'</b> בתו ר\"ל שנשא שמעון בתו של ראובן אחיו ויש לשמעון נשים אחרות ומת שמעון ונשותיו מזדקקות לראובן כשם שבתו פטורה כך כולן פטורות ומותרות לינשא לאחרים בלא חליצה כל שאין שם אח שלישי ואסורות לזה באיסור אשת אח שכך למדנו את כלן מאחות אשה דכתיב בה ואשה אל אחותה לא תקח לצרור לגלות ערותה עליה ונאמר כאן יבמה יבא עליה מה כאן במקום יבום אף באחות אשה במקום יבום ואמר לא תקח ואע\"פ שהערוה עצמה אינה צריכה תלמוד שאין עשה של יבום דוחה את לא תעשה של ערוה שאין עשה דוחה לאו שבכרת אלא אם כן בקצת דברים שיתבארו למטה ה' ב' מכל מקום הוצרך לנו ללמוד משם פטור צרתה והוא שאמרו ג' ב' צרתה מנין תלמוד לומר לצרור לא לה ולא לצרה צרת צרה מנין תלמוד לומר לצרור התורה ריבתה צרות הרבה כמו שיתבאר וצרת צרתה פירושו שאע\"פ שנסתלקה זיקת ראובן אף משאר היבמות אם יש שם אח שלישי זיקתו על כלן ואף על אותה שהיא ערוה על אחיו ואם כנס אח זה את הצרה ויש לו נשים אחרות גם כן ומת ונזדקקו נשותיו לראובן הואיל וצרה זו פטורה כלן פטורות והרי שהערוה פוטרת צרת הצרה וכן אם נשאר שם אח רביעי וכנס צרת הצרה ומת וחזרו להזדקק אצל ראובן כשם שצרת הצרה פטורה כך כל צרותיה פטורות וכן לעולם:",
                "<b>ב'</b> בת בתו ר\"ל שנשא שמעון בת בתו של ראובן ולשמעון נשים אחרות ומת בלא בנים ונזדקקו נשותיו לראובן והרי בת בתו אסורה עליו ונפטרו אגבה צרותיה וצרות צרותיה על הדרך שביארנו בבתו:",
                "<b>ג'</b> בת בנו ר\"ל שנשא שמעון בת בנו של ראובן על הדרך שביארנו בחברותיה ויש לך לפרש בשלש אלה ר\"ל בתו ובת בתו ובת בנו שהן באות לו מאנוסתו שאם מאשתו היינו בת אשתו ובת בתה ובת בנה אלא שהן מאנוסתו ואין בהן משום בת אשתו שהרי אנס אשה מותר לו לישא בתה שיש לה מאיש אחר ונמצאת זו אסורה לו מצד בתו או בת בתו או בת בנו:",
                "<b>ד'</b> בת אשתו ר\"ל שיש לה מאיש אחר כגון שנשא שמעון בת אשתו של ראובן ויש לו נשים אחרות ומת בלא בנים ונזדקקו נשותיו לראובן והרי בת אשתו פטורה ואגבה נפקעת זיקת האחרות ועל דרך זה אתה מפרש איסור זה בחמותו כגון שמת ראובן בעל האם ונזדקקו נשותיו לשמעון:",
                "<b>ה'</b> בת בתה כגון שנשא שמעון בת בתה של אשת ראובן ומת ונזדקקו נשותיו לראובן שהרי בת בתה של אשתו ערוה אצלו ועל דרך זה אתה מפרש איסור זה באם חמותו כגון שמת ראובן בעל זקנתה של אשת שמעון ונזדקקו נשותיו לשמעון שהרי זו אצלו אם חמותו:",
                "<b>ו'</b> בת בנה על הדרך האמור בבת בתה ועל אותו הדרך בעצמו אתה מפרש באם חמיו כגון שמת ראובן ונזדקקו נשותיו לשמעון:",
                "<b>ז'</b> חמותו וכבר פירשנוה עם בת אשתו ובמת בעל האם:",
                "<b>ח'</b> אם חמותו וכבר פירשנוה עם בת בתה:",
                "<b>ט'</b> אם חמיו וכבר פירשנוה עם בת בנה ואם תשאל דרך ביאור למה הקדים באלו בת בתו לבת בנו וכן בת בתה לבת בנה ובהפך המקראות שהקדימו בת הבן כדכתיב ערות בת בנך ובת בתך וכן באשתו כדכתיב את בת בנה ואת בת בתה הואיל והזכיר בת סמך לה בת בתו ותפס אותו סדור בעצמו באשתו:",
                "<b>י'</b> אחותו ועל כל פנים אתה צריך לפרשה באחותו מאמו ולא עוד אלא שיש גורסין כן בפירוש ופירושו אחותו מצד האם שנשאה אחיו מצד אביו כגון אב ובנו שנשאו אשה ובתה גדולה לגדול וקטנה לקטן ר\"ל האב את האם והבן את הבת והוליד האב בן מן האם שנמצא אחיו של בן ראשון מצד האב ואחיו של אשתו מצד האם ומת הגדול ונזדקקו נשותיו לפני הקטן והרי נמצאת זו אחותו מאמו והוא אצל המת אחיו מן האב והרי זו ערוה עליו ומפקעת זיקת האחרות ואי אתה מפרשה באחותו שמצד האב כגון אב ובתו שנישאו לאם ובנה והוליד האב בן מן האם שנמצא אחי הבת מצד האב ואחי בעלה מצד האם ומת בן ראשון ונזדקקו נשותיו לבן זה הנולד ושנפקיע זיקת כלן מצד בת זו שהיא אחותו מן האב שהרי אינך צריך לכך שהרי אין זה אצל המת אח מן האב ואין יבום אלא באח מן האב כמו שיתבאר י\"ז ב':",
                "<b>י\"א</b> אחות אמו שנשאה אחיו מאביו כגון אב ובן שנשאו שתי אחיות והוליד האב בן שני ומת בנו הראשון בלא בנים ונזדקקו נשותיו לזה השני והרי אחת מהן אחות אמו שהיתה נשואה לאחיו מאביו ופוטרת צרתה:",
                "<b>י\"ב</b> אחות אשתו שנשאה אחיו מאביו כגון שני אחים נשואים שתי אחיות ומת אחד מהן ונזדקקו נשותיו לפני אחיו והרי אחת מהן אחות אשתו ופוטרת צרתה:",
                "<b>י\"ג</b> אשת אחיו מאמו ר\"ל שנשאת לאחיו מן האב כגון שיש כאן אב ואם ובן ונשא האב את האם והוליד ממנה בן והרי בן זה אחיו של בן זה מצד האב ואחיו של בן זה מצד האם ונשא בן האם אשה וגירשה או מת ונשאה בן האב שהרי לא היה לבנים אלו הראשונים זה אצל זה כלום ואחר כך מת בן האב ונזדקקו נשותיו לבן זה האמצעי שהוא לו אח מן האב והרי שאחת מנשותיו היתה אשת אחיו שמצד אמו והיתה ערוה עליו שהרי לא היתה בת יבום אצלו שאין יבום לאח מן האם ונמצאת עליו בשעת מיתת בעלה הראשון באיסור אשת אח שהרי אשת אח היא אסורה אף באשת אח מן האם והואיל ועמדה עליו אחר מיתתו באיסור אשת אח אין אותו איסור נפקע אע\"פ שחוזרת לה אשת אח מן האב שהיה לנו לומר שהיא ראויה ליבום ואי אתה יכול לפרש באחים מן האם שמת אחד מהם ולא שנשאת לאח מן האב שהרי אין לו אצלה דין יבום כלל ועוד מאי פוטרת צרתה אפילו הן מאה כלן אסורות לו משום אשת אח ואם הלכה אחת מהן ונשאת לאחר ומת הא ודאי צרתה מותרת לזה שהרי אין הראשונה בת יבום שנאסור את הצרה מצד צרת ערוה:"
            ],
            [
                "<b>י\"ד</b> אשת אחיו שלא היה בעולמו כגון שני אחים שמת אחד מהם ונפלה לפני אחיו ואחר כך נולד להם אח אחר והרי אח זה אינו בתורת יבום שהרי כתוב יחדו שהיתה להם ישיבה בעולם יחדו ויבמה אחיו שהיה בעולמו של זה ושל זה ומת בלא בנים ונזדקקו נשותיו לזה והרי יש כאן אחת שיוצאה משום איסור אשת אח דבעל ראשון הואיל ולא שייך ביה מצות יבום ואע\"פ שחזרה להיות אשת אח שבעולמו הואיל ועמדה באיסור אשת אח אין יבומו של אחיו מפקיעו ומכיון שהיא פטורה אף צרתה פטורה ועומדת באיסור אשת אח דבעל שני שהיה בעולמו ומכל מקום כשאתה בא לפרש בה צרת צרה אתה מפרשה בשלשה אחים ואי אתה מפרשה בשלא יבמה השני שאם כן היאך אתה מוצא בה פוטרת צרתה הרי כל נשותיו של זה בעיקר איסור אשת אח הן מצד אשת אחיו שלא היה בעולמו:",
                "<b>ט\"ו</b> כלתו כגון שמת בנו של ראובן ונשאת כלתו לשמעון אחיו שהיא לו אשת בן אחיו ומותרת לו ומת שמעון ונזדקקו נשותיו לראובן והרי שכלתו ערוה עליו ונפטרו צרותיה אגבה:",
                "<b>אלו</b> הן פרטי חמש עשרה נשים אלו ולמדת בכלן שהן ערוה על היבם ונישאות לאחיו המת בהיתר ואיסורן ליבם מפורש ברובן בפרשת עריות חוץ ממקצת שבהן שיוצאות מן הדרשא במסכת סנהדרין פרק נשרפין ע\"ה א' ואשת אחיו שלא היה בעולמו ואשת אחיו מאמו שתיהן בכלל אשת אח הן שכל אשת אח שנתמעטה מן היבום אשת אח שלא במקום מצוה הוא וכל שאתה אומר בהן פטורות הרי הן אסורות שמאחר שנפקע חיוב זיקתן נשאר בהן איסור אשת אח:",
                "<b>משנה</b> הרי אלו פוטרות צרותיהן וצרות צרותיהן מן החליצה ומן היבום עד סוף העולם וכלם אם מתו או מיאנו או נתגרשו או שנמצאו אילוניות צרותיהן מותרות אין את יכול לומר בחמותו ובאם חמותו ובאם חמיו שנמצאו אילוניות או שמיאנו:",
                "<b>אמר</b> הר\"ם ידוע ומבואר שהוא אפשר באלו הט\"ו כלם המנויות שתהיינה כל אחת מהם אשת אחיו מבלי עבירה ואילונית היא מיוחסת אל איל והוא הזכר מהצאן והיא לא תלד לפי מזגה ואותותיה שלא יהיו לה שדים כמו שדי הנשים ולא יצמח השער בשטח גופה כנשים ויתעבה קולה עד שלא יובדל בין קולה ובין קול האיש ולא יהיו כלי המשגל מגופה בולטים על שטח גופה כמו שאר הנשים ואל זה הענין כונו באמרם דף פ' ב' אין לה שיפולי מעים כנשים ושגגו בזה וחשבו בה מה שאינו מאותות האילונית אבל ענין תמצא בקצת הנשים שיקשה עליהן חבור האיש וימצאו בו לה [ראה בפיה\"מ הנדפס בגמ'] שתצא מזה הבעל כל זמן שלא צמחו לה שתי שערות יהיו סמני נערות בלא גט לפי שאלו הנשואין בלתי שלמים לקטנות שניה ויציאתה בלא גט יקרא מיאון להיותה אינה רוצה לישאר עמו ואם היה קשר הנישואין על ידי אביה ר\"ל שהוא קבל קדושיה הנה אפילו היתה בת יום אחד הרי היא אשת איש ואינה יכולה למאן ואמנם תפטר בגט בהכרח ולמיאון משפטים והבדלים הנני עתיד לבארם במקומם מזאת המסכת ואמנם זכרנו הנה שיעור מה שיובן הענין אשר יפילו עליו זה השם והנה תוכל להקשות ולו איך אפשר שתמאן בתו והרי אביה קיים שהוא לא הוציא מכלל הט\"ו נשים זולת חמותו ואם חמיו ואם חמותו אשר להם בנים ולא יכשר בהם המיאון לפי שבנים הם כסימנין ואמנם בתו הנה אפשר לה שתמאן על זה הדרך והענין והוא שהאדם כאשר השיא בתו והיא קטנה ונתגרשה והיא קטנה נעשית יתומה בחיי האב וכאשר נשאת פעם שניה בחיי אביה והיא קטנה הנה היא יכולה למאן כל זמן שלא הביאה שתי שערות ובתנאים אשר יתבארו במקומן לפי שהקטנה והנערה היא ברשות אביה כל זמן שלא נשאו אמנם אחר הנשואין הראשונים כבר יצאה מרשותו כמו שיתבאר ודע שהאדם אם אנס אשה או פתה זאת האשה מותרת לבן האונס לישא אותה לדעת חכמים ולזה אפשר שיהיה האשה אשת אחיו ותהיה גם כן אמו פוטרת צרתה ואמנם לא מנה אמו בזאת המשנה לפי שהוא לר' יהודה ודעתו הוא שהאדם אסור באנוסת אביו ובמפותת אביו ושהם במדרגת אשת האב ואין הלכה כר' יהודה:",
                "<b>אמר</b> המאירי הרי אלו פוטרות צרותיהן וצרות צרותיהן עד סוף העולם על הדרך שביארנו שהצרה לעולם כערוה וכל שאתה אוסרה משום צרת הערוה הרי היא במקום הערוה ובכרת דכי כתיב ונכרתו על כל העריות שהוזכרו כתיב והרי צרות נכתבו בפרשה כדכתיב לצרור וכשנשאת הצרה לשלישי חזרה היא להיות ערוה וצרתה צרת ערוה וכן לעולם:",
                "<b>ובתוספות</b> שאלו ליתני שש עשרה דהא איכא אחריתי והוא המגרש את אשתו על מנת שלא תנשא לראובן והלכה ונשאת לשמעון אחיו ומת ונזדקקה לראובן זה שהיא אסורה לו כמו שביארנו בפרק המגרש ויש לך לדון שמאחר שזו אסורה לו פקעה זיקתה ואף היא פוטרת צרתה ותירצו בה שזו אינה פוטרת צרתה לא מן החליצה ולא מן היבום שלא נאמר פטור צרה אלא כשנאסרה זו מצד ערוה שהצרה כערוה אבל זו לא נאסרה אלא מחמת תנאי וזה שאינה יכולה להתיבם לא מצד ערוה הוא שבודאי מגורשת היא אצל הכל ואין שיור בגט כלל אלא מחמת תנאו של זה הוא שצריך להתקיים כדי שלא יבטל הגט למפרע והילכך אין צרתה פטורה אלא חולצת או מתיבמת ולא עוד אלא שאף באומר הרי את מגורשת מכל אדם חוץ מפלוני שהוא שיור בגט לדעת ר' אליעזר מיהא שמכשיר בה לינשא לשאר בני אדם אין צרתה פטורה וכמו שאמרו בתלמוד המערב גיטין פ\"ט ה\"א התיב ר' חנינא ליתני שש עשרה נשים כר' אליעזר תמן התורה אסרתה עליו ברם הכא הוא אוסרה עליו ר\"ל שאינו איסור ערוה הגמור אלא מצד שהוא כעין תנאי וכל שכן בעל מנת לחכמים והראיה שלא הקשו ממנה בעל מנת לחכמים אלא בחוץ או באלא לר' אליעזר אלמא פשיטא להו דבעל מנת אינה פוטרת צרה ומכל מקום היא עצמה מיהא פטורה מן החליצה אף באין שם אחרת שכל שאינה בתורת יבום אינה בתורת חליצה וכן כתבוה מקצת חכמי הדורות אלא שלגדולי הדור ראיתי שהיא עצמה אע\"פ שאינה בתורת יבום חליצה מיהא בעיא שלא אמרו כל שאין עולה ליבום אין עולה לחליצה אלא כשהופקע היבום מחמת איסור ערוה אבל זו שאין איסור גורם לה אלא תנאי חולצת ואע\"פ שאם נשאת לו נמצא גט בטל ונמצאת באיסור ערוה השתא מיהא אין איסורה אלא מחמת תנאי ולא מחמת ערוה שהרי אין שיור בגט והם מדמים אותה לנודרת הנאה מיבמה בחיי בעלה שכופין אותו לחלוץ אע\"פ שאינה מתיבמת דהא קאי עלה בלאו ועשה ומפני שלא מחמת ערוה הופקע חיוב יבום ממנה אלא מחמת דבר אחר והקשו לעצמם ממה שאמרו בפרק המגרש פ\"ג א' בדברי ר' טרפון הרי שהלכה זו ונשאת לאחיו ומת כו' לא נמצא זה גורם לעקור דבר מן התורה עד שהשיבוהו אלא מעתה בת אחיו לא ישא כו' ואם כדבריהם היאך נעקרה מצות יבום תחלוץ ואינה קושיא שמכל מקום מצות יבום אינה מתקיימת בחליצה ולא עוד אלא שמצות יבום עיקר:",
                "<b>וכלן</b> שמתו או מיאנו או נתגרשו או נמצאו אילוניות צרותיהן מותרות פי' מתו שמתה הערוה בחיי בעלה וכשמת הבעל אין אשתו צרת ערוה עכשו נמצא שבשעת הזיקה אינה צרת ערוה ומותרת להתיבם והילכך יש ליבם עליה דין יבום וחליצה אע\"פ שכבר היתה צרת ערוה שלו הואיל ובשעת הזיקה אינה צרת ערוה הא כל שהיא בשעת הזיקה צרת ערוה אע\"פ שמתה הערוה אחר כך אסורה לו דהוה לה כאשת אח שהיו לה בנים בשעת מיתת הבעל ומתו שאסורה לו עולמית:",
                "<b>ונתגרשו</b> אתה מפרשו על דרך זה ר\"ל שגירש זה את הערוה ואחר כך מת שבשעת מיתה לא היתה צרה לערוה:",
                "<b>ומיאנו</b> פירושו שמיאנה הערוה בחיי הבעל ובבתו מיהא אתה מפרשה בנעשית יתומה בחיי האב כמו שביארנו ומאחר שמיאנה קודם מיתת הבעל אין זו צרה בשעת הזיקה הא אם לא מיאנה קודם מיתתו אע\"פ שמיאנה לאחר מיתתו ביבם שהיה לנו לומר שנעקרו במיאוניה נשואין הראשונים ונמצאת למפרע שלא היתה זו צרת ערוה לעולם מכל מקום צרתה אסורה אלא שבזו חולצת מספק וכן בלא מיאנה הואיל ויכולה למאן כמו שיתבאר:",
                "<b>ונמצאו</b> אילוניות יש מפרשים בו בחיי הבעל הא כל שלא נמצאת אילונית עד לאחר מיתת הבעל צרתה אסורה הואיל ובשעת זיקה היתה צרת ערוה אלא שבבריתא תוספתא פ\"א ה\"א פירשוה בהדיא אף בנמצאת אילונית לאחר מיתת הבעל ולא סוף דבר בלא הכיר בה שמקח טעות הוא ונתגלה הדבר למפרע שלא היתה אשתו מעולם אלא אף בהכיר בה מתחלה שאין כאן מקח טעות צרתה מותרת שהרי אילונית אינה בת יבום הואיל ואין אתה קורא בה אשר תלד ואם כן הרי היא באיסור אשת אח וכל שאין יבום אין חליצה שצרתה מותרת וזה לדעת רבא י\"ב א' שהלכה כמותו ומכל מקום רב אסי חלק עמו בגמרא לומר שכל שהכיר בה צרתה אסורה שאחר שאין כאן מקח טעות הרי היא אשתו וצרתה צרת ערוה מצד שהאילונית פטורה מדכתיב והיה הבכור אשר תלד פרט לאילונית שאינה ראויה לילד ומתוך כך פטורה שכיון שפטורה הרי היא באיסור אשת אח וצרתה צרת ערוה ומשנתנו שאמרה בצרת אילונית שמותרת הוא מפרש משנתנו בלא הכיר בה ודיקא נמי דקתני שנמצאו ומשום מקח טעות דאיגלאי מילתא דלאו אשתו היא ואידך לאו צרת ערוה היא אבל הכיר בה דליכא מקח טעות אשתו היא אלא שפטורה מצד שהכתוב מיעטה מן היבום והחליצה ומדכתיב והיה הבכור אשר תלד ואע\"פ שהלכה כרבא ולא תני במתניתין שנמצאו אלא שהיו כדאיתא בגמרא י\"ב ב' יש לדון מיהא בנושא אילונית ולא הכיר בה שאף גט אינה צריכה אפילו מדברי סופרים שאלו כן לא היה אומר רב אסי בלא הכיר בה שתהא צרתה מותרת אלא חולצת דמדצריכה גט אשתו היא ואידך כצרת ערוה דמיא אלא אינה צריכה גט כלל ואף לרבא כן שלא נחלקו רבא ורב אסי אלא בצרתה של אילונית ובהכיר בה אבל בלא הכיר בה שאינה צריכה גט כלל אף רבא מודה ובתוספות מקשים בה ממה שאמרו בפרק אלמנה ניזונת הממאנת והשניה והאילונית אין להן כתובה אלמא כתובה הוא דלית לה הא גיטא בעיא וכמו שדקדקו בפרק המדיר בענין כנסה סתם ונמצאו בה מומין תצא שלא בכתובה כתובה הוא דליכא הא גיטא בעיא ותירצו דמשום ממאנת ושניה נקט ליה לישנא דאין להם כתובה אי נמי משום סיפא דקתני ואם נשאה מתחלה לשם אילונית יש לה כתובה ואף הם חוזרים ומקשים ממה שאמרו ברביעי של גיטין המוציא את אשתו משום אילונית לא יחזיר ופירשו שם הטעם משום קלקולא שמא תנשא לאחר ויהיו לה בנים ויאמר הראשון אלו הייתי יודע שכן לא הייתי מגרשה ונמצא גט בטל ובניה ממזרים ואם אתה אומר שיוצאה בלא גט הרי הקלקול מאליו הוא בא שהרי לא נתגרשה ומתרצים בה דההיא לאו אילונית גמורה היא אלא שמוציאה מחשש אילונית כגון שנולדו בה קצת סימני אילונית וזו ודאי צריכה גט אלא שאין לה כתובה והראיה שאם אילונית גמורה היא מה לנו לחוש לקלקול בנים והרי אי אפשר שתלד אלא שאינה אילונית גמורה הא אילונית גמורה יוצאה היא בלא גט ומכאן הקשו בתוספות היאך אמרו קטן וקטנה לא חולצין ולא מיבמין ופירשו הטעם בקטנה שלא תמצא אילונית ותנשא ממה נפשך שאם אינה נמצאת אילונית תהא מתורת יבמה ואם נמצאת אילונית הרי אינה אשת אח ופירשוה כגון שקבל עליו הבעל אפילו באם תמצא אילונית אבל בקדש סתם מתיבמת ממה נפשך ומכל מקום עיקר הקושיא אינה אלא לדעת ר' מאיר אבל לרבנן דהלכתא כותיהו קטן וקטנה מיבמין ואין חוששין לקטן שמא ימצא סריס ולקטנה שמא תמצא אילונית ונמצאו פוגעין בערוה דבתר רובא אזלינן הא לענין חליצה ודאי אין קטן וקטנה חולצין עד שיגדלו כמו שיתבאר אלא שהקושיא מתפשטת אף לרבנן דהא מכל מקום לא פליגי עליה אלא משום דלא חיישי למיעוטא הא לאו הכי אסירא ואמאי תתיבם ממה נפשך ומאחרוני הרבנים כתבו שאין באילונית מקח טעות כל כך שתהא יוצאה בלא גט והדברים זרים שהרי אין לך מקח טעות גדול מזה וכל הנושא לדעת בנים הוא נושא ואפילו בעל אין אדם מוחל בדבר זה וכן הסכימו בה גדולי הדור ומכל מקום גדולי הדורות תירצו בה שאין אילונית במקח טעות גמור במקום יבם אלא בספק דילמא אי הוה קאי בעל לא הוה קפיד וקשה לדבריהם אם כן היאך אמרו בלא הכיר בה שצרתה מותרת להתיבם ומספיקא היכי מיבם אלא שהם פירשוה בנמצאת אילונית בחיי הבעל והקפיד עליה אלא שבתוספתא פ\"א ה\"א פירשוה אף בנמצאת אילונית לאחר מיתת הבעל כמו שכתבנו אלא שהם מפרשים אותה בשנתגלה דעת הבעל מחיים שאלו תמצא אילונית קפיד הוא עליה ויש מפרשים שזו שחשש ר' מאיר לשמא תמצא אילונית משום צרה הוא כלומר פעמים שיש לה צרה ונשאת לעלמא בביאתה של זו ושמא תמצא אילונית ואין ביאתה וחליצתה פוטרת צרתה וגזרינן היכא דליכא צרה אטו היכא דאיכא:",
                "<b>ואי</b> אתה יכול לומר בחמותו ובאם חמותו ובאם חמיו שנמצאו אילוניות או שמיאנו שהרי ילדו ואין אילונית וקטנה יולדות ועוד שהבנים הרי הם כסימנין ואינה בת מיאון ובתו שהיא במיאון אע\"פ שקדושי אביה אינן בתורת מיאון כבר פירשנוה בנעשית יתומה בחיי האב:",
                "<b>משנה</b> כיצד פוטרות צרותיהן היתה בתו או אחת מכל העריות האלו נשואה לאחיו ולו אשה אחרת ומת כשם שבתו פטורה כך צרתה פטורה הלכה צרת בתו ונשאת לאחיו השני ולו אשה אחרת ומת כשם שצרת בתו פטורה כך צרת צרתה פטורה אפילו הן מאה מבואר לר\"ם:",
                "<b>אמר</b> המאירי כיצד פוטרות צרותיהן היתה אחת מעריות אלו נשואה לאחיו ולו אשה אחרת כשם שהערוה פטורה כך צרתה פטורה ואסורה לו משום אשת אח וכיצד פוטרות צרות צרותיהן הלכה צרת הערוה ונשאת לאחיו האחר ולו אשה אחרת ומת כשם שצרת הערוה פטורה כך צרתה פטורה ואפילו הן מאה הכל כמו שפירשנו:",
                "<b>משנה</b> כיצד אם מתו הן צרותיהן מותרות היתה בתו או אחת מכל העריות האלו נשואה לאחיו ולו אשה אחרת מתה בתו או נתגרשה ואחר כך מת אחיו צרתה מותרת וכל היכולה למאן ולא מיאנה צרתה חולצת ולא מתיבמת. אמר הר\"ם פי' וכל היכולה למאן ירצה בו אם מת האח והניח שתי נשים אחת מהן ערוה על היבם והיא קטנה שהיא יכולה למאן אבל אם לא מיאנה קודם מות אישה הנה צרתה חולצת ולא מתיבמת לפי שזאת הערוה אילו היתה גדולה היו נשואיה שלמים ותהיה צרתה פטורה מן החליצה ומן היבום כמו שביארנו ואילו גם כן מיאנה היתה צרתה חולצת ומתיבמת ואם אפשר שתמאן ולא מיאנה צרתה חולצת ולא מתיבמת:",
                "<b>אמר</b> המאירי וכיצד אם מתו צרותיהן מותרות היתה בתו או אחת מן העריות נשואה לאחיו ולו אשה אחרת ומתה בתו או נתגרשה קודם מיתת אחיו ואחר כך מת אחיו הרי צרתה מותרת ויש לה חיוב זיקה עליו:",
                "<b>וכל</b> היכולה למאן ר\"ל כל ערוה שהיתה נשואה לאחיו בקטנותה והיתה יכולה למאן בחיי בעלה ולא מיאנה עד שמת אחיו ועדין היא קטנה אע\"פ שאינה ממאנת עכשו צרתה חולצת הואיל ואין קדושי הערוה קדושין אלא מדברי סופרים אין כח בהם לפטור צרה מכל וכל אלא חולצת וכן הדין במיאנה:",
                "<b>משנה</b> שש עריות חמורות מאלו מפני שהן נשואות לאחרים צרותיהן מותרות אמו ואשת אביו ואחות אביו אחותו מאביו ואשת אחיו מאביו ואשת אחי אביו. אמר הר\"ם פי' אמרו חמורות מאלו ירצה בו מהט\"ו נשים הנזכרות לפי שאלו אפשר שישא אותן אחיו מאביו אמנם אלו השש עריות הנה אי אפשר שישא אותן אחיו מאביו לפי שהן עריות על אחיו גם כן ואין קדושין תופסין בעריות ואמנם יש להם קדושין על אחרים כמו שאמר מפני שהן נשואין לאחרים ולזה אם עבר אחיו ולקח אחת משש עריות אלו צרתה או חולצת או מתיבמת לפי שהיא אינה צרתה על האמת לפי שזה אינן נשואין ואמנם הוא זנות ומרי וכן גם כן כאשר היתה אחת מהן אצל איש זר בנישואין שלמים כמו שהוא מותר עם הצרות שהן נשי אחיו כך הצרות מותרות אע\"פ שהיא צרת ערוה מקידושין שלמים לפי שהעקר אצלנו אין צרה אלא מאח וכבר ביארנו במה שקדם שכבר אפשר שתהיה אמו נשואה לאחיו מאביו שלא בעבירה לפי דעת חכמים והוא האמת:",
                "<b>אמר</b> המאירי שש עריות חמורות מאלו ר\"ל מאותם חמש עשרה שהוזכרו ומה היא חומרתם שאותן חמש עשרה כלן איפשר לינשא לאחים מן האב בהיתר אבל אלו אי אפשר להן לינשא לאחיו מאביו בהיתר ובתפיסת קדושין וזהו שאמרו מפני שהן נישאות לאחרים כלומר ולא לאחיו מאביו של זה מפני שאי אפשר בעריות אלו שלא יהו ערוה על אחיו מאביו גם כן ואין קדושין תופסין בה אע\"פ שיש להם קדושין על אחרים ומעתה כל שעבר האח ונשא אחת מאלו בעבירה ולו אשה אחרת ומת הרי צרת הערוה מותרת לזה וחולצת או מתיבמת שאין נשאי הערוה נקראין נשואין עד שתהא הצרה קרויה צרת ערוה אלא זנות ועבירה ואין הזנות פוטר את הצרה וכן כלל במשנה זו שאין ערוה אוסרת צרה אלא מאח הא כל ערוה שנשואה לנכרי ויש לו אשה אחרת ומת מותר זה שהאחת ערוה אצלו לישא את צרתה שאין איסור צרה אלא מאח הילכך השיא את בתו או אמו לנכרי ויש לאותו נכרי אשה אחרת ומת מותר זה לישא צרת בתו או צרת אמו ופירש בשש עריות אלו שהן אמו ואשת אביו ואחות אביו אחותו מאביו ואשת אחיו מאביו ואשת אחי אביו:",
                "<b>ופירושן</b> א' אמו והרי על כל פנים אסורה לאחיו מאביו מצד אשת האב ומאחר שכן צרתה מותרת ומכל מקום יש צד באמו שפוטרת צרתה כגון שהוליד יעקב את ראובן מאשתו ואנס יעקב אשה והוליד ממנה שמעון והלך ראובן ונשא אותה אנוסה שהרי נושא אדם אנוסת אביו ומפותת אביו ויש לו אשה אחרת ומת ונשותיו מזדקקות לשמעון ואמו פטורה ופוטרת צרותיה ואם כן אף אתה יכול להקשות ליתני שש עשרה ובאמת כך הוא אלא דמתניתין אליבא דר' יהודה איתניא דאסר באנוסת אביו וכדאיתא בגמרא י' א' והיינו דתני לה בשש עריות דהא האי אמו דשש עריות מן האונסין היא דאי מן הנשואין היינו אשת אב דאע\"ג דאשת אביו שאינה אמו אשכחן אמו שאינה אשת אביו לא אשכחן אלא באמו מן האונסין ואם כן לענין פסק אמו מן האונסין בדין חמש עשרה נשים היא והוו להו שש עשרה:",
                "<b>ולענין</b> ביאור מיהא צריך לשאול אף לר' יהודה היאך צרתה מותרת שהרי אנוסת אביו אע\"פ שלדעתו היתה אסורה לאחיו מכל מקום קדושין תופסין לו בה דהא אף לדידיה לאו הוא דאיכא מלא יגלה כנף אביו וכי תימא ר' יהודה סבירא ליה כר' עקיבא דאמר יש ממזר מחייבי לאוין וכדאמרינן בפרק החולץ מ\"ט א' דר' עקיבא גופיה דקאמר אין קדושין תופסין בחייבי לאוין משום דסבירא ליה כר' יהודה הוא דמפרש לא יגלה אאנוסת אביו דהיינו לאו וסמיך ליה לא יבא ממזר ואלו אוקמה כרבנן בשומרת יבם של אביו ולרבות עליה לאוין הא מכל מקום בכרת היא משום דודתו אלא כר' יהודה סבירא ליה ומינה דר' יהודה נמי סבירא ליה כר' עקיבא ואיכא נמי מאן דאמר הכי בפרק ארבע מיתות נ\"ג א' אין זה כלום דהא אסיקנא התם ר\"ל בפרק ארבע מיתות דר' יהודה לא סבירא ליה כר' עקיבא והילכך אף ר' יהודה מודה הוא דאנוסת אביו קדושין היו לאחיו בה והיאך צרתה מותרת והרי חייבי לאוין בני חליצה ויבום נינהו אלא שגזרו חכמים על היבום כמו שיתבאר בגמרא ואינן פוטרין את הצרה בשלמא בדלא תנא ליה בחמש עשרה לא קשיא לן דלא איירי אלא באופן שאיפשר לינשא לאחיו בהיתר גמור אלא מכל מקום היכי תנייה בשש עריות ומתוך כך נראה לי לפרש דהא דאמרינן מתניתין ר' יהודה היא לאו דוקא אלא ר' עקיבא ולשיטת ר' יהודה דכייל אנוסת אביו מחייבי לאוין וסבירא ליה לר' עקיבא דיש ממזר מחייבי לאוין ומתוך שלא שנה אמו בחמש עשרה דהא ודאי לר' יהודה היא ומשום דבאיסורא לא מיירי הוא מחזר לכללה בשש עריות ואליבא דר' עקיבא לשיטתיה דר' יהודה:",
                "<b>ב'</b> אשת אביו ואף היא ערוה לאחיו מאביו:",
                "<b>ג'</b> אחות אביו והרי היא לאחיו מאביו כמוהו:",
                "<b>ד'</b> אחותו מאביו ואף היא הרי היא לאחיו מאביו כמוהו:",
                "<b>ה'</b> אשת אחיו מאביו שגירשה אחיו או שמת בבנים ואף היא אסורה לאחיו מאביו מתורת אשת אח:",
                "<b>ו'</b> אשת אחי אביו ואף היא לאחיו מאביו כמוהו ואם כן כל שעבר אחיו ונשא אחת מאלו אין כאן נשואין וצרתה מותרת ואם נשאת לנכרי ומת צרתה מותרת שאין ערוה אוסרת צרה אלא מאח דכי ילפינן לצרור לאסור את הצרה בגזירה שוה דעליה עליה הוא נאמר כאן יבמה יבא עליה ונאמר להלן עליה בחייה במקום עליה ר\"ל במקום מצות יבום הוא דאסירא צרה שלא במקום עליה מותרת:",
                "<b>משנה</b> בית שמאי מתירין את הצרות לאחין בית הלל אוסרין חלצו ב\"ש פוסלין מן הכהנה בית הלל מכשירין נתיבמו ב\"ש מכשירין ב\"ה פוסלין אע\"פ שאלו פוסלין ואלו מכשירין לא נמנעו ב\"ש מלישא נשים מבית הלל ולא ב\"ה מב\"ש כל הטהרות והטמאות שהיו אלו מטהרין ואלו מטמאין לא נמנעו עושין טהרות אלו על גב אלו. אמר הר\"ם כאשר חלץ לצרת ערוה תהיה זאת הצרה פסולה לכהונה לפי דעת ב\"ש לפי שהיא חלוצה וב\"ה מכשירין לפי שהיא אצלם אינה בת חליצה ולו בא האדם לאשה אשר אינה אשתו ופטרה בגט לא תהיה גרושה לאמרו צ\"ב א' גרושה מאישה ולא מאיש שאינו אישה וכן זאת חלוצה ממי שאין לו עליה זיקה ואם יבם צרת ערוה ב\"ה פוסלין זאת הצרה מן הכהונה לפי שהיא זונה ונבעלה בעילת זנות ואשר חייב שלא נמנעו אחד משני הבתים מלישא מהכת השניה באלו הדברים אשר זכרנו לפי שלא היו חושדים קצת אצל קצת שיתנו להם דבר שיאמינו בו שהוא אסור אליהם ואע\"פ שהאחרים יאמינו בו שהוא מותר ושהקש דעתו יביאם להקל או להחמיר:",
                "<b>אמר</b> המאירי בית שמאי מתירין את הצרות לאחיו ר\"ל מתירין צרת ערוה להתיבם לאחים ואין להם דרשא דלצרור ובית הלל אוסרין על הדרך שביארנו והלכה כדבריהם:",
                "<b>חלצו</b> הצרות בית שמאי פוסלין לכהונה מפני שחליצתם חליצה גמורה ובית הלל מכשירין שחליצתם שלא לשום צורך והרי היא כחלוצה מן הזר ר\"ל שאינו מיבמה שאינו כלום וכן הלכה:",
                "<b>נתיבמו</b> לאחים ונתאלמנה אחר כך בית שמאי מכשירין אותה לכהונה שהרי כדין נתיבמו ואין ביאתן בזנות ובית הלל פוסלין מפני שנבעלו לאסור להן ועשאה זונה וכן הלכה:",
                "<b>אע\"פ</b> שאלו מתירין ואלו אוסרין ועשו אלו כדבריהם ואלו כדבריהם ונמצאו בני הצרות שנתיבמו לדעת בית שמאי ממזרים לבית הלל וכשרים לבית שמאי ובני הצרות שחלצו ונישאו לכהונה לדעת בית הלל הוו להו בני חלוצה לבית שמאי אעפ\"כ לא נמנעו אלו לישא נשים מאלו ופירשו בגמרא י\"ד א' הטעם מפני שהיו סומכין אלו על אלו להודיע זה לזה ולא היו חושדים זה את זה שיעלימו מהם ויכשילום לפי סברתם הא צרות שנישאו בלא חליצה לדעת בית הלל אף לדברי בית שמאי הולד כשר שאין חייבי לאוין שבישראל פוסלין את הולד כמו שיתבאר:",
                "<b>וכן</b> כל הטהרות שהיו אלו מטמאין ואלו מטהרין לא נמנעו מהיות עושין אלו על גב אלו ר\"ל לשאול כלים זה מזה בסתם ולא היו חושדים זה את זה שלא להודיע טיבם לשואלים:",
                "<b>זהו ביאור המשנה ופסק שלה על הדרך שביארנו ודברים שנכנסו תחתיה בגמרא אלו הן:</b>",
                "<b>לענין</b> ביאור צריך שתדע שחמש עשרה עריות שהוזכרו במשנתנו יש מהן תשע בשריפה והן בתו ובת בתו ובת בנו ובת אשתו ובת בתה ובת בנה וחמותו ואם חמותו ואם חמיו ואלו השש האחרונות פירושן שבא עליהן בחיי אשתו הא לאחר מיתת אשתו בכרת ובחמש עשרה עריות שהוזכרו ארבע בכרת והם אחותו ואחות אמו ואחות אשתו ואשת אחיו ואחת בסקילה והיא כלתו והרי התבאר כאן חמש עשרה שהרי אשת אחיו הוזכרה שני פעמים במשנה אשת אחיו מאמו ואשת אחיו שלא היה בעולמו וכבר ידעת שארבע מיתות נמסרו לבית דין והסקילה חמורה מכלן ושניה לה שריפה כמו שהתבאר במקומו סנהדרין ע\"ט ב' ושריפה אינה כתובה בהדיא אלא בחמותו כדכתיב ואיש כי יקח את אשה ואת אמה זמה היא באש ישרפו אותו ואתהן ופירשו במסכת סנהדרין ע\"ו ב' אשה בהיתר ואמה באיסור ואתהן פירשו אחת והיא האם שנעשית בה העבירה והוא שאמרו כאן עיקר שריפה בחמותו כתיבא והשאר למדוה ממנה אם בגזרה שוה אם שהיא נכללת באשה ובתה ובתו מאנוסתו שאינה בכלל בת אשתו לא נזכר איסורה בתורה כלל ואין להביאה בקל וחמר מבת בתו שאין מזהירין מן הדין ולא עונשין מן הדין אלא שהביאו איסורה מהנה הנה וענשה מזמה זמה והענין נזכר במסכתא זו צ\"ז א' והוא שהקשו ערות בת בנך או בת בתך לא תגלה בת בנו ובת בתו הוא דלא יגלה הא בת בנה ובת בתה דאשתו יגלה והא כתיב את בת בנה ואת בת בתה וכו' וכן נכלל בקושיא זו שהרי אף בת בנו ובת בתו בכלל בת בנה ובת בתה הוא דקא סלקא דעתין דבבת בנו ובבת בתו מן הנשואין מיירי ותירץ כאן בנשואין כאן באונסין בת בנך ובת בתך אפילו מבת הבאה לו מאשה שאנס הוא שאין בה משום בת בנה ובת בתה דידה דהא אנס אשה מותר לישא בתה הוא דלא תגלה הא בת בנה ובת בתה מאשה שלא נשאת לו אלא שאנסה יגלה כמו שכתבנו וקרא אחרינא דאת בת בנה כו' פירושו מן הנשואין ודיקא נמי דהא כתיב בה בלשון אישות כדכתיב ערות אשה ובתה ובאידך קרא ליכא לישנא דאישות כלל:",
                "<b>ושאלו</b> עוד סנהדרין ע\"ה ב' אשכחן בת בתו בתו מנין ר\"ל מן האונסין דאי מן הנשואין הרי בכלל בת אשתו היא אלא מן האונסין ותירץ אתיא הנה הנה כתיב הכא ערות בת בנך או בת בתך לא תגלה כי ערותך הנה וכתיב ערות אשה ובתה לא תגלה את בת בנה ואת בת בתה לא תקח לגלות ערותן שארה הנה זמה היא מה בנשואין עשה בתה כבת בנה ובת בתה אף באונסין עשה בתו כבת בנו ובת בתו ושאלו עוד אזהרה שמענו עונש מנין כלומר אף בבתו מן הנשואין שהיא בכלל בת אשתו אתיא זמה זמה כתיב הכא בנשואין זמה היא וכתיב בשריפת חמותו ואיש אשר יקח את אשה ואת אמה זמה היא מה להלן בשריפה אף כאן בשריפה אשכחן בתו מן הנשואין ומפני שהיא בכלל בת אשתו מן האונסין מנין אתיא הנה הנה לזמה כלומר מה הנה דנשואין כתיבא ביה זמה אף הנה דאונסין דנין אותו כאלו כתוב בו זמה והדר ילפינן זמה זמה משריפה:",
                "<b>וגדולי</b> קדמונינו שואלים אחר שאמרו דבתו מן הנשואין לא בעיא קרא דבכלל בת אשתו היא היאך אמרו לקמן כ\"ב ב' באחותו ערות אחותך בת אביך או בת אמך אין לי אלא אחותו שלא בת אביו או אחותו שלא בת אמו בת אביו ובת אמו מנין תלמוד לומר אחותך היא ומה הוצרכנו ללמדה והרי בכלל אחות מן האב היא ותירצוה מדכתיב או דמשמע דוקא בת אב שלא מן האם או בת אם שלא מן האב וגדולי הדורות מתרצים שבזו ראוי לומר שבתו מן הנשואין בכלל בת אשתו היא שכך הוא דרך העולם שקורין את הבת בת פלוני את בת פלוניתא והילכך כשאמר ערות אשה ובתה כבר אסרה בתו מן הנשואין שאף היא קרויה בתה בלשון הבריות ואם כן קרא דלעיל באונסין מיירי אבל אחותו מאב ואם אין דרכן של בני אדם לקרותה אלא אחות סתם לא אחות מן האב ולא אחות מן האם והילכך כשאמר אחותך בת אביך או בת אמך ודאי דוקא נקט מן האב שלא מן האם או מן האם שלא מן האב:",
                "<b>צריך</b> להעירך מעט דרך קצרה בביאור סוגיא זו והוא ששאלו בה על סדור מנין שבמשנתינו הואיל ופטור צרות יצא לנו בכל העריות מאחות אשה למה לא הקדימה ואע\"פ שאמרו בפרק ארבע מיתות סנהדרין מ\"ט ב' כל שאמרו חכמים דרך מנין אין מוקדם ומאוחר חוץ משבעה סמנין שמעבירין את הכתם פירושו שאין הכרח בקדימתן ואם הקדים את המאוחר לא הפסיד חוץ משבעה סמנין שאם לא העבירן על הסדר שנכתבו בו אין מועילין (בהבערת) [בהעברת] הכתם אבל מכל מקום ראוי לחזור אחר הטעם מפני מה מקדימין את הראוי לאחר ואי משום דחומרי נקט ברישא ולדעת ר' שמעון שאמר שריפה חמורה אם כן ליתנייה לחמותו ברישא דהא עיקר שריפה בחמותו כתיבא ועוד בתר חמותו ר\"ל והנטפלות עמה לשריפה ניתני כלתו דהא בתר שריפה סקילה חמורה אף מהרג וחנק אלו היה באחרות הרג וחנק וכל שכן שאין בנשארות אלא כרת ואלומי קושיא היא כלומר דכלתו במיתת בית דין הבאה אחר השריפה לדעת ר' שמעון ואידך אינן אלא כרת ותירץ בתו דאתיא מדרשא כדכתיבנא אקדמה ואע\"ג דכולהו לענין יבום ר\"ל לפטור את הצרות מדרשא אתיין עיקר איסורייהו מיהא בהדיא כתיב ר\"ל אזהרה דידהו מה שאין כן בבתו מן האונסין דאתיא מדרשא מגזרה שוה דהנה הנה והקשה ואם כן דכל דכתיבא טפי בהדיא ראוי לאחרה אחות אשה דלענין פטור צרות מיהא כתיבא בהדיא טפי לישבקה עד דתני כולהו ואי משום דאיירי באיסור אחוה ליתנייה לבבא דאחוה לבסוף אלא תנא קורבי קורבי קא מקדים ותנא קורבי דידיה והם בתו ובת בתו ובת בנו וסמך להו הנהו קורבי גופייהו בדידה ואיידי דתנא תלתא קורבי למטה בדידה תנא תלתא קורבי למעלה בדידה והם חמותו ואם חמותו ואם חמיו והדר ליה לקורבי דידיה באחוה ותנא אחותו ואחות אמו ומדתנא קורבי דידיה באחוה תנא אחות אשה ובדין הוא דליקדים כלתו לאשת אחיו שלא היה בעולמו דלאו משום קורבא הוא אלא מפני שלא היה בעולמו אלא איידי דאיירי באיסור אחוה תנא אשת אחיו שלא היה בעולמו לצרופה בהדי איסור אחוה והדר תנא כלתו:"
            ],
            [
                "<b>כבר</b> ביארנו שאין איסור בצרת ערוה אלא במקום אח ומכיון ששנה פוטרת נשאר האיסור מאיליו מצד אשת אח שלא במקום מצוה ואלו שנה אוסרות היה במשמע שהערוה סבה לאיסור הצרה והיינו אוסרין צרת ערוה בכל מקום אבל עכשו ששנה פוטרות לימד שאין הערוה אוסרת אלא פוטרת והאיסור בא מאיליו בהפקע החיוב וזהו שאמרו כיון דבמקום מצוה הוא דאסירא הא שלא במקום מצוה שריא תנא פוטרות:",
                "<b>ולענין</b> ביאור מיהא במה שהשיבו תחלה שאלו שנה אוסרות לא היה במשמע אלא יבום שהרי לחלוץ מאי קא עביד דניסר עליה והייתי אומר שתחלוץ והקשה שאף החליצה יש בה מקום ללשון איסור מפני שאם אתה אומר חולצת מתיבמת יש שואלים בה והלא בכמה מקומות שנינו חולצת ולא מתיבמת ואין חוששין שמא תתיבם ואינה שאלה שכל שיש בה סרך זיקה על כל פנים תחלוץ להתירה לעלמא ומחשש שמא תתיבם אין מעגנין אותה לעולם אבל זו שפטורה לגמרי אף הוא יכול לשנות בה לשון איסור שאף החליצה יש צד שאיפשר להפיל עליה לשון איסור מחשש יבום הואיל ואין החליצה צריכה לה להתירה לעלמא ובחדושין האריכו בה הרבה ללא צורך:",
                "<b>זה</b> ששנינו פוטרות מן החליצה ומן היבום ולא שנה מן היבום לבד טעם הדבר שלא לטעות להזקיקה לחליצה ובא ללמד שכל שאינו עולה ליבום מן התורה אינו עולה לחליצה וכשאמרו חולצת ולא מתיבמת משום ספק זיקה הוא או בקצת נשים שזקוקות מן התורה וגזרו בהן חכמים שלא ליבם או בקצת נשים שפטורות לגמרי וחכמים הזקיקום לחליצה כמי שקדש אחות יבמה על הדרך שיתבאר ומצות יבום קודמת למצות חליצה כמו שיתבאר במקומות שבמסכתא זו:"
            ],
            [
                "<b>צרת</b> סוטה ודאית ר\"ל שזינתה בודאי תחת בעלה אסורה כיצד ראובן שהיו לו שתי נשים וזינתה אחת מהן תחתיו שנמצאת אסורה לו ומת בלא בנים קודם שיגרשנה ונזדקקו שתיהן ליבם והרי הסוטה אסורה ליבם וכמו שאמרו במסכת סוטה ו' א' אם נאסרה בבעלה הראשון שהיה מותר לה ליבם שהיה אסור לה לא כל שכן ומאחר שהיא אסורה אף צרתה כן ונמצאת הסוטה פטורה אף מן החליצה ואע\"פ שבשאר חייבי לאוין חולצת הכא שאני דטומאה כתיבא בה כעריות ופוטרת צרתה שהרי אף בשעת זיקה נעשית לה צרה שאע\"פ שזינתה צריכה היא גט ונמצאת הסוטה עושה צרתה כמותה לאיסור לאו ופטורה מכל מקום מן החליצה כשאר עריות ממה שכתוב בה טומאה ומהניא אף לצרתה אבל סוטה ספק כגון שקינא לה ונסתרה ומת קודם שישקנה היא חולצת ולא מתיבמת וצרתה מותרת אף להתיבם:",
                "<b>ושמא</b> תאמר בסוטה ודאית מיהא היאך לא שנאוה במשנתנו שאע\"פ שאין שם כרת מכל מקום היא פטורה ופוטרת טעם הדבר מפני שאינה בצרת צרה שאין ראוי לומר שתפטר צרת הצרה אלא כשיש שם אח שהן מותרות לו וכנס את הצרה ומת לו ונפלו לפני אותו אח בעצמו שנפקעה זיקתן ממנו כמו שביארנו במשנתנו ובהקדמה שלישית שבה אבל בזו אי אתה רשאי לומר שיהא אח שלישי כונס את הצרה שהרי אסורה היא לכל האחים מה שאין כן באותן של משנתנו שאינה ערוה אלא לזה לבד וכולן ראויות לשאר האחים אבל זו כל האחים שוים באיסורה ויש מפרשים שצרת סוטה חולצת דחייבי לאוין בעלמא נינהו ומה שתירץ כאן דלתנהו בצרת צרה משום דרב אסי נקט לה דהיינו אילונית שלא באה לכלל יבום כלל והויא לה בכרת הא לדרב ר\"ל בסוטה הוה מצי לשנויי משום דלא מיפטרן מן החליצה לא סוטה ולא צרתה:",
                "<b>צרת</b> אילונית כבר ביארנו במשנתנו שלדעת רב אסי כל שהכיר בה אסורה ונמצאת האילונית פוטרת צרתה שמאחר שאינה בת יבום שהרי אינה יולדת ועומדת באיסור אשת אח אף צרתה כן ולדעתו מיהא זה שלא שנאוה במשנתנו מפני שאינה בצרת צרה שהרי איסורה שוה בכל האחים ומכל מקום הלכה כרבא שאף בהכיר בה צרתה מותרת להתיבם ואין האילונית פוטרתה כמו שביארנו במשנתנו:",
                "<b>צרת</b> ממאנת כל שהממאנת ערוה אצלו ומיאנה ביבם הואיל ולא מיאנה בחיי בעלה ובשעת מיתה נראית צרתה צרת ערוה כבר ביארנו שאסורה להתיבם ולא מן הדין שראוי היה לומר שמיאוניה עוקרין אף נשואין הראשונים כמו שהתבאר אלא מגזירת שאר צרת ערוה ומתוך כך חולצת ולא מתיבמת ואין ממאנת לאחר מיתה פוטרת צרתה אלא מן היבום אבל לחליצה לא וכבר ביארנו ענין זה במשנתנו ומכל מקום צרת ממאנת הנזכרת בסוגיא זו שצרתה מותרת פירושה שאין הממאנת ערוה אצל היבם אלא שתי יבמות נפלו מבית אחד אחת גדולה ואחת קטנה שראויה למאן ומיאנה בזה ונמצאת אסורה לו וצרתה מכל מקום מותרת הואיל ואין הממאנת ערוה אצלו ואין גוזרין בה משום צרת בתו מממאנת שאסרנוה משום שאר צרות ערוה לומר שאין זו גזירה לגזירה אלא כולה חדא גזרה היא דאי לא הא לא קיימא הא אלא אע\"פ שהממאנת עצמה אסורה לו צרתה מותרת אף להתיבם הואיל ואין הממאנת ערוה והממאנת עצמה אע\"פ שאסורה לזה שמיאנה בו מותרת היא לשאר אחים ולכל הקרובים חוץ מאביו מפני שנראית ככלתו בשעת מיתת בנו כמו שיתבאר ואין לפרש צרת ממאנת מותרת להחמיר ולהצריכה חליצה אלא שתהא אסורה ביבום ושנפרש במה שאמרו למעוטי צרת ממאנת שאינה בדין שאר העריות לפטור צרותיהן אף מן החליצה אלא פוטרת מן היבום ואוסרת בו אבל אינה פוטרת מן החליצה כמו שפירשו גדולי הרבנים שאם כן היינו צרת בתו ממאנת אלא מותרת אף להתיבם וכמו שאמרו במנינא דמתניתין למעוטי צרת ממאנת וודאי המנין ממעט כיוצא בו כלומר אלו פוטרות מן החליצה ומן היבום וזו מותרת אף ביבום ושמא תאמר לדברי האוסר מיהא היאך לא שנאוה במשנתנו שהרי ישנה בצרת צרה הואיל ופסקנו מיאנה בזה מותרת לזה אינה שאלה שהרי אף לדברי האוסר חליצה מיהא בעיא ואינה כשאר המנויות שם:",
                "<b>צרת</b> מחזיר גרושתו מותרת כיצד ראובן שהיו לו שתי נשים וגירש אחת מהן והחזירה לאחר שנשאת שהרי קדושיו תופסין בה אלא שנמצאת נשואה לו בעבירה ומת בלא בנים ונזדקקו נשותיו לשמעון אע\"פ שהגרושה אסורה לו מקל וחומר שאם נאסרה במותר לה ר\"ל הבעל כל שכן באסור לה ר\"ל היבם וחולצת ולא מתיבמת צרתה מכל מקום מותרת דטומאה דכתיבא בה ר\"ל אחרי אשר הוטמאה עיקר ענינה לא במחזיר גרושה הוא שהרי לא נאסרה אלא אם נשאת או נתקדשה הא זינתה לא דכתיב והיתה לאיש אחר הויה הוא שאוסרתה אלא בזונה ודאית היא אמורה לאסרה על בעלה בלאו כמו שיתבאר ומכל מקום אע\"פ שאין טומאה שבה חוזרת למחזיר גרושתו היא עצמה מיהא אסורה מקל וחומר ואינה מתיבמת אלא חולצת ואף זו ר\"ל צרתה פירשוה גדולי הרבנים להחמיר ולהצריכה חליצה דוקא ואינו כן אלא אף להתיבם ואם החזירה קודם שנשאת אף הגרושה עצמה מותרת להתיבם שאין הלכה כר' אליעזר שאמר לק' ק\"ט א' קדושין הראשונים מפילים אותה ליבום והרי עמדה על היבם אחר כן שעה אחת באיסור אשת אח ר\"ל גרושת אחיו אלא כרבנן שאמרו מיתת אחיו מפלת אותה ליבום והרי מאותה שעה ואילך לא עמדה עליו באיסור ולמדת מכל מקום שאין הלכה כדברי האוסר בצרת מחזיר גרושה ואם תשאל לדברי האוסר מיהא מפני מה לא שנאוה במשנתנו אף זו מפני שאף לדברי האוסר חליצה מיהא בעיא אי נמי שאינה בצרת צרה שהרי האיסור שוה בכל האחים:",
                "<b>עריות</b> שביארנו שפוטרות צרותיהן לגמרי פירושה בעריות שאין קדושין תופסין בהן כגון עריות שבכריתות כגון אחות אשה אבל אם היא מחייבי לאוין היא חולצת ולא מתיבמת וצרתה מותרת אף להתיבם כך למדנו מפי השמועה ואשה אל אחותה לא תקח לצרור לגלות ערותה עליה בחייה מה תלמוד לומר עליה אם למעט לאחר מיתה מבחייה נפקא ואם להתיר לאחר גירושין הא כתיב בחייה כל שבחייה אסורה ואפילו נתגרשה אלא לדון ממנו גזירה שוה נאמר כאן עליה ונאמר להלן יבמה יבא עליה מה להלן במקום מצות יבום אף כאן במקום מצות יבום ואפילו הכי אמר רחמנא לא תקח צרתה מנין תלמוד לומר לצרור כלומר לא לה ולא לצרה שהלמ\"ד במקום לה צרת צרה מנין תלמוד לומר צרור ר\"ל בוא\"ו ואע\"פ שאין שם וא\"ו נקוד חולם שבו עושהו כאלו יש שם וא\"ו כלומר התורה ריבתה צרות הרבה:",
                "<b>שאר</b> עריות מנין אמרת מה אחות אשה מיוחדת שהיא ערוה וחייבין על זדונה כרת ועל שגגתה חטאת ואסורה ליבם אף כל כו' הא חייבי לאוין לא יכול שאני מרבה אף שש עריות וכו' והוא הדין לאותם חמש עשרה שנישאו לאחרים אמרת מה אחות אשתו מיוחדת כו' ואיפשר לינשא לאחין אף כל כו' יצאו שש עריות שאי אפשר לינשא לאחים ומתוך כך צרותיהן מותרות וזה שחזר ואמר שאין צרה אלא מאח לא היה צריך שהרי אמר בהן שאי אפשר לינשא לאחין אלא לומר שאין הערוה נותנת איסור לצרה אלא שמפקעת זיקה מכל אותו בית וממילא צרה באיסור אשת אח עומדת ולפי דרכו בא ולימד שאף חמש עשרה נשים שנישאו לאחרים צרותיהן מותרות והוא שחזר ואמר שאין צרה אלא מאח:",
                "<b>אזהרה</b> שמענו עונש מנין ר\"ל ביבום צרת ערוה שתהא בכרת אמר קרא כי כל אשר יעשה מכל התועבות האלה ונכרתה וכו' והרי צרת ערוה בכלל הואיל וכבר הוזכרה:",
                "<b>זה</b> שלמדנו פטור חמש עשרה נשים מדכתיב באחות אשה עליה לא משום ערוה גופה לומר שאילו לא נאמר עליה הוה אמינא דמצות יבום דוחה איסור ערוה בכל העריות הואיל ויבום גופיה במקום ערוה דהיינו אשת אח שערוה עצמה ודאי לא צריכא קרא שאין עשה דוחה את לא תעשה שיש בו כרת אלא באותם שישנן לפני הדיבור כמו שיתבאר אלא כי איצטריך קרא לפטור צרות וצרות צרות איצטריך ודיקא נמי דקתני פוטרות צרותיהן ולא קתני פטורות ופוטרות צרותיהן דפטורא דידהו לא צריכא קרא:",
                "<b>כל</b> מקום שאתה מוצא עשה ואי איפשר לך לקיימו אלא כשתעבור על מצות לא תעשה אם אין באותו הלאו כרת עשה דוחה אותו ובלבד שיהא קיום העשה בשעת עקירת הלאו כגון כלאים בציצית שהתורה אמרה לא תלבש שעטנז גו' גדילים תעשה לך כלומר אפילו משעטנז והילכך כל שאינו מוצא ממינו מקיים מצות ציצית אף בשאינו מינו שהרי בשעת עקירת הלאו מתקיים העשה וכן הדין בכל לאו שאין בו כרת אפילו לאו השוה בכל אבל אם נעקר הלאו קודם שתתקיים מצות עשה אפילו היתה עקירת הלאו הכשר והזמנה והכנה לקיום העשה אינו נדחה כגון מי שאמר לו אביו לחמר לו בשבת להביא לו אוכלין שאע\"פ שלאו של מחמר אין בו כרת ושעקירת הלאו הוא הזמנה לעיקר המצוה שהיא להיותו מאכיל את אביו הואיל ונעקר הלאו קודם עיקר מצות הכבוד שהיא האכלתו לאביו אין העשה דוחהו ולא סוף דבר בלאו של שבת שאיפשר לומר שכל הלאוין שבו עשה ולא תעשה נינהו לאו דלא תעשה כל מלאכה ועשה דשביתה אלא אף בלא תעשה גרידא כן כל שאין העשה מתקיים בשעת עקירת הלאו:",
                "<b>היתה</b> הלאו לאו שיש עמו עשה אין עשה דוחהו כלל אפילו נתקיים העשה בשעת עקירת הלאו אלא אם היה העשה עשה שיש בו כרת כגון פסח ומילה או עשה של תמיד שהוא צורך גבוה אבל שאר לאוין שיש עמהן עשה אין עשה דוחה אותם אפילו נתקיים העשה בעקירת הלאו אלא אם כן היה הלאו לאו שיכול לישאל עליו כגון נזירות שגלוח שבו לאו דתער לא יעבור על ראשו ועשה דגדל פרע ואפילו הכי אם היה הנזיר מצורע מגלח לקיום עשה של תגלחת מצורע וכן אם היה הלאו לאו שיש בו כרת וכל שכן מיתת בית דין אין עשה דוחה אותו אלא אם כן הוא עשה שיש בו כרת כגון פסח ומילה או עבודת התמיד שהוא צורך גבוה ואין האחרות למדות מהן במה מצינו שהרי יש בכל אחת מהם חומר מצד אחד מילה שכן יש בה שלש עשרה בריתות פסח שכן כרת תמיד שכן תדיר וכליל ואפילו חדא מתרתי לא אתיין שאם ממילה ופסח שכן כרת מפסח ותמיד שכן צורך גבוה ממילה ותמיד שכן ישנן לפני הדיבור ואף מכולהו לא אתיין מפני שיש בצד השוה לשלשתן פירכא והוא ששלשתן ישנן לפני הדיבור ר\"ל קודם מתן תורה מילה לאברהם ופסח ליוצאי מצרים ועולת תמיד כדכתיב וישלח את נערי בני ישראל ויעלו עולות וקיי\"ל עולת תמיד הואי כמו שביארנו בראשון של חגיגה ו' א' ואע\"ג דאיכא עבודת יום הכפורים שלא היתה לפני הדבור מכל מקום הכל נמשך אחר דין עבודת תמיד שבו ושם קרבן אחד הוא ואחר שכן פטור ערוה לא הוצרכה ללמוד שאין עשה של יבום דוחה לאו של ערוה שהוא כרת אלא שהוצרכנו ללמדה לפטור את הצרה:",
                "<b>דברים</b> אלו שכתבנו בענין עשה על אי זה צד דוחה לא תעשה ועל אי זה צד אינו דוחה הם דברים לקוחים בקצור מסוגיא זו והם הם יסוד הלכה זו ושורש ענינה אלא שסוגיא זו ארוכה וקצת דברים שבה מתבלבלים ביד מפרשים ומתוך כך אני רואה להעירך בביאורה דרך קצרה ולחזור אחר כן בכתיבת פסקים שבה אחד אחד:",
                "<b>שאל</b> תחלה טעמא דכתב רחמנא באחות אשה עליה למידרש מינה גזרה שוה מעליה דיבמה לומר מה להלן במקום יבום אף כאן במקום יבום כגון שהיתה אחות אשתו אשת אחיו ואפילו הכי אמר רחמנא לא תקח הא לאו גזירה שוה דעליה הוה אמינא אחות אשה מתיבמת דאתי עשה דיבום וידחה לאו של ערוה אימר דאמרינן וכו' ובא לחקור תחלה מהיכן לנו להיות עשה דוחה לא תעשה אף בלאו גרידא ר\"ל שאין בו כרת שהרי מכל מקום לא תעשה חמור משום דעביד עבירה בידים וכן שיש בעשייתו מלקות ואע\"ג דבעשה נמי איכא מרדות וכמו שאמרו כתובות פ\"ו א' עשה סוכה ואינו עושה טול לולב ואינו נוטל מכין אותו עד שתצא נפשו ההיא מדרבנן ואי נמי הני מילי להבא ר\"ל מכין אותו עד שיעשה או שיתנה לעשות הא אם עבר ואכל בלא סוכה אין מכין אותו על מה שעבר כדין לא תעשה עד שתצא נפשו אלא שמיסרין אותו כפי ראות עיניהם של בית דין:",
                "<b>ואם</b> תאמר נילפה מקבורת מת מצוה דדחי אף עשה ולא תעשה בכהן גדול ובנזיר בכהן גדול עשה דקדושים יהיו ולאו דלא יטמא ובנזיר עשה דקדוש יהיה ולאו דעל נפשות מת לא יבא ואי משום כבוד הבריות הרי לא נאמר על כבוד הבריות שידחה את לא תעשה אלא בלאו דלא תסור יש לומר שכהן ונזיר לגבי מת מצוה הכתוב הוציאם מכלל קדושתם להיות כישראלים גמורים דהא מכל מקום כי אסר ליה לטמויי לקרובים מעלה הוא דעבד ביה ולגבי מת מצוה לא עבד ליה מעלה ואין כאן דחייה ונמצא שהלאו עצמו כך היה והכי אסר רחמנא והכי שרא ואין מקום לומר שעשה דוחה את לא תעשה אלא כשהעשה בענין אחד והלאו בענין אחר ואין העשה מתקיים אלא בעקירת הלאו:",
                "<b>ואם</b> כן מהיכן נלמוד להיות עשה דוחה את לא תעשה אילימא מדכתיב לא תלבש שעטנז וסמיך ליה גדילים תעשה לך ומכח סמיכותם אתה דורש גדילים תעשה לך אפילו כלאים ר\"ל חוטי צמר בטלית של פשתים או חוטי פשתן בטלית של צמר כלומר לא תלבש שעטנז אבל אתה עושה ממנו גדילים וסמכת למידרש סמוכים מאסמכתא דסמוכים לעד לעולם וממה שאמרו מנין ליבמה שנפלה לפני מוכה שחין שאין חוסמין אותה ר\"ל שאין סותמין טענותיה לכופה להתיבם ואחר כך שנכופהו להוציא כדי לקיים מצות יבום אלא כופין אותו מעכשו לחלוץ אחר שהוא מאותם שכופין להוציא שנאמר לא תחסום שור בדישו וסמיך ליה כי ישבו אחים כלומר שלא תחסום אף ביבמה ושמא תאמר מאי פסקא דבגדילים דרשת אבל אתה עושה ממנו גדילים ובחסימה דרשת דלאו דחסימה נוהגת גם כן באחיו הוה לך נמי למימר לא תחסום שור אבל אתה חוסם יבמה מכל מקום האי כדיניה והאי כדיניה דבציצית אי לאו דאסמכינהו הוה אמינא דכלאים אסירי אף בציצית ואסמכינהו למישרי וביבמה אי לאו דאסמכינהו הוה אמינא מכיון דאמרינן יבמה יבא עליה אף בעל כרחה אף באותן שכופין להוציא כן ואסמכינהו שלא לחסום טענתה הראויה לומר לה לכשתנשא לו ומעכשו שומעין לה אלמא מכל מקום דדרשינן סמוכים ושרינן כלאים בציצית אלמא דעשה דחי לא תעשה ושמא תאמר אדרבה מדאיצטריך לאסמוכינהו שמע מינה בעלמא לא אתי עשה כו' הא ליתא דאי לאו קרא הוה אמינא דלא דחי כדכתיבנא ואם כן קרא אתא לאהדורי כלאים בציצית אדינא דשאר לאוי למדחייה לאו מקמי עשה וממילא ילפת דאתי עשה ודחי את לא תעשה:",
                "<b>ואפילו</b> מאן דלא דריש בעלמא סמוכין במשנה תורה דריש כדחזינן בר' יהודה דבעלמא לא מפיק מכשפה לסקילה מדסמך שוכב עם בהמה למכשפה לא תחיה ומהדר לאפוקה לסקילה מפני שאוב וידעוני בכלל מכשפים היו ויצאו לפרש בהם סקילה וכל דבר שהיה בכלל ויצא לא ללמד על עצמו יצא כו' ואפילו הכי במשנה תורה דריש דתנן נושא אדם אנוסת אביו ומפותת אביו ואין אלו בכלל אשת אב שלא נאמרה אלא דרך אישות וכן אנוסת בנו ומפותת בנו ואינן בכלל כלתו ור' יהודה אוסר באנוסת אביו ומפותת אביו ומדכתיב לא יקח איש את אשת אביו ולא יגלה כנף אביו כנף שראה אביו לא יגלהו ומפרש ליה באנוסה מסמיכותו לפרשת אונס בפרשת כי תצא ולרבנן דהלכתא כותייהו אע\"ג דדרשי סמוכים הכא ליכא סמוכים אליבייהו דהא לא יקח איש את אשת אביו מפסיק בין פרשת אונס ללא יגלה כנף אביו והילכך לאו באנוסה קאי אלא פירושו כנף הראוי לאביו ר\"ל שומרת יבם של אביו לא יגלה דאדרבה מדסמכה לנשואין ניחא לאוקומה בשומרת יבם דאיכא מיהא זיקת נשואין ואע\"פ שכבר הוזהר עליה מערות אחי אביך ומלאו של יבמה לשוק הוכפלה וחזרה והוכפלה לעבור עליה בשלשה לאוין ואלמא מכל מקום דאפילו ר' יהודה במשנה תורה מיהא דרש סמוכים וכאן אתה אומר לדברי הכל דאתי עשה ודחי לא תעשה וקא בעי טעמא לר' יהודה מאי שנא דבמשנה תורה דריש טפי מכל התורה כולה ומפרש דר' יהודה לאו בכל משנה תורה קא דריש סמוכים אלא בכנף אביו הוא דקא דריש אי משום דמוכח כלומר דמוכחא מילתא מדכתביה בההוא דוכתא דלמידרש סמוכים אתא אי משום דמיפני הא בשאר התורה ליכא מוכח דכל התורה כחדא פרשתא דמיא ובמשנה תורה דאתיא לאוסופי הוא דאיכא למימר מדכתביה בההוא דוכתא מוכחא מילתא דלמידרש סמוכין הוא דכתביה ואי מיפני מיהא דריש ליה נמי בכל התורה וליכא לר' יהודה בין משנה תורה לכל התורה אלא מוכח ולא מיפני דבמשנה תורה דרשינן ליה ובשאר התורה לא אבל לרבנן דרשינן להו בכל התורה ולא בעינן מוכח ולא מיפני ומפרש מוכח ומיפני דהכא אי משום דמוכח דאם כן דלאו באנוסת אביו קאי אלא באשת אחי אביו ולטפויי ביה לאוין הוה ליה למיכתביה גבי פרשת עריות ואיבעית אימא משום דמיפני דמכדי כתיב לא יקח איש את אשת אביו ולא יגלה כנף אביו ואי באישות קאי למה לי אלא לאפנויי לאוקומיה באנוסה ויש מפרשים שאף ר' יהודה מודה דכנף אביו אזקוקת אביו קאי ולאוקמה בתלת לאוי ואנוסת אביו מאביו קא מפיק לה והכי קאמר מכדי כתיב לא יקח איש את אשת אביו ולא יגלה כנף אביו כלומר כנפי אביו יתירא למה לי לאפנויי למידרשיה בסמוכין לאוקמיה באנוסה ומחזקים דבריהם דאי כוליה קרא לאנוסת אביו ולא לזקוקת אביו כלל ומשום דכל היכא דאיכא למידרש דרשינן ולא מוקמינן בלאוי יתירי למה ליה למידרש משום סמוכים בלאו סמוכים נמי הוה מצי למידרשה ולא עוד אלא שיש ספרים גורסין כן לימא קרא לא יקח איש את אשת אביו ולא יגלה כנפי אביו למה לי שמע מינה לאפנויי ואלמא כל היכא דמוכח במשנה תורה מיהא דריש סמוכים אי נמי היכא דמיפני:",
                "<b>והילכך</b> אף בציצית נמי דריש ליה אי משום דמוכח אי משום דמיפני ובתר הכי ילפינן מינייהו לשאר עשה דלידחו לא תעשה אי משום דמוכח דאם כן דלאו למידרש סמוכים אתא ולשרויי כלאים בציצית אלא לחיובי בציצית ליכתביה לגדילים תעשה לך גבי פרשת ציצית ואיבעית אימא משום דמיפני דמכדי כתיב ובגד כלאים שעטנז לא יעלה עליך למה לי למיכתב תו לא תלבש שעטנז לאפנויי למידרש מיניה בסמוכים הא גדילים אתה עושה מהם אבל לא תחסום וכי ישבו לר' יהודה לא דרשינן ליה דלא מוכח דמאי קאמרת ליכתביה גבי אשת אח לא מצינו בתורה שיכתוב הדוחה אצל המצוה שהרי תמיד ופסח ומילה לא נכתבו גבי שבת ומכשפה לא תחיה בשאר תורה היא דליכא מוכח דהא כל התורה כחדא פרשתא היא ומופנה נמי לא הוי דהא איצטריך לן למאי דאמרינן בפרק ארבע מיתות נ\"ד ב' אם אינו ענין לשוכב תנהו ענין לנשכב ואפקיה רחמנא לנשכב בלשון שוכב לומר לך מה שוכב ענש והזהיר אף נשכב ענש והזהיר ומכל מקום לרבנן דרשינן סמוכין בכל התורה ולא בענין מוכח ולא מיפני:",
                "<b>ואקשי</b> לר' יהודה מיהא ולטעמא דמיפני היכי ילפינן דעשה דחי לא תעשה מכלאים בציצית דהא לא מיפני ואית דמפרשי דאף לרבנן בעי לה וכן לר' יהודה אף לטעמא דמוכח דבציצית מיהא לדברי הכל בעינן מוכח ומיפני הואיל ובא ללמד על כל התורה שיהא עשה שבה דוחה את לא תעשה ואם כן הא לא מיפני דאי כתב רחמנא ובגד כלאים שעטנז לא יעלה עליך הוה אמינא כל העלאה במשמע ולא לבישה לבד אלא אפילו העלאה בלבד כגון מוכרי כסות ר\"ל בימות החמה שאין בה הנאת חמום כתב רחמנא לא תלבש העלאה דומיא דלבישה מה לבישה דאית בה הנאה אף העלאה דוקא בדאית בה הנאה וגדולי הרבנים פירשו מוכרי כסות אף בימות הגשמים אע\"ג דאית בה הנאת חמום ומשום שאינו מתכוין ולענין פסק ודאי כך הוא כמו שביארנו בשני של פסחים ובשני של שבת אבל לענין פירוש מיהא אי בנהנה אע\"ג דלא מיכוין הא פלוגתא דאביי ורבא הוא בשני של פסחים בדאיפשר ולא מיכוין והתם נמי מייתי הא דמוכרי כסות מוכרין כדרכן ר\"ל אפילו דרך לבישה כדי שיראוהו גוים עליהם ויקפצו לקנותם ובלבד שלא יתכוין בחמה מפני החמה להגין עליו או בגשמים מפני הגשמים לחממו ואוקימנא כר' שמעון ואי מהכא נפקא הוה ליה לאתוייה וכל שכן למאן דמפרש סוגיא זו לר' יהודה דהא לר' יהודה אף דבר שאין מתכוין אסור אלא הכא בשאינו נהנה כלל אע\"פ שאינו מצטער כגון בימות החמה שאין צורך לו בחמום ואינו עומד בחמה שיצטרך להגין עליו ומכל מקום לענין פסק כל שאינו מתכוין להנאה מותר ותופרי כסות ומוכרי כסות תופרין כדרכן ומוכרין כדרכן ובלבד בלא שום כונת הנאה אלא שהצנועין תופרין על גבי קרקע ומוכרין בהפשלה לאחוריהם ולפי דרכך למדת שלא הנאת חמום לבד נאסרה בהם אלא אף הנאת הגנת חמה או גשמים הואיל והוא כעין לבישה ומכל מקום אהל כלאים מותר לישב תחתיו שאע\"פ שמגין אינו כעין לבישה ומכל מקום למדנו מלא תלבש דהעלאה דומיא דלבישה ואי כתב לא תלבש הוה אמינא דוקא לבישה דנפישא הנייתה אבל העלאה אפילו בהנאת חמום כגון מטפחות ידים העשויות לנגב בהם ומטפחות ספג העשויות להסתפג בהם ומטפחות ספר תורה וספרים אע\"פ שהיד נכרכת בהם ומחממים וכן מוכרי כסות אף בכונת הנאת חמום יהא מותר קמ\"ל לא יעלה כל העלאה שבכונת הנאה ודרך לבישה במשמע:",
                "<b>ואם</b> כן הא לא מיפני והיכי שרית מיניה כלאים בציצית מכח סמיכות ותירץ אכתי מופנה מיהא איכא דאי אמרת דלא תלבש אתא למישרי כל העלאה שאינה דרך לבישה ולא בכונת הנאה ליכתוב לא תלבש שעטנז לחודיה צמר ופשתים למה לי דאי לאשמועינן דמדאורייתא לא מיתסר בכלאי בגדים אלא צמר ופשתים בלבד אבל עירוב שאר המינים לא כבר למדנוה דהא כתיב ובגד כלאים שעטנז לא יעלה עליך ואין בגד אלא צמר ופשתים דתנא דבי ר' ישמעאל הואיל ונאמר בתורה בגדים סתם בהרבה מקומות ופרט לך הכתוב באחד מהם צמר ופשתים כדכתיב גבי נגעים בבגד צמר או בבגד פשתים אף כל שנאמר בו בגד סתם צמר ופשתים הוא ר\"ל צמר או שתים וכשאמר בגד כלאים על כל פנים פירושו עירוב שני מיני בגד דהיינו צמר ופשתים ואם כן צמר ופשתים למה לי שמע מינה לאפנויי למידרש סמוכים ולשרויי כלאים בציצית והדר אקשי דאכתי איצטריך דמדלא כתב בגד בקרא דלא תלבש וכתביה בקרא דלא יעלה עליך הוה אמינא בהעלאה דלא נפישא הנייתה הוא דלא איתסר אלא בצמר ופשתים אבל לבישה דנפישא הנייתה אף בשאר מינין כן להכי כתב בקרא דלבישה צמר ופשתים לומר שאף בלבישה דוקא צמר ופשתים ותירץ אם כן לישתוק קרא מיניה ולא ליכתוב צמר ופשתים ואנא מייתינא שעטנז שעטנז מהעלאה מה העלאה דוקא צמר ופשתים אף לבישה כן ואע\"פ שאין אדם דן גזרה שוה אלא אם כן למדה מרבו איפשר שידוע להם באותה מלה שיש בה גזירה שוה או שמא אינו אלא גלויי מילתא דשעטנז דהכא כשעטנז דהתם ואם כן צמר ופשתים לישנא יתירא הוא ולאפנויי למידרש מיניה סמוכין והדר ילפינן מיניה לכל עשה דעלמא:",
                "<b>והדר</b> דייק לר' ישמעאל הואיל ובגדים סתם של צמר ופשתים הם מה הוצרכנו ליתור צמר ופשתים לשרויי כלאים בציצית מתורת סמוכים והא כתיב ועשו להם ציצית על כנפי בגדיהם ומדקאמר בגדיהם אתרי מיני בגד קאי דהא בגדיהם תרתי משמע ר\"ל הן של צמר הן של פשתים וקא עביד להו תכלת אלמא אף בשל פשתים עביד תכלת ותכלת עמרא הוא דמדשש כיתנא כדכתיב מכנסי בד שש משזר תכלת עמרא הוא ואם כן מה הוצרכנו ליתור צמר ופשתים למישרי מיניה כלאים בציצית מכח סמוכים בלאו הכי נמי שרי ואם תאמר דאיצטריכנא להכי דאי לאו צמר ופשתים הוה אמינא כי שרא רחמנא כלאים בציצית דוקא לענין תכלת בפשתים דלא איפשר אלא בצמר וכדקאמרת תכלת עמרא הוא אבל לבן בפשתים הואיל ואיפשר בשל פשתים שהם מינו לא שרי אלא בלבן של פשתים וכל שכן שאין פשתן פוטר בשל צמר קמ\"ל צמר ופשתים דאפילו לבן של צמר בטלית של פשתים וחוטי לבן של פשתים בטלית של צמר אין זה כלום דהשתא נמי דכתיב צמר ופשתים לא שרא רחמנא כלאים בציצית אלא היכא דליכא מיניה הא אי משתכח ליה ממיניה לא מיפטר בכלאים וכדאמר ר' שמעון בן לקיש לק' כ' ב' כל מקום שאתה מוצא עשה ולא תעשה אם אתה יכול לקיים את שניהם מוטב ואם לאו יבא עשה וידחה את לא תעשה ואם כן צמר ופשתים למה לי אי למישרא תכלת דהוא עמרא בטלית של פשתים בהדיא כתיב ביה על כנפי בגדיהם גו' פתיל תכלת אי ללבן של פשתים בטלית של צמר או ללבן של צמר בטלית של פשתים לא היא דאי איכא מיניה הא לא מיפטרי אלא במיניה ואי ליכא מיניה בלאו צמר ופשתים נמי הכי הוא דילפינן ליה מתכלת דמשום דליכא מיניה דחי ואם כן צמר ופשתים למה לי ותירץ דאי לאו צמר ופשתים הוה אמינא דמבגדיהם לא מוכחנא היתר כלאים דדילמא פשתן לא אידכר בבגדיהם כלל ואע\"ג דבגדיהם תרי מיני משמע דילמא אשאר מינין דמיחייבי נמי מדאורייתא אע\"ג דלא הוו לא צמר ולא פשתים כגון שיראין וכלך ודומיהן שאינם כלאים בצמר ופשתים וכדרבא דמשמע ליה דשאר מינין דאורייתא דהא איהו רמי כתיב הכנף כלומר ומייתר ליה דמדכתיב ועשו להם ציצית על כנפי בגדיהם למה לי למיכתב על ציצית הכנף לימא ונתנו עליו פתיל תכלת אלא לומר שיהא הציצית ממין גוף הכנף ולא יפטר בכלאים וכתיב צמר ופשתים גדילים תעשה לך דאלמא אפילו צמר בפשתים ופשתים בצמר ומתרץ צמר ופשתים פוטרין בין במינן בין שלא במינן וכי כתיב הכנף מין כנף בשאר מינין שאין פוטרין אלא מינן פירושו בלבן דתכלת ודאי צמר לחוד הוא דפטר בכולהו והילכך אי לאו צמר ופשתים הוה אמינא דקרא דבגדיהם לא איירי בפשתים כלל ולא אישתרי כלאים בציצית אפילו בתכלת אתא צמר ופשתים לאפנויי למידרש סמוכין ולשרויי צמר בפשתים ופשתים לצמר והקשה והא תנא דבי ר' ישמעאל לא סבירא ליה כרבא לכלול שאר מינין בחיוב ציצית מן התורה דהא סבירא ליה דכל מקום שנאמר בגדים או צמר או פשתים ועל כרחיך בגדיהם דפרשת ציצית אצמר ופשתים איתמר וקאמר רמי תכלת בפשתן ואכתי צמר ופשתים למה לי ותירץ לו דלאו כדרבא קאמר אלא כדוקיה דרבא כלומר דאי לאו צמר ופשתים הוה אמינא כדוקיה דרבא אע\"ג דלא הוה אמינא כהלכתיה כדוקיה דדריש הכנף מין כנף ומכל מקום לאו כהלכתיה דכייל בהו שאר מינין ומוקי מין כנף אשאר מינין אלא אנא הוה מוקימנא ליה אצמר ופשתים ולאו כדקאמרת עביד תכלת לכיתנא אלא הכי קאמר קרא עביד צמר לצמר ופשתים לפשתים דהיינו מין כנף ודקאמר ונתנו גו' פתיל תכלת פירושו אצמר דכי עבדת צמר לצמר צבעיה לחד חוטא מינייהו תכלת אבל צמר לפשתים ופשתים לצמר לא כתב רחמנא צמר ופשתים לאפנויי למידרש סמוכין ולהתיר צמר לפשתים בין ללבן בין לתכלת ופשתים לצמר ללבן ומין כנף לא דרשינן ליה כלל ואי דרשת ליה מפרשת ליה אציבעא דאי כנף הטלית לבן לירמי ליה לבן ואם ירוק ירוק ואם אדום אדום שכל הצבעים פוטרין בלבן חוץ מן התכלת ואי דרשינן מין כנף פירושו אציבעא דכנף:",
                "<b>והדר</b> אקשי תינח לר' ישמעאל דמדקא סבר דכל בגד סתם או צמר או פשתים ואם כן ובגד כלאים פירושו עירוב שני מיני הבגד שהם צמר ופשתים ואייתר ליה צמר ופשתים לאפנויי למידרש סמוכין ולמישרא כלאים בציצית וילפינן מיניה שאר עשה אלא לרבנן דלא סברי דבגד סתם צמר או פשתים הוא אלא כולהו מיני בכלל בגד הא איצטריך צמר ופשתים לאפוקי שאר מינין מאיסור כלאים ולא מיפני ומנא לן דאתי עשה ודחי לא תעשה לשיטת ר' יהודה ולאצרכתא דמיפני אי נמי אף לרבנן ומשום דלכולי עלמא אין דנין בנין אב ללמד על כל התורה אלא אם כן במופנה וכדכתיבנא לעיל:",
                "<b>וקא</b> בעי למילפה אליבייהו מראשו דמצורע דכתיב ביה והיה ביום השביעי יגלח את כל שערו את ראשו ואת זקנו ראשו מה תלמוד לומר והלא בכלל כל שערו הוא לפי שנאמר לא תקיפו פאת ראשכם יכול אף מצורע בכלל לאו זה תלמוד לומר ראשו דאתי עשה דגלוח מצורע ודחי לאו דהקפה וקסבר האי תנא דהקפת כל הראש הואיל ומכל מקום גלח את הפאות בכלל הגלוח שמה הקפה ואין אומרין לא שמה הקפה לעבור עליה אלא במגלח את הפאות ומניח את השאר אלא שמה הקפה ובעלמא עבר עליה ובמצורע דחי לה עשה ואקשי ליה מה ללאו דהקפה שכן אינו שוה בכל שהרי אין הקפה נוהגת בנשים ואייתיה מזקנו דמצורע ומדכתיב בכהן ופאת זקנם לא יגלחו ואשמעינן הכא דכהן מצורע מגלח ואם אינו ענין ללאו שאינו שוה בכל דהא נפקא ליה מראשו תנהו ענין ללאו השוה בכל ואקשי ליה דאכתי איצטריך דדילמא הוה אמינא דכהנים הואיל ורבי בהו מצות יתירות לאוי דידהו חמירי ולא אתי עשה למידחינהו אף בלאו שאינו שוה בכל ואיכא דמקשי לוקמה לקרא בישראל ולימא זקנו מה תלמוד לומר לפי שנאמר בישראל ולא תשחית את פאת זקנך יכול אף מצורע כן תלמוד לומר כו' ואם אינו ענין ללאו שאינו שוה כו' ואינו כלום דברייתא לא מייריא דעשה דחי לאו דעלמא אלא בדוכתיה לחוד ומדיליף ישראל מראשו הוה ליה למילף כהנים לאשמועינן טפי דאע\"ג דלאוי דידהו חמירי אתי עשה ודחי להו:",
                "<b>והדר</b> ונקיט לה מראשו דמצורע וכאידך תנא דמייתי נזיר מיניה דאלמא נזיר מצורע מגלח ונזירות לאו השוה בכל הוא ודחי לה משום דאיכא למיפרך מה לנזיר מצורע דקיל לאו דידיה שכן ישנו בשאלה שיכול הוא לישאל על נזירותו וליכא למילף מיניה לשאר לאוין דאי לא תימא הכי הא נזיר גילוחו בעשה ולא תעשה עשה דגדל פרע ולא תעשה דתער לא יעבור על ראשו ואפילו הכי עשה דתגלחת מצורע דחי להו ואנן בעלמא הא אמרינן דלא אתי עשה ודחי לא תעשה ועשה אלא דלאו שישנו בשאלה קיל ואפילו היה עמו עשה כל עשה שבמקום אחר דוחה לאו ועשה שבו ואם כן מתגלחת צרעת הן דישראל הן דכהן הן דנזיר ליכא למילף דאתי עשה ודחי לא תעשה:",
                "<b>והדר</b> ומתרץ אלא לעולם מקרא דציצית וכי תימא לרבנן מאי יתורא איכא מפרשינן לה מיתורא דגדילים לציצית דהוה מצי למימר ציצית תעשה לך גדילים דנפיש באותיות למה לי שמע מינה לאפנויי ולמידרש סמוכין והקשה והא האי גדילים לשיעורא הוא דאתא ר\"ל למנין החוטין שיהו ארבעה עד שכשיגדלו זה בזה יהו שמנה וכדאמרינן גדיל שנים שכל שני החוטים השזורים יחד נקרא גדיל ואי איפשר ליקרא גדיל אלא בשזירת שנים וכשאמר גדילים הורה שהם ארבעה חוטין ומדאפקיה בלשון גדילים פירושו שמאותן ארבעה חוטין יעשה גדיל ר\"ל שיכפול אותם ויהא שוזר את כלם בקשרים וחוליות עד שבכפילתם יהו שמונה שזורים כאחת ומה שאמר ופותלהו מתוכו כלומר שלא יהא כל אורך הפתילים שזור זה בזה אלא יהו החוטין תלויים מתחת השזירה ותהא כריכת התכלת על החוטין שתהא השזירה למעלה כלפי הבגד ויהיו הפתילים נפרדים למטה כדכתיב ונתנו על ציצית גו' ואין ציצית אלא ענף כדכתיב ויקחני בציצת ראשי ונמצא שקשרים וחוליות נקראות גדיל והענף נקרא פתיל ונמצא הענף יוצא מתוך הגדיל ולא שיהא הענף סמוך לבגד והגדיל בסוף הפתילים אלא השזירה למעלה והענף למטה:",
                "<b>והדר</b> אפקיה מיחדו כלומר ליכתוב קרא לא תלבש שעטנז צמר ופשתים ותו לא יחדו למה לי לאפנויי ולמידרש סמוכים והדר אקשי האי מיבעי ליה לתוכף תכיפה אחת שאינה חבור ר\"ל שאם חבר בגד צמר ופשתים ותפרם זה בזה ותחב תחיבה אחת במחט בחוט בין שניהם אינה חבור לאסרו בלבישה והעלאה שאין זה קרוי יחדו עד שיתחוב בו שתי תחיבות שיהא חבור המתקיים וכן אם תפר בחוט פשתן שתי חתיכות של בגד צמר אלא ליכתוב רחמנא נמי יחדו שעטנז למה לי לאפנויי ואקשי הא מיבעי ליה עד שיהא שוע טווי ונוז ר\"ל או זה או זה ותוכף שתי תכיפות הוי חבור משום דהוה ליה כנוז ותירץ אלא כלה משעטנז נפקא כלומר תכיפה אחת שאינה חבור ושוע או טווי או נוז כלה משעטנז נפקא ומיחדו נפקא לן דאתי עשה [ודחי ל\"ת] דהא יחדו אייתר ליה הואיל ותוכף שתי תכיפות אף היא משעטנז נפקא דשתי תכיפות הויין ליה כנוז שנוז פירושו שנסתבכו זה בזה הן באריגה הן בחבור תפירה ואין סבוך אלא בשתי תכיפות והילכך לא איצטריך לן יחדו למעוטי תכיפה אחת ויש מפרשים משעטנז נפקא מדלא כתיב שעטנזים ואפקה בלשון יחיד שמע מינה דוקא בשנעשו הצמר והפשתים בגד אחד והיינו בשתי תכיפות ולהאי פירושא מיהא משמע שעטנז או זה או זה ר\"ל או שוע או טווי או נוז ומכל מקום איכא מאן דמפרש כולהו כחדא ושתי תכיפות אינו כלאים דאורייתא ומפרש אלא כלה משעטנז נפקא כלומר אצרכתא דשוע טווי ונוז ודליתי עשה ולידחי לא תעשה כלה משעטנז נפקא ופירשו גדולי הרבנים דמדאפקיה בהאי לישנא ולא אפקיה בלשון כלאים ילפינן שוע טווי ונוז ומדאדכריה כלל והוה מיסתייה בלא תלבש צמר ופשתים יחדו אייתר ליה ומוקמינן ליה לאתי עשה ודחי לא תעשה וכי תימא יחדו למה לי הואיל ואמרת דשתי תכיפות אינם מן התורה תדע שזה שאמרנו ששתי תכיפות אינם חבור פירושו בשתפר בגד צמר בבגד פשתים אבל אם עשה חוט אחד של כלאים בשוע טווי ונוז ר\"ל שחלקם במסרק דהיינו שוע אם ביחד לדעת קצת אם כל אחד לעצמו לדעת קצת על הדרך שיתבאר וכן בטויה וכן בנוז ר\"ל בשזירה אם תכף באותו חוט שתי תכיפות אף בשתי חתיכות של צמר הוה ליה חבור לעשות את הבגד אחד לאסרו משום כלאים וכן אם תחב ממנו שתי תחיבות בבגדו ויש גורסין ההוא מאידך שעטנז נפקא ואין צורך בכך:",
                "<b>והשתא</b> אסקינן לה לסוגיא דאתי עשה ודחי לא תעשה גרידא ר\"ל לאו שאין בו כרת ומהדר לאוכוחי מנין לעשה שידחה לא תעשה שיש בו כרת עד שנצטרך באחות אשה עליה למידרש בה שלא יהא עשה של יבום דוחהו והוא שאמר אשכחן כו' לאו שיש בו כרת מנא לן אי ממילה מה למילה שכן נכרתו עליה שלש עשרה בריתות אי מפסח דשחיטתו דוחה שבת מה לפסח שכן כרת ואע\"ג דבמילה נמי איכא כרת מכל מקום מילה דדחיא שבת לית בה כרת שאין כרת אלא לגדול שלא נימול ואינו מל את עצמו וההיא שעתא לא דחיא שבת שאין מילה דוחה שבת אלא בזמנה והא דאמר לקמיה מה לפסח ומילה שכן כרת פירושו אצל מילה שאיפשר שתבא לידי כרת ניליף מתמיד מה לתמיד שכן תדיר וכן שכן כליל ואי אמרת תיתי חדא מתרתי מינייהו וניליף מינייהו כולהו בצד שוה כלומר הצד השוה שבהן שהן לא תעשה שיש בו כרת ואתי עשה ודחי ליה אף כל כו' אכתי מהי תיתי אי ממילה ופסח שכן כרת ואע\"ג דמילת שמיני לית בה כרת דהא גבי אבוה לית בה כרת ואיהו לאו בר עונשין הוא מכל מקום הואיל ואיפשר לבא לידי כרת מהשתא נמי חמירא ליה אי מפסח ותמיד שכן צורך גבוה אי ממילה ותמיד שכן ישנן לפני הדיבור ואליבא דמאן דאמר עולה שהקריבו ישראל במדבר עולת תמיד הואי כדכתיבנא לעיל ואע\"ג דחזינן מצות יבום נוהגת לפני הדיבור כדאיתה בער ואונן לא מתורת מצוה הוא אלא יהודה הוא דקאמר ליה לאונן על פי מה שהיו נוהגין בו ואפילו כי אמרת תיתי מכולהו בכולהו נמי איכא למיפרך שכן ישנן לפני הדיבור ואי משום מוספין וכן עבודת יום הכפורים כולהו בתר תמיד גרירי ואם כן מאי איצטריך עליה למעוטי ערוה מיבום דמהיכא תיתי לדחויי לאו דכרת דאחות אשה משום מצות יבום:",
                "<b>ומייתי</b> לה דאיצטריך דאי לאו עליה סלקא דעתך אמינא תיתי מכבוד אב ואם וכגון שצוה לו אביו לחלל את השבת בדבר שיש בו כרת בלא התראה כגון שחוט לי בשל לי דאי לאו דכתיב את שבתותי תשמורו לומר כלכם חייבים בכבודי הוה אמינא דעשה דכבוד דחי שבת והוה יליפנא מיניה להיות יבום דוחה לאו של עריות והקשו בתוספות ומאי אולמיה דהא מיהא הכא נמי מדאיצטריך עליה לאשמועינן דלא דחי ניליף מינה דבעלמא דחי ותירצו דעליה לא מוכח בהדיא דלמיסר קאתי דהא כל עצמו מגזירה שוה הוא דאיצטריך לאפוקה והילכך הוה ליה למיבעי הואיל וסברא היא מאי איצטריך ליה למימר דמהכא תיתי אבל הכא קרא גופיה דאת שבתותי תשמורו אשמעינן דבעלמא דחי דאי לא לישתוק קרא מיניה דלגופה דשמירת שבת לא איצטריך דהא אזהר עלה כמה זימנין ומדאיצטריך למיכתביה גביה כי היכי דלא לידחי הוה יליפנא מיניה בעלמא דדחי להכי איצטריך עליה לומר דלא דחי והדר ילפינן לאידך מינה דלא לידחי שבת אצל כבוד דאיצטריך לאו משום מלאכת כרת אלא מלאו גרידא כגון מחמר דאפילו הכי לא אתיא מצות כבוד לדחוייה והיינו דקאמר לא לאו דמחמר דלית ביה כרת אלא לאו מדכתיב לא תעשה כל מלאכה אתה גו' ובהמתך כדאיתא בבתרא דשבת קנ\"ג ב' ואתא את שבתותי תשמורו לאשמועינן דלא דחי:",
                "<b>וקא</b> בעי אם כן ליפשוט דאפילו לאו גרידא לא מידחי משום עשה דליכא למידק דקרא אתא לאשמועינן דבעלמא דחי דהא ילפינן לה אי ממצורע אי מציצית אלא ודאי לגופיה איצטריך לאשמועינן דלא דחי ואם כן ניליף מינה לאידך כולהו וכי תימא שאני לאוי דשבת דחמירי והא חזינן בעלמא גבי טומאה והשבת אבדה דקא יליף להו לחומרא מלאוי דשבת ולא פריך הכי דתניא יכול אמר לו אביו הטמא והוא כהן או שאמר לו אל תחזיר אבדה יכול ישמע לו תלמוד לומר איש אמו ואביו תיראו ואת שבתותי תשמורו כולכם חייבים בכבודי ואפילו במקום כבוד כגון שהיה לאביו אבדה בבית הקברות ואמר לו הטמא ליכנס שם להשיב אבדתי או שאמר לו להביא לו פירות משם או שהיתה אבדת אחרים לפניו והאב צריך לאכול ואומר לו הכן לי לאכול ואל תשיב אבדה דלא אתי עשה דכבוד למידחי לאו דלא יטמא ולא תוכל להתעלם אע\"ג דאיכא הכשר מצוה וצורך לאביו בכך שאם אין כאן אצלו שום צורך אלא דלעבורי לחוד קא מיכוין לא איצטריך קרא דהא רשע הוא ואיקרי כאן נשיא בעמך בעושה מעשה עמך אלא הא דלא ילפינן אידך מלאו דמחמר משום דלא מיקיים גוף העשה בשעת עקירת הלאו שאם הוא מחמר להביא אוכלין לאביו אין זה גוף הכבוד אלא הכשר והזמנה לגוף הכבוד שהוא ההאכלה וכן כניסתו לבית הקברות להשיב אבדתו אינה גוף הכבוד שאין גוף הכבוד אלא בהשבת האבדה וכן באומר אל תחזיר אבדה משום הכנה אין ההכנה גוף הכבוד אבל שאר לאוי כל דבעידנא דמיעקר לאו מיקיים גוף העשה מידחי והוא הדין דהוה מצי לשנויי הכא דלא ילפינן משבת לאידך דלא לידחי דשאני שבת דלא תעשה ועשה נינהו ואפילו במחמר איכא עשה דלמען ינוח שורך וחמורך וכן בטומאה לכהן ונזיר כדכתיבנא לעיל וכן בהשבת אבדה השב תשיבם ולא תוכל להתעלם אלא דאשמעינן טפי דאפילו בלאו גרידא כל שאין העשה מתקיים בשעת עקירת הלאו אינו דוחהו ומכל מקום גדולי הרבנים מפרשים אלא משום דאיכא למיפרך כלומר אלא לעולם בשחוט ובשל ואי לאו קרא דאת שבתותי הוה אמינא דלידחי ומשום דהכשר מצוה נינהו והוה ליה כקיום המצוה הואיל ואי איפשר לקיימה אלא בכך אבל יבום איפשר בלאו הכי דהא איפשר ליה בחליצה והילכך מאי איצטריך עליה למיסר ולמדנו מפירוש זה דהכשר מצוה הואיל ולא איפשר למצוה בלאו הכי כגוף המצוה היא וקרינן ליה בעידנא דמיעקר לאו מיקיים עשה אלא שבכבוד לא דחינן שום עבירה מקמיה דכלכם חייבין בכבודי:",
                "<b>וחזר</b> ותירץ אלא אי לאו עליה הוה אמינא דלידחי ומייתינא לה מבנין בית המקדש דאי לאו דסמך את שבתותי תשמרו לאת מקדשי תיראו כלומר שאתם והמקדש חייבין בכבודי הוה אמינא דבנין בית המקדש דוחה שבת אפילו בבונה וסותר דאיכא מלאכה גמורה בכרת בלא התראה והוא חוזר לומר דהאי דאיצטריך להאי לא משום לאו דכרת אלא משום לאו דמחמר כגון שהיה מחמר לטעון אבנים לצורך בנין ומקשי כדלעיל דליגמר מהכא דלא אתי עשה ודחי לאו גרידא ותירץ לו כדלעיל משום דהנך אינם מצוה אלא הכשר מצוה שאין החמור גוף המצוה אלא הבנין ואף בזו היה יכול לתרץ דשבת עשה ולא תעשה הוא אלא דאשמעינן הא והקשה ותיפוק לי דלאו דמחמר לא מידחי בבנין בית המקדש מדלעיל ר\"ל מלאו דמחמר האמור בכבוד אב ואם וזו קשה לפירוש גדולי הרבנים שלדבריהם מכבוד אב ואם הייתי למד לכל התורה שידחה ואיצטריך האי דמקדש לגופיה דלא לידחי ועוד דרבא הוא דקאמר להאי סברא בפרק שני לק' כ' ב' דעשה דיבום לא דחי אפילו לא תעשה משום דאיפשר בחליצה ואיתותב ליה משום דחליצה במקום יבום לא כלום הוא ועוד דאם איתה היכי גמר לקמיה ממילה ופסח ותמיד ומיתת בית דין הא הני אי איפשר קיומן אלא בעקירת שבת ואע\"פ שאיפשר ימול ולדון למחר השתא מיהא לא איפשר לקיומי בלאו הכי ואיכא הכשר מצוה דהא בנין בית המקדש איפשר למחר והוא קוראה הכשר מצוה אלא מחוורתא כדפרישנא:",
                "<b>ותריץ</b> ליה אין הכי נמי דלאו דמחמר לא איצטריך ואת שבתותי תשמורו מיבעי ליה לכדתניא יכול יתירא אדם מן המקדש עצמו תלמוד לומר את שבתותי כו' מה שבת אי אתה מתירא אלא ממי שהזהיר עליו אף מקדש כו':",
                "<b>ומה</b> היא מוראת מקדש כדתניא לא יכנס אדם להר הבית כו' פירוש מוראת מקדש מפתח העזרה ולפנים הוא מן התורה כאותה ששנינו בהר הבית מדברי סופרים שלא יכנס אדם במקלו ובתרמילו ובמנעלו ובאפונדתו ר\"ל ארנקי החגור במתניו כדרך הנכנס לסחורה ולא באבק שעל רגליו ולא יעשנו קפנדריא לקצר את דרכו שהדבר מוכיח שאינו נכנס אלא לצרכיו וכל שכן שהרקיקה אסורה בו מקל וחומר דקאמר פירשו בברכות ס\"ב ב' מכי אין לבא אל שער המלך בלבוש שק וכל שכן רקיקה ובשערי המקדש ואפילו בזמן שאין בית המקדש קיים:",
                "<b>ומדאסקה</b> לשמעתא הדר לקושייה דמכל מקום הואיל ואוקימנה בלאו דמחמר אכתי עשה דדחי לאו דכרת מנין דליצטריך עליה לאשמועינן דלא לידחי:",
                "<b>והדר</b> קאמר אלא הא דאיצטריך עליה משום דסד\"א תיתי מהבערה ר\"ל מדאיצטריך למיכתב גבי מיתת בית דין לא תבערו אש דלא לידחי שבת מכלל דבעלמא דחי דתנא דבי ר' ישמעאל לא תבערו אש מה תלמוד לומר והקשה מה תלמוד לומר אי לר' יוסי ללאו כלומר לאפוקה מדין כרת וסקילה אי לר' נתן לחלק לחייב בהרבה מלאכות על כל אחת ואחת אע\"פ שעשאם בהעלם אחד ואמר רבא תנא דבי ר' ישמעאל מושבות קשיא ליה מכדי שבת חובת הגוף הוא וחובת הגוף נוהגת בין בארץ בין בחוצה לארץ ומאי איצטריך למיכתב בכל מושבותיכם לפי שנאמר כי יהיה באיש חטא משפט מות והומת שומע אני אף בשבת ולא יאמר מחלליה מות יומת אלא בשאר מלאכות חוץ ממיתת בית דין או אינה אלא אפילו מיתת בית דין ולא נאמר והומת אלא בחול או אינו אלא אפילו בשבת וכדקאמינא מעיקרא תלמוד לומר לא תבערו ומושבותיכם פירושו מושבות בית דין וכדכתיב בפרשת רוצחים והיו אלה לכם לחוקת משפט לדורותיכם בכל מושבותיכם מאי לאו ר' נתן דהבערה אית בה כרת ואפילו הכי איצטריך קרא דלא לידחי שבת לא ר' יוסי ומשום דלית בה כרת איצטריך והוה מצי לאקשויי ליגמר מינה דלא דחי כדלעיל אלא דהוה איפשר לתרוצי שאני הכא דהכשר מצוה:",
                "<b>ויש</b> שואלין והיכי סלקא דעתך למימר דלידחי והרי הלאו קודם למיתת בית דין ואין זה בעידנא דמיעקר לאו וכו' הוא הדין דהוה מצי לאקשויי הכי אלא דעדיפא מינה אקשי ויש מתרצין בה שאיפשר שתהא פתילת האבר בידו ופותח פיו של זה ונותן את האור תחת הפתילה והיא ניתכת לתוך פיו:",
                "<b>ומכל</b> מקום הקשה הוי נמי ר' יוסי הא כי אמר איהו בלאו דוקא בהבערה דלית בה בשול אבל התכה הא אית בה בשול דמה לי בשול פתילה מה לי בשול סמנין והילכך אית בה כרת ואפילו הכי איצטריך למעוטה ואי לאו עליה הוה יליפנא לכולהו דלידחי והוא הדין דהוה מצי לאקשויי לר' יוסי נמי הא איכא נטילת נשמה ואפילו הכי איצטריך כו' ולא איצטריך לבשול פתילה אלא דחדא נקט אי נמי איפשר דלא מיית ביומיה:",
                "<b>ודחי</b> ליה דתנא דבי ר' ישמעאל לאו משום דאתי עשה ודחי לא תעשה שיש בו כרת הוא דמצריך מושבות לאשמועינן דלא לידחי אלא משום דאלימא ליה מיתת בית דין מצד אחר לדחויי שבת מקל וחומר ומה עבודה שדוחה שבת רציחה דוחה אותה שאם היה כהן שנגמר דינו ורוצה לעבוד אין ממתינין לו אלא מוציאין אותו מיד להרגו אלא אם כן היה על גגו של מזבח ועבודה בידו שבת שנדחה מפני עבודה אינו דין וכו' ומאי או אינו דקאמר דמשמע דאית ליה עלה פירכא הכי קאמר קבורת מת מצוה תוכיח שדוחה את העבודה כדמייתינן לה מולאחותו ואינה דוחה שבת והדר קאמר קבורת מת מצוה תדחה שבת מקל וחומר וכו' וליפוק לן דתהא מיתת בית דין דוחה שבת תלמוד לומר לא תבערו ומכל מקום אכתי עליה מאי איצטריך ומסיק למילתיה למאי דהוה סלקא דעתין מעיקרא דאי לאו קרא הוה אתי עשה ודחי לא תעשה אף בשל כרת מאי האי דקאמר או אינו אלא אפילו מיתת בית דין וכו' ופירש בה דהכי קאמר או אינו וכו' דאימר דאמרינן אתי עשה וכו' בלאו גרידא הדר אמר הואיל ולאו גרידא חמיר מעשה ואפילו הכי דחי ליה הכי נמי דחי לאו שבכרת דמה לי איסורא זוטא מה לי איסורא רבה ומכל מקום אידחיא לה ואכתי הדר קושיין לדוכתה דעליה מאי איצטריך:",
                "<b>ומהדר</b> לתרוצה דאי לאו עליה הוה אמינא יהא יבום דוחה כל ערוה הואיל ודוחה אשת אח דתהוי אשת אח דבר שהיה בכלל כל העריות לאיסור ובכרת וכדכתיב כי כל אשר יעשה מכל התועבות האל ונכרתה ויצתה מן הכלל ללמד בעצמה היתר במקום יבום ולא ללמד על עצמו לבד יצא אלא ללמד על הכלל כלו יצא ר\"ל כל העריות להתירם במקום יבום שכך היא מדה בתורה כל דבר שהיה בכלל ויצא מן הכלל ללמד כו' כיצד והנפש אשר תאכל בשר מזבח השלמים וטומאתו עליו ונכרתה והלא שלמים בכלל כל הקדשים היו שנאמר בהם דרך כלל כל איש אשר יקרב מכל זרעכם אל הקדשים אשר יקדישו בני ישראל וטומאתו עליו ונכרתה ואי בכהנים קאמר הכי כל שכן בישראל ואין זה אזהרה מן הדין דגלויי מילתא בעלמא הוא למה יצאו ליפרט בדין זה לומר לך דוקא בקדשי מזבח הא אם הקדיש אוכלין ומשקין להביא בדמיהן כלים לבדק הבית ואכלן בטומאה אין כאן כרת ואקשי ליה מי דמי התם יצא מן הכלל למה שהיה בו תחלה שהרי הכלל והפרט שניהם באיסור אבל הכא כלל באיסור ופרט בהיתר ולא אמרינן בכי הא ללמד על הכלל כלו יצא שאין אומרין מדה זו אלא כשהכלל והפרט בענין אחד ויצא ללמד על עצמו איזה דבר והכלל כולו נמשך אחריו אחר שהוא ממינו וזו אינה אלא מדה אחרת והיא דבר שהיה בכלל ויצא לידון בדבר חדש שאי אתה יכול להחזירו לכללו להשוותו עמו ולא להשוות כללו עמו עד שיחזירנו הכתוב בפירוש כיצד דכתיב באשם מצורע ושחט את הכבש במקום אשר ישחט את החטאת ואת העולה במקום הקדש כי כחטאת האשם הוא שאין תלמוד לומר כי כחטאת האשם הוא ומה תלמוד לומר וכו' לפי שהיה אשם מצורע בכלל כל האשמות שנתפרשה תורתם בפרשת צו למתן דמים במזבח והקטרת אימורים ויצא לדון בדבר חדש ליתן מדמו בבהן יד ובבהן רגל ובאוזן ימנית והייתי אומר שלא להחזירו לכללו להטעינו מתן דמים ואימורים במזבח דכיון דנפק נפק עד שהחזירו הכתוב לכללו ואמר כחטאת האשם הוא והיה לנו לומר בחזרתו שיהא אף הכלל נמשך אחריו לידון בבהונות ואוזן ימנית אלא שזה מכשיר והללו מכפרים אי נמי דמיעוטא כתיב בהו זאת תורת האשם ולא בהונות ואוזן ואף בזו יצאה להיתר ולא חזרה לכללה כן אין הכלל נמשך אחריה ולא היינו למדין ממנה לדחות העריות אצל היבום ואכתי מאי איצטריך עליה:",
                "<b>אלא</b> סד\"א ליתו שאר עריות במה מצינו מאשת אח וכי תימא והא אמרת דיצא לידון בדבר חדש ואי אתה ממשיך כללו אחריו והיאך אתה למד ממנה במה מצינו תירצו גדולי קדמונינו דלא דמיא לגמרי ליצא לידון בדבר חדש ודקאמר לעיל הא לא דמיא אלא לדבר שהיה בכלל כו' כך פירושו כלומר אדרבה להא דמיא טפי ומכל מקום אף להא לא דמיא לגמרי דעריות בפרט כתיבן כולהו אשת אח אף היא בפרט נכתבה שאלו אמרה תורה כל שאר בשר בכרת ואחר כך תתיר אשת אח הייתי אומר זו היא שיצאה מן הכלל לידון בדבר חדש אבל שאר עריות אסירי אבל זו אינה קרויה לגמרי יוצאה לידון בדבר חדש ואע\"ג דהתם חדא איסורא ר\"ל אשת אח והכא תרי איסורי ר\"ל אשת אח ואחות אשה הוה אמינא אשת אח הואיל ואשתרי במקום יבום אשתרי אפילו במקום תרי איסורי קמ\"ל עליה:",
                "<b>ומנא</b> תימרא דאמרינן הואיל ואשתרי אשתרי דנימא ליה הכא אי לאו קרא דעליה דאפילו למאן דאמר מה לי איסורא רבה מה לי איסורא זוטא מכל מקום איסורין מוחלקין שאני דתניא מצורע שחל שמיני שלו ר\"ל של ימי ספורו שהוא ראוי להביא בו קרבנותיו כדכתיב וביום השמיני יקח שני כבשים כו' והוא צריך לבא להר הבית ולעמוד בשער ניקנור להכניס ידיו בעזרת נשים ליתן מן הדם בבהונות וחל שמיני זה ערב הפסח וראה קרי בו ביום ונאסר ליכנס להר הבית שבעל קרי משתלח חוץ לשתי מחנות ר\"ל חוץ למחנה שכינה וחוץ למחנה לויה דהיינו הר הבית כדכתיב וישלחו מן המחנה כל צרוע וכל זב ואמרו בפסח שני פרק אלו דברים פסחים ס\"ז ב' וכל זב לרבות בעל קרי והוא חמור בזו מטמא מת שטמא מת ואפילו מת עצמו מותר ליכנס להר הבית דכתיב ויקח משה את עצמות יוסף עמו עמו במחיצתו ר\"ל במחנה לויה אלא שמכל מקום טבל לקירויו שהרי קרי אין בו אלא טומאת ערב ואמרו חכמים שמכיון שטבל אע\"פ שטבול יום אינו נכנס בשערי ניקנור להכניס ידיו לעזרת נשים שכל טבול יום עדין הוא בטומאתו לתרומה ולקדש ולביאת מקדש ואע\"פ שמותר הוא בהר הבית מכל מקום בהכנסת ידיו לעזרת נשים אסור מכל מקום זה נכנס להר הבית ועומד בשערי ניקנור ומכניס ידיו בעזרת נשים לבהונות ר\"ל ליתן דם על בהונותיו ויטהר מצרעתו וישלח פסחו לעזרה לשחטו ולערב יעריב שמשו ויטהר לקירויו ויאכל פסחו דמוטב יבא עשה שיש בו כרת דהיינו פסח שיש בו כרת לכל מי שהיה יכול לעשותו ולא עשאו והרי זה אינו יכול לעשותו אם אינו מכניס ידיו לבהונות וידחה עשה דוישלחו שאין בו כרת שאין טבול יום בכרת על ביאת מקדש אלא בביאת כלו לעזרה וזה אינו נכנס לעזרה אלא שעומד בשערי ניקנור ומכניס ידיו לעזרה וקס\"ד השתא דביאת מקצת לא שמה ביאה לחייבו כרת אלא שהוא בעשה של שלוח ולפי דרכך למדת שבביאת כלו חייב כרת אף בעזרת נשים לדעת זה ור' יוחנן אמר דבר תורה אפילו עשה נמי לית ביה משום דעזרת נשים לאו בכלל מקדש הוא אלא בהר הבית שהוא מחנה לויה ולא נאסר טבול יום במחנה לויה ולא בעזרת נשים אלא מבית דינו של יהושפט דכתיב בדברי הימים ויעמד יהושפט בקהל יהודה וירושלים גו' ואותו היום נטהרו ישראל מטומאות שבידיהם וחדשו בה דברים לומר טבול יום אל יכנס למחנה לויה דהיינו הר הבית ושער ניקנור ועזרת נשים דהיינו החצר החדשה:",
                "<b>ואחרוני</b> הרבנים שואלים היאך חלק ר' יוחנן עם הברייתא שאין דרך אמורא לחלוק עם ברייתא ועוד היאך אמר שבית דינו של יהושפט גזרו על טבול יום שלא ליכנס למחנה לויה ובפירוש אמרו במשניות של כלים פ\"א מ\"ח שטבול יום נכנס אף בחיל ומתוך כך מפרשים שאף לתנא דברייתא טבול יום מותר בכל מחנה לויה ועזרת נשים בכללה אלא שבית דינו של יהושפט גזרו ולא גזרו בכל הר הבית אלא במקומות שבו כגון עזרת נשים אבל לא בחיל ושאר ההר ור' יוחנן לא בא לחלוק אלא לפרש דהאי עשה שאין בו כרת דקאמר בברייתא לא שאין בו כרת דוקא אלא דאפילו עשה דאורייתא אין בו ומכל מקום אני אומר שר' יוחנן בא לחלוק שר' יוחנן בסוף התנאים היה מיד וכדאי הוא לחלוק עם ברייתא ודיקא נמי דקאמרינן ור' יוחנן אמר ולדבריהם היה לו לומר ואמר ר' יוחנן אלא חלוק היה ומודה אני שלא בא לאסור מכח בית דינו של יהושפט בכל הר הבית אלא בעזרת נשים וזהו מחלוקתם שלדעת תנא קמא עזרת נשים בכלל מקדש אלא דביאת מקצת אין בה כרת הא עשה דשלוח מיהא איכא ולדעת ר' יוחנן אינה בכלל מקדש ואפילו עשה דשלוח ליכא וזה עיקר וגדולי הרבנים פירשו בה דברים שאין נראין כלל:",
                "<b>ואמר</b> עולא מה טעם ר\"ל הואיל ותנא דברייתא סובר שעזרת נשים בכלל מקדש היאך התירו טבול יום זה להכניס ידיו לשם שהרי ביאת מקצת שמה ביאה וטבול יום הנכנס במקדש בכרת שהרי אף מחוסר כפורים כן כמו שביארנו במסכת מכות ואם כן עשה שיש בו כרת הוא ופירש שדברי תנא דברייתא אינם מטעם ביאת מקצת לא שמה ביאה אלא מטעם שמאחר שהותר לצרעתו הותר לקירויו כלומר הואיל ומצורע ביום שמיני הותרה לו ביאת מקצת אע\"פ שהוא עדין מחוסר כפורים כדי ליתן דם בבהונותיו שאין לו טהרה אלא בכך והואיל והותרה לו ביאת מקצת לצרעתו אלו לא ראה קרי הותרה לו לקירויו ואפילו לא טבל כלל אלא דאורחא דמילתא קתני דכל דמצי מטהר נפשיה עביד וכי נקיט ליה תנא מוטב יבא עשה וכו' ולא קאמר הואיל והותר לצרעתו משום הר הבית נקט לה דליכא הואיל דהא מצורע בשמיני מחוסר כפורים הוא ומותר בכל הר הבית מה שאין כן בבעל קרי ובהא איצטריך לטעמא דמוטב שיבא עשה כו' אבל לענין הכנסת ידיו דאף מחוסר כפורים אסור בו איצטרכינן לטעם הואיל ואלמא מכל מקום כל היכא דאישתרי חד איסור אישתרי נמי אידך אגביה הכא נמי אי לאו עליה הוה אמינא הואיל ובמקום יבום מיהא אישתריא ליה אשת אח אף במקום אחות אשה כן:",
                "<b>ומכל</b> מקום הלכה שאין עזרת נשים בכלל מקדש וטבול יום הנכנס בה אינו לוקה והילכך יבא עשה שיש בו כרת וידחה עשה של סופרים וכדר' יוחנן ואין אנו צריכין לטעם הואיל כלל וכן יכול ליכנס אפילו כלו ודוקא טבול יום הא בעל קרי לא ומכל מקום יש פוסקים שאף עזרת נשים בכלל כרת לטמא הנכנס שם וכן מוכחת סוגיא זו השנויה בזבחים פרק כל הפסולין ל\"ב ב' וכן הלכה שביאת מקצת שמה ביאה ואם כן לא הותר אלא מטעם הואיל ולשיטה זו אף בלא טבל כן וגדולי המחברים פוסקים שביאת מקצת לא שמה ביאה ולשיטה זו איפשר שבזו חלק ר' יוחנן לומר שאע\"פ שהיא בכלל מקדש אין כאן אפילו עשה שכל ביאת מקצת אינה אלא מדברי סופרים ולאי זו שיטה מכל אלו שכתבנו אתה למד שזה שתפשוה בטבול יום דבעל קרי לאו דוקא אלא הוא הדין לכל טבול יום וחדא מינייהו נקט ושלא כדברי גדולי הרבנים ואע\"ג דלעולא דוקא בעל קרי שאיפשר בטבילת יומו אבל כל שהוא בטומאת שבעה הרי יצא בשעה שאינה ראויה להביא קרבנותיו מכל מקום אין הלכה כעולא ודקאמר מי לא מודה עולא דמשמע דמודה הוא לבר פלוגתיה אלמא דבר פלוגתיה קאמר הכי אינו כן ואין הענין אלא כאומר מי לא אמר עולא וכן כתבוה גדולי הדור ויש להם כיוצא בה באחרון של גיטין פ\"ג א' מודה ר' אליעזר במגרש את אשתו אי נמי אסוגיין דהכא קא מהדר דדייק מדעולא דאמרינן הואיל וקאמר דמודי עולא דבכי האי לא אמרינן הואיל ומכל מקום למאן דפסיק כעולא דוקא בבעל קרי וכיוצא בו לטומאת ערב ושניטמא בשמיני דאיכא הואיל:",
                "<b>ונשוב</b> לענין הסוגיא והוא שהקשה מי דמי תינח היכא דנשא המת תחלה ואחר כך נשא אחיו החי את אחותה דקדם עליה בגוה איסור אשת אח קודם שיחול עליה איסור אחות אשה ומגו דאישתרי ליה מצד יבום איסור אשת אח דמעיקרא הייתי אומר שאין איסור אחות אשה הבא אחריו מוציאו מאותו היתר דהואיל והותר לראשון הותר לבא אחריו דומיא דהואיל והותר לצרעתו הותר לקיריו אלא נשא חי תחלה שנמצאת זו עומדת עליו באיסור אחות אשה ואחר כך נשא אחיו המת היאך איסור אחרון מפקיע את הראשון ואפילו נשא המת תחלה תינח היכא דנשא המת ומת ואחר כך נשא אחיו את אחותה דהות חזיא ליה מיקמי דליחול עלה איסור אחות אשה דומיא דמצורע שראה את הקרי בשמיני שהיה ראוי באותו יום קודם ראית הקרי משהאיר פני מזרח להכניס ידיו לבהונות ומגו דאישתרי אישתרי אלא נשא מת ונשא האח את אחותה קודם שימות שנמצא איסור אחות אשה בא קודם שיבא היתר אשת אח לא אמרינן הואיל ואישתרי ואכתי לא איצטריך עליה למיסר דמי לא מודי עולא שאם יראה קרי בליל שמחרתו שמיני קודם שהאיר פני מזרח שאינו מכניס ידיו לבהונות שהקרי מעכב עליו הואיל ולא יצא מצרעתו בשעה הראויה להבאת קרבנות ולהכנסת בהונות דאע\"ג דלסוף שבעה גמרי ימי ספירו מכל מקום אין הבאת קרבנותיו והכנסת בהונותיו ראויות עד למחר ונמצא בתחלת היום שהקרי מעכבו ויש שואלין והיכי פשיטא ליה דלודי עולא בהא ופירשו בתוספות שמה שאמרו בזבחים פרק כל הפסולין ל\"ב ב' אמר עולא טמא שהכניס ידיו לפנים לוקה ביאה במקצת שמה ביאה ואקשו ליה מיהא דמצורע שחל שמיני שלו וכו' ואי אמרת ביאה במקצת שמה ביאה היכי לעייל ידיה ואמר ליה מטונך כלומר ממקום שבאת אביא לך ראיה שאני מצורע הואיל והותר כו' ומדקאמר ליה מטונך כלומר יש לי ראיה משם על כל פנים הראיה היא משום דקאמר בשמיני כלומר ביום שמיני דאיכא למימר ביה הואיל:",
                "<b>ותירץ</b> כי איצטריך עליה שנשא מת ומת ואחר כך נשא האח את אחותה דאי לאו עליה הוה אמינא הואיל ואישתרי אישתרי ואתא עליה לאשמועינן שפטורה היא מן החליצה ומן היבום אלא דרבנן גזרו בה להצריכה חליצה שמא יאמרו יבמה יוצאה לשוק בלא חליצה כמו שיתבאר ויש שואלין היכי נסיב לה והא הויא אחות זקוקתו דאסירא ומפרש לה בתלת אחי כגון ראובן שמת ולאה אשתו נזדקקה לשמעון וללוי וכנס שמעון ואחר כך נשא לוי את אחותה ומת שמעון ונזדקקה ללוי שהיא אחות אשתו והואיל ואיתחזיא ליה ביני ביני הוה אמינא דלישתרי אלא דאתא עליה ואפקה:",
                "<b>ואיבעית</b> אימא דלא דמיא לדעולא כלל והא דאיצטריך עליה אע\"ג דבעלמא לא אתי עשה ודחי לאו שבכרת מכל מקום הכא אי לאו עליה הוה אמינא הכי משום דסד\"א כדעביד ר' יונה היקישא לגבי העראה וקאמר הוקשו כל העריות כלן זו לזו מדכתיב כל אשר יעשה מכל התועבות האל וכו' ומכיון שמצינו את הנדה שחייב בה בהעראה אף כל העריות כן נימא נמי הכי דמדאשכחן אשת אח שהיא ערוה והותרה במקום יבום אף בכל העריות כן דאע\"ג דהכא חדא איסורא והכא תרתי אין משיבין על ההיקש אתא עליה ואפקה לאחות אשה והדר ילפינן כולהו מאחות אשה לאיסורא ואי אמרת מאי חזית דאקשת להו לאחות אשה אקשינהו לאשת אח חדא דקולא וחומרא לחומרא מקשינן ועוד דאשת אח ליכא אלא איסור אשת אח ושאר עריות איכא איסורא דידהו ואיסור אשת אח וליכא לאקושי אלא לדדמי ליה טפי ולמדנו דמשום היקשא דר' יונה איצטריך עליה לאפוקה לערוה מיבום:",
                "<b>רבא</b> אמר דעליה לאו לערוה איצטריך אלא לצרה דאין עשה דוחה לא תעשה שבכרת אלא בהנהו דכתבינן לעיל ה' ב' דלא ילפינן מינייהו וכי איצטריך קרא לצרתה ומקשי ליה והא קא תני אין לי אלא היא ר\"ל הערוה דמשמע דקרא משום ערוה אתא ומשני דמשום צרתה קאמר הכי כלומר כי נסיב לה מקראי עיקרא משום צרה אלא דאיידי דאיצטריך לאתויי צרה מקראי נסיב נמי איסור ערוה גופא מקראי ולאו דוקא דקרא ודאי לא איצטריך אלא לצרה והכי נמי פריך מבריתא אחריתי דקאמר אין לי אלא הן ופריק לה נמי דעיקרא משום צרותיהן ומקשי מדקאמר רבי בקרא דיבמה יבא עליה ולקחה לו לאשה ויבמה דהוה ליה למימר ולקח ויבם וודאי למעוטי אתא ולקחה כלומר את הראויה וקאמר עלה לאסור צרות ועריות אלמא דעריות נמי צריכא קרא ותירץ לאסור צרות של עריות ומקשי ליה והא תרי קראי נסיב ליה חד לערוה וחד לצרה ופירש בה דתרוייהו לצרה חד למיסר צרה במקום מצוה וחד למישרא צרה שלא במקום מצוה כגון צרת בתו הנשואה לנכרי דהכי קאמר ויבם ויבמה במקום יבום הוא דאסירא צרה כו' ודיקא נמי דערוה לא צריכא קרא דקתני חמש עשרה נשים פוטרות צרותיהן ולא קתני פטורות שלא מצא התנא עצמו צריך לומר כן ואקשי לרבנן דנפקא להו צרה מלצרור מאי שנא דצריכא קרא דאכתי לר' דנפקא ליה איסור צרת ערוה מולקח ולקחה ולצרור מידריש ליה לדרשא אחרינא אי לאו קרא מהיכא תיתי צרה לאיסורא כלל אלא לרבנן דנפקא להו מלצרור הא כתיב נמי כרת אצרה ומשני דצרה נמי לא צריכא קרא וכי איצטריך קרא למישרי צרה שלא במקום מצוה דקאמר עליה לדונו בגזירה שוה מעליה דיבמה לומר לך במקום יבום הוא דאסירא שלא במקום יבום שריא ואי לאו עליה הוה אמינא דכל צרת ערוה אסירא:",
                "<b>ומקשי</b> אימא ערוה גופה ר\"ל אחות אשה שלא במקום מצוה תשתרי דהא מוקמת קרא דעליה דוקא במקום מצוה ותריץ ליה אמר קרא בחייה כל שבחייה ר\"ל כל שבחיי אשתך לא תשא את אחותה ואקשי והא מיבעי ליה למעוטי לאחר מיתה דאחות אשתו לאחר מיתת אשתו מותרת ומשני מואשה אל אחותה נפקא אי מהתם הוה אמינא נתגרשה שריא קמ\"ל כל שבחייה אפילו נתגרשה אלא תרי קראי כתיבי חד משמע דערוה וצרה תרוייהו אסירן וחד משמע דחדא מינייהו לחוד אסירא דכתיב ואשה אל אחותה לא תקח לצרור אלמא ערוה וצרה אסירא וכתיב לגלות ערותה דוקא דחדא הא כיצד במקום מצוה שתיהן אסורות שלא במקום מצוה צרה מותרת ואי אמרת איפוך אנא שבמקום מצוה צרתה מותרת ושלא במקום מצוה שתיהן אסורות אם כן לא יאמר עליה באחות אשה לאוקומה במקום מצוה דממילא יהבינן היתירא למצוה ואיסורא שלא במקום מצוה הא מדכתיב עליה שמע מינה לאוקומי במקום מצוה ר\"ל לאסור צרה במקום מצוה ואקשי ממאי דהאי עליה לאיסורא ר\"ל למיסר צרה במקום עליה דהיינו במקום מצוה דילמא להיתירא ר\"ל למישרא ערוה במקום עליה דהיינו במקום מצוה והכי קאמר ואשה אל אחותה לא תקח לצרור ר\"ל ולא צרתה שלא במקום עליה ר\"ל שלא במקום מצוה הא במקום עליה שתיהן מותרות דאע\"ג דעליה גבי איסורא כתיב לא כתביה באחות אשה אלא לדון ממנה גזירה שוה לפרשת יבמין מה כאן בפרשת עריות בערוה וצרתה הכתוב מדבר אף בפרשת יבמין בערוה וצרה וקאמר יבא עליה ומתרץ אם כן לגלות ערותה דחדא היכי משכחת לה כו' ולמדת דאפילו לאיסור צרה לא צריך קרא ומיהו לישנא קמא דייק טפי דקרא למיסר צרה דעליה עיקר אשמעתיה לאיסורא הוא כלומר במקום עליה לא תקח לצרור ר\"ל דצרה אסירא אלא דממילא ילפינן מיניה היתר צרה לשלא במקום מצוה:",
                "<b>זהו</b> ביאור הסוגיא ויש בה עוד בחידושין הרבה בלבולין וקושיות חבילות חבילות אלא שאין להאריך כל כך בסוגיא האמורה דרך משא ומתן ולא עוד אלא שכבר רמזנו דרך ביאור מה שנתחבטו בה המפרשים ומעתה נשוב לבאר דרך פסק כל הדברים הנכללים בה ואלו הן:"
            ],
            [
                "<b>יבמה</b> שנפלה לפני מוכה שחין או אחד משאר אותם שכופין להוציא אין חוסמין אותה ר\"ל שאם תבעתו בבית דין לכוף אותו שיחלוץ הואיל ואם כנסה כופין אותו להוציא אין סותמין טענתה לומר שתתייבם כדי לקים מצות יבום אחר שהוא רוצה ליבם על כל פנים ואחר כך נכופהו לגרש אלא מעכשיו כופין אותו לחלוץ ונותן לה כתובתה אבל כל שדינה להתיבם ואינה רוצה דנין אותה במורדת ואף זו כופין את היבם לחלוץ אלא שתצא בלא כתובה על הדרכים שהזכרנו בכתובות פרק אף על פי ס\"ד א' ויש מפרשים בזו דמוכה שחין דקאמר לאו דוקא מוכה שחין וחביריו מאותם שכופין אותם להוציא אלא כל שאינו הגון במשמע ואין נראה כן שכיוצא בזה אין כופין אותו לחלוץ אלא שמבקשים ממנו או מטעין אותו שיחלוץ כגון חלוץ לה ובכך אתה כונסה שחליצתו פסולה ופוסלת ואחר שנפסלה לו כופין אותו לחלוץ חליצה מעולה או שאומרין לו שיחלוץ ותתן לו מאתים זוז ולא תתן ותהא חליצתו כשרה כמו שנבאר בפרק מצות חליצה ק\"ו א' אבל שנכופהו לחלוץ לא ומכל מקום איפשר שהם מפרשים אין חוסמין אותה שלא נכופה ליבם וכן שאין דנין אותה במורדת על שאינה רוצה ליבם וזה אמת שכל שניכר לבית דין שאינו הגון לה אע\"פ שאין כופין אותו לחלוץ מכל מקום אין כופין אותה ליבם ואין דנין אותה במורדת אלא מבקשין ממנו או מטעין אותו ואם אינו מועיל מניחין אותם על עמדם ואין כופין לא זה ולא זה וזהו אצלי ברור ובלא שום פקפוק:",
                "<b>ארבע</b> מיתות נמסרו לבית דין סקילה שריפה הרג וחנק ומכשף ושוכב עם בהמה ובעל אוב או ידעוני שלשתם בכלל הנסקלים הם וכלם עם מחוייבי שאר מיתות בית דין כבר ביארנו ענינם במסכת סנהדרין:",
                "<b>אע\"פ</b> שביאה דרך אישות אוסרת את האשה לקרוביו כגון אשת אב ואשת הבן ודומיהן מכל מקום ביאה שלא מדרך אישות אינה אוסרת מכאן אמרו נושא אדם אנוסת אביו ומפותת אביו ואין דנין אותה באשת אב וכן נושא אדם אנוסת בנו ומפותת בנו ואין בהם משום כלתו וכן אע\"פ שאישות אוסרת את האיש בקרובותיה כגון אמה ואם אמה ואם אביה ובתה ובת בתה ובת בנה אם בא עליה דרך זנות לא נאסרו קרובותיה עליו אלא שיש בזו איסור חכמים כל זמן שהזונה קיימת מפני שבאה לבקר קרובותיה ומתיחד עמה ובא לידי עבירה והרי עכשו היא ערוה עליו ואפילו נטען על האשה לא ישא אחת מקרובותיה כמו שיתבאר בסוף פרק שני אלא שאם כנס לא יוציא:",
                "<b>אשת</b> אחי האב הרי היא בכלל העריות ובאותן שבכרת ר\"ל שאינה במיתת בית דין וכבר ידעת שחייבי כריתות אם התרו בהן למלקות לוקין בא על שומרת יבם של אביו בחיי אביו עובר על שלשה לאוין אחת משום אשת אחי האב דכתיב ערות אחי אביך לא תגלה אל אשתו לא תקרב דודתך היא ואחת משום לא יגלה כנף אביו שפירושו כנף הראוי לאביו ר\"ל שומרת יבם של אביו ואין הלכה כר' יהודה שהיה מעמידו לאנוסת אביו ומפרש כנף שראה אביו לא יגלה אלא בשומרת יבם של אביו הכתוב מדבר ועובר עוד משום יבמה לשוק ר\"ל לא תהיה אשת המת החוצה לאיש זר ואם מת האב ואין עוד אח ליבם אין כאן לאו של יבמה לשוק אלא השנים האחרים:"
            ],
            [
                "<b>הכלאים</b> לא סוף דבר שלבישתן אסורה אלא אף כל העלאה והוא כל צד שהגוף נוגע ומתחמם בו או נהנה בו בהגנה מן החמה או מן הגשמים בנגיעה הא כל שלא בנגיעה מותר אע\"פ שמגין הרי אמרו ירושלמי כלאים פ\"ט ה\"ו אהל של כלאים מותר לישב תחתיו ומה שאסרו במסכת יום טוב י\"ד ב' וילון בכלאים הוא מפני שהשמש נכרך בה וזהו שלא אסרוה אלא ברכה כמו שביארנו שם ואף בהעלאה כל שאינו בכונת הנאה כגון תופרי כסות שמניחין אותו על יריכותיהן או אפילו דרך לבישה כגון מוכרי כסות אף בלבישה מותר כדי שיקפצו עליהם גוים ויקחו ואפילו בימות הגשמים שיש בהם הנאת חמום הואיל ואינו מתכוין לחמום אלא שהצנועים מושכין ידיהם ותופרין על גבי קרקע ומוכרין אותם בהפשלה לאחוריהם ומכל מקום כל שמתכוין בהם לחמום או להנאה כגון להגין בחמה מפני החמה או בגשמים מפני הגשמים אסור:",
                "<b>מטפחות</b> הידים ומטפחות הספרים ר\"ל ספרי תורה ושאר הספרים וכן מטפחות הספג אסורים משום כלאים ואע\"פ שבמשנת כלאים פ\"ט מ\"ג הותרו בסתם משנה ור' אליעזר הוא שאסר כבר נתגלה בברייתא תוספתא פ\"ה ה\"י שר' מאיר הוא ששנאה כן אבל ר' יהודה שנאה בהפך ומטפחות הספר ר\"ל המגלח אסורה בכלאים לדברי הכל:",
                "<b>איסור</b> כלאי בגדים אינו אלא בצמר ופשתים וכדכתיב צמר ופשתים יחדו הא שאר מינים זה בזה או עם הצמר או הפשתים מותרין מן התורה אף בלבישה אלא שחכמים גזרו על הכלך והוא כעין צמר שגדל על האבנים שבים המלח שיהא אסור עם הפשתן:",
                "<b>כל</b> הבגדים האמורים בתורה סתם אינם אלא צמר ופשתים אם כן מה שחייבה תורה ציצית על כנפי בגדיהם אין חיוב ציצית אלא בבגד צמר או פשתים הא שאר מינין כגון בגדי משי וארגמן ושאר מיני בגדים פטורים מן הציצית מן התורה אלא שחייבים מדברי סופרים ואין הלכה כדברי רבא שאמר הכנף מין כנף כלומר כל בגד במינו וכתיב צמר ופשתים גדילים תעשה לך כלומר אפילו צמר בפשתים וכל שכן בשאר המינין עד שתירץ צמר ופשתים פוטרים בין במינן בין שלא במינן וכן זה בזה שאר מינין במינן פוטרין שלא במינן אין פוטרין ועליהם נאמר הכנף מין כנף ור\"ל בלבן שבתכלת אין ספק שהצמר פוטר את כלן שאין תכלת אלא בצמר שמכל מקום משמען של דברים שכל מיני בגדים חייבין מן התורה בציצית אלא הלכה כתנא דבי ר' ישמעאל ואין חיוב תורה בציצית אלא בטלית של צמר או פשתן הא מדרבנן חייבין ופטור כל אחד במינו הא שלא במינו לא אלא אם כן בצמר או בפשתים הא צמר ופשתים פוטרין בכלן:",
                "<b>אע\"פ</b> שנאסרו הכלאים דבר תורה בצמר ופשתים הציצית מיהא מותר בכלאים שנאמר לא תלבש שעטנז צמר ופשתים יחדו גדילים תעשה לך כלומר אבל אתה עושה גדילים מזה לזה ר\"ל של צמר בטלית של פשתים או של פשתים בטלית של צמר שהרי אמרה תורה ליתן תכלת ותכלת עמרא הוא דמדשש כיתנא תכלת עמרא ואמרה תורה עשה תכלת בטלית של פשתן ואם כן הוא הדין לחוטי לבן של צמר בפשתן ושל פשתן בצמר:",
                "<b>אע\"פ</b> שהלכה כר' ישמעאל כמו שביארנו מכל מקום הלכה גם כן כריש לקיש שאמר לק' כ' ב' כל מקום שאתה מוצא עשה ולא תעשה אם אתה יכול לקיים את שניהם מוטב ואם לאו יבא עשה וידחה את לא תעשה והילכך היתר כלאים בציצית הוא בכל מקום מצד התכלת ר\"ל להיות הצמר פוטר בשל פשתים שהרי אין תכלת אלא בצמר והתורה אמרה ליתן תכלת אף בטלית של פשתן אבל חוטי לבן של צמר בטלית של פשתן או של פשתן בטלית של צמר לא הותר בכל מקום אלא אם כן במקום שאין לו ממינו ושמא תאמר והיאך איפשר שלא יהא לו ממינו והרי איפשר לו להוציא חוטין מן הבגד עצמו ויטיל בכנף אין זה כלום שכל שאין לו אלא אם כן בקריעת כנף ובהפסד טלית הרי זה כמי שאין לו ויפטר של צמר בפשתים ושל פשתים בצמר ודבר זה דוקא מן התורה אבל חכמים גזרו שאף במקום שאין לו ציצית ממין הכנף לא יטיל אלא ממינו מגזירת קלא אילן שיהא כלאים שלא במקום מצוה ואין פוטרין עכשו טלית של צמר אלא בשל צמר ולא של פשתים אלא בשל פשתים ואפילו במקום תכלת אין מטילין תכלת בשל פשתן מדברי סופרים גזירה משום קלא אילן וכן גזירה משום כסות לילה כמו שהתבאר שם ואם מפני שעקר מצות ציצית בתכלת סמכו בה על מה שאמרו התכלת אינו מעכב את הלבן:",
                "<b>מדברינו</b> למדת שאין דורשין הכנף מין כנף כלל אלא אף בשאינו מין כנף על הדרך שביארנו ומכל מקום אתה מעמידו לענין צבע שיהא הציצית מצבע הטלית אם ירוק ירוק אם אדום אדום אם לבן לבן שהרי כל הצבעים פוטרין במצות לבן חוץ מן התכלת והילכך אם היה הטלית תכלת אין מטילין למצות לבן שבה תכלת ולא שחור שדומה לתכלת אלא אחד משאר צבעונין שהרי כל הצבעים כשרים בה הא כל טלית שאינו מצבע תכלת מטיל בו ציצית שמצבע הטלית והוא שאמרו במנחות מ\"א ב' טלית שכולה תכלת כל מיני צבעונין פוטרין בה חוץ מקלא אילן ואמרו שם טלית אין פוטר בה אלא מינה ר\"ל טלית שאינה תכלת אין פוטר בה בצבע אלא מינה כלומר אם אדום אדומים ואם ירוקה ירוקים ואע\"פ שאמרו במנחות ל\"ח ב' מידי ציבעא גרים לא למעט שלא להצריך צבע הציצית מצבע הטלית אלא למה שהיה מצריך שם בטלית תכלת להקדים תכלת תחלה מצד הצבע שהוא ממין הטלית והוא אומר שמצוה להקדים לבן לתכלת אע\"פ שהתכלת מצבעה שהתכלת ראוי לבא על הציצית ר\"ל שיהא התכלת אחרון וכן כתבוה גדולי המפרשים:",
                "<b>וכן</b> למדת מדברינו שטלית של פשתן חייב בציצית וכדברי בית הלל האמורים בשמועת סדין בציצית מנחות מ' א' וכבר ביארנוה בשני של שבת כ\"ה ב':"
            ],
            [],
            [
                "<b>מכיון</b> שכתוב בתורה גדילים ואין גדיל אלא בשני חוטין למדת שמלת גדילים כוללת ארבעה חוטין שיהיו נכפלין ויהיו שמנה ויעשה הגדיל עליהם בחוליות וקשרים וצריך שיוציא הפתיל מתוך הגדיל כמו שאמרו עשה גדיל ופתלהו מתוכו ר\"ל שיהא הגדיל בצד הציצית הסמוך לבגד והענף למטה מן הגדיל ולא שיעשה גדיל בכל אורך החוטין וכן לא שיעשה הגדיל בשיפולי הענף וישארו הפתילים כנגד הבגד שהרי הציצית צריך שיהא כציצת הראש ששערותיו נפרדים מלמטה:",
                "<b>ומעשה</b> הציצית על פי המנהג הנהוג לרבני צרפת הוא שיטיל ארבעה החוטים בטלית שהם שמנה כשנכפלו ויהא אחד מן החוטין ארוך כדי לעשות בו הגדיל ונהגו בשיעורן לכרוך מן החוט על הגודל שבעה פעמים ומותח כל אצבעותיו וכורך על ארבע אצבעותיו הפתוחות מן החוט שקצהו כרוך בגודל וחותך ומבדילם ונמצאו ארבעה חוטין כשיעור היקף אצבעותיו פתוחין והאחד הכרוך על הגודל ארוך מכלן כדי לכרוך בו שאר החוטין ומכניס ראש הארבעה חוטין בנקב הטלית וכופלן ונמצאו שמנה ואחד מהם ארוך והוא במקום התכלת כמו שידוע בזמן התכלת שאחד מן הארבעה היה תכלת והוא ארוך מכלם עד שכשהם נכפלין היו שנים תכלת וששה לבן ומרחיק מלא קשר גודל מקצה הטלית לאורך הטלית וקושר ארבעה חוטין שמצד זה עם ארבעה שמצד זה שני קשרים והוא עולה לקשר אחד שאין נעשין שם שנים אלא להיות הקשר קיים ומקיף החוט הארוך על שאר החוטים ושונה ומשלש ועושה בהן כמין עניבה והיא הנקראת חוליא אחת ועושה מהן שבעה ר\"ל שבעה חוליות שהם כ\"א הקפות ועושה קשר שני ואחר כך שבע חוליות וקושר קשר שלישי ואחר כך עושה שבע חוליות וקושר קשר רביעי ואחר כך עושה י\"ג חוליות שהם ל\"ט הקפות ועושה קשר חמישי ועושה בו שני קשרים כדי להיות הקשר קיים ויש עושים אף בזו שבע חוליות לבד ונמצאו החוליות לשיטה זו כ\"ח חוליות וזה נאה יותר כדי שיהא שיעור שוה לכלן וראוי לכוין שיהא בין קשר לקשר אצבע שיהיו ארבע אצבעות גדיל ויעלה הענף לשמנה אצבעות ויהיו החוטין יותר מעט לשיעור החמשת קשרים וזהו שאמרו מנחות ל\"ט א שליש גדיל ושני שלישי ענף וחשבון שמנה חוטין וחמשה קשרים אמרו בו דרך אסמכתא שהוא להשלים סך תרי\"ג מצות שציצית בגימטריא ת\"ר ושמנה חוטין וחמשה קשרים הרי תרי\"ג שהציצית זכר להם כדכתיב וראיתם אותו וזכרתם את כל מצות ה' ושבע חוליות שבין קשר לקשר רמז לשבעה רקיעים שמתוך שעיקר הציצית תכלת שהוא דמות הרקיע תקנו שבע חוליות בין קשר לקשר ולשיטת העושים ברביעית י\"ג חוליות הוא כנגד שבעה רקיעים וששה אוירים ובעלי שיטה זו מדקדקים בחוליותיהם שלא יהא בין כלם אלא שיעור ארבע אצבעות גדיל:",
                "<b>זה</b> שאמרה תורה צמר ופשתים יחדו פירוש יחדו הוא שיהא הבגד מחובר בכלאים הן בתפירה הן באריגה ובא ללמד שתכיפה אחת אינו חבור ולפי דרכך למדת שכל שאין שני מינין של בגדים מחוברים כאחד אין בו שום איסור ואפילו דבקם באזור או בסינר מעתה לבישת חלוק של פשתן ועליה בגד צמר אפילו חגר עליהם בסינר אין בו שום פקפוק והוא שאמרו בספרי תצא פיסקא רל\"ב יכול לא ילבש אדם חלוק של צמר על גבי חלוק של פשתן תלמוד לומר יחדו ואפילו תחב בהן תחיבה אחת בכלאים אין זה יחדו עד שיתחוב בו שתי תחיבות הא משנתחבו בה שתי תחיבות בכלאים נאסרו מן התורה:",
                "<b>כלל</b> גדול בכל התלמוד שזה שהוציא הכתוב איסור כלאים בלשון שעטנז הוא מפני שאין איסור כלאים מן התורה אלא בשוע טווי ונוז ושוע פירושו העברת הצמר או הפשתים במסרק של ברזל עד שיהא כל הקשה שבו נשאר בשיני המסרק וישאר הצמר או הפשתן חלק ראוי לטוויה וכדמתרגמינן חלקת צואריו שעיעות צואריה וטווי פירושו טווי בכישור ויש מוסיפין בו שאם הביא שני חוטין טווים ושזרן כאחד הרי זה כטוויה ונוז יש מפרשים בו לשון אריגה והוא שאמרו באחרון של כלאים פ\"ט מ\"ח אין אסור משום כלאים אלא טווי וארוג שנאמר לא תלבש שעטנז דבר שהוא שוע טווי ונוז והשוע בכלל הטווי שכל שנטוה כבר הועבר במסרק אלמא מכל מקום שמשעטנז הוא מוציא ארוג וכן פירשו גדולי הרבנים ועם זו הם מפרשים במסכת נדה פרק האשה ס\"א ב' שיהא שוע טווי ונוז זה עם זה ר\"ל שיהא הצמר והפשתן מועבר במסרק ביחד ואחר כך טווים יחד ונארגים יחד וכל שאינו כן אינו כלאים מן התורה הא כל שחבר בגד צמר בבגד פשתים בתפירה אינו כלאים מן התורה ושתי תכיפות שאמרו שהוא חבור מן התורה פירושו שהחוט עצמו כלאים כגון ששע וטוה ותפר באותו חוט שהתפירה כאריגה ונעשה כאלו חוט של כלאים נארג בתוכו:",
                "<b>והלבדים</b> אף הם אינם מן התורה הואיל ואין בהם טווי וארוג וגדולי המחברים שעשאוהו מן התורה אין דבריהם נראים ואע\"פ שאמרו בתו\"כ פ' קדושים וכל בגד לרבות את הלבדים אסמכתא בעלמא הוא או שמא לדעת זה לא הוצרכו לשוע טווי ונוז אלא בבגד שאין גמר מלאכתו אלא בטוויה ואריגה אבל הלבד הואיל וגמר מלאכתו בלא טוויה ואריגה כל שהוא שוע בכלאים דיו ולא עוד אלא שהחיבוט שמחבטין אותו לערבו בדבוק חזק הוא כטוויה ואריגה לבגדים אחרים שאין הכונה אלא שיהו הצמר והפשתים מעורבים בחוזק עד שיהא אחד:",
                "<b>ומכל</b> מקום אחרוני הרבנים מקשים עליהם שאם כן מה הוצרכה תורה להתיר כלאים בציצית והרי אין כאן לא שוע זה עם זה ולא טויי זה עם זה ולא ארוג זה עם זה ואף לכשתאמר שחבורו נעשה כאריגה כמו שביארנו מכל מקום אין שלשתם בו וסבורים לתרץ שמאחר שאמרו קשר העליון דאורייתא ואינו יכול להפסיקם זה מזה לעולם הרי הוא כשוע טווי ונוז ואין זה כלום שהרי במנחות ל\"ט א' אמרו שמע מינה קשר העליון דאורייתא דאי ס\"ד דרבנן כלאים דאיצטריך קרא לשרויי למה לי והא קיימא לן התוכף תכיפה אחת אינו חבור אלא כיון דמדאורייתא הוא הוה ליה כשתי תכיפות אלמא כל שתפר שתי תכיפות חוט של פשתים בבגד צמר או חוט של צמר בבגד פשתים כלאים דאורייתא אלא שהם מתרצים שלא נאמרה אלא לרוחא דמילתא כלומר אפילו לרב אשי דאמר נדה ס\"א ב' או שוע או טווי או נוז תכיפה אחת אינה חבור אלא דקשר העליון דאורייתא עושה אותה כשתים והוא הדין למר זוטרא דאמר עד דאיכא כולהו שאף שתים אינה חבור אלא דקשר העליון דאורייתא עושהו שעטנז וגאוני הראשונים כתבו שהתפירה היא מדברי סופרים אפילו שתי תכיפות אבל הקשר מן התורה ומפני שהתכיפות כל שמושך ראש החוט הוא נמשך עמו אבל כל שקשר חוט של צמר בבגד פשתן בהדוק אינו ניתר אלא בטורח יתר:",
                "<b>ומכל</b> מקום מתוך דחקים אלו פירשו גאוני ספרד או שוע זה עם זה או טווי זה עם זה או ארוג זה עם זה ותוכף שתי תכיפות כאריגה הוא ולא עוד אלא שלשיטה זו יש מפרשים נוז לשון סבוך זה עם זה אף בלא אריגה מלשון מה שאמרו במדרש ויק\"ר פ\"י ג' לבן מלך שנזז לבו עליו ר\"ל שנסתבך לבו ונתפעם רוחו ואריגה או תכיפה במחט או קשירה בכלל נוז היא כל שהוא דרך חבור כגון שעשה שתי תכיפות או שכפל קשרו וכשאומר במשנה כלאים פ\"ט מ\"ח אלא טווי וארוג כל נוז בכלל ארוג והילכך שוע בלבד כגון הלבד ר\"ל שסרק את הצמר והפשתים כאחד וטרפן זה בזה ועשה מהם לבדים הרי זה כלאים של תורה מכח שוע וכן אם לקח צמר ופשתים וטרפן וטואן ועשה משניהם חוט אחד הרי זה כלאים מכח טווי וכן מי שהביא חוט של צמר וחוט של פשתים ושזרן כאחד הרי הוא בכלל טווי וכל שתפר בו אפילו שתי חתיכות צמר או שאר מינין שאין בהם משום כלאים הרי זה כלאים ואם לא סרקן ביחד ולא טואן ביחד אלא שלקח חוט של צמר וחוט של פשתים וארגן יחד הרי זה כלאים משום אריג וכן כל שארג חוט אחד של פשתן בבגד צמר או בהפך ובכלל זה כל מין חבור כגון שתפר שתי תכיפות בחוט של פשתן בבגד של צמר או שקשר וזהו שאמרו יומא ס\"ט א' בבגדי כהונה שיש בהם משום כלאים ואין שם אלא שזירה ר\"ל שהיה החוט כפול ששה אבל לא שוע זה עם זה ולא טווי זה עם זה וכן אמרו במנחות ל\"ט ב' השיראין פטורין מן הציצית והקשו בה ממה שאמרו השיראין והכלך והסרקין חייבין בציצית ותירץ מדרבנן והקשו אימא סיפא וכולם צמר ופשתים פוטרין אותם וקא ס\"ד חוטי צמר וחוטי פשתים ביחד אי אמרת בשלמא דאורייתא היינו דמישתרי בהו כלאים כלומר שהרי הקשר בשתי תכיפות אלא אי דרבנן היכי שרינן בהו כלאים ותירץ אימא צמר או פשתים אלמא שאם תכף בחוט צמר וחוט פשתים כאחד הוה ליה כלאים דאוריתא זו היא שיטת גאוני ספרד:",
                "<b>ואף</b> גדולי המחברים כתבו בחבוריהם שכל שנתחבר הצמר עם הפשתים שום צד חבור הן שטרפן זה בזה ועשאן לבד הן שחבר בגד צמר בבגד פשתן אפילו על ידי תפירה במשי או שתפר חתיכות של בגד צמר בחוטי פשתן או בגד פשתים בחוטי צמר או שקשר חוטי צמר בחוטי פשתן או גדלן הכל כלאים מדאוריתא ומביאים ראיה מדאיצטריך קרא לשרויי כלאים בציצית אלא שבפירושי המשנה שלהם במסכת כלאים פ\"ט מ\"ח כתבוה בהפך כדברי גדולי הרבנים:",
                "<b>ויש</b> בדברים אלו קושיא חזקה ממה שאמרו בנדה פרק האשה ס\"א ב' אמר מר זוטרא האי מאן דאבד ליה חוטא דכיתנא בגלימא דעמרא ונתקיה ולא ידע אי אינתיק אי לא אינתיק מותר ופירשו הדברים שהוא צובעו מפני שהצמר והפשתים אינן עולים בצבע אחד וניכר לו ושומטו ואם לא ניכר לו מותר שמא נשמט והלך לו ומקילין בספיקות ופירש שם הטעם מדאוריתא שוע טווי ונוז אמר רחמנא והכא נוז איכא שוע טווי ליכא ואקשי ליה רב אשי ואימא או שוע או טווי או נוז והכא הא איכא מיהא נוז והעלו שם הלכה כמר זוטרא אלא שהם מפרשים שלא העלוה כמר זוטרא כטעמיה אלא כהלכתיה לומר דהאי גלימא שריא אבל כטעמיה דלא אסרה תורה אלא לשלשתם ביחד לא אלא דהכי קאמר אע\"ג דאיצטריך קרא למישרא כלאים בציצית דמשמע אפילו בחדא הואיל ואפקינהו בחדא לישנא דמשמע עד דהוו תלתיהו והאי חוטא גופא איכא ספיקא אי אינתיק אי לא אינתיק הוה ליה כתרי ספיקי וא\"כ לא איפסיקא כלל אלא למישרי לגלימיה ומשום ספיקא דאינתיק:",
                "<b>ומכל</b> מקום אחרוני הרבנים כיונו בזה לעיקר הדברים והוא שהם מפרשים דשוע טווי ונוז בעינן ומכל מקום פירשו שיהא הצמר שוע בפני עצמו והפשתן בפני עצמו וכן בטווי וכן בנוז ונוז פירושו שזור וכל שחוט של פשתן עשוי בשלש מלאכות אלו בפני עצמו וכן חוט של צמר בפני עצמו אין צריך לומר אם ארגם יחד שהם כלאים דאוריתא אלא אף אם תכף בהן שתי תכיפות ומביאין ראיה על נוז שאינו לשון אריגה מדקאמר ר' שמעון במשנת כלאים פ\"ט מ\"ח נוז נלוז ומליז עליו אביו שבשמים אלמא אין לשון נוז אלא ענין פתלתולות ומתוך כך הוצרך להתיר בכלאים שהרי כל אחד בעצמו שוע טווי ונוז וכשמחברם הוי כלאים דאוריתא ואע\"פ שאינו מחובר בגוף הבגד אלא בקשר אחד הואיל וקשר העליון דאוריתא הוה ליה כשני קשרים שהם כשתי תכיפות והוא שאמרו בספרי שלח פיסקא קט\"ו פתיל תכלת טווי ושזור ולשון פתיל קא דייק מלשון פתלתולות אין לי אלא תכלת לבן מנין אמרה תורה תן תכלת אמרה תורה תן לבן מה תכלת טווי ושזור אף לבן טווי ושזור אלמא בציצית בעינן טווי ושזור ואין צריך לומר שוע ואף באחרון של עירובין צ\"ו ב' אמרו המוצא תכלת בשוק לשונות פסולה חוטין כשרה ופריך מאי שנא וכו' ומשני בשזורין דאלמא דלציצית בעינן שזורין וכן אין צריך לומר בטלית עצמו שהוא כן וכל שאחד מהן חסר אחת מאלו אינו כלאים אלא מדברי סופרים וזו שאמרו נדה ס\"א ב' דאי לא ידע אי אינתיק כו' שפיר דמי פירושו כשאין החוט שזור שהרי נקרא חוט אף כשאינו שזור כדקאמר התם חוטין כשרה והיה סובר בה שאין שזורין ואף הגלימה אינה שזורה שלא היה דרכן בשזירה אלא בשפת הגלימה כדאיתה באחרון של עירובין צ\"ו ב' והוה ליה ספק סופרים אבל אם הכל שזור הוה ליה ספק תורה ואסור ומכאן תשובה לאומרים שאין ראוי להיות שוזר חוטי הציצית מצד שפעמים שמתפרקים והוו להו יותר משמנה חוטין שאפילו יתפרקו הואיל ותחלתם בכשרות אין נפסלין דהוו להו כגרדומי ציצית מנחות ל\"ח ב' שכשרין:",
                "<b>ויש</b> מפרשים שוע וטווי כל אחד בפני עצמו על הדרך שכתבנו אבל נוז פירושו ארוגים ביחד זה עם זה אלא שיש מפרשים שחבור שתי תכיפות או שאר מיני חבור כאריגה ואתה צריך לשאול לדעתם אם כן מאי נוז פשיטא שאין כלאים אלא באי זה חבור אלא שלשיטה זו נראה דאריגה דוקא הא כל שאר מיני חבור מדרבנן:",
                "<b>במשנת</b> כלאים פ\"ט מ\"ט אמרו פיף של צמר ר\"ל עבות של צמר בשל פשתן אסור מפני שהן חוזרין כאריג ר\"ל שהחוטין מתערבין בהן כהתערב באריגה ולמדת שיש מין של חבור נדון כאריגה ואמרו עוד שם ר' יוסי אומר משיחות של ארגמן אסור מפני שהוא מולל עד שלא קושר ר\"ל עבותות של ארגמן והיה מנהגם לקבץ מהם רבות ולקשרם בחוטי פשתן ופותל חוט הפשתן עם הארגמן שהוא צמר צבוע כארגמן ואז קושר בהם כמין חבל והוא אוסרו מפני שהוא מולל ר\"ל פותל את החוט כארגמן עד שלא יקשור ממנו וכן אמרו עוד לא יקשור סרט של צמר בשל פשתן לחגור בו את מתניו אע\"פ שהרצועה באמצע ר\"ל הואיל והרצועה מחברת הצמר והפשתים שהרי הקשר נעשה כשני קשרים שאלמלא כן אינו עומד וניתר מאליו ושני קשרים כשתי תפירות וכל זה כלאים מדברי סופרים ומכאן נהגו קצת רבנים שלא להוציא מכנסי בד אלא של קנבץ מפני שהרצועות שבאבנט מחברות המכנסים עם הבתי שוקים וממשנה זו למדת בפירוש איסור חבור בגד צמר עם בגד פשתים אף בתפירה בחוט של משי שאין בו כלאים והכל מדברי סופרים ואני תמיה שהרי האבנט אינו מחובר עם המכנסים ואם יש איסור בדבר אין איסור אלא כשהאבנט של פשתן:",
                "<b>בבריתא</b> אמרו העושה חלוק שכלו צמר ארנבים ר\"ל שאין בו דין איסור כלאים אם ארג בו חוט אחד של פשתן בצד זה וחוט של צמר בצד זה אסור ואע\"פ שמרוחקים זה מזה הואיל ומחוברים על ידי דבר אחר שלא הוצרכנו באיסור זה לחבורם זה בזה אלא שלא יהו נפרדים זה מזה ומכאן נהגו קצת רבנים גם כן שלא לתפור העורות שמניחין בבגדי צמר שלהם עם הבגד כלל אף בחוט שאין בו כלאים הואיל והעורות תפורין בעצמן בחוטי פשתן שהרי מכל מקום נתחבר חוט הפשתן עם הצמר באי זה צד של חבור אלא או תופרין אף העורות בחוטי קנבץ או שאר מיני חוט שאין בהם דין כלאים או שלא יתפור העורות עם הבגד כלל:",
                "<b>הקפת</b> כל הראש שמה הקפה ואין אומרין שאין הקפה אלא במגלח כל הפיאות ומניח את השאר מעתה אחד המגלח הפאות ומניח את השאר ואחד המגלח את הראש כלו הואיל ומכל מקום גלח את הפאות לוקה משום לא תקיפו פאת ראשכם ולאו זה פירושו על המגלח אבל המתגלח אינו לוקה אלא אם כן סייע והשחתת זקן ענינו שמגלח בתער חמש הפאות המבוארות במסכת מכות כ' א' עם שאר הזקן ולוקה על כל פאה ופאה ולאו של הקפת הראש אינו נוהג בנשים ואין צריך לומר בלאו של השחתת זקן אף בנשים שהעלו שער בזקנן וכן לאוין אלו נדחין במקום צרעת שביום טהרתו וביום שביעי לטהרתו מגלחו הכהן כל שער שעליו אפילו של בית השחי והערוה וכל שער הנראה למעט את שבתוך החוטם ולא סוף דבר ישראל אלא אף כהן שנצטרע כן אע\"פ שריבה בהם מצות יתירות וכן אפילו נזיר שנצטרע מגלח ואינו ממתין שישלים נזירותו ומכל מקום ימי חלוטו ושבעת ימי ספירו אין עולין לו לימי נזירותו אבל ימי הסגירו עולין לו כמו שיתבאר במקומו ואע\"פ שיש בלאו גלוח שבו צירוף עשה מכל מקום הואיל ולאו שלו בשאלה נדחה שהנזירות אדם נשאל עליו כשאר הנדרים וגדולי המחברים פירשו הטעם מפני שמאחר שימי חלוטו אין עולין לו אינו קדוש בהן ובטל העשה מאליו ולפיכך בא עשה של תגלחת ודוחה לאו דתער לא יעבור על ראשו ואפשר שמצאו טעם זה במקום אחר אלא שאינו מחוור כל כך שאם כן אף אתה יכול לומר כן בלאו שבו:",
                "<b>מילה</b> בזמנה דוחה שבת אבל שלא בזמנה אינה דוחה שבת וכן קרבן הפסח אם חל ארבעה עשר להיות בשבת כל שלא היה אפשר לעשות בו מבערב דוחה שבת כגון שחיטתו וזריקת דמו ומיחוי קרביו והקטר חלביו ואמוריו אבל מה שאפשר לעשותו קודם השבת כגון הרכבתו והבאתו מחוץ לתחום וחתיכת יבלתו אינו דוחה את השבת וכן מה שאפשר לעשותו למוצאי שבת כגון צלייתו והדחת קרביו אינה דוחה שבת והעבודה דוחה שבת ויום הכפורים ושאר ימי שביתה הן לעולות התמידין שבכל יום ויום הן למוספין ושאר קרבנות היום שנאמר במועדו ודרשו בו פסחים ס\"ו א' אפילו בשבת:",
                "<b>כל</b> מצות עשה שבתורה אין בה כרת אלא מילה ופסח מילה שנאמר וערל זכר אשר לא ימול גו' ונכרתה ופסח דכתיב והאיש אשר הוא טהור גו' וחדל מעשות הפסח ונכרתה:",
                "<b>עולה</b> שהקריבו ישראל במדבר כמו שנכתב בסדר ואלה המשפטים בפרשת נערי בני ישראל שנאמר שם ויעלו עולות עולת תמיד היתה ולא עולת נדבה ולא עולת ראיה הבאה מזמן לזמן אלא עולת תמיד שהיא חובה בכל יום ונצטוו עליה במרה כמו שביארנו במסכת חגיגה ו' א':",
                "<b>כבוד</b> אב ואם ומוראם מצות עשה ומכל מקום אין עשה זה דוחה שום עבירה בעולם אמר לו לעשות אי זה דבר ויש בו חילול שבת לא יעשה לא סוף דבר בשחיטה ובישול שהן אב מלאכה ויש בהן כרת אלא אפילו אמר לו לחמר אע\"פ שאין במחמר כרת אלא לאו גרידא כמו שהתבאר באחרון של שבת קנ\"ד א' וכן אם הוא כהן ואמר לו אביו ליכנס למקום טומאה להביא לו פירות או שאביו צריך לו ויש אבידת אחרים לפניו ישתדל בהחזרת האבידה וידחה כבוד אביו ולא סוף דבר כשאין גוף הכבוד מתקיים בעשיית העבירה אלא שהוא הכנה למצוה והוא הקרוי הכשר מצוה כמו שכתבנו אלא אפילו בקיום גוף מצות כבוד אב ואם אין שום עבירה נדחית מפניו אפילו עשה מדברי סופרים שנאמר איש אמו ואביו תיראו ואת שבתותי תשמורו אתה ואביך חייבין בכבודי:"
            ],
            [
                "<b>בנין</b> בית המקדש מצות עשה שנאמר ועשו לי מקדש ותכונת בנינו מפורשת בתורה במקומה ומכל מקום אין בנינו דוחה יום טוב ואין צריך לומר שבת ולא סוף דבר במלאכה גמורה שבסקילה וכרת אלא אפילו לאו גרידא כגון מחמר או שום צד מלאכת איסור:",
                "<b>יראת</b> המקדש מצות עשה שנאמר ואת מקדשי תיראו ולא מן המקדש אתה מתירא אלא ממי שהזהיר עליו ואי זו היא מוראת מקדש לא יכנס מפתח העזרה ולפנים במקלו או במנעלו ובאפונדתו או באבק שעל רגליו או במעות הצרורים לו בסדינו וכל שכן שלא ירוק ולא יעשנו קפנדריא ומדברי סופרים אף בהר הבית כן הא מן התורה הר הבית מותר בכך שהרי מחנה לויה הוא ואין קרוי מקדש אלא מה שאם נכנס לשם בטומאה חייב הא מדברי סופרים אף הר הבית בכלל זה ואיסור זה אף בזמן שאין בית המקדש קיים שנאמר והשמותי את מקדשיכם קדושתם אף כשהם שוממים וכן כתוב את שבתותי תשמורו ומקדשי תיראו מה שבת לעולם אף מוראת מקדש לעולם:"
            ],
            [
                "<b>הבערה</b> בשבת אב מלאכה היא ודינה כשאר מלאכות להיות זדונה בסקילה בהתראה ובכרת בלא התראה ושגגתן בחטאת אם כן זה שיצאה מן הכלל ר\"ל מכלל לא תעשה כל מלאכה ונתפרשה בפרט ר\"ל לא תבערו אש בכל מושבותיכם לא ללאו יצאה ר\"ל ללמד בה שאינה בסקילה וכרת אלא למלקות כשאר הלאוין אלא לחלק יצאת לומר שאם עשה הרבה מלאכות בהעלם אחד חייב קרבן על כל אחת ואחת בין באבות בין בתולדות אלא שעל אב ותולדה שלו אינו חייב אלא אחת כמו שביארנו במקומו:",
                "<b>כל</b> מצוה שהיא חובת הגוף נוהגת בין בארץ בין בחוצה לארץ וכל שהיא חובת קרקע או פירותיו אינה נוהגת בחוצה לארץ אלא אם כן כתוב בה מושבות לרבות כל מקום שהם יושבים אלא שיש בקצת דברים אלו תנאים כבר ביארנום בראשון של קדושין כ\"ט א' אחר שכן שבת הואיל והיא חובת הגוף לא הוצרך לכתוב בה מושבות אם כן למה נאמר בהבערה בכל מושבותיכם להקישו עם אותו שנאמר בפרשת רוצחים והיו אלה לכם לחוקת משפט לדורותיכם בכל מושבותיכם מה מושבות האמור להלן בית דין אף מושבות האמור כאן בית דין ואומר להם לא תבערו ללמד שאין מיתת בית דין דוחה שבת שמא תאמר מה הוצרכנו לכך מפני שהיינו למדים מקל וחומר להתיר ומה עבודה שדוחה שבת מיתת בית דין דוחה אותה שאם היה כהן רוצח ורוצה לעבוד מורידין אותו לידון שבת שנדחה מפני עבודה כמו שביארנו אינו דין שתהא מיתת בית דין דוחתו בא ולימד מכאן שאין מיתת בית דין דוחה שבת:"
            ],
            [
                "<b>זה</b> שביארנו שמיתת בית דין דוחה עבודה דוקא על הדרך שביארנו ר\"ל שהיה רוצה לעבוד ולא התחיל עדין אבל אם התחיל בעבודה ממתינין לו עד שיגמור שנאמר מעם מזבחי ולא מעל מזבחי:",
                "<b>אף</b> קבורת מת מצוה אינה דוחה שבת ומכל מקום דוחה היא את העבודה ואין צריך לומר הטומאה לבד ר\"ל שאם אין לו קוברים רשאי הכהן לדחות לאו דלא יטמא ליטמא לו ולקוברו ואפילו היה כהן גדול ונזיר והולך לשחוט את פסחו ולמול את בנו הכל נדחה מפני מת מצוה כמו שביארנו במסכת ברכות י\"ט ב':",
                "<b>טמא</b> שאכל בשר קדש בטומאה חייב כרת שנאמר והנפש אשר תאכל בשר מזבח השלמים וטומאתו עליו ונכרתה והוא הדין לשאר קרבנות ובשגגה מביא קרבן עולה ויורד ואף טבול יום או מחוסר כפורים בדין זה אלא שגדולי המחברים כתבו באלו שלוקה ואין בו כרת ומכל מקום הקדיש אוכלין לבדק הבית ואכלן בטומאה אין כאן כרת והוא שאמרו שלמים בכלל הקדשים היו שנאמר בהם כל איש אשר יקרב מזרעכם אל הקדשים אשר יקדישו בני ישראל וטומאתו עליו ונכרתה למה יצאו להקיש אליהן ולומר לך מה שלמים מיוחדין שהם קדשי מזבח אף כל כו' כך היא המדה כל דבר שהיה בכלל ויצא מן הכלל ללמד לא ללמד על עצמו יצא אלא ללמד על הכלל כלו יצא:",
                "<b>מדה</b> זו אינה אלא כשהכלל והפרט בענין אחד או שניהם באיסור או שניהם בהיתר שמאחר שנמצאו שניהם בענין אחד יש לדון בו למה יצא ודאי להקיש אליו לידון הכלל כעין הפרט אבל כל שהכלל בענין אחד והפרט בענין אחר מדה אחרת היא והוא דבר שהיה בכלל ויצא לידון בדבר חדש ודינו שלא להחזירו לכללו עד שיחזירנו הכתוב בפירוש הא משהחזירו הכתוב חזר הפרט לכללו ואף דבר החדש שבו נידון על כל הכלל אלא אם כן נתמעט ממנו צד אחר וכבר ביארנו דבר זה למעלה בביאור הסוגיא:"
            ],
            [
                "<b>מצורע</b> שחל שמיני שלו ערב הפסח וראה קרי בו ביום הרי זה טובל ומכניס ידיו לעזרת נשים או נכנס כלו לשם ליתן דם בבהונותיו ומשלח קרבנותיו על הדרך שכתבנו למעלה שעזרת נשים אינה בכלל מקדש ונמצא שאין איסור ביאת טבול יום בעזרת נשים אלא מדברי סופרים ואין מעמידין אותו במקום עשה שיש בו כרת ואפילו ראהו בלילה שמחרתו שמיני שמאחר שהעלינו את הענין מפני שעשה שיש בו כרת דוחה איסור סופרים אין בו הפרש בין לילה ליום ולא הזכירו בגמרא בה הפרש זה אלא לדברי עולא שהיה מפרשה באיסור ביאת מקדש של תורה שבכרת והיה סובר שאף עזרת נשים בכלל זה ויש פוסקים כן מכח שמועה זו שמוכחת כן להדיא במסכת זבחים ל\"ב ב' ואף בתוספתא פ\"א דכלים ה\"ח אמרו כל הטמאים שנכנסו משער ניקנור ולפנים אפילו מחוסרי כפרה חייבין על זדונן כרת ועל שגגתן חטאת אלא שבאין עליה מטעם הואיל ואישתרי אישתרי ולדעת זה אף בשלא טבל כן כמו שכתבנו בביאור הסוגיא וכן לדעת זה דוקא שראה בשמיני ויש פוסקים גם כן שעזרת נשים בכלל מקדש אלא שאין מתירין בביאת כלו אלא בהכנסת ידיו ומפני שהם סוברים ביאה במקצת לא שמה ביאה וכבר כתבנו כל הענין למעלה:"
            ],
            [
                "<b>כל</b> הביאות האסורות הן למיתה הן לכרת הן למלקות לא סוף דבר שגמר ביאה מחייבת בהן אלא אף העראה לבד מחייבת והעראה היא הכנסת עטרה אע\"פ שפירש קודם הכנסת כל האבר ואין צריך לומר קודם שהוציא שכבת זרע שהרי נאמר בנדה את מקורה הערה ולמדנו ממנה לק' נ\"ד א' לכל העריות:"
            ],
            [
                "<b>כבר</b> ביארנו שלא נאסרה צרת ערוה אלא במקום יבום אבל אם היתה בתו נשואה לנכרי ולו אשה אחרת ומת מותר לאבי הבת לישא צרתה ואחות אשתו שהיא ערוה פירושו כל שאשתו קיימת אפילו גירשה אבל אם מתה אשתו מותר לישא אחותה שנאמר בחייה כל שבחייה אפילו נתגרשה אבל כל שמתה אשתו מותר באחותה:",
                "<b>יתבאר</b> בפרק שלישי כ\"ו א' שכל שנזדקקו שתי יבמות קרובות קורבת ערוה משני בתים אצל יבם אחד אע\"פ שאין אחת מהן ערוה עליו הואיל והן קרובות זו לזו קורבת ערוה אינן מתיבמות מעתה שלשה אחים שנים מהם נשואים שתי אחיות או אשה ובתה או אשה ובת בתה ומתו שניהם ונזדקקו שתיהן לשלישי אינו מיבם לאחת מהן שמאחר ששתיהן זקוקות לו הרי הזיקה כקצת קדושין וכל אחת מהן נעשית כעין אשתו וכשמיבם לאחת נמצא שכנס אחות זקוקתו בחייה שהיא כעין אחות אשתו ומכל מקום חולץ הוא להם שאין הזיקה עושתה כאחות אשה לגמרי ליפטר בלא כלום ור' שמעון פוטר בם אף מן החליצה ומדכתיב לצרור בשעה שנעשות צרות זו לזו אף מחמת זיקה לא יהא לך ליקוחין אפילו באחת מהן שכל אחת נעשית לזה כאחות אשתו לגמרי מצד הזיקה ואין הלכה כמותו:",
                "<b>כל</b> שכנס היבם את יבמתו נעשית כאשתו לכל דבר ואינה יוצאה עוד בחליצה אלא בגט וכן אם גירשה יכול להחזירה ואין אומרים הואיל וכנס כבר קיים מצותו ומשגירש עמדה עליו באיסור אשת אח שלא במקום מצוה אלא נעשית אשתו לכל דבר ונפקע אישות שמצד אחיו לגמרי:",
                "<b>היבמה</b> נקנית בביאה ואפילו בא עליה בעל כרחה קנאה ונעשית אשתו לכל דבר לירשה וליטמא לה ולכל שאר הדברים:"
            ],
            [
                "<b>כבר</b> ביארנו במסכת הוריות ט' א' שכל העובר על לאו שזדונו כרת חייב להקריב חטאת קבועה חוץ ממגדף שהוא פטור מכלום בשגגתו מפני שאין בו מעשה וחוץ מטומאת מקדש וקדשיו שדינו בעולה ויורד אבל עשה שיש בו כרת כגון פסח ומילה אין במניעתן בשוגג כלום הואיל ואינם לאו אלא עשה וקרבנות אלו יש בהם חלוק בין שגגת ע\"ז לשגגת שאר עבירות והוא ששגגת ע\"ז בעז בת שנתה לחטאת והוא האמור בפרשת שלח לך ואם נפש אחת תחטא בשגגה והקריבה עז בת שנתה לחטאת ואין בזו הפרש בין הדיוט למלך או כהן משיח אלא כל היחידים שוים בחטאת זו ובשגגת שאר עבירות שממין שהזכרנו כהן משיח מביא פר ונקרא פר כהן משיח והוא האמור בפרשת ויקרא אם הכהן המשיח יחטא גו' והקריב פר בן בקר תמים לחטאת ומלך מביא שעיר ונקרא שעיר נשיא והוא שאמור שם אשר נשיא יחטא גו' והביא את קרבנו שעיר עזים לחטאת והדיוט מביא שעירה או כשבה והוא שאמור שם ואם נפש אחת גו' והביא את קרבנו שעירת עזים ואם כבש יביא קרבנו נקבה תמימה יביאנה:",
                "<b>ויש</b> בשגגת עבירות אלו שהזכרנו קרבן אחר לציבור והוא שכל ששגגו בית דין הגדול בהוראה להתיר אחת מעבירות אלו שזדונן כרת ושגגתן חטאת קבועה וטעו רוב הקהל או כלו על סמך הוראתם ואחר כך נודע להם שטעו מביאים קרבן והעושים פטורים ומקצת חלוק בהם גם כן בין שגגת ע\"ז לשגגת שאר עבירות שבשגגת הוראת ע\"ז מביאין פר לעולה ושעיר לחטאת מכל שבט ושבט והוא שאמרו בפרשת שלח לך והיה אם מעיני העדה נעשתה בשגגה ועשו כל העדה פר בן בקר לעולה ושעיר עזים אחד לחטאת ולמדנו מפי השמועה שכל אותה פרשה שבסדר שלח לך נאמרה בשגגת ע\"ז אם למעשה ליחידים אם להוראה לצבור ואם שגגו בהוראתם בשאר עבירות מביאין פר לכל שבט ושבט לחטאת והוא האמור בפרשת ויקרא ואם כל עדת ישראל ישגו והקריבו הקהל פר בן בקר לחטאת וכל שבט ושבט נקרא קהל נמצאו בשגגת ע\"ז שבהוראה שנים עשר פרים לעולה ושנים עשר שעירים לחטאת ואף הם נשרפים ונקראים שעירי ע\"ז ובשגגת שאר עבירות שבהוראה שנים עשר פרים לחטאת ונשרפים ונקראים פר העלם דבר של צבור:",
                "<b>מדברינו</b> למדת שאין בית דין חייבין בהוראה בשאר עבירות אלא בדבר שזדונו כרת ולאפוקי לאוין גרידי ושגגתו חטאת ולאפוקי פסח ומילה וכן לא בע\"ז אלא בדבר שזדונו כרת ולאפוקי מגפף ומנשק שאין זו דרך עבודתה שאין בו אלא לאו גרידא מלא תעבדם כמו שביארנו במקומו סנהדרין ס\"ד ב' ושגגתו חטאת ולאפוקי מגדף שאין בו מעשה וכן המשיח והנשיא לא נשתנה קרבנם אלא בדרך זה וכל שאינו בדרך זה דינו כיחיד להביא קרבן יחיד כראוי לו:",
                "<b>לענין</b> ע\"ז מצינו שחלק הכתוב בין יחיד למרובים שהיחיד בסקילה וממונו פלט וכן היחידים כגון עיר שהודחה מיעוטה ורבים בסייף וממונם אבד וזהו עיר הנדחת ר\"ל שהודחה רובה יכול אף אתה תחלוק בקרבנותיהם בשגגת מעשה שמאחר שחלקת בהם בזדונם אף אתה תחלוק בקרבנותיהם בשגגתם שאע\"פ שאין שם פר של צבור שהרי אין כאן אלא שגגת מעשה מכל מקום הואיל ויש כאן שגגת רבים יהא קרבנם חלוק מקרבן היחידים ולא יביאו שעירה תלמוד לומר תורה אחת כלומר תורת כל מי שאין במעשה שלו קרבן צבור בדין אחד הוא ואין חלוק בהם בין יחיד לרבים אלא הכל כיחידים לשעירה על הדרך שביארנו ואינם כמרובים שהרי אינם רוב צבור ולא רוב שבט וכן שלא עשו בהוראה שאילו עשו בהוראה הוה ליה יחיד שתלה בבית דין שפטור לגמרי:",
                "<b>זהו</b> ענין שמועה זו והסוגיא פשוטה היא בפירושי הראשונים ואף גדולי הפוסקים טרחו בה בהלכותיהם והדברים פשוטים:",
                "<b>כבר</b> ביארנו במשנתנו שאמו מן האונסין פוטרת צרתה והיה בדין שתהא תחלוק במשנתנו כענין השאר ויהיו שש עשרה אלא ששנאוה לדעת ר' יהודה שהיה אוסר באנוסת אביו ולפיכך מנאוה בשש עריות הכל כמו שביארנו במשנה:",
                "<b>נשים</b> אלו שהוזכרו במשנה הן הנקראות איסור ערוה ופטורות לגמרי מן החליצה ומן היבום הן וצרות צרותיהן אבל אם היתה זו הנשואה לאח המת שניה אצל היבם והוא הנקרא איסור מצוה ר\"ל מצוה לשמוע דברי חכמים או איסור קדושה ר\"ל חייבי לאוין כגון אלמנה לכהן גדול גרושה וחלוצה לכהן הדיוט או ממזרת ונתינה לישראל חולצת ולא מתיבמת ואע\"פ שר' עקיבא היה עושה ערוה בחייבי לאוין אין הלכה כדבריו ודבר זה עיקרו בפרק שני כ' א':"
            ],
            [
                "<b>אשת</b> אחיו שלא היה בעולמו שכתבנו במשנה שפוטרת צרתה לא סוף דבר בנולד ולבסוף יבם ר\"ל שמת ראובן בלא בנים ועד שלא יבמה שמעון נולד לוי שנמצאת היבמה בשעת לידתו עדין זקוקה והיתה אסורה לו בשעת לידה מצד אשת אח שלא היה בעולמו ואחר כך יבמה שמעון שכשמת שמעון אסורה ללוי הואיל ונאסרה עליו שעה אחת אלא אפילו יבם שמעון תחלה ואחר כך נולד לוי שלא מצאה לוי זקוקה לעולם והיה לנו לומר כשמת שמעון שתהא מותרת ללוי שהרי לא מצאה הוא מעולם זקוקה מכח ראובן וכשנזדקקה לו מכח שמעון נזדקקה לו והרי היה בעולמו בשעת מיתתו אעפ\"כ פטורה ופוטרת צרתה:",
                "<b>כבר</b> ביארנו למעלה ח' א' שכל שנזדקקו שתי יבמות משני בתים ליבם אחד ואין אחת מהן ערוה עליו אלא ששתיהן קרובות זו לזו קורבת ערוה אינן מתיבמות אלא חולצות מפני שכל אחת נעשית זקוקתו והשניה ערות זקוקתו שהיא כעין אשתו ואם הן שתי אחיות אם הוא מיבם לאחת מהן נעשה כונס אחות זקוקתו שהיא כעין אחות אשתו ואם נפלו לפני שני יבמים כגון ארבעה אחים שנים מהם נשואים שתי אחיות ומתו שניהם ונזדקקו שתיהן לשני אחים הנשארים שנינו עליה בפרק שלישי כ\"ו א' שאין אחד מהם מיבם לאחת מהן לפי ששתיהן זקוקות לזה וזקוקות לזה וכל שאחד מהם מיבם לאחת מהן פוגע באחות זקוקתו וזו אינה מוחלטת לענין פסק אלא יש בה צדדין הואיל ושני יבמים הם שאחד חולץ תחלה ואחר כך מיבם השני וכן יש בה צדדין ששתיהן חולצות כמו שיתבאר שם ולא הוצרכנו בה עכשו אלא לסדר הדברים והוא שאמרו שם אחר כן היתה האחת מהן אסורה איסור ערוה על אחד מן השנים הנשארים בה כגון שהיתה חמותו הרי זה אסור בה ומותר באחותה שאין הערוה זקוקה לו עד שתהא קורא לאחותה אחות זקוקתו וצרת ערוה אין כאן שהרי מבית שני היא באה ואין שתיהן מבית אחד אבל השני אסור בשתיהן ליבום:",
                "<b>היתה</b> האחת איסור ערוה לאחד מן השנים הנשארים ורחוקה לשני והשניה איסור ערוה לשני ורחוקה לאחר הרי האסורה לזה מותרת לזה והאסורה לזה מותרת לזה וזו היא שאמרו אחותה שהיא יבמתה או חולצת או מתיבמת כלומר אחותה שהיא יבמתה ר\"ל שבאה מבית שני ואין שתיהן מבית אחד ונזדקקו שתיהן לשני אחים והאחת ערוה לאחד והאחרת ערוה לשני כל אחת חולצת מן המותר לה או מתיבמת לו:",
                "<b>ועכשו</b> הוא בא ללמד שבכל חמש עשרה עריות שהוזכרו במשנתנו אתה מוצא שתי אחיות יבמות באות משני בתים ומזדקקות לשני אחים והאחת אסורה לאחד איסור ערוה כאחת מאותן חמש עשרה שהוזכרו כגון שתהא בתו או בת בתו או בת בנו או אחת מכלן ורחוקה לשני וכן השניה ערוה לשני ורחוקה לראשון ותהא האסורה לראשון מותרת לשני והאסורה לשני מותרת לראשון ויתיבמו שתיהן ואין אומרין אחות זקוקתו היא אלא שבבתו אי אתה מוצא בה אחותה שהיא יבמתה חולצת או מתיבמת בנשואין שאי אפשר שיהו בתו של ראובן ובתו של שמעון אחיות אף מן האם שאם ילדה לראובן בת לא נשאת שוב לשמעון לא מן האלמנות שהרי אין כאן זיקה הואיל ויש לה בת ולא מן הגירושין שהרי גרושת אחיו היא ומכל מקום מן האונסין אתה מוצאה וכל השאר אתה מוצא אף בנשואין וכן אשת אחיו שלא היה בעולמו אי אתה מוצא בה האסור לזה מותר לזה אלא לדעת ר' שמעון שהיה מתיר ביבם ואחר כך נולד ואף לדעת ר' שמעון אי אתה מוצא אלא בששה אחים והריני מפרש לך את כלן בפרט כדי שיהא הענין סדור לפניך:",
                "<b>א'</b> בתו וכבר ביארנו שאי אתה מוצאה אלא באונסין כיצד ראובן אנס אשה וילדה לו בת ובא שמעון אחיו ובא עליה ר\"ל על האם באונס גם כן שהרי אנוסת אחיו מותרת לו אף לנשואין אלא שבכאן אתה צריך לפרשה שאנסה שאילו נשאה הוה לה בת ראובן לגביה בת אשתו אלא שאנסה והוליד ממנה בת גם כן והרי בת ראובן ובת שמעון אחיות מן האם ונישאו ללוי ויהודה אחי אבותיהן ומתו ונזדקקו לפני ראובן ושמעון והרי בת שמעון מותרת לראובן ובת ראובן מותרת לשמעון שכל שאנס אשה מותר בבתה שמאיש אחר ואף מדברי סופרים כל זמן שאין הזונה קיימת ואין בהן משום אחות זקוקה הואיל והאחת ערוה לזה וכן האחת ערוה לזה וכל אחת חולצת למותר לה או מתיבמת:",
                "<b>ב'</b> בת בתו כיצד ארבעה אחים שנים מהם יש לכל אחד מהם בת ונישאו שתיהן לנכרי וילדה לו כל אחת מהן בת שהן אחיות מן האב ונישאו אותן הבנות לאחי אבות אמותיהן ומתו ונזדקקו לאבות אמותיהן כגון ראובן ושמעון ולוי ויהודה אחים ובא נכרי ונשא שתי נשים אחת בת ראובן ואחת בת שמעון וכל אחת מהן ילדה לו בת והשיאן ללוי ויהודה ומתו ונזדקקו לראובן ושמעון הרי שהאחת בת בתו של שמעון ואסורה לו ומותרת לראובן והאחת בת בתו של ראובן ואסורה לו ומותרת לשמעון:",
                "<b>ג'</b> בת בנו כיצד ראובן ושמעון לוי ויהודה ארבעה אחים ויש לראובן ושמעון בן לכל אחד ואחד נשא בנו של ראובן אשה דעלמא והוליד ממנה בת ומת או גירשה ונשאת לבנו של שמעון והוליד ממנה בת גם כן והרי הן אחיות מן האם נישאו ללוי ויהודה שהם אחי זקניהן ר\"ל אבות אבותיהם ומתו ונזדקקו לפני אבות אבותיהן הרי האחת בת בנו של ראובן ומותרת לשמעון והאחת בת בנו של שמעון ומותרת לראובן:",
                "<b>ד'</b> בת אשתו כיצד שתי נשים נישאו לנכרי אחד והולידה כל אחת מהן בת ונתאלמנו האמהות או נתגרשו ונישאו ארבעתן ר\"ל שתי האמהות ושתי הבנות לארבעה אחים האמהות לשנים שהם ראובן ושמעון והבנות לשנים שהם לוי ויהודה מתו לוי ויהודה ונזדקקו הבנות לראובן ושמעון זו בת אשתו של ראובן ואסורה לו ומותרת לשמעון וחברתה בת אשתו של שמעון ואסורה לו ומותרת לראובן:",
                "<b>ה'</b> בת בתה כיצד בת אשתו של ראובן ובת אשתו של שמעון נישאו לנכרי והולידו לו כל אחת מהן בת והרי הן אחיות מן האב ונישאו הבנות ללוי ויהודה אחיהם של ראובן ושמעון ונזדקקו לפני ראובן ושמעון זו בת בתה של אשת ראובן אסורה לו ומותרת לשמעון וזו בת בתה של אשת שמעון ואסורה לו ומותרת לראובן:",
                "<b>ו'</b> בת בנה כיצד בן אשתו של ראובן נשא אשה והוליד בת ומת או נתגרשה ונישאת לבן אשתו של שמעון והוליד ממנה בת והרי שתי בנות אלו אחיות מן האם ונישאו ללוי ויהודה אחיהן של בעלי הזקנות ומתו ונזדקקו לראובן ושמעון זו בת בנה של אשת ראובן ואסורה לו ומותרת לשמעון וזו בת בנה של אשת שמעון ואסורה לו ומותרת לראובן:",
                "<b>ז'</b> חמותו כיצד ראובן ושמעון נשאו שתי אחיות שהיו לכל אחת מהן בת מנכרי ונישאו אותן שתי הבנות ללוי ויהודה ומתו ראובן ושמעון בלא בנים ונזדקקו נשותיהן ללוי ויהודה זו חמותו של לוי ומותרת ליהודה וזו חמותו של יהודה ומותרת ללוי:",
                "<b>ח'</b> אם חמותו כיצד שתי אחיות לכל אחת מהן בת מנכרי ואותן שתי הבנות נישאו לנכרים והולידו כל אחת מהן בת ונישאו שתי האחיות הזקנות ושתי הבנות האחרונות לארבעה אחים הזקנות לראובן ושמעון והאחרונות ללוי ויהודה ומתו ראובן ושמעון ונזדקקו ללוי ויהודה זו היא אם חמותו של לוי וכו':",
                "<b>ט'</b> אם חמיו כיצד שתי אחיות לכל אחת מהן בן מנכרי וילדו אותם הבנים כל אחד מהם בת ונישאו שתי האחיות לראובן ושמעון ושתי הקטנות ללוי ויהודה ומתו ראובן ושמעון ונזדקקו ללוי ויהודה זו היא אם חמיו של לוי וכו':",
                "<b>י'</b> אחותו ור\"ל אחותו מאמו כמו שביארנו במשנה כיצד מי שהיו לו שני בנים מעלמא נשא שתי נשים שיש לכל אחת מהן בת מנכרי והן אחיות מן האב כגון שנישאו שתיהן לאיש אחד וילדה כל אחת לזה בן ונישאו שתי הבנות שהיו מנכרי לשני הבנים שהיו לזה מעלמא ומתו ונזדקקו לשני הבנים שנולדו לו מהן נמצאת האחת אחותו של זה מאמו ורחוקה לזה והאחת אחותו של זה מאמו ורחוקה לזה:",
                "<b>י\"א</b> אחות אמו כיצד הרי ששתי נשים נכריות זו לזו נישאו ליעקב והיו ליעקב זה שני בנים מצד אחר וכן הוליד מכל אחת מאלו בן ויש לשתי נשים אלו הנכריות לכל אחת אחות מצד האם ושתיהן אחיות זו לזו מצד האב כגון שנשא אחד אמה של זו ואמה של זו והוליד בת מכל אחת ואותן שתי אחיות נישאו לאותן שני הבנים שהיו ליעקב מצד אחר ומתו אותן שני הבנים ונזדקקו האחיות לשני אותן הבנים שנולדו ליעקב מאלו הנכריות שהם בני אחיותיהן וכל אחת מהן לאחת מהן אחות אמו מצד האם ואחות אמו אף מצד האם אסורה ונמצאת אחות אמו של זה מצד האם ורחוקה לזה וזו וכו':",
                "<b>י\"ב</b> אחות אשתו כיצד שתי נשים נכריות זו לזו ולכל אחת מהן אחות מצד האם והן אחיות מן האב כגון שנשא אחד אמה של זו ואמה של זו והוליד בת מכל אחת ונישאו ארבעתן לארבעה אחים אחת מן הנכריות לראובן ואחותה שמצד האם לשמעון והרי אלו השתים אחיות מצד האם והנשארת מן הנכריות נשאת ללוי ואחותה שמצד האם ליהודה ומתו שמעון ויהודה ונזדקקו נשותיהם שהן אחיות מן האב לפני ראובן ולוי בעלי הנכריות והרי אחת מהן אחות אשתו של ראובן מן האם ורחוקה לאשת לוי והאחרת אחות אשתו של לוי ורחוקה לאשת ראובן:",
                "<b>י\"ג</b> אשת אחיו מאמו כיצד הרי שיש כאן שתי נשים לכל אחת מהן בן ונישאו ליעקב שהיו לו שני בנים מצד אחר ואף יעקב זה הוליד מכל אחת מהן בן ובני הנשים שהיו להם תחלה נשאו שתי אחיות ומתו או גירשו וחזרו ונישאו לבניו הראשונים של יעקב ומתו אף אלו השנים והרי נשותיהם מזדקקות לאותם השנים שהוליד יעקב מאלו והרי זו אשת אחיו מאמו ורחוקה לזה וזו כו':",
                "<b>י\"ד</b> כלתו ואני מקדימה לאשת אחיו שלא היה בעולמו מפני שאשת אחיו שלא היה בעולמו היא בסדר אחר ושלא כהלכה אלא לדעת ר' שמעון ואף לדבריו אינה אלא בששה אחים וכלתו כיצד ראובן שמעון לוי ויהודה ארבעה אחים בנו של ראובן ובנו של שמעון נשאו שתי אחיות מתו או גירשו וחזרו ונישאו לאחי אבות בעליהן שהם לוי ויהודה ומתו ונזדקקו לראובן ושמעון זו כלתו של ראובן ורחוקה לשמעון וזו כלתו של שמעון ורחוקה לראובן:",
                "<b>ט\"ו</b> אשת אחיו שלא היה בעולמו ולדעת ר' שמעון שאוסר במת נולד ויבם ומתיר במת יבם ונולד הא לרבנן שאוסרים בשתיהן אי אתה מוצא האסור לזה מותר לזה אלא שאסור לשניהם ואף לר' שמעון אי אתה מוצאה אלא בששה אחים שהשנים מהם נולדו אחר מיתת האחים וסימניך מת נולד יבם מת נולד יבם כיצד ארבעה אחים ראובן שמעון לוי ויהודה שנים מהם והם ראובן ושמעון נשאו שתי אחיות ולוי ויהודה היו בעולם מת ראובן נולד יוסף יבם לוי אשת ראובן והרי יוסף לא היה בעולמו של ראובן אחר כך מת שמעון ונולד בנימין ויבם יהודה אשת שמעון מתו לוי ויהודה המייבמים ונזדקקו נשותיהם ליוסף ובנימין יוסף מותר באשת יהודה שהרי היה בעולמו של שמעון בשעת הזיקה וזקוקה ליבום ואסור באשת לוי מפני שהיא היתה אשת ראובן שלא היה בעולמו ונולד ואחר כך יבם היה וכבר נאסרה לו איסור עולם הואיל ובאיסור מצאה ובנימין אסור באשת יהודה מפני שהיא היתה אשת שמעון שלא היה בעולמו ונולד ולבסוף יבם היה ומותר באשת לוי ואע\"פ שהיתה אשת ראובן ולא היה זה בעולמו הואיל ויבם לוי ולבסוף נולד זה מותר לדעת ר' שמעון הא לרבנן שניהם אסורים בשתיהן והלכה כדבריהם:",
                "<b>ומעתה</b> לענין פסק אין בדין האסור לזה מותר לזה ואחותה שהיא יבמתה חולצת או מתיבמת אלא ארבע עשרה נשים:",
                "<b>זהו</b> ביאורה של שמועה ופסק שלה ולענין ביאור מיהא הוא מקשה מזו למה שתירץ לו על מה שלא שנה אמו אנוסת אביו במשנתנו דבפלוגתא לא קא מיירי והא מדקאמר רב יהודה בשם רב על כל אותן שבמשנתנו שבכולן הוא קורא האסור לזה כו' ואף באשת אחיו שלא היה בעולמו אלמא דבפלוגתא קא מיירי ומשנתנו בין בנולד ואחר כך יבם בין ביבם ואחר כך נולד דאי דוקא בנולד ואחר כך יבם הא אף לר' שמעון לא משכחת לה ואע\"ג דרב יהודה לא מתרגם הכי בכולה מתניתין אלא מחמותו ואילך דשבקה לבתו משום דלא משכחת לה אלא מאונסין ומדשבקה לבתו שבקינהו לשיתא בבי דדמו לה ואביי דמתרגם לה אף בהני דהואיל ומשכחינן לה לא קפדינן אי באונסין אי בנשואין אבל מכל מקום אשת אחיו שלא היה בעולמו לא מתרגם בה מכל מקום רב דכייל לכולהו בהכי על כרחך בפלוגתא קא מיירי:"
            ],
            [
                "<b>ותירץ</b> לו דהא דלא תנא אמו אנוסת אביו משום דלא תנא אלא הנהו דמשכחינן בהו שתי אחיות שנאמר בהן האסור לזה מותר לזה ואחותה שהיא יבמתה או חולצת או מתיבמת אבל אנוסת אביו לא משכחת לה בתרויהו ר\"ל שיהו שתי אחיות מזדקקות ליבום ותהא זו אסורה לזה משום אמו ומותרת לשני וכן זו על זו אלא חדא הוא דמשכחת בהו או האסור לזה מותר לזה או אחותה שהיא יבמתה כו' ולאו דוקא אחותה שהיא יבמתה שתהא חולצת או מתיבמת אלא הכי קאמר או האסור לזה מותר לזה ושיהו הן נכריות ולא אחיות ויזדקקו לחליצה או ליבום או אחותה שהיא יבמתה ר\"ל שיהו אחיות אבל לא שיהו חולצות או מתיבמות אלא שתיהן אסורות ונפקעות מן החליצה ומן היבום כיצד שאם יעקב אנס שתי אחיות וילדה לו האחת לוי והאחת יהודה ונישאו האנוסות לשני בנים אחרים של יעקב והם ראובן ושמעון כגון שנשא ראובן אמו של לוי אחיו שהיא אנוסת אביו ושמעון אמו של יהודה ומתו ראובן ושמעון אחותה שהיא יבמתה משכחת לה כלומר שתי אחיות המזדקקות ליבום לשני בניהם כל אחת לבן אחותה אבל מ\"מ אי אתה מוצא שיהיו חולצות או מתיבמות שאין אומרים האסורה לבנה מותרת לבן אחותה לפי ששתיהן אסורות לכל אחד משניהם אחת משום אמו ואחת משום אחות אמו ונפקעו שתיהן מן החליצה ומן היבום ואם נכריות אנס וילדה לו כל אחת מהן בת ונישאו לשני בניו שמאשה אחרת האסור לזה מותר לזה משכחת לה שהאסור לזה משום אמו מותרת לזה שאינה אמו ולא אחות אמו ומשכחת לה דחולצות או מתיבמות אבל אחותה שהיא יבמתה לא משכחת לה שהרי אינן שתי אחיות ועיקר שמעתין משום יבום שתי אחיות היא:",
                "<b>והדר</b> פריש דר' יהודה היא דאסר באנוסת אביו ולא משכחת אם מזדקקת לבנה שהרי אחיו מאביו אסור בה לר' יהודה ואקשי ליה דילמא דאי עבר אחיו של זה ונשאה דהא מכל מקום אנוסת אביו לר' יהודה בלאו היא וקדושין תופסין בה דהא ר' יהודה לא סבירא ליה כר' עקיבא כדכתיבנא במתניתין ואע\"ג דאיכא למידק היכי תני לה בשש עריות כבר פירשנו במשנתנו דהא דתני לה בשש עריות לר' עקיבא היא וכשיטת ר' יהודה דמפרש לא יגלה כנף אביו אאנוסת אביו אבל לר' יהודה מיהא ליכיילא בחמש עשרה ותירץ באיסורא לא קא מיירי ויש שואלין ולוקמה בקדשה דליכא איסורא דהא לא יגלה כתיב לא יקח לא כתיב אין זה כלום שהקדושין על דעת הביאה ונמצאו גורמין את האיסור:",
                "<b>ומהדר</b> תו לאקשויי דהא איכא אמו אנוסת אביו שנשואה לאחיו בהיתר גמור והוה ליה למיתנייה וכגון שיעקב אנס כלתו אשת ראובן והוליד ממנה בן וכשמת ראובן מזדקקת אצל בנה ונמצאת נשואה לאחיו בהיתר ופוטרת צרתה דאע\"ג דשמעון הוי ממזר הרי אף ממזר זוקק אשת אחיו ליבום ואע\"ג דלא מיבם מדרבנן היא ומאיסור קדושה הא חליצה מיהא הוה בעיא אי לאו משום אמו ותירץ לו דבאחוה דממזרות לא מיירי ושאר הדברים פשוטים הם:",
                "<b>וכבר</b> פסקנו שאמו מאנוסתו בכלל חמש עשרה והוו להו שש עשרה ונמצא אמו מן הנשואין אינה פוטרת צרה שמאחר שאין קדושין תופסין בה לאחיו המת זנות בעלמא הוא ולא נקראת צרה בלשון זה אלא שמכל מקום היא צוררת לה אבל שתהא קרויה צרה לפטור את האחרת לא אבל אמו אנוסת אביו הואיל והיו בה לאחיו מאביו ליקוחין הרי זו פוטרת צרתה וכן הלכה כמו שביארנו ואם כן אמו דתני בשש עריות לר' עקיבא היא ולשיטת ר' יהודה או שמא פירושו מן הנשואין ואע\"ג דתני אשת אביו אורחא דתנא למיתני אמו שאינה אשת אביו ואשת אביו שאינה אמו:",
                "<b>אלא</b> שלענין ביאור פתקה לוי במתניתיה פירושו אף לר' יהודה וכגון דעבר ונסב והוא שהקשו ללוי דאמר דאי קתני כו' ליתני חולץ ליבמתו ונשאה לריש לקיש שהיא לחולץ בלאו ועל אחין בכרת ופוטרת צרה הואיל והיו לאחיו ליקוחין בה ותירץ לו משום דליתא בצרת צרה דלא מצי למימר הלכה צרתה ונשאת לאחד מן האחין דהא לכולהו אסירא ומכל מקום הלכה שאינה אלא בלאו אף לאחין ואינה פוטרת צרה כמו שיתבאר עכשו והוא שאמר לימא ליה חייבי לאוין נינהו וחייבי לאוין לא פטר צרה ואין גורסין חייבי לאוין בני חליצה ויבום נינהו דהא לאו בני יבום נינהו ומכל מקום יש גורסין כן ופירושו דמדאוריתא בני יבום נינהו דאתי עשה דיבום ודחי לאו דממזרות אלא דרבנן גזרו עלה:"
            ],
            [
                "<b>החולץ</b> ליבמתו וחזר החולץ עצמו וקדשה קדושיו תופסין בה וצריכה גט שאע\"פ שחלץ לה ונפקעה מצות יבום ונשאר איסור אשת אח שלא במקום מצוה לא חזרה לה לגמרי לדין אשת אח להיותה בכרת אלא בלאו שהכתוב הוציאה מכלל כרת להעמידה בלאו שנאמר אשר לא יבנה מכיון שלא בנה ר\"ל שהפקיע יסודו של בנין וחלץ שוב לא יבנה ומכיון שהדין כן בחלוצתו הוא הדין בצרתה ר\"ל שלא קדש חלוצתו אלא צרתה שאינה אלא בלאו וקדושיו תופסין בה וכן הדין בשאר אחין מכיון שהוציאה הכתוב מכלל אשת אח שלא לידון בכרת אלא בלאו לא לו בלבד אלא אף לאחים ולא עליה בלבד אלא אף לצרה ומעתה כל שחזר וקדש את חלוצתו אם מת צריכה חליצה מן האחים כדין שאר חייבי לאוין ור\"ל מן האחים הנולדים כבר במיתתו של ראובן אבל אינה צריכה חליצה מן הילודים ר\"ל שנולדו לאחר חליצה שהרי אשת אח לזה שלא היה בעולמו בכרת היא ואפילו נולד אחר חליצה וקדושין ומת החולץ שהרי לדעת חכמים אשת אח שלא היה בעולמו בכרת אף ביבם ואחר כך נולד וכן אם עמד אחד מן האחים הנולדים וקדשה צריכה חליצה מן האחים עמד אחד מן הילודים וקדשה אין לה עליו כלום אפילו נולד לאחר שקדשה החולץ ומת החולץ וקדשה הוא וכדעת חכמים שאף ביבם ולבסוף נולד אמרו שהיא בכרת כמו שהתבאר:"
            ],
            [
                "<b>כנס</b> את היבמה וחזר וקדש את צרתה אינו אלא בעשה שנאמר אשר לא יבנה את בית אחיו בית אחד הוא בונה ואינו בונה שנים ושלשה בתים ולאו הבא מכלל עשה עשה וטעם זה לא נתברר בגמרא אלא שאמרו פליגי בה רב אחא רבינא חד אמר בעשה וחד אמר בכרת והלכה כדברי המיקל ואנו מפרשים בעשה על הדרך שביארנו ומכל מקום יש אומרים שאין טעם זה מחוור שאין כתוב כאן יבנה את בית אחיו אלא לא יבנה ומפרשים אותה ממה שנאמר יבמה יבא עליה ולא עליה ועל חברתה ומכל מקום יש גורסין בלאו ומפני שצרת כנוסתו כצרת חלוצתו שביארנו עליה שהיא בלאו וכן הדין לכנס זה אחת ובא אחד משאר אחים וכנס את צרתה שכל שנפטרה מתורת זיקה בין בחליצה בין ביבום בין על ידו בין על ידי האחים בין בחליצה על ידה בין על ידי חברתה אנו קורין בה כיון שלא בנה שוב לא יבנה כך כתבוה אחרוני הרבנים ואיני מבין היאך נאמר בבונה שלא בנה אלא שאיפשר דכיון שבנה וכיון שלא בנה הכל נכלל בשוב לא יבנה אלא שהם מפרשים כיון שלא בנה זה הבית שכבר נפטר שוב לא יבנה ואף הם מביאים ראיה שבלאו היא ממה שאמרו בפרק רבן גמליאל נ\"ג א' אין לאחר ביאה כלום והעמידוה כר' עקיבא דאמר אין קדושין תופסין בחייבי לאוין ואי ס\"ד בעשה הרי ר' עקיבא מודה בחייבי עשה שקדושין תופסין בהן ולמדנו מדבריהם שאף צרת כנוסתו בלאו ולוקין עליה ואם כן מה שאמרו בפרק החולץ מ\"ד א' בית אחד הוא בונה כו' לא שיהו אומרין כן מבית אחיו ולהעמידה בעשה לומר בית אחד דוקא ולא שנים אלא מלא יבנה כלומר שוב לא יבנה ומה שאמר בית אחד כו' ביאור הענין הוא ולא עיקר הדרשא:",
                "<b>בפרק</b> ארבעה נדרים ל' ב' יתבאר שהנולדים משמעו בין שנולדו כבר בין שעתידים להולד שנולדו כבר כענין שני בניך הנולדים לך ושעתידים להולד כענין הנה בן נולד לבן דוד וילודים [אין] משמעו שעתידים להולד ומתוך כך יש מפרשים כאן נולדים על שנולדו אחר חליצה וילודים על אותם שהיו כבר בשעת הזיקה וגורסין בדברי רבינא דסבר לה כר' יוחנן מאי אחים אחים הילודים עמד אחד מן הנולדים וקדשה אינו כלום כרבנן ומכל מקום יש גורסין בהפך ומפרשים כאן נולדים על הנולדים כבר והילודים על שנולדו אחר כן אלא שאינם קורין ילודים בשורק הלמ\"ד אלא ילודים בחולם הלמ\"ד מענין כל הבן הילוד וכן היא גירסתנו:",
                "<b>וביאור</b> השמועה רב אשי סבר לה כריש לקיש דחולץ ליבמתו הוא עליה בלאו ואחים בכרת וסיפא ניחא ורישא כר' שמעון ופירוש הבריתא לשיטתו החולץ ליבמתו וחזר וקדשה ומת צריכה חליצה מן האחים ולא מן הנולדים כבר שהרי בכרת היא להם אלא מאי אחים אחים הילודים ר\"ל שנולדו אחר חליצה וקדושין וכר' שמעון דאמר ביבם ולבסוף נולד דלא רמיא עליה באיסור אשת אח ואף זה יבם ואחר כך נולד הוא הואיל וכשנולד כבר קדשה זה ולא מצאה באיסור זיקה אלא בהיתר ואשת אחיו שלא היה בעולמו מותרת בדרך זה לר' שמעון ומזה הוא אומר שצריכה חליצה ואע\"פ שבאותם שנולדו כבר יש בה אצלם כרת התם משום דהוו בשעת חליצה וחל עליהם איסור אבל זה שלא היה שם לא חל עליו עיקר איסור חליצה שאין לו באותה זיקה כלום ואי משום אשת אח שלא היה בעולמו הואיל וכבר קדש זה מקודם מותרת לו אף ליבום אלא שזו אינה מתיבמת לו הואיל ואף המקדשה בלאו ואף לגביה דידיה איכא לאו אלא שיצא מכלל כרת לכלל לאו וצריכה חליצה ממנו אבל אם עמד אחד מאותן שנולדו כבר וקדשה אין לה עליו כלום שאין קדושין תופסין בה כריש לקיש והוא הדין אם עמד אחד מן הילודים אחר חליצה וקדשה שאינו כלום דהא מדלא אשכחה מקודשת הרי היא עליו בכרת מצד אשת אחיו שלא היה בעולמו דהא מודה ר' שמעון בנולד ואחר כך יבם:",
                "<b>רבינא</b> סבר לה כר' יוחנן דאפילו על אחין בלאו ומפרש לה כרבנן ופי' הבריתא החולץ ליבמתו וחזר וקדשה ומת צריכה חליצה מן האחים שנולדו כבר שהרי אינה אצלם אלא בלאו עמד אחד מן הילודים לאחר חליצה וקדש אין לה עליו כלום שהרי אשת אחיו שלא היה בעולמו הוא וזו אף לר' שמעון היא דהא נולד קודם שקדש זה נולד ואחר כך יבם הוא דלא פליג בה ר' שמעון והאי דקאמר מתרץ לה אליבא דרבנן פירושו אף לרבנן והוא הדין לר' שמעון ולא סוף דבר בנולדו לאחר מיתה קודם חליצה אלא אף לאחר חליצה שהחליצה אינה קנין שנאמר שבהיתר מצאה שאינה אלא פטור וכן שנאוה בתלמוד המערב ירוש' פ\"א ה\"א ויש מפרשים מתרץ לה לרבנן דוקא ובנולד לאחר חליצה ודעתם לשיטת ר' שמעון שמאחר שנולד לאחר שחלץ הלכה לה זיקת נשואין הראשונים והוה ליה כיבם ואחר כך נולד ונמצא לשיטה זו שלדברי ר' שמעון מת חלץ ונולד כמת יבם ונולד ואין נראה כן שאין טעמו של ר' שמעון ביבם ואחר כך נולד אלא מפני שמוצאה בהיתר אבל זה שחלץ באיסורא משכח לה ויש מפרשים גם כן לרבנן דוקא ומפרשי עמד אחד מן הילודים וקדשה שאף הוא נולד אחר שקדשה החולץ אלא שאחר כן מת החולץ שקדש וקדשה זה והרי זה יבם ולבסוף נולד וכן פירשוה גדולי הרבנים:",
                "<b>סוטה</b> ודאית ר\"ל שזינתה בודאי תחת בעלה ברצון ובמזיד הדבר ידוע שאסורה לבעלה והתבאר במסכת סוטה ו' א' שאם מת הבעל קודם שיגרשנה אסורה ליבם מקל וחומר אם נאסרה במותר לה באסור לה לא כל שכן וכבר ביארנו למעלה ג' ב' שאף צרתה כמוה להיות אסורה ליבם בלאו ר\"ל שאם היו לו שתי נשים וזינתה אחת מהן ומת קודם שיגרשנה כשם שהסוטה אסורה ליבם כן צרתה אסורה ולשיטתנו לאו דוקא אסורה אלא שפטורה אף מן החליצה בין היא בין צרה וראיה לזה מה שאמרו בראש הפרק ולרב ורב אסי ליתנינהו ותירץ לפי שאינן בצרת צרה ואלו היתה צריכה חליצה או היא או צרתה היכי אמר ליתנינהו והרי לא שנה במשנתנו אלא הפטורות מן החליצה ועוד ראיה משמועה זו בעצמה שהקשו על דברים אלו מסוטה וממה שאמרו עליה נכנסה עמו לסתר ושהתה כדי טומאה ומת בעלה חולצת ולא מתיבמת והיה סבור המקשה לדמות סוטה ודאי לסוטה ספק ותירץ לו אמינא אנא סוטה ודאי ואת מותבת לי מסוטה ספק אלמא פשוט הוא דרב פטורה מן החליצה קאמר ומעתה מה שהקשו במסכת סוטה ה' ב' על שמועה זו ר\"ל נכנסה עמו לסתר ותתיבם נמי יבומי ואמר רב יוסף אמר קרא והלכה והיתה לאיש אחר ולא ליבם וחזרו והקשו אי הכי חליצה נמי לא ליבעי ואמר ליה רב יוסף אילו איתיה לבעל מי לא בעיא גיטא שהמזנה תחת בעלה מכל מקום צריכה היא גט הכא נמי בעיא חליצה דאלמא כל דבעיא גיטא מבעל צריכה חליצה מן היבם צריכים אנו לדון שלדעת רב יוסף נאמרה אבל לדעת רב סוטה אע\"פ שצריכה גט מבעלה אפילו זינתה בודאי שאין קדושין נפקעין מבעל בלא גט דהא עיקר פרשת הגט כתוב בה כי מצא בה ערות דבר ואפילו גירשה קדושיו תופסין בה לענין חליצה ויבום מיהא נפקעה לגמרי מדכתיב לאחר ולא ליבם ואין לו בהם קדושין דבאיסור אשת אח קיימא ופטורה מן החליצה ומן היבום וכן הלכה אלא שגדולי המפרשים נוטים להצריכה חליצה הואיל ומחייבי לאוין היא לא שנא סוטה עצמה ולא שנא צרתה והביאו ראיה מזו שבמסכת סוטה וכן ממה שאמרו למטה המחזיר גרושתו משנשאת היא או צרתה חולצת ואתינן למיפשט ממה דדרשינן טומאה למיסר צרתה ואפילו הכי חולצת וזו של ראש הפרק כבר ביארנוה לשיטתם למעלה ג' ב' וזו של סוגיא זו הם מפרשים נכנסה עמו וכו' חולצת ולא מתיבמת ומדלא תני היא או צרתה נראה דהיא היא דחולצת אבל צרתה מתיבמת ומכל מקום עיקר הדברים כדעת ראשון:",
                "<b>דברים</b> אלו דוקא בסוטה ודאית והוא שזינתה בודאי וברצון אבל סוטה שוגגת או סוטה ספק היא חולצת וצרתה או חולצת או מתיבמת סוטה שוגגת כיצד כגון שהעידו בה שמת בעלה והתירוה בית דין לינשא ונשאת ואחר בא בעלה הראשון שהדין בה תצא מזה ומזה צריכה כו' ואמרו עליה מתו אחיו של זה ואחיו של זה חולצין ולא מיבמין ואע\"פ שר' שמעון חלק לומר שהיא מתיבמת לאחיו של ראשון וכדקאמר ביאתה וחליצתה מאחיו של ראשון פוטרת צרתה ומדקא משוה ביאתה לחליצתה אלמא כשם שחולץ לה לכתחלה כך מתיבמת לו לכתחלה אין הלכה כמותו אלא חולצת דוקא ומכל מקום צרתה או חולצת או מתיבמת וכדקאמר ר' שמעון פוטרת צרתה כלומר שר' שמעון בא ללמד דין אחר שמכיון שחלצה זו לאחיו של ראשון צרתה פטורה שאינה צריכה אף חליצה מאחיו של ראשון ואין אומרין הרי זו שחלצה או נתיבמה אינה נראית כאשתו של ראשון אלא כאשתו של שני ואין ראוי שחליצתה תפטור את צרתה אלא פוטרתה ומדקאמר פוטרתה פירושה מן החליצה ומן היבום ואלמא שכל שלא נחלצה או נתיבמה הראשונה צרתה מותרת להתיבם וזו הלכה היא שאף תנא קמא לא חלק אלא בדידה שלא תתיבם הא צרתה מותרת אף להתיבם וזו שהקשו ממנה לרב ותירצו בה דהא סוטה דרבנן היא כלומר שאע\"פ שידוע שזינתה שוגגת היא ומן הדין שריא אלא דרבנן גזור עלה כי היכי דתידוק טפי:",
                "<b>ולענין</b> ביאור הוא הדין דהוה מצי לאקשויי מדרבנן דקאמרי אף בדידה חולצין אלמא סוטה עצמה צריכה חליצה אלא דמשום דעיקר שמעתיה בצרתה אותביה מדר' שמעון דבהדיא מוכח דצרתה שריא וסוף הדברים שסוטה שוגגת והיא הקרויה סוטה דרבנן היא חולצת וצרתה או חולצת או מתיבמת וכן הדין בסוטה ספק והיא הסוטה הנזכרת בתורה וכמו שאמרו סוטה ב' א' המקנא לאשתו ואמר לה אל תסתתרי עם איש פלוני ונכנסה עמו לסתר ושהתה כדי טומאה הרי זו אסורה לבעלה עד שתשתה ותבדק ואסורה בתרומה ואם מת חולצת ולא מתיבמת ומדהיא חולצת צרתה או חולצת או מתיבמת וכן הוא הכלל כל שהיא חולצת צרתה או חולצת או מתיבמת:"
            ],
            [
                "<b>זה</b> שכתוב כאן בסוטה ודאית טומאה כתיבא בה ופירשו בה מדכתיב ונסתרה והיא נטמאה אע\"ג דהאי קרא בפרשת סוטה כתיב שהיא סוטה ספק יראה שמתוך שמקרא זה ר\"ל ונסתרה והיא נטמאה כתוב גבי כי תשטה אשתו גו' ושכב איש אותה גו' ועלייהו קאמר ונסתרה והיא נטמאה אטומאה ודאי קאי ואפילו הכי אהדר בפרשת מחזיר גרושתו אחרי אשר הוטמאה וודאי לא לגופיה דהא מחזיר גרושתו לאו בטומאה תליא מילתא אלא בהויה ואישות שאפילו נתארסה אע\"פ שלא נבעלה אסורה ואפילו זינתה כל שלא נשאת ושלא נתארסה מותרת אלא לרבות סוטה ודאית ר\"ל שנבעלה בודאי והאי דאהדרה כדי להעמיד זונה ודאי אצל בעלה בלאו וללקות עליה אבל סוטה ספק כגון קנא לה ונסתרה אינו לאו של תורה אלא של סופרים ומכין אותו מכת מרדות ומה שאמרו בא עליה בדרך לוקה פירושו מדבריהם ומכל מקום צריך לפרש שאף בסוטה ספק כתיב טומאה דכתיב ועבר עליו רוח קנאה וקנא את אשתו והיא נטמאה וכן אשר תשטה אשה תחת אישה ונטמאה ודרשו בסוטה כ\"ח א' ונטמאה שלשה פעמים דאם נטמאה ואם לא נטמאה והיא לא נטמאה לא קא חשיב וקאמר אחד לבעל ואחד לבועל ואחד לתרומה אלמא דבסוטה ספק כתיבא טומאה ודאי התורה לא קראה טומאה לספק והזנות הוא שקורא טומאה אלא דקאמר הואיל וודאה עושה אותה טמאה לשלשתן אף הספק עושה אותה טמאה לשלשתן וכמו שאמרו שם מגיד הכתוב שהספק אוסרה כודאי אלא שאין איסור לאו אלא בודאה:",
                "<b>המחזיר</b> גרושתו אם לא נשאת ולא נתארסה הרי הוא מותר בה אע\"פ שזינתה שזה שכתוב בה אחרי אשר הוטמאה כבר פירשנו דלאו אמחזיר גרושה קאי אלא אזונה ודאי אבל אם נשאת או אפילו נתארסה הרי הוא עליה בלאו ובניה מכל מקום כשרים ר\"ל שבתו ממנה כשרה לכהונה שנאמר תועבה היא היא תועבה ואין בניה תועבין אלא שמכל מקום דוקא בישראל אבל בכהן שהחזירה אף קודם שנשאת או נתארסה הולד חלל מדין גרושה ואם מת חולצת ולא מתיבמת שאם נאסרה על בעלה בלאו כל שכן ליבמה והרי היא אצל היבם בלאו וצרתה מכל מקום חולצת או מתיבמת ופירוש הדברים היא חולצת היכא דליכא צרה הא איכא צרה צרתה חולצת או מתיבמת ואף הגרושה פטורה בחליצה או יבום של צרה אבל צרה אינה פטורה בחליצת הגרושה שחליצה פסולה וחליצה פסולה אינה פוטרת צרה:",
                "<b>כבר</b> ביארנו במי שנזדקקו לו שתי יבמות מאח אחד שביאתה או חליצתה של אחת מהן פוטרת את הצרה שלא להצריכה כלום היתה האחת כשרה לכהונה והאחרת פסולה לכהונה כגון שהיתה גרושה מבעל אחר או שהיתה זונה או חללה כל שהוא בא ליבם מיבם לאי זו שירצה ואע\"פ שאמרו מיבם לכשרה משום דמסתמא הכי ניחא ליה ואם בא לחלוץ אומרין לו שיחלוץ לפסולה כדי שתשאר הכשרה כשרה לכהונה עדין דלא תפסל לכהן הדיוט ואע\"פ שמכל מקום לגבי דידיה אין קפידא כל שאדם יכול להזהר שלא להרבות פסול והיזק לבריות יעשה דרך הערה אמרו ולא ישפוך אדם מי בורו ואחרים צריכים להם ושמא אתה בא לפרש בכאן פסולה פסולה לו ר\"ל ליבם כגון שהחזיר אחיו גרושתו שפסולה לזה כשרה כשרה לו כגון צרתה ואתה אומר בה אם בא לחלוץ חולץ לפסולה כלומר שאינה מתיבמת ואם בא ליבם מיבם לכשרה ר\"ל הצרה כלומר שהצרה או חולצת או מתיבמת וכשרה דוקא וללמדנו בזו ר\"ל במחזיר גרושתו שהיא חולצת וצרתה או חולצת או מתיבמת על הדרך שפסקנוה והוצרך להשמיענו בה דבר זה יותר משאר לאוין דעלמא משום דכתיבא ביה טומאה:",
                "<b>תדע</b> שאע\"פ שהפסק כך הוא ושזה שהוצרך לתרץ פסולה פסולה לעלמא כשרה כשרה לעלמא לא הוצרך אלא למה שהיה מחזר לאסור צרת מחזיר גרושתו והרי פסקנו שמותרת מכל מקום אי איפשר להעמיד המשנה אלא בפסולה לעלמא וכשרה לעלמא שאם תאמר בפסולה לו וכשרה לו ואתה מפרש אם בא לחלוץ חולץ לפסולה ליפטר אף הצרה בחליצתה ואינו כן שהרי חליצה פסולה היא וחליצה פסולה אינה פוטרת צרה אלא ודאי בששתיהן ראויות לו אלא כשרה כשרה לעלמא ופסולה פסולה לכהונה אלא שכשרה לזה ומעתה אתה מבין שדעת המקשה היה לומר שאף חליצה פסולה פוטרת צרה ואין הלכה כן כמו שביארנו ויש חולקין לומר שבזו חולץ אף לפסולה ולא אמרו שאין חליצה פסולה פוטרת צרה אלא בפסול זיקה כמו שיתבאר כ\"ו ב':",
                "<b>זה</b> שהוצרכנו במחזיר גרושתו להכשיר בתו לכהונה מדכתיב תועבה היא ואין בניה תועבין יש שואלין מה הוצרכנו למעט בניה מפסלות אי מפסול ממזרות הרי הדבר פשוט שאין ממזר מחייבי לאוין ולר' עקיבא הוא דאיצטריך הכי אבל לדידן לא והכא ודאי סוגיין דלא כר' עקיבא דאי כר' עקיבא לא הוה מספקא ליה בצרת מחזיר גרושתו אם מותרת להתיבם דהא לר' עקיבא אין קדושי הגרושה כלום ופשיטא דצרתה מותרת ואי להכשר כהונה וכדכתיבנא פשיטא דהא קיימא לן קידושין ע\"ז א' אין חללה אלא מאיסור כהונה ואם בכהן שהחזיר גרושתו הא ודאי בניה חללים כדכתיבנא ותירצו בה דסד\"א מדכתיב בה תועבה היא כחייבי כריתות ליהוי ממזר קמ\"ל ולדעתי אינה שאלה דאי לאו האי קרא הייתי אומר לפסול בתו לכהונה מפני שכלל אמרו בשלישי של קדושין ס\"ו ב' כל מקום שיש קדושין ויש עבירה הולד הולך אחר הפגום ופירוש הדברים דאי איכא פגום כגון ישראל בממזר או בנתין הולד ממזר או נתין ואי ליכא פגום כגון אלמנה לכהן גדול גרושה וחלוצה לכהן הדיוט הולד חלל ומחזיר גרושה משנשאת דבישראל הוא וליכא פגום הייתי אומר לדון בו פגם מצד העבירה לפסול את בתו לכהונה והוא שאמרו ברביעי של קדושין ע\"ז א' אי זו היא חללה כל שנולדה מן הפסולין וקאמר מאי מן הפסולין אילימא מן הפסולה לו כלומר אפילו ישראל שקדש אחת מחייבי לאוין אף בלאו שאין בו פגם נתינות וממזרות כגון זה של מחזיר גרושתו שתהא הבת פסולה לכהונה והא כתיב גבי מחזיר גרושה תועבה היא היא תועבה כו' ותירץ איזו היא כל שנולדה מפסולי כהונה אלמא דאי לאו האי קרא הוה אמינא שכל ישראל שנשא בעבירה תהא בתו פסולה לכהונה והיינו דאיצטריך היא למיעוטה:"
            ],
            [
                "<b>שתי</b> יבמות המזדקקות מבית אחד אחת גדולה ואחת קטנה הראויה למאן אלא שלא מיאנה בחיי הבעל ומיאנה עכשו ביבם זה אסורה לזה שמיאנה בו גזירה משום בעלת הגט שפוסלת ביבמה מדרבנן אבל צרתה מכל מקום מותרת לו הואיל ואין הממאנת ערוה אצלו ואין גוזרין בה משום צרת בתו ממאנת שאסרנו את הצרה כמו שביארנו בראש הפרק ג' ב' וכן זו שמיאנה אע\"פ שאסורה לזה שמיאנה בו מותרת לשאר האחים דקיימא לן מיאנה בזה מותרת לזה וכבר ביארנו דבר זה למעלה:",
                "<b>הממאנת</b> אינה כמגורשת ליאסר היא בקרוביו והוא בקרובותיה אלא הרי היא כמי שלא נתקדשה לו מעולם ואפילו נבעלה ומותרת לכל קרוביו אף לאביו שהרי אינה אלא כמפותת בנו ומכל מקום אם לא מיאנה בבעל אלא שלאחר מיתת הבעל מיאנה ביבם אסורה לאביו הואיל ומכח נשואי הראשון נזקקת לזה עד שמיאנה הרי היא נראית משעת זיקה ככלתו ואיסור זה מדברי סופרים:",
                "<b>צרת</b> אילונית מותרת ולא סוף דבר בשלא הכיר בה שהם קדושי טעות ואין האחרת ראויה ליקרא צרתה אלא אפילו הכיר בה שמאחר שהאילונית אינה ראויה ליבום נפקעה הזיקה ממנו ואין האחרת נקראת צרה ואפילו היתה האילונית ערוה אצל היבם צרתה מותרת שמאחר שאין האילונית ראויה ליבום כלל הרי היא כצרת ערוה שלא במקום מצות יבום שמותרת כמו שהתבאר ואף בתלמוד המערב פ\"א ה\"ב שנאוה בטעם זה והוא ששאלו שם בתו מן הנשואין שאינה אילונית צרתה אסורה מפני שניתוסף לה אילונית צרתה מותרת אמר ליה אילונית כמי שאינה בעולם הגע עצמך אילו שתי יבמות אחת אילונית ואחת שאינה אילונית ובא היבם וחלץ לה ובא עליה שמא פטר בחברתה כלום הוי אילונית כמי שאינה כלומר הואיל ואין ביאתה או חליצתה פוטרת צרתה אע\"פ שאינה ערוה הרי היא כמי שאין עליה זיקה כלל והויא לה אידך כצרת ערוה שלא במקום מצות יבום:",
                "<b>ממה</b> שכתבנו למדת שצרת ממאנת וצרת אילונית וצרת מחזיר גרושתו כלן מותרות ומכל מקום הן עצמן אין דינן שוה שהממאנת ביבם מותרת לאחים וחולצת או מתיבמת ואילונית לא חולצת ולא מתיבמת וגרושה המוחזרת חולצת אבל לא מתיבמת וכן כתבוה גדולי הפוסקים אלא שגדולי המפרשים מתמיהים עליהם בממאנת עצמה למה מצריכין בה חליצה או יבום והלא נעקרו הנשואין במיאוניה ומה שאמרו מיאנה בזה מותרת לזה משום מצות יבום נאמר אלא שהם כנשואין דעלמא ולאביו הוא דאסירא מפני שבשעת זיקה נראית ככלתו אבל מכל מקום היא מותרת ממה נפשך ואם איתה דצריכא חליצה מן האחים היאך הוצרכו לאוסרה לאב מפני שנראית ככלתו ומכל מקום אף הם מחזרים לומר כדבריהם של גדולי הפוסקים שאין אומרים שנעקרו הנשואין במיאוניה שביבם אלא ביבם אחד שכשהוא עוקר זיקתו של זה עוקר הכל אבל בשני יבמים ומיאנה באחד אינה עוקרת כל הזיקה לגמרי ולפיכך צריכה חליצה מן האחר או שתתיבם לו ומה שאמרו מיאנה ביבם אסורה לאביו אפילו ביבם אחד הוא והוא הענין שהוצרכנו לטעם מפני שנראית ככלתו והדברים ברורים:",
                "<b>שלשה</b> אחים נשואין שלש נשים נכריות ומת הראשון ונזדקקה אשתו לשנים הנשארים וקדש השני את היבמה והם הנקראים קדושי מאמר אלא שלא כנסה עדין שהוא הקנין הגמור ביבמה ומת קודם שיכנוס הרי אלו ר\"ל שתי נשיו של זה חולצות לשלישי ואין נפטרות אחת בחליצת חברתה מפני שאינן מבית אחד ולא מתיבמות שנאמר יבמה יבא עליה מי שאין עליה אלא זיקת יבם אחד יצתה זו שיש עליה זיקת שני יבמים והיא הקרויה אשת שני מתים שהרי יש כאן זיקת יבום הבא מכח בעל ראשון שלא נפקע עדין שאין מאמר מפקיעה לגמרי וזיקת יבום הבאה מכח בעל האחרון שחידש בה זיקה והאחרת אסורה גם כן ביבום שהיא כצרתה של זו הא אם כנסה ומת הרי היא כאשתו לכל דבר והשלישי מיבם או חולץ לאי זו שירצה וכן אם לא כנסה ולא עשה בה מאמר היו שתי יבמות הבאות משני בתים והיו שתיהן מתיבמות ואיסור זה מדברי סופרים והוא שאמרו זו היא צרת אשת אח שהיה ראוי להתירה מן התורה שהרי מאמר אינו מן התורה אלא שאיסור נפילתה לפני היבם הראשון גרם לה ליאסר ושלא מצינו בכל התורה אלא שהוא מדרבנן:"
            ],
            [
                "<b>לענין</b> ביאור זה שאמרו כאן שלש נשים משמשות במוך ר\"ל לשאוב את הזרע שלא ליקלט במקום הריונה ושלא להתעבר ממנו פירשו גדולי הרבנים מותרות לשמש במוך כלומר שאין חוששות להשחתת הזרע ויש מקשים בפירוש זה שאם כן מה שאמרו בקטנה מבת י\"א ויום אחד עד י\"ב ויום אחד הא בפחות מכן ויתר מכן משמשת כדרכה פירושו שאסורה לשמש במוך ובפחות מכן מיהא למה נאסרה והלא אינה מתעברת ואין כאן משום השחתת זרע ומתוך כך מפרשים ששלש אלו חייבות לשמש במוך משום סכנה אם סכנת עצמה אם סכנת ולד הא בפחות מכן וביתר מכן רשאות ואם תאמר ביתר מכן מיהא היאך רשאות והרי יש כאן השחתת זרע ואסור איפשר לפרש משמשות במוך חייבות ואין צריך לומר שמותרות פחות מכן ויתר מכן משמשות כדרכן פעמים בהיתר לבד פעמים בחיוב והוא שבפחות מכן רשאות לשמש כדרכן ואין חייבות וביתר מכן חייבות:",
                "<b>ושלש</b> נשים אלו קטנה ומעוברת ומיניקה קטנה שמא תתעבר ושמא תמות מעוברת שמא יתהוה מטיפת הזרע דבר המתחדש על העובר ויפחות צורתו עד שתעשה עוברה סנדל ואע\"פ שאין לחוש לולד אחר שאין אשה מתעברת וחוזרת ומתעברת מכל מקום פעמים שמתהוה ממנו דבר שמתכסין בו פני הולד ונעשה סנדל ר\"ל בלא צורה וסנדל הוא דג שבים כעין חתיכת בשר בלא צורת חלוק איברים מיניקה שמא תגמול את בנה וימות ר\"ל שאם תתעבר חלב שלה נעכר ומזיק את היונק עד שתצטרך לגמול את בנה ר\"ל להעתיקו משדים וימות:",
                "<b>ואי</b> זו היא קטנה שאנו חוששין בה לכך מבת י\"א שנה ויום אחד עד י\"ב ויום אחד ואפילו הביאה שתי שערות שכל תוך הפרק כלפני הפרק פחות מכן אי איפשר שתתעבר ואינה צריכה לשמש במוך יתר מכן אין בעיבורה חשש מיתה והרי היא כשאר כל הנשים דברי ר' מאיר וחכמים אומרים אחד זו ואחד זו משמשות כדרכן ואין חוששין להם אלא מן השמים ירחמו והלכה כחכמים בכלן:",
                "<b>אלא</b> שמתוך הסוגיא אנו צריכים לברר אם איפשר לקטנה שתתעבר אם לאו שהרי אף חכמים לא חלקו לומר שלא תתעבר אלא שהתירו מצד רחמי שמים ומעתה אנו צריכים לידע אם היא מתעברת בלא מיתה וכן אם הדבר כן אם לידתה תעכב מיאוניה אם לאו והוא שדקדק מדקאמר ר' מאיר שמא תתעבר ושמא תמות ולא קאמר שמא תתעבר ותמות כלומר שאם תתעבר ודאי תמות משמע שאיפשר לקטנה שתתעבר ולא תמות ואם כן מצינו חמות ממאנת כגון שנתעברה וילדה בזמן שמי\"א ועד י\"ב וקדש שמעון את הבת על ידי אביה ומת אביה ונשאת אלמנתו לראובן ויש לראובן נשים אחרות ומת שאם מיאנה החמות שהיא קטנה עדין בחיי ראובן צרתה מותרת לשמעון והיאך אמרו במשנתנו אי איפשר לומר בחמותו ממאנת ותירץ אימא שמא תתעבר ותמות כלומר שאם תתעבר ודאי תמות ואין הולד בא לידי השלמה ואם כן אי איפשר לפרש מיאון בחמותו ומקשה ליה מדתני רבה אי אתה יכול לומר בחמותו ובאם חמותו שנמצאו אילוניות או שמיאנו שכבר ילדו ומדלא קאמר שכבר גדלו אלמא דבקטנה בשנים קא מיירי ונהי דבאילונית מיהא לא הוה שייך למימר שכבר גדלו שהרי אין גודל השנים עושה בו כלום מכל מקום היה לו לומר אי אתה יכול לומר בהם שנמצאו אילוניות שכבר ילדו ולא שמיאנו שכבר גדלו אלא ודאי בקטנה מיירי ותולה הטעם מפני שילדה אלמא שקטנה מתעברת ויולדת ושלידתה מעכבת שלא למאן דהא איהו קאמר אי אתה יכול לומר בחמותו מיאנה שכבר ילדה ר\"ל אע\"פ שהיא קטנה ואם כן על כל פנים שמא תמות קאמר ואם כן קשיא כלומר מה ענין שלידתה תעכב מיאוניה אחר שהיא קטנה ואין קושיתו מצינו חמות ממאנת שהרי הוא אומר שאינה ממאנת אחר שילדה אע\"פ שהיא קטנה אלא עיקר קושיתו מה ענין שלידתה תעכב מיאוניה:",
                "<b>ופירש</b> רב ספרא בנים הרי הם כסימנין ופירשו גדולי הפוסקים כסימנין הבאים לאחר הפרק כלומר נעשית גדולה מכל וכל ויצאה מכלל שאר נשים למהר זמנה והרי היא כהגיעה לכלל שנותיה והביאה שתי שערות שאי איפשר עוד שתמאן כמו שאמרו כתובות ל\"ו א' עד מתי הבת ממאנת עד שתביא שתי שערות ור\"ל לאחר הפרק ויפה פירשו שאם תאמר כסימנין של עכשו הרי סימנין שבתוך הפרק כלפני הפרק הם ואינן אלא שומא ועדין היתה ראויה למאן ואיכא דאמרי עדיפי מסימנין דאפילו לר' יהודה דקאמר שהבת ממאנת עד שירבה שחור על הלבן כלומר שיהו שם שערות הרבה בתחום הראוי להם בבנים מודה ולמדנו שאיפשר לקטנה שתתעבר ויבא בנה לידי השלמה וכל שאירע כן אינה ממאנת מאחר שהגיעה לכלל לידה ויש אומרים אף משעת עיבור למפרע:"
            ],
            [
                "<b>ורב</b> זביד אף הוא מודה שאיפשר לקטנה שתתעבר ותלד אלא שאי איפשר בלא סימנין וודאי הביאה שערות שאלמלא כן אין הלידה מעכבת מיאון אלא הבאת סימנין היא המעכבת ועל כל פנים סימנין הביאה ואפילו בדקנו ולא מצאנו שמא נשרו מפני צער לידה והוא סובר שסימנין שבתוך הפרק כלאחר הפרק ואם כן אין הלכה כדבריו:",
                "<b>ומכל</b> מקום הלכה כרב ספרא ובנים כסימנין הראויים ואי איפשר לה עוד למאן שגדולה היא ומכל מקום כתבו גאוני ספרד דוקא גדולה להחמיר ולענין מיאון אבל לענין חליצה אם מת בעלה בלא בנים אינה חולצת וראיה להם דהא רב זביד חיישינן קאמר כלומר ולהחמיר והוא הדין שאף לרב ספרא כן ויש חולקין בדעת רב ספרא שאף לקולא כן על כל פנים כל היולדת גדולה גמורה היא ולא עוד אלא שאף לרב זביד מצינו לשון חששא לקולא כמו שכתבנו בקצת מקומות:",
                "<b>שמא</b> תאמר אחר שפסקנו שאפשר לקטנה שתתעבר ותלד היאך הקשו בשלישי של כתובות ל\"ט א' בשמועת יש בגר בקבר וקטנה מי מעברא וכו' איפשר שמתוך שאין הדבר מצוי הוא שואלה כלומר היאך אתה מחדש שאלה בדבר שאינו מצוי וכבר פירשנוה שם בפנים אחרים:",
                "<b>ממה</b> שכתבנו למדת שהלכה כרב ספרא ולא כרב זביד דהא טעמיה בתוך הפרק כלאחר הפרק שייכא ואע\"פ שגדולי הפוסקים הביאו דבריו של רב זביד אפשר שדרך סוגיא כתבוה ומכל מקום דעתם לפסוק כרב ספרא ומכל מקום יש מפרשים שאף דברי רב זביד כהלכה הם ומפני שהם מפרשים בדבריו אין בנים בלא סימנין ר\"ל סימנין הראויים ושיצאה מכלל נשים אחרות לסימני גדלות ושמא תאמר ואחר שאיפשר לקטנה שתביא סימני גדלות קודם זמנם ולא יהו נידונים כשומא כשאר הנשים אם כן ודאי אף בלא בנים אפשר כן ואם כן קטנה שהביאה סימנין תוך הזמן היאך ממאנת והיאך נדריה נבדקין שמא סימני גדלות הם ואלו נבעלה שמא נתעברה וילדה איפשר שמתוך שהוא מיעוטא דמיעוטא אין סומכין לומר כן אלא ביולדת ויש פוסקין שאי איפשר לקטנה שתתעבר ותלד ותתעבר ותמות קאמר וכלה סוגיין דלא כהלכתא וכדעת האומר תוך הפרק כלאחר הפרק ואין הלכה כן והדברים זרים:",
                "<b>לגדולי</b> המחברים ראיתי שכתבו בנים הרי הן כסימנין על מי שהגיעה לכלל שנותיה ולא הביאה שתי שערות וגדולי הדור מפרשים בדבריהם שאין הקטנה בת עבור ולידה כלל ולא בא רב ספרא אלא לתרץ לשון שכבר ילדו כלומר אי אתה יכול לומר בחמותו ענין מיאון אע\"פ שלא הביאה שתי שערות ושהבת ממאנת עד שתביא שתי שערות שכבר ילדו ובנים למי שהגיעה לפרקה הרי הן כסימנין אלא שקשה לפרש היאך אמר אלא לעולם שמא תתעבר ושמא תמות אלא שאיפשר שהם גורסין לעולם שמא תתעבר ותמות:",
                "<b>זה</b> שביארנו במשנתנו שאם נתגרשה הערוה ואחר כך מת הבעל צרתה מותרת לא סוף דבר בגירש את הערוה ואחר כך כנס את הצרה שהרי מעולם לא נעשו צרות זו לזו אלא אפילו כנס את הצרה קודם שיגרש את הערוה שנעשו צרות משעת לקוחי הצרה עד שנתגרשה הערוה הואיל ומכל מקום בשעת הזיקה לא נעשו צרות צרתה מותרת שמיתת הבעל מפלת נשותיו ליבום ומאחר שבשעת מיתה אינן צרות צרתה מותרת ואין אומרין נשואין הראשונים שנשאת האשה מפילין אותה ליבום עד שנאמר שמשנעשית צרה שעה אחת תאסר עולמית אלא מיתה מפלת ואם כן זה שאמרו שלשה אחים שנים מהם נשואים שתי אחיות ואחד נשוי נכרית ועמד אחד מבעלי האחיות וגירש את אשתו ומת זה שנשא נכרית וכנסה המגרש ומת ונפלה לפני הראשון שהוא בעל אחת מן האחיות הרי זה כונס את זו הנכרית הואיל וכבר נתגרשה אשתו של זה המת שהיא אחות אשתו של זה קודם שיכנוס זה המת את זו שמשמען של דברים דוקא מפני שגירש ולבסוף כנס הא כנס ולבסוף גירש לא אינו כן אלא זו ואין צריך לומר זו קתני:",
                "<b>יבמה</b> קטנה יכולה למאן ביבם ועוקרת במיאוניה נשואין הראשונים עד שאין כאן זיקה ואינה צריכה חליצה וזו היא ממאנת בזיקה ואם עשה בה היבם מאמר ממאנת בין למאמרו ליפטר מן הגט בין לזיקתו ליפטר מן החליצה ואין הלכה כדברי האומר שממאנת היא למאמר אבל לא לזיקה ושמא תאמר אם כן זה שאמרו במשנתנו כל היכולה למאן ולא מיאנה צרתה חולצת כלומר כל ערוה שהיתה נשואה לאחיו בקטנותה והיתה יכולה למאן בקטנותה בחיי בעלה ולא מיאנה ומת אחיו אע\"פ שאינה ממאנת עכשו צרתה חולצת שאין כח בנשואין אלו לפטור את הצרה הא מכל מקום אינה מתיבמת תמאן הערוה מעכשו ותתיבם הצרה דהא מצות יבום קודמת למצות חליצה דאע\"ג דבסוגיא דריש פרקין ג' א' אוקימנא למתניתין כאבא שאול דאמר מצות חליצה קודמת סוגיא בעלמא היא אי נמי דמתניתין חולצת ולא מתיבמת קאמר אלמא שאין בצרתה צד ליבום ואם ממאנת לזיקה תמאן זו ותתיבם צרתה אין זה כלום שצרת ערוה אפילו מיאנה ביבם מכל מקום צרתה חולצת הואיל ובשעת נפילה נראית כצרת ערוה והענין דומה למה שאמרו מיאנה בבעל מותרת לאביו ליבם אסורה לאביו הואיל ומשעת נפילה נראית ככלתו הא יבמה קטנה דעלמא שלא במקום צרת ערוה ממאנת לגמרי ואינה צריכה כלום וכבר ביארנו לעיל י\"ב א' שאם מיאנה בזה מותרת לזה:",
                "<b>ולענין</b> ביאור כשהקשה לו תמאן השתא יכול היה לתרץ כגון שמתה שאינה יכולה עוד למאן וכן פירשוה בתלמוד המערב פ\"א ה\"ב ולא שרצו להעמידה אף בעודה חיה וכן לענין ביאור אתה למד שזה מאמר ר' אושעיא שאינה ממאנת לזיקתו פירושו אפילו מיאנה בנשואיו של ראשון שאם לא כן עדין היה יכול להקשות תמאן בנשואי ראשון בתלמוד המערב אמרו בהפך והוא שאמרו שם אם באומרת אי אפשי לא בנשואיך ולא בנשואי אחיך כל עמה מודו שהיא עוקרת ולענין פסק מיהא אין לנו צורך בה:",
                "<b>בתוספתא</b> פ\"א ה\"א אמרו אימתי אמרו שאם מתו או נתגרשו צרותיהן מותרות בחיי הבעל אבל לאחר מיתת הבעל צרותיהן אסורות מיאנו בחיי הבעל צרותיהן מותרות לאחר מיתת הבעל צרותיהן חולצות לא מתיבמות נמצאו אילוניות או שהיו נשואות לאחרים צרותיהן מותרות בין בחיי הבעל בין לאחר מיתת הבעל וכל שיכולה למאן ולא מיאנה צרתה חולצת ולא מתיבמת ויש חולקין בה בקצת דברים אלא שכלה מסכמת לשיטתנו על הדרך שהתבאר:"
            ],
            [
                "<b>כל</b> תיבה שצריכה למ\"ד בתחלתה הטיל לה ה\"א בסופה כדכתיב מצרימה ירושלימה מדברה ובתלמוד המערב פ\"א ה\"ו הקשו והא כתיב ישובו רשעים לשאולה ותירצו דההיא לדיוטי התחתונה שבשאול ר\"ל מדרגה התחתונה כלומר לחוזק הענין הטיל לה הכתוב למ\"ד וה\"א:",
                "<b>קדושין</b> תופסין ביבמה כבשאר חייבי לאוין ומצות יבום וחליצה אע\"ג דכתיב בה ובן אין לו שמשמען של דברים דוקא בראויה לבנים הינו כנוסה הא ארוסה לא אינו כן אלא אף הארוסה שמת ארוס שלה חייבת בחליצה ויבום:",
                "<b>כבר</b> ביארנו בכמה מקומות שאין איסור חל על איסור אלא באחד משלשה דרכים או באיסור מוסיף או באיסור כולל או כששניהם באים בבת אחת ולענין ביאור סוגיא פירש רבא בכאן טעם בית שמאי במה שהיו מתירין צרת ערוה ליבם דלאו משום דלית להו דרשא דלצרור הוא דודאי אית להו ולמיסר צרה במקום מצוה ומיהו דוקא היכא דאיסור ערוה ואיסור אשת אח חלין כאחד ועריות של משנתנו הם מתירים את צרה מפני שאין שם אשת אח חל על הערוה דלא אתי איסור אשת אח וחייל על איסור ערוה דקדים ליה ואחר שאין לערוה שם אשת אח לענין שיחול עליה איסור אשת אח שהרי איסור ערוה קודם אף אין האחרת נקראת צרתה ואין לך לדון איסור צרה אלא באחות אשה שאיפשר להיות איסור אשת אח ואיסור אחות אשה באין כאחד כגון שקדש ראובן שתי נשים ושמעון אחיו אחת שהיא אחותה של אחת מאותן שנשא ראובן ונתקדשו שלשתן בבת אחת שנמצא איסור אשת אח ואיסור אחות אשה חלין בבת אחת והויא לה צרתה צרת ערוה ומתוך שאין הדבר מצוי להתקדש שלשתן בבת אחת אלא בזה אחר זה היות בית שמאי אומרים במוחלט להתיר את הצרה דמסתמא בזה אחר זה הן ומתוך שאיסור צרה יצאה לנו מצרת אחות אשה דכתיב בה לצרור ואיהו קאמר דלצרור נמי דריש אלא דמפקע ליה לאיסורא מפני שאין איסור חל על איסור היה מקשה סבור שיהא טעמן של בית שמאי מפני שאין איסור הערוה ר\"ל אחות אשה חל על איסור אשת אח וכגון דקדים איסור אשת אח ואין איסור אחות אשה חל עליו עד שאין זו קרויה אחות אשה לענין איסור צרה ולפי סברתו הקשה לו תינח היכא דנשא המת את האחיות תחלה ואחר כך נשא החי את אחותה של אחת מהן דלא חייל איסור אחות אשה אאיסור אשת אח ואין כאן איסור אחות אשה לענין איסור הצרה ומכל מקום ליבומה אסיר אע\"ג דלא חייל עלה איסור אחות אשה דכיון דמביאה ראשונה פקע איסור אשת אח מינה על ידי היבום ממילא חייל עלה איסור אחות אשה וכמו שאמרו בפרק שלישי ל\"ב א' איסור אחות אשה מיתלא תלי וקאי אי פקע איסור אשת אח אתי וחייל אלא נשא חי את האחת תחלה ואחר כך קדש מת את אחותה ואת צרתה דקדים לגבי האי יבם איסור אחות אשה קודם שיחול עליה איסור אשת אח על כרחך היא אחות אשה וצרתה צרת אחות אשה ותירץ לו שאף זו יש לך לומר בה אחר שאין איסור אשת אח חל על איסור אחות אשה כשם שאין אחות אשה נקראת אשת אח לענין שיחול עליה איסור אשת אח לא חייל עליה נמי שם אשת אח לענין זיקת יבום לאסור צרתה והויא לה כצרת ערוה שלא במקום מצוה כמו שביארנו תחלה ומכל מקום לפי סברתו היה יכול להקשות גם כן תינח אחות אשה אלא בתו ובת בתו ובת בנו דעריות דקורבא נינהו ולא מחמת קדושין ועל כרחך איסור ערוה קדים מאי איכא למימר אלא דאלמא לקושיא דאפילו באחות אשה נמי קשיא:",
                "<b>וגדולי</b> הרבנים פירשו שהמקשה היה סובר בתירוצו של רבא שלא יהו בית שמאי מתירין אלא בצרות ערוה שמחמת אישות ואין צורך בכך ושמא תאמר והא קיימא לן אין איסור חל על איסור ובצרות קיימא לן כבית הלל וקשיא הלכתא אהלכתא תדע דלא פליגי בית הלל אאיסור אשת אח דלא חייל אאיסור ערוה כגון עריות של משנתנו או אאיסור ערוה דלא חייל אאיסור אשת אח כגון נשא מת ואחר כך נשא חי לענין הוספת מלקויות או ללקות על הנוסף כלל הא להפקיע שם צרת ערוה מן האחרת בכך לא:",
                "<b>וגדולי</b> קדמונינו מפרשים דלרבא בית שמאי לית להו דרשא דלצרור והכי קאמר טעמייהו דבית שמאי משום דאין איסור חל על איסור ועל כרחין אי איפשר לדרוש לצרור לאיסור צרת אחות אשה והואיל ובטיל איסור צרה באחות אשה בטיל לה מכולהו עריות דמתניתין דהא כולהו מאחות אשה ילפינן והקשה לו תינח נשא מת ואחר כך נשא חי כו' דליכא לצרור אלא נשא חי כו' דהואיל ואחות אשה קדים איכא לקיומי לצרור ואתיין מינה אידך עריות כולהו ותירץ דאפילו הכי לא הויא צרת ערוה במקום מצוה הואיל ולא נפלה ערוה קמיה ואע\"ג דנפלה קמי שאר אחים מכל מקום לגבי דהאי הויא לה כצרת ערוה שלא במקום מצוה דערוה ושריא ובהא פליגי עלייהו בית הלל דכיון דהיא גופה שריא לשאר אחים צרת ערוה במקום מצוה דערוה היא ואסירא ונראה שאין גורסין כיון דלא אתי איסור אשת אח כו' אלא הויא לה כצרת ערוה כו' ובטיל ליה טעמא דאין איסור כו'. ועיקר הדברים כמו שפירשנו תחלה:",
                "<b>כבר</b> ביארנו במשנתנו שצרת ערוה אינה צריכה כלום ופטורה לגמרי ואם חלצה הרי היא כחולצת לזר שאין חליצתה אוסרתה כלל ולמדת לפי דרכך שאין הלכה כדברי האומר באו ונתקין להן לצרות שיהו חולצות ולא מתיבמות אלא אף מדרך תקנה אין בהן חליצה כלל:"
            ],
            [
                "<b>זו</b> שאמרה תורה לא תתגודדו גו' אע\"פ שעיקרה בא שלא לעשות חבורה על המת כמו שהתבאר במקומו רמז יש בו שלא לעשות מצות אגדות אגדות ר\"ל שיהו עושין אלו כדרך זה ואלו כדרך זה עד שיהו נראין כנוהגין שתי תורות במה דברים אמורים כשאין בעיר אלא בית דין אחד ואף אותו בית דין בעצמו חלוקין לפסוק מקצתו כשיטה אחת ומקצתו כשיטה אחרת אבל כל שהם שני כתי בתי דינין אע\"פ שהן בעיר אחת ובית דין אחד נוהג לפסוק כשיטה זו ובית דין האחר כשיטה זו אין כאן אגדות אגדות שאי איפשר לעולם שיסכימו כלם על דעת אחת וכל שכן בדברים התלויים במנהג שאין קפידא אם הללו נוהגים כך ואם הללו נוהגים כך מעתה מקום שנהגו לעשות מלאכה בערבי פסחים עד חצות עושים מקום שנהגו שלא לעשות אין עושים על הדרך שביארנו במקומו שהרי יש כאן חלוק מקומות ושאין בעשייתה או במניעתה אלא מנהג והלילה ר\"ל שמחרתו ערב פסח מותר בכל מקום:",
                "<b>וצרות</b> של משנתנו אע\"פ שבית שמאי עשו ועשו כדברי עצמם ר\"ל שעשו הם ועשו אחרים על פי הוראתם אין כאן אגדות שהרי שני בתי דינין הם:",
                "<b>ומגלה</b> שהיא נקראת בזמנים חלוקים לעיירות ולכפרים וכרכים כמו שהתבאר במקומו אין כאן אגדות שהרי חלוק מקומות הם שהרי אף בני הכפרים עצמם הם קורין כמו שהכרענו במקומו ועוד שאף לדעת המפרשים שבעיירות היו קורין הרי הענין כשתי בתי דינין בעיר אחת או שאף בעיר אחת כשתי עיירות הם שמצוינים הם בעיר והם בעיר כבני עיר אחרת ועוד אני אומר שדין מגלה אינה בדין אגדות כלל אף לדעת האומר כאן שאף בשני בתי דינין בעיר אחת איכא שום אגדות עד שיהו שני בתי דינין בשתי עיירות ואני מפרש אמר אביי כי אמרינן לא תתגודדו בדבר שהוא מצד מחלקת והם שני בתי דינין בעיר אחת ואצרות דמתניתין קא מהדר אבל קריאת מגלה אינה בדין זה כלל שאין הדבר מצד מחלוקת שיהו הללו עושין כדברי זה והללו עושין כדברי זה שהרי הללו מודים לבני כפרים שזהו זמנם והללו מודים לבני עיירות שזהו זמנם והרי הוא כענין קריאת שמע שזמנה בהנץ החמה והקלו ביוצא לדרך משיעלה עמוד השחר או שמא קריאת הכפרים אינה בכלל אגדות ולא היתה עיקר הקושיא אלא מי\"ד וט\"ו שהם זמנים מובהקים ושזה אסור לקרות בשל זה וכמו שאמר כאן זמנו של זה אינו זמנו של זה אבל כפרים אלו רצו לקרות בי\"ד ניחא טפי אלא שהקלו עליהם להקדים ואיהו לא קשיא ליה אלא היכא דאיכא איסורא וכמו שאמר אמינא לך איסורא כו' ועוד שקריאת כפרים אינה שוה אלא פעמים בי\"א פעמים בי\"ב פעמים בי\"ג פעמים בי\"ד ומאחר שהם רואים שאין להם זמן קבוע מכירים הם שאינו אלא קולא שהקלו בהם ואין הקושיא אלא מי\"ד וט\"ו ואף לאביי ניחא דהא חלוק מקומות הוא ומכל מקום עיקר הדברים שבמקומם היו קורין כמו שביארנו במקומו:",
                "<b>מאחר</b> שביארנו שבית דין אחד בעיר אחת מיהא אין להם לעשות אגדות אגדות צריכים אנו לידע היאך יעשו תדע שהרבה טרחו בה המפרשים והנראה לברור מתוך דברי כלם הוא שאם הם שוים בחכמה ובמנין כלם הולכין אחר המחמיר בשל תורה ואם הם שוים בחכמה אלא שהמועטים חולקין עם המרובין אם המועטין מקילין אסור להם לנהוג היתר אף לעצמם וכמו שאמרו בתלמוד המערב דרך תימה על רבן גמליאל במסכת ברכות פ\"א ה\"א במשנה ראשונה פליג אדרבנין ועביד עובדא כנפשיה ואם המועטין מחמירים רשאים הם להחמיר לעצמם ולהורות כן לאחרים בחשאי אבל אין מורין בפרהסיא כדבריהם ואף האחרים שאין יודעין בדבר מצד עצמן אין להם לקבוע איסור אלא שיעשו כמרובים וזה שאמר עקביא בן מהללאל לבנו בשעת פטירתו שיחזור בו מארבעה דברים שהיה עקביא חולק עם המרובין כדאיתא בעדויות פ\"ה מ\"ז ואמר לו אני שמעתי מפי המרובין והם שמעו מפי המרובין אני עמדתי בשמועתי והם עמדו בשמועתם אבל אתה שמעת מפי היחיד ומפי המרובים מוטב להניח דברי יחיד כו' ואפילו לקולא ומכל מקום דברים אלו דוקא להורות בכיוצא בה אבל באותה חתיכה עצמה שנחלקו עליה ואיתה קמן הרוצה לעשות כדברי אלו עושה וכדברי אלו עושה שמעולם לא חל שם איסור על החתיכה וזהו שאמרו ע\"ז מ' א' נפקי שיפורי דמר ושרו נפקי שיפוריה דמר ואסרי וזהו עשו בית שמאי כדבריהם והיו מתירין צרת הבת לאחין שעל כל אחת ואחת היו מודים כן:",
                "<b>כל</b> שנחלקו רבים באי זה דבר ויצאו עליו למנין ורבו בני המנין האחד על שכנגדו אם הם שוים הולכין אחר הרוב ומכל מקום אם המועטין מפולפלים ומופלגים בסברא יותר אין מכריעין בדבר והרי הם כשנים אף במנין ויראה כן ממה שאמרו בסוגיא זו מאן דאמר עשו כי אזלינן בתר רובא היכא דכי הדדי נינהו הכא בית שמאי מחדדי טפי:",
                "<b>אע\"פ</b> שהמילה דוחה שבת מכשיריה מיהא אינן דוחין אפילו הבאת האיזמל דרך רשות הרבים אינה דוחה שבת שהרי היה איפשר להביא מבערב וכל מלאכה שהיה איפשר לו לעשותה מערב שבת ופשע ולא עשאה אינה דוחה שבת ומעתה מה שהיה ר' אליעזר מתיר בהבאתו או אפילו לעשותה מתחלה ואפילו לכרות לו עצים לעשות מהן פחמים לעשות מהן ברזל לעשות ממנו איזמל אין הלכה כמותו ולענין ביאור מה שהקשו ממנה לאביי היו מקשים ואע\"פ שכבר נדחו דבריו בקושיתו של רבא כך היא דרך התלמוד כלומר שאף זו קשה לו:",
                "<b>בשר</b> עוף בחלב אין איסורו מן התורה שהרי כתוב בחלב אמו יצא עוף שאין לו חלב אם ומ\"מ אסור הוא מדברי סופרים וגודרין בה אותם גדרים בעצמם שצריכים לגדור בבשר בהמה אלא שיש מקילין בקצת דברים שבו וכבר ביארנו הענין במקומו במסכת חולין פרק כל הבשר קי\"ג א':",
                "<b>נר</b> שהדליקו בה באותה שבת וכבתה אסור לטלטלה מתורת מוקצה ואע\"פ שר' שמעון אינו אוסר במוקצה וכבר פסקנו ביצה ב' ב' כר' שמעון בשבת וכר' יהודה ביום טוב מוקצה מחמת איסור שאני וכבר ביארנו הענין במקומו במסכת שבת פרק כירה מ\"ה א':",
                "<b>כל</b> חכם שדעתו באי זה דבר להיתר ויש בעיר אחרת שכמותו או גדול ממנו שאוסר אם הלך זה המתיר למקומו של זה האוסר ראוי לו לנהוג בו איסור כדי לחוש לכבוד הלה שכנגדו והוא שאמרו כאן בר' אבהו כי מיקלע לאתריה דר' יוחנן לא מטלטל שרגא:",
                "<b>ולענין</b> ביאור מה ששאלו והא איכא שמעא פירשו גדולי הרבנים מה הועיל ר' אבהו שהיה נשמר מזה במקומו של ר' יוחנן הא מכל מקום שמש שלו שהיה רואהו מטלטל במקומו לא יהא נזהר שלא לטלטלו במקום האוסרים והיה לו לר' אבהו להזהר בטלטול מקומו שלא ילמדו ממנו הרואים למקום האוסרים ותירץ דמודע ליה שאף הוא לא יטלטל לשם והדברים זרים וכי מאין לנו לאסור במקומו כדי שלא יבאו הרואים להקל במקום האוסרים ומפני כבוד האוסרים ומתוך כך פירשו גדולי הדור והא איכא שמעא שכשהוא רואהו במקומו של ר' יוחנן שאינו מטלטל סובר עליו שלא מצד הכבוד הוא נמנע אלא מצד שסובר כן וכשרואהו מטלטל במקומו מביאו לידי חשד ותי' דמודע לי' כלומר שזה שמטלטלו משום דהכי סבירא ליה וזה שאינו מטלטלו במקום האוסרים משום כבודם הוא:",
                "<b>כבר</b> ביארנו במשנה שאע\"פ שבית שמאי ובית הלל חולקין בצרות ושעשו אף בית שמאי כדבריהם עד שהיו בני צרות שנתיבמו ממזרים לבית הלל וכשרים לבית שמאי ובני צרות שלא חלצו ונישאו לזרים כשרים לבית הלל ולבית שמאי מיהא אע\"פ שאינן ממזרים שאין ממזר אלא מאיסור ערוה שבכרת מכל מקום בני חייבי לאוין הם אעפ\"כ לא נמנעו מלישא נשים אלו מאלו שמן הסתם אף הם מודיעין זה לזה ולפי דרכך למדת שכל ששנים חולקים אחד להיתר ואחד לאיסור אסור למתיר להעלימו לאוסר וליתן לו מן האיסור אלא צריך שיודיעהו שזהו דבר האסור לו לפי שיטתו וכל שאינו מודיעו מותר לאוסר לסמוך עליו וכל שכן אם יודיענו שהוא היתר ודבר זה במוחזקים בכשרות ובחסידות הא בשאר בני אדם אינו ראוי לסמוך מן הסתם ובעדותם מיהא סומך אלא אם כן הוא חשוד ושאותו דבר שלו כמו שהתבאר במקומו ומכל מקום אם הוא חשוד דרך כלל ומראה פנים בתורה ובדברי חכמים שלא כהלכה אף עדותו בשל אחרים אין ראוי לסמוך בו אלא הרי הוא כמין ואין צריך לומר שאין סומכין עליו וכן כתבוה חכמי ספרד והדברים מתקבלים:"
            ],
            [
                "<b>ולענין</b> ביאור זה שכתוב בקצת ספרים בענין הטהרות בשלמא בית שמאי מבית הלל לא מימנעי דטמאות דבית הלל טהורות הן לבית שמאי יש שאין גורסין אותה כלל מפני שלנוסח זה בית הלל מחמירין בטהרות יותר מבית שמאי והרי ברובן מצינו בית הלל מקילין ויש גורסין אותה ומהפכין בשלמא בית הלל מבית שמאי לא מימנעי כו':",
                "<b>כשם</b> שנחלקו בית שמאי ובית הלל בצרות כך נחלקו באחיות והוא שאם יש כאן ארבעה אחים שנים מהם נשואים שתי אחיות ומתו הרי נשותיהם חולצות ולא מתיבמות מפני שכל אחת היא אצל כל אחד מהם אחות זקוקתו ואם כנסו יוציאו לדעת בית הלל ולבית שמאי לא יוציאו והלכה כבית הלל לענין שאם כנסו כל אחד בזיקה ר\"ל שכל אחד מהם כשכנס כנס אחות זקוקה יוציאו ומכל מקום יש צדדין שאחד חולץ תחלה ואחר כך מיבם השני כמו שיתבאר בפרק שלישי כ\"ז ב':",
                "<b>קטנה</b> הראויה למאן נקראת בסוגיא זו ספק אשת איש שמא תמאן ותעקור נשואיה במיאוניה ונתגלה הדבר למפרע שלא היתה אשת איש מעולם וממאנת היא בין נשואה בין ארוסה בין בפני הבעל בין שלא בפני הבעל בין בבעל בין ביבם ובית שמאי חולקים לומר דוקא בנשואה ובפני הבעל והלכה כבית הלל כמו שיתבאר בפרק בית שמאי ק\"ז ב':",
                "<b>התבאר</b> בגיטין פרק הזורק ע\"ט ב' שלדעת בית הלל אין אדם פוטר את אשתו בגט ישן והוא שנתיחד עמה בין כתיבה לנתינה שמה ישהא בין כתיבה לנתינה ויהיו לו בנים ממנה בתוך הזמן ואחר כך יגרשנה והרואים זמן הגט שהוא קודם ללידת הבן יהו סבורים שמשעת כתיבה ניתן ומן הפנויה נולד ונמצא הולד פגום ובדיעבד מיהא מגורשת ותנשא בו לכתחלה ובית שמאי מקילין לפטור בגט ישן אף לכתחלה והלכה כבית הלל וכן נחלקו במגרש את אשתו מן הנשואין ולנה עמו בפונדקי שלדעת בית שמאי אין צריכה הימנו גט אע\"פ שיש שם עידי יחוד ולדעת בית הלל צריכה הימנו גט שני אחר שנתיחדה בעדים שמאחר שכבר היתה נשואה לו לבו גס בה והן הן עידי יחוד הן הן עידי ביאה והלכה כבית הלל כמו שביארנו שם:",
                "<b>אף</b> לענין קדושי כסף נחלקו בראשון של קדושין ב' א' שלדעת בית שמאי אין קדושי כסף אלא בכסף ובשוה כסף ר\"ל בדינר ובשוה דינר ולבית הלל בפרוטה ובשוה פרוטה והלכה כבית הלל:",
                "<b>ולענין</b> ביאור מה שאמרו בסוגיא זו ותסברא בשלמא בית הלל מבית שמאי חייבי כרת נינהו וכו' משום צרות ומגרש את אשתו ולנה עמו וכסף ושוה כסף הוא אומר כן שאיפשר שיבאו לידי כרת אבל אחיות וספק אשת איש וגט ישן אין בהן חשש כרת:",
                "<b>כבר</b> ביארנו לעיל י\"ב ב' שכל שנמצאת הערוה אילונית צרתה מותרת אפילו הכיר בה וכן ביארנו שם י\"ג א' באם מתו שצרותיהן מותרות שלא סוף דבר בגירש ולבסוף כנס אלא אפילו בכנס לבסוף גירש וכל שכנס אשה על תנאי ובעל סתם נמחל התנאי ואין תנאי בביאה שאין אדם עושה בעילתו בעילת זנות כמו שביארנו בפרק המדיר ע\"ג א':"
            ],
            [
                "<b>כל</b> שאיפשר להתיר את האשה בלא חליצה ראוי להתירה ואין לומר שתחלוץ לרוחא דמילתא דרך תקנה אחר שאין שום צורך בכך והוא שאמרו בסוגיא זו הנך צרות דבית הלל היכי נעביד להו ליחלצן מימאסן אגברייהו וכי תימא לימאסן דרכיה דרכי נועם כו':",
                "<b>אתרוג</b> שוה לאילן לילך אחר חנטה לערלה ולרבעי ולשביעית אבל לענין מעשר הולכין בו אחר לקיטה כירק וראש השנה שלו חמשה עשר בשבט ואינו מעשר ממה שנלקט קודם חמשה עשר ואם היא שנה שניה הנכנסת לשלישית כל שנלקט קודם חמשה עשר בשבט דינו במעשר שני וכל שנלקט לאחר חמשה עשר בשבט דינו במעשר עני ואע\"פ שבית שמאי אמרו באחד בשבט הלכה כבית הלל ואף למי שמוצא עצמו מסופק הלכה כמי ונלקט לו אתרוג מאחד בשבט עד חמשה עשר בשבט אין לו לנהוג שני עישורין אלא או בזה או בזה ומכל מקום אם דעתו לפסוק כבית הלל אלא שמסופק בעיקר דבריהם אם באחד בשבט אמרו אם בחמשה עשר בשבט רשאי להחמיר ולנהוג שני עישורין ואין בזה משום תרתי דסתרן אהדדי שדין כל הספקות כך הוא בכל כיוצא בזו אלא שבזו מיהא הלכה כבית הלל וחמשה עשר בשבט הוא כמו שביארנו במקומו ר\"ה ב' א':",
                "<b>נשים</b> ועבדים וקטנים פטורים מן הסכה אלא שכל קטן שאין צריך לאמו והוא כבן חמש וכבן שש חייב בסכה מדברי סופרים כדי לחנכו כמו שביארנו במקומו סוכה כ\"ח א':",
                "<b>כבר</b> ביארנו במסכת חגיגה כ\"א ב' בשתי גומות מלאות מים בכל אחת מהם עשרים סאה ויש ביניהם תל חוצץ בין שניהם אלא שיש באותו תל נקב שעל ידו המים מתערבים הרי זה כשר ובלבד שיהא אותו הנקב רחב כשפופרת הנתון בפי הנאד ולא כחלל השפופרת לבד אלא כרחב חללה וכרחב עביה ושיערו חכמים שהוא מקום הכנסת שתי אצבעות בריוח ולא בגדל אלא שתי אצבעות הראשונות שבארבע אצבעות ובכך הם מצטרפין והרי זה מקוה שלם ואינו צריך שיפחת רובה שלא נאמר פחיתת רובה אלא לדעת בית שמאי ואבן חלולה היתה בירושלם תחת צנור המקלח מים מן ההר ולא היו בה ארבעים סאה והיתה נקראת שוקת יהוא והיו כל טהרות שבירושלם נעשין על גבה ר\"ל שהיו טובלים ומטבילים בתוכה מפני שמקוה אחר היה בצדה שהיה מתערב עמו דרך נקב בשיעור שהזכרנו והיה משלימו ואע\"פ ששלחו בית שמאי והרחיבוה עד שנפחתה רובה לא הוצרכו לכך כמו שביארנו ושוקת זו קבעו ולבסוף חקקו היה ואין בו משום מים שאובין ומכל מקום יש מפרשין שאפילו חקקו ולבסוף קבעו נקב המכשירו על ידי עירוב מפקיע תורת שאובה ממנו ומחלוקת בית שמאי ובית הלל משום מים שאובין הוא ובית שמאי מצריכין פחיתת רובה להפקעת שאובה ובית הלל אומרין שדיו בנקב המכשיר לעירוב וזה שהביא עליה זו של עירוב מקואות משום דהא בהא תליא כל שהוא נקב לענין עירוב הוא נקב לענין שאובה שמאחר שהוא מתחבר לענין שיעור מתחבר הוא גם כן למים שאינן שאובין והוא שאמרו במסכת מקואות פ\"ד מ\"ה השוקת שבסלע אין ממלאין בה ואין מקדשין בה ואין מזין ממנה ואינה צריכה צמיד פתיל ואינה פוסלת את המקוה היתה כלי ר\"ל מתחלה וחברה בסיד ממלאין בה ומקדשין בה ומזין ממנה וצריכה צמיד פתיל ופוסלת את המקוה נקבה מלמטה או מן הצד אם אינה יכולה לקבל מים כל שהן כשרה כמה יהא בנקב כשפופרת הנוד ומעשה בשוקת של יהוא כו':"
            ],
            [
                "<b>מיחל</b> היוצא מן הזיתים עד שלא נגמרה מלאכתן אינו מכשיר שאינו חשוב משקה ולא ניחא ליה אבל לאחר שנגמרה מלאכתן לדריכה מכשיר רוצה הוא בקיומו כדי שיהו נוחין לדרוך ומכאן אמרו חבית של זיתים מגולגלים ר\"ל שהם מוכנים לדריכה צריכה לינקב כדי שיצא המיחל משם ואם לא ניקבה הוכשרו ואם ניקבה וסתמוה שמרים אע\"פ שהמיחל בלול בהן ומלחלחן לא הוכשרו שהרי גלה בדעתו שאין נוח לו בכך הואיל וניקבה:",
                "<b>ממה</b> שאמרו כאן הולכתי לו זיתים וראה אותם שהם לחים כלומר והחזיקם במוכשרים וחשש על הכלי שהם בתוכו שיהא כליו של עם הארץ ולא יהא החכם נזהר בו מצד שסובר שאינה צריכה לינקב מפני שאין המיחל אצלו חשוב משקה וכבית שמאי ואמר לו איני אוכל זיתים אתה למד שכל שהביאו לו בשם אדם חשוב דבר שהיא חושדו באיסור לא יאמר אני אוסרו אלא דרך צניעות ודרך ענוה אומר לו איני רגיל בהם או איני אוכל מהן וכן כל כיוצא בזה:",
                "<b>כבר</b> ביארנו שהצרות ניתרות לשוק בלא חליצה ומכל מקום שאר יבמות שנישאו בלא חליצה הרי הן חייבי לאוין ובניהן מכל מקום כשרים לכהונה וכן מחזיר גרושתו ולדה כשר לכהונה ואין אומרין שיהא הולד פגום לכהונה בקל וחומר מאלמנה לכהן גדול שאינו לאו השוה בכל ואעפ\"כ בנה חלל שאף אתה אומר מה לאלמנה שכן היא עצמה מתחללת בביאה זו אצל המותר לה ר\"ל אצל כהן הדיוט וכן לתרומה אם היא בת כהן ושבה לביתו שהרי נעשית חללה בביאה זו תאמר במחזיר גרושה שאינה נעשית חללה בביאה זו שאם לכהונה ומשום זונה הרי פסולה ועומדת משעה שנתגרשה ואם לתרומה אם היא בת כהן ושבה אל בית אביה הרי לא נתחללה בכך בביאת ישראל שביאת כהן הוא שעושה האשה חללה בכל שהיא פסולה אצלו אבל ביאת אדם אחר אינה פוסלתה לתרומה משום זונה בחייבי לאוין אלא בפסול מתחלתו כגון ממזר וגוי ועבד ואע\"ג דבחייבי כריתות לא בעינן זר מעיקרו לפסול לתרומה בחייבי לאוין מיהא בעינן פסול מתחלתו ויבמה לשוק אע\"ג דלכהונה אסירא משום זונה הא בלאו הכי נמי אסירא וכן שמכל מקום לתרומה לא נפסלה ולמדת שכל חייבי לאוין שבישראל שאין בו פגם יוחסין כגון יבמה לשוק ומחזיר גרושה משנשאת אין הולד פסול לכהונה ומכל מקום יש מפרשים שאין זונה אלא ממי שאין לו בה קדושין כמו שיתבאר בפרק החולץ לקמן מ\"ד ב':"
            ],
            [
                "<b>מה</b> שנאמר בסוגיא זו בר' דוסא בן הרקינוס שאמר מעידני עלי שמים וארץ שעל מדוכה זו ישב חגי הנביא ואמר שלשה דברים וכו' לא שהגיעו ימיו של ר' דוסא לימיו של חגי הנביא אלא שקבלה מומחית היתה בידו על כך:",
                "<b>קדושה</b> ראשונה שקדש יהושע את הארץ קדשה לשעתה ר\"ל כל זמן שיהא בית המקדש בקיומו ולא קדשה לעתיד ר\"ל לאחר חורבן והענין הוא שלא נתקדשה הארץ הן שלא לזרוע בה בשביעית הן לכל שאר הדברים שבקדושת הארץ משעת חורבן ואילך ואם כן כשעלו בימי עזרא הוצרכו לקדשה מתחלה בתודות ושיר ובימי עזרא הניחו עולי בבל שלא לכבוש הרבה כרכים מאותם שכבר כבשום עולי מצרים בימי יהושע ובכלל אלו ארץ עמון ומואב והיא ארץ סיחון ועוג והניחום בכונה שלא לקדש בקדושת הארץ כדי שיוכלו לזרוע בהם בשביעית ויסמכו עניים על אותם הזריעות בלקט שכחה ופאה ושאר מתנות עניים ואע\"פ שלא נתקדשו כרכים אלו מכל וכל מחוייבים היו במעשרות ממצות חכמים שאף בארצות של חוצה לארץ היו חכמים מחייבים במעשרות בארצות הסמוכות כגון בארץ מצרים ובבל ולמדת מעתה על ארץ עמון ומואב שזורעים בשביעית ושחייבים במעשרות והיה לנו לומר שיהו מעשרין מעשר ראשון ומעשר שני שהרי בשנה ששית עשרו מעשר עני ואעפ\"כ נמנו וגמרו שיהו מעשרין מעשר עני במקום שני הואיל ומתקנת עניים הונחו מליקדש תהא תקנתם גמורה ועל זו אמרו עמון ומואב מעשרין מעשר עני בשביעית וכבר ביארנוה בראשון של חגיגה ג' ב':",
                "<b>הגוים</b> דין תורה אין מטמאין לא בזיבה ולא בנדות אלא שחכמים גזרו עליהם להיות כזבים לכל דבריהם בין זכרים בין נקבות מזמן ביאה ולמעלה ר\"ל בן תשע לזכר ובת שלש לנקבה אבל כתמים שלהם טהורים לגמרי הואיל ואף בישראלית אין טומאת כתמים מן התורה לא גזרו בהם על כתמים של בנותיהם מעתה עיר של גוים שבאו ממנה כתמים טהורין הם ומעיר של ישראל טמאים והגרים דינן כישראלים:",
                "<b>מקבלין</b> גרים מן הגוים על הדרכים שיתבאר במסכתא זו בדף כ\"ד ב' ומכל מקום כל מקום של גוים שהוא חשוד שהיו ביניהם ממזירי ישראל שניטמעו בהם אין מקבלין מהם גרים שהרי יש בהם צד ממזרות:",
                "<b>גוי</b> ועבד הבא על בת ישראל הולד כשר ושפחה ונכרית שבא ישראל עליהן ולדה כמוה כמו שיתבאר במסכתא זו בדף מ\"ה א':"
            ],
            [
                "<b>גוי</b> שקדש בזמן הזה אין חוששין לקדושיו לומר שמא ישראל הוא ושמא תאמר לחוש שמא הוא מעשרת השבטים שגלו בימי סנחריב שנשתמדו הרבה מהם וניטמעו כל דפריש מרובא פריש ושמא תאמר בדוכתא דקביעי כגון חלח וחבור וחברותיה מאי איכא למימר דהא רובא נינהו הרי מכל מקום נכריות נשאו ושפחה ונכרית ולדה כמוה ושמא תאמר שמא מן הבנות הוא שבא הגוי עליהם קבלה היתה בידם על אותן הבנות שגלו באותה שעה שהן החליאו את עצמן עד שעמדו בנוול שלא יהא שום אדם קופץ עליהן והוא ענין איצטרויי איצטרו ויש מפרשים ששתו כוס של עיקרין שלא לילד מהם ויש מפרשים שנבקע בית קליטתם לענוי הדרך עד שלא היו ראויות לקלוט ולהתעבר ולא עוד אלא שקבלה היתה בידם שכל אותם שניטמעו בהם ניטמעו לגמרי אנשים ונשים עד שבית דין שבאותו הדור עשאום כגוים גמורים שלא להיותם בכלל דיני ישראל כלל:",
                "<b>ומכאן</b> היו קצת רבותי חוככין לומר שכל משומד בזמן הזה גוי גמור הוא ואין חוששין לקדושיו ואף קצת חכמי אשכנז הגידו לי בשם גדולי רבניהם לענין חליצה שכל שנפלה יבמה לפני יבם משומד שהיא צריכה חליצה ואם כבר היה משומד בשעה שנשאת או נתקדשה זו לאחיו אינה צריכה חליצה שעל דעת כן נתקדשה ואם לא שהם סומכים קצת על דעת זו מה ענין לומר כן והלא אף אם התנה בהדיא על מנת שלא אזקק לחליצה ויבום אינו כלום אלא ששניהם מפרשים שהוא כאלו התנתה על מנת שאין אחיך משומד ואף בזו לא הועלנו שאם כן אם יש לה בנים מיהא אתה צריך לומר שאינם בני נשואה ואי מטעמא דכד בעל אחליה לתנאיה אף בראשונה כן אלא שמכל מקום הדברים רופפים וראוי להחמיר וכן כתבו שאם הבעל משומד ומת אינה זקוקה כלל דולא ימחה שמו כתיב וכבר שמו מחוי ודעתי בכלם שחולצת ולא מתיבמת:",
                "<b>ונשלם</b> הפרק תהלה לאל:"
            ],
            [
                "<b>בעזרת</b> הצור ובישועתו אמן:",
                "<b>כיצד</b> אשת אחיו וכו' זה הפרק יסוד הכונה בו בענין החלק הראשון ר\"ל עניני הלכות חליצה ויבום אלא שיתבאר בו מענין הרביעי באיסורי ביאה ועל זה הצד יחלקו עניני הפרק לששה חלקים הראשון להשלים מה שהוחל לבארו בפרק הראשון בענין ערוה על אי זה צד פוטרת צרתה ומצד שאשת אח שלא היה בעולמו לא היה ממין שאר העריות המנויות באותן חמש עשרה רצה לבאר ענינה בפני עצמה השני לבאר קצת חלוקות בענין זיקת יבום להודיע שיש מהן חולצות או מתיבמות ומהן שחולצות ולא מתיבמות ומהן שלא חולצות ולא מתיבמות ויתגלגל בענין זה לבאר קצת איסורי ביאה הן מדברי סופרים והן השניות הן משאר עריות השלישי לבאר אי זו אחוה זוקקת ליבום ואי זו אחוה אינה זוקקת וכן אי זה זרע של אותו המת מפקיע את הזיקה ואי זה אינו מפקיעה הרביעי בקצת ספיקות שלסיבת הספק הנולד בהן הוא צריך לחלוץ ליתר מאחת שלא מן הדין אלא מתורת ספק החמישי בענין אי זהו הראוי מכל האחים ליבם או לחלוץ הששי בענין הרביעי באיסורי ביאה שמחמת זנות או חשד זנות ויתגלגל בתוכו כל ענין שיהא קרוב לחשוב על בעל המאמר שיאמרהו מצד שנתן עין באותה אשה זהו שרש הפרק דרך כלל אלא שיתגלגלו בו דברים שלא מן הכונה כענין סוגית התלמוד על הדרך שקדם:",
                "<b>והמשנה</b> הראשונה ממנו תיוחד לבאר החלק הראשון והוא שאמר כיצד אשת אחיו שלא היה בעולמו שני אחין ומת אחד מהן ונולד להם אח ואחר כך יבם השני את אשת אחיו ומת הראשונה יוצאת משום אשת אחיו שלא היה בעולמו והשניה משום צרתה עשה בה מאמר ומת שניה חולצת ולא מתיבמת אמר הר\"ם למדנו אשת אחיו שלא היה בעולמו ומאמר הוא הקידושין ודין הקידושין באלו המקומות הוא בדמיון נשואין בלתי שלמים ודנין בו לחומרא ואני אבאר לך זה הענין דרך משל להקיש עליו שאר הדינין אשר ימצא בו זה הענין ונאמר שראובן דרך משל היה לו אשה והיא לאה אחר זה מת שמעון אחיו והניח אשה והיא רחל ואחר מות שמעון נולד לוי לאחר לידתו קדש ראובן רחל אשר היא יבמתו ומת הנה דין לוי שהוא יחלוץ ללאה ולא ייבם אותה וזה שאם לא קדש ראובן רחל היה ראוי לו שייבם אותה אם ירצה או יחלוץ ואם היה ראובן גם כן כבר כנס רחל היתה לאה פטורה מן החליצה או מן היבום להיות צרת ערוה כי רחל ערוה על לוי ובעבור שנתן קדושין והיה שם קצת נשואין דנו בלאה שלא תתיבם ולא תצא גם כן בלא חליצה וזה חומרא משני פנים יחד שאלו היו הנשואין שלמים לא תהיה זאת הצרה צריכה חליצה ונחשבה כאלו לא היתה ואם אילו הקידושין לא עשו נשואין הרי חלץ לאה וכן תבין תמיד בכל מה שתראה בזאת המסכתא חולצת ולא מתיבמת בבעלת מאמר או בצרתה ולא נצטרך להשיב אליך זה הדבור תמיד:",
                "<b>אמר</b> המאירי כיצד אשת אחיו שלא היה בעולמו פי' אשת אח שלא היה בעולמו הרמוז בתורה אי אתה צריך לפרש בו שני אחים אלא בראובן שמת ואחר כך נולד שמעון שאין לו עליה כלום הואיל ולא היה בעולמו בשעת מיתה אלא שמתוך שעיקר אותן המנויות במשנת חמש עשרה נשים משום פטור צרה אתינן עלה שאל בכאן כיצד היא אשת אח שלא היה בעולמו השנויה בפרק ראשון לפטור את הצרה ואע\"פ שאותה שבפרק ראשון אתה צריך לפרש בה צרה וצרת צרה ואי אתה מוצא צרת צרה בשני אחים אלא בשלשה מכל מקום הוא מפרש ענינה בשני אחים שיש בו כדי לפטור צרה וממנה אתה למד כשתבא לפרשה בצרת צרה שתפרשה בשלשה אחים וכן כמה לפי חשבון האחים על הדרך שביארנו שם:",
                "<b>משנה</b> שני אחים ומת אחד מהן ויבם השני את אשת אחיו ואחר כך נולד להן אח ומת הראשונה יוצאה משום אשת אחיו שלא היה בעולמו והשניה משום צרתה עשה בה מאמר ומת שניה חולצת ולא מתיבמת ר' שמעון אומר מיבם לאי זו שירצה או חולץ לאי זו שירצה אמר הר\"ם מאמר הוא על שתי ההלכות יחד שדעתו כי כאשר יבם ואחר כך נולד להן אח אינה אשת אחיו שלא היה בעולמו שהוא כבר מצאה אשת אחיו השני וכאלו נשואי האח הראשון לא היו ואין הלכה כר' שמעון:",
                "<b>אמר</b> המאירי אמר בענין זה שני אחים ומת אחד מהם והרי אשתו מזדקקת לשני ונולד להם אח קודם שיבם זה את יבמתו שנמצא כשנולד מצאה זקוקה ואסורה לזה הנולד מדין אשת אח שלא נאמר דין יבום אלא לאותו שהיה שם בשעת מיתת האח דכתיב אחים יחדו והשני שהיה בעולמו של מת יבם את אשתו של מת ויש לו אשה אחרת ומת הראשונה ר\"ל אשת האח שמת ראשון והוא קוראה ראשונה אע\"פ שאיפשר שהיא שניה לזה המיבם בנישואיה אחר שהיא ראשונה לזיקתו של זה ר\"ל שנזדקקה קודם לזו ואמר עליה שהיא יוצאה בלא יבום ובלא חליצה מדין אשת אח שלא היה בעולמו והשניה שהיה זה ראוי ליבמה שהרי היה בעולמו של שני בשעת מיתתו יוצאה משום צרתה אף בלא חליצה ואם לא יבם השני את יבמתו אלא שעשה בה מאמר ומת ולו אשה אחרת והרי שאלמלא המאמר היה זה הנולד מיבם את אשתו לפי מה שאנו סבורים עכשו שהרי היה בעולמו בשעת מיתתו הרי השניה חולצת ואינה נפטרת לגמרי משום צרת ערוה שאין המאמר חשוב כל כך שיהא עושה את זו צרת ערוה אבל לא מתיבמת שהמאמר קונה מקצת ונעשית צרת ערוה במקצת:",
                "<b>ואחר</b> כך בא ולימד שלא סוף דבר בנולד זה ואחר כך יבם זה שמצאה הנולד בזיקה אלא אפילו יבם זה תחלה ואחר כך נולד זה שלא מצאה בזיקה הדין כן והוא שאמר שני אחים ומת אחד מהם והרי אשתו מזדקקת לשני ויבם זה את אשת אחיו ויש לו אשה אחרת ואחר כך נולד לו אח ומת השני שכבר יבם ונשותיו מזדקקות לזה הנולד אף זו ראשונה יוצאה בלא יבום וחליצה מדין אשת אח שלא היה בעולמו אע\"פ שכשנולד בהיתר מצאה ובלא שום זיקת ראשון שכל זמנו של זה היתה זו אצלו אשת אח שהיה בעולמו מכל מקום הא כתוב ויבמה שם יבום עליה ר\"ל שעל שם נישואין הראשונים היא נקראת ולעולם לא נפקע ממנה דין אשת אח שלא היה בעולמו ומעתה אף השניה יוצאה משום צרתה ואם לא יבמה השני אלא שעשה בה מאמר ומת שניה חולצת ולא מתיבמת על הדרך שפירשנו בחברתה ור' שמעון חולק בזו שמאחר שמצאה בלא זיקה מיבם לאי זו שירצה או חולץ לאי זו שירצה שהרי זה לא מצאה בדין אשת אח שלא היה בעולמו שהרי נשאת לאחר קודם לידתו של זה ונפקעה זיקת ראשון ממנה ואין שמו עליה ואינה בדין אשת אח שלא היה בעולמו כלל ומכל מקום מודה ר' שמעון בראשונה ואף בשניה מודה הוא בעשה בה מאמר שחולצת ולא מתיבמת שאף הוא מסופק במאמר אם קונה לגמרי והויא לה בת חליצה ויבום לשיטתו אם אינו קונה כלל ועדין זקוקת הראשון היא והרי היא אשת אח שלא היה בעולמו ומתוך ספיקו אף הוא אומר בה חולצת ולא מתיבמת ולרבנן מיהא אין המאמר בספק אלא קונה מדברי סופרים ולפיכך הוא גורם לעשות הצרה צרת ערוה ואינו קונה מן התורה ולפיכך אינה עושתה צרת ערוה מכל וכל ליפטר בלא חליצה אלא חולצת ולא מתיבמת והלכה כחכמים אלא שבגמרא יתבאר שאף בלא עשה בה מאמר שניה אינה מתיבמת מפני שמכל מקום צרה היא לערוה מצד הזיקה עד שתפקע זיקתה:",
                "<b>זהו ביאור המשנה ופסק שלה ודברים שנכנסו תחתיה בגמרא אלו הן:</b>",
                "<b>לענין</b> ביאור זה שאמרו כאן מאן דתני ראשונה לא מישתבש ומאן דתני שניה לא מישתבש יש מפרשים שהכל חוזר לראשונה ושניה של משנתנו והוא שהיו קצתם גורסים במקום ראשונה שניה והוא סבור תחלה שקורא לה שניה על שם שהיא שניה לנשואי יבם זה וכגון שכבר היתה לו אשה אחרת בשעה שיבם את זו אלא שהקשה וכי מי לא עסיקינן נמי שיבם תחלה ואחר כך כנס את האחרת אלא שחזר ופירש שניה בנשואין ר\"ל שנשאת שני פעמים אחד לבעל ואחד ליבם ופי' שניה בעלת שני נשואין על הדרך שאמרו במסכת סנהדרין י\"ז ב' שלישית חכמה כמו שביארנו שם ומכל מקום בתוספות שואלין שהיה לו לומר תחלה איכא דתני ראשונה ואיכא דתני שניה מאן דתני ראשונה לא מישתבש כו' ועל הדרך שאמרו איכא דתני אוממות ואיכא דתני עוממות מאן דתני אוממות לא מישתבש כו' וכן ע\"ז ב' א' איכא דתני אידיהן כו' מאן דתני כו' עד שמתוך כך פירשוה על שניה האמורה בפרק ארבעה אחים לקמן ל' א' במה שאמרו שלשה אחים שנים מהם נשואין שתי אחיות ואחד נשאוי נכרית ומת אחד מבעלי אחיות וכנס נשוי נכרית את אשתו ומת השניה יוצאה משום אחות אשה והראשונה משום צרתה ומה שקרא שניה אותה שהיא ראשונה לנפילה מפני שהיא שניה בנשואין ופירוש דבריהם מאן דתני הכא ראשונה לא מישתבש ומאן דתני התם שניה לא מישתבש:"
            ],
            [
                "<b>זה</b> שביארנו באשת אחיו שלא היה בעולמו פירושו כל שלא נולד בשעת הזיקה ואפילו היתה אמו מעוברת ממנו וזה שהוצרכנו למעטו מן המקרא דכתיב כי ישבו אחים יחדו שהיתה להם ישיבה בעולם יחדו שאם תאמר אף בשלא היתה אמו מעוברת לא הוצרכה להביאה מן המקרא שהרי בסוף פרק יש מותרות לקמן פ\"ז ב' אמרו ולא נעשה מתים כחיים מקל וחמר כלומר שאם היו לו בנים ומתו לאחר מיתתו שתחזור אשתו לדין מצות יבום והשיבו דרכיה דרכי נועם ואלו אתה מחזירה לאיסורה אחר שהותרה אין זה דרכי נועם ואף זו אם אתה מצריכה להמתין אם תתעבר חמותו ותלד ולאסרה אחר שהותרה אין זה דרכי נועם אלא שאפילו היתה חמותה מעוברת אינה צריכה להמתין ולידע אם תלד זכר שתזקק לו אם לאו שכל שלא היה בעולמו אינה מזדקקת לו כלל אע\"פ שאמו מעוברת ממנו והוא שאמרו בתלמוד המערב פ\"א ה\"א יחדו פרט לאשת אחיו שלא היה בעולמו מה אנן אמרין מת בלא בנים ואין לו אח תהא אשתו אסורה לינשא שמא יוליד האב בן ותהא אשתו של זה זקוקה לו אפילו מתה אמו שמא ילך אביו וישא אשה אחרת ויוליד ותהא זקוקה לו אם כן יימר קרא ובן ואב אין לו אלא כינן קיימין כגון שמת והניח אמו מעוברת שמא תאמר צריכה להמתין לידע אם תלד ולד של קיימא אם לאו לפום כן צריך לומר יחדו הא מכל מקום כל שנולד בשעת הזיקה אפילו בן יומו אפילו יצא ראשו זוקק ליבום והוא הענין שנאמר בהגדה על אותן שתים נשים זונות שבאו לדין לפני שלמה שהרי כשצוה שלמה לגזור את הילד החי והשיבה האחת תנו לה את הילוד החי והמת אל תמיתוהו היה ראוי לאחרת להשיב את שלי היא נותנת לי וכשאמרה גם לי גם לך גו' סכלות היה ופתיות שלה ומה היה מכיר שלמה בדבר זה ומה תועלת היה רואה לה בדבריה אלא ששתי נשים אלו כלה וחמותה היו ומתו בעליהן בלא בנים אחרים אלא אלו השנים ומת ילד זה של הכלה וכל שמת תוך שלשים נדון כנפל והרי היא זקוקה ליבום וכשמצאה עצמה צריכה להמתין לאותו ולד של חמותה ותתעגן י\"ג שנים החליפה חי במת כדי לומר שבנה הוא ותפטר משני צדדין שהרי תאמר שיש לה בן ואין לה יבם וכשאמר שלמה גזרו את הילד החי שמחה מפני שנוח היה לה בכך כדי לינשא בהיתר והרגיש שלמה בענין זה והשאירו לחמותה:",
                "<b>כל</b> לענין יבום אין אחוה אלא מצד האב וכן הדין לענין נחלה אבל בעריות כל אחוה מן האם נידונת כאחוה מן האב לכל דבר כמו שביארנו:",
                "<b>כל</b> שנודע לנו בקבלה במקרא אחד שיש שם לדון גזירה שוה דנין אותה מכל תיבה הדומה לה בענין אע\"פ שאינה דומה לה בלשון וכמו שאמרו ושב הכהן ובא הכהן זו היא שיבה זו היא ביאה מה ביאה חולץ וקוצה וטח אף ביאה כו' וענין הדברים הוא שסדר המקראות בנגעי בתים מבולבל והוא שבשעה שהכהן בא לראות את הבית ומוצא הקירות שקערורות מסגיר שבעה ובא לו בשביעי אם כהה קולף מקום הנגע והבית טהור ואם פשה חולץ האבנים המנוגעות וקוצה העפר חוץ לעיר וטח כל הבית ומסגירו שבוע שני מצא בו נגע כשני גריסין נותץ לא מצא מטהרו בצפרים לא פשה בשבוע ראשון ולא כהה אלא עמד בעיניו מסגירו שבוע שני כהה מטהרו בצפרים פשה או עמד בעיניו לפי סדר המקראות היה לנו לומר שיתוץ אלא שאנו מדמין פשיון זה לפשה בראשון מדמיון שיבה לביאה נאמר בראשונה ושב הכהן ונאמר בזו ובא הכהן ואף בזו אינו נותץ אלא חולץ וקוצה וטח ומסגירו שלישית מצא בו כשני גריסין נותץ לא חזר בו מטהרו בצפרים ולפי דרכך למדת שדנין גזירה שוה מתיבות הדומות בענין אע\"פ שאינן דומות בלשון ומכל מקום דוקא כל שאין לדונה בדומה לה יותר הא כל שיש לדונה בדומה יותר דנין אותה בדומה ולפי דרכך למדת שזה שאמרו פסחים ס\"ו א' אין דנין גזירה שוה אלא אם כן למדה מרבו אין סוף הענין אלא שידעו בקבלה שיש באותה תיבה דין גזירה שוה וכמו שהתבאר בראשון של קדושין י\"ז א' בענין מיכה מיכה:",
                "<b>שומרת</b> יבם שמתה אסור היבם באמה מפני שהלכה כדברי האומר יש זיקה ר\"ל שזיקת היבום עושה אותה אצל היבם כעין ארוסה לאיסור קרובות מחמת זיקתו והילכך כשם שהארוסה שמתה אסור באמה מתורת חמותו כך יבם זה והוא הענין שאמרו לקמן י\"ח ב' בשומרת יבם שקדש אחיו את אחותה ר\"ל שהסכים עם אחיו ליבם והוא כונס את אחותה שאומרים לו המתין עד שיעשה אחיך מעשה ר\"ל שיכנוס או יפטור כדי שתפקע הזיקה שכל זמן שהיא שומרת יבם הרי היא זקוקה אף לזה ואחותה אחות זקוקתו ומאחר שיש זיקה הרי היא כעין אחות אשתו:",
                "<b>ולמדת</b> שזה שאמרו יש זיקה לא סוף דבר באח אחד שעל כל פנים אין לה היתר אלא ממנו והרי היא דומה ככנוסה לו אלא אף בשני אחים שהיה לנו לומר שאין זיקה לא ליאסר אמה אחר מותה ולא ליאסר אחותה לאחד מהם שהרי אינה דומה לכנוסה שמאחר ששנים הם איתתא לבי תרי לא חזיא אין אומרים כן אלא אף בזו יש זיקה וכן לא סוף דבר מחיים כזו שקדש אחיו את אחותה או שקדש את אמה מחיים שנמצאת היבמה עכשו בת אשתו ונמצא שביטל מצות יבמין אלא אף לאחר מיתה כגון ליאסר אמה אחר מותה כמו שביארנו דזיקה בכדי לא פקעא ואין מיתה מפקיעתה אלא יבום או חליצה מפקיעתה למפרע:",
                "<b>וכן</b> למדת מדברינו שזה שביארנו ששומרת יבם שמתה אסור באמה כדין חמותו לא כחמותו לגמרי שהרי חמות גמורה אף לאחר מיתה בכרת ואין בה תפיסת קדושין אבל זו אינה חמות אלא כעין חמות ובדוגמא שלה אבל מכל מקום קדושין תופסין בה אפילו מחיים וכל שכן באחותה ואסור בביאתן באחותה מחיים ובאמה אף לאחר מיתה עד שיחלוץ אחד לזו או ייבם שחליצת אחד או יבום שלו מפקעת זיקה משאר אחים למפרע כאלו לא היתה זקוקה לו מעולם אלא שלזה שחלץ אסורות:",
                "<b>אע\"פ</b> שדברים אלו שכתבנו בענין שומרת יבם שמתה מספיקים לנו בסוגית שמועה זו ולכל היוצא לנו ממנה לענין פסק מכל מקום מתוך שיש בביאור הסוגיא קצת בלבולין אצל הרבה מפרשים אני רואה להעירך בביאורה מעט דרך קצרה:",
                "<b>והוא</b> שאמרו אמר רב הונא אמר רב שומרת יבם שמתה מותר באמה אלמא קסבר אין זיקה ר\"ל שאין זיקת היבמה עושה אותה כארוסה ליאסר חמותה אחר מיתה או שאר קרובות הנאסרות מחמת אישות אף לאחר מיתה ולימא הלכה כדברי האומר אין זיקה ופירשו גדולי הרבנים דהוא תנא קמא דבן בתירא והוא חוזר למה שאמרו לקמן י' ב' שומרת יבם שקדש אחיו את אחותה משום ר' יהודה בן בתירא אמרו אומרין לו המתן עד שיעשה אחיך מעשה אלמא יש זיקה ליאסר הוא באחותה בחייה כדין אחות אשה עד שתפקע זיקתו מצד יבומו של אחיו ואמר שמואל הלכה כר' יהודה בן בתירא ומדקאמר הלכה מכלל דפליגי רבנן עליה ואין צורך לדחוק כל כך שהרי רבן גמליאל ור' מאיר אמרוה בפירוש בסוגיא זו כמו שיתבאר ותירץ אי אמר הכי הוה אמינא הני מילי בתרי כעין מחלוקתו של ר' יהודה בן בתירא דקאמר שקדש אחיו את אחותה קמ\"ל דאפילו בחד והקשה ולימא הלכה כדברי האומר אין זיקה אפילו בחד ואף זו פירשו גדולי הרבנים שהוא ר' עקיבא והוא שנחלקו בנדרים פרק נערה המאורסה ע\"ד א' ר' אליעזר ור' יהושע ור' עקיבא בשומרת יבם שנדרה שלדעת ר' אליעזר היבם מיפר ואפילו בשני יבמים מיפר אי זה שירצה ולר' יהושע דוקא ביבם אחד ולר' עקיבא אפילו ביבם אחד אינו מיפר ואפילו עשה בה מאמר ואמרו בגמרא בשלמא לר' עקיבא אין זיקה אלמא דר' עקיבא סבירא ליה אין זיקה אלא אפילו בחד ובתוספות מוחים בפירוש זה משום דמסקנא דשמעתא התם דר' עקיבא לאו משום זיקה אתי עלה אלא מפני שאין היבמה גמורה ליבם כארוסה לארוס וכדקאמר התם אי אתה מודה שאינה בסקילה כלומר אפילו תימא יש זיקה מכל מקום אינה גמורה לו ומתוך כך הם מפרשים דמאן דאמר אין זיקה אפילו בחד ר' מאיר או רבן גמליאל וכדאיתה בשמעתין ומכל מקום אומר אני שלא נדחה שם שלא יהא ר' עקיבא סובר אין זיקה דודאי עיקר טעמיה התם משום דאין זיקה אלא הכי קאמר אף לדידך דקסברת יש זיקה מי לא מודית דלאו אשה גמורה היא ואע\"ג דהתם הלכה כר' עקיבא לדעת קצת מפרשים כמו שיתבאר בפרק ארבעה אחין לקמן כ\"ט ב':",
                "<b>והכא</b> הלכתא יש זיקה כדוקייה ולא כטעמיה כדוקייה בהאי דקאמר מי לא מודית כו' ולא כטעמיה דקאמר אין זיקה ומשני אי אמר הכי הוה אמינא דאפילו מחיים אין זיקה ויהא מותר לקדש את אמה בחיי היבמה ותפקע מאליה מצות יבמין ליפטר אף בלא חליצה שהרי בת אשתו היא קמ\"ל דוקא לאחר מיתה הוא שמותר לכתחלה אבל בחייה אסור דאע\"ג דאין זיקה ושבדיעבד כך הוא מכל מקום אסור לבטל מצות יבמים לכתחלה אלא שבדיעבד מה שעשה עשוי דהא אף לדידן דפסקינן יש זיקה קדושין תופסין בה אלא שמכל מקום לסברא דיש זיקה לא מיפקע יבמה מחיוב חליצה כדכתיבנא ודקאמר אסור לבטל מצות יבמין פירשו בתוספות דאפילו לרבן גמליאל דאמר לקמן ק\"ט א' אם מיאנה מיאנה ואם לאו תמתין עד שתגדיל ותצא הלה משום אחות אשה כמו שיתבאר דאלמא סבירא ליה מותר לבטל מצות יבמין התם הוא דביטול מצות יבמין ממילא קא אתי אבל לכתחלה אסור וכשתעיין במקומה בגמרא בפרק בית שמאי ק\"ט ב' ובסוגיא דשמעתין הדברים מוכיחים דרבן גמליאל על כל פנים אמרה והא דקאמר הכא אסור ר' מאיר היא ומקשי ליה מדתנן יבמה שמתה מותר באחותה שהרי אף אחות אשתו לאחר מיתת אשתו מותרת הא באמה לא ומשני דהוא הדין אלא דמשום אשתו נקט לה דאיצטריך לאשמועינן באשתו שמתה שמותר באחותה דאיסור אחות אשה אינה אלא בחיי אשתו:",
                "<b>ורב</b> יהודה אמר שומרת יבם שמתה אסור באמה דיש זיקה ומקשי ליה ולימא הלכה כדברי האומר יש זיקה דהיינו ר' יהודה בן בתירא בשומרת יבם שקדש אחיו את אחותה ור' אליעזר ור' יהושע בשומרת יבם שנדרה שלר' אליעזר יפר אפילו בשנים ולר' יהושע בחד מיהא יפר אי אמר הכי ר\"ל דלימא סתמא יש זיקה הוה אמינא דוקא בחד ואע\"ג דהוה לן מסתמא לאחמורי מכל מקום הואיל ובחד הוא טעמא דמיסתבר הוה אמינא הכי ומשום הכי קאמר סתמא שומרת יבם שמתה אסור באמה ולא פליג בין חד לתרי ומקשי והא כי פליגי ר\"ל ר' יהודה בן בתירא ורבנן בתרי פליגי כך גורסים בקצת ספרים ומפרשים דמדפליגי בתרי כל שהוא אומר הלכה כדברי האומר יש זיקה אף בתרי הוא וודאי קשה [לפירושם] דהא אשכחן נמי פלוגתא דאמר יש זיקה אפילו בחד כההיא דנדרים ע\"ד א' אלא דאיכא למימר דלא שבקינן שמעתא דיבום למינקט שמעתתא דנדרים ומדחזינן דביבום מיהא פליגי בתרי ודאי כל דאמר הלכה יש זיקה אפילו בתרי קאמר ומיהו איכא מאן דאמר דביבום נמי אשכחן פלוגתא בחד בפרק בית שמאי לקמן ק\"ט א' בשתי חרשות אחת גדולה ואחת קטנה ומת בעלה של גדולה שר' אליעזר אומר מלמדין את הקטנה שתמאן ומיבמין את הגדולה שמאחר שזיקת היבום מן התורה ונשואי קטנה מדרבנן אתי דאוריתא ודחי דרבנן ומשום דיש זיקה ורבן גמליאל אומר אם מיאנה מיאנה ואם לאו תמתין עד שתגדיל ותצא הלזו משום אחות אשה ומשום דסבירא ליה אין זיקה והתם ודאי בחד הוא דאי בתרי מאי טעמא דר' אליעזר תתיבם לאידך אלא בחד ומתוך כך הם גורסים כי פליגי בתרי נמי פליגי כלומר דאפילו בתרי אשכחן פלוגתא וודאי כל דקאמר בסתם הלכה כדברי האומר יש זיקה על הצד החמור הוא אומרה אחר שנמצא מחלקת אף בחמור ולא עוד אלא שיש מפרשים בה דמדאשכחן פלוגתא אף בתרי לימא בהדיא הלכה כדברי האומר יש זיקה אף בשתים ויש שגורסין כן בפירוש ולימא הלכה כדברי האומר יש זיקה אף בתרי וכן נראה לי ולדמוייה לההיא דלעיל דקא מקשי ולימא הלכה כדברי האומר אין זיקה אפילו בחד ומשני דאי אמר הכי הוה אמינא הא דאמרינן יש זיקה דוקא מחיים שלא לקדש את אמה או אחותה מחיים ואע\"ג דבדיעבד קדושין תופסין מכל מקום חליצה דהאיך לא פקעה הא לאחר מיתה אין זיקה קמ\"ל דאף לאחר מיתה יש זיקה דזיקה בכדי לא פקעה כדפרישנא:"
            ],
            [
                "<b>מאחר</b> שביארנו שיש זיקה צריך לחזור ולדון על מה שכתבנו במשנתנו עשה בה מאמר ומת שניה חולצת ולא מתיבמת שמשמען של דברים שאלמלא המאמר היתה השניה מתיבמת ואחר שאתה אומר יש זיקה היאך היא מתיבמת והרי מכל מקום השניה צרה לאותה אשת אח שלא היה בעולמו מחמת הזיקה ונהי דמחליצה לא פטרה דלא אמרינן יש זיקה לענין יבום אלא לחומרא לא שנדון אותה ככנוסה לגמרי ליפטר מן החליצה מכל מקום יבום מיהא היאך תתיבם תדע שאף בלא עשה בה מאמר אינה מתיבמת שמכל מקום הויא לה צרת אשת אחיו שלא היה בעולמו מחמת הזיקה אע\"פ שלא כנסה והאי דנקט עשה בה מאמר לאפוקי ממאי דקאמרי בית שמאי מאמר קונה לגמרי להיותה ככנוסה ליפטר צרתה אף בלא חליצה ולימד שהמאמר אינו קונה לגמרי ומכל מקום אף בלא מאמר אין השניה מתיבמת עד שתפקע זיקה של זו כך אנו צריכים לפסוק מכח שמועה זו ר\"ל מתיב רב הונא עשה בה מאמר כו' ומה שתירץ בה רבא ומכל מקום גדולי המחברים ראיתי בפירושי המשנה שהביאוה כפשטה ופירשוה דוקא במאמר הא ליכא מאמר מתיבמת ואף בשאר חבוריהם כתבוה בדרך זה לפי הנראה ואף גדולי המגיהים לא הרגישו בה והדברים מתמיהים:",
                "<b>ולענין</b> ביאור מכל מקום יש שואלין בה מאי קושיא וכי עד השתא לא ידעינן דיש זיקה ואין זיקה תנאי היא ודילמא איהו סבירא ליה כמאן דאמר יש זיקה ומתרצים שאין הענין אלא משום דהלכה כסתם משנה ואע\"פ שבא מחלוקת אחריה והיא הא דר' יהודה בן בתירא איפשר דהואיל ולא פליג איניש בהדיא בהדי ר' יהודה לאו מחלוקת היא אי נמי אין למדין מן הכללות:",
                "<b>מתוך</b> דברינו אתה למד בשני אחים שבעולם אחד ומת אחד מהם בלא ולד ועמד השני לעשות מאמר ולא הספיק עד שנולד לו אח ומת השני קודם שעשה מאמר שאשת הראשון יוצאת משום אשת אח שלא היה בעולמו ואשת השני חולצת ולא מתיבמת ומה שאמרו עליה בבריתא או חולצת או מתיבמת אין הלכה כן:",
                "<b>מאחר</b> שפסקנו יש זיקה ארבעה אחים ששנים מהם נשואים שתי אחיות ומתו ונזדקקו שתיהן לשנים הנשארים חולצות ולא מתיבמות שהרי כל אחת מהן זקוקה לכל אחד מהם ונמצא פוגע באחות זקוקתו ויש צדדין שיחלוץ האחד תחלה ותפקע זיקתה ואחר כך יכנוס השני את האחרת כמו שיתבאר לדעת רוב הפוסקים:",
                "<b>ולענין</b> ביאור זה שהיה אומר לר' מאיר דלאו משום דיש זיקה הוא אלא משום דאסור לבטל מצות יבמין ואדמיבם האי מאית האי וקא בטלה מאידך מצות יבמין שהרי אחות אשתו היא יש שואלין והא ר' מאיר לא חייש למיתה כדאמרינן בפרק כל הגט כ\"ח א' בהאומר לאשתו הרי זה גיטיך שעה אחת קודם למיתתו דלדידה שריא למיכל בתרומה וכן ביומא ב' א' קאמ' ר' יהודה אף אשה אחרת מתקינין לו שמא תמות אשתו ואמרינן עלה י\"ג א' ורבנן לא חיישי למיתה ומסתמא מאן פליג עליה דר' יהודה אלא ר' מאיר וכן בשני של סכה כ\"ג א' חזינן בעושה סכתו על הבהמה דלא חייש ר' מאיר לסתירת הדופן ולא לבקיעת נאד בלוקח יין מבין הכותים ותירצו בתוספות דר' מאיר לא חייש לכולהו הני משום דכולהו חששא לזמן מועט הוא בקיעת נאד ואשתו דיום הכפורים חששא דחד יומא תרומה לאשת כהן אתה רוצה לאסרה עכשו מחששא דלאלתר וכן בכלם אבל זו של יבום אף למיתה לזמן מרובה יש לחוש ויש מתרצים דבכולהו יש בהם צורך בקיעת הנאד שהרי ערב שבת הוא ואינו יכול להפריש ויום הכפורים צורך עבודה הוא וכן שאם כן אין לדבר סוף וכן בכלן יש בהן צורך אבל זו הואיל ואפשר לו בחליצה אין לו ליכנס לבית הספק וראשון עיקר אלא שלענין פסק אין לנו:",
                "<b>שני</b> אחים נשואים שתי אחיות יתומות אחת גדולה ואחת קטנה מת בעלה של קטנה תצא משום אחות אשה מת בעלה של גדולה מלמדין את הקטנה שתמאן כדי לקיים מצות יבום בגדולה ואין הלכה כרבן גמליאל שאמר אם מיאנה מיאנה ותתיבם גדולה ואם לאו תמתין עד שתגדיל ויבעול שיהו קדושיו גמורים ותצא גדולה משום אחות אשה דהא טעמיה משום דאין זיקה וכבר פסקנו יש זיקה ומכל מקום טעם אחר הוזכר לרבן גמליאל שם אלא שאין צורך בו בכאן ולפי דרכך למדת לענין ביאור דרבן גמליאל לא חייש לבטול מצות יבמין אף במקום שהבטול בא בודאי ומכל מקום הלכה כתנא קמא ומלמדין אותה שתמאן ואם לא מיאנה והגדילה תחתיו הואיל ויש זיקה הויא לה אחות זקוקתו ומוציא את זו בגט ואשת אחיו בחליצה כמו שיתבאר שם וגדולי הדור כתבו בפרק הערל ע\"ט ב' שאם גדלה אצלו ובעל לדברי הכל נפטרה היבמה והלכה בלא כלום וראיה להם בסוגית שמעתי שהסריס חולץ כו' שהביאו בה שמועה זו ואין בה הכרח:"
            ],
            [
                "<b>שומרת</b> יבם שקדש אחיו את אחותה ר\"ל משנפלה זו לפניהם אומרין לו המתן מלכנוס עד שיעשה אחיך הגדול מעשה ר\"ל ליבם או לחלוץ לפי שבשעה שקדשתה אחות זקוקתך היתה ואין הקדושין מפקיעין שלא לאסור ביאתך עד שתפקע הזיקה ואם אין שם אלא אח אחד וקדש אחות זקוקתו והרי אי איפשר להפקיע את הזיקה אסור בשתיהן ונותן גט לזו וחולץ לזו שאע\"פ שאינה עכשו עולה ליבום מכל מקום הואיל ובשעת נפילה הוה לה זיקה עולה ליבום קרינא בה וזה נמשך אחר מה שפסקנו שיש זיקה שמאחר שיש זיקה אין קדושי אחותה מפקיעין את הזיקה ליפטר מחליצה ואפילו כנסה ובעל שאין זיקה נפקעת אלא מצד היבמה עצמה ביבום או בחליצה אבל יבום או חליצה דידה מפקעת זיקה לגמרי לגבי שאר אחים ובתוספות כתבו שהכניסה מיהא מפקעת הזיקה לגמרי ליפטר מכל וכל:",
                "<b>יתבאר</b> בפרק שלישי ל' א' בשלשה אחין ששנים מהם נשואים שתי אחיות ואחת נכרית ומת אחד מבעלי האחיות וכנס נשוי הנכרית את אשתו ומת שהראשונה יוצאה משום אחות אשה והשנית משום צרת ערוה ואם לא כנסה אלא שעשה בה מאמר שניה חולצת ולא מתיבמת ולפי מה שפסקנו אף בלא עשה בה מאמר אינה מתיבמת כמו שיתבאר שם ומכל מקום מה שחזרו ואמרו עליה מת נשוי נכרית וכנס אחד מבעלי אחיות את אשתו ומת שהראשונה יוצאה משום ערוה והנכרית משום צרה עשה בה מאמר נכרית חולצת ולא מתיבמת יש מפרשים בה גם כן שאף בלא מאמר כן ומכל מקום גדולי הדור מפרשים בזו דדוקא במאמר הא ליכא מאמר מתיבמת שלא אמרו יש זיקה לעשותה ככנוסה ממש אלא שיש זיקה וכל שזו שנזדקקה תחלה היא ערוה לאחד מהם אף האחרת אסורה שהרי כשנזדקקה השניה כבר נעשית צרה לערוה בזיקה והרי שניה אומרת כל שצרתי שנזדקקה לך אי אתה כונס אי אתה כונסני אבל כשזו המזדקקת תחלה כשרה לו וכשהוא כונסה אינו כונסה מחמת זיקת אחיו השני אלא מחמת הראשון היאך זו נאסרת עליו מחמת אשת אחיו החי והרי אין אשת החי נעשית לו צרה שתאמר לו כל שאי אתה כונס צרתי אי אתה כונסני:",
                "<b>כבר</b> ביארנו במשנתנו שכל אשת אח שלא היה בעולמו היא וצרתה פטורה בין נולד ולבסוף ייבם בין ייבם ולבסוף נולד וכן ביארנו שאף ר' שמעון לא חלק אלא בייבם ולבסוף נולד ומה שאמרו בסוגיא זו שחלוק היה ר' שמעון אף בנולד ולבסוף ייבם כבר נדחה ומכל מקום אחר שפסקנו כחכמים אין לנו בסוגיא זו דין ודברים שהרי כלה על דבריו של ר' שמעון היא שנויה חוץ מדברים מועטים שנתגלגלו בה שאתה צריך לידע אף לענין פסק אלא שמתוך שצריכה עיון בביאורה ושהרבה מפרשים טרחו ליישב קושיות שיש להם בה אני רואה להעירך מעט בביאורה דרך קצרה ולכתוב הדברים המועטים שאנו צריכים ממנה לענין פסק כל אחד על מקומו:",
                "<b>ומכאן</b> אנו מתחילים בביאורה והוא שר' אושעיא אמר חלוק היה ר' שמעון אף בראשונה ר\"ל נולד ואחר כך ייבם ואע\"ג דלא חזינן בה דפליג משום דנטר להו אסיפא והדר פליג אתרויהו דאי לאו הכי רישא מאי איצטריכא לן אלא ודאי ר' שמעון פליג בהדה ותנא רישא להודיעך כחו של ר' שמעון וסיפא להודיעך כחן דרבנן וקא בעי אם כן אשת אחיו שלא היה בעולמו לר' שמעון היכי משכחת לה דליתסר הא בין ייבם ואחר כך נולד בן נולד ואחר כך ייבם בכולהו שרי משכחת לה בחד אחא ומת ואחר כך נולד לו אח שהרי אין לו בה אלא זיקת אותו אח שלא היה בעולמו ועל כל פנים אסורה לו אי נמי בתרי ולא ייבם ולא מת כגון ראובן ושמעון שהיו בעולם אחד ומת ראובן ונולד לוי ועדיין שמעון שהיה בעולמו של ראובן לא ייבם ולא מת וכשבא לוי ליבמה על כרחך מכח זיקת ראובן הוא בא שלא היה בעולמו שאם תאמר מכח שמעו ומפני שכשהוזקקה לו נעשית לו ככנוסה דזיקה ככנוסה דמיא הרי שמעון חי ואם זיקה ככניסה הרי היא עדין כנוסת שמעון והיאך אתה מתירה ללוי ומצד זה הוצרכנו ללא מת שאלו מת היינו אומרין לדעת ר' שמעון שהזיקה ככניסה והותרה ללוי מכח זיקת שמעון ואם כן רישא דמתניתין דאוקימנא להודיעך כחו של ר' שמעון לא הוה צריך למיתני עלה ייבם דאפילו לא ייבם נמי הואיל ומת אלא משום סיפא נקט ליה דאתא להודיעך כחן דרבנן:",
                "<b>וראוי</b> לשאול לוקמא בדלא ייבם אע\"ג דמת ולומר שלא התיר ר' שמעון אלא בייבם בין אחר לידתו של זה בין קודם לידתו שמכל מקום יבומו מפקיע זיקת אותו שלא היה בעולמו אבל כל שלא ייבם אף לכשימות נאסר דאע\"ג דאמרינן יש זיקה לא אמרינן ליה לקולא יתירה כל כך איפשר לתרץ דאין הכי נמי ומשום דאיצטריך בסמוך למימר לר' שמעון יש זיקה וזיקה ככנוסה אמר לה הכי ויש מפרשים שאף בהכרח יש לו לומר כן שאם נאמר שאינו בשלא ייבם ומת אף בשייבם היה לו לאסור דהויא לה יבמה שנאסרה לזה בשעת נפילה וכל יבמה שאי אתה קורא בה בשעת נפילה יבמה יבא עליה נאסרה לעולם כדין אשת אח שהיו לה בנים:",
                "<b>ויש</b> שואלים עוד מאחר שבלא ייבם ולא מת אתה אוסרה ללוי מצד שזיקת שמעון ככנוסה והרי היא כנוסה לו אם כן הרי היא אשת אחיו ממש ומאי איצטריך יחדו למעוטי ואין זה כלום דמי לא מודית דאם נזדקקה לשנים וכנסה אחד כניסה זו מפקעת זיקת האחר אע\"פ שהיתה כבר ככנוסה לו אף אני הייתי אומר כשנולד זה הוה ליה למפרע כאלו היה שם וכניסתו תפקיע זיקת האחרים קמ\"ל יחדו דמזיקת אותו שלא היה בעולמו לא מצי מיבם ואם מחמת זה שבעולמו ומטעם זיקה ככניסה הרי היא כנוסה לו מעתה:",
                "<b>אלא</b> שראוי לתמוה למה לא פירשוה בשלשה אחים ולא ייבמו ואע\"ג דמתו ומפני שכל שמזדקקת לשנים אין אומרין בה זיקה ככניסה ולא נדחוק עצמנו שלא לאסור אלא בשלא מת נראה לי משום דאחים תרי משמע אי נמי משום דמאן דאמר יש זיקה אפילו בתרי אחי קאמר לה וגדולי הדור מתרצים דעל כרחין ר' שמעון כי קא שרי במתניתין בנולד ולבסוף ייבם אף בנפלה לקמי תרי שרי דהא מתניתין אע\"ג דשני אחים קתני על כרחין לפרושי אשת אחיו דמתניתין דחמש עשרה קא אתיא ואי אתה מוצא פטור צרת צרה אלא בשלשה אחים שנזדקקה לשנים מהם וגדולי נרבונה מפרשים מתוך הדחק לא ייבם ולא מת קודם שיגדל האח הנולד אחר כן שאלו מת קודם שיגדל האח היינו אומרין יש זיקה וזיקה ככנוסה משום דאנא אמינא אי הוה קאי השתא הוה כניס לה הואיל ולהכי קיימא ונמצא הנולד בא מכח זה שהיה בעולמו אבל כשגדל האח ועדין השני לא מת ואינו רוצה ליבמה אין אומרין בה זיקה ככניסה ואין זה הנולד בא אלא מחמת זיקתו של ראשון:",
                "<b>וקא</b> בעי טעמא לר' שמעון בהאי דשרי נולד ואחר כן ייבם אע\"ג דבזיקה אשכחה ומפרש לה משום דסבירא ליה זיקה ככניסה אפילו לקולא והוה ליה כייבם ואחר כך נולד וודאי טעם זה כבר נתגלה במה שאמר משכחת לה בתרי ולא ייבם ולא מת אלא דההוא אהאי טעמא קא מיסתמיך כלומר דכי בעי ליה אשת אח שלא היה בעולמו היכי משכחת לה איהו מתרץ לפום מה דמפרשינן בטעמיה דזיקה ככניסה משכחת לה בתרי ולא ייבם ולא מת ואורחא דתלמודא הכי הוא בכמה דוכתי:",
                "<b>ומקשי</b> ליה דאפילו בזיקה דאיכא מאמר בהדא מספקא ליה לר' שמעון אי ככניסה דמיא אם לאו וכדתנן שלשה אחים נשואים שלש נשים נכריות ומת אחד מהם ועשה בה השני מאמר ומת הרי נשיו של זה חולצות לשלישי ואין נפטרת אחת בחליצת חברתה מפני שאין המאמר קנין גמור לעשותן שתי יבמות הבאות מבית אחד להיות חליצת האחת פוטרת חברתה ולא מתיבמות שהמאמר קצת קנין הוא ושתיהן מבית אחד ואי איפשר ליבם בעלת המאמר שהרי יש עליה זיקת שני יבמים והיא הקרויה אשת שני מתים והאחרת אסורה מפני שהיא כצרתה וכן הלכה כמו שביארנוה בפרק ראשון י\"ב א' בשמועת המחזיר גרושתו אלא דהשתא אתינן עלה מדקא פליג ר' שמעון ואמר מייבם לאי זו שירצה ואפילו לבעלת המאמר דלא סבירא ליה דרשא דזיקת שני יבמין וחולץ לחברתה מספק אלמא יבומי תרויהו לא דילמא יש זיקה והוו להו שתי יבמות מבית אחד ויבומי חדא ואיפטורי אידך בלא חליצה נמי לא דדילמא אין זיקה והוו להו שתי יבמות משני בתים שאין האחת נפטרת בחברתה ואי ס\"ד יש זיקה וזיקה ככניסה ליבם חדא וניפטר אידך ואפילו בלא מאמר וכי תימא דמדאוריתא הכי נמי אלא דרבנן הוא דאמור הכי מגזירת שתי יבמות הבאות משני בתים במקום שאין לומר בהם זיקה ככניסה כגון שנזדקקו בבת אחת שאין לומר שהראשונה הוזקקה לבעל השניה אי נמי דהות לה ראשונה ערוה לאח השני ונמצאו שתיהן זקוקות לזה בלבד והם שתי יבמות הבאות משני בתים ומכל מקום על כרחיך לאו משום זיקה אתי עלה אלא משום מאמר וכדקאמר אם מאמרו של שני מאמר ר\"ל שיהא קונה אשת שני הוא בועל ר\"ל שכבר נפקעה זיקת הראשון ואם אינו מאמר הרי אינו כלום ואשת ראשון הוא בועל דר' שמעון ספוקי הוא דמספקא ליה מאמר אי קני אי לא קני ומכל מקום דעתו שאינו קונה לחצאין אלא או קונה לגמרי או אינו קונה כלל ולא כרבנן דמאמר לדידהו קני ולא קני ואלמא מכל מקום דזיקה לר' שמעון בלא מאמר לאו ככניסה הוא:",
                "<b>ושמא</b> תאמר הוה ליה לשנויי דלא אמר ר' שמעון זיקה ככניסה אלא שכל שבא לכלל כניסה זיקתו שלמפרע ככניסה כי הא דנולד ואחר כך ייבם אבל הא דשלשה אחים הואיל ולא בא לכלל כניסה אין זיקתו שלמפרע ככניסה אין זה כלום שכל שאתה אומר זיקה ככניסה בשעת הזיקה אתה אומר כן אע\"פ שלא כנס:"
            ],
            [
                "<b>אלא</b> דמשני ליה דדילמא שאני ליה לר' שמעון בין זיקת יבם אחד לזיקת שנים שלא אמר זיקה ככניסה אלא ביבם אחד כי הא דמתניתין ושני אחים דוקא קאמר אבל בתרי לא ואע\"ג דאמתניתין דפירקין קמא קא מהדר ואי אפשר לה אלא בשלשה משום הכי שני בלישניה ונקטה הכא בשני אחים לאשמועינן דאין זיקה אלא בחד ואם כן היינו טעמיה בנולד ולבסוף ייבם ולפום מאי דאמרינן השתא דשני ליה בין זיקת יבם לזיקת יבמים מאי דקאמר בפירקין קמא ט' א' אמאי דאקשינן והא אמר ר' אושעיא חלוק היה ר' שמעון אף בראשונה ומשנינן הא איתותב לא איצטריך לשנויי הכי ר\"ל הא איתותב דהא אף לר' אושעיא לא פליג ר' שמעון בתלת אחי ומתניתין דפירקין קמא הואיל ובצרת צרה היא על כרחך בתלת אחי היא אלא דלא פסיקא ליה דהא לרב יוסף לא שני ליה בין יבם ליבמים כלל:",
                "<b>אלא</b> דהדר מקשי ומי שני וכו' לאו אפלוגתא דיבם אחד לשני יבמים קאי אלא אעיקר מילתיה דר' אושעיא קא מהדר דקאמר חלוק היה ר' שמעון אף בראשונה ואקשי ליה מיהא דמשמע מינה בהדיא דר' שמעון מודה בנולד ואחר כך ייבם דתניא כלל אמר ר' שמעון כל שהלידה של שלישי זה שלא היה בעולמו של ראשון קודמת לנשואי השני ר\"ל ליבומו ומת השני לא חולצת ולא מתיבמת דאשת אחיו שלא היה בעולמו היא נשואין קודמין ללידה דהיינו ייבם ולבסוף נולד חולצת או מתיבמת ומאי לאו ביבם אחד כו' דאי בשני יבמים מאי כללא הא איכא יבם אחד דלא:",
                "<b>והדר</b> אותביה מיהא שלשה אחים שנים מהם נשואים שתי קרובות כגון שתי אחיות או אשה ובתה או אשה ובת בתה או אשה ובת בנה הרי אלו חולצות לשלישי ואינו מיבם לאחת מהן שהרי שתיהן זקוקות לו ופוגע בקרובת זקוקתו וכן הלכה כמו שביארנו בפרק ראשון ח' א' בשמועת ולקח ולקחה לאסור צרות ועריות אלא דהכא אתינן עלה מדקאמר ר' שמעון פוטר ר\"ל אף מן החליצה וכל שכן מן היבום ואי סלקא דעתך זיקה ככנוסה הרי הנזקקת תחלה ככנוסה לו ולייבמה וליפטר אידך ור' שמעון פוטר בשתיהן קאמר ר\"ל בראשונה ובשניה:",
                "<b>ומפרש</b> ליה דפוטר בשניה קאמר והאי דקאמר בשתיהן פירושו שניה שבזוג זה ושניה שבזוג זה והוא סובר ששני אחים נשואים שתי זוגות של קרובות כגון שראובן נשא אמה ושמעון את בתה ומצד אחר נשאו שתי נשים שהן אחיות וכשמתו השלישי מיבם אותן שנזדקקו לו תחלה והן נשי אותו שמת תחלה שהם אם שבזוג אמה ובתה ואחות שבשתי אחיות וקאמר טעי רבא בארבעה זוגי כלומר שהרי ארבעה זוגות הוזכרו בבריתא וטעה בהם בשנים חדא דאו או קתני ואין כאן אלא זוג אחד של קרובות ולדעתך לא שייך למימר פוטר אלא בשניה ועוד דאי נמי לא גריס או או היה לו לומר פוטר בארבעתן שהרי ארבעה זוגות הוזכרו בה והוא פוטר בשניות שבהן ר\"ל כל הנישאות לשני ועוד אפילו תימא דאיהו לא תני אלא שתי זוגות על כרחך ר' שמעון אף בראשונה פוטר דהא קאמר בשעה שהקרובות נעשות צרות זו לזו לא יהא לך ליקוחין באחת מהן:",
                "<b>וחזר</b> ופירשה בשנפלו בבת אחת דאי איפשר לומר בהם זיקה ככניסה הא לדידיה כל שנפלו בזו אחר זו ראשונה מתיבמת אפילו לאחר שנפלה השניה דזיקה ככניסה אלא דהכא בנפלו בבת אחת וסבירא ליה דאיפשר לצמצם מיתת שני האחין כאחד ועל דעת ר' יוסי הגלילי שאמר רחל שלא ביכרה וילדה שני זכרים כאחד שניהם לכהן שהרי דין בכורה על כל אחד מהם:",
                "<b>ולענין</b> פסק בזו אין הלכה כן אלא אי איפשר לצמצם ועל כל פנים האחד הוציא ראשו תחלה ואין ידוע אי זה והילכך אחד לו ואחד לכהן וכהן נוטל כחוש והשני ספק בכור ואם מת אחד אין לכהן כלום שהמוציא מחברו עליו הראיה ואם הן זכר ונקבה אין לכהן כלום והזכר ספק בכור כמו שיתבאר במקומו:",
                "<b>ורב</b> פפא קאמר דר' שמעון לא פליג בקמייתא ותניא כותיה מיהא שני אחים שבעולם אחד ומת אחד מהם בלא ולד ועמד השני לעשות בה מאמר ולא הספיק עד שנולד לו אח ומת שני הרי הראשונה יוצאה משום אשת אח שלא היה בעולמו ושניה חולצת או מתיבמת:",
                "<b>ולענין</b> פסק זו אינה הלכה כדכתיבנא לעיל י\"ח א' אלא אף זו חולצת ולא מתיבמת דהוה לה צרת אשת אח שלא היה בעולמו בזיקה ואם כן בין בעשה מאמר בין לא עשה בה מאמר שניה חולצת ולא מתיבמת וראשונה יוצאה משום אשת אח שלא היה בעולמו:"
            ],
            [
                "<b>אלא</b> דהכא מדר' שמעון אתינן עלה דקאמר עלה דהאיך ביאתה או חליצתה של אחת מהן פוטרת צרתה כלומר לא כל אחת שתזדמן אלא הכי קאמר כל שעשה בה השני מאמר יש בהן אחת שביאתה או חליצתה מזה שנולד פוטרת את האחרת והוא שביאתה או חליצתה של אשת אחיו השני פוטרת בעלת המאמר ומשום דלר' שמעון מאמר אין אומרין בו שהוא קונה במקצת אלא או קונה לגמרי או אינו קונה כלל והלכך מה נפשך אי מאמר קונה הוו להו שתי יבמות מבית אחד וביאתה של זו או חליצתה פוטרת האחרת אי מאמר לא קני הרי בעלת המאמר פטורה מצד אשת אח שלא היה בעולמו ושניה לאו צרתה היא ואע\"פ שהוא סובר יש זיקה והויא לה שניה צרת אשת אח שלא היה בעולמו בזיקה אינו סובר יש זיקה לענין איסור צרה אבל חלץ לבעלת מאמר לא נפטרה האחרת דילמא מאמר לא קני ואשת אח שלא היה בעולמו היא והויא לה אידך בת חליצה ויבום ומיהו אף בעלת המאמר חולצת דדילמא קני והויא לה בת חליצה ויבום והאחרת לא נפטרה בחליצתה דהא צרה ודאי ובעלת מאמר ספק ואין ספק מוציא מידי ודאי הא אם בא עליה ודאי נפטרה חברתה ואף מהא הוה מצי לאותובי לר' אושעיא ולא איצטריך לסיפא דהא מדקאמר חלץ לבעלת מאמר לא נפטרה צרתה על כרחך זיקה לאו ככניסה דאי הכי אף כשתאמר מאמר לא קני מכל מקום משעת נפילה הויא לה ככנוסה לאחיו השני אלא שתירצו בתוספות דהוה מצי לשנויי ליה גזירה שמא יאמרו שתי יבמות הבאות משני בתים אחת מתיבמת ואחת פטורה:",
                "<b>ואקשי</b> ליה מסיפא והכי גרסינן לה גירסא דוקא נולד לו אח ואחר כך כנסה השני ומת שתיהן פטורות מן החליצה ומן היבום שהראשונה יוצאה משום אשת אח שלא היה בעולמו ושניה משום צרתה ולא פליג איניש בהא כנסה ואחר כך נולד לו אח ומת אף זו שתיהן פטורות דברי ר' מאיר אע\"ג דהוה ליה ייבם ואחר כך נולד ור' שמעון אומר הואיל ובא ומצאה בהיתר ולא עמדה עליו שעה אחת באיסור מייבם או חולץ לאי זו שירצה האי בבא דסיפא ר\"ל כנסה ונולד לו אח למאן קתני לה כלומר להודיעך כחו של מי תנא לה באפי נפשה אי לר' מאיר ליערבינהו דהא כולהו חד דינא אית להו אלא לאו להודיעך כחו דר' שמעון לאשמועינן דבהא לחודה הוא דפליג ולאו דוקא משום דתנא ליה באפי נפשה דהא מתניתין נמי דעדיפא מינה פלגינהו ואפילו הכי אמרינן דר' שמעון פליג אתרויהו אלא מדפלגה וקאמר ר' שמעון עלה דסיפא הואיל ומצאה בהיתר כו' דהיינו בייבם ולבסוף נולד וודאי משום הכי פלגה דלימא ביה ר' שמעון האי לישנא ובקצת ספרים נוסחאות אחרות יוצאים מהם כמה בלבולים ללא צורך ואף בנוסח זה יש מפרשים בו צדדים אחרים ואין צורך בכך ולמדת מכל מקום דנולד ולבסוף ייבם כלם שוים בו ומכל מקום אף בייבם ולבסוף נולד הלכה כחכמים כמו שביארנו:",
                "<b>העושה</b> מאמר ביבמתו בעל כרחה לא עשה כלום ואע\"פ שקנין יבמה בעל כרחה במאמר מיהא אין דין אלא כקדושין דעלמא מה קדושין דעלמא בעל כרחה אינן כלום אף קדושין של יבמה בעל כרחה אינן כלום הא ברצונה קנה במקצת על הדרך שביארנו לדעת חכמים וכשכנסה קנאה לגמרי עד שאם בא לגרשה מגרשה בגט וכן שלאחר שגירשה אם רצה מחזירה ואין דנין אותה כאשת אח שלא במקום מצוה כמו שיתבאר:"
            ],
            [
                "<b>לענין</b> ביאור זה שאמרו בכאן שדי היתירא אהיתירא ואיסורא אאיסורא פירושו שדי ויבמה דדייקת מיניה איסורא אאשת אחיו שלא היה בעולמו דאסירא ושדי ולקחה דדייקת מיניה היתירא איבמה דעלמא דשריא ומה שהקשו לר' שמעון דקאמר הואיל ומצאה בהיתר כו' אלא מעתה אחותו מאמו שנשאה אחיו מאביו ומת תתיבם דהא אי אמרת איסור אחוה היכן אזל אף אני אומר איסור אשת אח שלא היה בעולמו היכן אזל ותירץ לו האי איסורא דאית ליה היתירא האי איסורא דלית ליה היתירא פירושו איסור אשת אח יש לה היתר לפעמים ואי אתה אוסרה אלא מפני שלא היה בעולמו וכיון שכנסה שמעון שהיה בעולמו אזל ליה איסורא לר' שמעון אבל איסור אחוה לית לה היתירא לעולם ובתוספות פירשו האי איסורא דאית ליה היתירא שאחר שנשאה יבם פקע איסור אשת אח עד שאם גירשה יכול להחזירה ומכיון דפקע לגבי דידיה פקע נמי לגבי אח הנולד והוה ליה אשת אחיו שהיה בעולמו:",
                "<b>המשנה</b> השנית והכונה בה לבאר ענין החלק השני והוא שאמר כלל אמרו ביבמה כל שהיא אסורה איסור ערוה לא חולצת ולא מתיבמת איסור מצוה ואיסור קדושה חולצות ולא מתיבמות אחותה כשהיא יבמתה או חולצת או מתיבמת אמר הר\"ם פי' איסור ערוה הן ט\"ו וצרותיהן וצרות צרותיהן כמו שבארנו וכן איילונית לא חולצת ולא מתיבמת למאמר השם והיה הבכור אשר תלד פרט לאילונית שאינה יולדת ואשת סריס חמה ואשת אנדרוגינוס לא חולצת ולא מתיבמת לאמרו ומת אחד מהן ובן אין לו מי שהיה ראוי להיות לו בן פרט לאלו שאינן ראויין להיות להם בן וכן אשת גר ואשת עבד משוחרר מפני שאין אחוה לא לגוים ולא לעבדים איסור מצוה ואיסור קדושה חולצת ולא מתיבמת ואולם עקרה וזקנה או חולצת או מתיבמת ואף אם אינן ראויין לולד וכל אשר לא תחלוץ ולא תתיבם או תחלוץ ולא תתיבם צרתה או חולצת או מתיבמת זולת צרת ערוה וצרות צרותיהן כמו שביארנו:",
                "<b>אמר</b> המאירי כלל אמרו ביבמה כל שאיסורה ערוה אצל היבם ר\"ל מחייבי כריתות או מיתות בית דין כגון בתו או אחותו או אחת מחמש עשרה נשים הנזכרות במשנה לא חולצת ולא מתיבמת ר\"ל צרתה שהערוה פוטרת צרתה והרי היא ממילא באיסור אשת אח ואין צריך לומר ערוה עצמה:",
                "<b>וכל</b> שהיבמה איסור מצוה אצל היבם ר\"ל שניות שמדברי סופרים והוא קורא להם איסור מצוה מפני שמצוה לשמוע דברי חכמים או איסור קדושה ר\"ל מחייבי לאוין חולצת ולא מתיבמת ר\"ל היבמה עצמה שמאחר שאף חייבי לאוין קדושין תופסין בהן הרי הן בנות חליצה ויבום אלא שגזרו ביבום משום ביאה שניה שכבר נתקיימה מצות יבום והויא לה בתר הכי ביאת איסור ומכל מקום צרותיהן של אלו מתיבמות שאין צרה פטורה אלא צרה שמצד ערוה ואפילו איסור חכמים אין כאן זו היא שיטתנו ואף בתלמוד המערב אמרו כן להדיא ומכל מקום יש פוסקין שאף צרותיהן חולצות ולא מתיבמות וממה שאמרו למטה שביאת איסור מצוה ואיסור קדושה או חליצתה פוטרת צרה ואם צרותיהן מותרות ביבום הא קיימא לן דחליצה פסולה לא פטרה צרה דאלימא זיקה דידה ולדעתם זו שבתלמוד המערב שאמרו צרת שניה חולצת או מתיבמת ר' נחמיה היא שסובר שאף חליצה פסולה פוטרת ואין הלכה כן:",
                "<b>אחותה</b> שהיא יבמתה או חולצת או מתיבמת פי' כבר ביארנו שכל שנזדקקו שתי נשים קרובות זו לזו לפני יבם שאינן מתיבמות מפני שהזקוקה כעין ארוסה וכל אחת אצל היבם קרובת זקוקתו ואומר עכשו שאחותה של ערוה שהיא יבמתה ר\"ל נשואה לאח האחר עד שהיא ואחותה שתי יבמות הבאות משני בתים והאחת ערוה לזה היבם מותר באחותה ואין כאן אחות זקוקתו שהרי האחרת ערוה עליו ואינה זקוקתו כלל מעתה שתי אחיות נשואות לשני אחים ומתו שניהם ולהם אח שלישי ונזדקקו שתיהן לפניו אם האחת ערוה עליו כגון שהיתה חמותו הרי זה מותר באחותה ואינה קרויה אחות זקוקתו אבל אם היתה האחת עליו איסור מצוה או קדושה הואיל וקדושין תופסין בהן זקוקה היא ואחותה אחות זקוקתו שכל חייבי לאוין בני יבום נינהו דאתי עשה דיבום ודחי לא תעשה אלא שמביאה ראשונה ואילך שנתקימה מצות יבום עומדת באיסור וחייב להוציאה בגט ושמא תאמר היאך עשה זה דוחה לא תעשה והרי איפשר לקיים העשה בחליצה אין זה כלום שחליצה מצוה אחרת היא ובמקום יבום לא נחשבה ומתוך כך גזרו חכמים שלא יתיבמו גזירה ביאה ראשונה אטו ביאה שניה אלא יחלצו ועכשו מפרש איסור מצוה עריות שמדברי סופרים והם השניות איסור קדושה חייבי לאוין והם אלמנה לכהן גדול או גרושה וחלוצה לכהן הדיוט שעבר אחיו ונשאן וכן ממזרת ונתינה לישראל או בת ישראל לנתין ולממזר:",
                "<b>זהו ביאור המשנה וכלה על הדרך שביארנוה הלכה פסוקה היא ודברים שנכנסו תחתיה בגמרא אלו הן:</b>",
                "<b>צרת</b> אילונית כבר ביארנו לעיל י\"ב ב' שמותרת ולענין ביאור זה שהוזכרה כאן להיתר יותר מצרת סוטה וצרת מחזיר גרושתו שמותרת גם כן משום רישא נקט לה דהוה מרבה לה לאיסורא וכדקאמר לאיתויי צרת אילונית וכדרב אשי וההוא ודאי צרת אילונית משום דהויא לה צרת ערוה שהרי אילונית הואיל ואינה בת יבום הויא לה אשת אח שלא במקום מצוה ובתוספות האריכו בה הרבה:",
                "<b>וכן</b> לענין ביאור זה שאמרו אחותה דמאן אילימא דאיסור מצוה ר\"ל ודאיסור קדושה והא כיון דמדאוריתא רמיא קמיה קא פגע באחות זקוקתו:",
                "<b>יש</b> שואלים היאך הדבר פשוט לו כל כך להקשות ממנה ושמא תנא דמתניתין סבר אין זיקה ומכל מקום אינה קושיא דאיהו אליבא דהלכתא קא מקשי ועוד דתנא דמתניתין על כרחין יש זיקה סבירא ליה מדנקט אחותה דאיסור דאי אין זיקה כל אחותה שהיא יבמתה אפילו שתיהן של היתר מיבם לאי זו שירצה אלא ודאי יש זיקה ואם כן קשיא ואוקמה באחותה דערוה על הדרך שביארנו במשנתנו:"
            ],
            [
                "<b>מאחר</b> שביארנו בחייבי לאוין שבנות יבום הן מן התורה ומפני שעשה של יבום דוחה את הלאו שבהן כל שנזדקקו לזה שתי יבמות או כמה מבית אחד ואחד מהן מחייבי לאוין ביאתה או חליצתה פוטרת צרתה הואיל ומן התורה אף היא בת יבום או בת חליצה כחברותיה והלכך פצוע דכא וכרות שפכה וסריס אדם שהוא בכללם והם אסורים לבא בקהל בלאו אע\"פ שאין מיבמין לכתחלה מדברי סופרים ומגזירת ביאה שניה אם יבמו יבומן יבום ולא נתמעט הסריס מדין זה אלא סריס חמה שלא היתה לו שעת הכושר שהוא כאילונית באשה אבל אלו כלן היה להן שעת הכושר והוא שאמרו מתו ולהם נשים ועמדו אחיהם ועשו מאמר או נתנו גט ליפסל לשאר אחים שהגט פוסל את היבמה מדבריהם כמו שיתבאר לקמן נ' ב' או חלצו מה שעשו עשו ואם בעלו קנו שמכל מקום אישותם היה אישות גמורה וזיקת נשותיהן לאחיהם זיקה גמורה ואם מתו אחיהן של אלו ועמדו הן ועשו מאמר או נתנו גט או חלצו מה שעשו עשו ואף אם בעלו קנו שאף מצות יבום עליהם כמו שביארנו אלא שאסור לקיימן אחר ביאה ראשונה שנתקיימה בה המצוה ומוציאין בגט והזקן אע\"פ שפסק מלידה אחיו מיבמין לו והוא מיבם להם ומותר לקיימה:",
                "<b>כל</b> זה שביארנו בחייבי לאוין והוזכרה במשנתנו עמהם אלמנה לכהן גדול אין הדין שוה בה לשאר חייבי לאוין והענין הוא שאלמנה מן האירוסין שאין בה אלא לאו גרידא דינה כשאר חייבי לאוין לגמרי אבל אם היא מן הנשואין שכבר נבעלה ויש לו עליה לאו של אלמנה ועשה דבעולה אי איפשר לומר שיבא עשה של יבום וידחה לאו ועשה ואם כן אף מן התורה אינה בת יבום ואין לומר שאף היבום עשה ולא תעשה עשה דיבמה יבא עליה ולאו דלא תהיה אשת המת החוצה שהרי לאו זה לא בא למצות יבום אלא לאסרה לזר הא כל שרוצה להתעגן בלא יבם ובלא זר אין כאן חיוב לאו ומעתה ביאתה או חליצתה אינה פוטרת צרה ואם בעל לא קנה כלל מתורת יבמה שהרי אינה בת יבום כלל אלא שמכל מקום אם בא עליה בתורת קדושין וברצונה צריכה גט שהרי קדושין תופשין בה אי משום דבכלל חייבי לאוין היא אי משום דכהונה גדולה איפשר לאחותי מינה ויש אומרין שאף בכל צד שבבעילה צריכה גט מגזירה שמא יאמרו קנאה ויוצאה בלא גט ובדין הוא גם כן שלא תהא צריכה חליצה שכל שאינה עולה ליבום אינה עולה לחליצה וכן הדין דכל דלא רמיא קמיה ליבום חליצה למה והרי אין חליצה אלא סלוק הזיקה וכמו שאמרו בתלמוד המערב פ\"א ה\"א מה את סבור חליצה קנין אינה אלא פטור ואם אין זיקה אין חליצה אלא שחכמים הצריכוה חליצה גזירה משום אלמנה מן האירוסין מידי דהוה אמקדש אחות יבמה שאע\"פ שנפטרה צרתה מן התורה אצרכוה רבנן חליצה גזירה שמא יאמרו יבמה נפטרת לשוק בלא חליצה ויש אומרים שאף מן התורה היא בת חליצה וממה שדרש רב גידל ועלתה יבמתו השערה שאין תלמוד לומר יבמתו שהרי כבר הוזכרה במקרא ומה תלמוד לומר יש לך יבמה אחרת שעולה לחליצה ואינה עולה ליבום ואע\"פ שרב גידל לחייבי לאוין אמרה לומר שאינן בנות יבום מכל מקום אנו שדחינוה לענין חייבי לאוין משאירין אותה לחייבי לאוין ועשה וכן כתבוה בהלכות גדולות לראשונים ומכאן כתבו רבים שאף ספק סוטה ומחזיר גרושה שאמרו עליהם לעיל י\"א ב' חולצת ולא מתיבמת חולצת דבר תורה קאמר:",
                "<b>זה</b> שכתבנו בביאה ראשונה שהיא מותרת מן התורה ומצוה שבה דוחה את הלאו אלא שביאה שניה אסורה יש שואלים בה ואף הראשונה היאך הותרה והרי משהערה בה קנאה ונתקיימה המצוה אין זה כלום שהרי המצוה להקמת זרע ואין הקמה אלא לגמר ביאה ואם אתה אומר בבתולה מיהא לישתרי בשניה דהא אין אשה מתעברת מביאה ראשונה איפשר על ידי סבה כמו שאמרו לקמן ל\"ד ב' תמר באצבעה מיעכה ויש מפרשים בה ביאה ראשונה הראויה לעבור:",
                "<b>וכן</b> לענין סוגיא הרבה טרחו בתוספות במה שנאמר בסוגיא זו אשת אחיו מאביו לא תתיבם גזירה כו' עד כל הנשים לא יתיבמו ודוחקים בה בפירושין ללא צורך ועיקר הדברים דכולהו כפשטייהו איתמר והאחרונה שבהם שהיא קשה לפרש להם יותר פירושה כל הנשים לא יתיבמו ונעקור מצות יבום הואיל ואיפשר לה בחליצה מגזירת אילונית ומאי פסקא דעקרת לה מהאי טפי מהאי וכשם שזו אינה שחששות רחוקות הן ואין חוששין להם כך גזירת מקום מצוה אטו שלא במקום מצוה חששא רחוקה היא ושאר הדברים אין צורך בהארכתם:"
            ],
            [
                "<b>אע\"פ</b> שכל הגזילות באזהרה גזילת המדות קשה ביותר מפני שאין להם הישבון ודרך הערה אמרו קשה ענשן של מדות משל עריות ולא ענשן ממש שהרי עריות בכרת ומדות בלאו אלא שעריות איפשר בתשובה ואע\"פ שאם הוליד ממנה נעשה מעוות לא יוכל לתקון מכל מקום כל עבירות שבין אדם למקום איפשר בתשובה אבל מדות שיש בהן צורך השבה לבני אדם אי איפשר להם בתשובה שהרי גזילת רבים היא ואינו יודע השבתו למי ואע\"פ שאמרו ביצה כ\"ט א' בכיוצא בה יעשו בהם צרכי רבים אין זו תשובה מעולה כל כך ולא עוד אלא שאף הוא אינו יודע כמה ישיב:",
                "<b>משנה</b> אסור מצוה עריות מדברי סופרים אסור קדושה אלמנה לכהן גדול וגרושה וחלוצה לכהן הדיוט ממזרת ונתינה לישראל ובת ישראל לממזר ולנתין אמר הר\"ם פי' אמרו מצוה מצוה לשמוע דברי חכמים ואסור קדושה לאמרו יתברך קדושים תהיו והשניות עשרים ואלו הן אם אמו ושאחריה ואשת אבי אביו ושאחריו ואשת אחי האם בין מן האב בין מן האם וכלת בנו ושאחריו כלת בן בנו עד סוף כל הדורות וכלת בתו ובת בת בנו ובת בן בנו ובת בת בתו ובת בן בן אשתו ואב אב אם אשתו ואם אב אבי אשתו:",
                "<b>אמר</b> המאירי איסורי עריות חלוקים לשבעה מדרגות והם סקילה שריפה חנק כרת לאו עשה איסור סופרים אותם שבסקילה הם ארבע נשים א' האם אע\"פ שאינה אשת אביו ב' אשת אב אע\"פ שאינה אמו ג' הבא על כלתו ד' הבא על נערה המאורסה ואותם שבשריפה הם עשר והם א' בתו אפילו מאנוסתו ב' בת בתו ג' בת בנו ד' בת אשתו אע\"פ שאינה בתו ה' בת בנה ו' בת בתה ז' חמותו ח' אם חמותו ט' אם חמיו י' אשת איש שהיא כהנת ואותה שבחנק אחת והיא הבא על אשת איש ואותם שבכרת לבד הם שמנה א' אחותו מאביו או מאמו או משניהם אפילו אחותו מחייבי כרת חוץ מאחות הבאה משפחה ונכרית ב' אחות אביו בין מן האב בין מן האם ג' אחות אמו בין מן האב בין מן האם ד' אשת אחי אביו מן האב ה' אחות אשתו בין מן האב בין מן האם ו' אשת אחיו שלא במקום מצוה בין מן האב בין מן האם ז' צרת ערוה שבמקום מצוה ח' הנדה וכלם אף אותם שבמיתת בית דין דרך כלל בהכרת למי שלא הותרה ואותם שביארנו שהן בסקילה מפורשות במקרא וכן אשת איש שבחנק אבל אותם שבשריפה מהם שנתפרשו במקרא ומהם שיצאו בגזירה שוה או שהם בכלל אשה ובתה כמו שהתבאר בסנהדרין ואותן שביארנו שהם בכרת יצאו לנו מן המקרא אלא שמה שביארנו בקצתם והם אחותו ואחות אביו ואחות אמו ואחות אשתו שאיסורן אף כשהן מן האם ואשת אחי האב שאינה אסורה מן התורה אלא מן האב יתבאר הכל במסכתא זו בפרק הבא על יבמתו נ\"ד ב' ואותם שאינם אלא בלאו גרידא עשר והם א' אלמנה לכהן גדול ב' גרושה ג' וחללה ד' זונה ושלשתן אף להדיוט והחלוצה בכלל הגרושה מדברי סופרים ה' ממזרת אף לישראל ו' נתינה או אחת משבעה עממין ז' מחזיר גרושה משנתקדשה ח' סוטה ודאית בין לבעל בין לבועל ט' צרתה ואיני מונה ספק סוטה שהרי אין אסורה אלא עד שתשתה ותבדק י' יבמה לשוק ויש בכלל איסורי לאוין מין אחר והוא לזכרים לבד ולא לנקבות והם עמוני ומואבי ופצוע דכא וכרות שפכה ואותם שאינם אלא באיסור עשה הם שלש א' בעולה לכהן גדול ב' מצרית ראשונה ושניה ג' אדומית ראשונה ושניה:",
                "<b>אותם</b> שבאיסור סופרים הם הנקראות שניות והם עשרים ושתים א' אם אמו ותמה על עצמך אם אמה של אשתו שזו היא אם חמותו מן התורה ואם אמו מדברי סופרים אלא ירדה תורה לסוף דעתן של בריות ומה שהוא מצוי לחטוא הפליגה באיסורו ואמו מכל מקום הוצרכה תורה להחמיר בה מתוך שהוא מצוי בקטנותו להיות עמה בקירוב בשר והרי מבן תשע נתחייבה היא בהעראתו ב' אם אביו ג' אם אבי אמו ד' אם אבי אביו ה' אשת אבי אביו ו' אשת אבי אמו ז' אשת אחי האב מן האם ח' אשת אחי האם הן מן האב הן מן האם ט' כלת בנו י' כלת בתו י\"א בת בתו של בנו י\"ב בת בנו של בנו י\"ג בת בתה של בתו י\"ד בת בנה של בתו ט\"ו בתה של בת בתה של אשתו י\"ו בתה של בת בנה של אשתו שהרי בת בנה ובת בתה מן התורה י\"ז בתו של בן בנה של אשתו י\"ח בתו של בן בתה של אשתו י\"ט אמו של אם חמיו כ' אמה של אם חמותו כ\"א אמו של אבי חמיו כ\"ב אמו של אבי חמותו ולגדולי ספרד ראיתי שלא מנו אלא עשרים וחיסרו מן המנין אם אבי אביו ואם אבי אמו והן שנויות בתלמוד המערב פ\"ב ה\"ד והוא שאמרו שם בר קפרא מוסיף אם אבי אביו ואם אבי אמו וגדולי המחברים ראיתי גם כן שלא מנו אלא עשרים וחיסרו מן המנין בתו של בן בנה של אשתו ובתו של בן בתה ושמא נכללים הם בבתה של בת בתה ובבתה של בת בנה וכן ראיתי לקצת מפרשים שלא מנו אלא חמש עשרה שניות כמו שנבאר:",
                "<b>שניות</b> אלו שכתבנו יש מהן שאין להם הפסק אלא כשאסרנוה אסרנוה לעולם עד למעלה או עד למטה כגון אם אביו עד שרה אמנו למעלה או כלת בנו עד סוף כל הדורות למטה עד שאשת אחד ממנו אסורה לאברהם והוא שאמרו בתלמוד המערב אברהם אסור בכל נשי ישראל שרה אסורה בכל אנשי ישראל ויש מהן שיש להן הפסק ולא נאסרו אלא הן לבד כגון כלת בתו שהיא שניה וכלת בן בתו או בת בתו מותרת ודבר זה ראיתי בו מחלוקת גדולה והוא שקצת גאוני ספרד סוברים שכלם אין להם הפסק אלא ארבע שיש להן הפסק והן א' אשת אחי האם מן האב שהיא שניה ואשת אחי אבי האם מן האב או אשת אחי אם אמו מותרת ב' אשת אחי האב מן האם שהיא שניה ואשת אחי אבי האב מן האם מותרת ג' כלת בתו שהיא שניה וכלת בן בתו או כלת בת בתו מותרת ד' אשת אבי אמו שהיא שניה ואשת אביו של אבי אמו מותרת וכל השאר אין להם הפסק ואלו ארבע שהזכרנו הן שאמור עליהן בסוגיא זו ארבע דחשיב רב ואותן ששנה ר' חייא הם דנין אותן לחומרא מפני שנשאלה בגמרא ולא הובררה ואע\"פ שבשל סופרים הלך אחר המיקל הני מילי היכא דאיכא בהדיא מאן דמיקל אבל הכא לא שהרי היו סבורים להתיר ונדחו ראיותיהם ולדעת גדולי המחברים כלם יש להם הפסק חוץ מארבע והן א' אם אמו ב' אם אביו ג' אשת אבי אביו ד' כלת בנו ונראה שהם פוסקים להקל באותם ששנה ר' חייא ואף באותם שהם מזרעו ויש אומרים ששתים עשרה יש להן הפסק ארבע דחשיב רב בסוגיא זו והן אשת אחי האב מן האם ואשת אחי האם מן האב וכלת בתו ואשת אבי אמו וארבע דתני ר' חייא והם שלישי שבבן אשתו ושבבת אשתו ורביעי שבחמיו ושבחמותו והן ארבע שהן שמנה כמו שיתבאר ששאלו בהן בסוגיא זו אם יש בהן הפסק אם לאו ולא נתברר ובשל סופרים הלך אחר המיקל ואע\"פ שר' חייא מנה גם כן שלישי שבבנו ושבבתו שהן בת בתו של כנו ובת בתו של בתו וכן בת בן בתו ובת בן בנו הם סוברים שלא שאלוה במה שהוא מזרעו שכל שהוא מזרעו אין לו הפסק:",
                "<b>כל</b> הקרובות שאינם מעריות שהזכרנו הן מאיסורי תורה הן מאיסורי סופרים מותרות מעתה מותר אדם באשת חמיו אע\"פ שבתה אסורה לו בחיי אשתו ומכל מקום בתלמוד המערב פ\"ב ה\"ד אסרוה מפני מראית העין וכן הדין באשת חתנו ונוסח דבריהם ר' זריקא בשם ר' חנינא אשת חמיו אסורה מפני מראית העין אין תימר תורה הרי דוד שנשא את רצפה בת איה וכתיב ואתנה לך את בית אדוניך ואת נשי אדוניך בחיקך ובצרפת היה מעשה במי שקדש אשת חמיו והוציאוה ומכל מקום הואיל ובגמרא שלנו התירוה אע\"פ שאין הדבר נאה אין לחוש לירושלמי במקום בבלי והילכך אשת חמיו ואשת חתנו מותרות וכן חורגה הגדילה בין האחים אסרוה בתלמוד המערב משום מראית העין ובתלמוד שלנו במסכת סוטה פרק משוח מלחמה מ\"ג ב' התירוה משום דקלא אית לה ואף בתלמוד המערב אמרו על זו אתא עובדא קומי ר' חנינא ואמר ייסבון באתר דלא חכמין לון ר\"ל במקום שאין מכירים אותם אלא שלתלמוד שלנו אף במקום שמכירין מעתה מותר אדם באשת חורגו וחורגו מותר באשתו שאינה אמו ובבתו:",
                "<b>אע\"פ</b> שכתבנו כל מה שצריך לנו בסוגיא זו דרך פסק צריך אני להעירך בביאורה מעט כדי לידע עיקרי המחלוקות שכתבנו הן בענין המנין הן בענין ההפסק על מה הם נסמכים והוא שאמרו מה הן שניות ומנה מהם שמנה א' אם אמו שהרי אמו ערוה ולהתרחק ממנה עשו את אמה שניה לה ב' אם אביו ומשום גזירת אם אמו ואע\"ג דגזירה לגזירה היא משום דכעין חדא מילתא היא דתרויהו אימא רבתי קרו לה ג' אשת אבי אביו שהרי אשת אביו ערוה ולהתרחק ממנה עשו לה אשת אבי אביו שניה ד' אשת אבי אמו ומגזירת אשת אבי אביו ואין כאן גזירה לגזירה דתרויהו בי אבא רבה קרו לה ר\"ל אשת אביו רבה ה' אשת אחי האב מן האם שמן התורה אשת אחי האב מן האב ערוה דקרא דערות אחי אביך באשת אחי אביו מן האב הוא כמו שיתבאר בפרק הבא על יבמתו נ\"ד ב' ולהתרחק ממנה עשו לה אשת אחי האב מן האם שניה ו' אשת אחי האם מן האב ואע\"פ שאשת אחי אמו לא נזכר בתורה עשאוה שניה הואיל ואיכא צד אבות גזרו בה משום אשת אחי האב מן האב ואין כאן גזירה לגזירה דתרויהו בי דודי קרו להו ולמטה שאלו באשת אחי האם מן האם דליכא צד אב אם היא שניה והעלוה לאיסור וממה שאמרו כל שבנקבה ערוה בזכר גזרו על אשתו והא ודאי לאו כללא הוא דהא חמותו ערוה ואשת חמיו מותרת וכן בת חמיו או בת חמותו ערוה ואשת בן חמיו או אשת בן חמותו מותרת וכן חורגתו ערוה אשת חורגו מותרת וכן בת חורגו ערוה אשת בן חורגו מותרת אלא לא נאמרה אלא לרבות אשת אחי האם מן האב שאחות האם אף מן האם ערוה דהא דכתיב ערות אחות אמך לא תגלה פירושו בין מן האב בין מן האם כמו שיתבאר בפרק הבא על יבמתו ואשת אחי האם מן האם שניה ואין צריך לומר מן האב ואינה דומה לשאר שהזכרנו שבנקבה ערוה ובזכר לא עשו את אשתו שניה משום דהנהו לא מיקרבן אלא בתר קדושין שהרי אין קורבא עצמית לשם אלא שהקורבא מתחדשת על ידי קדושין הבאין משני צדדין אבל זו קורבא מתחדשת בקדושין שמצד אחד שהרי מצד אחר קורבת עצמו ולמדת בשנית אשת אחי האם שהיא בין מן האב בין מן האם ז' כלת בנו ומשום כלתו דהיא ערוה מ' כלת בתו ומשום כלת בנו דמשום כלתו לא שהרי תורה לא אסרה אלא כלתו של עצמו ובבתו ליכא כלה אלא דאסרוה משום כלת בנו ומצד הבנים שיש שם כלת בן וכלת בת והוא שאמרו כגון כלתא דבי פלוני ומתוך שיש מהן גדילות בבית אחד גזרו אף על השאר והרי לך בבריתא זו שמנה שניות:",
                "<b>ואמרו</b> עליה בירושלמי בר קפרא מוסיף אם אבי אביו ואם אבי אמו והרי כאן עשר ואל תשיבני הואיל ואם אביו וכן אם אמו אין להם הפסק הרי אלו בכלל ומה ענין בתוספת שלא אמרו אין להם הפסק אלא באימהות כלומר אם אמו ואם אביו שניות וכן אמותיהן ואמות אמותיהן עד סוף כל הדורות אבל אמות אבותיהן אינן בכלל וניתוספו בירושלמי ולדעת גדולי המחברים בהפסק ניתוספו ר\"ל אם אבי אביו לבד ואם אבי אמו לבד ומכל מקום לשיטת גאוני ספרד שחיסרו מן המנין אלו השתים הם מפרשים שבכלל אם אמו ואם אביו הם ר\"ל אם אמו ואם אביו שניות וכן אמותיהן ואמות אמותיהן ואמות אבותיהן עד סוף כל הדורות ונמצא לדבריהם שאם אבי אביו ואם אבי אמו אין להם הפסק:",
                "<b>ונשוב</b> לדברי הבריתא והוא שאמרו שמותר אדם באשת חמיו ובאשת חורגו וכן חורגו מותר באשתו ובבתו ולמדת שאע\"פ שבת חורגו ערוה משום בת בנה לא עשו את אמה שניה וזו היא שאמרו אשת חורגו צווחת ואומרת אני מותרת לך אף מדברי סופרים ובתי אסורה לך אף מן התורה ואף אשת חמיו יכולה לומר כן שהרי בתה אסורה לו משום אחות אשתו אלא דלא פסיקא ליה ר\"ל שאין איסורה מוחלט שהרי אחות אשה אינה אסורה אלא בחיי הראשונה:",
                "<b>וקאמר</b> רב משמיה דגמריה דארבע נשים מאותן שהוזכרו יש להן הפסק אלא דאיהו מדעתא דנפשיה לא סבר הכי אלא בשלש והן אשת אחי האב מן האם ואשת אחי האם מן האב וכלתו ומפרש לקמיה כלת בתו וזעירי מוסיף האי דעילאיה דרב ר\"ל אותה השנויה בבריתא קודם לאותן של רב והיא אשת אבי אמו ובשל סופרים הלך אחר המיקל ולמדנו לשאר השנויות כאן שאין להם הפסק והן אם אמו ואם אביו ואשת אבי אביו וכלת בנו אבל שאר הנזכרות כאן שהן אותן ארבע שפירשנו יש להן הפסק ועל זה סמכו גדולי המחברים ופסקו בכל אותן שהוזכרו למטה כ\"ב א' בבריתא דר' חייא ובאותן השתים שהוסיפו בירושלמי שכלן יש להן הפסק ולגאוני ספרד כל אותן של ר' חייא אין להן הפסק ואותם השתים שבתלמוד המערב כבר נכללו באותן שאין להן הפסק ונמצא שאין הפסק אלא לארבע ושיטה השלישית שהזכרנו למעלה תתבאר למטה:"
            ],
            [
                "<b>ומתוך</b> שהוזכרה בשניות למעלה אשת אחי האם מן האב שאלוה באשת אחי האם מן האם והעלוה לאיסור כמו שכתבנו למעלה ומכל מקום בבריתא דלעיל לא איתברר להו ומשום הכי נקטוה במן האב ולענין המנין מיהא אין מונין את זו בפני עצמה אלא מונין אשת אחי האם בין מן האב בין מן האם:",
                "<b>ואחר</b> כך שאלו באשת אחי אביו מן האב שהיא ערוה אם תהא לה שניה אשת אחי אבי האב והעלוה להיתר הואיל ואיתפלג דרא ר\"ל שנתרחקה הקורבא וכן שאלוה באחות האב שהיא ערוה אם תהא אחות אבי האב שניה והעלוה גם כן להיתר וכל שכן אחות אבי האם ואחות אם האם ונמצא שלא הוספנו מבעיא זו בשניות כלום ויש מפקפקין באיסורן מדרב וזעירי דקאמרי לעיל באשת אחי האב מן האם דאית לה הפסק ולהתיר אשת אחי אבי האב מן האם הא מן האב אסירא ואין זה כלום דרב אהנהו דבריתא קאי כלומר דבהנהו דבריתא איכא ארבע דאית להו הפסק ואיפשר שאף כיוצא בהן מן האב כן ומדאמימר עבד בה עובדא ודאי שריין:"
            ],
            [
                "<b>ואחר</b> כך בא ר' חייא והזכיר שש שניות שלא הוזכרו והם א' שלישי שבבנו והיא כוללת שתים בת בתו של בנו ובת בנו של בנו ב' שלישי שבבתו והיא כוללת גם כן שתים בת בתה של בתו ובת בנה של בתו וכל אלו דור שלישי לבנו ובתו ג' שלישי שבבן אשתו והיא כוללת שתים בת בתה של בן אשתו ובת בנה של בן אשתו ד' שלישי שבבת אשתו והיא כוללת גם כן שתים בת בתה של בת אשתו ובת בנה של בת אשתו ה' רביעי שבחמיו כלומר רביעי לאשתו למעלה והאי דקא חשיב הכא מאשתו ובאידך קא מני שלישי מבן אשתו או מבת אשתו והוה מצי למימר נמי רביעי מאשתו למטה משום דאיסורי דלמטה מיגו דתנא שלשה דורות למטה דידיה דלא אתי איסורא מכח אשתו אלא מדידיה ולא הוה ליה למיחשב מיניה תנא נמי שלשה דורות דידה דלא חשיב מינה אבל למעלה כל שבחמיו וחמותו מכח אשתו קא אתי וחשיב רביעי שבחמיו ר\"ל רביעי לאשתו והוא כולל שתים גם כן והן אם אמו של חמיו ואם אביו של חמיו ו' רביעי שבחמותו והיא כוללת גם כן שתים אם אמה של חמותו ואם אביה של חמותו והוו להו י\"ב ותמני דבריתא דלעיל הרי עשרין ותרין דירושלמי הרי כ\"ב ומכל מקום גאוני ספרד כללו אותם שבירושלמי עם האחרות מפני שלדעתן נכללות הן באם אמו ואם אביו כמו שכתבנו למעלה ומן התימה מגדולי המחברים אחר שמנו שתים שברביעי שבחמיו ושתים שברביעי שבחמותו ושתים שבשלישי שבבנו ושבבתו למה לא מנו גם כן שתים שבשלישי שבבן אשתו ושתים שבשלישי שבבת אשתו:",
                "<b>ושאלו</b> אחר כן באלו י\"ב דר' חייא אם יש להן הפסק ולא הובררה ומכאן פסקוה רבים לקולא ואם כן כלן יש להן הפסק חוץ מארבע הנשארות בבריתא דלעיל דשבקינהו רב וזעירי ויש שפסקו זו של ר' חייא לחומרא ואם כן כלן אין להן הפסק אלא אותן ארבע הנזכרות למעלה לרב וזעירי ויש שפסקו בזו של ר' חייא לקולא אלא שלדעתם לא שאלו בהן אם יש להן הפסק אלא במה שמצד אשתו כגון שלישי שבבן אשתו ובת אשתו ורביעי שבחמיו וחמותו אבל שלישי שבבנו ושבבתו שהן ארבע ודאי לית להו הפסק דהא כלת בנו אמרינן עלה דאין לה הפסק ואם כלת רביעי שבבנו אסורה היאך רביעי שבבנו ממש מותרת ולדבריהם נמצאו י\"ב בהפסק ארבע דרב וזעירי ותמני דר' חייא וכלל הדברים לשיטתם שכל שהוא מזרעו למטה או למעלה וכלתו שמצד הבן ואישות מצד האב אין לו הפסק והשאר יש לו הפסק ואף הם מונין השניות בחמשה עשר לבד מפני שאין מונין של ר' חייא אלא בשש ותמני דבריתא דלעיל והן ארביסר ומונין עוד אשת אחי האם מן האם והם חמיסר ומעתה הדברים ברורים לפניך בכל עיקרי המחלוקות שכתבנו חכם בני ושמח לבי:",
                "<b>בתלמוד</b> המערב אמרו אשת אחי האב אסורה לו ובתו מותרת לו ואחי אביו מותר באשתו ובבתו אשת אחי אמו אסורה לו ובתו מותרת לו ואחי אמו מותר באשתו ובבתו נושא אדם אשת בן אחיו ואשת בן אחותו ובת אחיו ובת אחותו המחזיר גרושתו משנשאת חולצת ולא מתיבמת וצרתה מתיבמת לעולם אין אדם פוסל באשתו אפילו בא על אמה או על אחותה או על בתה כל העריות האמורות בתורה הבא עליהן שוגג או מזיד פסלה לכהונה מה בין עריות לשניות ר\"ל לשלמטה מהן עריות עבר ונשאה יוצאה בלא גט והולד ממזר שניות יוצאה בגט והולד כשר וזו וזו אין לה כתובה עריות פוטרות צרותיהן שניות חולצות ולא מתיבמות צרת שניה או חולצת או מתיבמת:",
                "<b>בבריתא</b> תוספתא פ\"ב ה\"ד אמרו יש שחולצות או מתיבמות ויש חולצות ולא מתיבמות ויש מתיבמות ולא חולצות ויש לא חולצות ולא מתיבמות כיצד עריות שאמרו לא חולצות ולא מתיבמות מוסף עליהן אשת סריס חמה ואשת אנדרוגינוס ואשת גר או עבד משוחרר ואילונית החרשת והשוטה מתיבמות ולא חולצות איסור מצוה ואיסור קדושה חולצות ולא מתיבמות עקרה וזקנה ושאר כל הנשים חולצות או מתיבמות כלומר עקרה וזקנה כבר היתה להן שעת הכושר אע\"פ שעכשו אין ראויות לילד שעקרה באשה כסריס אדם בזכר ואילונית בנקבה כסריס חמה בזכר וכן יש חולצין או מיבמין ויש מיבמין ולא חולצין ויש לא חולצין ולא מיבמין כיצד עריות שאמרו לא חולצין ולא מיבמין מוסף עליהן סריס חמה ואנדרוגינוס וגר ועבד משוחרר ר\"ל שאם היו שני אחים תאומים שהיתה הורתן שלא בקדושה ולידתן בקדושה לא חולצין ולא מיבמין אבל חייבים באשת אח החרש והשוטה מיבמין ולא חולצין הספיקות כגון שקדש אחת משתי אחיות ואין ידוע איזו או שנתערב ולדה בולד כלתה או מי שלא שהתה אחר בעלה שלשה חדשים חולצות ולא מתיבמות וכן פצוע דכא וכרות שפכה וסריס אדם חולצין ולא מיבמין ושאר כל אדם או חולצין או מיבמין:",
                "<b>הגרים</b> אינם אסורים אף בעריות שנאסרו להם בגיותם שהגר שנתגייר כקטן שנולד דמי ואין לו צד קורבא אפילו אמו שנתגיירה מותרת לו אלא שגזרו עליהם בעריות שנאסרו להם בגיותם שהם ארבע עריות אמו ואשת אביו ואשת איש ואחותו מאמו ומה שאמרו בסנהדרין שש עריות פירושו עם הזכור והבהמה וגזרו בהם על אלו ליאסר בהם שלא יאמרו באנו מקדושה חמורה לקדושה קלה ומכל מקום אם נישאו לו בגיותו אין מוציאין אותן חוץ מאמו ואחותו מאמו שלא גזרו עליו אלא בשאר אם ושאר עריות שלנו כל שבשאר אם אסורות לו עכשו וכל שבשאר אב מותרות לכתחלה ואין צריך לומר שכל השניות מותרות לו וכבר ביארנו דבר זה בשביעי של סנהדרין נ\"ח א':",
                "<b>כבר</b> ביארנו במסכת סנהדרין כ\"ז ב' שלענין עדות אף קורבא שמצד האם פוסלת ומכל מקום לענין גרים מעידין שני אחים גרים בין שהם אחים מן האב בין שהם אחים מן האם ואע\"פ שלענין עריות גזרו בהם עריות לכל מסורות והטעות מצויה בהם אבל עדות לבית דין לבד הוא מסור:",
                "<b>המשנה</b> השלישית והכונה בה בענין החלק השלישי והוא שאמר מי שיש לו אח מכל מקום זוקק את אשת אחיו ליבום ואחיו לכל דבר חוץ ממה שיש לו מן השפחה ומן הנכרית מי שיש לו בן מכל מקום פוטר את אשת אביו מן היבום וחייב על מכתו ועל קללתו ובנו לו לכל דבר חוץ ממה שיש לו מן השפחה ומן הנכרית אמר הר\"ם פי' אמרו מכל מקום ואפילו הוא ממזר אשר הוא אח פסול ואמרו לכל דבר ליורשה ולהטמא לו ואפילו היה אח פסול וכן דין הבן ואפילו הוא ממזר ואשר חייב שנוציא בן שפחה ונכרית ולא ייוחס אל האב אמרו יתברך האשה וילדיה תהיה לאדוניה כבר התבאר שבן שפחה נמשך אחר אמו והוא כמוה ואמר גם כן כי יסיר את בנך מאחרי כבר התבאר שהוא יסור מאחרי השם וימשך עם אמו וכן באה הקבלה האמתית בנך קרוי בנך ואין בנך הבא מן הגויה קרוי בנך אלא בנה שנאמר כי יסיר את בנך מאחרי:",
                "<b>אמר</b> המאירי מי שיש לו אח מכל מקום ר\"ל אע\"פ שהוא פסול ופירשו בגמרא לאיתויי ממזר זוקק את אשת אחיו ליבום דהואיל ומיפטר פטר אם יש לו בן ממזר כדכתיב ובן אין לו עיין עליו מיזקק נמי זקיק ואינו רשאי ליבמה שהרי מחייבי לאוין היא אלא חולצת ומעתה אין צריך לומר אם הממזר מת שאשתו זקוקה לכשר ומותרת לו ואין אומרין לבעל אסורה ליבם לא כל שכן שהרי זו לא נאסרה מצד עון אלא הא אסירא וקיימא והואיל ומותרת ליבם מותרת:",
                "<b>ואחיו</b> לכל דבר פירשו בגמרא לירשו וליטמא לו אם הוא כהן ואע\"פ שאין כהן מיטמא לאשתו פסולה וכמו שאמרו לא יטמא בעל בעמיו להחלו יש בעל מיטמא ויש בעל שאינו מיטמא הא כיצד מיטמא הוא לאשתו כשרה ואינו מיטמא לאשתו פסולה התם הוא דלאפוקי קיימא אבל אחיו ודאי מיטמא אף לפסול:",
                "<b>חוץ</b> מן האח הבא לו מן השפחה והנכרית שאין זה אחיו ששפחה ונכרית ולדה כמוה ואינו מתיחס אחר האב כמו שהתבאר במסכת קדושין ס\"ח ב':",
                "<b>וגאוני</b> הראשונים כתבו שיבמה שנפלה לפני משומד זקוקה לו ומתעגנת עד שיחלוץ וקצת גאונים חדשו בה דברים לומר שאם בשעה שכנסה בעל היה אחיו משומד אינה צריכה חליצה ממנו וכן אם היה הבעל משומד וישבה תחתיו ומת בשמדותו בלא בנים אינה זקוקה ליבום ולא לחליצה שאין זה אחיו ורוב מפרשים מתמיהים שהרי ישראל משומד קדושיו קדושין כמו שיתבאר במסכתא זו י\"ז א' אלא שנראה לי שהם סומכים על מה שאמרו בסוף פרק ראשון ט\"ז ב' על עשרת השבטים שבתי דינין שבדורם עשאום כגוים גמורים מרוב מה שניטמעו בהם והיו גאונים אלו דנין שאף בזמן הזה ניטמעים הם לגמרי וזה סעד למה שכתבו רבותי שם גם כן כמו שכתבנו שם:",
                "<b>מי</b> שיש לו בן מכל מקום פוטר את אשת אביו מן החליצה ומן היבום אפילו ממזר כדכתיב בן אין לו עיין עליו:",
                "<b>וחייב</b> על הכאתו ועל קללתו ר\"ל חייב מיתה ופירשוה בגמרא כשעשה האב תשובה ואע\"פ שמאחר שהוליד ממזר הרי הוא בכלל מעוות לא יוכל לתקון מכל מקום הואיל ועכשו הוא עושה מעשה עמך חייב עליו אבל אם לא עשה תשובה אינו חייב עליו מיתה ומכל מקום איסורא איכא וכמו שאמרו סנהדרין פ\"ה ב' לכל אין אדם נעשה שליח על אביו להכותו ולקללו חוץ ממסית ומדיח:",
                "<b>ובנו</b> לכל דבר אף זו כגון ליורשו וליטמא לו ובתלמוד המערב פ\"ב ה\"ו פירשו אף לפריה ורביה ולשניות ר\"ל שהוא עולה לחשבון לקיום מצות פריה ורביה וכן שכל מה שגזרו בשאר הבנים לענין שניות גזרו בו:",
                "<b>חוץ</b> מולד שפחה ונכרית שאינו קרוי בנו כלל וכבר ביארנו במסכת גיטין פ\"א ב' שקצת גאונים כתבו בולד שפחה דוקא שנולד לו משפחה של אחרים אבל משפחה שלו אין אדם עושה בעילתו בעילת זנות וודאי שחררה ואין אשתו מתיבמת ואינה צריכה חליצה ואם בא עליה חייב משום בתו או אחותו והוא יורשו ומיטמא לו ויש אומרים שהדבר ספק ומכל מקום לא תתיבם ואם נבעלה בעדים צריכה גט וכן דנין אותו כישראל לכל דיני חומרא ומביאין ראיה ממה שסמכו שפחה לנכרית מה נכרית שאין לו בה קנין אף שפחה שאין לו בה קנין וכתבנו שם שאין לסמוך על דברים אלו ולא אמרו חזקה אין אדם עושה וכו' אלא באשתו שגירשה או במקדש על תנאי ובעל סתם אבל שאר הנשים כל ביאתו בחזקת זנות אלא אם כן פירש ובשפחה ונכרית ולדה כמוה לגמרי ומה שהביאו ראיה לדבריהם אף אנו אומרין ממקום שבאו מה נכרית בין יש לו בה קנין בין אין לו בה קנין דאפילו אית ליה בה קנין אין בידו לגיירה על כרחה ועוד שהרי גר צריך שלשה אף לענין שפחה שהוטבלה לשם עבדות כן ואין בזה פקפוק:",
                "<b>זהו ביאור המשנה וכלה על הצד שכתבנוה הלכה פסוקה היא ודברים שנכנסו תחתיה בגמרא אלו הן:</b>",
                "<b>לענין</b> ביאור מה שאמרו על משנת מי שיש לו אח מכל מקום לאיתויי ממזר וקא בעי עלה פשיטא הרבה נתחבטו בה בחדושין ובתוספות ואיברא לא קאי שפיר ומהיכן פשוט כל כך להיות הממזר זוקק או פוטר עד שיאמר עליו פשיטא ומכל מקום עיקר הדברים דאדרשא דבן קא סמיך דדרשינן ביה ובן אין לו עיין עליו וקאמר השתא הואיל ובבן מוכחינן מקרא דפטר פשיטא דזקיק מדבן הוא לאביו אח הוא לאחיו והיינו דבמשנת הבן קא בעי מאי טעמא ולא קאמר פשיטא ומכל מקום מדאקדמיה תנא לאח קא בעי פשיטא וסמיך אדרשא דבן:"
            ],
            [
                "<b>זה</b> שכתבנו שאין הכהן מיטמא לאשתו פסולה אנו מפרשין אותה אף על אלמנה לכהן גדול וגרושה לכהן הדיוט ומכל מקום בברייתא במסכתא זו אמרו אלמנה לכהן גדול גרושה וחלוצה כו' הרי היא כאשתו לכל דבר יש לה כתובה ופירות כו' וזכאי במציאתה כו' ויורשה ומיטמא לה ויש מתרצין שכל עיקר מה שתקנו ליטמא כהן לאשתו הוא מפני שעשאוה כמת מצוה הואיל והוא יורשה שאף הקרובים אומרים הוא יורש ואנו נקבור שכם נסיב מגבאי גזר ואם כן אף בזו הואיל ויורשה מיטמא לה ואינו נראה שאם כן אף בשאר הנשים הפסולות לו נאמר כן ועוד שלא נאמר ענין זה אלא בנשואי קטנה שאינם מן התורה ואינו יורשה אלא מדברי סופרים כמו שיתבאר במסכתא זו לקמן פ\"ט ב' ומפני שהקרובים אומרים אם נשואיו נשואין יקבור אם אין נשואיו נשואין לא יירש וכן בשניות שמדברי סופרים שאף הקרובים אומרים אחר שמן התורה נשואה גמורה או יאסרוה שלא לירש או יתירוה לקבור אבל בכל שפסולה דבר תורה אין הקרובים אומרים כן יודעים הם שיורש הוא מן התורה ושאינו מיטמא לה ואין נמנעים שאף לכשרה אינו מיטמא לה אלא מדברי סופרים והילכך הדרא קושיין ומתוך כך יש שאין גורסין בבריתא ומיטמא לה אלא יורשה ואינו מיטמא לה ובשניות הם גורסין יורשה ומיטמא לה וכן עיקר:",
                "<b>זה</b> שפירשנו שכל זרע פוטר את אשת אביו מיבום ואפילו זרע פסול כך הדין והענין שהבת פוטרת וכן בן הבן ובת הבן ובת הבת אפילו כמה דורות כל שיש ממנו בעולם שום זרע שהכל בכלל אין לו עיין עליו וכן בן משומד פוטר שמכל מקום ישראל הוא:",
                "<b>הבא</b> על אחותו והיא בת אשת אב שאינה אמו חייב עליה משום אחותו ומשום בת אשת אב ר\"ל שעבר על שני לאוין ואם שגג חייב עליה שני חטאות שהרי אמרה תורה ערות אחותך בת אביך או בת אמר ערות בת אשת אביך למה לי לחייבו שתים וכבר נתגלגל לנו בפרק ראשון ב' ב' שאחותו בת אביו ובת אמו לא הוזכרה בתורה ואע\"פ שקל וחומר הוא אם בת אביו או בת אמו חייב בת אביו ובת אמו לא כל שכן מכל מקום אין מזהירין מן הדין אלא אחותך היא בא ללמד עליה:",
                "<b>יש</b> שואלין אחר שאין מזהירין מן הדין בהמה וחיה בלא סימן טהרה שאמרו בתורת כהנים שמיני פרשה ב' פ\"ג שלא הוזכר עליהן לא תעשה אלא שלמדנוה בקל וחומר מחזיר וגמל היאך לוקין עליהן ופירשו שמאחר שהזכיר בטהורה אותה תאכלו כלומר ולא אחרת אין זה אלא גלויי מילתא בעלמא ר\"ל שגלה על האחרות שהן בלא תעשה:",
                "<b>אחותו</b> שחייבנו עליה לא סוף דבר באחות מן הנשואין אלא אף באחות מן האונסין וכן לא סוף דבר בכשרה אלא אף בפסולה אפילו באה מחייבי לאוין אפילו מחייבי כריתות וכן בכל צד אחוה שבה חוץ מאחותו הבאה משפחה ונכרית שאין לו בה שום אחוה כמו שביארנו וכבר ביארנו בשפחה שפירושה שהוטבלה לשם עבדות וכמו שאמרו בסוגיא זו כ\"ג א' עליה דשייכא במצות שאם לא כן הרי היא בכלל נכרית:"
            ],
            [
                "<b>גוי</b> ועבד הבא על בת ישראל הולד כשר לכהונה וזה שהוא קוראו ישראל פסול פירושו שהוא מזוהם לכהונה אלא שמכל מקום כשר יש פוסקים שלכהונה מיהא פסול כמו שיתבאר בפרק החולץ מ\"ה א' שנאמר כי יסיר את בנך מאחרי ולמדנו ממנו שני דברים אחד שבנו הבא הן הגויה אינו קרוי בנו ושבן בתו הבא מן הגוי קרוי בנו ומה שצריך בה לענין ביאור כבר ביארנוהו בסוף שלישי של קדושין ס\"ח ב':"
            ],
            [
                "<b>המשנה</b> הרביעית והכונה בה בענין החלק הרביעי והוא שאמר מי שקדש אחת משתי אחיות ואין ידוע אי זו מהן קדש נותן גט לזו וגט לזו מת ולו אח אחד חולץ את שתיהן היו לו שנים אחד חולץ ואחד מיבם קדמו וכנסו אין מוציאין מידן אמר הר\"ם פי' מהעקרים השמורים שזקוקה ליבם אין מותר ליבמה שישא קרוביה כמו אמה ואחותה ובתו ולזה אם הניח שני אחים אחד חולץ ראשונה ואחר זה ייבם השני לאחות האחרת מפני שהיא מותרת לו על אי זה פנים שירצה אם היא אשת אחיו כבר ייבם אותה ואם היתה אחות אשר קדש אחיו הנה היא מותרת לו כשאשת אחיו כבר נחלצה אולם אם ייבם אחד מהם בראשונה לא כי אולי זאת אשר ייבם היא אחות מאשר קדש אחיו וקא פגע באחות זקוקתו:",
                "<b>אמר</b> המאירי מי שקדש אחת משתי אחיות הן שקדש אחות הניכרת לו ולבסוף נתערבה או ששכח אי זו קדש שמכל מקום קדושין המסורין לביאה היו וזה שאמר ואינו יודע פירושו אינו יודע עכשו הן שאף בשעה שקדש היו שם שתי אחיות ואמר להן אחת מכם מקודשת לי שנמצא שלא היו קדושין מסורין לביאה מעולם הואיל ולא בירר אי זו וזה שאמר איני יודע פירושו ואין ידוע כלומר שלא נודע לו מעולם שהרי מכל מקום קדושין שאין מסורין לביאה קדושין הם להצריכן גט כמו שביארנו במקומו ומתוך כך צריך שיתן גט לשתיהן ואם לא הספיק ליתן גט ומת ויש לו אח אחד חולץ לשתיהן ואינו מיבם לאחת מהן שאם תאמר יחלוץ לאחת תחלה ואחר כך ייבם את האחרת שמא אותה שחלץ לה היא המקודשת והרי על כרחך נמצאת האחרת אחות חלוצתו ואחות חלוצתו אסורה מדברי סופרים מגזירת אחת גרושה ואם תאמר ייבם תחלה לאחת ואחר יחלוץ לאחרת שמא האחרת היא המקודשת והרי על כרחך בשעה שמיבם הויא לה אחות זקוקתו שהיא אסורה מדמיון אחות ארוסתו היו לו שני אחים אחד חולץ תחילה לאחת והאחר אם רצה מיבם אחריו את השניה שאם זו השניה היא המקודשת כדין הוא מיבם ואם זו שחלץ לה אחיו היא המקודשת הרי נפקעה זיקתה ואם מפני חליצתה הרי אחות חלוצת אחיו מותרת אבל אין זה מיבם תחלה שמא האחרת היא הזקוקה ונמצאת זו אחות זקוקתו וכן אין שניהם מיבמין זו אחת וזו אחת שהרי יש לחוש שמא המיבם ראשון פוגע באחות זקוקתו ומכל מקום אם לא באו לישאל וקדמו מאליהן וכנסו כל אחת את שלו אין מוציאין אותם מידם ולא סוף דבר מן המיבם השני שהרי כדין ייבם שהרי אחות זקוקתו אין כאן שהרי הופקעה זיקתה משכנסה האחר אלא אף אותו שכנס ראשון שנמצא בשעה שכנס בספק פגיעה באחות זקוקתו הואיל וספק היה ועכשו מיהא נסתלק אף הספק והופקע ספק הזיקה אין מוציאין מידו:",
                "<b>זהו ביאור המשנה וכלה הלכה היא ולא נתחדש עליה בגמרא דבר שלא ביארנוהו:</b>",
                "<b>המשנה</b> החמישית והכונה בה כשלפניה והוא שאמר שנים שקדשו שתי אחיות זה אין ידוע אי זו קדש וזה אין ידוע אי זו קדש זה נותן שני גיטין וזה נותן שני גיטין מתו ולזה אח ולזה אח זה חולץ לשתיהן וזה חולץ לשתיהן לזה אחד ולזה שתים היחידי חולץ את שתיהן השנים אחד חולץ ואחד מיבם קדמו וכנסו אין מוציאין מידן לזה שנים ולזה שנים אחיו של זה חולץ לאחת ואחיו של זה חולץ לאחת אחיו של זה מיבם חלוצתו של זה ואחיו של זה מיבם חלוצתו של זה חלצו לא ייבמו השנים אלא אחד חולץ ואחד מיבם קדמו וכנסו אין מוציאין מידן אמר הר\"ם זה כלו מבואר כאשר הבנת מה שקדם שאתה תחשוב כאלו אחד קדש אחת משתיהן ואין ידוע אי זו מהן קדש וכן תחשוב לשני גם כן כאלו קדש גם כן אחת משתיהן ואין ידוע אי זה מהן קדש כמו שביארנו והחליצה לעולם תקדם היבום באילו שתי ההלכות מהצד אשר זכרנו ואמנם קדמו שנים וחלצו רוצה בו אחי אחד ממתיו אשר נפל להם הספק ואם לא ייבמו השנים מבואר אולי יהיה הראשון מהם פגע באחות זקוקתו כמו שביארנו אלא האחד חולץ ברישא והדר מיבם השני ממה נפשך אם היה אשר קדש אחיו הוא אשר חלצה תחלה לזה הנה מותר לו לישא אחותה כמו שעשה ואם היה אשר קדש אחיו הוא אשר ייבם הרי זה יבם:",
                "<b>אמר</b> המאירי שנים שקדשו שתי אחיות זה אינו יודע אי זו קדש וזה אינו יודע אי זו קדש ואף זו פירושה בין שנודע בשעת הקדושין בין שלא נתברר בשעת הקדושין אלא שכל אחד משניהם אמר אחת מכם מקודשת לי זה נותן גט לשתיהן וזה נותן גט לשתיהן שהרי כל אחת מהן ספק ארוסה לכל אחת מהן ולכנוס אי איפשר שכל אחת בספק אחות אשה לכל אחד:",
                "<b>לא</b> הספיקו ליתן גט עד שמתו ויש לכל אחד מהן אח אחד זה חולץ לשתיהן וזה חולץ לשתיהן ואין אחד מהם מיבם לשום אחת מהן שאם תאמר ייבם זה ויחלוץ זה אם המיבם קודם שמא אין זו אשת אחיו ונמצא פוגע ביבמה לשוק או שהאחרת היתה אשת אחיו וזו אחות זקוקתו ואף כשחלץ האחד תחלה לשתיהן אין זה מיבם שמא האחרת היתה אשת אחיו וזו אחות זקוקתו:",
                "<b>לזה</b> אחד ולזה שנים היחיד חולץ לשתיהן תחלה ואינו מיבם לאחת מהן שאם יחלוץ תחלה הויא לה אידך אחות חלוצה ואם מיבם תחלה הויא לה אחות זקוקה או יבמה לשוק אלא יחלוץ לשתיהן ואחר שיחלוץ זה לשתיהן השנים של האחד אחד חולץ לאחת מהן ואחד אם ירצה מיבם לשניה שאם זו היא הזקוקה שפיר קא מיבם ואם אין זו הזקוקה אין בזה כלום שאיסור יבמה לשוק אין כאן שהרי חלץ היחידי לשתיהן ואיסור אחות זקוקה אין כאן שהרי חלץ אחיו לאחרת ונפקעה הזיקה ואיסור אחות חלוצה אין כאן שהרי אחות חלוצת אחיו היא ונמצא שאחר חליצת היחידי לשתיהן וחליצת אחיו לאחת יכול הוא ליבם את השניה ממה נפשך אבל אינו מיבם קודם חליצת אחיו שמא האחרת היא הזקוקה וזו אחות זקוקתו וכן אינו מיבם קודם חליצת היחידי שמא זו היא זקוקת האחד ונמצא פוגע ביבמה לשוק וכן אין שני האחים כונסין אחר חליצת היחידי זו אחת וזו אחת שהמיבם ראשון פוגע באחות זקוקתו ומכל מקום אם קדמו וכנסו אחר חליצת היחידי אין מוציאין מידם אפילו מאותו שיבם תחלה על הדרך שביארנו בשלפניה:",
                "<b>היו</b> לזה שני אחים ולזה שני אחים אחד משני אחיו של זה חולץ לאחת ואחד משני אחיו של זה חולץ לאחרת ואחר כך אחיו של זה החולץ לראשונה מיבם חלוצת השני ואחיו של זה החולץ לשניה מיבם חלוצתו של ראשון שאם נזדמנה לכל אחד זקוקתו מוטב וחליצות שבהם אינם כלום שהרי חליצה מן הזר היא ואם לא נזדמנה הזקוקה לכל אחד הרי מכל מקום זיקת אחותה נפקעה בחליצת אחיו ואיסור יבמה לשוק נפקע בחליצת האחר:",
                "<b>קדמו</b> שני האחים וחלצו לא ייבמו שני האחים הנשארים שהרי הראשון פוגע בספק אחות זקוקתו אלא חולץ אחד תחלה לאחת ואחד מיבם לשניה ואם קדמו וכנסו אין מוציאין אותן מידם על הדרך שביארנו בחברותיה ואע\"פ שבארבעה אחים ששנים מהם נשואים שתי אחיות ומתו שחולצות ולא מתיבמות אמרו כ\"ו א' שאם קדמו וכנסו יוציאו התם למאן דאמר התם משום טעמא דיש זיקה ודאי זיקה הוא ומתחלתו נעשה פוגע באחות זקוקתו ואף כשהאחר מיבם שנפקעת הזיקה לא הותרה אחותה שכל יבמה שנאסרה שעה אחת על יבמה אף לאחר נפילה הרי היא כאשת אח שיש לה בנים ונאסרה ולמאן דאמר התם טעמא משום דאסור לבטל מצות יבמים ואם זה מיבם אחת שמא ימות אחיו קודם שייבם וזו יוצאה משום אחות אשה ונמצאת מצות יבום בטלה על ידו ונפקעת מיבום ומחליצה הרי מכל מקום נאסרה שעה אחת משום כך אבל זו לא נאסרה בודאי ושמא כל אחת נזדמנה לבן זוגה והילכך קדמו וכנסו אין מוציאין ופירשו אפילו שניהם כהנים ואע\"פ שאחד מהם על כל פנים חלוצה נשא שהרי ארוסת הנכרי חלוצה היא מאחד משני האחים וכדקתני קדמו שנים וחלצו מכל מקום חלוצה לא נאסרה לכהן אלא מדברי סופרים שזו שאמרו ואשה גרושה מאישה אין לי אלא גרושה חלוצה מנין תלמוד לומר ואשה מדרבנן וקרא אסמכתא בעלמא והילכך זו שהיא ספק חלוצה שהרי לא נתברר אם חלצה מיבמה אם לאו שהרי כשקדמו שנים וחלצו על כל פנים האחת חלצה מיבמה והאחרת חלצה שלא מיבמה ואין ידוע אי זו היא מספיקא כי האי לא מפקינן ומכל מקום שאר חליצות שבספק כגון אותם שאמרו מספק חולצות ולא מתיבמות הואיל וודאי מיבם שלהם חלצו בגזירת חכמים מתורת ספק מוציאין אותה מכהן והוא שאמרו בפרק החולץ ל\"ו ב' מת בתוך שלשים יום ועמדה ונתקדשה אם אשת כהן היא אינה חולצת שלא לאוסרה עליו ותלינן טעמא משום דהא איכא רבנן דסברי ולד של קיימא הוא וגבי אשת כהן עבדינן כרבנן אלמא דלרשב\"ג דקאמר דכל תוך שלשים ספיקא הוא מוציאין אותה אע\"פ שאינה צריכה חליצה אלא מספק ויש מפרשים דבכל ספק חליצה אין מוציאין והתם משום דלכתחלה הוא קאמר הכי שהרי אתה אומר תחלוץ ותהא מותרת לו אבל זו שבכאן דיעבד הוא אבל לכתחלה אע\"פ שבקדמו שנים וחלצו אמרו בישראל אחד חולץ ואחד מיבם בכהנים אסור:",
                "<b>זהו ביאור המשנה וכלה על הצד שביארנוה הלכה פסוקה היא ולא נתחדש עליה בגמרא דבר שלא ביארנוהו:</b>"
            ],
            [
                "<b>המשנה</b> הששית והכונה בה בענין החלק החמישי והוא שאמר מצוה בגדול ליבם אם קדם הקטן זכה אמר הר\"ם פי' זה למאמר השם הבכור אשר תלד רוצה בו אשר תלד אם המת ותלד מקום ילדה שכבר יפלו הפעלים העתידים מקום העוברים:",
                "<b>אמר</b> המאירי מצוה בגדול ליבם ר\"ל שאם מת והניח אחים רבים מצוה על גדול שבהם ליבם שנאמר והיה הבכור אשר תלד והוציאוהו ממשמעו שלא על הבן שנולד מזו היבמה הוא חוזר אלא על הגדול שכבר ילדה אמו של זה שמת ולאו דוקא בכור אלא גדול ופירשו בגמרא שאם לא רצה גדול ליבם הולכין אצל גדול שבנשארים וממנו לשלמטה הימנו כך כתבוה גדולי המפרשים ומפני שהם גורסים תני אביי קשישא מצוה בגדול ליבם לא רצה הולכין אצל גדול שבאחים ר\"ל שבאחים הנשארים לא רצה הולכין אחר הקטן כלומר מזה לזה עד הקטן שבהם אלא שאם לא רצו חוזרין לגדול או למצוי וכופין אותו ליבם או לחלוץ ומכל מקום גדולי ספרד גורסין מצוה בגדול ליבם לא רצה הולכין אצל האחין כלומר שמאחר שהגדול שבהם מסתלק הדבר שוה בכלם לא רצו הולכין אחר גדול כלומר שחוזרין אצלו לכופו לכנוס אי לפטור וכן נראה דעת גדולי המחברים:",
                "<b>זהו ביאור המשנה וכן הלכה ודברים שנכנסו תחתיה בגמרא אלו הן:</b>",
                "<b>אחר</b> שביארנו שמקרא זה ר\"ל והיה הבכור על היבם הוא נאמר אף זה שסמוך לו אשר תלד פירושו על היבמה ור\"ל שתהא ראויה לילד פרט לאילונית שאינה בת בנים לעולם וכן מה שנסמך לו יקום על שם אחיו המת אינו חוזר על הבן שיולד לו ממנה שיהו קורין אותו כשם המת אלא על היבם ויקום על שמו דקאמר פירושו לנחלה לומר שהיבם לבדו הוא זוכה בנכסי אותו אח המת משעה שכנסה אע\"פ שלא ילדה ולא שאר אחין אבל זה שסמך לו ולא ימחה שמו פירושו בין על המת בין על היבם לומר שאם היה המת או היבם מאותן ששמם מחוי ובלא תקוה כגון סריס חמה שלא היתה לו שעת הכושר מעולם אין כאן לא יבום ולא חליצה שהסריס ר\"ל סריס חמה לא חולץ ולא חולצין לאשתו:",
                "<b>מה</b> שכתבנו שבכור האמור במקרא לאו דוקא בכור אלא גדול שבאחים על כל פנים אתה צריך לומר כן שאלו אתה דן לומר בכור דוקא ולא תתקיים מצוה זו אלא בבכור ואם אין בכור אין כאן יבום או חליצה אי איפשר שאם כן אשת אחיו שלא היה בעולמו לא הוצרך למעטו ואם תאמר שמיעטו כשהוא בכור לאמו אי איפשר שמאחר שהוזכר דין נחלה ביבם וכדכתיב יחדו המיוחדים בנחלה ולמעט אחים מן האם שאין נחלה אלא באח מן האב אין בפרשה זו עסק לצד האם כלל ואם תאמר כי איכא בכור תתקיים המצוה אפילו על ידי פשוט ולמעט את שלא היה בעולמו וכי ליכא בכור לא כלום דהא כתיב ומת אחד מהם אפילו מת הבכור במשמע ואם אתה מעמידה בשמת פשוט ולא ייבם אלא הבכור הא מיעט את שלא היה בעולמו ואם תאמר בכור דוקא וללמד דכל שיש בכור וקדם קטן לא זכה אי איפשר דכתיב כי ישבו הוקשה ישיבתם זה לזה להיות שוים ליבום ואם קדם הקטן זכה וכן הלכה:"
            ],
            [
                "<b>זה</b> שכתבנו שהיבם יורש נכסי אחיו המת דוקא במוחזקים ביד האח אבל הראויים לו אינו נוטל בהם אלא כשאר אחים מעתה מת בחיי אביו זכה המיבם בנכסים שהיו מוחזקין בידו באותה שעה אבל לכשימות האב אין היבם נוטל בהם כלום מצד אחיו המת וכן הדבר מתברר בפרק החולץ מ' א' וכן כתבוה גאוני ספרד ומכל מקום גדולי הרבנים נראה שסוברים שהיבם נוטל חלקו וחלק אחיו בנכסי האב לכשימות ופירשו שאינו נוטל בראוי במה שהיה ראוי אביהם לירש עדין כגון שמת אביהם בחיי זקנם ואף גדולי המחברים נראה שכתבו כן וכן שיטת התלמוד מוכחת כמו שביארנו בראשון של בתרא י\"ב ב' שהרי אמרו שם שהיבם שבא ליטול חלקו וחלק המת בנכסי האב אין האחים חייבים ליתן לו שני החלקים ביחד וכן שנאמר שם שאם היה המת בכור שהיבם נוטל חלק בכורתו בנכסי האב ומכל מקום הם מפרשים בה כגון שמת האב ועדין לא חלקו ואבי אביהם קיים ומת זה קודם חלוקה שהמיבם קם תחתיו לחלוק ואם אבי אביהם קיים אינו נוטל בנכסיו כלום שראוי הם וכן הדין בנכסי אביו אם מת זה בחיי אביו וכן שמעתיה בשם התוספתא:",
                "<b>המשנה</b> השביעית והכונה בה בענין החלק הששי והוא שאמר הנטען מן השפחה ונשתחררה על הנכרית ונתגיירה הרי זה לא יכנוס ואם כנס אין מוציאין מידו מבואר לר\"ם:",
                "<b>אמר</b> המאירי הנטען מן השפחה ונשתחררה ר\"ל שנחשד ממנה ולעזו עליו הבריות בכך אע\"פ שלא נתברר וכן מן הנכרית ונתגיירה הרי זה לא יכנוס כו' מדקאמר לא יכנוס כלומר הוא ומשום קלא הא אחר יכנוס וכן שאף הוא אם כנס לא יוציא אלמא דגיורת הוי ואע\"פ שהדברים מוכיחים שמצד הזנות נתגיירה והעלו בה שכל שבא להתגייר ואנו מכירין הסבה שהוא בא להתגייר עליה כגון איש שנתגייר לשם אשה או אשה שנתגיירה לשם איש או לשם שולחן מלכים ר\"ל שיהו המלכים שלנו נותנים להם ארוחה או להיותם מעבדיהם כדי להיות אימתם מוטלת כמו שהיה בעבדי שלמה או מחמת יראה ידועה כגון אריות לכותיים או מחמת חלום או מחמת יראת נפש והם הנקראים גירי מרדכי ואסתר וכדכתיב ורבים מעמי הארץ מתיהדים בכל אלו ובכיוצא בהם אין מקבלין אותם אלא אם כן מתגיירים בלא שום סבה ושרואים אותנו נכנעים בגלות כבזמן הזה ודרך צחות אמרו מי גר אתך עליך יפול מי שהוא בא לגור אתך בעניותך עליך יפול ר\"ל סמוך לך יהיה מחנה שלו הא אידך לא והוא שאמרו אין מקבלים גרים לימות המשיח וכיוצא בו אמרו לא קבלו גרים בימי דוד ושלמה ומכל מקום כל שקדמו ונתגיירו גרים גמורים הם ואע\"פ שלדעת האומר כותיים גירי אריות הם פירושו שעושין אותן כגויים גמורים כותיים שאני שעובדי ע\"ז היו כדכתיב את ה' היו יראים ואת אלהיהם היו עובדים אבל כל שנתגיירו לגמרי אע\"פ שלסבה נתגיירו גרים גמורים הם ואם כן זו שבמשנתנו גיורת גמורה היא ואעפ\"כ לא יכנוס הוא שנאמר ולזות שפתים הרחק ממך ופירשו גדולי הרבנים דאתי לאחזוקי לקלא ומכל מקום אם כנס לא יוציא ופירשו גם הם משום דברננה ר\"ל המון עיר ודבת עם בלא עדות לא מפקינן ואין הפירוש מחוור שהרי אף אם נתברר בעדים שזינה עמה לא יוציא דהשתא מיהא לא אסירא ליה מן התורה אלא כך פירושו משום לזות שפתים שלא יאמרו לא נתגיירה אלא מחמת זנותו של זה ואף הוא לא כנס אלא לשם זנות ומכל מקום אם כנס לא יוציא:",
                "<b>זהו ביאור המשנה וכן הלכה ולא נתחדש עליה בגמרא דבר שלא ביארנוהו:</b>",
                "<b>המשנה</b> השמינית והכונה בה כשלפניה והוא שאמר הנטען על אשת איש והוציאוה מתחת ידו אע\"פ שכנס יוציא אמר הר\"ם נטען הוא החשוד המרומה ודין נטען על אשת איש הוא לפי מה שאספר וזה שהוא אם נטען עליו כשיעידו עדים בדמיון חזק האפשרות כמו מי שיראה איש יוצא מן ביתה או מן החדר שלה והיא חוגרת אזורה או יראה איש כבר התפרד ממקום והיא עמדה בזה המקום ממה שדומה לאלו הדמיונות מהענינים אשר יקראו אותם דבר מכוער הרי זה לא ישאנה ואם כנס לא יוציא ואם הרבו האנשים במאמר בהם בעת יציאת הדבר המכוער והתפשט במדינה יום וחצי וכל זה העת היה הקול הולך וחזק הנה משפטו שיוציא אלא אם כן שיהיו לו בנים ממנה שאז לא יוציא ואע\"פ שהתפשט במדינה כדי שלא יוציא לעז על בניו שהם ממזרים ואם ראו שהם יעידו דבר עבירה ראיה אמתית אם כנס יוציא אע\"פ שיהיו לה בנים ממנו לפי שהעקר אצלנו טמאה לבעל טמאה לבועל:",
                "<b>אמר</b> המאירי קודם שתכנס בביאורה של משנה זו צריך שתזכור מה שכבר ביארנו שהמזנה תחת בעלה כשם שאסורה לבעל כך אסורה לבועל ומעתה כל שנתברר בעדים שזינתה עם זה ברצון מוציאין אותה מן הבעל ואפילו היו לה כמה בנים ממנו ואין חוששין ללעז שלהם מחשש שמא יצא עליהם קול של ממזרות בכך ואם כנסה הבועל מוציאין אותה גם כן ממנו שהרי אסורה לו מן התורה גם כן ואפילו היו לה כמה בנים גם כן ממנו ואין חוששין ללעז שלהם לומר שבני הזונה הם ושהם מזוהמים ליוחסין אע\"פ שאין כאן לעז של פסול שהרי אין בניה ממנו פסולין אע\"פ שכבר בא עליה בעבירה בעוד שהיתה נשאת לאחר אלא שמכל מקום יש כאן פגם וזיהום אצל יוחסין ואעפ\"כ אין חוששין ומוציאין אותה וכל זה מן התורה ובלא שום מחלוקת וזהו הנקרא איסור ביאה שמחמת זנות גמור:",
                "<b>ויש</b> בכלל זה צד שני והוא שזינתה בעד אחד וכבר ביארנו בשלישי של קדושין ס\"ו א' שאין מוציאין אותה אלא שהדבר תלוי בהאמנתו אם אותו המעיד נאמן עליו כשנים ואף זו דוקא לאסרה עליו אבל לכתובה לא כמו שביארנו שם:",
                "<b>אלא</b> שיש כאן צד שלישי בעדות אחד של טומאה הבא אחר קנוי שאוסר בלא האמנה ומפסדת כתובתה:",
                "<b>ויש</b> צדדים אחרים שאינם זנות ברור אלא שהם חשד זנות וכל שאינו ברור אין בו איסור תורה ומה שיש לחוש בו הוא מדברי סופרים ולפי מה שדעתי מכרעת בענינים אלו חשד זה חלוק לשלשה מינים הראשון הוא שנראו בה דברים של חוצפא וטכסיסין של זונה כגון שרואין אותה אוכלת בשוק והולכת שם נטוית גרון ובעזות מצח ושמניקה את בנה בשוק ואינה חוששת לגלוי דדיה עד שהגיעה למשא ומתן של נשים הטוות בלבנה שדרכן לשוח תמיד על החשודות שבעיר וזו היא שהזכרנוה באחרון של גיטין פ\"ט א' ושפסקנו בה כר' יוחנן בן נורי שאמר לר' עקיבא כשהיה אומר תצא אם כן לא הנחת בת לאברהם אבינו שיושבת תחת בעלה ופסקנו שאין חוששין לה להוציאה לא מבעל ולא מבועל אפילו לא היו להם בנים ממנה ואפילו בא לישאל אומרים לו שאין לו צורך בכך להחמיר בעצמו לענין איסור ואע\"פ שדברים אלו הם נכללים בעוברת על דת יהודית שיוצאה שלא בכתובה ודאי יוצאה היא שלא בכתובה אלא שאינה אסורה עליו ואף הפסד כתובתה אינו אלא בהתראה בעדים כמו שביארנו בפרק המדיר ע\"ב א':",
                "<b>המין</b> השני הוא שיש כאן עדים שראו בה דברים שהם אמתלא לזנות או להקדמות של זנות אלא שאינם דברים שיהו הוראה על גוף הענין כגון חבוק ונשוק או שניהם יוצאים מבית אפל או מעלים זה את זה מן הבור או שהיו נכנסים בבית אחד וסוגרים אחריהם ומין זה לענין הפסד כתובה ודאי הפסידה ואינה צריכה התראה לדברי הכל אכן אם בא לישאל אומרין לו שמצוה עליו לגרשה אבל לענין איסור ולכוף להוציאה אם לבעל אם לבועל יש שמדמין אותה לעידי דבר מכוער שיתבאר אחריו ואומר שמוציאין אותה כדרך שמוציאין בעדות דבר מכוער אם דוקא מן הבועל אם גירשה הבעל וכנסה הוא אם אף מן הבעל כל אחד לפי שיטתו על הדרך שנבאר בעידי דבר מכוער ואף אנו כתבנוה כן בפ' המדיר ע\"ב א' אלא שנמשכנו לשיטת המפרשים בה להוציאה מן הבועל אבל לא מן הבעל ואף בתלמוד המערב שבפרק המדיר פ\"ז ה\"ו אמרו מגפפין סוטה מנשקין סוטה תרעא טריק סוטה מוגף אינה סוטה וכן אמרו שם מעלין זה את זה מן הבור כעור הדבר תצא שניהם יוצאים ממקום אפל כעור הדבר תצא וכן הזכירום שם עם עידי דבר מכוער הנזכרים בסוגיא זו שהם חגירת סינר ורוק למעלה מן הכילה ומנעלים הפוכים על הדרך שיתבאר אלמא שכולם בדין אחד אלא שראיתי לקצת גאונים שכתבו שהנשוק והגפוף אינם עידי דבר מכוער לענין איסור לכוף בהוצאה אם לבעל אם לבועל והיו מביאים ראיה גם כן ממה שהזכרנו בשם תלמוד המערב בפרק המדיר וכשראיתי דבריהם חזרתי בי ונסמכתי לומר כדבריהם ממה שראיתי בסוגיא זו בבריתא של רבי שהזכיר בדברים מכוערים לומר שתצא בהם חגירת סינר ורוק בכילה ומנעלים הפוכים ואם הנשוק והגפוף עידי דבר מכוער היאך הניחם והזכיר את הגדולים מהם היה לו להזכיר גפוף ונשוק ושער סגור ואין צריך לומר באלו וכן התבוננתי בדברי גדולי המחברים שלענין הפסד כתובה צירפו את כל אלו ביחד בהלכות אישות ולענין איסור בהלכות סוטה לא כתבו אלא חגירת סינר ורוק בכילה:",
                "<b>ועיינתי</b> בתלמוד המערב ומצאתי שהוא קרוב להסכים את דבריו לדעת זו והוא שאמרו שם ר' אלעזר בשם ר' חנינא ראו אותה חוגרת בסינר ורוכל יוצא כעור הדבר תצא רוק על גבי מטתו כעור הדבר תצא סנדלה לפני מטתו כעור הדבר תצא טופחת על יריכה בבית המרחץ כעור הדבר תצא מעלים זה את זה מן הבור כעור הדבר תצא שניהם יוצאים ממקום אפל כעור הדבר תצא ר' חנינא בשם רב יהודה בכלם אם הביאה ראיה לדבריה נאמנת ונראה לי בראיה זו נתינת אמתלא להתנצלות ואמר אחר כן ר' אבא בשם רב מעשה בא לפני רבי ואמר ומה בכך ויראה לי שעל האחרונות נאמר כגון מעלים זה את זה מן הבור ויוצאין ממקום אפל שאלו על הראשונות הרי אף הוא אמרה כן בסוגיא זו ר\"ל בסינר וברוק ובמנעל שהדבר כעור תצא ועוד אמרו שם בעון קומוי ר\"ל לר' אדא אפילו ראו אותן פיו על פיה אמר ביה כעור הדבר תצא כלומר שאלה היא אם יאמר רבי בזו כעור הדבר תצא מפני שזו הוראה פחותה מסינר ורוק וגדולה מבור ומקום אפל והשיבו בה מעשה באחד שראו אותו פיו על פיה אתא עובדא קומי ר' יוסה אמר תיפוק בלא פרן והוון קריבה עררין אין סוטה היא יאות תיפוק בלא פרן אין לית היא סוטה תינסוב פרן שלים והדברים ברורים שלא היו אוסרין אותה שאילו היו אוסרין אותה מה מקום לקרוביה לערער אלא הם ראו שלא היו אוסרין אותה והיו מערערין לומר אם סוטה היא ר\"ל ושתאסר עליו תיפוק בלא פרן אבל אי לאו סוטה היא כלומר ואינה אסורה עליו אלא שהוא רוצה לגרשה מחמת דבר זה תנסוב פרן אמר להו ר' מונא אייתון פורנא וניקרינה אשכחון דהוה כתיב בגוה אין הדין פלונית תשנא להדין פלן ולא תצבי בשפתותיה תינסוב פלגו פרן אמרון מכיון שקבלה עליה שיתן את פיו על פיה כמאן דנשאת הוא תינסוב פלגו פרן אלמא מכל מקום שלענין איסור לא היו דנין אותה בדבר מכוער ומה שאמרו אחר כן מגפפין סוטה מנשקין סוטה חולק הוא על רבי שהלכה כמותו ונמצא שבמין זה אין כופין להוציא כלל לא בעל ולא חשוד לדעתנו אלא שמצוה עליו לגרשה:",
                "<b>המין</b> השלישי הוא שיש כאן עדים שראו בה דבר מכוער ר\"ל שהם דברים המבררים וידים המוכיחות שזנות ממש היה שם ונתפרשו מהם כאן שלש הראשון רוכל יוצא והיא חוגרת בסינר כלומר אותו רוכל העשוי למכור מיני קישוטין לנשים יוצא מחדרה והוא נטען ממנה והיא חוגרת בסינר והוא בגד שהנשים חוגרות לצניעות והוא אצל הנשים כמכנסים לאנשים והדבר מוכיח ביותר שלזנות התירתהו ואף גדולי המחברים כתבו בה שנכנסו מיד אחר יציאת הרוכל ומצאוה יורדת מעל המטה וחוגרת והשניה רוק למעלה מן הכילה ופירשו בה גדולי הרבנים רוק ממש ומצאוהו למעלה על הכילה ר\"ל בגג הכילה בצד שעל המטה וודאי אין דרכו של אדם לרוק למעלה אלא מי שהוא שוכב פרקדן ר\"ל שפניו למעלה וודאי היא שרקקה בשעת תשמיש ולי נראה לפרש ברוק זה שהוא כנוי לדבר אחר ולמעלה לאו דוקא אלא בכילה שאפשר שקנח בה והוא שאמרו בתלמוד המערב רוק על גבי מטתו ורוב מפרשים כתבו שאף זו ארוכל יוצא קאי כלומר שראו החשוד יוצא ונכנסו מיד ומצאו דבר זה הא בלא יציאת הנטען לא ויש מפרשין אותו אף בלא ראיית יציאתו והשלישי מנעלים הפוכים ר\"ל שפניהם למטה בקרקע ושוליהם למעלה ותחת המטה פירושו מאחוריה לצד רגלי המטה שנראה שהסירן מעל רגליו בעודו עליה ונפלו בקרקע הפוכות ואף זו פירשוה דארוכל יוצא קאי והיתה שם ראיית יציאת הנטען וסימן זה ושאל בה ניחזי דמאן נינהו כדי לברר הענין ותירץ בה מקום מנעלים הפוכים ופירשו בה כגון שהיה שם עפר תיחוח ונמצא בעפר צורת פני המנעל כמי שנעץ רגליו בשעת מעשה ויש מפרשים שמצא מנעלים שלה כנגד מטתו של בעל ומפני שמן הסתם מטת הבעל חשובה יותר השכיבתו לשם וכן עיקר וזהו שבלשון תלמוד המערב אמרו סנדלה לפני מטתו כעור הדבר תצא:",
                "<b>ולמדת</b> שענין זנות בעדים חלוק לארבעה מינים הראשון זנות ודאי והוא הנקרא עידי טומאה והשלש חשד זנות הראשון מהם נקרא עדות של חוצפא והשני עדות של אמתלא והשלישי עדות של דבר מכוער ויש שם מין רביעי בחשד זנות הבא על ידי קנוי של בעל וסתירה אחר קנויו ויתבאר ענינו במקומו במסכת סוטה אלא שעל מין שלישי ר\"ל עידי דבר מכוער נחלקו רב ורבי שלדעת רב אין מוציאין אף כשאין לו בנים הימנה ולדעת רבי מוציאין כל שאין לו בנים הימנה ופסקנו כשניהם כרבי בקלא דלא פסיק וכרב בקלא דפסיק כמו שיתבאר אלא שבהוצאה זו נחלקו המפרשים מהם שאמרו שכופין אף את הבעל להוציאה אם אין לו בנים הימנה וכל שכן שאם כנסה הבועל אחר כן שאם אין לו בנים ממנה כופין אותו להוציא וזהו דעת גדולי הרבנים וכן כתובה בשאלתות בפרשת פנחס שאילתא קל\"ד ולדעתם בעל ובועל בחדא מחתא מחתינהו כל שמוציאין אותה מן הבעל מוציאין אותה מן הבועל וכל שאין מוציאין אותה מן הבעל אין מוציאין אותה מן הבועל אבל גדולי הפוסקים והמחברים כתבו שהבעל אין כופין אותו להוציא אלא בעידי טומאה אפילו אין לו בנים הימנה ולא אמרו בכאן תצא אלא מן הבועל אם גירשה הבעל מאיליו וכנסה הוא דאלומי אלמיה לקלא וכל שהיא יוצאה מבעלה מחמתו בלא כתובה אם כנסה הוא תצא הא מבעל לא והביאו ראיה ממה שאמרו במסכת קדושין ס\"ו א' זינתה אשתו בעד אחד מהו אמר רבא הוי דבר שבערוה ואין דבר שבערוה פחות משנים ואני אומר שאין זו ראיה שלא דברו שם אלא בבא לגרש על פי עדות שלא בשום נטען וחשוד ואין עדות אלא בשנים ודכותה אף בנטען אין מוציאין אותה בדבר מכוער דוקא בשנים הא כל שיש נטען וראיית דבר מכוער בשנים תצא מן הבעל ומכל מקום יש ראיה חזקה לדבריהם ממה שהזכרנו בר' יוחנן בן נורי גיטין פ\"ט א' שאמר לא הנחת בת כו' והתורה אמרה ערות דבר ונאמר להלן יקום דבר מה להלן דבר ברור אף כאן דבר ברור אלמא אין מוציאין מן הבעל אלא בדבר ברור ואין דבר ברור אלא בעידי טומאה ואין איסור בדבר שאינו ברור אלא בקינא לה ונסתרה ואע\"פ שלשיטה ראשונה אפשר לפרש בה דבר ברור עידי דבר מכוער אין נראה כן שהרי בגזירה שוה למדוה דבר מדבר לבירור ממש אלא ודאי מבועל נאמרה וכן עיקר:",
                "<b>ומעתה</b> אנו מפרשים משנתנו וסוגיא שלה למר כדאית ליה ולמר כדאית ליה והוא שאמרו הנטען לאשת איש והוציאוה בית דין מתחת ידו ואחר כך כנסה הנטען תצא ואמר רב עלה דוקא בעדים כלומר כשהיו שם מזה הנטען עידי טומאה הוא שאם כנסה הבועל תצא אבל אם גירשה בעלה מאליו בלא עידי טומאה ממנו אע\"פ שהיו שם עידי דבר מכוער ממנו וכנסה לא תצא ודייק לה מדתני במתניתין והוציאוה אלמא בית דין הוציאוה ואין בית דין מוציאין אלא בעידי טומאה ועליה אמר שאם כנס יוציא ואותבוה מדתניא הנטען מאשת איש וגירשה הבעל וכנסה אחר שאינו נטען וגירשה ואחר כך כנסה הנטען לא יוציא והיכי דמי אי דאיכא עדים כי נסבה אחר מאי הוי אלא דליכא עדים אלא שגירשה מחמת הקול וטעמא דאתא אחרינא ואפסקיה לקלא כלומר שמאחר שלא כנסה הנטען הורה שאין הקול כלום הא אם כנסה יוציא וודאי בעידי דבר מכוער דאי בקול בעלמא ודאי אם כנס לא יוציא ותירץ הוא הדין דאע\"ג דלא אתא אחרינא אלא דהכי קאמר דאפילו הכי לא יכנוס לכתחלה וכן הלכה אלא שאם כנס לא יוציא אע\"פ שהיו שם עידי דבר מכוער הואיל ונשארה אחר בנתים והרי דעת רב שכל שלא היו שם עידי טומאה אין מוציאין מן הבעל ואם גירשה מאליו וכנסה נטען גם כן אין מוציאין והדר אותבוה מדתניא במה דברים אמורים כשאין לו בנים ופירשו גדולי הרבנים מן הבעל ויש מפרשים מן הבועל וגדולי קדמונינו פירשוה בין מבעל בין מנטען וכן עיקר הא אם יש לה בנים לא תצא ואם באו עדי טומאה אפילו יש לה בנים תצא אלמא דרישא בלא עידי טומאה וכשאין לה בנים מיהא תצא אם דוקא מבועל אם אף מן הבעל מר כדאית ליה ומר כדאית ליה ותירץ רב מוקים למתניתין ביש לה בנים ויש עדים ומדקאמר הוציאוה ומחו ליה בתר הכי להאי אוקימתא וחזרו ואמרו האי מתניתין רבי היא דמפיק לה בדבר מכוער כל שאין כאן זלזול בנים אם מבועל דוקא אם אף מבעל כמו שכתבנו חלוק הדעות הא לרב אף כשאין שם זלזול בנים אין מוציאין בדבר מכוער אף מבועל:",
                "<b>ולענין</b> פסק הלכה כרב בקלא דפסיק ר\"ל שכל שנפסק הקול אם הוציאה בעלה בעידי כיעור אין מוציאין מן הבועל והלכה כרבי בקלא דלא פסיק שכל שלא נפסק הקול וכן שהוציאה הבעל בעידי כיעור מוציאין מן הבועל ולשיטה האחרת אף לענין הבעל כל שלא נפסק הקול מוציאין מן הבעל בעידי כיעור וכל שנפסק לא וקלא דלא פסיק הוא שנמשך בלא הפסק יום וחצי יום אלא אם כן פסק בנתים ומכל מקום כל שפסק מחמת יראה אינו הפסק וכן כל שיש שם סרך איבה אין חוששין לקול אויבים הוא שהוציאוהו ואע\"פ שעידי כיעור מסייעין מכל מקום אין מוציאין וגאוני ספרד כתבו שאם היתה קטטה בינה ובין בעלה ולא יצא הקול אלא לאחר הקטטה כאויבים דמי שהבעל הוא שהוציא את הקול וכל מה שכתבנו אינו אלא שלא לכוף להוציא אבל שלא לכנסה הנטען לכתחלה כל דאיכא קלא דלא פסיק אסור אפילו לא היו שם עידי כיעור כלל דהא נטען לשפחה ונכרית ליכא עדים ואמרו לא יכנוס וכל שכן באשת איש וגאוני ספרד האריכו בה בראיות אלא שהדברים פשוטים ועידי טומאה פירושו משיראו כמנאפים אע\"פ שלא נראה בהם כמכחול בשפופרת על הדרך שהתבאר בה לענין עונשין:",
                "<b>זהו ביאור המשנה ופסק שלה ודברים שנכנסו תחתיה בגמרא ממה שלא ביארנוהו במשנה אלו הן:</b>",
                "<b>שמא</b> תאמר לשיטת גדולי הפוסקים היאך מחמירים בבועל יותר מן הבעל אין זה תימה חדא מפני שראוי לקונסו ועוד שהדבר דומה למה שאמרו לקמן צ\"ב א' קלא דבתר נשואין לא מפקינן לה וכן זו לבעל הוא קלא דבתר נשואין ולבועל הוא קלא דמקמי נשואין:",
                "<b>יש</b> שמועות בסוף מסכת נדרים שבתחלת העיון נראות כסותרות מקצת דברים שכתבנו וכשתעיין בהם כראוי אתה מוצא שלא נאמרו אלא בבא לצאת ידי שמים אבל לענין איסור גמור להוציאה לא וכן אתה אומר בקצת שמועות שבמסכת קדושין פרק שלישי ס\"ו א':"
            ],
            [
                "<b>זה</b> שאמרו ברביעי של גיטין מ\"ה ב' המוציא את אשתו משום נדר ומשום שם רע לא יחזיר אם חזר וכנס מכל מקום אינו מוציא ואינו דומה לנטען שהנטען כשכנס אלמיה לקליה אבל מחזיר את אשתו מימר אמרי קים ליה בקליה וליתיה:",
                "<b>המשנה</b> התשיעית והכונה בה במה שנתגלגל על ידי משנה שלפניה והוא שאמר המביא גט ממדינת הים ואמר בפני נכתב ובפני נחתם לא ישא את אשתו מת הרגתיו הרגנוהו לא ישא את אשתו ר' יודה אומר הרגתיו לא תנשא אשתו הרגנוהו תנשא אשתו אמר הר\"ם פי' העקר אצלנו אין אדם משים עצמו רשע ולזה אם אמר הרגתיו תנשא אשתו אבל הוא עצמו לא ישאנה וזה גזרה לפי שכל מי שיחשוק אשת איש יהרג בעלה כדי שישאנה ור' יהודה יאמר שאדם משים עצמו רשע ולזה אם אמר הרגתיו לא תנשא אשתו ואמרו הרגנוהו אין ר\"ל שיהיה מכלל מי שהרגנוהו דהיינו הרגנוהו היינו הרגתיו ואמנם ירצה בו אני הייתי עם הורגיו ואין הלכה כר' יהודה:",
                "<b>אמר</b> המאירי המביא גט ממדינת הים שהוא צריך לומר בפני נכתב ובפני נחתם וזהו קיומו כמו שביארנו במקומו גיטין ב' א' הואיל ועל פי דבורו היא נשאת יש כאן לעז לחוש שזייף וכתב מצד שנתן עיניו בה הא אם הביאו מן הארץ לארץ הואיל ולאו עליה סמכינן אלא על קיום השטר דהא אי אתי בעל ומערער מכי אינסבא צריכה לקיימו מותר לישא ואפילו אמר בפני נכתב כו' אע\"פ שאף בזו כל שאמר בפני כו' הועיל ואין ערעורו של בעל ערעור כמו שאמרו שם ו' ב' לא צריכת ואי עבדת אהנית מכל מקום חושש הוא על עדים המצויים שמא יבא הענין לידי גלוי ואינו מכניס עצמו בספיקות הללו ושאלו בגמרא והרי באומר מת בעלה כשמתירין אותה לאו עליה סמכינן אלא משום דדייקא ומינסבא כלומר משתדלת לחקור יפה עד שתדע אמיתת הדברים ואפילו הכי אמרת עלה דלא ישאנה ותירץ התם ליכא כתבא אלא דבור בעלמא הכא איכא כתבא וכולי האי במילתא דעבידא לאיגלויי לא טרח ומזייף והענין דומה למה שאמרו במסכת גיטין כ\"ג ב' שאף הנשים שאינם נאמנות לומר מת בעלה נאמנות להביא גיטה שהכתב מוכיח ואין סומכין עליהן מכל וכל ואע\"ג דההיא אפילו ממדינת הים נאמרה כמו שביארנו שם מכל מקום משום איבה לחוד כל דאיכא כתבא לא חיישינן אבל בזו שיש לחוש לנתינת עין אף במקום כתב יש לחוש אלא אם כן במקום שהענין עשוי ליגלות:",
                "<b>מת</b> בעלה ר\"ל שמשיאין אותה על פיו לא ישאנה שמא עיניו נתן בה ושקר העיד:",
                "<b>הרגתיו</b> או הרגנוהו ר\"ל אני ואחרים עמי אף זה הואיל ועל דבורו היא נשאת לא ישאנה ושאלו בגמרא על אלו הא אחר ישאנה והא רשע הוא ואין עדותו עדות וכל שעבר על עבירה שחייב עליה מלקות פסול לעדות אע\"פ שאינו רשע דחמס שהרי הלכה בזו כאביי כמו שביארנו בסנהדרין כ\"ז א' ותירצוה דלאו רשע הוא דאין אדם משים עצמו רשע ולגבי דידיה ר\"ל דאיהו קטל לא מהימן הא לגבי דידה ר\"ל דאיקטיל ותשתרי מהימן וכמו שאמרו פלוני רבעני לרצוני הוא ואחר מצטרפין להרגו ושמא תאמר והרי בפלוני רבעני לרצוני הוא משום דפלגינן דיבורא ומהימנינן ליה בפלוני רבעני ולא מהימנינן ליה מלרצוני אבל בזו כשאתה מסלק מה שמשים עצמו בו רשע אין כאן כלום אף אני מפרש שכך הוא אותו מת פלוני שאני הרגתיו וכשאתה מסלק עדות שאני הרגתיו מצד שאי אדם משים עצמו רשע אתה מקיים עדות מת פלוני או שמא אף הרגתיו או הרגתי את פלוני יש בו שתי משמעויות אחד שמשים עצמו רשע והוא אם הרגו במזיד ואחד שאין משים עצמו בו רשע והוא אם היה באונס או במתכוין להרוג אחר המותר לו בהריגה ואנו מחלקים שתי המשמעויות על הדרך שאנו מחלקים שני דבורים ותופסין אותו שאין בו שימת עצמו רשע וכבר ביארנו מענין זה במסכת כתובות י\"ח ב' ובמסכת סנהדרין ט' ב':",
                "<b>ור'</b> יהודה אומר הרגתיו לא תנשא אפילו לאחר דרשע הוא ואינו סובר שאין אדם משים עצמו רשע אבל הרגנוהו תנשא לאחרים ופירשו בגמרא לדעתו שאינו אומר שהוא סייע בהריגתו אלא שהוא אומר אני הייתי עם הורגיו כלומר ולא שאני הרגתיו ומכל מקום הלכה כחכמים:"
            ],
            [
                "<b>משנה</b> החכם שאסר את האשה בנדר על בעלה הרי זה לא ישאנה מיאנה או שחלצה בפניו ישאנה מפני שהוא בית דין וכלם שהיו להם נשים ומתו מותרות להנשא להם וכלם שנישאו לאחרים ונתאלמנו או נתגרשו מותרות להנשא להם וכלן מותרות לבניהם ולאחיהם אמר הר\"ם יש לאדם כאשר היה מומחה שיפר נדרים לבדו שיאסור לבדו ואמרו כלם רוצה בו כל אלו אשר נאמר בם לא ישאנה יכול לישא אותה אחיו או אחי אביו וכן שאר הקרובים לפי שהעקר אצלנו חזקה אין אדם חוטא ולא לו וכן כלם אם נסו לא יוציאו זולת אשת איש על הפנים שזכרנו:",
                "<b>אמר</b> המאירי החכם שאסר את האשה על בעלה בנדר כגון שנדר הבעל בהנאת אשתו ונשאל לחכם ואסרה לא ישאנה שהדבר נראה שהיה איפשר לו למצוא פתח ועילה להתיר והרהורי לבו עכבוהו והלאוהו למצא הפתח ומכל מקום אם התירה לו ואחר כך גירשה בעלה מאיליו ישאנה:",
                "<b>מיאנה</b> או חלצה בפניו ישאנה שהרי בכלל בית דין הוא ובי דינא לא חשידי ואע\"פ שהמיאון בשנים אף שנים אין מצויים לחטוא בשביל אחד:",
                "<b>וכלן</b> ר\"ל כל אותן שאסרו לישא כגון המביא גט והמעיד והחכם שאסר שהיו להם נשים בשעת ההבאה או העדות או ההוראה ואחר כך מתו מותרות שהרי לא לזו נתכונו ומכל מקום אם גירשו יש לחוש ויתבאר בה הדין בגמרא וכן כל הנשים שהוזכרו ליאסר לאלו אם נישאו לאחרים בנתים ונתארמלו מהם או נתגרשו מותרות שהרי לא לזו נתכוונו ובתלמוד המערב פ\"ב הי\"ב אמרו אין אדם מצוי לחטוא לאחר זמן:",
                "<b>ובין</b> כך ובין כך כלן מותרות לבניהן ולאחיהן ופירשו בתלמוד המערב שאין אדם מצוי לחטוא לא מפני בנו ולא מפני אחיו ומכל מקום נטען לאשת איש לעולם אסור לכנוס וכמו שאמרו בגמרא כ\"ד ב' אפילו אתא אחר ואפסקיה לקלא לא יכנוס אלא דמהני שאם כנס אף בעידי כיעור לא יוציא כמו שביארנו:",
                "<b>זהו ביאור המשנה ופסק שלה ודברים שנכנסו עליה בגמרא אלו הן:</b>",
                "<b>גאוני</b> ספרד כתבו בענינים אלו שכל שנודע לבית דין או לצבור שבאותה העיר באחד שסיבב או השתדל או גרם להפריד אשה מבעלה לא ישאנה שסופו הוכיח שלשם כך נתכון ואפי' לא נטען עליה מכל מקום עבר על לא תחמד אלא שאם כנס לא יוציא ועוד כתבו שאם נתברר שלכך נתכון אפילו כנס יוציא כדין מקדש יבמה הזקוקה לכהן שהצריכו להוציאה אע\"פ שאי אפשר לה עוד בכהן שלא יהא חוטא נשכר:",
                "<b>כבר</b> ביארנו בפלוני רבעני לרצוני שהוא ואחר מצטרפין להרגו ומפני שאין אדם משים עצמו רשע ולענין ביאור מיהא זה שאמרו בסוגיא זו טעמא דרבנן כדרבא דאמר אין אדם משים עצמו כו' לרבא מיהא מה הוצרכו בכאן לטענה זו והא לדידיה לא הופקע עדות רשע אלא ברשע דחמס ואין צורך לטעם אין אדם כו' אלא ברשע דחמס ומשנתנו לאו רשע דחמס הוא איפשר שלא אמר רבא רשע דחמס בעינן אלא באיסורי לאוין אבל כל שבמיתת בית דין כגון רוצח ודאי פסול אף לדעת רבא וכן פירשוה גדולי הדורות ויש מתרצין שלא נאמר לרבא רשע דחמס בעינן אלא מכל שהוא עובר בעבירות שבין אדם למקום שמא אע\"פ שהוא רע לשמים אינו רע לבריות להעיד להם שקר ומתוך כך הוא מצריך לרשע דחמס ואחר שכן כל שהוא רע לשמים ולבריות בכלל רשע דחמס הוא ואין לך רע לשמים ולבריות יותר מן הרוצח והדברים מתקבלים אלא שיש לפקפק בהן ברבעני לרצוני מיהא מה הוצרכנו לטעם אין אדם משים עצמו רשע הכא ודאי ליכא רע לבריות איפשר שאע\"פ שמותר לו ומצוה לו להעיד מכל מקום הואיל וברצונו היה ובפשיעה שלו באה התקלה רע לבריות הוא ומכל מקום כבר ידעת שהלכה כאביי:",
                "<b>גזלן</b> של דבריהם כשר לעדות אשה לומר מת בעלה משום עיגונא אקילו בה רבנן אבל גזלן של תורה ודאי פסול אף לעדות אשה ומכל מקום כתבו גדולי הפוסקים דדוקא בתורת עדות אבל מסיח לפי תומו כשר דלא גרע מגוי כמו שיתבאר במסכתא זו לקמן קכ\"א ב' וחשוד לעריות כשר לעדות אע\"פ שהוא בר מלקות מצד לא טובה השמועה אבל לעדות אשה פסול וכל שכן על אותה שנטען עליה כמו שביארנו במסכת סנהדרין כ\"ו ב':",
                "<b>זה</b> שביארנו במשנה בחכם שאסר את האשה לבעלה שלא ישאנה הא אם התיר ונתגרשה אחר כן שישאנה פירושו ביחיד מומחה שהרי הפרת נדרים כל שאינה במומחה צריך שלשה ואלו היו שלשה אף כשאסרוה מותרת דתלתא או אפילו תרי לא חשידי כמו שכתבנו במשנה אלא ביחיד מומחה:",
                "<b>יתבאר</b> במסכתא זו שהמיאון בשנים ואינו צריך שלשה ומה שאמרו בסוגיא זו מיאון בשלשה אין הלכה כן ולמדת ששנים כשלשה לענין זה ר\"ל להצילם מן החשד שאין שנים מצויים לחטוא בשביל אחד והוא שאמרו עדים החתומים על שדה מקח ועל גט אשה לא חשו חכמים לדבר זה שאם ירצה אחד מהם לקנות אותה שדה או לישא אותה אשה שנחשדהו בכך אלא הרשות בידו ואין חוששין אותו כלל ופירשו הטעם בתלמוד המערב פ\"ב ה\"ב שאין שנים מצויים לחטוא בשביל אחד ומכל מקום לאו דוקא שאף בלקחו את השדה בין שניהם אומרין כן ואין דנין אותם כנוגעים בדבר לומר שעל דעת כן העידו שאין חוששין לנגיעת עדות שלא בשעת העדות ואין חושדין על העתיד ושמא בשעת העדות לא היה עולה על לבם כן וכן כתבוה קצת גדולי הדור ר\"ל שאפילו בשניהם כן וראיה להם בפרק התקבל ס\"ז א' במה שאמרו שם כשר ולא תעשה שמא תשכור עדים וכשהקשו בה מזו של עדים החתומים כו' תירצו מעשה לא עבדי דבורא עבדי כמו שביארנו שם אלמא שכעין אותה שחששו שם בשנים אמרו בשדה מקח וגט שלא לחוש לשנים ומכל מקום אם בעלים הראשונים מערערים להוציאה מזה החתום שלקחה מלוקח ראשון כתבו גאוני ספרד שאם נתקימה חתימתם בבית דין קודם המקח מעמידין אותה בידו שהרי בשעת חתימה לא היתה קנויה לו ולא היה נוגע בעדות ואם לא הוחזק בבית דין מקודם אינו כלום שמא עכשו הקדים את הזמן וזייף ועכשו הוא שחתם ושמא כל שלא קנה אלא אחד יראה שמועיל מטעם אין שנים מצויים לחטוא בשביל אחד:",
                "<b>כל</b> אלו שאמרו בהם שלא יכנוס והם המביא גט והעד שהעיד במיתת בעלה והחכם שאסר את האשה אם כנס מכל מקום אינו מוציא כלל הדברים ברננה לא מפקינן כלומר כל שאין שם אלא חשד ורנון הבריות וכדרך שאמרו בשפחה ונכרית משום דכתיב הסר ממך עקשות פה וכן באלו שאין כאן ידים מוכיחות לאיסור אין מוציאין ואין מדמין אותן לנטען לאשת איש בעידי דבר מכוער שרגלים לדבר ואיסור תורה ואע\"פ שבמביא גט ועד מיתה איסור תורה הוא מכל מקום אין בענין הוכח ברור ויש מפרשים שלא אמרו אינו מוציא אלא על חכם שאסר שאי אפשר לבא לידי איסור תורה והיינו דומיא דשפחה ונכרית אבל מביא גט ועד מיתה יוציא הואיל ואיפשר שיש בה איסור תורה ואף התוספתא מעידה להם כן והוא ששנינו בה הפודה את השבויה מותר לישא אותה העיד עליה אסור לישא אותה ואם כנס לא יוציא הנטען מאשת איש ונתגרשה על ידי אחר ר\"ל שנשאת לאחר ואחר כך נתאלמנה או נתגרשה הרי זה לא יכנוס ואם כנס לא יוציא:",
                "<b>גוי</b> ועבד הבא על בת ישראל כו' הרי זה לא יכנוס ואם כנס לא יוציא ישראל הבא על השפחה כו' לא יכנוס ואם כנס לא יוציא החכם שאסר כו' לא ישאנה ואם נשא לא יוציא ושנו בה מת הרגתיו הרגנוהו לא ישא את אשתו ולא תני עלה ואם נשא לא יוציא וכן לא שנו בה זו של מביא גט ומכל מקום נראה לי כדעת ראשון וכמו שפירשנו ולא שבקיה בברייתא לומר לא יכנוס אלא מפני שסמך לה דבריו של ר' יהודה שאמר הרגתיו לא תנשא כו':",
                "<b>כניסה</b> זו שכתבנו בסוגיא זו ר\"ל שאם כנס לא יוציא יראה מתלמוד המערב פ\"ב ה\"י דוקא בשנשא אבל אם קדש אין זה נקרא כנס שנתיר לו את נשואין והוא שאמרו שם קדש אין אומרין לו שיכנוס אלא לא יכנוס ואם כנס אין מוציאין מידו וגדולי הדור מעידים שמצאו גירסא אחרת שם קדש כמי שכנס אמרו לו שלא לכנוס וכנס מוציאין מידו ואף אני עיינתי ומצאתי כן בספר מוגה אלא שלא על אלו אלא על משנת מצוה בגדול ליבם שאמרו בה ואם קדם הקטן זכה ואמרו עליה שאם קדש כמי שכנס הוא הא אם התרו בו שלא לכנסו וכנס מוציאין מידו דרך קנס ואיפשר שכך הדין באלו ועוד אמרו שם גירש מהו שיחזיר כלומר אם עבר וכנס וגירש מהו שיחזיר ואם אי את אומר כן לא נמצאת מוציא לעז על בניה אלמא כל שיש לה בנים יחזיר:"
            ],
            [
                "<b>כבר</b> ביארנו במשנתנו שכלם שהיו להם נשים ומתו מותרות ויש לדקדק בה הא נתגרשו אסורות מפני שיש לחוש שבאותה שעה נתנו עיניהם בגירושין ובבריתא אמרו אפילו נתגרשו כלומר שאין חוששין לכך והענין הוא שהכל לפי מה שעיני הדיין רואות שכל שהדבר מוכיח שבאותה שעה נתן עיניו בכך אסור והוא שתירצוה בשני פנים הראשונה הא דהואי קטטה הא דלא הואי קטטה ואנו מפרשים כל זמן שמתחדשת קטטה עכשו ביניהם לסיבה ידועה עד שמתוך אותה קטטה גירושין ממשמשין ובאין אין כאן חשש שבאותה שעה נתנו עיניהם בכך שהרי הקטטה נתחדשה אחר כן וסיבתה מבוררת לפנינו אבל כל שראינוהו מגרש בלא קטטה והוא הדין אם הוא מחדש קטטה שלא בסיבה מבוררת ודאי יש לחוש והיינו דקאמר בתר הכי אי נמי הא והא דאיכא קטטה דודאי גירושין בלא קטטה לא שכיחי אלא דארגיל הוא כלומר שהוא מסבבה הא דארגילה היא דכל דמרגיל איהו איכא למיחש וכן כל כיוצא בזה לפי מה שיראו הדיינים:",
                "<b>זה</b> שביארנו במשנה שאם נישאו לאחרים בנתים ומתו או נתגרשו מותרות לינשא לאלו שמא אתה סובר מיתה אמיתה וגירושין אגירושין ר\"ל שהמביא גט כו' נשאת על פיו ונתגרשה והמעיד שמת בעלה נשאת על פיו ומת ואתה אומר שזו מותרת והלא קטלנית היא דהא בתרי זמני הויא חזקה אלא אינו כן ופירושו מיתה אגירושין וגירושין אמיתה ר\"ל במביא גט שנשאת על פיו ומת ובמת בעלה ומעיד שנשאת על פיו ונתגרשה:",
                "<b>אע\"פ</b> שהבועל את האשה דרך זנות לא נאסרו קרובותיה עליו שלא נאמר פסול קורבא אלא בביאה שדרך אישות וכדקיימא לן לקמן צ\"ז א' נושאין על האנוסה ועל המפותה מכל מקום חכמים גזרו שכל הנואף אשה אפילו פנויה שלא לישא אחת מקרובותיה ר\"ל מן הקרובות שהן לו ערוה מצד אשתו בחייה של זו מפני שזו באה לבקר את קרובתה ומתוך שלבו גס בה מתיחד עמה ובא לידי עבירה ואע\"פ שאמרו קדושין פ' ב' אשתו משמרתו בזו החמירו שמא עצה עמוקה היתה כדי שתהא רגילה לשם ולא עוד אלא שאף בנטען עליה כן אבל היא מותרת בקרוביו בין בשזינתה ודאי בין בנטענת ואין חוששין שמא יבא האיש לבקר את קרובו דנשי לגבי נשי אזלן גברי לגבי גברי לא אזלן אי נמי נשי דלא אסרן שכיבתן אהדדי ר\"ל שאם בא על קרובות אשתו אין שכיבתן אוסרת אשתו עליו לא קפדן אהדדי ולא מירתת מאשתו אבל גברי דאסרי שהבא על אשת איש אסרה על בעלה לעולם קפדי ואין היחוד מצוי ומתוך כך כל אשה המזנה מותרת בקרוביו של נואף אפילו באביו או בבנו וכמו שאמרו לקמן צ\"ז א' נושא אדם אנוסת בנו ומפותת בנו או אנוסת אביו ומפותת אביו ואין צריך לומר בנטענת והוא שאמרו במשנתנו וכלן מותרות לבניהן ולאחיהן וכל שכן שמותרת לאביה דהא בזיז מיניה טפי ר\"ל מתבייש ומתיירא הימנו ונזהר ביחודה:",
                "<b>נשלם</b> פרק כיצד תהלה לאל:",
                "<b>יבא</b> אחריו פרק ארבעה אחין בע\"ה ובישועתו:",
                "<b>הפרק</b> השלישי:",
                "<b>ארבעה</b> אחין וכו' זה הפרק יסוד הכונה בו בענין החלק הראשון ר\"ל עניני הלכות חליצה ויבום אלא שיתבאר בו גם כן מעט מענין איסורי ביאה ועל זה הצד יחלקו עניני הפרק לארבעה חלקים החלק הראשון בענין זיקות מעורבבות כגון הרבה אחים שקצתם נשואים לאחיות על אי זה צד תפקע זיקתן החלק השני בענין ספק קדושין וספק גירושין אי זה דבר נידון אצלם בספק עד שמחמת הספק תהא היבמה או הצרה חולצת ולא מתיבמת החלק השלישי בענין יבמה שלא נסתלקה זיקתה מן הראשון מכל וכל ונתחדשה עליה זיקה אחרת מן השני היאך תידון אצל השלישי החלק הרביעי בענין איסורי ביאה באשה שנצטרפו בה הרבה דינין שבעריות שחייבין עליה בשוגג מנין חטאות כמנין האיסורין זהו שרש הפרק דרך כלל אלא שיתגלגלו בו דברים שלא מן הכונה כענין סוגית התלמוד על הדרך שקדם:",
                "<b>והמשנה</b> הראשונה ממנו תחל בביאור החלק הראשון והוא שאמר ארבעה אחין שנים מהם נשואין לשתי אחיות מתו הנשואין את האחיות הרי אלו חולצות ולא מתיבמות אם קדמו וכנסו יוציאו ר' אלעזר אומר בית שמאי אומרין יקיימו ובית הלל אומרין יוציאו אמר הר\"מ מהעקרים גם כן אשר ילכו עליהם רוב הלכות זאת המסכתא כי כאשר נפלו שתי עריות ליבום לפני אחין הראויין להן הרי אלו חולצות ולא מתיבמות לפי שזיקת כל אח ואח נפלה על שתיהן וכאלו הן צרות ולזה אינן מתיבמות לפי שכל אחת מהן ראויה לכל אחד מהאחין ואמרו הנה יקיימו לדברי בית שמאי אמנם אין זה דעת בית הלל והעקר אצלנו ב\"ש במקום ב\"ה אינה משנה ר\"ל כי כאשר תמצא בית שמאי מקילין וב\"ה מחמירין וזה הפך המפורסם מדעתם הנה תדע שהמשנה משובשת ושהמאמר המיוחס לבית שמאי אמנם הוא לבית הלל לבד שמקומות המנויים שהם מקולי ב\"ש ומחומרי ב\"ה ולזה נפסקה ההלכה הנה יקיימו:",
                "<b>אמר</b> המאירי ארבעה אחים שנים מהם נשואים שתי אחיות ומתו ונפלו האחיות לפני שני האחים האחרים הרי אלו אינן מתיבמות מפני ששתיהן זקוקות לכל אחד מהם וכשבא אחד מהם ליבם אחת מהן הויא לה אחות זקוקתו וכבר ביארנו לעיל י\"ז ב' שיש זיקה ר\"ל שזיקת היבמה חמורה וחזקה עד שדנין את הזיקה כעין אירוסין ליאסר לו קרובותיה ונעשית אחות זקוקה כעין אחות ארוסה אלא חולצות:",
                "<b>ואם</b> קדמו וכנסו יוציאו לדעת בית הלל שהלכה כמותם ואע\"פ שבגמרא כ\"ח א' אמר אבא שאול שהדברים נתחלפו במשנתנו ובית הלל הן שאמרו יקיימו אין נראה כן שטעם האומר יקיימו הוא מפני שסובר אין זיקה ולא אסרו ליבם אלא מפני שאסור לבטל מצות יבמין ושמא כשייבם האחד ימות האחר והאחרת יוצאה בלא יבום וחליצה משום אחות אשה ואין אנו צריכין לטעם זה שכבר פסקנו יש זיקה ומעתה הלכה שאם קדמו וכנסו יוציאו ולא סוף דבר הראשון שכנס שלא כדין אלא אפילו שני אע\"פ שבשעה שכנס כבר נסתלקה זיקת האחות בכניסת האחר יוציא משום גזירה דילמא קדים ומיבם וכן אם יחלוץ האחד לאחת שהיה בדין להתיר את השני ליבם הואיל ונפקעה זיקת האחות בחליצה מכל מקום יוציא מגזירה דילמא מיבם חד ברישא והדר חליץ אידך ומה שאמרו לעיל כ\"ג ב' בקדש אחת משתי אחיות היו לו שנים אחד חולץ כו' ואם קדמו וכנסו אין מוציאין התם משום דספק זיקה הוא כך אנו מפרשים בענין זה וכן פסקוה רבים ואף גדולי הפוסקים נראה שכך היא שיטתם שהביאו משנתנו כפשוטה ולא הזכירו מה שפירשו עליה בגמרא כלל ויש נמשכים לשיטה זו גם כן אלא שפוסקים שאם כנסו יקיימו וכדעת הנזכר בגמרא כ\"ח א' להחליף של בית שמאי לבית הלל כמו שביארנו ומכל מקום בגמרא נדחית משנה זו מפני שהקשינו ממנה לר' יוחנן לקמן כ\"ז ב' שאמר שתי אחיות יבמות נשואות לשני אחים ומתו בזה אחר זה ונזדקקו לשלישי זו אחר זו שאם לא חלץ לאחת מהן ומתה ראשונה אסור בשניה שהרי השניה לא הותרה בשעת נפילתה וכל יבמה שאינך קורא בה בשעת נפילה יבמה יבא עליה הרי היא כאשת אח שיש לה בנים ואין לה עוד היתר אבל אם מתה השניה מותר בראשונה שהרי הראשונה בשעת נפילתה ראויה היתה ונאסרה בזיקת אחותה שנתחדשה אחר כן וכשמתה השניה חזרה הראשונה להיתרה והקשינו לו ממשנתנו שבודאי אחין אלו זה אחר זה מתו ולמה אמרו חולצות יחלוץ האחד לזו שנפלה שניה ותחזור הראשונה להיתרה והשיבו אחיות איני יודע מי שנאן כלומר שבודאי אין הלכה כמשנתנו אלא אחד מהם חולץ לשניה והראשונה חוזרת להיתרה ואחר שהלכה כר' יוחנן בעיקר השמועה ר\"ל בשתי אחיות יבמות ראוי לומר שהלכה כמותו במה שהעמיד בה משנתנו ומעתה אם קדמו וכנסו אם נתיבמה השניה תחלה זה שכנסה יוציא בגט והאחר שכנס את הראשונה יקיים שהרי נסתלקה זיקת אחותה ביבום אחיו וחזרה להיתרה ואם נתיבמה הראשונה תחלה שניהם יוציאו שהרי זה שכנס את הראשונה כנסה קודם שתחזור להיתרה וזה שכנס אחריו את השניה כנס זו שלא היתה לה היתר בשעת נפילה ומכל מקום אם לא נודע אי זו נזדקקה תחלה שתיהן חולצות ולא מתיבמות ואם קדמו וכנסו אותו שכנס ראשון יוציא שעל כל פנים אחות זקוקה כנס ואע\"פ שנפקע אחר כן קונסין אותו להוציא והשני יקיים שהרי זיקת האחרת כבר נפקעה ושמא אחיו שייבם תחלה את השניה כנס וזו היא הראשונה שכבר הותרה בשעת נפילה ונאסרה בשעת זיקת אחותה ועכשו חזרה והותרה ומכל מקום לשיטה האחרת אע\"ג דמדינא הכי הוא משום גזירה אסור:",
                "<b>משנה</b> היתה אחת מהם אסורה לאחד אסור ערוה אסור בה ומותר באחותה והשני אסור בשתיהן אסור מצוה או אסור קדושה חולצות ולא מתיבמות אמר הר\"ם זה כלו מבואר לפי שאם היתה אחת מהן ערוה אין זיקה נופלת על העריות ואינה ראויה לו ולזה ייבם אחותה:",
                "<b>אמר</b> המאירי היתה אחת מהן אסורה על אחד מהם איסור ערוה כגון חמותו וכיוצא בה אסור בה ומותר באחותה שהיא מבית אחר שמאחר שהערוה אינה בת חליצה ויבום אינה קרויה זקוקה עד שתהא האחרת קרויה אחות זקוקתו והשני אסור בשתיהן שהרי שתיהן זקוקות לו וכל אחת מהן אחות זקוקתו ואף זו הביאוה גדולי הפוסקים כפשטה וכן פסקוה רבים ומכל מקום בגמרא כ\"ח א' הקשו ממנה גם כן לר' יוחנן ומשום דקס\"ד דחמות נפלה ברישא והותרה לאחר וכשנפלה השניה נאסרה משום אחות זקוקה ולדברי ר' יוחנן מייבם חתן את השניה תחלה שהיא מותרת לו שהרי אחות חמותו מותרת ואחות זקוקתו אין כאן שאין חמותו זקוקה לו ואחר כך ייבם האחר את הראשונה שהרי הותרה ונאסרה היא ותחזור עכשו להיתרה ותירץ דאין הכי נמי ומשנתנו בנפלה זו שאינה ערוה תחלה והותרה לשניהם ואחר כך נפלה זו שהיא חמותו של זה ולא אסרה את אחותה לחתנה שהרי אין לו בה זיקה אבל האחר אסור בשתיהן מפני שכל אחת אחות זקוקתו שבזיקת חמותו של אחיו נאסרה לו אחותה ואין צד להפקיע זיקת החמות מזה שתהא לו אחותה הותרה ונאסרה וחזרה והותרה הא כל שנפלה חמות תחלה חתן מיבם או חולץ לשניה והאחר מיבם את הראשונה מתורת חזרה והותרה וכן פסקוה רוב מפרשים אלא שלשיטה האחרת יש לומר שאף בנפלה חמות תחלה כן מגזירה שמא ייבם זה שאינו חתן תחלה או מגזירה דאתי למימר הכי בנפלה את שאינה חמות תחלה אבל אם היתה זו האסורה לאחד איסור מצוה או איסור קדושה ר\"ל חייבי לאוין או שניות הואיל ומכל מקום קמי דידהו רמיין שהרי בנות חליצה ויבום הן כמו שהתבאר הרי חזר דינו כדין אותן שאין בהם איסור אצל אלו כלל וחולצות ולא מתיבמות לשיטת גדולי הפוסקים ולשיטה האחרת מחלקים ביניהם על הדרך שכתבנו למעלה:",
                "<b>משנה</b> היתה אחת מהן אסורה על זה אסור ערוה האסור לזה מותר לזה זו היא שאמרו אחותה כשהיא יבמתה או חולצת או מתיבמת אמר הר\"ם זאת היא ההלכה אשר נרמז אליה בפרק הקודם לזה:",
                "<b>אמר</b> המאירי היתה אחת מהן אסורה על האחד איסור ערוה והשניה על האחר איסור ערוה הרי האסורה לזה מותרת לזה וכל אחד מיבם אותה שאינה ערוה אצלו שהרי אינה אחות זקוקה שאין זיקה בערוה וזו היא שאמרו אחותה שהיא יבמתה ר\"ל באה מבית אחר או חולצת או מתיבמת שאין כאן איסור אחות זקוקה כלל ואין בזו חלוק בין שנודע אי זו נפלה תחלה בין שלא נודע:",
                "<b>זהו ביאור המשנה ופסק שלה הן לשיטתנו הן לשיטה הנראית מגדולי הפוסקים ודברים שנכנסו תחתיה בגמרא אלו הן:</b>",
                "<b>מתוך</b> שביארנו משנתנו מטעם יש זיקה אתה למד שיש זיקה אפילו בשני אחים ר\"ל שלא סוף דבר בשלשה אחים ששנים מהם נשואים שתי אחיות ומתו ונזדקקו לשלישי שאסורות לו ליבום דהא ודאי תרויהו קמיה רמיין ועל כל פנים כל חדא וחדא אחות זקוקתו אלא אף כשנפלו לפני שנים שהיה לנו לומר הא לא מוכחא מילתא דתרויהו קמיה דחד רמיין עד שנדון כל אחת לכל אחד באחות זקוקה ודילמא חדא מנייהו רמיא קמי חד ואידך קמיה דהאיך אפילו הכי [הויא] אחות זקוקה וכדי להשמיענו דבר זה ר\"ל דיש זיקה לתרי והוא הדין למאה נקטה להא מתניתין בארבעה אחין ושנה בסדר משנתנו שכלה בשלשה אחין:",
                "<b>לענין</b> ביאור בסוגיא זו הקשו ממשנתנו למאן דאמר אין זיקה שאם אין הזיקה חזקה כל כך שתאסור קרובות נמצא שאין כאן איסור אחות זקוקה והואיל ומתרי בתי קא אתיין ואין האחת נפטרת לגמרי בהפקעת זיקת האחרת לייבם האי חדא והאי חדא ופירשו משנתנו לדעת זה משום דקסבר אסור לבטל מצות יבמין ושמא כשייבם האחד ימות האחר ואין הלה שכבר כנס יכול ליבמה או לחלוץ לה שהרי אחות אשה היא ונמצאת מצות יבמין נפקעת ממנה וכל שבאה לכלל מצות יבמין אסור לבטלה ממנה אבל כשחולצות אפילו תימא אדחליץ חד מאית אידך והויא לה אחות חלוצה אעפ\"כ חולצת דהואיל ואחות חלוצה אין איסורה אלא מדברי סופרים רמיא קמיה היא וצריכה חליצה ושמא תאמר ואף כשהאחד מיבם ומית נמי אידך היכי בטלה מצות יבמין בהכי והא מכל מקום הואיל ובשעת נפילה רמיא קמיה אע\"פ שהיא עכשו אחות אשתו צריכה חליצה מדברי סופרים וכמו שאמרו לקמן מ\"א א' שומרת יבם שקדש אחיו את אחותה אומרין לו המתן עד שיעשה אחיך מעשה מת היבם מוציא זה את אשתו בגט ואשת אחיו בחליצה מכל מקום הא מדרבנן היא משום זיקה דשעת נפילה שלא יאמרו יבמה יוצאת לשוק בלא חליצה ומכל מקום הואיל ומדאוריתא מיפטרא בלא חליצה בטול מצות יבמין הוא וגדולי הדורות מתרצין דהתם זה שקדש את אחותה לגמרי קדשה באיסור שהרי קדש אחות זקוקה ולא קיים בה מצות יבום שהרי אחותה לאו יבמה היתה אבל זו שבכאן כשהוא מיבם את האחרת אע\"פ שהיה בה איסור אחות זקוקה למאן דאמר יש זיקה מכל מקום מצות יבום הוא מקיים ומצוה שקיים אלמינהו לנשואין דידיה עד דמיפטרא אידך בלא חליצה לגמרי וכל שכן למאן דאמר אין זיקה והוא שאמרו בתלמוד המערב פ\"ג ה\"א לא דומה איסור אחיות יבמות לאיסור אחיות שאין יבמות ויש אומרין דהא דאמרינן אדמיית חד כו' לטעם אין זיקה איתמר הא לטעם יש זיקה אפילו מיית אידך לא מיפטרא האי בלא חליצה כי הא דשומרת יבם ואף גדולי הרבנים כתבוה כן בפרק שני בשמועת שומרת יבם שמתה מותר באמה:",
                "<b>והקשה</b> אי הכי אפילו בתלתא נמי ומאי רבותא נקט בארבעה עד ששנה בכל סדר משנתנו אף בשלש למדנו כן שאע\"פ שאין זיקה ליאסר האחת משום זיקת אחותה מכל מקום נאסר משום דאסור לבטל מצות יבמין ותירץ דרבותא נקט דלא מיבעיא בתלת דודאי בטלה שהרי בשעה שייבם את האחת נתבטלה תורת יבום מן האחרת אלא אפילו בתרי דלא בטלה ודאי שהרי שמא לא ימות האחר הוה אמינא דמותר דלודאי חיישינן לספיקא לא חיישינן קמ\"ל דמאן דחייש אפילו לספיקא חייש אי הכי חמשה נמי כלומר הוה ליה למינקט במתניתין חמשה אחי דכי היכי דלמאן דאמר יש זיקה נקט ארבעה לאשמועינן דיש זיקה אף בתרי ומדאשמועינן בתרי הוא הדין למאה הכי נמי למאן דמפרש לה משום מצות יבמין הוה ליה למינקטה בחמשה לאשמועינן דחיישינן למיתה דתרי ותירץ דלמיתה דתרתי לא חייש ואם כן כל שבחמשה אחין מיבם בלא ספק ומכל מקום לענין פסק כבר ביארנוה מטעם יש זיקה ואפילו במאה הדין כן כמו שביארנו:"
            ],
            [
                "<b>שלש</b> אחיות יבמות שנפלו לשני אחים כגון שהיו חמשה אחים שלשה מהם נשואים שלש אחיות ומתו שלשתן ונפלו האחיות לפני השנים ואלו היה שתים לשנים כבר ביארנו הדין במשנתנו אבל עכשו שהן שלש לשנים נחלקו בה רב ושמואל שלדעת רב זה חולץ לאחת וזה חולץ לאחת ואמצעית ר\"ל השלישית צריכה חליצה משניהם והקשו לו מדקאמרת צריכה חליצה משניהם קא סברת יש זיקה וחליצה פסולה צריכה לחזר על כל האחים ולאו דאישתמיטתיה דרב אין זיקה קאמר אלא הכי קאמר על כל פנים אי אפשר לומר חליצה פסולה צריכה לחזר על כל האחים אלא לסברא דיש זיקה דכיון דיש זיקה לא איפשר להו ליבומי משום אחות זקוקה וכל שאי אפשר לו לכנוס אף חליצתו אינה גמורה להפקיע זיקה שהיא חזקה שאין החליצה גמורה וחליצת תורה אלא במקום הראוי ליבום ואע\"פ שטעם יש זיקה נאמר אף לכשנאמר בחליצה פסולה שאינה צריכה לחזר על כל האחים מכל מקום אי אפשר לומר חליצה פסולה צריכה לחזר על כל האחים אלא לדעת האומר יש זיקה דהויא לה זיקה ככניסה ולא אלימא חליצה פסולה דהאיך לאפקועי זיקה דאידך אלא צריך שכל אחד יפקיע זיקתו הא למאן דאמר אין זיקה בחליצה כל דהוא נפקא שאין זיקה של אחיו מעכבת ואחר שדבריך לטעם יש זיקה אף הראשונות יצטרכו חליצה מכל אחד שהרי אין יכולים ליבם וחליצתם אינה גמורה להפקיע חליצת האחד זיקתו של אחיו ותירץ אי דנפול כולהו בבת אחת ר\"ל דנפיל כולהו מקמי דחליץ לחדא מינייהו הכי נמי דכל חדא מינייהו צריכה למיחלץ מתרויהו דאפילו נפלה לה קמייתא ברישא וחזיא לה לחודה ליבום השתא דנפלה אידך מקמי חליצה או יבום דידה בתר השתא אזלינן וכי חליץ לה חד חליצה פסולה היא ולא מיפקעא בה זיקה דאידך הכא במאי עסקינן דנפול בזו אחר זו ר\"ל דנפלה שניה לבתר דחלצה ראשונה ונמצא שבשעת נפילת השניה כבר נפקעה זיקה הראשונה בחליצה גמורה וראויה ולא הויא אחות זקוקה להאיך שני דחליץ השתא ואע\"ג דאי חליץ לה קמא חליצה פסולה היא דלא חזי למיכנסה הואיל ואחות חלוצתו היא לגבי שני מיהא חליצה גמורה היא ומיפטרא בחליצתו לגמרי ונמצא דכד נפלה קמייתא חלץ לה ראובן שפיר וכי נפלה שניה חלץ לה שמעון שפיר וכי נפלה שלישית הויא לה לגבי תרויהו אחות חלוצה ונמצאת חליצתם לה חליצה פסולה ובכדי לא נפקא דאחות חלוצה מדברי סופרים ואינה ערוה וצריכה לחזר על שניהם וחליץ האי מפקע זיקתו חליץ האי מפקע זיקתו:",
                "<b>ולמדת</b> שדבריו של רב אינם אלא לדעת האומר יש זיקה דהא לדידיה דסבירא ליה אין זיקה לא צריך ואנן דקיימא לן יש זיקה אי קיימא לן כרב כל דנפלו כולהו מקמי דחליץ לחד מינייהו צריכה כל חדא מינייהו למיחלץ מתרויהו ואם כן אף במשנתנו דקתני חולצות ולא מתיבמות דמשמע דחליצת שתיהן באה כאחד כל אחת מן השתים צריכה חליצה מכל אחד מן השנים ושמא תאמר ליהדר אמתניתין ולימא שתיהן צריכות חליצה משניהם אין הכי נמי ורבותא אשמעינן בשלש ובנפלו זו אחר זו שאע\"פ שבנפילת השלישית כבר נקלשה הזיקה שהרי אחות חלוצה היא אפילו הכי צריכה חליצה משתיהם:",
                "<b>זהו</b> דעת רב ומכל מקום שמואל חלק עליו לומר שאחד חולץ לכלן וקס\"ד דאחד חולץ לשלשתן קאמר והקשו לו מדשמעינן ליה דכל היכא דאפשר בחליצה מעליא חליצה פסולה לא כלום היא וכדקאמר חלץ לאחיות לא נפטרו צרות ר\"ל שאם נפלו שתי אחיות לפניו משני אחים וכל אחת צרתה עמה וחלץ לאחיות לא נפטרו הצרות מפני שחליצתן חליצה פסולה אחר שאי אפשר לו ליבמן דהא כל חדא מינייהו אחות זקוקה היא אלא יחלוץ לצרות ויפטרו האחיות ואע\"פ שאף הצרות אי אפשר לו ליבמן דהא צרת אחות אשה בזיקה היא מכל מקום איסורן קלוש יותר משל אחיות דלא אלימא זיקה לשוויי צרה כערוה גופה ר\"ל כאחות זקוקה עצמה דשויוה כערוה והילכך אף חליצתן משובחת יותר אלמא כל דאיפשר לעלויי בחליצה מעלינן ומעתה הרי כשחלץ ראובן לראשונה חליצה כשרה היא וכשנפלה האחרת מצי חליץ לה שמעון חליצה כשרה ואחר שכן היאך נאמר שיחלוץ לה ראובן חליצה פסולה והוא שתמה ואמר קיימא חליצה דשמעון חליצה כשרה וחליץ לה ראובן חליצה פסולה:"
            ],
            [
                "<b>ופירש</b> בה דודאי ראובן חליץ לקמייתא דהיא כשרה ושמעון לשניה דאיהי נמי כשרה ואאמצעית הוא דקאמר דאי זה מהם חולץ לה שהרי שוה היא לשניהם דהא לתרויהו פסולה דהא אחות חלוצה היא לתרויהו והאי דקאמר לכלן משום דרובא ככלה ומאן דחליץ להאי חליץ לתרתי מתלת דאינון רובא ואי נמי אחד חולץ לשלשתן וכי אמר שמואל חליצה מעליא בעינן דוקא למיפטר צרה אבל למיפטר נפשה היכא דליכא צרות בהדייהו בחליצה קלישתא סגי ואחד חולץ אף לשלשתן:",
                "<b>זהו</b> דעתו של שמואל ומחליצת אחיות ודאי הלכה כשמואל דלא נפטרו צרות ואם כן זו שאמרו במשנתנו בארבעה אחים נשואים שתי אחיות ומתו הנשואים את האחיות שהן חולצות ולא מתיבמות דוקא כשאין שם צרות אבל יש שם צרות הואיל וחליצת הצרות משובחת יותר משל אחיות חולץ לצרות ולא לאחיות ואם חלץ לאחיות מכל מקום נפטרו האחיות ונפטרו הן עצמן אבל צרות לא נפטרו ומתוך כך אומרים לו תחלה לחלוץ לצרות שהיא חליצה משובחת יותר ומכל מקום יש אומרים שאם נפלו שתי אחיות יבמות לשני אחים אחד חולץ לראשונה ולצרתה ושני חולץ לשניה ונפטרה צרתה מאיליה שחליצת הראשון ודאי פסולה דהא אחות זקוקה היא אבל חליצת השני כשרה מן הדין שמכיון שחלץ הראשון מותרת האחרת לשני לכנוס אי לאו משום גזירה דדילמא מיבם תחלה ומשום האי חששא לא הויא חליצה פסולה:",
                "<b>ומכל</b> מקום מענין חליצה פסולה אם צריכה לחזר על כל האחין כרב או אחד חולץ לכלן כשמואל לא נתברר ואף גדולי הפוסקים קיצרו בה את דבריהם שאע\"פ שכתבו ופסקו רבוואתא כשמואל שמא על חליצת אחיות במקום צרות נאמרה לומר שלא נפטרו צרות ובזו לא חלק בה רב אבל אם חליצה פסולה צריכה לחזר על כל האחין אם לאו לא נתברר מדבריהם ואם תאמר אם כן מה הוצרכו לפסוק כשמואל בחליצת אחיות והא לא פליג איניש בהדיה דילמא לאשמועינן דהלכתא כשמואל ואליבא דרב אשי דטעמא משום דלא אלימא זיקה לשויי צרה כערוה משום דסוגיא דשמעתא מוקים לה לדברי האומר אין זיקה ולהך סברא אליבא דהלכתא דקיימא לן יש זיקה הויין להו אף של צרות חליצה פסולה וארבעתן חוזרות על כל האחים כמו שיתבאר בסמוך ומכל מקום לענין חליצה פסולה הלכה כרב וצריכה לחזר על כל האחים משום דהלכתא כרב באיסורי ומתניתין דקאמר באחיות חולצות ולא מתיבמות כל אחת ואחת צריכה חליצה מכל אחד ואחד ומכל מקום רוב פוסקים פסקו כשמואל ואף הם סבורים שגדולי הפוסקים כך היא שיטתם ומה שפסקו כשמואל אכולה שמעתא איתמר וחליצה פסולה אין צריכה לחזר על כל האחין אלא בחליצה כל דהו פטרי נפשייהו ואע\"ג דצרות מיהא לא איפטור נפשייהו מיהא פטרי ואחד חולץ לכלן וכתירוצא בתרא ומביאין ראיה לדבריהם ממה שאף גדולי הפוסקים בעצמם הביאו מה ששנינו בפרק רבן גמליאל נ' א' אמר רבן גמליאל אין גט אחר גט כו' עד וכן אתה אומר בשני יבמין ויבמה אחת כמו שיתבאר שם והקשו ממנה לרב דאמר חליצה פסולה צריכה לחזר כו' ומתרצי דרבן גמליאל ורבנן סבירא להו אין זיקה ואיפסיקא הלכתא דיש זיקה ומאחר שהביאוה ודאי סבירא להו דלית הלכתא כרב ואף הם כתבו עוד דלמאן דאמר צריכה לחזר על כל האחין הכי נמי על כל האחיות ולומר דאף בחליצת צרות לא נפטרו אחיות ובהא ודאי הלכתא כשמואל ומדבהא הלכתא כשמואל בהא נמי הלכתא כוותיה דהא בהא תליא ואין זה כלום דהא גרסינן בפרק רבן גמליאל נ\"א א' נתן גט לזו וגט לזו רבן גמליאל אומר חולץ לראשונה כו' לימא תהוי תיובתא דשמואל דאמר חלץ לבעלת הגט לא נפטרה צרה והדר פריך לרב דקאמר צריכה לחזר על כל האחין מסיפא דקאמר וכן בשני יבמין וכו' ואלו מרישא לא פריך ליה אלמא לא מיתליין אהדדי הא בהא אלא שמכל מקום נראין הדברים לפסוק כשמואל דאי משום דהלכתא כרב באיסורי הא לאו טעמא דנפשיה קאמר דהא איהו אין זיקה סבירא ליה ועוד דהא דר' יוחנן דלקמן בדשמואל שייכא דמקשינן ליה ממתניתין דליקום חד מינייהו וליחלוץ כו' עד שהוצרך לומר אחיות איני יודע מי שנאן ואם אתה אומר שחליצה פסולה צריכה לחזר על כל האחין כי חליץ חד מינייהו לשניה מאי הוי הא מכל מקום חליצה פסולה היא דהא אחות זקוקה היא ולא מיפטרא עד דחלצה מתרויהו וכי חלצה מתרויהו לא משתריא ראשונה לחד מינייהו דהא הויא לה אחות חלוצתו אלא דודאי ר' יוחנן כשמואל סבירא ליה וכן הלכה וגדולי המפרשים פסקו גם כן כשמואל ומכל מקום דוקא כתירוצא קמא דאאמצעית דוקא אבל בתרתי קאמיתא כיון דאיכא שני יבמין זה חולץ לאחת וזה חולץ לאחת דכל דאיפשר לאהדורי בתר חליצה גמורה מהדרינן אפילו למיפטר נפשה אלא שאם עבר וחלץ אחד לכלן מה שעשה עשוי ויצאו להיתר וכן כתבוה בכתב ידם בהגהה בספר שלהם והן הן הדברים:",
                "<b>כשם</b> שביארנו בחלץ לאחיות שלא נפטרו צרות ומפני שחליצה פסולה לא מהניא למיפטר צרה ואחיות לאו בנות יבום הן דהא איכא איסור אחות אשה בזיקה אף בעלת הגט ובעלת מאמר אם חלץ לבעלת הגט לא נפטרה צרה ואם חלץ לצרה נפטרה בעלת מאמר מחליצה אלא שצריכה גט למאמרו והענין בבעלת הגט הוא שאע\"פ שאין היבמה יוצאה בגט ואין הגט בה כלום דבר תורה מכל מקום חכמים גזרו שכל שנתן היבם גט ליבמתו לא תתיבם גזירה שמא יאמרו כשם שמותר לכנוס אחר הגט כך אחר חליצה ונמצא שאינה בת יבום ומאחר שאינה בת יבום אף חליצתה חליצה פסולה ומשום הכי לא פטרא צרה והענין בבעלת מאמר שאע\"פ שאין היבמה נקנית אלא בביאה תקנו חכמים בה קדושי מאמר כמו שיתבאר לקמן נ\"ב א' וכל שנתן לה קדושין ורצה לפוטרה צריך שיתן גט למאמרו וחליצה לזיקתו שהרי לא נפקעה הזיקה בקדושין ומעתה חליצה דידה פסולה היא דהא לא מיפטרא בחליצה לחוד ומתוך כך אם חלץ לבעלת מאמר לא נפטרה צרה אבל חלץ לצרה נפטרה בעלת מאמר ואע\"פ שכל שנתן גט או מאמר אף הצרות אסורות לו ליבם דביאה אחר גט וביאה אחר מאמר ביאה פסולה היא אף לצרות ביאה אחר גט מגזירת ביאה אחר חליצה וביאה אחר מאמר מגזירת ביאה אחר ביאה מכל מקום לא אלים גט לשוויי צרה כצרת חלוצה ולא אלים מאמר לשוויי צרה כצרת כנוסה והילכך איסור שלה קלוש יותר וחליצה שלה משובחת דכל דקליש איסורא דידה טפי חליצה דידה עדיפא דהא תלמוד חלץ לצרות דנפטרו אחיות ומשום דלא אלימא זיקה לשוויי לצרה כערוה לענין איסורא מיהא אף צרת אחות זקוקה אסורה וכדמקשינן לקמן אי הכי יבומי נמי תתיבם אלמא דלכולי עלמא לאו בנות יבום נינהו וחליצה דידהו פסולה ואפילו הכי חלץ לצרות נפטרו אחיות דכיון דאיסור צרה מכח אחות זקוקה קא אתי וטפל הוא אצלו לא אלמוה לאיסורא דידה כאחות זקוקה גופה ומדקליש איסורא חליצה דידה עדיפא וכל היכא דחליצה דהאיך עדיפא מדאידך אע\"פ ששתיהן פסולות ההיא דעדיפא טפי אלימא למיפטר צרה אידך לא:",
                "<b>חליצת</b> אחיות שביארנו שאינה פוטרת צרות ומפני שחליצה פסולה היא ואינה פוטרת אלא עצמה פירושו אפילו באח אחד שאף לשמואל שאמר אינה צריכה לחזר על כל האחין אלא בחליצת אחד מהם סגיא מכל מקום הואיל וחליצה פסולה היא לא אלימא לאפקועי אלא דנפשה אבל לא של צרתה אפילו באח אחד וכן כתבוה קצת גדולי הדור:",
                "<b>זה</b> שביארנו בחלץ לצרות שלא נפטרו אחיות דטעמא הוא משום דלא אלימא זיקה לשוויי צרה כערוה כך היא מסקנת השמועה לדעת רב אשי ומכל מקום בסוגיא זו היו סבורים לפרשה מטעם אחר שמתוכו יתפשט הענין לדרך אחרת והוא ששאלו מאי שנא לאחיות דלא נפטרו צרות דהויא לה אחות אשה בזיקה והויא לה חליצה פסולה חלץ לצרות נמי לא יפטרו אחיות דהויא לה צרת אחות אשה בזיקה וקאמר דשמואל סבר אין זיקה וסוגיא בעלמא הוא דהא בפרק רבן גמליאל לקמן נ\"א א' אמרו דהא דחלץ לבעלת הגט לא נפטרה צרה אליבא דמאן דאמר יש זיקה קא אתיא או שמא אע\"ג דההיא אתיא אטעמא דיש זיקה הא דחלץ לצרות אתיא אטעמא דאין זיקה ואע\"ג דשמואל סבר יש זיקה מכל מקום אליבא דמאן דאמר אין זיקה אמרה והקשה אי הכי חלץ לאחיות אמאי לא נפטרו צרות והא מדאין כאן איסור אחות זקוקה דהא אין זיקה חליצה הוגנת היא בשלמא צרה דרחל שהיא השניה ר\"ל שחלצה באחרונה לא תפטר דכיון דחלץ ללאה תחלה כי הדר חליץ לה לרחל הויא לה חליצה פסולה דהא רחל מיהא אית בה איסור אחות חלוצתו ואפילו מאן דלית ליה איסור זיקה איסור אחות חלוצה מיהא אית ליה ובדין הוא דלא ליפטר צרתה בחליצתה אלא צרת לאה תפטר דהא כי חליץ לה חליצה ראויה היא הואיל ואין כאן איסור אחות זקוקה ומשני דהכי נמי קאמר לא נפטרה צרת השניה והאי דקאמר צרות אצרות דעלמא קאי ר\"ל כל זוג שיזדמן כך והקשה אי הכי הא דאמר בתר הכי חלץ לצרות נפטרו אחיות ודאי אצרת רחל קאי כגון שכבר חלץ ללאה והדר חליץ לצרת רחל וקאמרת דרחל גופה מיפטרא בחליצת צרתה ורחל גופה מי מיפטרא והא חליצת הצרה חליצה פסולה היא שהרי אינו יכול לכונסה שמאחר שאחות חלוצה אסורה לו אף צרתה אסורה לו וכדאמרינן אסור אדם בצרת אחות חלוצתו כמו שיתבאר בפרק החולץ לקמן מ' א' ומעתה דיינו שנאמר שחליצת הצרה תפטור עצמה ולא שתפטור ברחל וקאמר דשמואל נמי הכי קאמר וחלץ דקאמר פירושו התחיל ומאי דשני ליה דאצרת רחל קאי אידחי ליה אלא הכי קאמר התחיל באחיות ר\"ל שכבר חלץ ללאה שנמצאת חליצה הוגנת שהרי אין כאן איסור אחות זקוקה דהא אין זיקה ונפטרה צרתה עמה לא יגמור בצרות כלומר אין הדבר נגמר בחליצת צרת רחל ורבותא אשמעינן דלא מיבעיא בחליצת רחל דצרתה לא מיפטרא דהא אחות חלוצה היא וחליצתה חליצה פסולה ואינה פוטרת אלא עצמה אלא אף חליצת הצרה אינה פוטרת רחל דהא צרה נמי אסירא דצרת אחות חלוצה היא ואע\"ג דלא חמירא כולי האי מכל מקום אסורה היא ורחל נמי צריכה חליצה הא אם התחיל בצרות ר\"ל שחלץ תחלה לצרת לאה ונפטרה לאה עמה יגמור אף באחיות ר\"ל שחליצת רחל פוטרת צרתה שהרי מותר הוא לכונסה הואיל ולא חלץ את אחותה אלא צרת אחותה ומותר באחות צרתה של חלוצתו כמו שיתבאר בפרק החולץ:",
                "<b>ויש</b> לשאול תינח חלץ לאחיות מצית לפרושינהו בהתחיל ולא התחיל אלא הא דגט ודמאמר מאי התחיל ולא התחיל איכא ואם כן חלץ לצרת בעלת גט ולצרת בעלת מאמר למה נפטרו בעלת גט ומאמר והא חליצה פסולה היא דהא צרת בעלת גט ומאמר אסורה כדכתיבנא ותירצו גדולי קדמונינו דצרות בעלת גט ומאמר אע\"ג דליבום אסירן לית בהו סרך איסור תורה כלל וכל שהחליצות שוות נפטרה האחת בחברתה אלא שאם האחת מעולה יותר מחברתה חולץ בה ומשום הכי חולץ לצרות וכי חליץ בפחותה פטרא נפשה אבל אחיות דאיכא סרך זיקה אף בשוות הואיל ופסולה היא אין אחת נפטרת בחברתה:",
                "<b>ולמדת</b> לטעם זה שלדברי האומר יש זיקה אף חלץ לצרות לא נפטרו אחיות ומכל מקום רב אשי תירצה אף לטעמא דיש זיקה ואף צרת ראשונה לא מיפטרא וכל מקום חליצת צרות פוטרות את האחות ואע\"ג דצרה נמי לענין יבום אסירא קילא איסור דידה ולא אלימא זיקה לשווייה כאחות זקוקה לגמרי והילכך חליצתה מעולה משל אחיות ופוטרת בהן שאף באחיות אף במקום ששתיהן פסולות אין הגרועה פוטרת את שלמעלה הימנה אבל המעולה פוטרת את שלמטה הימנה אבל כששתיהן שוות לפסול אין חליצת האחת פוטרת צרתה ותניא כותיה דרב אשי חלץ לאחיות כו' ולא תני התחיל דאכתי שמואל אע\"ג דלא תני התחיל משום דגט ומאמר לא שייך בהו התחיל הוא אבל הכא דלא תני גט ומאמר אי קא בעי למימר התחיל לא הוה ליה לסתומי ואע\"ג דדחו לה דדילמא בית שמאי היא דשרו בצרת ערוה גמורה וכל שכן צרת ערוה דזיקה לא כלום היא דאי הכי יבומי נמי תתיבם ואלמה קתני חלץ לצרות כלומר דמכל מקום לאו בנות יבום הן ואע\"ג מוקים לה כר' יוחנן בן נורי שנויי דחיקי נינהו וודאי הלכה כרב אשי על הדרך שכתבנו ופסקנו:",
                "<b>וגדולי</b> המחברים כתבו בענין זה דברים שלא עמדנו עליהם כראוי והוא שביבמות רבות הבאות מבית אחד כתבו שביאתה או חליצתה של אחת מהן מסלקת כל הזיקה לגמרי ובביאה פסולה או מאמר פסול נאסרו כלן ליבום ובעלת ביאה או מאמר צריכה גט ואחת מהן חליצה לסלק זיקת היבום להתירן לזר אחר כן כתבו נחלצה אחת מהן חליצה פחותה הותרה לזר זו שנחלצה אבל צרתה אסורה עד שתחלוץ גם היא או עד שיחלצו כל האחים לראשונה שנחלצה חליצה הפסולה שאין החליצה הפחותה מסלקת זיקת היבום מבית זה עד שתחזור על כל האחים או שתחלוץ כל אחת מהן זהו לשונם וודאי הם פוסקים כשמואל דאלו לרב צריכה היא לחזר כו' ולשמואל כל דכי הדדי נינהו חדא מינייהו פוטרת צרה ועוד שאם אין החליצה הפחותה מסלקת הזיקה הואיל ומכל מקום הותרה לינשא מה תועיל בה חזרת האחים ואם כן מצינו יבמה חולצת ופוטרת אף אחר היתרה ואם כן אף אחר שנשאת:"
            ],
            [
                "<b>כבר</b> ביארנו שכל שיש כאן חליצה פסולה וכשרה מחזרין על הכשרה ואפילו שתיהן פסולות מחזרין על אותה שאיסורה קלוש יותר על הדרך שביארנו מכל מקום אם היו כאן בעלת גט ובעלת מאמר שאלו כאן אי זו קודמת לחליצה והענין הוא שמן התורה אין ביבמה דרך לכנוס אלא ביאה ולא להוציא אלא חליצה אבל חכמים תקנו שיהא מאמר קונה במקצת וגט דוחה במקצת ונמצא שהמאמר קונה ליאסר בקרובותיה ולהצריכה גט למאמרו ולאסור לו צרתה ומכל מקום צריכה היא חליצה להוציא שאין המאמר קונה בה כל כך שיהא גט מוציאה וגט דוחה לאסרה היא וצרותיה על כל האחים ולאסור בעל הגט בקרובות בעלת הגט ומכל מקום צריכה היא חליצה שאין הגט מוציאה ומעתה כל שמת לו אח ולו שתי נשים ועשה זה מאמר בזו ונתן גט לזו נמצא ששתיהן חליצה פסולה הן שהרי אין ראויות ליבום ומתוך כך שאל בהן אי זו משובחת מחברתה אם של בעלת הגט הואיל והותחל בה כעין חליצה אם של מאמר הואיל והותחל בה כעין כניסה והעלו בה ששוות הן לגמרי ויחלוץ לאי זו שירצה ונפטרה חברתה ואע\"פ שכתבנו דכל ששתיהן שוות בפסול אין האחת פוטרת חברתה דוקא באחיות וצרותיהן דאיכא זיקה כדכתיבנא והביאו ראיה שבזו שתיהן שוות ממה שאמרו מודה רבן גמליאל שיש גט אחר מאמר ומאמר אחר גט והענין שרבן גמליאל ורבנן נחלקו בגט אחר גט ובמאמר אחר מאמר שלדעת רבן גמליאל אין גט אחר גט ואין מאמר אחר מאמר ר\"ל שאם יש כאן שתי יבמות שנפלו לזה מבית אחד ונתן גט לזו תחלה ואחר כך נתן גט לזו או עשה מאמר לזו ואחר כך לזו אין גיטה של שניה או מאמרה מועיל ליאסר בקרבותיה כלל שלא אמרו בגט שדוחה אלא שמא יבאו לטעות שאף חליצה אינה דוחה ולא אמרו במאמר שקונה אלא שלא יבאו לטעות שאף הביאה אינה קונה לגמרי ומעתה כשם שאין חליצה אחר חליצה או ביאה אחר ביאה כלום כך גט אחר גט ומאמר אחר מאמר אינו כלום וחכמים סוברים יש גט אחר גט ומאמר אחר מאמר ליאסר בקרובות שניה וליפסל מן הכהונה דהואיל ותקנו מאמר לקנות במקצת וגט לדחות במקצת לא חלקו בדבריהם ואע\"ג דביאה אחר ביאה לא כלום היא ר\"ל ביאה סתם שאם לשם קדושין הרי אין כאן אלא לאו דלא יבנה וקדושין תופסין בה אבל ביאה סתם של זו אחר ביאה של זו אינו כלום וכן אע\"פ שחליצה אחר חליצה אינו כלום התם הוא דביאה קמא ביאה גמורה היא וחליצה שמא חליצה גמורה היא אבל הכא לא מאמר של ראשונה או גט שלה קונה לגמרי או דוחה לגמרי ורווחא לחברייהו שבקו אם לקנות אם לדחות והלכה כחכמים ומכל מקום אמרו על זו שמודה רבן גמליאל שיש גט אחר מאמר ר\"ל שאם עשה מאמר בזו ונתן גט לזו נפסלה הראשונה עליו מחמת גט השניה ונאסר אף בקרובות השניה וכן מודה שיש מאמר אחר גט ר\"ל שאם נתן גט לזו ועשה מאמר בזו אף המאמר מועיל להצריכה גט ולרבן גמליאל מיהא אי גט עדיף לא הוה מהני מאמר אבתריה ואי מאמר עדיף לא הוה מהני גיטא דבתריה אלא כי הדדי נינהו כמו שכתבנו:",
                "<b>שתי</b> אחיות יבמות נשואות לשני אחים ונפלו לפני יבם אחד בזו אחר זו והרי לענין הוצאה צריך הוא לחלוץ לכל אחת מהן וכשחלץ לזו הותרה היא ולא צרתה שהרי מכל מקום חליצה פסולה היא שהרי אינן ראויות ליבום ואע\"פ שלדעת רב מיהא אף צרתה נפטרה עמה דהא רב אין זיקה סבירא ליה מכל מקום לענין פסק היא ולא צרתה וכן כשחלץ לזו הותרה היא ולא צרתה אבל לענין כניסה אם לא חלץ לאחת מהן הרי אינן ראויות ליבום שכל אחת זקוקה וכל אחת אחות זקוקה ומכל מקום אם מתה שניה מותר הוא בראשונה ר\"ל אותה שנזדקקה תחלה שהרי הראשונה ראויה היתה בשעת הזיקה שהרי עדיין לא היתה לו לזה זיקה אצל אחותה ונתחדש לה איסור בשעת זיקת אחותה וכשמתה השניה חזרה הראשונה להיתרה אבל אם מתה הראשונה נחלקו בה רב ור' יוחנן שלדעת רב מותר אף בשניה שהרי אף אחות אשה דעלמא מותרת לאחר מיתה ואע\"פ שבחייה אסור אף לדעת רב דאע\"ג דקאמר אין זיקה הני מילי בשני יבמים שאפשר להיות זה מיבם אחת וזה מיבם אחת או זה חולץ לאחת וזה מיבם לאחת אבל ביבם אחד אף רב מודה שאינו יכול ליבם אחת מהן בחיי אחותה שאם כן אחותה במאי מישתריא אי חליץ לה הויא לה אידך אחות חלוצה ולאפוקה בכדי משום אחות אשה לא שרינן מכל מקום לאחר מיתת אחותה מותרת ואע\"פ שלא היתה שניה זו ראויה בשעת זיקה וכל יבמה שאיני קורא בה בשעת נפילה יבמה יבא עליה הרי היא כאשת אח שיש לה בנים ואסורה לא נאמר כן אלא בשאינה ראויה מן התורה כגון שהיא אחות אשתו אבל זו אף לדעת האומר יש זיקה לאיסור קרובות אינו אלא מדרבנן דמדאוריתא יבמה יבא עליה קרינא ביה ולא הוצרך רב לטעם זה אלא לדעת האומר יש זיקה דלדידיה דקאמר אין זיקה בדין היה ליבם לאחת אף בחיי אחותה אלא דמשום דלא שרינן דתיפוק אחותה בלא כלום וצריכה חליצה והויא לה אידך אחות חלוצה אסרינן ומאחר שמתה קודם חליצה אין לחוש לכלום אלא שאף לטעם יש זיקה הוא אומר כן ולר' יוחנן אסורה הואיל ולא היתה ראויה בשעת זיקה ואע\"פ שמן התורה ראויה היתה כל דתקון רבנן כעין דאוריתא תקון ומחמירין בה שאינה [אלא] חולצת ולא מתיבמת שלא נאמר הרי היא כאשת אח שאין לה בנים להקל עליה ליפטר בלא כלום אלא להחמיר להיות חולצת ולא מתיבמת והלכה כר' יוחנן ומשנתנו שהקשו לו ממנה תירץ הוא דלא כהלכתא היא והוא שאמר אחיות איני יודע מי שנאן ומה שראוי לפסוק במשנתנו לדעת ר' יוחנן ולפי היוצא מסוגיא האמורה כאן כבר ביארנוהו במשנה ולענין ביאור זה שהקשו ממנה לר' יוחנן וכל שכן דקשיא לרב משום דרב אין זיקה סבירא ליה ותנא הוא ופליג אבל ר' יוחנן דאית ליה יש זיקה ושאמר הלכה כסתם משנה קשיא:"
            ],
            [
                "<b>יתבאר</b> בפרק בית שמאי ק\"ח ב' שהמגרש את אשתו והחזירה מותרת ליבם ור' אליעזר שאוסר ומפני שמאחר שעמדה עליו שעה אחת באיסור אין הלכה כן ומכל מקום לענין ביאור יתבאר שם שאף ר' אליעזר מטעם אחר אמרה כמו שיתבאר שם ומה שנתגלגל כאן בדין אי אפשר לצמצם כבר ביארנוהו בפרק שני י\"ט א' וכן מה שאמרו כאן שבכל חמש עשרה נשים מצינו האסור לזה מותר לזה כו' כבר ביארנוהו בפרק ראשון ט' ב' ושאר הסוגיא מפורשת כל צרכה בפירושי גדולי הרבנים:"
            ],
            [
                "<b>המשנה</b> השנית והכונה בה בענין משנה שלפניה והוא שאמר שלשה אחים שנים מהם נשואין לשתי אחיות או אשה ובתה או אשה ובת בתה הרי אלו חולצות ולא מתיבמות ר' שמעון פוטר היתה אחת מהן אסורה עליו אסור ערוה אסור בה ומותר באחותה אסור מצוה או אסור קדושה חולצות ולא מתיבמות אמר הר\"ם ר' שמעון יפטור מן החליצה ומן היבום כאשר נפלו לפני אח אחד ונעשו צרות בהכרח ואין הלכה כר' שמעון:",
                "<b>אמר</b> המאירי שלשה אחים שנים מהם נשואים שתי אחיות או שתי קרובות כגון אשה ובתה או אשה ובת בנה וכיוצא בהן ומתו בעליהן ונזדקקו לזה השלישי אע\"פ שאין אחת מהן ערוה עליו הואיל ושתיהן זקוקות לו כל אחת אסורה לו להתיבם שהרי כל אחת ערות זקוקתו ומכל מקום חולץ הוא להן שאין הזיקה ככניסה גמורה ליפטר חברתה בלא כלום ור' שמעון פוטר אף מן החליצה ומפני שהוא דורש לא תקח לצרור בשעה שנעשות צרות זו לזו אף על ידי זיקה לא יהא לך ליקוחין אפילו באחת מהן שכל אחת נעשית כאחות אשתו לגמרי מצד הזיקה ואין הלכה כר' שמעון:",
                "<b>היתה</b> אחת מהן אסורה לו איסור ערוה אסור בה ומותר באחות ודין צרת ערוה אין כאן שהרי משני בתים הן באות וזו לר' שמעון הוצרך ללמדה סלקא דעתך אמינא הואיל ואמר ר' שמעון שתי אחיות פטורות לגמרי מדאוריתא אף כשאחת מהן ערוה ניגזור אטו שתי אחיות דעלמא קמ\"ל ואלו לרבנן בשתי אחיות דעלמא אף כשהוא מיבם לאחת אין בה אלא זיקה דרבנן וליכא לאסוקי אדעתא למיגזר:",
                "<b>איסור</b> מצוה ואיסור קדושה ר\"ל אם היתה אחת מהן עליו איסור ערוה או איסור קדושה חולצת ולא מתיבמת ר\"ל כל אחת מהן חולצת ולא מתיבמת וודאי אף זו לרבנן לא איצטריכא דהא שמעינן לה במתניתא קמא אלא לר' שמעון ומתוך כך שאלו בגמרא והא אמר ר' שמעון בשתי אחיות לא חולצות ולא מתיבמות ואם כן מאי האי דמצריך להו חליצה והרי הואיל ומן התורה ראויות הן ליבום זיקה גמורה היא ולדידיה הויין להו כשאר שתי אחיות שנעשות צרות זו לזו ויפטרו אף מן החליצה לדעתו ופירש גזירה משום איסור מצוה דעלמא ר\"ל שאם אתה פוטרן מאן דחזי סבר לאו משום אחות זקוקה הוא אלא משום דאיסור מצוה הויא כערוה ופטורה מן החליצה ואתי למיפטר איסור מצוה דעלמא ואם אתה אומר תינח היא אחותה מיהא למה חולצת תפטר בלא חליצה משום אחות זיקה משום לתא דידה ר\"ל דאתי למיגזר אחותה משום היא ואע\"ג דבהיתה אחת מהן ערוה עליו שאסור בה ומותר באחותה והערוה יוצאה בלא חליצה ואין אומרים תחלוץ ערוה גזירה משום אחותה שאינה ערוה וראויה ליבם והא נמי לר' שמעון ערוה היא כשנעשו צרות ולא נצריכנה חליצה ערוה שאני דמיגמר גמירי לה ר\"ל הכל יודעים באיסורה ושאחותה אינה זקוקה כלל ולא יבאו להתיר אחות זקוקה דעלמא ומכל מקום הלכה כרבנן:",
                "<b>זהו ביאור המשנה ופסק שלה ולא נתחדש עליה בגמרא דבר:</b>"
            ],
            [
                "<b>המשנה</b> השלישית והכונה בה כשלפניה והוא שאמר שלשה אחין שנים מהם נשואין לשתי אחיות ואחד מופנה מת אחד מבעלי אחיות ועשה בה מופנה מאמר ואחר כך מת אחיו השני בית שמאי אומרים אשתו עמו והלז תצא משום אחות אשה בית הלל אומרים מוציא את אשתו בגט ואת אשת אחיו בחליצה זו היא שאמרו אלו על אשתו ואלו על אשת אחיו אמר הר\"ם מופנה הוא אשר אין לו אשה וב\"ה אומרים לא יתחזקו אצלם הקדושין עד שיהיו נשואין ותדחה אחותה משום אחות אשה ואשר התחייב שיחלוץ יתן גט לפי שהיבמה אינה מותרת לשאר הנשים כי אם בבעילה או בחליצה והחליצה לא תסיר קשר הקדושין ואמנם יסיר קשר הקידושין הגט ולזו נותן גט וחולץ והראוי שיתן הגט תחלה כאמרו בגט וחליצה:",
                "<b>אמר</b> המאירי שלשה אחים שנים מהם נשואין שתי אחיות ואחד מופנה ולאו דוקא מופנה אלא משום דקא בעי למיתנא בסיפא אוי לו על אשתו אוי לו על אשת אחיו נקט ליה הכי ואי נסיב אחרינא מאי אוי לו איכא ומת אחד מבעלי האחיות ועשה בה המופנה מאמר ואחר כך מת אחיו השני ונמצאו שתי אחיות לפניו אלא שעשה מאמר באחת בית שמאי אומרים אשתו עמו ר\"ל אותה שעשה בה מאמר תהא עמו מפני שהם סוברים שהמאמר ככניסה גמורה והוה ליה אשתו ואין האחרת זקוקה לו שהרי ערוה היא ותצא בלא כלום משום אחות אשה ובית הלל סוברים שהמאמר אינו קונה לדחות בצרה ר\"ל לעשות את האחות ערוה לצאת בלא כלום אלא עדיין שתיהן זקוקות וכל אחת אחות זקוקה וחולץ לשתיהן אלא שבעלת המאמר צריכה עוד גט למאמרו והילכך מוציא את אשתו ר\"ל זו שעשה בה מאמר בגט ובחליצה ואשת אחיו השני בחליצה וזו היא שאמרו דרך צחות אי לו כו' מלשון אי לו האחד שיפול כלומר אוי לו על אשתו אוי לו על אשת אחיו כלומר שהוא צריך להוציא את שכנס בקדושין והאחרת אינו רשאי לכנוס ונמצא נדחה משתיהן:",
                "<b>זהו ביאור המשנה והלכה כבית הלל ודברים שנכנסו תחתיה בגמרא אלו הן:</b>",
                "<b>בתלמוד</b> המערב פ\"ג ה\"ד שאלו קדש את האשה מעכשו ולאחר שלשים ונפלה לו אחותה בתוך שלשים מהו ונראה שלא שאלוה אלא לבית שמאי שכך הוא הלשון קדש אשה מעכשו ולאחר שלשים ונפלה לו אחותה בתוך שלשים אפילו כן אשתו עמו והלזו תצא משום אחות אשה או לא אמרו בית שמאי אלא על ידי זיקה ומאמר כלומר מפני שהם סוברים מאמר קונה לגמרי אבל זו שעדיין לא קנאה קנין גמור נאמר ששתיהן חולצות וסיום הירושלמי וההיא דאמר ר' יוחנן אפילו קדושי מאה תופסין בה דלא כבית שמאי והדבר קשה לפרש שאם כמו שפירשנו דאיהו קאמר לבית שמאי שזו שעדיין לא קנאה שתיהן חולצות אדרבה כר' יוחנן היא דמאחר שקדושין תופסין בה לא נגמרו קדושיו והיא הנותנת להיות שתיהן חולצות ושמא הוא בתמיהא כלומר היאך אתה מסופק בזה שיאמרו בית שמאי בזו אשתו עמו וכי חלוקים הם על זו של ר' יוחנן ולענין פסק יראה לפי תלמוד שלנו קדושין נ\"ט ב' הואיל והמקדש מעכשו ולאחר שלשים יכול לחזור בתוך שלשים וכן שאם קדשה שני בתוך שלושים מקודשת לשניהם מספק ומשום דמספקא לן בלאחר שלשים דקאמר אי תנאה הוא אי חזרה ואם מת בתוך שלשים צריכה חליצה אף כאן אם לא חזר חולץ לשתיהן ואם חזר בו מתיבמת הא אם קדשה מעכשו על מנת שיעשה כך וקודם קיום התנאי נפלה לו אחותה תמתין עד שיתקיים התנאי ויוצאה בלא כלום:",
                "<b>בפרק</b> בית שמאי ק\"ט א' אמרו בשני אחים נשואים שתי אחיות אחת גדולה ואחת קטנה שאם מת בעלה של קטנה תצא משום אחות אשה ואם מת בעלה של גדולה נחלקו בה התנאים והוא שר' אליעזר אומר מלמדין את הקטנה שתמאן כדי שתתקיים מצות יבום שמוטב לדחות נשואין דרבנן כדי לקיים מצות תורה ורבן גמליאל אומר אם מיאנה מיאנה ואם לאו תמתין עד שתגדיל ותצא גדולה משום אחות אשה ור' יהושע סובר שנישואין אע\"פ שהם דרבנן אין משתדלין בהם למאן וכן אין אומרין תמתין עד שתגדיל שאפילו הגדילה כל שלא בעל נשואין נינהו ואין מפקיעין זיקה ולבעול אחר גדילתה אי אפשר משום דיש זיקה והויא לה אחות אשה בזיקה הואיל ואינה כנוסה גמורה הילכך מוציא את אשתו בגט ואשת אחיו בחליצה ונמצא אוי לו על אשתו אוי לו על אשת אחיו ובסוגיא זו אמרו זו היא דמתניתין למעוטי הא דר' יהושע כלומר דקאמר נמי בההיא אוי לו כו' אלא או כרבן גמליאל או כר' אליעזר ומכל מקום הלכה כר' אליעזר אלא שאם לא מיאנה קיימא לן כר' יהושע דהא ר' אליעזר מודי ליה ולא עוד אלא שאם אין הקטנה ממאנת מוציאין אותה הימנו ולא שבקינן לה גביה משום דהויא לה אחות אשה בזיקה ואם מתה היבמה עד שלא תחלוץ יחזיר כמו שיתבאר לקמן מ\"א א' ולמדת על זה שאמרו כאן דלא עבדינן כר' יהושע אלא או כרבן גמליאל או כר' אליעזר אין הלכה כן ולעולם הלכה כר' אליעזר ואם לא מיאנה עבדינן כר' יהושע:",
                "<b>המאמר</b> אין בו שום קנין מן התורה ומה שאמרו בתלמוד המערב פ\"ב ה\"א יבמה יבא עליה זו ביאה ולקחה זה מאמר יכול יהא המאמר גומר בה כדרך שהביאה גומרת בה תלמוד לומר ויבמה עירה את הפרשה כולה ליבום לומר ביאה גומרת בה ולא מאמר אם כן מה שהמאמר מועיל לפסלה לאחים מדרבנן הוא וקרא אסמכתא בעלמא ומכל מקום לבית שמאי אף מן התורה הוא קונה שאם לא כן היאך תצא הלזו משום אחות אשה ואע\"פ שלענין פסק אין לנו בדבריהם דין ודברים לענין ביאור מיהא פירשו כאן שאע\"פ שלדעתם המאמר קונה קנין גמור מן התורה אינו קונה קנין גמור מכל וכל עד שאם ירצה להוציאה לא תהא צריכה אלא גט לבד אלא ודאי צריכה גט למאמרו וחליצה לזיקתו ולא אמרו קונה אלא לדחות בצרה להיותה יוצאה בלא כלום משום אחות אשה והביאו ראיה ממה שאמרו הם במשנתנו שאם קדמו וכנסו יקיימו הא לכתחלה לא יכנוסו משום אחות זקוקה ואם המאמר קונה קנין גמור יעשה אחד מאמר בראשונה ויקנה לגמרי שהרי המאמר אין בו איסור ולכשיעשהו נמצאת אשתו לגמרי ואחותה יוצאה בלא כלום ומותרת לאחר שהרי הופקעה זיקת אחיו במאמרו ולאו דוקא זה יעשה וזה יעשה דבחד מינייהו סגי והקשו אלא מאי כלומר לגבי מאי קאמרי בית שמאי קונה קנין גמור לדחות בצרה לגמרי ואם כן יעשה מאמר וידחה אחותה לגמרי ונמצאת זו בלא זיקה אלא מאי אית לך למימר מאמר דהיתרא ר\"ל במקום שהוא ראוי ליבום בשעה שעושה את המאמר דוחה כו' הכא נמי כו' ולהכי לא יכנוסו ורב אשי מתני לא תימא דוחה דחיה גמורה כו' וכבר פירשו בו גדולי הרבנים מה שתראה בפירושיהם אלא שעיקר הדברים בה מה שפירשו בתוספות וצרתה דקאמר ר' אליעזר צרתה ממש הוא ר\"ל שנפלה עמה מבית אחד ואומר עליה שאינה דחויה לגמרי משעת מאמר חברתה שתצא בלא כלום אלא דחויה היא שאינה ראויה לו עוד לכנוס דקם ליה עלה בלא יבנה אבל משייר בה שאינה ניתרת בלא חליצה והיינו דמתניתין דאינה צרה גמורה מבית אחד אלא שהיא אחותה ויבמתה לא יכנוסו לכתחלה ואם צרה מבית אחד שריא לאלתר בלא חליצה אף באחותה שהיא יבמתה זה או זה יעשה מאמר וידחה כלומר שתפקע זיקת האחת במאמר של חברתה אלא שמע מינה שעדיין זיקתה קיימת ואין המאמר דוחה דחיה גמורה מלאסור אחותה שהיא יבמתה על היבם ואף בצרה ממש אינו דוחה צרתה לגמרי להוציאה בלא חליצה והקשה והא קתני אשתו עמו והלזו תצא משום אחות אשה וסתמא קתני לה לומר דאף משעת המאמר כן ונמצא שהמאמר דוחה להיות אחותה יוצאה בלא כלום ומשום הכי כונס לכתחלה דהא אשתו קרי לה ותירץ יבמה דחזיא לכולהו מילי דיבמה ר\"ל בשעת הזיקה חזיא למקצתייהו כלומר יבמה שהיתה ראויה לכל דיניה של יבמה כגון שתי צרות מבית אחד שכל אחת ראויה ליבום וחליצה וכגון שתי אחיות יבמות שנפלו שתיהן עד שלא עשה בה מאמר באחת מהן שהן ראויות ליבום מן התורה שהרי איסור אחות זיקה אינה אלא מדברי סופרים חזיא לכולהו ואע\"פ שהוא עושה מאמר באחת מהן שאין חברתה עוד ראויה ליבום מכל מקום צריכה חליצה אבל יבמה דלא חזיא לכולהו מילי דיבמה כגון זו שבמשנתנו שהן שתי אחיות יבמות שעשה מאמר באחת עד שלא נזדקקה האחרת שהשניה נדחית מן התורה לדעת בית שמאי מן היבום אינה ראויה אף לחליצה ומאמר הראשונה דוחתה לגמרי כך פירשו בתוספות והן הן הדברים ומכל מקום לענין פסק אין אנו צריכים לה כמו שכתבנו:"
            ],
            [
                "<b>אשתו</b> ארוסה אין הארוס אונן עליה אם הוא כהן ליאסר בקדשים ולא מיטמא לה וכן היא לא אוננת ליאסר בקדשים שהיא חולקת בהם בבית אביה ולא מיטמאה לו ר\"ל שאינה זקוקה לכך בין בכהנת בין בישראלית אע\"פ שמצוה להתעסק בשבעה מיתי מצוה הא אם רצתה מיטמאה אף הכהנת שאין הכהנות מוזהרות על הטומאה ואם מתה אינו יורשה מת הוא גובה כתובתה אם כתב לה על הדרך שכתבנו בראשון של מציעא י\"ח א' ואין צריך לומר בשומרת יבם אפילו עשה בה מאמר שהדין כן בכל אלו ולענין ירושה מיהא אם בנכסי מלוג יורשיה יורשין אותה ובנכסי צאן ברזל יורשים אותה יורשי המת אם האב אם האחים כמו שביארנו במסכת כתובות פרק נכסים פ' ב':",
                "<b>לענין</b> ביאור זה שאמרו בסוגיא זו השתא ארוסה בעלמא לא אונן כו' פירשו גדולי הרבנים השתא ארוסה כו' שקדושיה של תורה ואינו כן שהרי לבית שמאי אף מאמר של תורה כדכתיבנא אלא כך פירושו השתא ארוסה דקדושיה גומרין לגמרי לא אונן כו' מאמר דאע\"ג דלבית שמאי דאוריתא מכל מקום אינן גומרין שהרי אינה נסקלת על ידו לא כל שכן ומכל מקום אע\"פ שאין מאמר גומר אמרי בית שמאי אשתו עמו ותצא הלזו כו' שמאחר שהן מתחילין דבר תורה יש בה צד אחות אשה שהוא צד ערוה:",
                "<b>העושה</b> מאמר ביבמתו אין אומרים שפרחה ממנו זיקת יבמין עד שתחול עליו זיקת אירוסין להזקיקו לחפה אלא אין כאן סרך אירוסין כלל ואינה צריכה חפה וכן אין חפה גומרת בה אלא ביאה ואפילו בא עליה בעל כרחה שנאמר יבמה יבא עליה על כרחה:",
                "<b>נערה</b> המאורסה אביה ובעלה מפירין נדריה ואם היא שומרת יבם והיא נערה אביה לבד מיפר נדריה אפילו עשה בה מאמר ואם היא בוגרת והיא שומרת יבם מן האירוסין אין הפר לנדריה לא מצד האב ולא מצד היבם לא מצד האב שכבר יצאה מרשותו בבגרותה ולא מצד היבם שהרי אף ארוס ראשון לא היה מיפר לה בכך שאין לארוס לבדו כלום בנדרי ארוסתו אבל כשהיא שומרת יבם מן הנשואין נחלקו בה במסכת נדרים ע\"ד א' שלדעת ר' אליעזר אפילו נפלה לשנים יפר אי זה מהם שירצה ולר' יהושע אם נפלה לפני אחד יפר לפני שנים לא יפר לא זה ולא זה ואפילו שניהם כאחד ולר' עקיבא אפילו לאחד לא יפר וגדולי המחברים פסקו כר' עקיבא ואע\"ג דטעמיה משום דאין זיקה ואנן סבירא לן יש זיקה הא אסיקנא התם בפרק נערה המאורסה ע\"ה א' דטעמיה משום דאף לדעת האומר יש זיקה מכל מקום לאו אשתו גמורה היא וגדולי הדורות נוטים לפסוק כר' יהושע ואע\"ג דטעמיה משום דאין זיקה אלא בחד ואנן קיימא לן דיש זיקה אפילו בתרי הא אסיקנא התם ע\"ד א' דטעמיה דר' יהושע לאו משום דאין זיקה בתרי אלא משום דאין ברירה ורוב פוסקים פסקו כר' אליעזר ומשום דאידכר טעמיה בהדיא דיש זיקה אפילו בתרי דהכי הלכתא אלא דמאי דקאמר דבשנים יפר אי זה שירצה מוקמינן לה בשעשה זה מאמר ולבית שמאי דאמרי מאמר קונה קנין גמור ואם מאמר לבית שמאי נשואין עושה יפר לבדו ואם אירוסין עושה יפר בשותפות אביה הא בלא מאמר כל היבמים מפירין בשתוף כלם ולא אחד לבד אבל לרבנן הואיל ואין מאמר כלום אין אחד מהם מיפר לבדו אלא שכל היבמים יפרו בשותפות ואפילו עשה אחד מהם בה מאמר אינו כלום ונמצא שאם נפלה לפני אחד יפר ואם נפלה לפני הרבה כלם יפרו בשותפות ואם עמדה בדין על אחד מהם ופסקו לה מזונות משלו על הדרך שיתבאר בפרק החולץ מ\"א ב' הואיל ועשה בה מאמר ושהיא ניזונת משלו הוא יפר שעל דעתו היא נודרת כך כתבוה הרבה מפרשים אלא שבמסכת נדרים ע\"ד א' לא נאמר תירוץ זה אלא לדעת בית שמאי כמו שביארנו שם בפרק נערה המאורסה אלא שהם מפרשים אותה אף לדעת חכמים ומטעם כל הנודרת כו' כמו שביארנו שם:"
            ],
            [
                "<b>המשנה</b> הרביעית והכונה בה כשלפניה והוא שאמר שלשה אחים שנים מהם נשואין לשתי אחיות ואחד נשאוי נכרית מת אחד מבעלי אחיות וכנס הנשאוי נכרית את אשתו ומת הראשונה יוצאה משום אחות אשה והשניה משום צרתה עשה בה מאמר ומת נכרית חולצת ולא מתיבמת אמר הר\"ם פי' זה מבואר ואמנם הביא זאת ההלכה ואע\"פ שהיא מבוארת לפי שהיא הקודמת בדין ומאוחר בלמוד והקדימה בסדר ורצה באמרו נכרית ברוב אלו ההלכות הנופלות בזה הענין זרה מן היחס:",
                "<b>אמר</b> המאירי שלשה אחים שנים מהם נשואין שתי אחיות ואחד נשוי נכרית ומת אחד מבעלי אחיות וכנס נשוי נכרית את אשתו ומת והרי שתיהן לפני בעל האחות שתיהן יוצאות להיתר בלא כלום השניה ר\"ל אותה שנתיבמה משום אחות אשה והראשונה ר\"ל הנכרית משום צרתה ואם לא כנסה אלא שעשה בה מאמר הנכרית חולצת ולא מתיבמת ושאלו בגמרא טעמא דעבד בה מאמר הא לא עבד בה מאמר יבומי נמי מיבמא ואמאי והרי מכל מקום האחות היתה זקוקתו של נשוי נכרית וכשמת הויא לה נכרית צרת אחות אשה בזיקה שהרי בשעה שנפלה ליבום נפלה בזיקה עם אחות אשתו והוא שאמרו אמר רב נחמן זאת אומרת אין זיקה אפילו בחד אחא ואנן הא קיימא לן דיש זיקה אפילו בתרי וכל שכן בחד ואין הלכה כרב נחמן ומעתה עשה בה מאמר דמתניתין לאו דוקא אלא אף בלא עשה מאמר כן והאי דנקט מאמר לאפוקי מדבית שמאי דאמרי מאמר קונה קנין גמור:",
                "<b>זהו ביאור המשנה ופסק שלה ולא נתחדש עליה בגמרא דבר:</b>",
                "<b>המשנה</b> החמישית והכונה בה כשלפניה והוא שאמר שלשה אחים שנים מהם נשואים לשתי אחיות ואחד נשוי נכרית מת הנשוי נכרית וכנס אחד מבעלי אחיות את אשתו ומת הראשונה יוצאת משום אחות אשה והשניה משום צרתה עשה בה מאמר ומת נכרית חולצת ולא מתיבמת אמר הר\"ם אולם זאת אשר היתה אחות אשתו ונפלה ליבם לייבום בחיי אשתו הנה כבר התבאר שהיתה אסורה עליו עולמית ואמנם צרתה ר\"ל הנכרית לא נמצא בה דינה בתלמוד ולא מאמר לאחד מהגאונים והמשפט אצלי שהיא חולצת ולא מתיבמת לפי שאני מסופק אם אסרוה משום ערוה ותהיה צרתה פטורה מן החליצה ומן היבום או אסרוה עליו מדרבנן אשר אמרו הואיל ונאסרה עליו שעה אחת ותהיה כמו השניה וצרת השניה חולצת או מתיבמת ולזה תחלוץ להחמיר:",
                "<b>אמר</b> המאירי שלשה אחים שנים מהם נשואים שתי אחיות ואחד נשאוי נכרית ומת זה שנשאוי הנכרית וכנס אחד מבעלי האחיות את אשתו ומת והרי שתיהן לפני בעל האחות האחרת הראשונה ר\"ל האחות יוצאה משום אחות אשה והשניה משום צרתה ואם לא כנסה אלא שעשה בה מאמר הרי המאמר עשאתה צרה במקצת ואינה מתיבמת ומכל מקום חולצת ובזו מיהא אם לא עשה בה בעל האחות מאמר ומת מתיבמת לשני שהרי כששניהם קיימים ראויה לכל אחד מהם ואם כן זה ששאלו בגמרא הא תו למה לי היינו הך ולא עוד אלא דכל שכן הוא דהשתא אידך מתניתין דנכרית עיקר הנשואין ואחות אשה מתגלגלת עליה לעשותה צרה המאמר בא ואוסרתה הכא דאחות אשה עיקר הנשואין לא כל שכן שהמאמר אוסר את הנכרית שהיא טפלה לה עד שהוצרך לתרץ דהא מתניתין תנא ברישא והיה סבור באחרת להתיר משום דנכרית עיקר והדר חזיה לאיסורא ומשום דחביבא ליה אקדמה דמשמע מכל מקום ששתי המשניות שוות לגמרי טעמא הוא משום דאידך מתניתין איתוקמא כרב נחמן דאין זיקה ותרויהו דוקא במאמר ולדידיה ודאי שוות הן אבל לדידן דאית לן יש זיקה וקמייתא אפילו בלא מאמר לאו שוות נינהו דהא דהכא מיהא דוקא במאמר כך היא שיטתנו ומכל מקום גדולי ספרד כתבו אף בזו שאף בלא מאמר כן שהנכרית כשנפלה מתחלה לפני שני בעלי האחיות נעשית זקוקה לכל אחד מהם והויא לה לגבי כל חד מינייהו צרת אחות אשתו בזיקה ואע\"פ שבעוד שהיו שניהם היה כל אחד מהם יכול לכנסו וכדקתני בהדיא וכנס אחד מבעלי אחיות את אשתו וודאי לכתחלה נמי דהא כל הני מתנייאתא בהיתרא קא מיירי באיסורא לא קא מיירי מכל מקום התם הוא דמאחר ששניהם קיימים הרי אחות אשה של כל אחד מהם ברשות בעלה היא אין כאן זיקה והויא לה נכרית צרת אחות אשה שלא במקום יבום אבל כשמת האחד היא נעשית לאחיו צרת אחות אשה בזיקה במקום יבום ולמטה יתרחבו הדברים במה שמחלוקת זו תלויה בו כמו שיתבאר:",
                "<b>זהו ביאור המשנה ופסק שלה ולא נתחדש עליה בגמרא דבר:</b>",
                "<b>המשנה</b> הששית והכונה בה כשלפניה והוא שאמר שלשה אחין שנים מהם נשואין לשתי אחיות ואחד נשוי נכרית ומת אחד מבעלי אחיות וכנס הנשוי נכרית את אשתו מתה אשתו של שני ואחר כך מת הנשוי נכרית הרי זו אסורה עליו עולמית הואיל ונאסרה עליו שעה אחת מבואר לר\"ם:",
                "<b>אמר</b> המאירי שלשה אחים שנים מהם נשואים שתי אחיות ואחד נשאוי נכרית ומת אחד מבעלי האחיות וכנס נשאוי נכרית את אשתו ומתה אשתו של שני שהיא אחת מן האחיות ואחר כך מת נשאוי נכרית ונזדקקו נשותיו לזה ואמר שאע\"פ שאחות אשה לאחר מיתת אשתו מותרת זו אסורה עולמית הואיל ונאסרה עליו שעה אחת בשעת נפילה ואחר שבנפילה ראשונה לא היה יכול זה ליבמה שהרי אחות אשתו היתה אף בנפילה שניה אסורה לו משום אשת אח שכל יבמה שאיני קורא בה בשעת נפילה יבמה יבא עליה הרי היא כאשת אח שיש לה בנים שהיא אסורה לעולם אף לכשמתו בניה אף זו אסורה לעולם אף בנפילה האחרת ומאחר שהיא אסורה אף הנכרית פטורה:",
                "<b>וצריך</b> שתדע שזה שביארנו שכל יבמה שאיני קורא בה בשעת נפילה יבמה יבא עליה שוב אין לה היתר לא סוף דבר כשהיא נדחית מזיקה ראשונה לגמרי על דרך משנתנו אלא אף בשלא נדחית לגמרי מזיקה ראשונה כגון שנאסרה בשעת נפילה וחזרה והותרה כגון שמתה אשתו אחר מיתת אחיו קודם שכנסה זה שנשאוי נכרית אעפ\"כ אסורה עולמית הואיל ונאסרה בשעת נפילה שכך שנינו לקמן ל\"ב א' שני אחים נשואים שתי אחיות ומת אחד מהם ואחר כך מתה אשתו של זה הרי זו אסורה עליו עולמית הואיל ונאסרה עליו שעה אחת ולא סוף דבר אף בזו שאינם אלא שני אחים וכשמת האחד ונדחית מן השני נדחית מכל בית זה לגמרי אלא אף כשלא נדחית מאותו בית לגמרי כגון שהיו שלשה אחים שנים מהם נשואים שתי אחיות ואחד נשאוי נכרית ומת אחד מבעלי האחיות שאע\"פ שהיא נדחית מן השני ראויה היא לשלישי ואחר כך מתה אשתו של שני וכנס נשאוי נכרית את היבמה ומת שהיה ראוי לומר מתוך שהיא ראויה לנשאוי נכרית ראויה אף לזה הואיל ונראית בנפילה ראשונה אעפ\"כ אין אומרין כן אלא היא פטורה וקיימא באיסור אשת אח:",
                "<b>זהו ביאור המשנה ופסק שלה ולא נתחדש עליה בגמרא דבר שלא ביארנוהו:</b>",
                "<b>המשנה</b> השביעית והכונה בה כשלפניה והוא שאמר שלשה אחין שנים מהן נשואין לשתי אחיות ואחד נשוי נכרית גרש אחד מבעלי אחיות את אשתו ומת הנשוי נכרית וכנסה המגרש ומת זו היא שאמרו וכלן אם מתו או נתגרשו צרותיהן מותרות אמר הר\"ם פי' אמרו זו היא שאמרו ירצה בו שזאת ההלכה גם כן נכנסת תחת זה העקר:",
                "<b>אמר</b> המאירי שלשה אחים שנים מהם נשואים שתי אחיות ואחד נשאוי נכרית ועמד אחד מבעלי האחיות וגירש את אשתו ומת זה שנשא נכרית וכנסה המגרש ומת ונזדקקה לפני הראשון שהוא בעל האחות הרי זה כונס את זו הנכרית וזו היא שאמרו וכלן אם מתו או נתגרשו צרותיהן מותרות וכבר ביארנו בפרק ראשון י\"ג א' שלא סוף דבר בזו שנתגרשה הערוה קודם שתכנס הצרה והרי מעולם לא נעשו צרות זו לזו אלא אפילו כנס את הצרה קודם שיגרש את הערוה שנעשו צרות משעת ליקוחי הצרה עד שנתגרשה הערוה הואיל ומכל מקום בשעת הזיקה לא נעשו צרות צרתה מותרת שמיתת הבעל מפלת נשותיו ליבום ומאחר שבשעת מיתה אינן צרות צרתה מותרת ואין אומרין נשואין הראשונים שנשאת האשה מפילין אותה ליבום עד שנאמר שמשנעשית צרה שעה אחת תיאסר עולמית אלא מיתה מפלת:",
                "<b>זהו ביאור המשנה וכן הלכה ודברים שנכנסו תחתיה בגמרא אלו הן:</b>",
                "<b>כבר</b> ביארנו למעלה בנכרית שנפלה לפני שני יבמין הנשואין שתי אחיות שיכול אי זה מהם לכנוס שמחלוקת גדולה בין הפוסקים אם כשמת אחד מבעלי אחיות יכול השני ליבם את זו הנכרית אם לאו ומחלוקת זו תלויה בביאור סוגיא זו ומתוך כך אני רוצה להעירך בביאורה מעט והוא שאמרו טעמא דגירש ואחר כך מת ר\"ל שגירש אחד מבעלי האחיות את אשתו ואחר כך מת הנשאוי נכרית וכנסה זה המגרש הוא שהנכרית מותרת לשלישי שהרי בשעת נפילה לא היתה בה סרך זיקת אחות אשה כלל הא מת בעל הנכרית ואחר כך גירש אחד מבעלי האחיות את אשתו וכנס את הנכרית ומת אסורה זו הנכרית לבעל האחות הנשאר וחולצת ולא מתיבמת אפילו גירש קודם שיכנוס מפני שבשעה שנפלה זו הנכרית לפני שניהם נעשית זקוקה לכל אחד והרי היא אצל כל אחד צרת אשתו בזיקה וממילא הויא נמי אצל כל אחד צרת אחות אשה בזיקה בשעת נפילתה ואע\"פ שגירשה זה עד שכשמת לא היתה הנכרית אצל השלישי צרת אחות אשה וזיקה בשעת נפילה אינה כלום הואיל ושניהם קיימים ויכול אי זה מהם לכנוס מכל מקום זיקתו עשאה ככנוסה והרי נעשית צרתה שעה אחת והוא ככנס ולבסוף גירש והוא סובר נשואין הראשונים מפילין ולא מיתה וזו היא שאמרו דמתניתין לאו למעוטי כנס ולבסוף גירש דליתסר עד שנבא לומר שגירש ולבסוף כנס מותרת שאם כן לישמעינן מת וגירש ולבסוף כנס וממילא ממעיטנא למת וכנס ולבסוף גירש ומדלא איירי אלא בגירש אחד מבעלי האחיות ואחר כך מת נשאוי נכרית שמע מינה דוקא למעוטי מת ואחר כך גירש דליתסר אפילו בגירש ולבסוף כנס ושמע מינה מכל מקום דיש זיקה אפילו בתרי אחי דהא מדין צרת אחות אשה בזיקה אתינן עלה:"
            ],
            [
                "<b>ולרב</b> נחמן דסבר אין זיקה אפילו מת ואחר כך גירש מותרת הואיל וגירש קודם שיכנוס הא אם כנס תחלה אסורה דנשואין מפילין וזו היא שאמרו למעוטי כנס ולבסוף גירש דאסירא ומתניתין דחמש עשרה נשים דקתני בה וכלן שנתגרשו וכו' ודייקינן בה אפילו בכנס ולבסוף גירש משום דקסבר מיתה מפלת ומי ששנה זו לא שנה זו ומכל מקום לרבא דקאמר בפירקין קמא דמתנייתא לא פליגי וזו ואין צריך לומר זו קתני כלומר לא סוף דבר בגירש ולבסוף כנס אלא אפילו כנס ולבסוף גירש צרתה מותרת הואיל ובשעת מיתה אינה צרת ערוה דמיתה מפלת ולא נשואין על כרחין סבירא ליה כרב אשי דיש זיקה ומכל מקום לאו למעוטי מת ואחר כך גירש דליתסר כדקא סלקא דעתין מעיקרא דההיא לא אתיא אלא למאן דקא סבר נשואין מפילין ורבא מיתה מפלת סבירא ליה והשתא כנס ואחר כך גירש שנעשית צרת ערוה בנשואין קאמר רבא דשריא מת ואחר כך גירש שלא נעשית צרה לערוה אלא בזיקה לא כל שכן אלא למעוטי מת אחד מבעלי אחיות ולא גירש ר\"ל שמת הנשאוי נכרית תחלה ונפלה זו לפני שני נשואי האחיות והרי שאיזה מהם יכול לכנוס שמאחר ששניהם קיימים אין כאן צרת אחות אשה בזיקה במקום יבום אבל כשמת אחד מהם עד שלא גירש את אשתו אסורה הנכרית לשלישי שהרי היא אצל זה צרת אחות אשתו בזיקה ובמקום יבום ואפילו לא כנס את הנכרית כלל שאלו כנס אחות אשה גמורה היא אלא אפילו לא כנס ונמצא לדעת רבא שכל שגירש את הערוה נכרית מותרת אבל כשלא גירש ומת נכרית אסורה אע\"פ שלא כנס והלכתא כותיה ורב אשי נמי איפשר דהכין סבירא ליה דהא דדייקינן טעמא דגירש וכו' הא מת ואחר כך גירש אסורה לישנא דתלמודא הוא ורב אשי לא קאמר אלא זאת אומרת יש זיקה כו' וכן כתבוה גדולי המפרשים:",
                "<b>זו</b> היא שיטת גאוני ספרד על הדרך שכתבנו למעלה פסק הנראה לפי שיטתם וגירסת הספרים לשיטה זו ולרבא הניחא אי סבר לה כרב אשי זו היא למעוטי מת בלא גירש ולא כנס:",
                "<b>ומכל</b> מקום גדולי הפוסקים גורסין בה למעוטי מת ואחר כך גירש דבהא נכרית אסורה וחולצת ולא מתיבמת ופסקו שכל שמת נשאוי נכרית ואחר כך גירש אחד מבעלי אחיות את אשתו וכנס את הנכרית ומת שהנכרית אסורה הואיל ונעשית צרת אחות אשה בזיקה ואע\"פ שגירש לא הותרה דגזרינן משום זיקה דעלמא ואע\"פ שבצרת ערוה מן הנשואין פסקנו שאפילו כנס ולבסוף גירש מותרת ולא גזרינן משום אידך דלא נתגרשה התם כיון דערוה הוא מיגמר גמירי לה ולא נפיק מינה חורבא אבל זיקה דרבנן גזרינן אי נמי צרת ערוה הואיל וגירשה מקמי דנפלה ליבם מהנו בה גירושין דכי נפלה צרה קמי יבם בהיתירא נפלה קמיה אבל נכרית זו שבשעת נפילה באיסור זיקה נפלה קמיה לא מהנו בה גירושין והדברים מתמיהים שאם כן כשהקשו מזו למשנתנו שבחמש עשרה נשים עד שהוצרך רבא עצמו לתרץ זו ואין צריך לומר זו קתני לימא ליה שאני התם דגזרינן משום זיקה דעלמא אי נמי דבשעת נפילה באיסור זיקה נפלה קמיה ועוד היכי נפלה קמיה בזיקה והלא מחר ששניהם קיימים אין כאן זיקה כמו שכתבנו:",
                "<b>ויש</b> מפרשים טעמא דגירש ואחר כך מת נשאוי נכרית אבל מת נשאוי נכרית ואחר כך גירש אחד מבעלי אחיות את אשתו וכנס את הנכרית ומת אסורה לשלישי וזאת אומרת יש זיקה ומדיש זיקה אסירא דהא נשואין מפילין וזיקתה ככניסה והויא לה כצרת אחות אשה בנשואין וכי היכי דבעלמא נשא ערוה וכנס נכרית וחזר וגירש את הערוה צרתה אסורה הואיל ונשואין מפילין הכי נמי בהא דיש זיקה הואיל והיה נשאוי הערוה כשמת זה ולאחר מיתתו גירשה ונשא הנכרית שנתקיימה זיקת הנכרית אצלו אסורה לשלישי דחשבינן לה משעה שמת צרת אחות אשה דזיקה כנשואין הואיל וכנס שנתקיימה זיקתו אצל הנכרית למפרע משעת מיתתו של זה ואע\"פ שבאותה שעה לא היתה צרת ערוה במקום מצוה הואיל ונשואין מפילין רואין אותה כאלו נזדקקה משעת נשואין אף כאן רואין אותה כאלו נזדקקה משעה שמת זה הנשאוי נכרית הא מכל מקום מת בעל הנכרית ואחר כך גירש אחד מבעלי אחיות ולא כנס את הנכרית ומת הרי נכרית זו מותרת לשלישי שהרי בשעה שנפלה ראויה היא לכל אחד משניהם ולא הורע כחו של שלישי במיתתו של שני והוא הדין למת ולא גירש והם גורסים לרבא זו היא למעוטי מת ולא גירש וכנס וכן מצאתיה בספר מוגה ומדוייק יפה ופירושה מת ולא גירש עד שכנס אלא כנס ואחר כך גירש ומת ונזדקקה לשלישי ואסורה לו שמאחר שכנס נתקיימה זיקתה אצלו למפרע והויא לה גבי אידך צרת אחות אשה בזיקה בשעת נפילה ולא דמיא לכנס ולבסוף גירש דעלמא דהתם בשעת נפילתה לא שייכא בהדי ערוה כלל דהא ערוה איגרשא לה אבל זו בשעת נפילתה דרמיא נכרית קמיה הויא לה צרת ערוה בזיקה ושוב אין לה היתר אבל גירש קודם שכנס אע\"פ שכבר מת מכל מקום כשגירש לא מיתחזיא כצרת ערוה שהרי כשנפקעה ערוה דהיינו כשנתגרשה עדיין היא ראויה לשלישי וכיון שפקעה עד שלא כנסה שני מותרת לשלישי אע\"פ שכנסה אחר כן ומעתה אין צריך לומר שאם לא כנסה כלל מותרת לשלישי לאחר מיתת השני כמו שכתבנו לשיטתנו והאי דשני בלישניה ר\"ל מת ולא גירש וכנס והוה ליה למימר מת וכנס ולבסוף גירש משום דבכנס ולבסוף גירש דעלמא שרי רבא ונמצא לשיטה זו שאע\"פ שכנס ולבסוף גירש דעלמא שריין בזו אסירא אבל לא כנס כלל מותרת לגמרי כמו שכתבנו:",
                "<b>המשנה</b> השמינית והכונה בה בענין החלק השני והוא שאמר וכלן שהיו להן קדושין או גרושין בספק הרי אלו חולצות ולא מתיבמות כיצד ספק קדושין זרק לה קדושיה ספק קרוב לו ספק קרוב לה זהו ספק קדושין כיצד ספק גרושין כתב בכתב ידו ואין עליו עדים יש עליו עדים ואין בו זמן יש בו זמן ואין בו אלא עד אחד זהו ספק גרושין אמר הר\"ם פי' אמרו וכלם ירצה בזה כל העריות שהיו להן קדושין או גרושין בספק צרותיהן חולצות ולא מתיבמות אולם כאשר קדש אחיו אשה בספק ומת מיבם ממה נפשך אולם אם גרש אחיו אשתו בספק ומת הנה היא גם כן חולצת ולא מתיבמת ומכלל ספק גרושין גם כן זרק לה גיטה ספק קרוב לו ספק קרוב לה כאשר היו שניהם בזולת בית האשה כמו שנבאר בגיטין ע\"ח א':",
                "<b>אמר</b> המאירי וכלן שהיו בהן ספק קדושין או ספק גירושין הרי אלו חולצות ולא מתיבמות כלומר כל אותן חמש עשרה עריות שביארנו שפוטרות צרותיהן אם היו לבעלים שמתו אצל העריות ספק קדושין או ספק גירושין הרי הצרות חולצות ולא מתיבמות שהרי ספק צרת ערוה הן שמא נתגרשה הערוה או שמא לא נתקדשה ואין זו צרת ערוה וראויה אף ליבום או שמא נתקדשה או לא נתגרשה והויא לה צרת ערוה ופטורה אף מן החליצה ומתוך ספקות אלו חולצות ולא מתיבמות ומכל מקום כל שנשואי הערוה ודאי נשואי הצרה אין לנו בהם כלום אם הם ודאי אם ספק שאם הם ספק הואיל ונשואי הערוה ודאי יוצאות בלא כלום ממה נפשך אם נשואין הם צרת ערוה הן ואם אינם נשואים הוו להו נכריות דעלמא ואינן זקוקות ליבום ואם שתיהן ספק אף הן חולצות ולא מתיבמות אלא הכל תלוי בנשואי הערוה:",
                "<b>ועכשיו</b> מפרש כיצד הוא ספק קידושין ופירש בהן זרק לה קדושיה ספק קרוב לו ספק קרוב לה ובספק גירושין שלשה גיטין הנזכרים ושאלו בגמרא היאך לא שנו בספק גירושין גם כן זרק לה גיטה ספק קרוב לה ספק קרוב לו והעלו שכל ספק שבקדושין אף הוא בגירושין אלא שיש בגירושין מה שאין כן בקדושין אף באותן שהיה ראוי לומר כן אצל קדושין והוא יש עליו עדים ואין בו זמן ומתוך שלא היה יכול להזכיר זו של זמן בקדושין שהרי לא תקנו זמן בקדושין כמו שיתבאר לקמן ל\"א ב' עבד ליה מקדושין מילתא באפי נפשה בספק קרוב לו ספק קרוב לה והוא הדין בגירושין ועבד ליה מגירושין מילתא באפי נפשה ואף בזו של זמן מיהא דוקא בגירושין אבל לא בקדושין ואע\"פ שאף בקדושין היה ראוי לומר כן ואין צריך להזכיר שני הגיטין הנזכרים עמה שאין להם מקום כלל אצל קדושין שאין קדושין בלא עדים כלום וזהו דגירושין לאו דוקא דהא איכא ספק קרוב לו ספק קרוב לה אלא מדאיצטריך למיתני זהו בקדושין לאפוקי זמן דהוה סלקא דעתין למימריה אף בקדושין תני ליה בגירושין כך הייתי רגיל לפרשה וכך היא מקובלת בידי מרבותי ואף גדולי הדור מסכימין בה אלא שלגדולי הדורות ראיתי שאף בקדושין כתב בכתב ידו ואין עליו עדים או כתב ידו ואין בו אלא עד אחד מועיל בהם על הדרך שמועיל בגט לרב כדאית ליה ולשמואל כדאית ליה על הדרך שהתבאר בפרק המגרש פ\"ו ב' וחולצת ולא מתיבמת ומה שאמרו בקדושין ס\"ה ב' דאף בעד אחד לא מהני הכא שאני דכתב ידו כעדים ואם כן אף זהו דקדושין לאו דוקא דהא איכא תרי מתלת גיטין דאף בקדושין נמי ספק אלא שמתוך שלא היה יכול להזכיר זו של זמן בקדושין צירף אגבה שני הגיטין עמה מפני ששלשתן הוזכרו ביחד במקומן ומכל מקום למדנו שספק קרוב לו ספק קרוב לה בין בגיטין בין בקדושין הוה ליה ספק ומעתה אתה צריך לעיין דין ספק זה במה שכתבנו בו בפרק הזורק שביארנו בו הרבה דרכים ואחת מהן הוזכרה בסוגיא זו והוא שיש כאן שתי כתי עדים אחת אומרת קרוב לו ואחת אומרת קרוב לה ואע\"ג דהוה לן למימר אוקי תרי להדי תרי ואוקי איתתא אחזקה בספיקא דאורייתא לא אמרינן הכי:",
                "<b>ועכשיו</b> הוא מזכיר בספק גירושין שלשה גיטין אלו כתב ידו בלא עדים שכתב ידו כעדים להיות הגט כשר אלא שפסול מדברי סופרים וכן יש עליו עדים ואין בו זמן שהוא כשר מן התורה ופסול מדברי סופרים שתקנו זמן בגיטין כמו שהתבאר במקומו וכן יש בו זמן ואין בו אלא עד אחד ופירשנוה במקומו כשהוא כתב ידו ואפילו הכי פסול מדרבנן ואיצטריך לאשמועינן בכתב ידו בלא שום עד שהוא כשר בדיעבד ומאחר שהם פסולים מדרבנן נידונים בענין זה כספק גירושין להיות חולצת ולא מתיבמת:",
                "<b>זהו ביאור המשנה וכלה הלכה היא ודברים שנכנסו תחתיה בגמרא אלו הן:</b>"
            ],
            [
                "<b>ראובן</b> שנשא בת אחיו ולו אשה אחרת ונפל הבית עליו ועל בת אחיו ונפלה צרתה לפני אביה של זו המתה ואין ידוע אם הוא מת תחלה והרי אשתו הנשארת צרת ערוה לזה או שמא היא מתה תחלה ובשעת זיקה אין זו צרת ערוה הרי זה ספק וחולצת ולא מתיבמת:",
                "<b>יש</b> בסוגיא זו דברים מבולבלים שצריך להעירך עליהם בביאורם דרך קצרה אע\"פ שאין צורך ברובן לענין פסק והוא שאמרו ואילו בגירושין ספק קרוב לו ספק קרוב לה לא קתני אלמא דבגירושין לאו כלום הוא וצרתה אף חליצה לא בעיא מאי טעמא אמר רבא אשה זו ר\"ל הצרה בחזקת היתר לשוק עומדת אם ימות בעלה שהרי צרת ערוה ליבם היא ומספק הגירושין אתה בא לאוסרה ולהצריכה חליצה לומר שמא נתגרשה הערוה אל תאסרנה מספק ואין צריכה חליצה כלל אבל בשלשה גיטין לא מספק הוא שהרי גיטין כשרים הם אלא שפסולים מדרבנן ושמא תאמר והיאך אתה אומר באשה זו שהיא בחזקת היתר והלא בחזקת איסור אשת איש היא עומדת ואין לך להתירה לשוק עד שיודע לך במה הותרה ואע\"ג דאיסור אשת איש איסתלק ליה אתה צריך להעמידה באיסור מצד החליצה עד שיודע במה הותרה שמחזיקין מאיסור לאיסור כמו שמצינו ביצה כ\"ה א' בבהמה בחייה שבחזקת איסור אבר מן החי עומדת ואנו מחזיקים אותה באיסור אע\"פ שמתה עד שיודע במה נשחטה שמחזיקין מאיסור אבר מן החי לאיסור נבלה יפה אמרת לפי מה שאתה מפרש בבהמה בחייה ואף בתוספות שפירשו כן טרחו לישבה ומכל מקום אנו מפרשים שבהמה בחייה בחזקת איסור עומדת בחזקת איסור בשר שאינו שחוט כדכתיב וזבחת וכו' זבוח אכול לא זבוח לא תיכול והרי לא יצאה ממנו אלא בשחיטה אבל מכל מקום אין מחזיקין מאיסור לאיסור והילכך אשה זו בחזקת היתר לשוק עומדת ולא סוף דבר כשנשאת הערוה תחלה שנמצאת הנכרית מתחלת נשואיה בחזקת היתר לשוק אלא אף כשנשאת הנכרית ראשונה שמכל מקום משעת נשואי הערוה עמדה לה בחזקת היתר:",
                "<b>והקשו</b> אי הכי קדושין נמי ר\"ל כשקדש את הנכרית קדושי ודאי ואחר כך קדש את הערוה קדושי ספק נכרית בחזקת היתר ליבם עומדת ומספק קדושי ערוה אתה בא לאסרה ליבם אל תאסרנה מספק ותתיבם וכי תימא הכי נמי ומתניתין בשקדש את הערוה תחלה קדושי ספק לא היא דמתניתין סתמא איתניא ותירץ דבקדושין משום הכי אמרינן דלא תתיבם משום חומרא ואע\"ג דאיפשר דאתי לידי קולא דזימנין דאזיל הוא ומקדש לאחותה קדושי ודאי אי נמי אתי אחרינא ומקדש לה לדידה קדושי ודאי וכיון דאסר לה מר צרה ליבומי אמרי דקדושי בתראי לאו קדושי נינהו מכל מקום הואיל ומצרכינן לה חליצה מימר אמרי דהאי דלא מתיבמא חומרא בעלמא היא:",
                "<b>והקשה</b> אי הכי גירושין נמי ליצרכה חליצה לחומרא ותירץ אם אתה אומר חולצת מתיבמת אבל בקדושין אם מתיבמת תתיבם ואין בכך כלום דהא אחזקה קיימא ואע\"ג דבנפל הבית עליו ועל בת אחיו אמרו שצרתה חולצת ולא מתיבמת והיה לנו לחוש שאם חולצת תתיבם מפולת לא שכיחא ולא גזרו בה אי נמי גירושין דקיימא ערוה קמן מוכחא מילתא מדמצרכינן לצרתה חליצה דקמו רבנן בגיטא ומעליא הוא אתי ליבומי הא במפולת ליכא למימר הכי:",
                "<b>והקשה</b> והא גבי גירושין נמי אמרינן דמחצה על מחצה דהיינו ספק קרוב לו ספק קרוב לה מגורשת ואינה מגורשת ולמאי הלכתא לאו דאי כהן הוא אסירא ליה ושצרתה צריכה חליצה דהא סתמא קאמר אלמא דלכל מילי אמרינן הכי ופירש דההיא בשתי כתי עדים אחת אומרת קרוב לו ואחת אומרת קרוב לה דהוה ליה ספיקא דאוריתא ובספיקא דאוריתא לא אמרינן אוקי איתתא אחזקה ומתניתין דהכא בכת אחת זה אומר קרוב לו וזה אומר קרוב לה ומן הדין אינו כלום ונכרית זו צרת ערוה ובחזקת היתר לשוק ולא אחמור לאצרוכה חליצה שמא תתיבם אבל בקדושין מצריכינן חליצה ויש מפרשים בכת אחת ושניהם מסופקים אם קרוב לו אם קרוב לה:",
                "<b>והקשה</b> ומתניתין ממאי דבכת אחת ואי משום דומיא דקדושין קדושין גופיהו ממאי דבכת אחת דילמא בשתי כתי עדים והגירסא המחוורת אי בשתי כתי עדים היאך אמרו תיבם כלומר שאמרו במשנה חולצת ולא חששו שמא תתיבם מפני שאמרו תתיבם ואין בכך כלום קיימי עדים ואמרי צרת ערוה היא ואת אמרת תתיבם דהא ודאי אין חזקה במקום עדים והקשה ודילמא שתי כתי עדים דרבנן היא ואיכא למימר בה אוקמה אחזקה כההיא דנכסי דבר שטיא על הדרך שביארנוה בשני של כתובות כ' א' עד שהעלו בה דספק קרוב לו וכו' איתא נמי בגירושין על הדרך שכתבנו במשנתנו ולמדנו מכל מקום שכל תרי ותרי ספיקא דרבנן הוא ומכל מקום יש פוסקים שהוא ספק תורה ונכסי דבר שטיא ממונא הוא וממון שאני אבל לענין איסור עבדינן לחומרא ובין בכת אחת בין בשתי כתי עדים חולצת:"
            ],
            [
                "<b>בשני</b> של גיטין י\"ז א' ביארנו שחכמים תקנו זמן בגיטין אלא שטעם תקנתו נחלקו בה ר' יוחנן וריש לקיש שלר' יוחנן טעם תקנתו משום בת אחותו ולריש לקיש משום פירי ומפני שהוא סובר שמשנתן עיניו לגרשה אין לו פירות וכתיבת הגט נתינת עין לגרש הוא ובכאן שאלו מפני מה לא תקנו זמן בקדושין בשלמא למאן דאמר משום פירי ארוסה לית לה פירי שאין הבעל אוכל פירות עד שתכנס לחפה דהא פירי משום פירקונה איתקון אלא למאן דאמר משום בת אחותו דהיינו ר' יוחנן שהלכה כמותו למה לא תקנוהו בקדושין גם כן שהרי יש לחוש בהן משום חפוי בת אחותו שאף הוא אומר ששטר הקדושין לא נכתב עד לאחר הזנות ואי משום דאיכא דמקדש בכספא הא עבדא ר\"ל בגט חירות שבו דאיכא דקני בכספא שהרי קונה את עצמו בכסף על ידי אחרים ותקינו ביה זמן דחד דינא אית להו דהא גמרינן לה לה מאשה ואיכא נמי משום פירי דהיינו מעשה ידיו ומציאתו וכן יש בו משום חפוי כגון שנשא בת ישראל ונוח לו לאדון להכשיר את הבנים ופירשו בה משום דלא איפשר דהיכי נעביד נינחייה גבי דידה מחקא ליה נינחייה גבי דידיה שמא ישא בת אחותו ויחפה עליה נינחייה גבי עדים אי דכירי ניתו ונסהדו אי דלא דכירי וליחזו בכתבייהו מפיהם אמר רחמנא ולא מפי כתבם כלומר הואיל ואינם זכורים אף לאחר ראיית הכתב ושמא תאמר לינחייה גבי עדים דאדחזו כתב דידהו רמי אנפשייהו ודכירי וכדאמרינן כותב אדם עדותו כו' ואע\"פ שאין זוכרה מעצמו ר\"ל הואיל ועל ידי ראיית הכתב הוא זכור התם דממונא הוא לא גזרינן אבל הכא דדיני נפשות הוא גזרינן דילמא סמכי אכתבא ומסהדי ושמא תאמר נינחייה גבי בית דין או ביד שליש טריחא להו מילתא ולא מזדקקו ומטעם זה לא תקנו זמן בקדושין ומכל מקום כל שכתבו בו זמן למדין הימנו אף לדיני נפשות ושאלו אי הכי בגירושין נמי נימא הכי ותירץ גירושין דעיקר הגט להצלה דידה קא אתי שאם תזנה אחר כך תהא פטורה לא מחקה ליה לזמן משום דחיישא דילמא מפקעא הצלתה בהכי קדושין דלחובה קאתו לעשותה ארוסה מכאן ואילך מחקא ליה ויש מפרשים בהצלה דידה פירושים אחרים וכבר ביארנו סתירתם בשני של גיטין י\"ח ב' וכן הארכנו בדין מפיהם ולא מפי כתבם בכדי הצורך בשני של כתובות כ' א':",
                "<b>המשנה</b> התשיעית והכונה בה בענין החלק השלישי והוא שאמר שלשה אחים נשואים לשלש נשים נכריות ומת אחד מהם ועשה בה השני מאמר ומת הרי אלו חולצות ולא מתיבמות שנאמר ומת אחד מהן יבמה יבא עליה שעליה זיקת יבם אחד לא שעליה זיקת שני יבמין ר' שמעון אומר מיבם לאי זו שירצה וחולץ לשניה אמר הר\"ם סבת זה אינו מן אמרו יבמה וכו' עד שיהא אסורא דאורייתא ואמנם היא גזירה מדרבנן אולי יחשוב ששתיהן מבית אחד הן ואילו ייבם להם אחד או חלץ לאחת וייבם שניה יחשוב שזה גם כן מותר בשתי יבמות הבאות מבית אחד ואין הלכה כר\"ש:",
                "<b>אמר</b> המאירי שלשה אחים נשואים שלש נשים נכריות ומת אחד מהם ועשה בה השני מאמר ומת והרי שנזדקקו שתיהן לשלישי ואלמלא המאמר היו שתי יבמות משני בתים והיה יכול ליבם שתיהן ואין זיקת שני מעכבתו אדרבה פקעא לה וליכא מידי דכי קיימי תרוויהו ראויה לכל אחת מהן וכשמת האחד יאסר לזה על הדרך שכתבנו למעלה ל\"א א' לשיטתנו ואלו היה המאמר קונה קנין גמור נתרוקנה זיקת הראשון ואורעה לזיקת השני והיו שתי יבמות מבית אחד עכשו שהמאמר קונה מקצת ואינו קונה לגמרי מצד מה שקונה נעשו במקצת שתי יבמות מבית אחד ומצד מה שאינו קונה נשארו עדין במקצת שתי יבמות משני בתים ומתוך כך שתיהן חולצות ולא מתיבמות שנאמר יבמה יבא עליה את שאין עליה אלא זיקת יבם אחד ולא שעליה זיקת שני יבמין ושאלו בגמרא ואם זיקת שני יבמין דאוריתא חליצה נמי לא תיבעי אלא קרא אסמכתא בעלמא וזיקת שני יבמין אינה אלא מדרבנן שהמאמר אינו קונה מן התורה ומן הדין מיבם לשתיהן שהרי משני בתים הן אלא דמדתקון רבנן מאמר הדבר דומה כאלו הן מבית אחד ויאמרו שתי יבמות הבאות מבית אחד מתיבמות ובית אחד הוא בונה ואינו בונה שני בתים ואם תאמר ליבם אחת ולחלוץ אחת יאמרו בית אחד מקצתו בנוי ומקצתו חלוץ וכי תימא יאמרו ויאמרו ומאי איסורא איכא שמאחר שייבם את האחת אף כשיאמרו שהן מבית אחד חליצת האחרת אינה כלום אי מיבם ברישא הכי נמי אלא דילמא חליץ ברישא ולפי מה שסוברים שמבית אחד הם כשחלץ אינו ראוי ליבם דמכיון שלא בנה שוב לא יבנה ומתוך כך שתיהן חולצות ואיפטורי חדא בדאידך לא דהא מדאוריתא שני בתים הם אלא שתיהן חולצות ולא תימא הני מילי היכא דאיכא צרה דאיכא למיגזר משום צרה על הדרך שכתבנו אלא אפילו היכא דליכא צרה אלא יבמה אחת שמת בעלה ועשה בה השני מאמר ומת ונזדקקה לשלישי חולצת ואינה מתיבמת והיא הקרויה אשת שני מתים כמו שיתבאר בפרק האשה רבה צ\"ו ב':",
                "<b>ר'</b> שמעון אומר מיבם לאי זו שירצה וחולץ לשניה משום דמספקא ליה מאמר אם קונה אם לאו והילכך יבומי לתרויהו לא דילמא קני והוו להו מבית אחד איפטורי חדא בדאידך נמי לא דילמא לא קני והוו להו שני בתים אלא מיבם לאי זו שירצה וחולץ לשני שאם מאמר השני מאמר אשת השני הוא בועל ונפטרה צרתה וחליצה דידה בכדי וגזירה דילמא חליץ והדר מיבם לית ליה ואם מאמר השני אינו כלום אשת ראשון הוא בועל וחליצה האחרת חליצה גמורה היא ואין הלכה כר' שמעון ומפני שהמאמר קונה במקצת ואינה קונה לגמרי:",
                "<b>מכל</b> מקום פירשו בגמרא שאם נתן השני גט למאמרו הותרה לשלישי כשימות השני ולא סוף דבר צרתה אלא אף היא דמאי דעבד הא שקליה ונמצא המאמר כאלו אינו ודוקא שנתן גט בפירוש למאמרו ולא לזיקתו הא אם נתן גט סתמא פסלה לכל האחים ואפילו צרתה כן ואף כשנתן גט למאמרו בפירוש שהותרה אף היא דוקא לשלישי או לשאר אחים אבל לדידיה ודאי אם לא מת אסורה הואיל ועבד בה מעשה וצרתה דקאמר יש מפרשים אשת השני שנעשית לה צרה במאמר זה ואינו כן שזו כל שכן שבנתן גט סתם מותרת אלא פירושו צרתה הבאה עמה מבית בעלה ויש פוסקים בזו כלישנא קמא דגמרא דקאמר בנתן גט למאמרו דהותרה צרתה ולא היא ר\"ל צרתה דמבית בעלה כגון ראובן ושמעון ולוי ומת ראובן ועשה שמעון מאמר ונתן גט למאמרו ולא לזיקתו וצרתה ר\"ל אשה אחרת של ראובן מותרת ללוי אבל היא עצמה אסורה ללוי דמיחלפא בבעלת גט דעלמא ובגט סתם אסורה אף צרתה ר\"ל צרה שהזכרנו אבל צרתה של בית אחר כגון אשה אחרת של שמעון אפילו נתן שמעון גט לזיקתו של אשת ראובן אין אשתו של שמעון נאסרת ללוי שהרי זיקת אשת ראובן אינה אוסרתה בלא מאמר כל שכן בזו שיש גט לזיקתו ומכל מקום עיקר הדברים לפסוק כלישנא בתרא והותרה אף היא כמו שכתבנו תחלה:",
                "<b>זהו ביאור המשנה ופסק שלה על הדרך שכתבנו ולא נתחדש עליה בגמרא דבר שלא ביארנוהו:</b>"
            ],
            [
                "<b>המשנה</b> העשירית והיא מענין החלק הראשון והוא שאמר שני אחין נשואין לשתי אחיות מת אחד מהם ואחר כך מתה אשתו של שני הרי זו אסורה עליו עולמית הואיל ונאסרה עליו שעה אחת אמר הר\"ם דין ההלכה הזאת תקדם לפי הנראה קודם ההלכה השביעית מזה הפרק ומאוחרת לפי הסדר ולא יצטרך אליה אחר זה:",
                "<b>אמר</b> המאירי שני אחים נשואים שתי אחיות ומת אחד מהם ואחר כך מתה אשתו של שני הרי זו אסורה עליה עולמית הואיל ונאסרה עליו שעה אחת ר\"ל בשעת נפילתה ליבום וכבר ביארנו ענין משנה זו למעלה ל' א' במשנה הששית ודברים שנכנסו תחתיה בגמרא אלו הן:",
                "<b>בכמה</b> מקומות ביארנו שאין איסור חל על איסור להרבות במלקויות או בחטאות כמנין שמות האיסורין אלא באחת משלש דרכים או כשהם באים בבת אחת או באיסור מוסיף או באיסור כולל וכל שיש כאן אחד מדרכים אלו מחייבין אותו כמנין האיסורין אם במזיד ובהתראה למלקות אם בשוגג ולחטאת אם הם איסורין הראויין למלקויות ולחטאות וכבר ביארנו ענין שמות הללו ר\"ל בת אחת או מוסיף או כולל בפרק גיד הנשה ק\"ג א' ובשאר מקומות מעתה שני אחים שהוזכרו במשנתנו שהם נשואים שתי אחיות ומת אחד מהם אם בא עליה השני שהוא נשאוי לאחותה בחיי אשתו חייב שתים ר\"ל משום אשת אח ומשום אחות אשה שאם נשא חי תחלה ונמצא איסור אחות אשה קודם לו בהן הרי כשנשאה אחיו ניתוסף בה איסור אשת אח אצל כל האחים וכשמת הואיל ונאסרה עליו איסור אשת אח שבא באיסור מוסיף לא נפקע וחייב שתים והוא הדין שאם לא מת חייב אף משום אשת איש אלא שאינו מחזר אלא על חיוב שתים ונמצא שאם נשא חי תחלה איסור אשת אח חל על איסור אחות אשה במוסיף ואם נשא מת תחלה שנמצא איסור אשת אח קודם הרי כשנשא זה אחותה אע\"פ שלא ניתוסף איסור בגופה של אחותה מכל מקום נכללו שאר כל העריות עמה שהרי כלן בדין אחות אשה ונמצא איסור אחות אשה חל על איסור אשת אח בדין כולל:",
                "<b>דברים</b> אלו ענינם כשאשתו של זה החי קיימת אבל אם מתה אשתו אם בא עליה אחר כן חייב עליה משום אשת אח שהרי מכיון שנאסרה לו שוב אין לה היתר אבל משום אחות אשה לא שהרי אחות אשה יש לה היתר לאחר מיתת אשתו ואם כן שמועה זו ארישא דמתניתין קיימא ר\"ל שני אחים נשואים שתי אחיות ומת אחד מהם אבל לא אסיפא ר\"ל ואחר כך מתה אשתו של שני כך היא שיטתנו ואף גדולי הרבנים כתבו בפי' בא עליה בחיי אשתו וכן הדברים נראים בלא ספק אלא שגאוני הראשונים כתבו בפי' שאף לאחר מיתת אשתו כן וודאי לענין פירוש נראין הדברים לומר דאכולה מתניתין קאי ואף בתוספתא פ\"ה ה\"ה אמרו בפי' שני אחים נשואים שתי אחיות ומת אחד מהם ואחר כך מתה אשתו של שני אסורה עליו עולמית הואיל ונאסרה שעה אחת עליו ואם בא עליה חייב משום אשת אח ומשום אחות אשה ולענין פסק מיהא הדברים מתמיהין:",
                "<b>מי</b> שבא על חמותו והיא אשת איש חייב שתים שאם היה איסור חמות בה קודם לאיסור אשת איש כגון שהיתה אלמנה כשנשא הוא את בתה ואחר כך נשאה הרי חל עליה איסור אשת איש בדין מוסיף שהרי ניתוסף בה איסור לכל העולם ואם קדם בה איסור אשת איש הרי מכל מקום כשנעשית חמותו נכללו באיסורה אצל זה קרובותיה וחל עליה איסור חמות בדין כולל הן למלקויות אם הותרה בהן למלקות ולא למיתה הן לחטאות אם שגג אבל אם הותרה בהן למיתה נידון בדין חמות לשריפה שכל שנתחייב שתי מיתות נידון בחמורה כמו שביארנו במקומו:"
            ],
            [
                "<b>אע\"פ</b> שכל שאין שם אחת מדרכים אלו אין איסור חל על איסור מכל מקום בדיני שמים חייב ואם לא עשה תשובה אף בית דין קוברין אותו אצל רשעים חמורים ר\"ל בקברות המתוקנים לנסקלין ונשרפין על הדרך שביארנו בסנהדרין מ\"ו א' אע\"פ שלא עבר על דבר שיתחייב בו סקילה או שריפה הואיל ושתים רעות עשה ולא שב בנתים:",
                "<b>זר</b> ששימש בשבת עבודה הניתרת לכהנים בשבת כגון תמידין ומוספין חייב שתים אחת משום זרות ואחת משום שבת שאע\"פ שהותרה שבת לענין עבודה לא הותרה אלא לכהנים ומכל מקום חיובין אלו אין שניהם חלין כאחד שאם בשוגג הרי אין חטאת בזר ששימש שאין חטאת אלא בדבר שזדונו כרת וזרות אין בזדונו אלא מיתה בידי שמים ואם במזיד בהתראת מלקות ולמלקות הרי אין מלקות בשבת דלאו שניתן לאזהרת מיתת בית דין הוא אלא חייב שתים דקאמר שחייב על כל אחת לפי הראוי אם בשוגג חייב קרבן על השבת ואם במזיד חייב מלקות על הזרות ואזהרתו וזר לא יקרב אליכם ולענין ביאור בסוף השמועה לקמן ל\"ג ב' פירש דאיסורי קא חשיב ולקברו בין רשעים חמורים:",
                "<b>כהן</b> בעל מום ששימש בטומאת מת קרבן צבור שטומאת מת דחויה אצלו בקרבן שקבוע לו זמן אם היו הכהנים המקריבים טמאים במת כמו שיתבאר במקומו חייב שתים אחת משום בעל מום ואחת משום טומאה שאע\"פ שהותרה טומאה במקדש לא הותרה אלא אצל תמימים ואף זו לא לקרבן שהרי אין זדונן כרת אלא מיתה בידי שמים אלא או לענין איסורין ולקברו בין רשעים חמורים או למלקויות בעל מום מדכתיב ואל המזבח לא יגש כי מום בו וטמא מדכתיב וינזרו מקדשי בני ישראל ושמא תאמר והרי יש כאן כרת מיהא מצד ביאתו למקדש בטומאה פירשוה במסכת שבועות כגון שנטמא בעזרה ויצא לו מיד בקצרה והיתה צינורא בידו והפך בה אבר על גבי המזבח וקירב שריפתו וקרובי עבודה עבודה היא והוא הדין בשני אלו אם הם בהפך ר\"ל זר ששימש בטומאה ובעל מום שימש בשבת:",
                "<b>זר</b> שאכל מליקה חייב שתים אחת משום זר שאכל קדש ואחת משום אוכל נבלה שלא הותרה מליקה אלא במקדש ולכהנים ודבר זה לא לקרבן אלא למלקויות זר שאכל קדש מדכתיב וכל זר לא יאכל קדש ואכילת נבלה מדכתיב לא תאכלו כל נבלה:"
            ],
            [
                "<b>זה</b> שחייבנו זר שאכל מליקה בשתים מטעם איסורין הבאין בבת אחת הוא שהרי אין כאן לא כולל ולא מוסיף אלא שחייבנוהו בשתים מפני ששני האיסורין באו בבת אחת שהרי איסור זרות ואיסור נבלה שניהם משעת המליקה הם חלים שהרי באותה שעה נעשית קדש לכהנים ונבלה לזרים כאחד וקודם מליקה יש בה מעילה אבל לא משום זרות ושמא תאמר והלא אף משנמלקה יש בה מעילה עד שיזה דמה כדאיתה במעילה ח' א' וכל שיש בה מעילה אין בה זרות מכל מקום כל שיש בה מעילה אין איסור נבלה חל עליה וכשנראית לכהנים דהיינו לאחר זריקת דמה פקע ממנה דין מעילה וחלו עליה זרות ונבלה כאחד אבל זר ששימש בשבת וכהן בעל מום ששימש בטומאה כשאנו מחייבים אותם בשתים הוא מדין איסור כולל שהרי זר ששימש בשבת מתחלה היה מותר בכל המלאכות ואסור בעבודה נכנסה שבת נכלל שאר מלאכות עם העבודה באיסור וחל איסור שבת על העבודה מדין כולל וכהן בעל מום ששימש בטומאה מתחלה היה מותר באכילת קדשים אע\"פ שהיה בעל מום כדכתיב ומן הקדשים יאכל והיה אסור בעבודה כדכתיב ואל המזבח לא יגש וכשניטמא נכללה אצלו איסור אכילת קדשים עם איסור עבודה וחל איסור טומאה אף על העבודה מדין כולל:",
                "<b>אע\"פ</b> שחיובן של אלו בא מדין איסור כולל יש צדדין שאיפשר שיהא חיובן בא אף מדין בת אחת אע\"פ שאין צורך בה לענין פסק שהרי מדין כולל אתה מחייבם מכל מקום מתוך שהשמועה מבולבלת אני רואה להעירך מעט והוא שאמרו על אלו ר\"ל זר ששימש בשבת וכהן בעל מום ששימש בטומאה וזר שאכל מליקה שעל כלן אמר ר' חייא חייב שתים ובר קפרא אינו מחייב בזר ששימש בשבת אלא משום זרות הואיל ושבת הותרה במקדש ובבעל מום ששימש אינו מחייב אלא משום בעל מום הואיל והותרה טומאה במקדש ובזר שאכל מליקה אינו מחייב אלא משום זרות ומפני שנבלה הותרה במקדש שאלו על כלן במאי קא מיפלגי כלומר דאע\"ג דכל חד וחד טעמא קתני כדקאמר כשהותרה כו' אינהו הוא דמהדרי בתר טעמי אבל עיקר דינא ודאי על כל פנים או מדין כולל הוא או מדין מוסיף או מדין בת אחת ומהדר ליה דבכולל פליגי ואליבא דר' יוסי דר' חייא סבר דר' יוסי מחייב תרתי בכולל ובריתא דלעיל דבא עליה חייב משום אחות אשה ומשום אשת אח פירושה בין בנשא חי ואחר כך מת בין בנשא מת ואחר כך חי דמדאית ליה כולל כל שכן דאית ליה מוסיף ובריתא דאשת איש ונעשית חמותו דנידון באשת איש ואין איסור חמות חל עליה אע\"פ שהוא כולל איפשר דמוקים לה כגון שאין לה קרובה כלל ובר קפרא סבר דר' יוסי לא מחייב בכולל אלא חדא וכדקאמר אשת איש ונעשית חמותו נידון באשת איש דאלמא איסור חמות לא חיילא הואיל ואין בה אלא כולל ובריתא דבא עליה כו' חייב שתים דוקא בנשא חי ואחר כך מת דאיכא מוסיף ואקשי ליה ממליקה דליכא לא כולל ולא מוסיף אלא בת אחת כמו שביארנו ומתוך כך חזר ופירש דבאיסור בת אחת פליגי ואליבא דר' יוסי ר' חייא סבר דר' יוסי מחייב תרתי ובריתא דבא עליה בשנתקדשו שתיהן כאחת ולבר קפרא אינו מחייב בבת אחת אלא אחת ובריתא דלעיל משום איסור מוסיף ואיסור בת אחת במליקה כבר פירשנוהו ובזר ששימש בשבת לא משכחת לה זרות ושבת כאחת אלא דאייתי שתי שערות באותה שבת ונמצא שבאותה שעה חלו עליו איסור מלאכה ואיסור עבודה לגבי ההיא שבת הא לשבת אחרת זרות קודם וכן אם הביא שתי שערות בחול זרות קודם ובעל מום ששימש בטומאה כגון גדול שחתך אדם אחר אצבעו בסכין טמאה שנמצאו מום וטומאה באין כאחת שאם הוא עצמו הרי טומאה קודמת שהרי ניטמא משעת נגיעת הסכין או דאייתי שתי שערות ואיטמי כלומר ואיטמי ליה מקמי דלייתי שתי שערות כלומר שהיה בקטנותו בעל מום וטמא וכשהביא שתי שערות נמצאו עליו מום וטומאה שנמצאו שתיהן עליו בשעה שחיוב חל עליו עד שיטבול הא לכשיטבול הרי משם ואילך בעל מום קודם ושמא תאמר ואף למי שהביא שתי שערות בחול מכל מקום כששימש בשבת היאך זרות חל עליו עד שיעבוד ואם כן אף בחמותו ונעשית אשת איש נימא דאיסור אשת איש קדים דמכי אייתי שתי שערות איחייב ליה באשת איש וכן בת אחת שבמליקה נפרש דמשהביא שתי שערות נתחייב בהן תדע שגדולי קדמונינו פירשוה כן ר\"ל שמשהביא שתי שערות נתחייב בזרות ונבלה ששתיהן חלו עליו משעה שנעשה גדול ואע\"פ שלא נמלק עוף זה עדיין מכל מקום איסור נבלה חל עליו אבל בעל מום ששימש בטומאה ליכא למימר דמכי אייתי שתי שערות איחייב ליה במום וטומאה דהא מחוסר מעשה הוא ואי אפשר שיחול עליו חיוב טומאה עד שיטמא ומכל מקום זו של חמות קשיא ועוד מה שאמרו בפרק גיד הנשה פ\"ט ב' הכא בולדות קדשים עסקינן וקסבר ולדות קדשים ממעי אמן קדושים ונוהג בשליל דאיסור גיד ואיסור מוקדשין כי הדדי קאתו ולדבריהם מעי אמן למה שליל למה הא מכל מקום מכי אייתי שתי שערות חלו עליו איסור גיד ואיסור מוקדשין וכן כמה שמועות סותרות דבר זה אלא שלעיקר שאלתך תדע שכל שאין האיסור בא מאליו אלא על ידי מעשה כגון נבלה ואשת איש אין דנין בהן דרך כלל ר\"ל אשת איש ונבלות דכולי עלמא עד שנאמר מכי אייתי שתי שערות איחייב בהו אלא אין דנין אלא בפרט על אותם שעבר בהם ר\"ל משעה שחל האיסור עליו באשה זו או בנבלה זו אבל כל שאיסורן בא מאיליו כגון זרות ובעל מום איסור חל עליו משהביא שתי שערות ומשם ואילך נאמר עליהם שאיסורם קודם:",
                "<b>ונשוב</b> לביאור הסוגיא והוא שהקשה בשלמא לר' חייא איפשר דאתנייה רבי לדידיה כר' יוסי ולבר קפרא כר' שמעון ומפרשי דר' שמעון לית ליה איסור בת אחת ואם כן ר' חייא לא מחזיק ליה לבר קפרא בשקרא אלא לבר קפרא מדר' יוסי לית ליה בת אחת כל שכן ר' שמעון ורבי אליבא דמאן אתנייה וכי סבור הוא בר קפרא דר' חייא שקורי משקר אלא קא מיפלגי בבת אחת ואליבא דר' שמעון הא ר' יוסי כולהו מודו דתרתי מיחייב ומהשתא מהפך לקושייה בשלמא לבר קפרא איפשר דאתנייה רבי כר' שמעון ולר' חייא כר' יוסי אלא ר' חייא מדר' שמעון אית ליה בת אחת כל שכן ר' יוסי ואליבא דמאן אתנייה ומשני ר' חייא דבר קפרא לאו שקורי משקר אלא מיטעא טעי דרבי כי אתניין תרתי הוא דאתניין והם זר ששימש בשבת ובעל מום ששימש בטומאה ומשום איסור כולל ואתנייה לדידיה לפטור כר' שמעון ולדידי כר' יוסי ובתר הכי חזא בר קפרא הא דזר דמליקה ומגו דדמיא להני עריב לה בהדיהו ולא אשכחה בכולל אלא בבת אחת ואינשי ליה דאיהו הוא דעריב לה וקא סבר דרבי אתנייה וסבר מדהא בבת אחת כולהו נמי מדין בת אחת ומדאידך לפטורא הא נמי לפטורא וליביה אנסיה והדר מקשי בשלמא לר' חייא משתבע לאפוקי ר' שמעון מחזקיה ר\"ל ממה שהיה מוחזק אצלנו להקל ולומר דבמוסיף לא מיחייב אלא חדא וקפץ ונשבע דבבת אחת מודה אלא בר קפרא למה ליה לאישתבועי הא מתני' דר' שמעון כותיה רהטא דמדמיקל במוסיף הכי נמי בבת אחת וסלקא בקושיא והדר אותביה לבר קפרא מדתניא זר ששימש בשבת ובעל מום ששימש בטומאה יש כאן כו' כלומר דמיחייב כל חד מינייהו תרתי דברי ר' יוסי ר' שמעון אומר אינו חייב אלא אחת זה משום זרות וזה משום בעל מום ואלו מליקה לא תני ולמאן שיירה אי לר' יוסי מדמחייב בכולל דהוא איסור על איסור כל שכן בבת אחת דתרויהו אהיתרא חיילי אלא לר' שמעון דפטר בכולל ובבת אחת מיהא מחייב ואם כן זר במליקה ודאי בין לר' יוסי בין לר' שמעון חייב שתים ואידך לר' יוסי מיהא חייב שתים והלכתא כותיה כמו שביארנו:"
            ],
            [
                "<b>זה</b> שביארנו בזר ששימש בשבת אי איפשר לפרשה בשחיטה שהרי אין בה משום זרות שהשחיטה כשרה היא בזר ולא בקבלה והולכה שאין בהן אלא טלטול בעלמא ואין כאן חיוב שבת אלא בשאר עבודות והקטרה בכלל ואע\"פ שאין בה אלא הבערה הרי ההבערה אב מלאכה היא כמו שביארנו בפרק ראשון ו' ב' ואע\"פ שר' יוסי אומר ללאו יצאת אין הלכה כן ואף לדבריו אתה מפרשה למלקות ומתוך כך יש גורסין בה מידי חטאות קתני לאוי קתני והרי הבערה אף לר' יוסי לאו היא או איסורי קתני ולקברו בין רשעים חמורים ואף בהולכה וקבלה כן ומכל מקום יש גורסין מידי חטאות קתני או לאוי קתני איסורי קתני כלומר ואפילו בקבלה והולכה כן ולגירסא ראשונה יש שואלין והרי זרות במיתה והבערה לר' יוסי לאו גרידא ואפילו למאן דאמר איסור חל על איסור מכל מקום איסור קל על איסור חמור לא חייל אלא בקדשים כדאיתה במסכת כריתות פרק דם שחיטה ובאחרון של קדושין שמא הואיל ושם שבת אחד הוא דנין איסור קל שבו לענין לחול על שאר איסורין כחמור שבו והרי כלל של שבת בסקילה ומכל מקום לענין פסק כל שאיסור חל על איסור והוא באחד מן הדרכים שכתבנו אפילו קל על חמור כמו שביארנו במסכת קדושין ובמסכת חולין:",
                "<b>אע\"פ</b> שביארנו בשחיטה שאין בה משום זרות מכל מקום שחיטת פרו של כהן ביום הכפורים יש בו משום זרות מפני שהיא פסולה בזר ולא עוד אלא שאף שאר כהנים זרים אצלה ויש שואלין ומה ענין לומר כן בפרו לבד והלא בשחיטת כל קרבנות היום כן שהרי אין עבודת יום הכפורים כשרה אלא בכהן גדול איפשר שלא נאמרה אלא בעבודה ושחיטה אינה בכלל עבודה ובשחיטת פרו הוא שאמרו כן משום דכתיב והקריב אהרן וסמיך ליה ושחט את פר החטאת אשר לו אלמא דאהרן אושחט קאי וכתיב חקה כל שנאמר בפרשה לעכב והדר כתיב ושחט את שעיר החטאת אשר לעם ולא כתיב ביה אהרן אלמא דוקא בפרו איתמר:",
                "<b>המשנה</b> האחת עשרה והכונה בה בענין החלק הרביעי והוא שאמר שנים שקדשו שתי נשים ובשעת כניסתן לחופה החליפו את של זה לזה ואת של זה לזה הרי אלו חייבין משם אשת איש אם היו אחין אף משם אשת אח אם היו אחיות אף משם אשה אל אחותה אם היו נדות אף משם נדה מפרישין אותן שלשה חדשים שמא מעוברות הן ואם היו קטנות ולא היו ראויות לולד מחזירין אותן מיד אם היו כהנות נפסלו מן הכהונה אמר הר\"ם כל אלו האסורין להיותן שוגגין ולזה יביאו קרבן על כל אחת מאלו העריות שאע\"פ שהיה העקר אצלנו אין איסור חל על איסור הנה אנחנו סוברים שיתחייב באיסור כולל ואיסור מוסיף ואיסור בת אחת ובאלו השלשה עיקרים יתחייבו קרבנות הרבה ואני עתיד לבאר אלו העיקרים כלם בשלישי מכריתות והיותם נפסלו מן הכהונה ואפילו היתה ישראלית מפני שהעקר אצלנו אשת ישראל שנאנסה אע\"פ שהיא מותרת לישראל פסולה לכהונה ואמרו הנה אם היו כהנות נפסלו מן התרומה שיעורו אם היו כהנות נשואות לישראל נפסלו מן התרומה ר\"ל שזאת הכהנת לא תאכל תרומה לעולם ואפילו גירשה הישראל זה להיותה זונה:",
                "<b>אמר</b> המאירי שנים שקדשו שתי נשים ובשעת כניסתן לחופה החליפו את של זה לזה פי' לא החליפו במזיד שאם כן היאך הוא אומר שחייב על כלן אם לקרבן הרי אין חטאת באה על המזיד ואם למלקות הרי באשת איש מיהא לאו שניתן לאזהרת מיתת בית דין הוא ועוד שהרי אמר עליהן מפרישין אותן שלשה חדשים ולאחר שלשה מיהא אם אינן מעוברות חוזרות לבעליהן ואם הן מעוברות לאחר לידה והנקה מיהא חוזרות ואם במזיד לעולם נאסרו אלא הוחלפו קאמר כלומר שהחליפו בלא כונה ונמצאו שוגגין ואין ביאת אונס אוסרת בישראל וביאת שגגה הרי היא כביאת אונס בכל מקום ואפילו היה הבא עליה מזיד הואיל ומכל מקום היא שוגגת דומיא דאנוסה הא כל שהיא מזידה נאסרה ומתוך שביאה זו בשוגג חיובה בחטאת שהרי כל העריות נכללו בכרת ומתוך כך הוא אומר שחייבין עליה באשת איש ואם היו אחים חייבין עליה משום אשת אח שאע\"פ שאין איסור חל על איסור מכל מקום הרי איסורן בא כאחד שהרי כשקדש ראובן את האחת נאסרה על שמעון משום אשת איש ומשום אשת אח כאחד ואם היו אחיות אף מאיסור אשה אל אחותה שאיסור אחות אשה חוזר וחל עליהם בדין כולל שכשקדש שמעון את האחות כלל כל האחיות אצלו באיסור אחות אשה ונמצאת זו של ראובן שהיתה אסורה עליו באשת איש ובאשת אח ניתוספה אצלו עכשו בדין אחות אשה מחמת איסור כולל אם היו לה אחיות ויש אומרים אף אם אין לה הואיל והדין כך הוא ואם היו נדות חייבין עליהן משום נדה דאתי איסור נדה וחייל על שלשתן מפני שהוא איסור מוסיף שהרי אשת ראובן עדיין היא מותרת לבעלה פירסה נדה אסורה אף לבעלה וניתוסף איסור בגופה אף אצל שמעון בדין איסור מוסיף ונמצא שכל שלש דרכים שהזכרנו ר\"ל בת אחת וכולל ומוסיף נסתמו במשנה זו ומתוך כך העמידו משנה זו בגמרא לדעת ר' מאיר שמצאנוהו מחייב בשלשתן בהדיא והיו יכולין להעמידה כר' יוסי שהרי מצאנוהו מחייב בכולל ובמוסיף ואית לן למימר דכל שכן דמחייב בבת אחת אלא משום דלרבי מאיר אשכחינן ליה בהדיא דמחייב בכולהו אוקמוה אליביה ומכל מקום יכולים היינו לפרש משנתנו כולה באיסור בת אחת בכולהו כגון שנתקדשו כאחת ובנדות כגון ששופעות מתוך שלש לאחר שלש ולחייב את הבועלים וקבל האב קדושין ולא חלו שמות הללו עליה עד שהגיעו לכלל שלש וכשהגיעו לזמן זה פירסו נדות ונמצא שכלם חלו עליה כאחד ואין צריך עוד להיות הקדושין בבת אחת או מתוך שתים עשרה ויום אחד לאחר שתים עשרה ויום אחד ולחייב אף הנבעלות וקבלו קדושין הן עצמן והוא הדין בשפעו מקודם כל שלא טבלו אלא שמאחר שפסקנו לחייב בכולל ובמוסיף אין לנו:",
                "<b>ומפרישין</b> אותן שלשה חדשים ולא סוף דבר כדי להבחין בין זרע ראשון לזרע שני לבד אלא אף בגדולה ממנה שהרי אם היא מעוברת הולד ממזר ודאי וצריך להפריש כדי לדון בולד הבא ראשון אם הוא של בועל והוא ממזר או אם הוא של בעל וכשר:",
                "<b>ואם</b> היו קטנות או שאינן ראויות לילד אין צריך להפרישן שלשה חדשים אלא חוזרות מיד ואע\"פ שאמרו מ\"ב ב' אחת עקרה וקטנה וקטנה ושאינה ראויה לילד כלן צריכות להמתין שלשה חדשים התם מדין גזרה הוא וחלוף לא שכיח ומילתא דלא שכיחא לא גזרו בה רבנן ומכאן דנתי הוראה למעשה באשה שיצא עליה קול של קדושין ונשתדכה לאחר וכשהגיע זמן נשואיה רננו קצת בני אדם עד שמצד זה הוזקקנו לחקור בדבר ולא מצאנו בו שורש אלא שמחמת חששא שמא יתגלה הענין ויבא הדבר לידי מכשול הזקקנוה לגט לרוחא דמילתא שלא נראה לשום צורך ודנתי בה מזו שאינה צריכה להמתין שלשה חדשים והרבה מגדולי הדור נסכמו בה עמי והעידו שכך ראו מעשה לרבותיהם אלא שקצתם חלקו עלי בה מחשש שמא יאמרו קמו רבנן במילתא וקדושי הוו דהא אצרכוה גיטא ואין הדברים נראין:",
                "<b>ואם</b> היו כהנות נפסלו מן הכהונה ומן התרומה פירשו בגמרא אם היו כהנות הנשואות לישראל ונתאלמנו או נתגרשו ואין להם זרע שהיה בדין לשוב לאכילת תרומה בבית אביה נפסלו מן התרומה שאע\"פ שאשת ישראל שנאנסה מותרת לבעלה מכל מקום נפסלה לכהונה ומעתה אין צריך לומר אם היא אשת כהן שנפסלה שהרי נאסרה לבעלה:",
                "<b>זהו ביאור המשנה וכלה על הדרך שביארנוה הלכה היא ודברים שנכנסו תחתיה בגמרא אלו הן:</b>",
                "<b>זה</b> שביארנו בביאה שלא באונס שאוסרת את האשה לבעלה אפילו בישראל דוקא בגדולה אבל קטנה אע\"פ שנבעלה דרך פתוי כשרה שכל פתוי בקטנה אונס הוא ואונס בישראל מישרא שרי כדכתיב גבה והיא לא נתפסה הא נתפסה ר\"ל נאנסה מותרת:"
            ],
            [
                "<b>כהן</b> טמא או זר טמא שאכל חלב מן המוקדשין ביום הכפורים והוא נותר בשוגג חייב ארבע חטאות ואשם אחד והוא אשם מעילות ואיסורין אלו חלים זה על זה בדרכים שכתבנו שהרי איסור חלב קדם לה שזדונו כרת ושגגתו חטאת אלא שלא נאסר אלא באכילה וכשהקדישו ניתוסף בו איסור הנאה וחל איסור הקדש על איסור החלב וחייב משום זר שאכל את הקדש והוא אשם מעילות שאף הכהן לגבי אימורין זר הוא ועד כאן להדיוט אסור לגבוה שרי הוה ליה נותר מיגו דאיתוסף בה איסור לגבוה חל איסור נותר אף על האוכל וחייב חטאת שניה וכל אלו באיסור מוסיף ועד כאן הותר באכילת קדשים כהן בראוי לו וישראל בראוי לו ניטמא נאסר בכלן מטמא שאכל את הקדש וחייב חטאת שלישית והוא עולה ויורד מפני שחל חיוב אכילת קדש בטומאה על האוכל באיסור כולל ועד כאן אסור בקדשים ומותר בחולין חל עליו יום הכפורים נאסר אף בחולין וחל עליו איסור כולל יום הכפורים בדין איסור ואם הוציאו חייב חטאת חמישית מצד הוצאת יום הכפורים ואם היתה שבת חייב שתים משום הוצאה אחת משום שבת ואחת משום יום הכפורים שהרי שבת ויום הכפורים לענין הוצאה בבת אחת הם דעירוב הוצאה לשבת ועירוב הוצאה ליום הכפורים ואין חלוק בזו בין הוציאו ביד להוציאו בפיו שאע\"פ שהמוציא בפיו פטור באוכלין מיהא דמחשבתו לאכילה משויא ליה מקום לגבי הוצאה וכל שכן במוציא ביד אלא דנקט הכא מוציא בפיו כדי לדמותו לענין אכילה ואעפ\"כ אמרו לו לא מן השם הוא זה כלומר שאין לו משום אכילה אלא משום הוצאה ואפילו לא באו שבת ויום הכפורים כאחד כגון שהיו מקדשין על פי הראיה ולא נודע שהוקבע יום הכפורים בשבת עד השחרית ושתמצא לומר שמשעת הידיעה דנין אעפ\"כ חייב שתים שהרי שבת מוסיף הוא אצל יום הכפורים לענין סקילה ויום הכפורים כולל הוא אצל שבת באיסור אכילה כמו שביארנו בפרק גיד הנשה ק\"א ב' אלא שבשמועה זו משום איסור בת אחת אתי עלה ונמצא ששלשה דרכים שהזכרנו באיסור חל על איסור כלן נכללו בה:",
                "<b>במסכת</b> שבת קל\"ז א' ביארנו שמי שהיו לו שני תינוקות אחד למול אחר השבת ואחד למול בשבת ומל את שלאחר השבת בשבת חייב שהרי אין כאן מצוה כלל אחר שלא הגיע זמנו אבל אחד למול ערב שבת ואחד למול בשבת ושכח ומל של ערב שבת בשבת אע\"פ שמילה שלא בזמנה היא ואינה דוחה שבת פטור שמכל מקום מצוה היא ואע\"פ שאינה דוחה שבת טועה בדבר מצוה פטור מעתה פשוט הוא בזו של משנתנו שאע\"פ שהוא סבור לבעול את אשתו בעילת מצוה הואיל והוחלפה חייב שאין כאן מצוה אלא שאף לדעת האומר במל את שלאחר השבת בשבת שפטור וקורהו טועה בדבר מצוה אחר שמכוין למצוה אע\"פ שאינו עושה מצוה במשנתנו מודה שחייב שלא אמרה אלא בדבר שזמנו בהול כגון מילה ששעתה עוברת ואדם טרוד בה הרבה ואין דרכו לדקדק אבל משנתנו אין זמנה בהול שהרי אין שעת נשואין עוברת והיה לו לדקדק וכן זר האוכל תרומה בשוגג שמשלם קרן וחומש ואשם אם הוא סבור שהוא כהן ונודע שהוא בן גרושה ובן חלוצה משלם אע\"פ שטועה בדבר מצוה שהרי אין כאן מצוה ומכל מקום אם היה ערב הפסח מתוך שזמנה בהול פטור הואיל ומכוין למצוה ויש פוסקים כן אלא שלשיטתנו אינו כן:",
                "<b>זה</b> שביארנו במשנה שמפרישין אותן שלשה חדשים אם היו בתולות דוקא שבעלו ושנו הא אם לא שנו אין צריכות הפרשה שאין אשה מתעברת מביאה ראשונה ואע\"פ שבעקרה וזקנה גזרו התם משום גזירה אבל חלוף לא שכיח ולא גזרו בו ואפילו שמשו שלא כדרכן כמה פעמים ושמשו עכשו כדרכן אין צריכות הפרשה ומכל מקום אם מיעכו באצבען קודם ביאה והשירו בתוליהן כדי שיתעברו מפרישין אותה בביאה ראשונה שכדרכה שהרי תמר נתעברה מיהודה מביאה ראשונה ובתולה היתה שלא שמשו ער ואונן אלא שלא כדרכה ומפני שבאצבעה מיעכה וכן אמרו כל מועכות של בית רבי תמר שמן והענין שהיו פורשין בעליהן ללמוד תורה והיו רוצות להתעבר לשעתן ויש גורסין מועכות של בית דוד ומפני שהיו בעליהן יוצאין לצרכי מלכות:",
                "<b>ארבע</b> חטאות שהזכרנו במשנתנו אם הם גדולים בגדולות שש עשרה חטאות הם ואם תאמר בבעלו ושנו תלתין ותרין הוו אינו כן שהרי בל הביאות בהעלם אחד הם והרי זה כאכל שני זיתי חלב בהעלם אחד שאינו חייב אלא אחת וזהו שאמר דביאה ראשונה קא חשיב שניה לא קא חשיב אבל אם היתה ידיעה בנתים חייב על כל אחת ואחת ואף בביאה אחת אע\"פ שהיתה לו ידיעה בין כח לכח אין כחות מחלקות הואיל ולא פירש ויש חולקין כמו שיתבאר בפרק האשה:"
            ],
            [
                "<b>כבר</b> ביארנו לעיל י\"ב ב' בקטנה ובמעוברת ומיניקה שאע\"פ שיש חשש בביאתן בקטנה לעצמה ובמעוברת בשביל עוברה ובמיניקה בשביל ולדה שמשמשות כדרכן ומן השמים ירחמו ואם כן מה שאמר ר' אליעזר במיניקה כל עשרים וארבעה חדש דש מבפנים וזורה מבחוץ כדי שלא תתעבר ותגמול את בנה וימות אין הלכה כן ולא עוד אלא שאסור לעשות כן:",
                "<b>שכבת</b> זרע אינו מטמא בביאה מחמת מגעו של שכבת זרע שהרי טומאת בית הסתרים היא ומכל מקום מטמא הוא מחמת הביאה שנאמר ואשה כי ישכב איש אותה שכבת זרע ורחצו במים וטמאו עד הערב ומכל מקום אינו מטמא אלא בראוי להזריע ואם כן בהעראה לבד ר\"ל שלא גמר ביאתו או בביאה שלא כדרכה לא נטמאת אבל בביאה גמורה וכדרכה אע\"פ שהיא ביאה ראשונה שבבתולה צריכה רחיצה שמכל מקום ראוי להזריע הוא ויש פוסקים בזו כר' יהודה שאמר פרט לכלה ומפני שאינה מתעברת מביאה ראשונה ומכל מקום אף הם מודים שאם פלטה טמאה משום מגע שאין זה בית הסתרים הילכך כל שהיא מתהפכת או מהלכת טמאה שאי אפשר לה שלא תפלוט:",
                "<b>כל</b> ששהתה אחר בעלה עשר שנים ברוב נשים אינה מתעברת שכבר נתקשה טבעה ומכל מקום דוקא בשאין דעתה להנשא אבל אם דעתה לינשא מתעברת דרך צחות אמרו באשתו של רבא ששהתה עשר שנים אחר מיתת בעלה ואחר כך נשאת לו וילדה ואמר לה רבא קא מרנני רבנן אבתרך ואמרה לו אנא דעתאי עלך הוה:",
                "<b>כל</b> אלו שאמרו שאינן ראויות להתעבר כגון בתולה מביאה ראשונה ואשה ששהתה עשר שנים אחר מיתת בעלה אעפ\"כ אם נתגרשו או נתארמלו צריכות להמתין שלא ליארס שלשה חדשים חוץ מיום הגירושין או המיתה וחוץ מיום האירוסין שמא מעוברת היא וצריך להבחין בין זרעו של ראשון לזרעו של שני ולא עוד אלא שהדין כן אף באשה שאינה ראויה לילד אפילו נתגרשה או נתארמלה מן האירוסין אפילו נשאת והלך בעלה מיד למדינת הים או הלכה היא בבית אביה אפילו עקרה ואילונית וזקנה וקטנה ומכל מקום בקטנה דוקא היוצאה בגט או במיתת הבעל אבל אם יצאה במיאון אינה צריכה להמתין:"
            ],
            [
                "<b>כל</b> אשה שנבעלה בדרך זנות בין שהיא אנוסה בין שהיא מפותה אינה צריכה להמתין אפילו היא גדולה שכל המזנה מתהפכת כדי שלא תתעבר כך היא שיטתנו וכך כתבוה גדולי הפוסקים והמחברים ומפני שר' יוסי אמרה כן ואע\"פ שר' יהודה חלק עמו ר' יהודה ור' יוסי הלכה כר' יוסי ומכל מקום יש פוסקים כר' יהודה וגדולה המזנה הן אנוסה הן מפותה צריכה להמתין ומשום דקם ליה ר' יהודה בהא כשמואל ללישנא בתרא דשמואל ואע\"פ שבפרק אלמנה ס\"ט ב' אמרו בזנות לא חששו לתרומה קאמר ומכל מקום מודים הם בקטנה המזנה שאינה צריכה להמתין דזנות בקטנה לא שכיח:",
                "<b>הגויה</b> והשבויה והשפחה שנתגיירה או נפדית או נשתחררה יש פוסקים שאינה צריכה להמתין כר' יוסי דאמר שאינן צריכות ושמואל נמי בלישנא בתרא קאי כותיה דקאמר כלן צריכות להמתין חוץ משפחה וגיורת גדולה ואין צריך לומר קטנה ושבויה דינה כגיורת ושפחה וכשהשיבו עליו דליגזר בהו הואיל ושכיח בהו זנות מתרץ לה דהוא דאמר כר' יוסי דאמר הגיורת והשבויה והשפחה שנתגיירו ושנשתחררו צריכות להמתין דברי ר' יהודה ור' יוסי מתיר ליארס ולינשא מיד ומשום דאשה מזנה מתהפכת ושמואל קאי בהדיה בגיורת ושפחה ושבויה משום דהואיל ורגילין בהכי מיפקע פקיען ומכל מקום באנוסה ומפותה דקא שרי ר' יוסי פליג שמואל בהדיה כדכתיבנא דכיון דאקראי בעלמא הוא שמא לא נתהפכה יפה או שמא גיורת ושפחה איכא תרתי ספיקי שמא לא נבעלה ואם נבעלה שמא נתהפכה אבל אנוסה ומפותה ודאי נבעלה ולפי דרכך למדת שאין גורסין בזו הגיורת והשפחה כו' שנתגיירו כו' יתירות מבת שלש שנים כו' דמשמע דוקא בקטנה שהרי אף בגדולה כן וכן אף בשפחה היוצאה בשן ועין כן שמכל מקום אע\"פ שלא היה דעתה להשתחרר כל מזנה מתהפכת שאין שום זונה רוצה להתעבר ולמדת שאין הטעם משום דגיורת מינטרא נפשה ושבויה ושפחה שמעי ממרייהו דפרקי לה ודמשחררי לה ומינטרן שאם כן יוצאה בשן ועין לא הוה דעתה בהכי אלא משום דכל מזנה מתהפכת שאינה רוצה להתעבר ויש פוסקים דטעמא משום דמינטרי נפשייהו ולדעתם יוצאה בשן ועין צריכה להמתין ויש פוסקים שהגיורת והשפחה צריכות להמתין כדי להבחין בין זרע שנזרע בקדושה לזרע שלא נזרע בקדושה ולא עוד אלא שאף בקטנה כן כל שהיא יתירה מבת שלש שנים ויום אחד וגורסין בזו הגיורת וכו' יתרות מבת שלש ובבת ישראל המזנה אפילו גדולה כגון אנוסה ומפותה פסקו שאינן צריכות להמתין משום דמינטרי נפשייהו ואף גדולי המחברים נראה שנוטים בה אלא שלא ביררו בה אם דוקא בגיורת או שפחה גדולה או אפילו בקטנה ועיקר הדברים כדעת ראשון ומכל מקום יש אומרין בשפחה וגיורת דדוקא בזנות אבל בנשואין כגון גוי ואשתו שנתגיירו צריכות להמתין ויש פוסקים שהשבויה דינה כאנוסה ומפותה:"
            ],
            [
                "<b>בעזרת</b> הצור ובישועתו:",
                "<b>החולץ</b> ליבמתו וכו' זה הפרק יסוד הכונה בו בענין החלק הראשון גם כן ר\"ל עניני הלכות חליצה ויבום אלא שיתבאר בו גם כן מענין איסורי ביאה ורובו יסוב על שבעה ענינים הראשון במי שחלץ בטעות או כנס בטעות כיצד הוא דינו השני בזכות שיש לשומרת יבם על נכסים שנפלו לה כשהיא שומרת יבם וכיצד דנין בנכסים אם מתה ועל אי זה צד היבם קם תחת אחיו לנחלה השלישי אי זה מן האחים ראוי ליבם או לחלוץ הרביעי להודעת הקרובות שנאסרו מחמת חליצתו וכן לבאר קצת קורבות שמונעות את היבום או שמעכבות בו החמישי לבאר שהיבמה צריכה להמתין שלשה חדשים כשאר הנשים ונתגלגל בה לענין זה דין שאר הנשים הששי לבאר שיבם אחד מיבם כמה יבמות מבתים חלוקים ושביאת אחת או חליצת אחת פוטרת את כלן בבית אחד ואם יש בהן כשרה ופסולה לאי זו ראוי לחלוץ ולאי זו ראוי ליבם השביעי בענין קצת איסורי ביאה ודיני ממזרות זה שורש הפרק דרך כלל אלא שיתגלגלו בו הרבה דברים שלא מן הכונה כענין סוגית התלמוד על הדרך שקדם:",
                "<b>והמשנה</b> הראשונה ממנו תחל בביאור החלק הראשון והוא שאמר החולץ ליבמתו ונמצאת מעוברת וילדה בזמן שהולד של קיימא הוא מותר בקרובותיה והיא מותרת בקרוביו ולא פסלה מן הכהונה ואם אין הולד של קיימא הוא אסור בקרובותיה והיא אסורה בקרוביו ופסלה מן הכהונה אמר הר\"ם זה מבואר כי כאשר הולד של קיימא איגלי מילתא שהחליצה ההיא לא היתה צריכה אליה וכאלו לא היתה כלל:",
                "<b>אמר</b> המאירי החולץ ליבמתו ונמצאת מעוברת מן הראשון וילדה בזמן שהולד של קיימא ר\"ל שיצא מספק נפל והוא לאחר שלשים יום או שנתברר שכלו חדשיו ונמצא שהחליצה ללא שום צורך היתה והרי היא כאלו אינה ומתוך כך החולץ מותר בקרובותיה הנאסרות לחולץ מחמת חליצה שהחלוצה כעין גרושה וכל קרובה שתאסר לאדם מחמת אשתו כשגרשה הן אסורות לחולץ מחמת חלוצתו ופרטיהם יתבארו למטה מ' ב' ודרך ביאור אתה מפרש כאן שמותר הוא באחותה שאינה נקראת אחות חלוצה אחר שהחליצה אינה כלום והיא מותרת בקרוביו כלומר אם היה לו לאותו חולץ אח מן האם שאינו אחיו של ראשון היא מותרת לו ולא תאסר משום חלוצת אחיו אחר שהחליצה כאלו אינה ולא פסלה מן הכהונה מצד החליצה שהרי אינה כלום ואפילו ידע שהיא מעוברת וחלץ לה כדי שאם תפול לא תזקק לו וילדה ולד של קיימא הדין כן אלא מתוך שאין רגיל לחלוץ למעוברת נקט ליה החולץ ונמצאת מעוברת ולא עוד אלא שאסור לחלוץ למעוברת מפני שטעונה כרוז כדי שלא לפסלה לכהונה ואע\"ג דבדיעבד מיהא אף בלא כרוז כל שילדה ולד של קיימא לא פסלה לכהונה בין שנודע עיבורה בין שלא נודע מכל מקום אסור לו לחלוץ אף בהכרזה דאיכא דשמע בחליצה ולא שמע בהכרזה כמו שיתבאר בפרק זה אי נמי משום סיפא ר\"ל הכונס את יבמתו ונמצאת מעוברת דבההיא אלו ידע שהיא מעוברת אין בה קרבן והוצרך לשנות בה ונמצאת מעוברת נקט ליה נמי ברישא הכי:",
                "<b>ואם</b> אין הולד של קיימא הרי החליצה חליצה והוא אסור בקרובותיה והיא אסורה בקרוביו ופסלה מן הכהונה אלא שצריך לחזור ולחלוץ לה פעם אחרת שאין חליצת מעוברת חליצה אלא להחמיר כמו שיתבאר וכן הדין בכל שהיא צריכה חליצה אף מדברי סופרים:",
                "<b>משנה</b> הכונס את יבמתו ונמצאת מעוברת וילדה בזמן שהולד של קיימא יוציא וחייבין בקרבן אם אין הולד של קיימא יקיים ספק בן תשעה לראשון בן שבעה לאחרון יוציא והולד כשר וחייבין באשם תלוי אמר הר\"ם העקר אצלנו כל שחייבים על זדונו כרת ועל שגגתו חטאת חייבין על לא הודע להביא אשם תלוי אבל בצורת הספק אשר יתחייב בה אשם תלוי מחלוקת כמו שאני עתיד לבאר הספק בכריתות ואחר ידיעת אלו העקרים יתבאר ההלכה לא יתחייב אשם תלוי בסדר זה הספק:",
                "<b>אמר</b> המאירי כנסה ר\"ל שבא עליה ונמצאת מעוברת מן הראשון וילדה בזמן שהולד של קיימא נמצא שבא על אשת אח שלא במקום מצוה והולד מכל מקום כשר כמו שיתבאר בסמוך וחייב חטאת שהרי זדונו בכרת ומאחר שכן שגגתו חטאת וזו ודאי בנמצאת מעוברת היא שאלו ידע שכן אסור לו וכן שהוא מזיד ואין כאן קרבן ואע\"פ שאיפשר שתפיל מכל מקום קרוב למזיד הוא שרוב נשים ולד מעליא ילדן אלא בנמצאת מעוברת ושוגג היה ויש מפרשים בזו דוקא בתוך שלשה שאם לאחר שלשה ולא הוכר עוברה אנוס הוא ואין כאן קרבן שרוב נשים עוברן ניכר לשלשה וכמו שאמרו בשבועות י\"ח א' אי בשאין סמוך לוסתה אנוס הוא ופטור ואם תאמר ובתוך שלשה קרוב למזיד הוא שהיה לו להמתין מכל מקום שוגג הוא שאותות העיבור נכרים הם בתוך שלשה אלא שאין מרגשת בו עד שלשה וזו הואיל ולא היתה מכרת אותות בעצמה אין לך שגגה גדולה מזו וזהו שאמרו בתלמוד המערב פ\"ד ה\"א מתניתין בשעבר הא לכתחלה היבמה לא תחלוץ ולא תתיבם עד שיעברו עליה שלשה חדשים:",
                "<b>ויוציא</b> פירושו בגט ומכל מקום עד שלא ילדה לא יוציא הואיל ולא ידע בעיבורה אלא יפרוש ומכל מקום אם כנסה וידע בעיבורה יוציא שהרי אף במעוברת חבירו אמרו לקמן ל\"ו ב' יוציא ולכשיגיע זמנו לכנוס יכנוס כל שכן בזו ויש אומרים שלא יוציא כמו שיתבאר למטה ושמא תאמר וכשילדה ולד של קיימא מיהא מה ענין לגט בכאן והרי חייבי כרת היא ואין בה מקום לתפיסת קדושין פירשוה הגאונים כשיבמה זו יבמה מן האירוסין ר\"ל שלא נשאת לאח המת אלא נתארסה לו וכגון שבעל קודם שקדש שהיא ביאה של זנות ואחר כך קדש ומת קודם שיכנוס ונתיבמה ונמצאת מעוברת ומתוך כך אם ילדה ולד של קיימא יוציא בגט שמא יאמרו קמא תנאה הוו ליה בקדושין ולא איקיים ושני שפיר קא נסיב ואם תוציאנה בלא גט יאמרו אשת איש יוצאה בלא גט אבל אם היתה יבמה מן הנשואין כל שילדה ולד של קיימא אינה צריכה גט מה יאמרו אי משום תנאי אין דרכו של אדם לישא על תנאי ואי משום גירושין הרי אין גירושין מתירין באשת אח שהרי גרושת אחיו אסורה וכן אין לתלות ביבום שהרי הולד מעיד שאין לו בה יבום ודבר זה מתבאר בפרק האשה רבה צ\"ד ב' שחלקו באשת אח בין מן הנשואין למן האירוסין שכל מן האירוסין מצריכה גט משני ולא מן הנשואין ובמשנתנו מיהא הואיל וילדה אף במן האירוסין דוקא כשבעל תחלה שאם קדש ואחר כך בעל יש לומר בה אין אדם עושה בעילתו זנות כדין קדש על תנאי ובעל על הדרך שביארנו והרי היא כנשואה ומכל מקום כתבו גאוני ספרד שאם לא נודע אם קדש ואחר כך בעל אם בעל ואחר כך קדש אלא שהיא אומרת שאחר קדושין בעל אע\"פ שהיא נאמנת כמו שביארנו בראשון של כתובות י\"ג ב' וכרבן גמליאל שמכשיר אף ברוב פסולים אצלה מכל מקום בזו צריכה גט מפני שאף הם אומרים קודם קדושין בעל:",
                "<b>ואם</b> אין הולד של קיימא יקיים ופירשו בגמרא יחזור ויבעול אחר לידה ויקיים דביאה שבא עליה בעודה מעוברת לא נקנית לו בה דביאת מעוברת לא קניא ביבמה וזו מיהא יתבאר בגמרא דוקא בשנתברר שלא כלו חדשיו ר\"ל שהוא בן שמנה ודאי ושלא גמרו סימניו שהוא כאבן או שלא יצא חי אבל ספק כגון יצא חי ומת בתוך שלשים לא יקיים שאף לדעת רבן גמליאל שאמר כל ששהא שלשים יום באדם אינו נפל מכל מקום לא אמר שאם לא שהא שלשים יום יהא נפל אלא ספק ומעתה יוציא בגט וחליצה ואפילו בבן שמנה כתבו גאוני ספרד שאם בא לחלוץ לא סגי לה בחליצה שמא יאמרו כנוסה יוצאה בלא גט וביאת מעוברת אע\"פ שאינה ביאה לקנות כבר אמרו בפרק רבן גמליאל נ\"א ב' שהיא כמאמר וצריכה גט:",
                "<b>ספק</b> בן תשעה לראשון ונמצא השני פוגע באשת אח ספק בן שבעה לשני וכדין יבם יוציא בגט מספק שמא משני הוא ואינה צריכה חליצה שאם לראשון הוא ולד פוטרה ואם לשני הוא גט פוטרה והולד כשר ממה נפשך שאם לראשון הוא כגון שכנסה בתוך שלשה ולא הוכר עוברה לשלשה משום דנבעלה אמו בעודה מעוברת לא מיפסיל אפילו לכהונה ואם של אחרון כל שכן שהוא כשר:",
                "<b>וחייבין</b> באשם תלוי מדין ספק כרת ואין אומרין רוב נשים לתשעה ילדן ויתחייב חטאת קבוע דמדלא הוכר עוברה לשלשה איתרע ליה רובא וזו מיהא אינה הלכה שאין אשם תלוי אלא במקום שיש שם איסור קבוע כמו שביארנו במסכת הוריות ג' ב' אלא שאם בא עליה אחר כך הולד ספק ממזר:",
                "<b>זהו</b> ביאור המשנה וכלה על הצדדין שפירשנו הלכה היא חוץ מאשם תלוי שבה על הדרך שכתבנו ודברים שנכנסו תחתיה בגמרא אלו הן:",
                "<b>כבר</b> ביארנו משנתנו שאין הפרש לענין הדין בין חולץ ליבמתו בחזקת שאינה מעוברת לחולץ לה בחזקת מעוברת אלא לענין איסור הא לענין הדין שניהם שוים ואחד החולץ בחזקת שאינה מעוברת ונמצאת מעוברת ואחד החולץ למעוברת והפילה או שילדה ולד שאינו של קיימא פסלה מן הכהונה ונאסרה היא בקרובים והוא בקרובות ומעתה פסולה היא לאחים וצרתה פסולה לו ולאחים שחליצת מעוברת הואיל והפילה או שילדה ולד שאינו של קיימא חליצה גמורה היא מן התורה ומכל מקום מדרבנן צריכה חליצה מן האחין ולא מן האחין דוקא ומפני שנאמר שחליצה פסולה צריכה לחזר על כל האחין שהרי פסקנו לעיל כ\"ז א' כל למיפטר נפשה חליצה פסולה אינה צריכה לחזר על האחים אלא פירושו מאחד מן האחים והוא הדין ממנו וכן כתבוה גדולי המחברים ויש מפרשים דוקא מן האחין ושבוש הוא ואע\"פ שר' יוחנן חלק לומר שחליצת מעוברת שמה חליצה ואינה צריכה חליצה אחרת אפילו מדברי סופרים אין הלכה כן וזו אחת מאותן השלש שהלכה בהן כריש לקיש במקום ר' יוחנן כמו שיתבאר למטה ל\"ו א' ומכל מקום אף לריש לקיש דוקא מדרבנן ואע\"ג דמקרא קא מייתי לה אסמכתא בעלמא הוא וזהו שהקשה ר' יוחנן לריש לקיש ממשנתנו שאמרו בה באין הולד של קיימא שפסלה מן הכהונה אלמא דחליצה היא ותירץ לו מדרבנן ולחומרא ולענין ביאור מיהא אם תאמר היאך לא הקשה לו מרישא דמתניתין דקאמר אסור בקרובות וכו' דאלמא חליצה היא אין זה כלום שהרי פסקנו יש זיקה ואף לכשתאמר שאינה חליצה הויין להו קרובת זקוקתו:",
                "<b>כבר</b> ביארנו במשנתנו בכונס את יבמתו ונמצאת מעוברת וילדה ואין הולד של קיימא שיקיים ופירשנו בה שיחזור ויבעול דביאה ראשונה לאו כלום היא שאין ביאת מעוברת כלום לקנין היבמה לדעת ריש לקיש שהלכה כמותו ושמא תאמר אם כן יתחייב עליה קרבן אין זה כלום שמאחר שסופה לבא לכלל היתר אין חיוב קרבן בנתים וכשהפילה איגלאי מילתא דזקוקתו היתה משעה ראשונה ואם לא כן אף אתה יכול להקשות לריש לקיש יבמה שהפילה היאך מתיבמת והרי אינך קורא בה בשעת נפילה יבמה יבא עליה אלא שלא נאסרה לו במוחלט אלא שצריכה להמתין עד שיודע אם תזקק לו אם לאו וכשהפילה נעשית זקוקתו למפרע ושמא תאמר והרי קטן לר' מאיר שאוסר בו ביבום שמא ימצא סריס הקשו לו בפרק בית שמאי קי\"א ב' ומי איכא מידי דהשתא אסירא ולבתר הכי שריא והא אמר רב יהודה כל יבמה שאיני קורא בה כו' אלמא לא אמרינן דלמפרע הותרה פירשוה שלא הקשו אלא לרבנן כמו שיתבאר שם בע\"ה:"
            ],
            [
                "<b>כל</b> העולה ליבום מן התורה עולה לחליצה וכל שאינה עולה ליבום אינה עולה לחליצה ואע\"ג דאלמנה מן הנשואין לכהן גדול חולצת ואם בא עליה לא קנאה התם אינה חולצת אלא מגזירת אלמנה מן האירוסין כמו שביארנו בפרק שני כ' ב':",
                "<b>הכונס</b> את יבמתו ונמצאת מעוברת לא תנשא צרתה שהרי ביאת מעוברת אינה כלום ושמא לא יהא הולד ולד של קיימא ותצטרך חליצה אחרת ואפילו תמצא לומר שיהא הולד ולד של קיימא כדין רוב נשים מכל מקום מאחר שאין הביאה פוטרת אי אתה פוטרתה אלא מחמת הולד ואין ולד פוטר עד שיצא לאויר העולם אף לכשתמצא לומר שהוא ולד של קיימא וכל שכן לענין פסק שחוששין שמא אינו של קיימא ואף לכשיולד עד שיצא מספק נפל:",
                "<b>גדולי</b> הדורות שאלו יבמה שילדה וחלצה בתוך שלשים ללידתה כגון שהיה יבמה הולך למדינת הים ומתיראה שמא ימות הולד ותתעגן וחלצה לו ומת הבן תוך שלשים אם נאמר שאינה בת חליצה וצריכה חליצה אחרת אם לאו ופשטו בה שאינה צריכה חליצה אחרת שאף ריש לקיש לא אמרה אלא במעוברת:",
                "<b>האשה</b> שהלך בעלה וצרתה למדינת הים ואמרו לה שמת בעלה לא תנשא אף בחליצה ולא תתיבם עד שתדע שאין צרתה מעוברת שמא נתעברה צרתה ואם תתיבם שמא יהא ולד של קיימא ונמצא פוגע באשת אח ואם תאמר שתחלוץ ותנשא הרי אין חליצת מעוברת כלום ואם לא יהא ולד של קיימא תצטרך לחלוץ פעם אחרת ואם תאמר שתחלוץ בתוך תשעה ותנשא לאחר תשעה הרי מכל מקום הואיל ופסקת שחליצת מעוברת אינה חליצה הואיל והאחת מעוברת אין תורת חליצה באחת מהן שהרי אמרו עיין עליו ומכל מקום אם החליצה והנשואין שניהם אחר תשעה מן הדין מותר אלא שאסרו בה שמא ילדה צרתה ולד של קיימא וחליצתה של זו ללא צורך וכשרה לכהונה ורואי חליצתה מחזיקין אותה בפסולה ואתה מצריכה כרוז שאם ילדה צרתה אינה חליצה ואע\"ג דבדיעבד כשרה אף בלא כרוז כמו שביארנו במשנה מכל מקום לכתחלה יש לחוש ומתוך כך לא תנשא עד שתדע ומכל מקום כתבו גדולי הדורות שאם היא פסולה לכהונה מצד אחר כגון שהיתה גרושה תחלוץ לאחר תשעה ותנשא וסעד להם בתלמוד המערב פ\"ד ה\"א שאמרו על משנתנו תחלוץ מיד אם בן קיימא הוא לא נגעא ביה חליצה אם אינו בן קיימא חליצתה בידה ר' זעירא אומר שלא תהא צריכה כרוז לכהונה ר' אושעיא תני מאן יבמי את שאומרין לו יבם אומרין לו חלוץ את שאין אומרין לו יבם אין אומרין לו חלוץ מה נפיק מביניהון היתה כשרה ונתחללה מאן דמר משום כרוז אינה צריכה כרוז מאן דמר את שאין אומרין לו יבם הרי אין אומרין לו יבם ולענין משנתנו מיהא הלכה כר' אושעיא שכשם שאין ביאת מעוברת קונה כך אין חליצתה פוטרת כמו שכתבנו אלא שזו של כרוז יש לה מקום לענין איסור לכתחלה:",
                "<b>כלל</b> ידוע בכל התלמוד ר' יוחנן וריש לקיש הלכה כר' יוחנן בר מתלת ואחת מהן זו שביארנו בחולץ למעוברת שצריכה חליצה והשניה היא שאמרו בפרק יש נוחלין קכ\"ו ב' המחלק נכסיו על פיו ריבה לאחד ומיעט לאחר והשוה להם את הבכור דבריו קיימים כלומר הואיל ובלשון מתנה אמרה דלא גרעי בניו מאינשי דעלמא שאלו רצה ליתן נותן ואם אמר משום ירושה לא אמר כלום ר\"ל בהשואת הבכור שאלו באחרים כל שאמר על מי שראוי ליורשו דבריו קיימים כתב בין בתחלה בין באמצע בין בסוף בלשון מתנה דבריו קיימים ואפילו בשני בני אדם ובשתי שדות כגון ינתן שדה פלונית לפלוני וירש פלוני שדה פלוני קנה אף אותו שבירושה הואיל ובתוך כדי דבור אמרן אבל אם לא אמרן בתוך כדי דבור נחלקו בה ר' יוחנן וריש לקיש ולדעת ריש לקיש אינו כלום אלא אם כן היסב לשון המתנה על שניהם ועל שתי השדות שלשון מתנה של אחד אינו מועיל לאחר והוא שיאמר פלוני ופלוני ירשו שדה פלוני ופלוני שנתתים להם במתנה וירשום וכל שכן אם אין לשון ירושה אלא בתחלה או בסוף והלכה כריש לקיש והשלישית היא שאמרו גם כן בפרק יש נוחלין קל\"ו א' הכותב כל נכסיו לבנו לאחר מותו ר\"ל שאמר לו גופא קני מהיום ופירי לאחר מיתה האב אינו יכול למכור מפני שכתובין לבן והבן אינו יכול למכור מפני שהן ברשות האב מכר האב הרי הן מכורין עד שימות האב מכר הבן אין ללוקח כלום עד שימות האב מכר הבן בחיי האב ומת הבן בחיי האב לדעת ר' יוחנן לא קנה לוקח אף לכשימות האב אלא שיורשו של בן צריך להחזיר דמים ללוקח דקנין פירות דאב כקנין הגוף דמי ולריש לקיש קנה לוקח מיהא לכשימות האב דקנין פירות דאב אינו כקנין הגוף והלכה כריש לקיש ומכל מקום יש אחרת בראשון של ע\"ז ו' ב' בנשא ונתן לפני אידיהן שלדעת ר' יוחנן אסור ולריש לקיש מותר והלכה כריש לקיש מדתניא כותיה ואם תאמר משום דהואיל דתניא כותיה לא איצטריך למיתנייה והרי חולץ למעוברת דתניא כותיה ותני לה אלא דבאיסורא לא קא מיירי וחולץ למעוברת מכל מקום בחליצה ליכא איסורא וכן יש אחרות הרבה בתלמוד שהלכה בהם כריש לקיש במקום ר' יוחנן אלא שהם תלויים במחלוקת אחרים ואין הכללים נאמרים אלא במה שהוא מחלוקת של עצמם אבל מה שתלוי במחלוקת אחרים אינו מן הכלל כמו שרמזנו בכמה מקומות מזה החבור:"
            ],
            [
                "<b>כבר</b> ביארנו במשנתנו בכונס את היבמה ונמצאת מעוברת שיקיים על הדרך שכתבנו ואם כן זה שאמרו משום ר' אליעזר שמאחר שכנסה שלא כדין יוציא משום קנס אין הלכה כן:",
                "<b>ולענין</b> ביאור מיהא פירושו יוציא בחליצה שהרי חליצת מעוברת אינה כלום ואע\"פ שיוציא בגט משמע איפשר בגט ובחליצה ומשום דדמיא לכנוסה ועל הדרך שביארנו במשנתנו לענין פסק בלא רצה לקיים הא בלא חליצה ודאי לא ושלא כפירוש גדולי הרבנים דאם כן אתיא דלא כריש לקיש ומכל מקום יש מפרשין בדברי ר' אליעזר שיקיים ר\"ל שיחזור ויבעול ואחר כך יוציא בגט גרידא שאם יוציא בלא קנין גמור הוה ליה ביאה קמא דידיה באיסור חמור ועכשו שקיים וקנאה קנין גמור נעשו ביאותיו למפרע באיסור קל ומתוך כך יכנוס כדי להקל באיסור ביאותיו למפרע ויוציא משום קנס ומכל מקום אין הלכה כן אלא כל שלא נודע עיבורה יפרוש וימתין ואם נודע עיבורה ודאי יוציא עד שתלד ואם אינו ולד של קיימא יחזור ויכנוס וגדולי המפרשים כתבו שאף בנודע עיבורה אינו מוציא אלא פורש והטעם שלא להפקיע ממנו מצות יבום ונראין דבריהם:",
                "<b>לא</b> ישא אדם מעוברת חברו מפני שהמעוברת עומדת היא להניק ושמא תתעבר משני ויעכר חלבה וימות הולד ומטעם זה בעצמו לא ישא מינקת חברו עד שיעבור זמן המוגבל להנקתה ואם נשא יוציא בגט ואין אומרין דיו שיפרוש ולכשיגיע זמנה לכנוס יכנוס ואם היה כהן יוציא ותאסר לו ואע\"פ שבמסכת סוטה אמרו בפרק ארוסה כ\"ד א' וחכמים אומרים יכול הוא להפרישה ולאחר זמן להחזירה פירושו להפרישה בגט שלשון הפרשה משמע בגט ומשמע בפרישות אבל לשון הוצאה לא משמע אלא בגט:",
                "<b>כבר</b> ביארנו שהולד שמת בתוך שלשים יום לרשב\"ג ספק נפל הוא ולרבנן ולד מעליא מעתה מת הולד בתוך שלשים או ביום שלשים ונתקדשה לאחר אם לישראל נתקדשה חולצת מן היבם ויכנוס המקדש וכן אם נשאת לו צריכה מכל מקום שתחלוץ מן היבם ויקיים זה שכנס ואם לכהן נתקדשה אע\"פ שבמעוברת חברו אמרו שאפילו כהן יוציא ותאסר לו בזו הקלו לכהן שלא תחלוץ ויכנוס בלא חליצה דהא לרבנן ולד מעליא הוא וגבי כהן דיינינן ליה כרבנן ומכל מקום גדולי הדורות כתבוה דוקא בנפל מן הגג או אכלו ארי שנמצא שלסיבה מת ולא לחולשת טבעיו אבל אם מת מתוך חולי אפילו אשת כהן חולצת ותאסר לו אפילו כנס שהרי במסכת שבת פרק מילה קל\"ו א' אמרו פיהק ומת דברי הכל מת הוא אלא שמכל מקום אינה מתיבמת וכן כתבוה גאוני ספרד ודברים אלו כלם בשלא נתברר אם כלו חדשיו כגון שלא ידעה זמן עיבורה והוא ספק בן תשעה ספק בן שבעה אפילו גמרו סימניו הא אם נתברר שכלו חדשיו כגון שבעל והלך לו מיד למדינת הים וילדה לסוף תשעה שלמים או לשבעה אפילו מקוטעין אפילו יצא ראשו ולד גמור הוא והוא שאמרו נדה מ\"ג ב' תינוק בן יומו זוקק ליבום ופוטר מן היבום ואם הוא בן שמנה ודאי אפילו גמרו סימניו חולצת ולא מתיבמת שאם לא גמרו סימניו והוא בן שמנה ודאי הרי הוא כאבן ויש אומרין שספק בן תשעה ספק בן שמנה אם לא גמרו סימניו הוא שתלוי בשלמים אבל אם גמרו סימניו ולד מעליא הוא ובפרק הערל פ' ב' יתרחבו הדברים בענינים אלו בע\"ה:"
            ],
            [
                "<b>כבר</b> ביארנו שאין אדם יכול לקדש אלמנת חברו או גרושת חברו עד שיעברו עליה תשעים יום מכל מקום אם עבר וקדש מנדין אותו עד שיוציא בגט ואם אירס וברח אין מנדין אותו הואיל וברח גלה בדעתו שאינו רוצה לבא עליה עד יעברו תשעים יום וזהו שאמרו עירוקיה מסתייה כלומר ואין כופין אותו להוציא ויש מפרשין בנדוי זה שאין כופין אותו להוציא בגט אלא לפרוש ואינו נראה שאם כן למה לי ברח דיו בפרישות אלא ודאי כופין אותו לגרש אם לא ברח ולכשיעבור הזמן יחזור ויכנוס אם יתרצו שניהם הא אם ברח אע\"פ שרשותנו עליו במקום שהוא אין כופין אותו לגרש ואם נשא הואיל ובעבירה בעל גדולי המפרשים כתבו שאפילו ברח כופין אותו לגרש ולאחר זמנו יכנוס אלא שמפרישין אותו אחר תשעים כימים שעמד עמה בתוך תשעים שאם לא כן מה הפסיד בביאתו באיסור ומכל מקום רוב מפרשים סוברים שאין כופין אותו לגרש אלא שיפרוש ומנדין אותו אע\"פ שפורש מפני שעבר ואם ברח בריחתו מצילתו מן הנדוי וכן נראה דעת גדולי המחברים והוא הדין לכנס וכן נראה שאלו היה לנו לחלק בין קדש לכנס לא הוה שתיק גמרא מינה וביבמתו מיהא אמרו במשנתנו שיקיים אלא שיפרוש ונראה שאין כאן נדוי שמכל מקום מתכוין הוא למצות יבום וכל שכן שאינו מוציא בגט כדי שלא לאסרה עליו ויש מפרשים דביבמתו כופין אותו לגרש אפילו ברח מפני שהכניס עצמו לספק כרת ואין הדברים נראין:",
                "<b>כבר</b> ביארנו שלא ישא אדם מעוברת חברו ומיניקת חברו ואם כנס יוציא נשא וברח כתבו גדולי המחברים שאין כופין אותו להוציא אף בזו עירוקיה מסתייה ולכשיעבור זמן ההנקה חוזר לביתו עמה וכן כתבו שבזו אם אירס אפילו לא ברח אין כופין אותו להוציא שלא אמרו אלא לא ישא כו' אלא ימתין עד שיעבור הזמן והדברים נראין ואע\"פ שהרבה חולקים בקצת דברים שכתבנו הן באלמנת חברו הן ביבמתו הן במעוברת חברו ומיניקת חברו אנו כתבנו מה שנראה לנו לברור מבין דבריהם:",
                "<b>כשם</b> שהיבמה לא תתיבם עד שיעברו שלשה חדשים כך לא תחלוץ שכל שאינה בת יבום אינה בת חליצה ואם חלץ מכל מקום ונמצאת שאינה מעוברת חליצתה כשרה ואינה צריכה חליצה אחרת שהרי אף כשייבם ממתין עד שיודע אם היא מעוברת וכן היא רמוזה בתלמוד המערב ויש מי שכתב שאלמנת חברו וגרושת חברו אם אינן ראויות לילד אינו מוציא ואין משמתין אותו אלא שמתורת איסור מפרישין אותו כל שלשה חדשים:",
                "<b>כבר</b> ביארנו שספק בן תשעה לראשון ספק בין שבעה לשני הולד כשר והשני הבא אחריו ספק ממזר הראשון ראוי להיות כהן גדול והשני אסור בבת ישראל ואסור בממזרת שכך ביארנו במסכת קדושין ע\"ד א' ודאן בודאן מותר ספיקן בספיקן וספיקן בודאן אסור ואלו הן ספיקות שתוקי ואסופי ולמדת שאין הלכה כדברי האומר שעשרה יוחסין מותרין זה בזה כמו שביארנו במקומו קדושין ס\"ט א':"
            ],
            [
                "<b>לעולם</b> לא ישא אדם אשה במדינה זו וילך וישא אשה במדינה אחרת שמא יזדווגו זה לזה ונמצא אב נושא בתו ואח נושא אחותו ואע\"פ שמצינו בגדולי החכמים כשהיו הולכים לשאר מקומות היו אומרין מאן הויא ליומי כלומר מי היא שתחפוץ לינשא לימים שאתעכב בכאן שאני רבנן דפקיע שמייהו והבנים מכירין זה את זה אף ברחוק מקום ולעיקר הענין שאלו היאך היו מותרים בה בזמן מועט לכניסתם והרי אמרו תבעוה לינשא וניפייסה צריכה לישב שבעה נקיים שמא מתוך חמוד פירסה נדה ודם חמוד טמא ותירץ שדורי הוו משדרי שלוחי שבעה ימים קודם כניסתם ואי נמי לא היו נזקקים עמהם אלא יחודי בעלמא ר\"ל שמתיחדין עמהן להיות פת בסלם ולא יבאו לידי הרהור ושמא תאמר ואף היחוד עצמו היאך הותר והלא אמרו כתובות ד' א' מי שפירסה אשתו נדה הוא ישן בין האנשים ואשתו ישנה בין הנשים יש מתרצים דרבנן שאני דידעי ומיזדהרי וכן כתבוה גדולי המחברים ואין הדברים נראין שאף ביחוד היאך היה פת בסלם הואיל ואסורה היא ועוד היאך היתה חפה הראויה לביאה אלא כך פירושו שלא היו כונסים אלא מיחדים להם זו מוכנת לך כל זמן שתרצה לכנסה וכן פירשוה גדולי המפרשים והן הן הדברים:",
                "<b>מאחר</b> שביארנו שיש צדדין שאף הנשואין אסורין ומחמת ספיקי ביאות של כרת אין צריך לומר שביאות שבדרך זנות אסורות מחשש ספק ממזרות גם כן והוא שאמרו הרי שבא על נשים הרבה ואינו יודע על אי זה מהן בא וכן היא שבאו עליה אנשים הרבה ואינה יודעת מאי זה מהן קבלה נמצא אב נושא בתו ואח נושא אחותו ונתמלא העולם כלו ממזרים ועל זה נאמר ומלאה הארץ זמה:",
                "<b>לעולם</b> לא ישא אדם אשה ודעתו לגרשה שנאמר אל תחרוש על רעך רעה והוא יושב לבטח אתך ומכל מקום כל שהתנה עמה כן מותר תנאו הוא מקיים וכמו שאמרו מאן הויא ליומי לפירוש ראשון ואיפשר שזהו שסמכוה לה וכן המקרא מעיד והוא יושב לבטח אתך כלומר דוקא כשהיא יושבת עמו לבטח:",
                "<b>ולד</b> זה שכתבנו שהוא ספק אם בן תשעה לאח המת אם בן שבעה ליבם וכבר ידעת שהיבם יורש את נכסי אחיו המת ועכשו ספק זה תובע נכסי האח המת מפני שהוא אומר שהוא בנו ובן תשעה לראשון הוא וראוי לירש והיבם אומר שבנו הוא שנולד לו לשבעה והאח המת מת בלא יורש והוא יורשו הרי זה ממון המוטל בספק וחולקין שניהם בנכסי המיתנא ואפילו קדם היבם והחזיק חדא דאין מחזיקין בנכסי קטן ואפילו החזיק משהגדיל אין אומרין המוציא מחברו עליו הראייה אלא במקום שהנכסים בחזקת אחד מהם או שטוען טענת בריא ויש לך בדין זה פרט אחר יוצא ממנו והוא שאם מת הספק בחיי זקנו קודם חלוקה וזקנו תובע ירושתו מפני שאומר שבנו של מיתנא הוא והירושה חוזרת לו ויבם תובע מצד אחר מפני שאומר שבנו הוא אף זה ממון המוטל בספק וחולקין הזקן עם בני היבם וכן זקן וספק בנכסי יבם אבל אם לא מת הספק אלא שהיבם מת בחיי אביו הספק זוכה ממה נפשך אי בר מיתנא הוא אי בר יבם הוא:",
                "<b>מת</b> היבם והספק ובני היבם באים לחלוק בנכסי המיתנא ספק אומר אנא בר מיתנא ונכסיו שלי ונכסי יבם אביכם שלכם ובני יבם צווחים ואומרים אחינו אתה בא וחלוק עמנו ואין לך בנכסי מיתנא אלא חלקך הרי זה נוטל חלקו תחלה והשאר ממון המוטל בספק ונוטל ספק חציו ושאר אחים חציו ויש לך בדין זה פרט אחר יוצא ממנו והוא שאם לא הניח היבם יורש אלא אחים והספק אומר אני בנו של יבם ונכסיו שלי ואחי היבם אומרים בנו של אח ראשון אתה ובמקומו אתה נוטל חלק עמנו בנכסי אחינו היבם הספק נוטל חלקו תחלה והשאר ממון המוטל בספק ונוטל הספק חציו ושאר אחים חציו:",
                "<b>יתבאר</b> במסכתא זו בפרק נושאין ק' ב' בספק בן תשעה לראשון וספק בן שבעה לאחרון שלא במקום יבום כגון שנשא אחד אלמנת חבירו או גרושת חברו בתוך שלשה וילדה לשבעה שאם מתו שני ספיקי האבות אין זה יורש מהם כלום מפני ששאר יורשים ודאי והוא ספק וכל שאחד ודאי בירושה ואחד ספק מעמידין אותם בחזקת זה של ודאי וכשבא אצל יורשי ראשון הן דוחין אותו אצל האחרון וכשבא אצל יורשי האחרון דוחין אותו אצל ראשון אבל אם מת אותו ספק שני ספיקי האבות חולקין את נכסיו ובנדון שלפנינו יש כיוצא בו ר\"ל שהוא ספק בודאי כגון שמת היבם ויש לו נכסים וספק בא לחלוק בהם עם בני היבם לומר בן שבעה ליבם הייתי ואחיכם אני והם אומרים בר מיתנא את זכה בירושתך והנח לנו את שלנו שאין לספק כלום שהרי האחרים ודאי ואף הם אומרים אייתי ראיה דאחונא את ושקול:",
                "<b>ספק</b> ויבם שבאו לחלוק בנכסי מיתנא שכבר ביארנו שהוא ממון המוטל בספק וחלקו מדין ספק זה ואחר כך מת היבם והספק תובע חלק בנכסיו מצד שאומר שאחיהם הוא וכשהם אומרים לו אייתי ראיה דאחונא את הוא אומר לא כי כשבאתי לדון עם אביכם בנכסי מיתנא הייתי טוען שבן תשעה הייתי ובר מיתנא לזכות בכל נכסיו ואביכם טען לי שבנו הייתי ועל פי אותה טענה חלק עמי בנכסי מיתנא ועכשו אם תודו לי שאחיכם אני וכטענת אביכם הבו לי מנאתא בהדייכו ואם אי אתם מודים לי שאחיכם אני אודו לי מיהת דבר מיתנא אנא ואהדרו לי מאי דשקל אבוכון וחלקו בזו ר' אבא ור' ירמיה ר' אבא אמר קם דינא כלומר מה שנעשה בנכסי המת הדין עומד במקומו ואינו יכול עוד לערער עליו מטענת מה נפשך ודין זה של נכסי יבם הוא עכשו כאלו לא חלקו נכסי מיתנא והם דוחים אותו מפני שהם ודאי והוא ספק ור' ירמיה אמר הדר דינא הואיל ויש כאן טענה אצלו ממה נפשך וגדולי הפוסקים פסקו בה כר' אבא וקם דינא ואין לו אצל בני יבם כלום וממה שפסקנו באחרון של כתובות ק\"ט ב' במי שהלך למדינת הים ואבדה לו דרך שדהו שאם היה אחד הבא מכח אחד מקיפו מכל צדדיו ילך לו בקצרה אבל אם היו שנים או שלשה או כמה מקיפין אותו כל אחד דוחה אותו אצל חברו ויקח לו דרך במאה מנה או יפרח באויר ופירשנו בה שלא סוף דבר ארבעה דאתו מכח ארבעה או אפילו ארבעה דאתו מכח חד אלא אפילו חד דאתי מכח ארבעה דעל כל פנים ארחא גביה אע\"פ כן יקח לו דרך וזו ודאי בהדי טעמא דקם דינא שייכא שמאחר שהיו ארבעה תחלה וזכו כל אחד שלא ליתן לו דרך אע\"ג דהשתא ממה נפשך ארחא גביה הוא מכל מקום קם דינא ואע\"ג דאיכא למימר דאפילו תימא הדר דינא התם הוא מטעמא דאי שתקת שתקת כמו שביררנו שם מכל מקום טפי שייכא בהדי הך ואע\"ג דהכא לבתר דפלוג קא מיירי והתם אפילו בלא נחות לדינא נמי אמרינן הכי ואם כן היכי שייכי בהדי הדדי התם הואיל והשדות מוחלטים ביד הבעלים הוה ליה כאלו כבר עמדו בדין וזכו הם אבל זו אע\"פ שירד היבם בנכסים הרי הכל כמופקד בידו עד שעת חלוקה ויש פוסקין הדר דינא וממה שאמרו בפרק בית כור ק\"ו ב' בטלה מחלוקת ולדעתי אינה ראיה שלא נאמר קם דינא לדעתי אלא במה שאי אפשר לבא לידי בירור כמו שכתבתי בראשון של בתרא ד' ב' בסוגית המקיף את חברו משלש רוחותיו ומכל מקום גאוני ספרד כתבו שמאחר שלא נתברר לנו הדין מספיקא לא מפקינן ממונא כר' אבא ואי תפס לא מפקינן מיניה ומדר' ירמיה:"
            ],
            [
                "<b>מת</b> הזקן אבי המיתנא ואבי היבם והרי הספק בא לחלוק בנכסיו עם היבם מצד שהוא טוען שבין תשעה היה ובר מיתנא הוא והיבם טוען שהוא בנו ואין לו בנכסי הזקן כלום הרי זה ספק במקום ודאי ואין לספק כלום:",
                "<b>מת</b> הזקן ובנו היבם ובאים הספק ובני היבם לחלוק בנכסי הזקן ספק אומר בר מיתנא אנא ר\"ל בן האח שמת ראשון ופלגא דנכסי דידי ובני יבם אומרין אחינו אתה ועמנו אתה חולק ונמצא שאם בני היבם שנים אין לו אלא שליש הרי זה ממון המוטל בספק ונוטלים בני היבם תחלה חצי הנכסים שאף הספק מודה להם כן וזה נוטל שליש הנכסים שאף הם מודים לו כן והרי נשאר שתות הממון לחלוק נוטל ספק חציו ובני יבם חציו הגע עצמך שהיו הנכסים תשע מאות נוטל ספק תחלה שלש מאות ובני היבם ד' מאות וחמשים ונשארו מאה וחמשים שחולקין בהן:",
                "<b>המשנה</b> השנית והכונה בה בענין החלק השני והוא שאמר שומרת יבם שנפלו לה נכסים מודים ב\"ש וב\"ה שהיא מוכרת ונותנת וקיים מתה מה יעשה בכתובתה ובנכסים הנכנסין והיוצאין עמה בית שמאי אומרים יחלקו יורשי האב עם יורשי הבעל בית הלל אומרים נכסים בחזקתן כתובה בחזקת יורשי הבעל ונכסים הנכנסין והיוצאין עמה בחזקת יורשי האב אמר הר\"ם פי' אמרו נכסים בחזקתן רוצים כן נכסי צאן ברזל וכתובה היא מנה מאתים עם תוספת שהוסיף הבעל ונכסים הנכנסין והיוצאין עמה הן נכסי מלוג ונכסי צאן ברזל הוא הדבר אשר הביאה לבעלה נדוניא שחייב באחריותו ויהיה עליו בחוב כמו שיתבאר אחר זה ונכסי מלוג אם הוסיפו הוסיפו לה ואם פחתו פחתו לה ומאמר בנכסי צאן ברזל בחזקתן לא באר בחזקת מי אם בחזקת הבעל או בחזקת האשה ופסק ההלכה בנכסי צאן ברזל שהם חולקים לפי דעת בית הלל:",
                "<b>אמר</b> המאירי שומרת יבם שנפלו לה נכסים ר\"ל בעודה זקוקה ליבם מודים בית שמאי ובית הלל שמוכרת ונותנת לכתחלה בעודה זקוקה ואינו דומה לנפלו לה בעודה ארוסה שאמרו בית הלל במסכת כתובות פרק האשה שנפלו לה נכסים ע\"ח א' שלכתחלה לא תמכור שאין היבמה גמורה ליבם שלה כארוסה לארוס שלה ואפילו עשה בה מאמר והוא דין שאם לא מכרה אין ליבם בפירותיהן כלום עד שיכנוס ושאם מתה אין ליבם בהם כלום כמו שנבאר אבל נכסי מלוג שהיו לה ביד הבעל יש אומרים שהיבם חולק עמה בפירות דידו של בעל עדיפא מידה ויד היבם מיהא כידה וחולק עמה על הדרך שיתבאר ומכל מקום עיקר הדברים שאין לו בהם כלום וכן כתבוה גדולי הרבנים בסוגית הגמרא כמו שנבאר וכן כתבוה גם כן גדולי המפרשים וראיה לדבריהם שהרי פירות תחת פירקונה ויבם אינו חייב לפדות עד שיכנוס ויש אומרין אף אם כנס הואיל ואין לה כתובה עליו שכל שאין לה כתובה אין לה תנאי כתובה אלא אם כן הוא כותב לה מתחלה וכל שכן לדעתנו שפסקנו כאביי דידו כידה ויד היבם גריעא ואף לחייה ולפירות כן כמו שנבאר וכן כתבוה גדולי המחברים אלא שאף הם כתבו כן אף בנכסי צאן ברזל שאין ליבם כלום אף בפירותיהן והדברים מתמיהין ולדעתנו נכסי צאן ברזל ליבם הן מכל וכל עד שיחלוץ ונמצא לשיטתנו שבנכסים שנפלו לה בשהיא שומרת יבם אין ליבם בהם פירות וכן אף בשנפלו לה כשהיא תחתיו אין היבם חולק בפירות ובנכסי צאן ברזל הכל ליבם עד שיחלוץ ומכל מקום אע\"פ שאין היבם חולק בנכסי מלוג אינה מוכרת לכתחלה ויש פוסקים שהיבם חולק בפירות כמו שכתבנו:",
                "<b>מתה</b> ר\"ל כשהיא שומרת יבם מה יעשה בכתובתה ובנכסים הנכנסין והיוצאין עמה ר\"ל נכסי מלוג שנפלו לה בעודה תחת הבעל שאילו אותן שנפלו לה כשהיא שומרת יבם פשוט הוא לו לפי שיטתנו שאין היבם יורש בהם כלום אלא שהוא שואלה באותן שנפלו לה ברשות הבעל והרי אתה רואה שלא חילק הנכסים בשאלתו אלא לשני מינין והם כתובה ונכסי מלוג וכבר ידעת ששלשה מיני נכסים של אשה הם הראשון כתובה והוא מנה מאתים ותוספת והשני הנדוניא שהביאה והיא הנקראת נכסי צאן ברזל והשלישי נכסי מלוג ואחר שכן ודאי משנתנו בכל הנכסים הוא בא לחקור את הדין ואם כן נכסי צאן ברזל בכלל כתובה הן במשנה זו שאף הן נקראין כתובה כמו שאמרו ב\"מ ק\"ד ב' ארבע מאה זוזי לכתובתא דברת וכן בכמה מקומות וכששאל מה יעשה בכתובתה פירושו במנה מאתים ובתוספת ובנכסי צאן ברזל וזו ראיה לדעתי שאף בתשובה נכסי צאן ברזל בדין אחד עם מנה מאתים ותוספת:",
                "<b>ואמרו</b> בית שמאי שיחלוקו יורשי הבעל והוא האב או האחים עם יורשי האב ר\"ל עם אביה או עם אחיה ופירשו בגמרא שלא אמרו יחלקו אלא בנכסי מלוג וכמו שאמרו יחלקו יורשי הבעל עם יורשי האב שעשה יורשי האב עיקר אבל בכתובתה ודאי לא פליגי ויש מפרשים דההיא טעמא לא קימא ובכל הנכסים הם אומרים כן:",
                "<b>ובית</b> הלל אומרים נכסים בחזקתן ואנו גורסין כתובה בחזקת יורשי הבעל ונכסים הנכנסין והיוצאין עמה בחזקת יורשי האב וכן היא גירסת הגאונים ואין גורסין וכתובה באות הוא\"ו עד שיהא נכסים בחזקתן מורה על מין אחד של נכסים וכתובה על מין שני ונכסים הנכנסין והיוצאין עמה על מין שלישי אלא נכסים בחזקתן הוא נאמר על כלל הנכסים כלומר כל אחד ממיני הנכסים אתה דנו לפי מה שהם מוחזקין בו יותר ואחר כך הוא מזכיר את פרטי הנכסים כלומר כיצד הוא הדין ר\"ל על אי זה צד אנו דנין את הנכסים בחזקתן כתובה בחזקת יורשי הבעל ונכסים הנכנסים כו' בחזקת יורשי האב וכשם שכללנו בשאלה לדעתי נכסי צאן ברזל בכתובה כך בתשובה ואין במשנתנו אלא שני דינין ומעתה כתובה ר\"ל מנה מאתים ותוספת ונכסי צאן ברזל בחזקת יורשי הבעל מפני שהבעל היה מוחזק בהם לגמרי ואף היבם מוחזק בהם שהרי אינם עומדים לגבות ממנו עד שיחלוץ והיבם יורשם עם שאר נכסיו אפילו גבאתם שאין זו קרויה גוביינא אבל נכסים הנכנסים כו' ר\"ל נכסי מלוג אף אותם שנפלו לה בחיי הבעל בחזקת יורשי האב מפני שהיא מוחזקת בהם יותר שאם הותירו הותירו לה ואם פחתו פחתו לה וכל שכן לאחר מותו שהיא תופסתם אע\"פ שהיבם חולק עמה בפירות לדעת קצת ולמדת במשנתנו דרישא דמתניתין ר\"ל לענין מכירה דקאמר מוכרת ונותנת לכתחלה בנפלו לה כשהיא שומרת יבם וסיפא ר\"ל לענין ירושה כשמתה אף כשנפלו לה נכסים בחיי הבעל וזהו דעת אביי דקאמר רישא דנפלו לה כשהיא שומרת יבם וסיפא דנפלו לה כשהיא תחתיו דבעל וקסבר אליבא דבית הלל ידו כידה ויד היבם גריעא ואין ליורשי הבעל כלום ואנו פוסקים כמותו מן הטעם שיתבאר בגמרא ומכל מקום יש פוסקים דסיפא דמתניתין נמי דוקא בנפלו לה כשהיא שומרת יבם ורישא לענין מכירה וסיפא לענין ירושה אבל נכסי מלוג שנפלו לה בעודה תחת בעלה אף הם בחזקת יורשי הבעל כדין כתובה ותוספת וכדעת רבא והם מפרשין דרבא דקאמר ידו עדיפא מידה פירושו והוא מוחזק באלו כבשאר נכסים וכן כתבוה גדולי הדור ואף הם מבינים כן מדברי גדולי הפוסקים בפרק הכותב ומכל מקום גדולי הדורות מפרשים גם כן שמשנתנו רישא וסיפא שנפלו לה כשהיא שומרת יבם אבל נכסי מלוג שבחיי הבעל יחלוקו דידו עדיפא מידה הא יד היבם גריעא וחולק מיהא עמהם ותדע שכל שומרת יבם מן האירוסין הן שנפלו לה בחיי הארוס הן שנפלו לה בשעת הזיקה לדברי הכל ליורשי האב ולמדת שבמשנתנו זה שאמרו נכסים בחזקתן לא הוצרך לשאול בחזקת מי שהרי ביאורם בצדם ומכל מקום בתשיעי של בתרא קנ\"ח א' הוזכר דין אחר דומה לזה שדיני הנכסים מתחלקים לשלשה דינין נכסים בחזקתן לדין אחד וכתובה לדין אחר ונכסי מלוג לדין אחר וצריך לבאר בהם נכסים בחזקתן על נכסי צאן ברזל וכתובה במנה מאתים ותוספת והוא שגורסין שם וכתובה באות הוא\"ו ומתוך כך הוצרכו לשאול שם על נכסים בחזקתן בחזקת מי והענין הוא שאמרו שם נפל הבית עליו ועל אשתו יורשי הבעל אומרים אשה מתה ראשונה ויורשי האשה אומרים הבעל מת ראשון בית שמאי אומרים יחלוקו ובית הלל אומרים נכסים בחזקתן וכתובה בחזקת יורשי הבעל ונכסים הנכנסין והיוצאין עמה בחזקת יורשי האב ושאלו נכסים בחזקת מי ר' אלעזר אומר בחזקת יורשי אשה כלומר הואיל ומבית אביה באו דבתר מעיקרא אזלינן ור' יוחנן אמר בחזקת יורשי הבעל הואיל והוא המוחזק ואין הלכה כאחד מהם אלא הואיל והללו באים לירש והללו באים לירש יחלוקו כמו שהוזכר שם ונמצא באותו הדין מנה מאתים ותוספת ליורשי הבעל נכסי מלוג ליורשי האב נכסי צאן ברזל יחלוקו וזו מתקרבת למשנתנו לשיטתנו ואע\"פ שנשתנה בה דין נכסי צאן ברזל ממשנתנו התם כדקתני טעמא שמאחר שמתו הבעל והאשה הללו והללו באין לירש ואין אחד מהם מוחזק והוה ליה ממון המוטל בספק וחולקין אבל כאן שהיבם חי ואין נכסי צאן ברזל שלה ניתנין לגבות בעוד שהיא זקוקה הרי הן בחזקת משפחת הבעל:",
                "<b>ומכל</b> מקום אני תמה לשיטה שניה ושלישית שכתבנו בנכסי מלוג מה נשתנה דין נכסי מלוג שבמשנתנו מדין נכסי מלוג של משנה זו שהרי במשנת בתרא בנפלו לה ברשות הבעל היא שנויה ואעפ\"כ הם בחזקת יורשי האב וכשיטתנו והיא היא עיקר הדברים ומכל מקום גדולי הרבנים גורסין אף במשנתנו וכתובה והם מחלקים אותה לשלשה דינין ונכסים בחזקתן הם מפרשין אותה על הדרך שהתבאר בבתרא לחלוקת שניהם וכוללין עמהם נכסי מלוג שנפלו לה בחיי הבעל ולא שאלו כאן בחזקת מי מפני שסמכו על אותה האמורה שם ומנה מאתים ותוספת ליורשי הבעל ונכסים הנכנסין כו' ליורשי האב ומפרשין בהם באותן שנפלו לה כשהיא שומרת יבם וזו ודאי קשה ביותר למה הוציאו נכסי מלוג סתם מדין נפל הבית עליו ועל אשתו שהן ליורשי האב ומכל מקום גדולי המחברים גורסין כן ופסקו בשומרת יבם שחולקין בנכסי צאן ברזל ובנכסי מלוג מיהא פוסקים שהם ליורשי האב והדברים נראין כמוכרחים על הדרך שכתבנו לשיטתנו ובלא קושיא ובלא שום זרות ולגאוני ספרד ראיתי בה דעת שלישית שבנכסי צאן ברזל שהם בעין יש בהם שבח בית אביה הואיל ולבסוף לא מצי לסלוקי בזוזי אע\"ג דאם פחתו פחתו לו כי הדדי נינהו ויחלקו אבל בשאר נכסי צאן ברזל הרי הן בחזקת יורשי הבעל:",
                "<b>משנה</b> כנסה הרי היא כאשתו לכל דבר ובלבד שתהא כתובתה על נכסי בעלה הראשון אמר הר\"ם פי' אמרו כאשתו לכל דבר שיוכל לגרשה ולהחזירה תמיד כאשתו ואמר כתובתה על נכסי בעלה ענינו שיהיה שטר נכסי בעלה עומדים תחת שעבוד כתובתה ואם אין לה כתובה יכתוב לה כתובה לפי שאי אפשר לה בלא כתובה:",
                "<b>אמר</b> המאירי כנסה ר\"ל בביאה הרי היא כאשתו לכל דבר ר\"ל שאם בא לגרשה מגרשה בגט וכן שאם רצה להחזירה אחר שגירשה מותר ואין אומרים כבר נתקיימה המצוה ונעשית אשת אח שלא במקום מצוה:",
                "<b>ובלבד</b> שתהא כתובתה על נכסי בעלה הראשון כלומר בדבר זה יצאה מדין שאר א\"א דעלמא שאין כתובתה על נכסי בעל זה אלא על בעלה הראשון ואם אין נכסי הראשון מספיקים לכתובתה אין שעבודה על זה ומכל מקום אין שום נכסים מראשון פירשו בגמרא שתקנו לה לכתוב לה השני כתובה מנה מן היבם כדי שלא תהא קלה בעיניו להוציאה הא כל שיש בנכסי הראשון מקצת כתובה לא תקנו לה כלום משני שהרי אף באותו מקצת הופקע שאינה קלה בעיניו להוציאה ואם היו נכסים הרבה לאחיו אלא שלא היתה לה כתובה עליו כגון מוחלת מעכשו לכשימות או ארוסה ולא כתב לה הוא זוכה בכל הנכסים וכשכונסה כותב לה כתובה מנה על נכסיו כשאר הנשים ועכשו נהגו שאף כשיש שם נכסים מן האח ויש לה כתובה עליו קורעין כתובה ראשונה ויבם כותב לה כתובה אחרת כדי שתהא שעבודה על זה וכותבין בה מנה לעיקר כתובה וכבר כתבנו טופסה בכתובות פרק נכסים:",
                "<b>זהו ביאור המשנה ופסק שלה על הדרך שביארנו לדעת בית הלל ודברים שנכנסו תחתיה בגמרא אלו הן:</b>"
            ],
            [
                "<b>האשה</b> שנפלו לה נכסים עד שלא נתארסה ונתארסה מוכרת לכתחלה וקיים הואיל ולא נשאת עדיין נפלו לה משנתארסה ועודה ארוסה לא תמכור לכתחלה ואם מכרה ונתנה מעשיה קיימין נפלו לה משנשאת או שנפלו לה קודם נשואין ונשאת אם מכרה ונתנה הבעל מוציא את הפירות מיד המחזיקין ולכשתמות מיהא יפסיד מדין המשנה אלא שמתקנת אושא אם מתה בחייו מוציא אף הגוף מיד הלוקח וכבר ביארנו דינין אלו בשמיני של כתובות ע\"ח א':",
                "<b>מי</b> שנפל הבית עליו ועל אביו או עליו ועל אי זה מוריש שלו ומתו שניהם ר\"ל היורש והמוריש והיתה עליו ר\"ל על הבן או הראוי לירש כתובת אשה ובעל חוב ואין לו נכסים מצד אחר אלא מאותה ירושה בעל חוב או האשה אומרין האב מת ראשון ואחר כך מת הבן ונמצא הבן זוכה בירושה ואנו נפרעים הימנה ושאר היורשים אומרים הבן מת ראשון ולא זכה בירושה כלל הנכסים בחזקת היורשים ואין האשה והבעל חוב נפרעים בכלום וכבר ביארנוה בתשיעי של בתרא קנ\"ז א':",
                "<b>האשה</b> שקינא לה בעלה ונסתרה ומת בעלה אינה שותה שהרי והביא את אשתו בעינן וליכא ומתוך שאינה שותה אינה נוטלת כתובה כמו שיתבאר במקומו:",
                "<b>אע\"פ</b> שכתבנו כל מה שצריך לנו בסוגיא זו לענין פסק מתוך בלבולים שבה אני רואה להעירך בביאורה דרך קצרה והוא ששאלו מאי שנא רישא דלא פליגי ומאי שנא סיפא דפליגי כלומר מאי שנא רישא ר\"ל לענין מכירה דלא פליגי אהדדי אלא דמודו דנכסי בחזקת דידה קיימי ובסיפא ר\"ל לענין ירושה כשמתה פליגי בית שמאי וקאמרי דפלגי בהו יורשי הבעל דאלמא לאו כולהו בחזקת דידה קיימי ויש גורסין בתירוצה רישא דנפלו לה ר\"ל הנכסים בעודה ארוסה ור\"ל שמת הבעל בעודה ארוסה והיא מזדקקת ליבם מן האירוסין שלא היה לבעל בהם שום זכיה ומשום הכי מודו בה כולהו שמוכרת ונותנת לכתחלה וקיים סיפא דנפלו לה מן הנשואין ר\"ל שנפלו לה הנכסים משנשאת וכן מת הבעל משנשאת והיא מזדקקת ליבם מן הנשואין שנמצא שכבר זכה הבעל בהם והוא הדין אם נפלו לה כשהיא ארוסה ונשאת שאין הכונה אלא שהיו הנכסים בידה בעודה ברשות הבעל לנשואין ומשום הכי פליגי עלה בית שמאי לומר שיחלקו הא אם נפלו לה כשהיא שומרת יבם אע\"פ שנזדקקה לזה מן הנשואין כולם מודים לשטתנו שאין היבם יורש בהם כלום ויש להקשות בגירסא זו שהרי זהו דעתו של אביי לגמרי ומתוך כך הם גורסים רישא דנפלה ליה מן האירוסין ר\"ל שהיא מזדקקת ליבם מן האירוסין וסיפא דנפלה ליה מן הנשואין ר\"ל שכבר נשאת ומזדקקת ליבם מן הנשואין אבל הנכסים מכל מקום נפלו לה כשהיא שומרת יבם כרישא דמתניתין ואפילו הכי פליגי בית שמאי הואיל וכבר נשאת ולבית הלל מיהא אין היבם יורש בהם כלום הא אם נפלו לה בעודה תחת הבעל אף בית הלל מעמידין אותן בחזקת יורשי הבעל אם לכל הנכסים וכשיטה שניה אם למקצתן וכשיטה שלישית אלא שיש מפרשין דלעולא אף בנפלו לה בעודה תחת הבעל כן דעולא ורבה דקא אתי בתריה לא שני להו בנכסים גופיהו בין נפלו לה בחיי הבעל לנפלו לה כשהיא שומרת יבם דאי הכי היינו דאביי וקסבר עולא דלכולהו זיקת ארוסה עושה ספק ארוסה ומוריד זכות היבם בנכסיה לענין מכירה מדרגה אחת מזכות הארוס עצמו בנכסי הארוסה לענין מכירה גם כן שהרי הארוסה בחיי בעלה לדעת בית הלל לא תמכור לכתחלה ובזו מוכרת לכתחלה ואלו היתה זיקת ארוסה כודאי ארוסה אף בית הלל היו אומרים שלא תמכור לכתחלה וזיקת נשואה נמי לכולהו עושה ספק נשואה ומוריד זכות היבם בנכסיה לענין ירושה כשמתה מזכות הבעל שאלו הבעל יורש לגמרי אפילו מכרה הוא מוציא מיד הלקוחות ואלו יבם אף לבית שמאי אינו אלא חולק עם יורשיה ומשום דקא סברי בכל נכסי ספק דחלוקה עדיפא ובית הלל סברי בה דחזקה עדיפא והכל ליורש האב ואמר ליה רבה אי הכי אדמיפלגי בזיקת נשואה בגופה לאחר מיתה ליפלגו בחייה ולפירות דלבית שמאי יהא חולק עמה בפירות ולבית הלל חזקה עדיפא ולא יהא חולק בהן כלל ומאי האי דקא מהדר אמתה ואנן הא כתבינן דבפירות לא פליגי אלא שלדברי הכל אינו אוכל בהם כלום ומטעם שיתבאר בסמוך והוא שאמר אלא רישא וסיפא בשנזדקקה מן הנשואין ורישא דהיא קיימת ומוחזקת בנכסים הויא לה איהי ודאי והוא ספק ואין ספק מוציא מידי ודאי ומתוך כך מוכרת ונותנת וקיים וכן אין ליבם פירות סיפא דמתה והללו והללו באין לירש יחלוקו ולבית הלל אף הקרובים מוחזקים במקומה וחזקה עדיפא הא בחייה ולפירות הויא לה נמי איהי ודאי ולא שקלא כלום וזו ראיה שאף בנפלו לה ביד הבעל אין ליבם בהם כלום ומכל מקום יש דוחקים לפרש בה שאין מעמידין אותה בתורת מוחזקת אלא לגוף הקרקע שהוא בידה הא בפירות פליגי ואין הדברים נראין ומכל מקום הקשו לבית שמאי אין ספק מוציא מידי ודאי והא תנן נפל הבית כו' בית שמאי אומרים יחלוקו והא הכא דיורשי האב ודאי בירושתו שהרי אם היה בנכסים מותר על החוב הרי הוא שלהם ואף בכדי החוב כל זמן שעמדו הנכסים ברשותם הפירות שלהם ואפילו הכי יחלוקו ותירץ דקא סברי בית שמאי שטר העומד לגבות כגבוי דמי והרי הם בחזקת הנכסים במקום הבן ונמצאת חזקתם שוה ואביי הואיל ולא מסיק אדעתיה טעמא דשטר העומד לגבות לותביה מיהא דילמא שאני כתובה דמשום חינא עשאוה כמוחזקת לגמרי ולותביה כתובה דמתניתין דודאי בעל מוחזק ומשום חינא ליכא דהא מיתא לה ואפילו הכי קאמר יחלוקו ותירץ דבכתובה לא פליגי בית שמאי:",
                "<b>ואביי</b> תריץ לה למתניתין באנפא אחרינא דרישא דמתניתין בשנפלו לה כשהיא שומרת יבם ומתוך כך מוכרת ונותנת והוא הדין שאם לא מכרה אין ליבם כלום לא בחייה ולפירות ולא בגופה ולאחר מיתה וסיפא שנפלו לה כשהיתה תחת הבעל וקסבר ידו כידה ואנו מפרשים וקסבר ידו כידה לדעת בית הלל כלומר דמאחר שנפלו לה כשהיא תחת הבעל טעמא דבית שמאי לא איצטריך ליה לפרושי דהא הכי מיסתבר טפי דאינו בדין דזכות הבעל לא ליהני ליה ליבם מידי אלא דמכל מקום טעמא דבית הלל משום דאף הבעל אין ידו בנכסי מלוג אלא כידה ויד היבם גריעא ומחתינן ליה חד דרגא דהיינו מפלגא ללא כלום והילכך אין היבם יורש בהם כלום והוא הדין לחייה ולפירות וכן הוא הדין שמוכרת ונותנת ויש חולקין בזו כמו שכתבנו למעלה וזהו פסק שלנו כמו שכתבנו:"
            ],
            [
                "<b>ורבא</b> סבר דידו עדיפא מידה הואיל והוא יורשה ויד היבם מחתינן ליה חד דרגא מכולהו לפלגא והוא הדין בחייה ולפירות ומכל מקום יש מפרשים דאבית שמאי קאי כלומר ידו כידה וכשם שאם מתה היא נתרוקן זכותה אצל הבעל כך אם מת הוא ואין שם יבם נתרוקן זכותו אצלה ונוטלת היא כל הנכסים וכי איכא יבם מספקא לן אי יבם במקום בעל קאי וירית להו אי לאו במקום בעל קאי ולא ירית מידי ומתוך כך יחלוקו ובית הלל סברי דלאו במקום בעל קאי ומכל מקום אביי אליבא דבית הלל כל שנפלו לה אפילו תחת הבעל אין ליבם בהם כלום ולרבא יד הבעל עדיפא וכי איכא יבם ירית לה לגמרי והיא שיטה שניה אי נמי מחתינן ליה דרגא מכלה לפלגא והיא שיטה שלישית ומכל מקום רבא פריש לה למתניתין כלה בנפלו לה כשהיא שומרת יבם וסיפא דעבד בה מאמר וקא סבר מאמר לבית שמאי קונה לדחות צרה ולהוציאה בלא כלום מדין אחות אשה כמו שביארנו בפרק ארבעה אחין כ\"ט א' במשנת שלשה אחים שנים נשואים שתי אחיות ואחד מופנה ומת אחד מהם ועשה בה מופנה מאמר ואחר כך מת השני שבית שמאי אומרים אשתו עמו ר\"ל אותה שעשה בה מאמר והלזו תצא מאחות אשה וספק נשואה לחלוק בנכסים אבל לבית הלל מאמר לא מהני ולא מידי ומהדרינן לאיפסוקי כאביי ואע\"ג דקשיא מתה כלומר בחייה ולפירות נמי מצו פליגי ולרבא לא קשיא מתה דהא אוקמה בנפלו לה כשהיא שומרת יבם ועשה בה מאמר דבעל לא זכה בהם מעולם ואף היבם בא לזכות מתחלה והיאך יש לו פירות אבל לאביי מיהא קשיא מכל מקום דיוקא דמתניתין כותיה אזלא ומשום אביי ורבא דהלכתא כרבא אין קושיא דעיקר פלוגתא לאו דידהו הוא ופלוגתא דאחריני הוא דאתו לפרושי בה טעמא ומכל מקום יש פוסקים כרבא על הדרך שכתבנו בביאור משנתנו ומעתה אתה יכול להבין מה שכל אחד ואחד פוסק לשיטתו היאך הוא מוציאה מן הסוגיא:",
                "<b>זו</b> היא הצעה של שמועה ומעתה אני כותב לך בקיצור דינין שבה וכלל הדברים בענינים אלו הוא ששמועה זו כוללת שלשה ענינים שבכל אחד מהם אתה צריך לברר שלשה דינין הראשון שומרת יבם שנזדקקה מן האירוסין הן שנפלו לה הנכסים בעוד שארוס שלה קיים הן שנפלו לה משנעשית שומרת יבם השני שומרת יבם מן הנשואין שנפלו לה הנכסים משנזדקקה ליבם השלישי שומרת יבם מן הנשואין שנפלו לה הנכסים בעודה תחת בעלה ושלשה דינין אלו אתה צריך לברר בכל אחד מהן בענין מכירה ר\"ל אם יכולה למכור אם לאו והשני בעוד שלא מכרה אם יש לבעל שום זכות בפירות השלישי אם מתה מה יעשה בהן:",
                "<b>ופרטיהן</b> של דברים כך הם שומרת יבם מן האירוסין אפילו נפלו לה בעוד שהארוס קיים מוכרת ונותנת לכתחלה וקיים ואם לא מכרה אין ליבם כלום בפירות עד שיכנוס ואם מתה הרי הן של יורשיה וכן הדין לגמרי אף בשומרת יבם מן הנשואין כל שנפלו לה הנכסים משנעשית שומרת יבם אבל שומרת יבם מן הנשואין שנפלו לה הנכסים בעודה תחת בעלה רבו בה המחלוקות יש פוסקים בה שאינה מוכרת לכתחלה ואם מכרה מכרה קיים ואינו חולק עמה בפירות ואם מתה אינה יורשה אלא יורשיה יורשין אותה ויש פוסקין שכלן ליורשי הבעל כנכסי צאן ברזל ואם כן אם מכרה אינו קיים ומוציאים מן הלקוחות בחייה ולפירות ובגופא לאחר מיתה אלא שהיא חולקת בפירות ויש אומרין שאין ליבם כלום בפירות הואיל ואינו חייב לפדותה ויש פוסקים שבנכסי מלוג חולקים לענין ירושה ואם מכרה מכרה מחצה וכן כתובה ותוספת ונכסי צאן ברזל אין להם מקום אלא בנזדקקה מן הנשואין והדין בהם שכתובה ותוספת אפילו ייחד לה קרקע בחזקת יורשי הבעל הם וכן בחייה ולפירות אבל נכסי צאן ברזל יש אומרים שאף הם בחזקת יורשי הבעל אפילו גבתה שאין הגוביינא ברשות יבם אלא יחוד בעלמא ויש אומרים שיחלוקו וגאוני ספרד מחלקים בה שכל שהוא בעין אם גבתה יחלוקו ואם לא גבתה בחזקת יורשי הבעל ודוקא לענין פירות אבל לגופה של קרקע ולאחר מיתה אפילו לא גבתה יחלוקו זהו קצורן של דברים וכבר הבנת שיטת כל אחד מהם בביאור הסוגיא:",
                "<b>וצריך</b> שתדע שכל מה שהעמדנוהו לכשמתה בחזקת יורשי הבעל פירושו בחזקת כל היורשים לא ליבם לבד ואע\"פ שמכח זיקתו אנו מעמידין אותם בחזקת יורשי הבעל הואיל ולא כנסה כל האחים זוכים בו ואם יש שם אב הוא יורש ואפילו לרבא דאוקים סיפא דמתניתין בעשה בה מאמר דאלמא משום מאמר הוא הואיל ומאמר אינו עושה כלום אלא מכח זיקת הבעל לא מהני אלא לאוקומינהו לנכסי בחזקת יורשי הבעל ומה שאמרו בכתובות פרק נכסים פ\"א א' ולימא אח אני יורש אשתו אין אני קובר פירושו שאין שם יורש אלא היבם וכן כתבוה גאוני ספרד:",
                "<b>המשנה</b> השלישית והכונה בה בענין החלק השלישי והוא שאמר מצוה בגדול ליבם לא רצה מהלכין על כל האחין לא רצו חוזרין אצל הגדול ואומרים לו עליך מצוה או חלוץ או יבם תלה בקטן עד שיגדיל והגדול עד שיבא ממדינת הים בחרש ובשוטה אין שומעין לו אלא אומרין לו עליך מצוה או חלוץ או יבם אמר הר\"ם רצה באמרו בחרש ובשוטה שהוא אם אמר להמתין על החרש או השוטה עד שיבריא שלא נשמע ממנו:",
                "<b>אמר</b> המאירי מצוה בגדול ליבם וכדכתיב והיה הבכור אשר תלד וכמו שכתבנוה בפרק שני לעיל כ\"ד א' במשנה ששית שבו:",
                "<b>לא</b> רצה גדול ליבם ר\"ל אפילו רצה לחלוץ מהלכין אצל כל האחין ר\"ל לשני לו וממנו לשלישי אם לא רצה שני וכן כלם על הסדר עד שנראה אם יש בהם מי שירצה ליבם שכל שאיפשר לנו לקיים מצות יבום אף בקטן שבהם כל שהוא בן תשע שראוי לקנות נוח לו משתחלוץ אפילו מן הגדול שביאת קטן וחליצת גדול ביאת קטן עדיפא הואיל וראוי לקנות ולפי דרכך למדת שמצות יבום קודמת למצות חליצה ואם לא רצה אחד מהם ליבם אלא כלם אומרים לחלוץ חוזרין אצל הגדול ואומרין לו עליך מצוה או חלוץ או יבם:",
                "<b>היה</b> ביניהם קטן שאינו ראוי לקנות ר\"ל שאינו עדיין בן תשע וגדול אומר שימתינו לו וזהו תלה בקטן עד שיגדיל או שהיה גדול שבאחים במדינת הים או שהיה חרש או שוטה וכשהלכו אצל גדול שבשאר אחים אומר שימתינו לגדול עד שיבא או עד שיתפקח או ישתפה אין שומעין לו אלא אומרין לזה שהוא לפנינו או חלוץ או יבם דשהויי מצוה לא משהינן וזה שאמרו עליך מצוה פירושו הואיל והגדול אינו בכאן או שאינו ראוי לחליצה ויבום מכל מקום הגדול שבמצויים אצלנו קודם ויש מי שאומר שכל שנסתלק הגדול כלם שוים בדבר וכבר ביארנוה בפרק כיצד כ\"ד א' וזו עיקר:",
                "<b>זהו ביאור המשנה ופסק שלה ודברים שנכנסו תחתיה בגמרא אלו הן:</b>",
                "<b>ממה</b> שביארנו במשנתנו אתה למד שזו שנחלקו עליה בגמרא בביאת קטן וחליצת גדול הי מינייהו עדיפא פירושו אף בקטן ממש ובלבד שיהא בן תשע שהוא ראוי לקנות ותלה בקטן עד שיגדיל דאין שומעין לו ומפרשי טעמא דשהויי מצוה לא משהינן פירושו בפחות מבן תשע ולא כדברי גדולי הרבנים שפירשו בביאת קטן דוקא בן שלש עשרה ויום אחד אלא כדפרישנא:",
                "<b>ולענין</b> ביאור מה שאמרו בסוגיא זו וליטעמיך בגדול עד שיבא כו' נינטר ליה דילמא אתי וחליץ לרבותא נקטיה כלומר דאפילו לחליצה נינטר ליה דילמא אתי הואיל וגדול הוא וכל שכן דילמא אתי ומיבם ולמדת מכל מקום ביאת קטן וחליצת גדול ביאת קטן עדיפא אבל חליצת קטן אינה כלום דאיש כתוב בפרשה ואם כן זו שנחלקו בחליצת קטן וחליצת גדול אם חליצת גדול עדיפא או כי הדדי נינהו אי אפשר לפרשה בקטן ממש שהרי אין חליצת קטן כלום אלא פירושו גדול וקרי ליה קטן דלגבי גדול קטן הוא ולענין השאלה מיהא לא הובררה ומתוך כך מחזרין אחר הגדול הגמור או אחר הגדול שבאחים שבכאן אם חולץ מוטב ואם לאו כל שיש קטן ממנו שרוצה לחלוץ אין כופין לגדול ואם אין הקטן רוצה לחלוץ כופין לגדול המצוי ומכל מקום יש מפרשין דמאחר שאין ביאת בן תשע קונה קנין גמור אלא שהוא כמאמר לפסלה לשאר אחין כמו שיתבאר צ\"ו ב' אף הראשונים דוקא כשהוא בן שלש עשרה שנה ויום אחד:"
            ],
            [
                "<b>זה</b> שביארנו שמצות יבום קודמת לא סוף דבר למתכוין ביבום לשם מצוה אלא אפילו נתכוין בה לשום נוי או לשם ממון שנאמר יבמה יבא עליה מכל מקום ומתוך כך אם לא רצתה להתיבם כותבין עליה אגרת מרד וחולץ לה ותצא בלא כתובה כמו שהתבאר במסכת כתובות ס\"ד א' אבל היבם אע\"פ שמצות יבום קודמת אין כופין אותו ליבם אלא אומרין לו או כנוס או פטור ואף בנוסח הבית דין תקנו אי צבית ליבומי יתה יבם ואי לא אטלע לך רגלא דימינא כלומר שינעצנו בארץ ולישנא דאטלע הוא לשון פסחת שהפסח כשהוא מהלך כל גופו נשען על הרגל הפסחת מפני שמתוך שאין בה כח לעמוד על עצמו נמצא הגוף מכביד עליה וזהו שאמרו ק\"ג א' האי מאן דחליץ צריך למינעציה לכרעיה בארעא כמו שיתבאר במקומו:",
                "<b>ונשוב</b> לדברינו והוא שמדברינו למדת שזה שאמרו אמר רב אין כופין הוא חוזר על מה שאמרו שבראשונה היו אומרים שמצות יבום קודמת ואמר שאעפ\"כ אין כופין ליבם ויש מפרשים דאמשנה אחרונה קאי שאמרו מצות חליצה קודמת ואמר שאעפ\"כ אין כופין אותו לחלוץ אלא אם רצה מיבם אם רצה יחלוץ ולדידן לא צריכא לן דהא חזרו לומר כבראשונה דמצות יבום קודמת על כל פנים כמו שביארנו ואין צריך לומר שאין כופין לחלוץ ומכל מקום כתבנוה להודיע מה שכתבו בה גדולי הרבנים דכי אמרינן אין כופין לחלוץ דוקא כשלא נתנה אמתלא לדבריה אבל אם נתנה אמתלא לדבריה ר\"ל שאינו הגון לה כופין אותו לחלוץ וכמו שאמרו ד' א' מנין ליבמה שנפלה לפני מוכה שחין כו' ולא סוף דבר מוכה שחין שהוא מאותן שכופין להוציא אלא כל שנתנה אמתלא ר\"ל שאינו הגון לה ועיקר הדברים שלא נאמרה אלא במוכה שחין וחביריו מאותן שכופין להוציא וכמו שאמרו במסכת כתובות ע\"ז א' מעשה באחד שמת והיה לו אח בורסקי ואמרו חכמים יכולה היא לומר סבורה הייתי לקבל ועכשו איני יכולה לקבל אלמא הא לאו הכי לא וכבר כתבנוה בפרק ראשון:",
                "<b>חכמים</b> תקנו לכתוב בגט חליצה מקראות שבפרשה על הדרך שהיו מקרין אותם ליבם וליבמה ומתוך כך צריך לשרטט כמו שיתבאר לקמן ק\"ו ב' וכן תקנו שיכתבו בו ואישתמודענוהו להדין פלוני דאחוהי דמיתנא מן אבוהי הוא ומכל מקום נחלקו בבירור היכר זה אם דוקא שיתברר להם בעדים כשרים או אם איפשר לסמוך על כך על פי קרוב או אשה ופירשו כאן גלויי מילתא בעלמא הוא ואפילו מפי קרוב או מפי אשה ומכל מקום כתבו מקצת גאונים שאין הענין שאם אין הבית דין מכירין שיסמכו לחלוץ על פי עדות הקרוב או האשה המעידים שזהו אחיו של מת מצד אביו שבודאי בזו יש כאן חשד ואין זה גלויי מילתא בעלמא אדרבה שמא הקרוב או האשה משקרים ויש כאן חשד באיסור ובממון אלא פירושו על הכרת העדים שכל ששמעו שנים שלא בשעת מעשה מפי קרוב או אשה מסיחין לפי תמם שזהו אחיו של מת מצד האב יכולין עכשו להעיד בבית דין על פי מה ששמעו מאותו קרוב או מאותה אשה הואיל ובשעה ששמעו לא היה שם דבר שיהא בו חשש שקרות וכן נראה דעת גדולי הפוסקים ואף הם מביאים עליה ראיה אלא שאינה מכרעת וגדולי הדורות נוטים לומר שאף בשעת החליצה נאמנים ואף הם סבורים ליישב דבריהם של גדולי הפוסקים לדעת זו ואף גדולי המחברים כתבו כן ומשום דמילתא דעבידא לאיגלויי הוא אלא שהדברים נראין כדעת הגאונים:",
                "<b>מאחר</b> שביארנו שמצות יבום קודמת למצות חליצה זו ששנינו יבמה יבא עליה מצוה שבתחלה היתה בכלל כו' כך פירושה שבתחלה קודם שנשאה אחיו היתה עליו היתר רצה כונסה רצה אינו כונסה נאסרה ר\"ל כשנשאה אחיו חזרה והותרה ר\"ל כשמת אחיו בלא בנים יכול תחזור להיתרה הראשון וכשם שבתחלה רצה כונסה רצה אינו כונסה כך עכשו רצה כונסה רצה חולץ לה ולא תהא למצות יבום מעלה על מצות חליצה תלמוד לומר יבמה יבא עליה נאמר ללמד שמצות יבום קודמת:",
                "<b>כיוצא</b> בה אמרו במנחה מצות תאכל מצוה שבתחלה ר\"ל קודם שהוקדשה היתה עליו בכלל היתר רצה אוכל רצה אינו אוכל נאסרה ר\"ל אחר שהוקדשה נאסרה עד שתנתן בכלי שרת ויקרב הקומץ ואחר שקרב הקומץ חזרה והותרה וצריך הכהן לאכלה כדכתיב ואכלו אותם אשר כפר בהם מלמד שהכהנים אוכלים ובעלים מתכפרים יכול תחזור להיתרה על הצד הראשון שאם רצה הוא לאכול יאכל ואם רצה כהן אחר יאכל תלמוד לומר מצות תאכל ואי לכהן אחר מואכלו אותם נפקא אלא מופנה לומר לך שמצוה בכהן שעבד וכדכתיב לכהן המקריב אותה לו תהיה ואם תאמר תיפוק לי מדכתיב לכהן המקריב וגו' אין זה כלום שאע\"פ שתהא שלו הייתי אומר שאם רצה להאכיל לכהן אחר יאכיל וכהן אחר פירושו מבית אב אחר שאם מבית אב שבאותו היום הרי כלם אוכלים שנאמר לכל בני אהרן תהיה איש כאחיו ומכל מקום יש לדון מה הוא אומר מצוה והלא אכילת כהן שמבית אב אחר עכוב גמור הוא אלא עיקר הדברים שכהנים שבבית אב חולקין ומכל מקום אם רצה כהן המקריב לאכול את כלה רשאי יכול אף אם רצה כהן אחר שבאותו בית אב לאכול את כלה ושלא יאכל המקריב חלקו יהא רשאי תלמוד לומר מצות תאכל מצוה שמצוה שיהא המקריב אוכל חלקו:"
            ],
            [
                "<b>האוכל</b> אכילת קדשים אכילה גסה לא יצא שאין אכילה גסה קרויה אכילה וכמו שאמרו האוכל אכילה גסה ביום הכפורים פטור ולאו דוקא מלא תעונה מפני שאף אכילה זו יש בה ענוי אלא אף מאכילה שאינה קרויה אכילה ויש שואלים בה שהרי אמרו בהוריות י' ב' מאי דכתיב כי ישרים דרכי ה' וגו' לשני בני אדם שצלו את פסחיהם אחד אכלו לשם מצוה ואחד אכלו אכילה גסה זה שאכלו לשם מצוה צדיקים ילכו בם וזה שאכלו אכילה גסה ופושעים יכשלו בם ואמר ליה ריש לקיש האי פושע קרית ליה נהי דלא עבד מצוה מן המובחר פסח מיהא עבד יש לומר שאכילה גסה האמורה שם לאו דוקא אלא שאוכלים להשביע נפשם ולא לכונת מצוה וכבר ידעת שמצות אין צריכות כונה:",
                "<b>רוב</b> המנחות נאכלות מצה ואפילו שיירי מנחה הנאכלים לכהנים שנאמר לא תאפה חמץ חלקם אפילו חלקם וכו' ואע\"פ שהחלוט מצה היא מכל מקום מנחה אינה בחלוט אפילו חזר ואפאו בתנור אלא אפייה גמורה מתחלתה וחלוט זה שאנו אומרין שהוא מצה ר\"ל שאדם יוצא בה ידי חובתו בפסח ואע\"פ שחלטו ברותחין מתחלתו פירושו הואיל ואחר כך אפאו בתנור או באילפס שמאחר שכן לחם הוא ומה שאמרו פסחים ל\"ו ב' לחם פרט לחלוט פירושו שלא חזר ואפאו ויש בתירוצה פנים אחרים וכבר ביארנום במקומם בשני של פסחים:",
                "<b>המשנה</b> הרביעית והיא חוזרת לענין החלק השני והוא שאמר החולץ ליבמתו הרי הוא כאחד מכל האחין לנחלה אם יש שם אב הנכסים של אב הכונס את יבמתו זכה בנכסי אחיו ר' יודה אומר בין כך ובין כך אם יש שם אב הנכסין של אב אמר הר\"ם אין הלכה כר' יהודה:",
                "<b>אמר</b> המאירי החולץ ליבמתו הרי הוא כאחד מן האחים לנחלה ר\"ל לנחלת נכסי האח המת שלא נאמר הואיל וחלץ לה והפקיעה מיבום קונסין אותו שיפקע הוא מן הנחלה לגמרי אלא אין קונסין אותו והרי הוא כאחד מן האחים לנחלת נכסיו ויורש עם שאר אחים אם אין שם אב ואם יש שם אב הנכסים של אב שמאחר שנעקרה מצות יבום האב קודם לכל יוצאי ירכו:",
                "<b>הכונס</b> את יבמתו זכה בנכסי אחיו המת ואפילו גירש מיד ואפילו במקום שיש שם אב דיקום על שם אחיו אמר רחמנא והרי קם:",
                "<b>ר'</b> יהודה אומר בין כך ובין כך ר\"ל בין חלץ בין כנס אם יש שם אב הנכסים של אב ולא נאמר שהיבם קם תחת אחיו לנחלה אלא במקום שאין אב ופירשו בגמרא טעמא מדכתיב והיה הבכור אשר תלד מה בכור אינו נוטל בחיי האב כלום שהרי האב קודם אף יבם אינו יורש בחיי האב כלום ושאלו עליה בגמרא אם כן נימא נמי מה בכור לאחר מיתת אב נוטל פי שנים אף יבם כן ר\"ל שיטול פי שנים בנכסי אביו חלקו וחלק אחיו כלומר והרי אינו כן שאין היבם יורש נכסי האח אלא מה שהיה מוחזק ביד האח אבל אינו נוטל חלק המת בנכסי האב וכן אם נפלו למיתנא נכסים ממקום אחר אין היבם זוכה בהם אלא כל האחים יורשים בשוה ותירץ מידי יקום על שם אביו כתיב וזו ראיה לשיטה שכתבנו בפרק כיצד כ\"ד ב' בסוגית המשנה הששית שאין היבם נוטל חלק אחיו המת אלא במה שהיה מוחזק בידו ומכל מקום לשיטה אחרת שכתבנו שם אנו צריכים לפרש כאן אי מה בכור נוטל פי שנים אף יבם לאחר מיתת אב יהא נוטל פי שנים ר\"ל אע\"פ שאין אחיו בכור יטול הוא חלק בכורה כבכור ויהא זוכה בשלשה חלקים חלקו וחלק אחיו וחלק בכורה אע\"פ שלא היה אחיו בכור ותירץ לו מידי על שם אביו כתיב כו' ומכל מקום זוכה הוא בחלק אחיו על כל פנים אם היה המת פשוט באחת ואם היה בכור בשתים ואין הלכה כר' יהודה אלא כרבנן ובתלמוד המערב פ\"ד ה\"ז אמרו היו שם שתי יבמות עשה מאמר לזו ובעל לזו מאחר שאינו יכול לקיים את אחת מהן לא זכה בנכסי אחיו:",
                "<b>זהו ביאור המשנה ופסק שלה ולא נתחדש עליה בגמרא דבר שלא ביארנוהו:</b>",
                "<b>המשנה</b> החמישית והכונה לבאר בה ענין החלק הרביעי והוא שאמר החולץ ליבמתו הוא אסור בקרובותיה והיא אסורה בקרוביו הוא אסור באמה ובאם אמה ובאם אביה בבתה ובבת בתה ובבת בנה ובאחותה בזמן שהיא קיימת האחין מותרין והיא אסורה באביו ובאבי אביו בבנו ובבן בנו באחיו ובבן אחיו מותר אדם בקרובת צרת חלוצתו ואסור בצרת קרובת חלוצתו אמר הר\"ם העקר בזה שהאדם כאשר חלץ לאשת אחיו הנה כאלו היא היתה אשתו וגרשה וכל מה שיתחייב מקרובי האשה כאשר גרשה יתחייב מקרובי החלוצה וכמו כן תאסר עליו צרת קרובת חלוצתו מפני שקרובת חלוצתו כערוה היא עליו וכבר בארנו שצרת ערוה היא אסורה:",
                "<b>אמר</b> המאירי החולץ ליבמתו הוא אסור בקרובותיה והיא אסורה בקרוביו ופירוש דבר זה מפני שהחלוצה עשאוה חכמים כעין גרושה וכל שנאסר הוא בקרובותיה או היא בקרוביו בגרושה מן התורה כך בחלוצה מדברי סופרים אבל שאר האחים שלא חלצו מותרים בכלם ואע\"פ שפסקנו יש זיקה ליאסר קרובות מחמת הזיקה מכל מקום כיון שחלץ אחד מהם נפקעה הזיקה והותרו בקרובות שנאסרו מחמת הזיקה ולחולץ מיהא נאסרו מגזירת קרובת גרושה ואין אוסרין לאחין מתורת איסור של זה שהרי אף קרובת גרושת אח מותרת והיאך תאסר קרובת חלוצת אח מצדה:"
            ],
            [
                "<b>ומעתה</b> הוא מתחיל למנות הקורבות שנאסרו לחולץ ובאמת יש בהם שלא נאסרו מחמת החליצה אלא מחמת קורבת המיתנא כמו שנבאר בפרטים אלא שמתוך שהתחיל למנותם אע\"פ שעיקר כונתו באיסורין הבאין מחמת החליצה מונה והולך סדר איסורין אף אותם שלא נאסרו מחמת החליצה ואמר שהוא אסור באמה שהרי דנין לחלוצתו כגרושתו ונמצאת זו באיסור חמותו ואלמלא החליצה היתה מותרת לו כל שנפקעה הזיקה מחמת חליצת אחד מן האחין שהרי חמותו של אחיו מותרת וכן הדין באם אמה שדנין אותה כאם חמותו וכן אם אביה דנין אותה כאם חמיו וכן בבתה שהיתה לה מאיש אחר כדין בת אשתו וכן בבת בתה ובבת בנה שכל אלו אסורות אף לאחר שגירש את אשתו או אפילו מתה והחלוצה כגרושה ובאחותה בזמן שהיא קיימת הא לאחר מיתתה מותר באחותה שהרי אף באחות גרושה כן:",
                "<b>והאחים</b> של חולץ מותרים בכל אלו כל שנפקעה הזיקה שלא נאסרו אלא מצד החליצה לחולץ שעשאוה כגירושין:",
                "<b>והיא</b> אסורה באביו וזה אינו משום חולץ אלא אף לכל האחין שהרי כלתו היא וכן הדין באבי אביו שהרי כלת בנו היא ואע\"פ שכלת בנו מן השניות היא גזרו בה ביבמה אצל יבם ואף זו אסורה לשאר אחים שלא חלצו ובבנו שהיה לו מאשה אחרת דהא הויא לה אשת אחי אביו ואף לכל האחים כן ונמצאו אלו השלשה שאף לכל האחין כן ולא משום חלוצה לבד אבל בבן בנו לא נאסרה משום המיתנא שהרי אשת אחי אביו של אביו היא ומותרת אף מדברי סופרים אבל מצד החליצה הויא כגרושתו ונמצאת אצל זה גרושת אבי אביו ואע\"פ שאף אשת אבי אביו שניה היא גזרו בה והוא הדין לבן בתו שהרי אשת אבי אמו היא וכן אסורה באחיו של חולץ כאשת אחיו ובבן אחיו כאשת אחי אביו ור\"ל אף באחים מן האם:",
                "<b>מותר</b> אדם בקרובת צרת חלוצתו ואין אומרין שהצרה כחלוצה ליאסר בקרובותיה ר\"ל שאם ראובן נשא לאה ונכרית עמה ומת בלא בנים וחלץ שמעון לנכרית שנמצאת לאה צרת חלוצתו מותר ברחל שהיא אחות לאה הואיל ולא חלץ ללאה עצמה:",
                "<b>ואסור</b> בצרת קרובת חלוצתו פירשו גדולי הרבנים כגון ראובן שנשא לאה ונכרי נשא רחל אחותה ואחרת עמה ומת ראובן בלא בנים וחלץ שמעון ללאה ואחר כך מת נכרי כשם ששמעון אסור ברחל שהיא אחות חלוצתו כך אסור בצרת רחל שהיא צרת קרובת חלוצתו ושאלו בגמרא מאי שנא רישא ר\"ל קרובת צרת חלוצתו דשריא ומאי שנא סיפא ר\"ל צרת קרובת חלוצתו דאסירא שאם כשחלץ לצרת לאה מותר אף ברחל כשחלץ ללאה עצמה למה נאסר בצרת רחל ותירץ האיך דאזלה בהדה לבי דינא גזרו בה רבנן כלומר כשלאה חולצת היא מוליכה רחל אחותה עמה לפני בית דין ואין הרואים יודעים אי זו מהן באה לחלוץ והרבה מהם סוברים שרחל היא החולצת ואם נושא צרתה אחר כן יאמרו צרת חלוצתו נשא אבל כשחלץ לצרת לאה אין צרת לאה מולכת לאה עמה שהרי בחזקת שנאה הן ואין טועין ברחל שתהא אחות חלוצה ולא צרת חלוצה זהו פירוש גדולי הרבנים ויש לתמוה בדבריהם היאך הוא אסור בצרת קרובת חלוצתו על הצד שכתבנו והלא אף בערוה גופה אין צרה אלא במקום מצוה וכמו שביארנו בפרק ראשון י\"ג א' שאין צרה אלא מאח ואפילו הלכה חלוצה עצמה ונשאת לאחר ולו אשה אחרת ומת אותה צרה מותרת לו שהרי אף צרת גרושה כן ומתוך כך יש שפירשוה במקום יבום כגון שנשא ראובן את לאה ורחל אחותה נשואה לשמעון אחיו ואחרת עמה מת ראובן וחלץ לה יהודה ויהודה זה אסור ברחל ובצרתה והוא שאמרו בפרק ארבעה אחין כ\"ז א' התחיל באחיות לא יגמור אף בצרות התחיל בצרות יגמור אף באחיות שקרובת צרת חלוצה מותרת אף במקום מצוה כמו שביארנו שם ולפי דרכך למדת שאין צרת אחות חלוצה אסורה אלא כשהיא צרת אחות חלוצה בשעת חליצה דמיחלפא בצרת חלוצה על הדרך שכתבנו אבל בצרה הבאה לאחר חליצה כגון שנשאת אחות חלוצתו אחר החליצה לאדם שיש לו אשה אחרת שאין אוסרין לזה אותה האחרת משום צרת אחות חלוצתו שהרי גדולה מזו כתבנו שאף צרת חלוצה הבאה לאחר חליצה מותרת שאין צרה אלא מאח אפילו בצרת ערוה כל שכן בצרת חלוצה ועוד כתבו גאוני ספרד שאפילו נשאת חלוצה זו לאחד מן האחים בעבירה ומת צרתה מותרת כדין צרת מחזיר גרושתו ואף הם כתבו שגזירה זו ענינה אף כשהאחות וצרתה נשואות בשעת החליצה שמכל מקום אף הם סבורים שהיא היא שמת בעלה וחלצה ומכל מקום דוקא לאסור את הצרה דשויוה לאחות חלוצה כחלוצה מגזירת חלוף אבל לאסור את הקרובות לא עשאוה כחלוצה שלא גזרו בצרת אחות חלוצה אלא מחשש צרת חלוצה דאורייתא אבל לאסור קרובותיה הואיל וקרובת חלוצה דרבנן לא חשו בה שאף בדברים אחרים הקלו והוא שיש לך לדון מאחר שלאה מולכת את אחותה לבית דין ובני אדם סבורים שלרחל חלץ תפסל רחל לכהונה וכן תפסל לאחי החולץ ותנן החולץ ליבמתו הוא אסור בקרובותיה והאחים מותרים וכן תפסל אף לאחר מיתת לאה ותנן מתה מותר באחותה אלא שמאחר שאחות חלוצה מדברי סופרים לא גזרו בה כל כך:",
                "<b>זהו ביאור המשנה ופסק שלה ודברים שנכנסו תחתיה בגמרא אלו הן:</b>",
                "<b>שאלו</b> בסוגיא זו אם גזרו שניות בחלוצה כגון לאסור בת בתו של בנה או בת בתה של בתה על הדרך שגזרו בהן באשתו אע\"פ שנתגרשה אם לאו מי אמרינן בערוה דאוריתא כגון בת אשתו ובת בנה ובת בתה גזרו עליהם שניות כגון בת בתו של בנה ובת בתה של בתה אבל בחלוצה שאף בתה ובת בנה ובת בתה דרבנן לא הוסיפו עליהן שניות או דלמא לא שנא וכן הדין והשאלה בשאר שניות כגון אמה של אם אמה וכן ליאסר היא בבן בנו ובבן בתו והביאוה תחילה מדתני במתניתין אם אמה שהיא ערוה דאוריתא באשתו אף בגרושה ולא קתני אמה של אם אמה דאלמא לא גזרו שניות בחלוצה והשיבו דלא שבקה אלא מדאיצטריך למיתני בתר הכי והאחין מותרין בכלן ואי תנא ליה שניה הוה אמינא האחין מותרין אשניה קא מהדר הא באחריני אף האחין אסורין ולאשמועינן דאחין מותרין אף באותן האחרות שהוזכרו שבקינהו לשניות ומכל מקום גזרו שניות אף בחלוצה ודחי ליה דאי משום הא ליתני מותרין בכלן וחזרו והביאוה מדתני והיא אסורה באבי אביו של חולץ ומאי לאו כי אסירא באבי אביו משום חולץ הוא דחשבינן לחלוצתו כאלו נשאה וגירשה והוה ליה אצל אבי אביו של חולץ כלת בנו ואע\"פ שאפילו נשאה לא נאסרה כלת בנו אלא מדברי סופרים גזרו עליה בחלוצה ודחי ליה דלאו משום חולץ הוא אלא משום מיתנא שכבר היתה נשואה לו והויא לה אצל אבי האב מכח המיתנא כלת בנו וחזרו והביאוה מדתני אסורה בבן בנו של חולץ מאי לאו משום חולץ ומשום דהויא כגרושתו ונמצאת אשת אבי אביו שהיא שניה ואלמא גזרו שניות אף בחלוצה ודחי ליה דילמא משום מיתנא שהיתה לו נשואה גמורה והרי זו מכח המיתנא אצל בן בנו של חולץ אשת אחי אביו של אביו ולאמימר דמכשר אשת אחי אביו של אביו ר\"ל שלא נאסרה אף מדברי סופרים ושהלכה כן כמו שביארנו בפרק כיצד כ\"א ב' מוקים לה בבר ברא דסבא שהוא בנו של חולץ והכי קאמר אסורה באביו של חולץ ובבנו של אביו שהוא אחי החולץ ומשום לא יבנה ובבן בנו של אביו שהוא בנו של חולץ וקא בעי אי הכי היינו אחיו ובן אחיו שהרי בנו של זקן הוא אחיו של חולץ ובן בנו הוא בן אחיו של חולץ ותירץ תנא אחים מן האב ותנא אחים מן האם והאי אחיו ובן אחיו באחין מן האם היא כגון שהיו החולץ והמיתנא אחים מן האב ומן האם ולשניהם אח אחד מן האם ולא מן האב ואמר שזו החלוצה אסורה באחיו של חולץ זה שהוא אחיו מאמו ומשום מיתנא דהויא לה אשת אחיו מאמו וכן בבן אחיו ר\"ל מאמו דהויא לה אשת אחי אביו מאמו ואף על פי שזו שניה היא מכל מקום הרי מכח מיתנא הוא שהיתה זו נשואה לו ולא משום חולץ וחזרו והביאוה מדתני ר' חייא ארבעה מן התורה כלומר ארבעה אנשים מצינו להם איסור מן התורה אף בחלוצה והם א' אביו של חולץ ולא משום חולץ דהא מדאוריתא לא הויא לה כאשתו שנתגרשה אלא משום מיתנא דהויא לה כלת בנו ב' בנו של חולץ ולא משום חולץ דהא מדאוריתא לאו כאשתו חשבינן לה עד שנדונה אצלו באשת אב אלא משום מיתנא שהרי היא מכחו אצל זה אשת אחי אביו ג' אחיו של חולץ ומשום מיתנא דמאחר שהופקעה הזיקה הויא לה אשת אח ד' בן אחיו של חולץ ומשום מיתנא דהויא לה נמי לגבי האי אשת אחי אביו מן הנשואין ויש באיסור חלוצה ארבעה מדברי סופרים אבי אביו ואבי אמו בן בנו ובן בתו קתני מיהת אבי אביו ר\"ל אבי אביו של חולץ דהויא לה לגביה כלת בנו שהיא שניה מאי לאו משום חולץ וגזרו שניות בחלוצה ותירץ לא משום מיתנא דהויא לה מן הנשואין וחזר והביאה מאבי אמו ור\"ל אבי אמו של חולץ דהויא לה לגביה כלת בתו שהיא שניה מאי לאו משום חולץ וגזרו שניות בחלוצה לא משום מיתנא דהויא לה כלת בתו מן הנשואין וחזר והביאה מבן בנו ור\"ל בן בנו של חולץ מאי לאו משום חולץ שהיא שניה ואלמא גזרו שניות בחלוצה ותירץ לא משום מיתנא ומשום דהויא לה לגביה אשת אחי אביו של אביו ולאמימר דמכשר בה ושהלכה כן כמו שביארנו בודאי מפרש לה משום חולץ וקסבר גזרו שניות בחלוצה ומאי דכתיב בספרים מוקים לה בבר ברא דחולץ שיטפא הוא ומשום דקא מתרץ לעיל מוקים לה בבר בריה דסבא והכא לא הוה מצי למימר הכי דבר בריה דסבא דאוריתא הוא וחזרו והביאוה מבן בתו וודאי הא משום חולץ הוא דדיינינן לה כאשתו והויא לה אשת אבי אמו שהיא שניה דאי משום מיתנא ומשום דהויא לה אשת אחי אבי אמו הא אשת אחי אבי אמו לכולי עלמא שריא אף מדברי סופרים אלא ודאי משום חולץ וגזרו שניות בחלוצה וכן הלכה:",
                "<b>צרת</b> חלוצה אינה בכרת אלא בלאו ומאחר שכן הבא עליה אין הולד ממזר ואע\"פ שהיה לנו לומר הואיל ויצאה מתורת יבום באיסורא קיימא ר\"ל באיסור אשת אח וכמו שאמרו צרה אבראי קיימא כלומר שאין החלוצה עושה שליחותה עד שנדון אף הצרה כחלוצה אלא אינה כחלוצה ודנין לה כאשת אח לגמרי אין אומרין כן אלא אדרבה אומרין שהחלוצה שליחותא דידה עבדא ואף היא נדונת כמוה וכשם שבחלוצה עצמה אם חזר וקדשה הוציאה הכתוב מכלל כרת ללאו כדכתיב אשר לא יבנה כיון שלא בנה שוב לא יבנה אף לענין צרה כן ויש חולקין בפסק זה לומר שהולד ממזר ואי אפשר לומר כן שהרי ר' יוחנן וריש לקיש נחלקו בה והלכה כר' יוחנן וכבר ביארנוה בפרק ראשון י' ב':"
            ],
            [
                "<b>המשנה</b> הששית והכונה בה כשלפניה והוא שאמר החולץ ליבמתו ונשא אחיו את אחותה ומת חולצת ולא מתיבמת וכן המגרש את אשתו ונשא אחיו את אחותה ומת הרי זו פטורה אמר הר\"ם פי' אמרו כאן שנה רבי אחות גרושה מדברי תורה ולזה פטורה מן החליצה ומן היבום ואחות חלוצה מדברי סופרים ולזה חולצת ולא מתיבמת כמו שקדם שהעקר אצלנו שניות חולצות ולא מתיבמות:",
                "<b>אמר</b> המאירי החולץ ליבמתו ונשא אחיו את אחותה ומת ונזדקקה לזה שכבר חלץ לאחותה ואחות חלוצה אסורה חולצת ולא מתיבמת שמאחר שאחות חלוצה אינה אסורה אלא מדברי סופרים לא מיפטרא בלא חליצה:",
                "<b>וכן</b> המגרש כר' פירשו בגמרא אבל המגרש את אשתו ונשא אחיו את אחותה ומת ונזדקקה לזה שכבר גירש את אחותה ואחות גרושה אסורה הרי זו פטורה לגמרי שאחות גרושה איסורה מן התורה כדכתיב ואשה אל אחותה גו' בחייה כל שבחייה ומתוך כך פטורה לגמרי וכאן שנה רבי אחות גרושה מדברי תורה אחות חלוצה מדברי סופרים:",
                "<b>זהו ביאור המשנה ולא נתחדש עליה בגמרא דבר:</b>",
                "<b>המשנה</b> השביעית והכונה בה כשלפניה והוא שאמר שומרת יבם שקדש אחיו את אחותה משם ר' יודה בן בתירה אומרים לו המתן עד שיעשה מעשה חלצו אחין או כנסו יכנוס את אשתו מתה היבמה יכנוס מת היבם מוציא את אשתו בגט ואת אשת אחיו בחליצה אמר הר\"ם פי' אמרו הגדול על העקר הנקדם מצוה בגדול ליבם ולהיות היבמה מוכנת לגדול קדש הוא את אחותה והלכה כר' יהודה בן בתירא:",
                "<b>אמר</b> המאירי שומרת יבם שקדש אחיו את אחותה ר\"ל משנזדקקה זו לשניהם אומרין לו המתן עד שיעשה אחיך הגדול מעשה ר\"ל ליבם או לחלוץ להפקיע את הזיקה שלא תהא זו אחות זקוקתך וגדול לאו דוקא דהוא הדין אם קדש גדול את אחותה שאומרין לו המתן עד שיעשה אחד משאר אחין מעשה אלא משום דמסתמא גדול מיבם או חולץ נקט ליה ואומרין לו המתן מפני שאם יכנוס קודם מעשה הוה ליה פוגע באחות זקוקתו ואף לכתחלה לא היה לו לקדש אבל אחר שקדש אומרין לו הואיל ובשעה שקדשת אחות זקוקה קדשת הזהר מלכנוס שאע\"פ שאף בקדושין נקראת היבמה אחות אשה והיה לנו לומר שהקדושין מפקיעין את הזיקה כאלו כנסה אין אומרין כן שאף הזיקה כקדושין ומאי אולמייהו דהני מהני הילכך אין הקדושין מפקיעין שלא לאסור את הביאה עד שתפקע הזיקה ומכל מקום אם עבר וכנס אשתו עמו והלזו תצא ממנו משום אחות אשה שהזיקה נפקעה מזה לגמרי וכן כתבוה בתוספות ויש חולקין לומר שאף בכנס ובעל לא נפקעה הזיקה וכל ביאותיו באיסור שאין הזיקה נפקעת אלא מצד היבמה עצמה ביבום או בחליצה כמו שביארנו בפרק שני:",
                "<b>חלצו</b> לה אחים או כנסו יכנוס שהרי נפקעה ממנו זיקת היבמה וכל שכן שאם מתה היבמה יכנוס את אשתו שהרי אף אחות אשתו לאחר מיתת אשתו שריא ובגמרא שאלו על זו אם מתה אשתו ר\"ל המקודשת אם אותו המקדש עצמו מותר ביבמתו ונחלקו בה רב ושמואל שלדעת רב מותר משום דהויא לה יבמה שהותרה ונאסרה וחזרה והותרה ותחזור להיתרה הראשון וכמו שכתבנו בכיוצא בה בפרק ארבעה אחין כ\"ז ב' ומה שאמרו בשלשה אחין שנים מהם נשואין שתי אחיות ואחד מופנה ומת אחד מבעלי אחיות ועשה בה מופנה מאמר ומת אחיו השני ונעשית זו אחות זקוקתו ואחר כך מתה אשתו אחריו שבעלת מאמר חולצת ולא מתיבמת לדעת ר' אליעזר נאמרה שסובר הואיל ועמדה עליו שעה אחת באיסור נאסרה עליו עולמית וכמו שאמרו ק\"ט א' לדעתו המגרש את אשתו והחזירה ומת חולצת ולא מתיבמת הואיל ועמדה עליו שעה אחת אצל זה באיסור שהרי היתה גרושת אחיו ורבנן פליגי עליה והלכה כחכמים ואף בזו שבכאן לרבנן הואיל ומתה אחותה נפקעה הזיקה ומתיבמת שאע\"פ שנאסרה עליו מתחלה הואיל ומתה אשתו מותרת לו:",
                "<b>מת</b> היבם עד שלא ייבם או חלץ ואין שם אח אחד ליבם או לחלוץ הרי המקדש צריך להוציא את אשתו בגט מפני שאחות זקוקתו היתה ואין אח אחר שיפקיע את הזיקה ואת היבמה בחליצה שאע\"פ שאחות אשה גמורה היא אינה פטורה בלא חליצה הואיל ובשעת נפילה בת חליצה ויבום היתה שהרי לא נתקדשה עדיין גזרו בה רבנן להצריכה חליצה גמורה ומכל מקום אם מתה יבמתו מותר באשתו ומכל מקום בזו אף אם מתה אשתו אסור ביבמתו שהרי הזיקה אינה אלא מדרבנן ומשנתקדשה אחותה בדין תורה נפטרה היבמה והלכה לה וכיון שנפטרה שוב אינה ניתרת לו אבל ברישא ר\"ל במתה היבמה שיכנוס את אשתו אף מתה אשתו מותר ביבמתו שהרי לא נפטרה מבית זה:",
                "<b>זהו ביאור המשנה וכלה על הצד שביארנו הלכה היא ולא נתחדש עליה בגמרא דבר שלא ביארנו:</b>",
                "<b>המשנה</b> השמינית והכונה לבאר בה ענין החלק החמשי והוא שאמר היבמה לא תחלוץ ולא תתיבם עד שיהו לה שלשה חדשים וכן שאר כל הנשים לא ינשאו ולא יתארסו עד שיהו להן שלשה חדשים אחד בתולות אחד אלמנות אחד גרושות אחד ארוסות אחד נשואות ר' יודה אומר הנשואות יתארסו והארוסות ינשאו חוץ מן הארוסה שביהודה מפני שלבו גס בה ר' יוסי אומר כל הנשים יתארסו חוץ מן האלמנה מפני האיבול אמר הר\"ם זה הג' חדשים האלו הם צ' יום זולת היום אשר גרשה בו או מת בעלה וזולת היום אשר תקח בה הקדושין ואין הלכה כר' יהודה ולא כר' יוסי:",
                "<b>אמר</b> המאירי היבמה לא תחלוץ ולא תתיבם עד שיהו לה שלשה חדשים ר\"ל שמא מעוברת היא ואם תתיבם שמא תלד ולד של קיימא ונמצא פוגע באיסור אשת אח וכן לא תחלוץ שמא מעוברת היא וחליצת מעוברת אפילו הפילה אינה פוטרת כמו שהתבאר לדעת ריש לקיש שהלכה כמותו בחליצת מעוברת ואף לדעת ר' יוחנן מכל מקום לכתחלה לא תחלוץ שכל שאינה עולה לפני הזקנים ליבום אינה עולה לחליצה ומכל מקום לדברי הכל דוקא לכתחלה אבל אם יבם או חלץ הואיל ולא נמצאת מעוברת אינה צריכה כלום ויש חולקין בזו לומר שצריכה חליצה אחרת:",
                "<b>וכן</b> שאר הנשים שמתו בעליהן אע\"פ שאין בהן משום איסור אשת אח לא ינשאו ולא יתארסו עד שיעברו שלשה חדשים כדי להבחין בין זרע ראשון לזרע שני שלא יהא הולד ספק בן תשעה לראשון ספק בן שבעה לאחרון ואיפשר שיבא הענין לידי מכשול ולהתיחס אחר האחד ולישא קרובות של אחר ואע\"ג דבארוסות ליכא למיחש גזרו ארוסות אטו נשואות וכן אע\"ג דליארס מיהא לא הוה לן למיחש אסרו אירוסין אטו נשואין וזהו שאמרו אחד בתולות ואחד בעולות אחד ארוסות ואחד נשואות שאלו בגמרא בתולות היינו ארוסות בעולות היינו נשואות ופירשוה דהכי קתני אחד בתולות ואחד בעולות שנתאלמנו או נתגרשו בין מן האירוסין בין מן הנשואין ר\"ל אחד בתולות שנתאלמנו או נתגרשו מן האירוסין ואחד בעולות שנתאלמנו או נתגרשו מן הנשואין דגזרו זו מפני זו על הדרך שגזרו בזו בנשים אף בנשים שאינן ראויות לעיבור כגון קטנה או עקרה או זקנה ר\"ל בקטנה היוצאה בגט דאלו יוצאה במיאון אינה צריכה להמתין דליכא למיגזר בה אטו גדולה שהרי אין מיאון בגדולה ור' יהודה לא גזר לא ארוסות מפני נשואות שלא לינשא ולא אירוסין אטו נשואין ומתיר בנשואה ליארס ובארוסה לינשא חוץ מארוסה שביהודה שהיו מיחדין אותם ויש שם חשש ביאה ור' יוסי נמי כר' יהודה סבירא ליה אלא שחולק עמו באלמנה מן הנשואין שלא ליארס ולא מחשש ביאה אלא מפני האיבול וכמה איבול שלה לענין זה שלשים יום ואם תתארס בתוך שלשים בטל אבילותה ואין הלכה לא כר' יהודה ולא כר' יוסי אלא כתנא קמא וכל שנתגרשה או נתאלמנה בין מן הנשואין בין מן האירוסין אסורה לינשא או ליארס עד שתמתין תשעים יום חוץ מיום המיתה או הגירושין וחוץ מיום האירוסין אלא שבגט מונין מיום כתיבת הגט אפילו היה על תנאי ואפילו לא הגיע לידה עד לאחר כמה כמו שביארנו במקומו ואפילו בעקרה וזקנה וקטנה ואילונית או שהלך בעלה למדינת הים ונשתהא שם יותר משלשה חדשים או שהיה זקן או חולה או חבוש בבית האסורין או שהיתה רדופה לילך לבית אביה ולא נתיחדה עמו וכן שהיה לה כעס בבית חמיה ולא נתיחדה עמו או אפילו הפילה אחר מיתת בעלה כמו שהתבאר:",
                "<b>זהו ביאור המשנה ופסק שלה ודברים שנכנסו תחתיה בגמרא אלו הן:</b>"
            ],
            [
                "<b>החולץ</b> למעוברת על דעת שאם תפיל לא יהא צריך להזקק לה או שחלץ לה בתוך שלשה חדשים ונמצאת מעוברת אם ילדה ולד של קיימא כבר ביארנו לעיל ל\"ה ב' שאין החליצה כלום וכשרה לכהונה אלא שמכל מקום צריכה כרוז כדי שלא יאמרו חלוצה כשרה לכהונה ואעפ\"כ לכתחלה אין מורידין אותה לכך דאיכא מאן דחזי בחליצה ולא שמע בכרוזא כמו שביארנו בראש הפרק:",
                "<b>ולענין</b> ביאור סבורים היו בסוגיא זו לבאר טעם משנתנו לדעת ר' יוחנן במה שאמרו שלא תחלוץ תוך שלשה אע\"פ שהוא סובר שחליצת מעוברת שמה חליצה מטעם זה ר\"ל שמא יהא ולד של קיימא ואין חליצתה פוסלת לכהונה ואתה מצריכה כרוז ואף לכשתכריז איכא דחזי בחליצה ולא שמע באכרזתא ומכל מקום הקשו בה תינח אלמנה כלומר שהיא ראויה לכהונה גרושה מאי איכא למימר שהרי אינה ראויה לכהונה ופירשה משום דמפסיד לה מזוני ר\"ל שהיבמה כל אותן שלשה חדשים שהיא צריכה להמתין ניזונת מנכסי הבעל דהא מאחר שהיא צריכה להמתין אנו קורין בה כל יומי מיגר אלמנותיך וכשחלץ לה בתוך שלשה הפסידה מזונותיה וחזר והקשה ארוסה שאינה בדין מזונות וגרושה שאינה בהכשר כהונה מאי איכא למימר עד שתירצה מטעם כל שאינה עולה ליבום כו' כמו שפירשנו במשנה ומכל מקום למדת מכאן שהיבמה שחלצה בתוך שלשה חדשים הואיל וכל שנמצא שאינה מעוברת חליצתה חליצה אע\"פ שעדיין צריכה להמתין הפסידה מזונותיה וכן למדת שכל שנתאלמנה מן האירוסין אין לה מזונות לא מארוס ולא מיבם:",
                "<b>זה</b> שאמרו שכל שאינה עולה ליבום אינה עולה לחליצה הקשו עליה בסוגיא זו ממה ששנינו הספיקות חולצות ולא מתיבמות וחקר עליה מאי ספיקות אילימא ספק קדושין כגון זרק לה קדושין ספק קרוב לו ספק קרוב לה תתיבם ממה נפשך אי קדושי נינהו שפיר קא מיבם אי לאו קדושי נינהו נכרית בעלמא קא נסיב אלא לאו שקדש אחת משתי אחיות ואינו יודע אי זו מהן קדש ומת ונזדקקה המקודשת לפני יבם וקאמר דחולצות ואין אומרים ימתין עד שיבאו עדים שיבררו אי זו קדש אלא חולצת מעכשו אע\"ג דהשתא לאו בת יבום היא ואם כן אף יבמה בתוך שלשה תחלוץ מהשתא והא דלא מקשי ליה מכמה ספיקות שאמרו עליהן חולצות ולא מתיבמות התם משום דלא איפשר שאם לא תחלוץ לעולם תאסר ועל כל פנים סומכין לומר אם בת יבום היא בת חליצה היא אבל זו איפשר לברר על הדרך שביבמה תוך שלשה איפשר לברר ואפילו הכי אמרינן עלה תחלוץ מהשתא ותירץ לו דהתם בת יבום היא שאלו נתברר מעכשו אי זו קדש תתיבם אבל יבמה תוך שלשה אפילו נתברר שאינה מעוברת לא תתיבם דהא אף בעקרה וקטנה תקנו כמו שביארנו ולפי דרכך למדת שהמתנת שלשה חדשים לחליצה גזירה דרבנן היא דומיא דקטנה והא דמייתי לה מקרא דאם לא יחפוץ עיקר טעמא הוא דנסיב כלומר הואיל ומדאורייתא כשהוכר עוברה אינה בת יבום דכתיב ובן אין לו עיין עליו ודילמא הוה ליה ולד של קיימא ואחר שאינה עולה ליבום אינה עולה לחליצה אף כשלא הוכר עוברה כל שיש לחוש לעבור אינה בת יבום מדרבנן ואחר שכן אינה בת חליצה ומכל מקום בדיעבד חלצה בתוך שלשה כל שלא נמצאת מעוברת כשרה כמו שכתבנו:",
                "<b>יבמה</b> כל שלשה חדשים הראשונים שאי אפשר לה לחלוץ או ליבם ניזונת מנכסי הבעל שהרי מחמת איסור נשואין של בעל היא נאסרת ומיגר אלמנות קרינא בה מכאן ואילך אינה ניזונת לא משל בעל ולא משל יבם משל בעל לא שהרי עכובה עכשו לא משום בעל הוא אלא מחמת יבם ומיבם נמי לא דלא עדיפא מארוסה דעלמא שאינה אוכלת עד שתגיע לזמן שהתנו ביניהם ובכאן אין זמן קבוע אלא שעת תביעתה הוא הזמן ואינה ניזונת עד שתתבענו וגדולי הרבנים פירשו עד שיכנוס תבעתהו בדין הרי זה זמנה וניזונת ממנו לדעתנו ולדעת גדולי הרבנים אף בתבעתהו אינה ניזונת מנכסיו עד שיכנוס ואם ברח זנין אותה מנכסיו ולשיטתנו כך הוא הדין אבל לשיטת גדולי הרבנים אינו אלא משום קנס ונראין הדברים כשיטתנו ממה שאמרו על זו בתלמוד המערב בפרק אע\"פ פ\"ה ה\"ד חלה כמי שברח דמי ואי משום קנס חלה היאך ראוי לקנוס אלא מפני שהדין כך הוא ומכל מקום דוקא בעמד בדין תחלה ואחר כך חלה שאם חלה תחלה אינה ניזונת מנכסיו שהרי אף ארוסה שהגיע זמנה לינשא וחלה הבעל תחלה אינו מעלה לה מזונות כמו שביארנו בראשון של כתובות ב' ב' וכן פירשו בתלמוד המערב הלך למדינת הים ר\"ל לצורך עסקיו ולא מחמת בריחה כמי שברח דמי ושמא תאמר והרי אמרו בסנהדרין ל\"א ב' היבמה הולכת אחר היבם ואם כן תלך למקום שהוא ותתבענו לא נאמר כן אלא במקום שעיקר דירתו לשם אבל זה שעיקר דירתו בכאן והלך לו משתבעתו חייב ולמדת שאף בזו דוקא בהלך משעמד בדין ומכל מקום יראה לי שאף בהלך תחלה כל שנראה לדיינין שהוא מתעכב כדי להפקיע מזונותיה שמחייבין אותו ולמדת מכל מקום שכל שהוא כאן כופין אותו לכנוס או לפטור וכל שאינו אומר לכנוס ניזונת משלו עד שיכנוס או יפטור ואע\"פ שאמרו כתובות נ\"ז א' נותנין לאלמנה שלשים יום משתבעה לינשא בין שהוא רוצה והיא מעכבת בין שהיא רוצה והוא מעכב דוקא בשדעתו לנשואין וכל שרצה לישא נותנין לה זמן אבל כל שאין בדעתו לישא זמן למה:",
                "<b>נפלה</b> לפני יבם קטן שאין ראוי לכנוס או לחלוץ אין לה מזונות כלל מן שמיא הוא דקנסוה ומכל מקום דוקא משלשה חדשים ואילך אבל כל שלשה ניזונת משל בעל וכל שחלצה אע\"פ שאינה תובעת כתובה הפסידה מזונותיה מיד כדין גרושה ואפילו בתוך שלשה חדשים כן כמו שכתבנו למעלה:",
                "<b>יבמה</b> שחלצה תוך שלשה שחליצתה כשרה כל שנתברר אחר כן שאינה מעוברת צריכה להמתין עד שישלמו שלשה משעת מיתת הבעל חלצה לאחר שלשה אינה צריכה להמתין כלל ששלשה חדשים שאמרו לא משעת חליצה ויבום הם נמנין אלא משעת מיתה וכן בגט אינה צריכה למנות משעת נתינת הגט שיצאה מרשותו לגמרי אלא משעת כתיבה כמו שביארנו למעלה ובמסכת גיטין י\"ח א' ומכל מקום לענין ביאור אף לדעת האומר משעת נתינה בזו מודה שמשעת מיתה שאם התרתה לאיסור כרת ר\"ל שהתרתה ליבם שהיא עליו באיסור אשת אח לאחר שלשה חדשים ממיתת הבעל כל שכן לשוק שאינה אלא בלאו אף בלא חליצה שראוי להתירה בשלשה לאחר מיתת הבעל:"
            ],
            [
                "<b>הגיורת</b> אין צריך לומר שאם נשאת לישראל מיד שהיא צריכה להמתין שלשה חדשים משנתגיירה אלא אף אם נתגייר בעלה עמה צריכה להמתין שלא ליזקק עמו שלשה חדשים כדי להבחין בין זרע שנזרע בקדושה לזרע שלא נזרע בקדושה ויש מפרשים בה כדי לידע אם יאסר בממזרת אם לאו הא מכל מקום מי שהחזיר גרושתו אינה צריכה להמתין כלל וכן כתבוה גאוני ספרד:",
                "<b>זה</b> שכתבנו בנתאלמנה או נתגרשה שהצרכנוה להמתין כדי להבחין בין זרע ראשון לזרע שני וזהו הנקרא תקנת ולד יש בה עוד טעם אחר שהוא תקנת ערוה והוא שמא ישא אחותו מאביו או שמא ייבם אשת אחיו מאמו או שמא יוציא את אמו לשוק או שמא יפטור את יבמתו לשוק כיצד הרי שמת בעלה ונשאת בתוך שלשה איפשר שהיא מעוברת מן הראשון ותלד לשבעה ויאמרו בנו של אחרון הוא שנולד לשבעה ונושא בתו של ראשון שהיתה לו מאשה אחרת בחזקת נכרית והרי היא אחותו מאביו וכן שמא נולד לזה האחרון בן אחר אחריו וכשמת זה הספק מיבם זה את אשתו בחזקת שהיא אשת אחיו מאביו ואינו אלא אחיו מאמו וכן כשימות הבעל האחרון ואין לו בן אלא ספק זה הם סבורים שהוא בנו והרי זה הספק מוציא את אמו לשוק בלא חליצה וכן שמא יש לבעל ראשון בן וכשמת בלא בנים הם סבורים שאין לו אח שהרי חושבים על ספק זה שבנו של אחרון הוא והרי ספק זה מוציא את יבמתו בלא חליצה ואף בגר וגיורת יש לחוש בקצת דברים אלו והם בהוצאת יבמתו לשוק או ביבום אשת אחיו מאמו כל שנולד לה אחריו בן שהורתו בקדושה שאם מת האחרון בלא בנים איפשר שהראשון גם כן הורתו בקדושה וסבורים עליו שאינה בקדושה והרי הוא פוטר יבמתו בלא חליצה או שמא הורתו שלא בקדושה והאחרון אחיו מאמו ולא מאביו וסבורים שהורתו בקדושה ומיבם אשת אח מאם שאין אבות לגוי:",
                "<b>ולענין</b> ביאור גירסא המדויקת כלן אני קורא בהן משום תקנת ערוה כלומר כל הנשים שאסרו להנשא או להתיבם כגון עד אחד אומר מת ועד אחד אומר לא מת וכן בהרבה ספיקות כלן משום חשש ערוה אבל כאן ר\"ל בהמתנת שלשה חדשים משום תקנת ולד ולטעם שהזכרנו אף זו משום תקנת ערוה ותירץ תקנת ולד שלא להיות פוגע בערוה והכי קאמר כלן אני קורא בהן משום תקנת ערוה לדידהו גופייהו ובזו משום תקנת ערוה לגבי ולד ויש מהפכין את הגירסא ללא צורך אלא שהכל עולה לענין אחד לרוב הפירושין:",
                "<b>זה</b> שהצרכנו להמתין שלשה חדשים לאלמנה או גרושה שמא תאמר והלא דיה בהמתנת חדש שאם לשבעה יולדת דבתרא הוא ואם לשמונה יולדת דקמא הוא שהרי בן שמנה לא חיי אין זה כלום שאם לשבעה יולדת איפשר שהוא לראשון ונתעברה חדש אחד קודם מיתה ואי נמי לתמניא איפשר דלבתרא הוא ולא נתעברה תכף לנשואיה אלא לסוף חדש ובר שבעה הוא ואם תאמר תמתין שני חדשים ומחצה שאם יולדת לשבעה דבתרא הוא דאי דקמא רובא דנשי טפי מתשעה לא שהיין ואי לשיתא ופלגא ילדה ודאי דקמא הוא דבר שיתא ופלגא לא חיי אין זה כלום שאפילו יולדת לשיתא ופלגא איפשר דלבתרא הוא וחיי שהיולדת לשבעה יולדת היא אף למקוטעים ושמא תאמר דיה בשהייה מועטת ולסוף שלש נבדקה אם בדדיה אם בבטנה ואם הוכר עוברה ודאי דקמא הוא דאי מבתרא הרי תוך שלשה אין העובר ניכר אין בודקין לנשואות שמא יתגנו על בעליהן ואע\"פ שאם עברו ונישאו בתוך שלשה בודקין בהא הואיל ושלא ברשות נשאת תתגנה ותתגנה מכל מקום תקנו להן שלא לבא לידי כך ואם תאמר שאיפשר לבדוק בהלוכה שהמעוברת הלוכה כבד יותר מן האחרות אף היא מדקדקת בפסיעותיה ומחפה עצמה כדי שיירש בנה בנכסי בעלה:",
                "<b>מי</b> שהיתה מעוברת חברו אע\"פ שנודע שהיא מעוברת לראשון אין האחר יכול לנשאה שמא תפסד צורת הולד ואע\"פ שהמעוברת מותרת לשמש ומן השמים ירחמו מכל מקום סתם מעוברת להנקה קיימא וכשתניק שמא תתעבר ויעכר חלבה וכן הדין מטעם זה שלא לישא מיניקת חברו ואע\"פ שהמינקת גם כן מותרת לשמש עם בעלה ומן השמים ירחמו כל שהולד שלו אין היא בושה הימנו ומסמסא ליה לולד בביצים וחלב כלומר מאכילתו מהם הרבה אבל כשהולד אינו של בעל זה בושה ממנו ואינה תובעת לו ואם תאמר שתתבעם ליורשים של בעל ראשון שהוא אביו של ולד זה אף היא בושה לבא לבית דין ומתוך כך תקנו שלא לישא מעוברת חברו ומינקת חברו ומכל מקום מקצת רבני צרפת כתבו דדוקא באלמנה אבל גרושה יכולה לינשא אע\"פ שהיא מעוברת ומיניקה שהרי הבעל חי ואינה בושה לתבוע ממנו ומכל מקום אין נראה כן דהא מעוברת חברו ומינקת חברו סתם קאמר ועוד כתבו בה אחרוני הרבנים דהא בגרושה גופה אי אפשר לתובעו אלא על ידי שליח כמו שביארנו בשני של כתובות כ\"ח א' ואף היא בושה בכך וכן היא כתובה בשאלתות:"
            ],
            [
                "<b>כל</b> סתם ואחר כך מחלוקת אין הלכה כסתם אבל מחלוקת ואחר כך סתם הלכה כסתם ויראה מסוגיא זו לפי מה שפירשו בה גדולי הרבנים שכל שנאמר במשנה דברים בסתם ר\"ל שלא הוזכר שם אומרן והוזכר באותה משנה חכם אחד שהוא חולק על אותן הדברים כגון ר' פלוני אומר כך סתם ואחר כך מחלוקת הוא ואין הלכה כסתם והדבר קשה לפרש שהרי במסכת ביצה ב' א' אמרו גבי שבת דסתם לן תנא כר' שמעון דתנן מחתכין את הדלועין וכו' ואת הנבלה וכו' והרי ר' יהודה חולק באותה משנה ואומר אם לא נתנבלה מערב שבת כו' ואעפ\"כ הוא קורא לה סתם ופירשו בה שכל שיש בה מחלוקת כלל אינו סתם משנה להקשות ממנה לכללו של ר' יוחנן אם הוא פוסק לפעמים כנגד אותה משנה ומכל מקום סתם משנה הוא לקביעות הלכה כמותה הואיל ונשנית בלא שום הזכרת יחיד שנויה היא בלשון רבים וכמו שאמרו חולין פ\"ה א' ראה רבי דבריו של ר' מאיר בכסוי הדם ושנאם בלשון חכמים וכן כיוצא בה במסכת נדה פרק המפלת ל' ב' בסוגית המפלת ליום ארבעים ואחד ובפרק כל הכלים שבת קל\"ו א' בסוגית נגר הנגרר ולמדת שכל כיוצא בזה סתמא הוא לקביעות הלכה אלא אם כן ראינו לאמוראים שפסקו כיחיד אי משום דמיסתבר טעמיה אי משום טעמא דמוכח הא כל דחזינן הכי אין מקשין ממנה לכללו של ר' יוחנן וזהו שאמרו סתם ואחר כך מחלוקת אין הלכה כסתם כלומר אין הכרח לפסוק כסתם הואיל ומצינו אמורא שפסק כיחיד ואם כן לא אמר ר' יוחנן הלכה כסתם אלא בסתם שאין בו מחלקת כלל ואף בתלמוד המערב בראשון של מגלה פ\"א ה\"ד אמרו הדא דתימא בשאין מחלוקת אצל סתם אבל יש מחלוקת אצל סתם לא בדא הלכה כסתם ועוד אמרו שם הדא דתימא ביחיד אצל יחיד אבל יחיד אצל חכמים לא בדא הלכה כסתם כלומר אם שנה רבי סתם במקום אחד ובמקום אחר שונה במחלוקת של יחיד ויחיד הלכה כסתם שהרי סתם לן בזה אבל אם נשנו דברי היחיד סתם וכשהוזכר המחלוקת הוזכר הפך הסתם בשם המרובים אין הלכה כסתם אלא כמרובין:",
                "<b>דברים</b> אלו צריך לברר היאך נפרש מחלוקת ואחר כך סתם שהלכה כסתם שבמשנה אחת אין הדבר מצוי להיות מחלוקת ואחר כך סתם אלא שאיפשר שהוא קורא לשם חכמים סתם ומכל מקום ראיתי לקצת מפרשים דלא שנא אי מיתניא סתמא מעיקרא ובתרא פלוגתא דיחידאה עלה לא שנא מילתא דיחידאה מעיקרא ובתרא פלוגתא דרבנן עלה כיון דבחדא משנה הוא לאו היינו סתמא דכלליה דר' יוחנן אלא סתם גמור בלא שום מחלוקת ובין סתם ואחר כך מחלוקת בין מחלוקת ואחר כך סתם כל שבמשנה אחת אין הלכה כסתם ר\"ל שאין הכרח לפסוק כן עד שנקשה ממנה לר' יוחנן אע\"ג דסתמי נינהו לקביעות הלכה כל שאין אמורא פוסק בהפך הסתם ואם כן במה אמרו מחלוקת ואחר כך סתם שהלכה כסתם על כל פנים שאם תאמר אף בזו הלכה כסתם כל שלא מצינו לאמורא שפסק בהפך אם כן מחלוקת ואחר כך סתם וסתם ואחר כך מחלוקת הכל אחד ועיקר הדברים בפירוש דברים אלו שסתם ואחר כך מחלוקת ומחלוקת ואחר כך סתם בשני מקומות הוא ואומר שאפילו סתם גמיר בלא שום מחלוקת כל שיש בו מחלוקת במקום אחר אחריו אין הלכה כסתם לענין שנקשה ממנה לר' יוחנן וכל שכן כשהוזכרה המחלוקת באותה משנה בין לפניה בין לאחריה אבל מחלוקת תחלה במקום אחד וסתם במקום אחר אחריו הלכה כסתם על כל פנים ויש מפרשים שלעולם לא נאמר סתם ואחר כך מחלוקת אלא בשני מקומות ומחלוקת זו היא רומזת למסכת כתובות פרק שלישי ל\"ז א' בענין הגיורת שנחלקו בה ר' יהודה ור' יוסי ואע\"פ שדבריהם נראין אין ראיה שלהם מתישבת ולי נראה כשיטה זו אלא שאף במשנה אחת כל שבא אחר הסתם מחלוקת של שני תנאים כמתניתין דהכא שבא אחר הסתם מחלוקת של ר' יהודה ור' יוסי סתם ואחר כך מחלוקת הוא קרוי הא כל שאין שם מחלוקת אלא מאחד סתמא הוא ונראין הדברים ובמסכת יום טוב ב' א' כתבנו בה בפירושנו סברות אחרות שלא נראו לנו:",
                "<b>סתם</b> משנה ומחלוקת של בריתא הלכה כסתם סתם בריתא ומחלוקת של משנה אין הלכה כסתם שאם רבי לא שנאה ר' חייא מנין לו:"
            ],
            [
                "<b>כבר</b> ידעת שכל כלי שניטמא ונשבר אחר שנטמא עד שנפקע מתשמישו הראשון טהר ושיעורי השברים מתבארין במקומן בסדר טהרות הן לכלי עץ הן לכלי מתכות כל אחד לפי ענינו מעתה מסרק העשוי לסרוק בו פשתן וניטלו שיניו כל שנשתיירו בו שתים במקום אחד טמא שעדיין ראוי למלאכתו על ידי הדחק אבל אם לא נשתיירה בו אלא אחת טהור שאין ראוי לסרוק בו כלל ובטלה ממנו תורת כלי והשינים עצמן שנפלו כל אחת ואחת מקבלת טומאה בפני עצמה שהרי תורת כלי עליה לכתוב בה בפנקס של שעוה וכמו שאמרו כלים פי\"ג מ\"ה דמחט שניטל חרירה או עוקצה טהורה ושל סקאין ר\"ל מחט גדולה שתופרין בה שקין טמאה ר\"ל מקבלת טומאה שראויה היא לכתוב אבל הדקה אינה ראויה לכתוב אלא שאם התקינה למתוח אף היא מקבלת טומאה ופירוש מתוח הוא לתחבה בשפת הבגד כדי שימתחו שפתותיו כדרך שהאורגים עושים ויש מפרשים בה ללפק עליה חוט של משי כדי לרקום ממנו ויש גורסין בה מיתון והכל אחד ומכל מקום אף בזו אותן השיניים ראויים לכתוב שהרי גסות הן וכן שראויין לנר ר\"ל לקנח בהן את הנר וכן למתוח כמו שפירשנו אחר שהן גסות שמסרק של פשתן מן הסתם שיניו גסות אבל בדקה אין טמאה משום נר ומיתוח אלא אם כן התקינה לכך:",
                "<b>מסרק</b> העשוי לסרוק בו את הצמר ומן הסתם שיניו דקות כל שניטלו שיניו אחת אחת מבנתים ר\"ל שמכל שלש הסמוכות ניטלה אחת מבנתים אע\"פ שנשתיירו שם הרבה טהור שאינו ראוי עוד למלאכתו ויראה מכאן שאם נשתיירו שתים רצופות טמא אלא שאחר כך הוא אומר שאם נשתיירו בו שלש במקום אחד טמא הא שתים טהור וקשיא רישא לסיפא אלא שתירצו בה הא בברייאתא הא בגוייאתא שהמסרק של צמר הפנימיות נעשית בהן הסריקה יותר מבחיצוניות מפני שמסרק של צמר רחב ובית יד שלו באמצע מאחורי השינים וכל כחו של סורק בפנימיות והילכך כל שנשתיירו בו שנים מן הפנימיות במקום אחד טמא הא בחיצונות דוקא בשלש ולא עוד אלא שאם היתה החיצונה אחת מן השלש טהור שהשן החיצונה במסרק של צמר רחבה היא ואינה ראויה לסירוק כלל כעין חיצונה שבמסרק שלנו שאדם חופף בה את ראשו והשינים עצמן אם ניטלו שתים והתקינן למלקט ר\"ל ללקט את השער טמא ר\"ל מקבלות טומאה שתורת כלי עליהן וכן אפילו אחת אם התקינה לנר או למיתוח אבל בלא התקנה לא אחר שהן דקות וזהו שאמרו הא בקטינתא הא באלימתא ומכל מקום אף הם אמרו בדרך אחרת הא בקתייהו הא בלא קתייהו שאם ניטלה עמה חתיכת עץ והיא לה בית יד אינה צריכה תקון אחר אבל אם לא ניטלה עמה חתיכת עץ צריכה התקנה לכך ולמדת שמשנה זו הלכה היא אע\"פ שנאמר בה בסוגיא זו שאינה הלכה:",
                "<b>שלשה</b> חדשים אלו שהצרכנו להמתין פירושן שלשה חדשים שלמים שהם תשעים יום וצריכה להמתין כל התשעים חוץ מהיום שנתאלמנה או נתגרשה בו וחוץ מיום האירוסין שאין העובר ניכר ברוב נשים אלא בשיעור זה ואע\"ג דכתיב כמשלש חדשים דאלמא קודם השלמת שלשה והיה לנו להתיר לדעת זה לארס ברובו של ראשון ורובו של אחרון ואמצעי שלם אין למדין הימנה וכן במניקה שצריכה להמתין עשרים וארבעה חדשים הם למנין חדשי החמה וחוץ מיום מיתה ויום אירוסין וסימן לדבר כתבו הגאונים לא תבשל גדי בחלב אמו תבשל בגימטריא תשל\"ב ימים שהם שס\"ה יום שני פעמים ויום מיתה ויום אירוסין:",
                "<b>כבר</b> ביארנו במשנתנו שלדעת ר' יוסי כל הנשים יתארסו חוץ מן האלמנה מפני האיבול ואע\"פ שלענין פסק אין לנו בדבריו כלום שהרי אין הלכה כמותו מכל מקום אנו צריכים להעירך בביאור סוגיא הבאה על דבריו מצד קצת דינין שיוצאים לנו משם והוא שהקשו לו אחר שאינו אוסר אלא מחמת האיבול ולא מגזירת אירוסין אטו נשואין אף מחמת האיבול למה נאסר ומה במקום שאסור לספר כגון שבת שחל תשעה באב להיות בתוכה מותר לארס מקום שמותר לספר ולכבס כגון תוך שלשים של אבלות הואיל ועברו שבעה שלא נאסר כבוס בתוך שלשים אלא גיהוץ הא כיבוס גרידא לא נאסר אלא שבעה אינו דין שמותר לארס ולפי דרכך אתה למד שהאלמנה לא נאסרה בנטילת שער אלא כל שבעה ואף באבל רבתי פ\"ז שנויה כן והוא שאמרו שם כל שלשים יום אסור בתספורת אחד ראשו ואחד זקנו ואחד כל שער שיש בו והאשה מותרת בנטילת שער לאחר שבעה ומכל מקום יש גורסין כאן מקום שמותר לכבס ואין גורסין לספר כלל ועיקר הדברים כנוסחא שכתבנו וכדאיתא התם באבל רבתי:",
                "<b>ונשוב</b> לענין הסוגיא והוא ששאלו מאי היא דתנן שבת שחל תשעה באב להיות בתוכה אסורין לספר ולכבס ובחמישי אם חל תשעה באב בששי בזמן שלא היו מקדשין אלא על פי הראיה מותרין מפני כבוד השבת ותניא קודם הזמן הזה ר\"ל קודם תשעה באב והוא כל השבת שחל תשעה באב להיות בתוכה ממעטין בעסקיהן מלישא וליתן ומלבנות ומלנטוע ומארסין אבל לא כונסין ואף באירוסין אין עושין סעודת אירוסין אלמא מיהא דמותר ליארס אע\"פ שאסור לספר ולכבס ותירצוה בקודם דקודם ר\"ל קודם שבת שחל תשעה באב להיות בתוכה אבל באותה שבת אסור לארס והקשה לו ומה הועלת ואכתי קל וחומר בדוכתיה קאי ומה במקום שאסור לישא וליתן כו' עד שהעמיד דברי ר' יוסי בארוסות גרושות לינשא והכי קאמר כל ארוסות גרושות ינשאו חוץ מן האלמנה מפני האיבול:"
            ],
            [
                "<b>והקשה</b> ואלמנה מן האירוסין מי איכא איבול והתניא אשתו ארוסה לא אונן ולא מיטמא לה וכן היא לא אוננת ולא מיטמאה לו מתה אינו יורשה מת הוא גובה כתובתה ר\"ל אם כתב לה וכמו שביארנו בראשון של מציעא י\"ח א' ובכמה מקומות ואוקמה כתנאי כלומר דאיכא תנא דקא אסר באירוסין אף מראש חדש ועד התענית ומאן דאסר לספר ולכבס אסר נמי ליארס ורב אשי אהדר לקושיא בדוכתה לומר דהאי דקא אסר לארס בשבת שחל תשעה באב להיות בתוכה דוקא בסעודת אירוסין הא באירוסין לחוד שרי ואע\"ג דנשואין אף בלא סעודה אסירי התם נשואין אף בלא סעודה איכא שמחה הא אירוסין לחוד שרו אע\"פ שאסור לספר ולכבס והדרא קושיין לר' יוסי אמאי קא אסר אירוסין מחמת האיבול ותירץ הוא דאבילות ישנה קילא ליה ומתוך כך החמירו בה לאסור את הכיבוס אבל אבלות חדשה חמירא ליה ולא הוצרכו לאסור בה את הכיבוס כלל לאחר שבעה וכן אבלות של רבים חציו נחמה וקילא ליה ואי אסרינן ליה לארס לא ציית ומתוך כך הקלו בה באירוסין בלא סעודה אבל אבלות דיחיד חמירא ליה ואסרינן ליה וציית ויש מפרשין שאני אבלות דרבים מדיחיד דאבלות של יחיד מחמרינן ליה באירוסין שמא יבא לכנוס או לעשות סעודה אבל אבלות דרבים אי איהו עבר אחריני לא עברי וראיה לזה ממה שאמרו בראשון של כתובות ד' ב' כאן באבלות דידה כאן באבלות דידיה כלומר דבאבלות דידיה שמא יצרו תוקפו והיא אינה מונעתו אבל באבלות דידה לא גזרינן שאם יצרו תוקפו היא מונעתו וגדולי הרבנים פירשוה בדרך אחרת ואין דבריהם נראין:",
                "<b>ולענין</b> פסק מותר לארס מראש חדש ועד התענית ודוקא בלא סעודה ובנשואין אף בלא סעודה אסור הא בתשעה באב עצמו אסור לארס ובתלמוד המערב אמרו בראשון של כתובות פ\"א ה\"א אסור לארס אשה בערב שבת הדא דתימא שלא לעשות סעודת אירוסין הא לארס יארס שמואל אמר אפילו בתשעה באב שמא יקדמנו אחר והא כתיב מושיב יחידים ביתה גו' כלומר בת פלוני לפלוני ותירץ שמא יקדמנו אחר בתפלה ואפילו כן לא קיימא כלומר שאין הלכה כן:",
                "<b>ולענין</b> אבלות חדשה כל שבאשה באבלות בעלה אסור כל שלשה חדשים מגזירת משנתנו ובבעל אצל אשתו כל שאין לו בנים או שיש לו בנים קטנים או שאין לו מי שישמשנו מותר לכנוס מיד ופירשו בה לאחר שבעה כמו שביארנו במקומו ואף שם פירשנו שאסור לבא עליה עד שלשים יום הא אם אין שם אחת מאלו אסור עד שלשה רגלים ובשאר אבילויות הן לאשה הן לאיש כל שלשים יום אסור באירוסין מגזירת שמא יכנוס או יעשה סעודת אירוסין ומה שאמרו מו\"ק כ\"ג א' שלשים יום לנשואין הוא הדין לאירוסין ולרבותא נקט נשואין כלומר אע\"ג דקא עביד מצוה וכמו שאמרו שם י\"ח ב' במשנת אין נושאין נשים במועד הא לארס שרי לא מיבעיא קאמר לא מיבעיא לארס דלא קא עביד מצוה אלא אפילו לישא דקא עביד מצוה אי נמי משום סיפא נקט לה דקאמר מתה אשתו אסור לישא אשה עד שיעברו שלשה רגלים והתם ודאי דוקא בנשואין הא לארס משלשים יום ואילך מותר וגדולי המחברים כתבו שלארס אף ביום המיתה מותר ולא נאמר שלשים יום אלא לנשואין ויש אוסרין באבלות אב ואם כל שנים עשר חדש ואין הדברים נראין כמו שביארנו במקומו:",
                "<b>המשנה</b> התשיעית והכונה בה בענין החלק הששי והוא שאמר ארבעה אחים נשואין לארבע נשים ומתו אם רצה הגדול שבהן ליבם את כלן הרשות בידו אמר הר\"ם השיעור ארבעה מאחין וכונתו לארבעה עצה טובה מפני שלא יצטרך האדם יוסיף על ד' נשים מפני שהן תכלית מה שאפשר האדם על הרוב שיקיים לעונתן ואמר אם היה חולץ חולץ לפסולה ר\"ל לאשר היא פסולה לכהונה עד שלא יפסול הכשרה וישיבה חלוצה ותאסר לכהונה ואמרו כאן שנה רבי לא ישפוך אדם מי בורו ואחרים צריכין להם:",
                "<b>אמר</b> המאירי ארבע נשים נשואות לארבעה אחין ר\"ל נכריות ומתו אם רצה גדול שבהם ליבם את כלן הרשות בידו שאלו בגמרא ארבעה אחים סלקא דעתך כלומר ואם מתו כלם מי מיבם ותירץ ארבעה מאחים כלומר שהיו ששה אחים או יותר והיו ארבעה מהם נשואים ארבע נשים ומתו ונשארו שנים אם רצה גדול שבהם או אחד מהם ליבם את כלן הרשות בידו הואיל ומבתים חלוקים הם באות ואין גוזרין בהם משום שתי יבמות הבאות מבית אחד ומכל מקום לכתחלה מיהא דוקא בדאיפשר ליה הא אי לאו הכי מונעין אותו לכתחלה שלא להכניס עצמו לקטטה שכל שבענין יבום אנו צריכין להשיאו עצה ההוגנת לו וכמו שאמרו וקראו לו הן ולא שלוחן ודברו אליו שמשיאין לו עצה ההוגנת לו היה הוא ילד והיא זקנה הוא זקן והיא ילדה אומרין לו כלך אצל שכמותך ואל תכניס קטטה לתוך ביתך אלא בדאיפשר ליה וארבעה דנקט הוא הדין לטפי מינייהו כל כמה דאיפשר ליה אלא דעצה טובה קמ\"ל כי היכי דתימטי לכל אחת עונת ליל שבת בכל חדש וחדש ומכל מקום כתבו קצת רבני צרפת שבמקומות שנהגו שלא לישא אשה על אשה על הדרך שהחרימו בה רבני צרפת הקדומים שאסור לו ואף לכשירצה הוא לעבור היא רשאה למונעו דאדעתא דהכי אינסבא ליה ואומדנא דמוכח הוא והוה ליה כחמר ונעשה גמל שאינו רשאי:",
                "<b>זהו ביאור המשנה וכן הלכה ולא נתחדש עליה בגמרא דבר שלא ביארנוהו:</b>",
                "<b>המשנה</b> העשירית והכונה בה בענין החלק הששי והוא שאמר מי שהיה נשוי לשתי נשים ומת ביאתה או חליצתה של אחת מהן פוטרת צרתה היתה אחת כשרה ואחת פסולה אם היה חולץ חולץ לפסולה אם היה מיבם מיבם לכשרה מבואר לר\"ם:",
                "<b>אמר</b> המאירי מי שהיה נשוי שתי נשים ומת ביאתה או חליצתה של אחת מהן פוטרת צרתה שאם תאמר ליבם את שתיהן הא כתיב אשר לא יבנה את בית אחיו בית אחד הוא בונה ואינו בונה שנים ושלשה בתי ושמא תאמר לחלוץ לשתיהן שלא תצא אחת מהן בכדי הא כתיב בית חלוץ הנעל בית אחד הוא חולץ ואינו חולץ שנים ושלשה בתים ואם תאמר ליבם לאחת ולחלוץ לאחת ואע\"ג דבתלת מיהא לא איפשר דהא על כרחיך איכא תרתי או בחליצה או ביבום מכל מקום בתרתי דאיפשר נחלוץ לחדא ולייבם לחדא כל העולה לייבום עולה חליצה וזו אינה עולה ליבום שכבר נתיבמה חברתה ומאחר שכן אינה עולה לחליצה ועוד שלא יאמרו בית אחד מקצתו חלוץ ומקצתו בנוי ואתי למיחלץ והדר יבומי ואין לשאול לחלוץ תחלה לאחת ואחר כך ליבם את השניה שהיא בת יבום דהא אכתי לא קמא לן דחליצת אחת פוטרת חברתה דהכי נמי איכא למימר כל שאינה עולה לחליצה אינה עולה ליבום ויש גורסין בגמרא כן ומתרץ בה כיון שלא בנה שוב לא יבנה:"
            ],
            [
                "<b>היתה</b> אחת כשרה ואחת פסולה כלומר פסולה לעלמא ר\"ל לכהונה כגון שהיתה גרושה כשנשאה אחיו אבל שתיהן כשרות לזה ומתוך כך כשהוא בא לחלוץ חולץ לפסולה שלא תפסל הכשרה לכהונה בחליצה זו ואם בא ליבם מיבם לכשרה כלומר לאי זו שירצה אלא משום דמסתמא בכשרה ניחא ליה קאמר הכי ואין אומרין ליבם לפסולה הואיל וכשרה לו דזימנין דהא חביבא ליה והא סניא ליה אבל אם בא לחלוץ חולץ לפסולה ומכאן אמרו לא ישפוך אדם מי בורו ואחרים צריכים להן שכגון זו כופין על מדת סדום ואם רוצה לשפכן מעכבין עליו ומכל מקום בפסולה לו כגון שהחזיר אחיו גרושתו משנשאת שאסורה אף ליבם על כרחו הוא מיבם את הכשרה ואף בחליצה אינו חולץ אלא לכשרה שהרי חליצה פסולה אינה פוטרת צרה ומכל מקום יש אומרין שאף בזו בחליצה חולץ לאי זו שירצה ואם תאמר והיאך הוא חולץ לפסולה והא קיימא לן כל למיפטר צרתה חליצה מעולה בעינן הני מילי בפסול זיקה או במי שפסל זיקתו בגט או במאמר שהצרה אסורה אבל בשאר פסולים שהצרה כשרה לא וכבר ביארנו דבר זה בפרק ראשון י\"א ב':",
                "<b>זהו ביאור המשנה ופסק שלה ולא נתחדש עליה בגמרא דבר:</b>",
                "<b>המשנה</b> האחת עשרה והכונה בה בענין החלק השביעי והוא שאמר המחזיר את גרושתו והנושא את חלוצתו והנושא את קרובת חלוצתו יוציא והולד ממזר דברי ר' עקיבא וחכמים אומרים אין הולד ממזר ומודין בנושא את קרובת גרושתו שהולד ממזר. אמר הר\"ם דעת ר' עקיבא יש ממזר מחייבי לאוין ואינה הלכה:",
                "<b>אמר</b> המאירי המחזיר גרושתו ר\"ל משנשאת או נתארסה שהיא בלאו והנושא את חלוצתו שאף היא בלאו דלא יבנה כלומר כיון שלא בנה שוב לא יבנה והנושא קרובת חלוצתו יוציא והולד ממזר דברי ר' עקיבא ומשום דהא סבר יש ממזר מחייבי לאוין ומחזיר גרושה ונושא חלוצה חייבי לאוין ואחות חלוצה נמי סבירא ליה לר' עקיבא דמדאוריתא אסירא מדכתיב בית חלוץ הנעל הכתוב קראה לחלוצה ביתו ר\"ל אשתו והויא לה כגרושה ואחותה כאחות גרושתו וחכמים מודים שיוציא אלא שאין הולד ממזר שאין ממזר מחייבי לאוין וכל שכן באחות חלוצה דלרבנן לא אסירא אלא מדברי סופרים ומודים חכמים בנושא את קרובת גרושתו כגון אחותה או אמה שהולד ממזר שקרובת גרושה בחיוב כרת דאחות אשה היא וכדאמרינן לעיל ח' ב' ואשה אל אחותה גו' בחייה בל שבחייה והוא הדין דהוה ליה למימר ומודים בחייבי כריתות אלא איידי דאיירי בגרושה תנא ליה אחות גרושה:",
                "<b>משנה</b> אי זהו ממזר כל שאר בשר שהוא בלא יבא דברי ר' עקיבא ור' שמעון התמני אומר כל שחייבין עליו כרת בידי שמים והלכה כדבריו ר' יהושע אומר כל שחייבין עליו מיתת בית דין אמר ר' שמעון בן עזאי מצאתי מגלת יוחסים בירושלם כתוב בה איש פלוני ממזר מאשת איש לקיים את דברי ר' יהושע אמר הר\"ם שיעור דברי ר' עקיבא כל שאר בשר וכל שהוא בלא יבא מפני שהעקר דעתי כל שאין לו ביאה בקהל הולד ממזר ואע\"פ שהוא מחייבי לאוין והלכה כר' שמעון התימני אבל הבא על הנדה אין הולד ממזר:",
                "<b>אמר</b> המאירי ואי זה הוא ממזר כלומר מתוך שהתחלנו לבאר בקצת דיני ממזרות שלר' עקיבא הם ממזרים ולרבנן אין ממזרים נבאר דרך כלל אי זהו ממזר הן לרבנן הן לר' עקיבא וביאר לדעת ר' עקיבא כל שאר בשר שהוא בלא יבא ר\"ל כל קורבא שהיא בלאו והוא הדין לכל איסור לאו אע\"פ שאינו מחמת קורבא כמו שיתבאר בגמרא לדעת ר' סימאי אליביה דר' עקיבא שמעון התימני אומר כל ביאה שבכרת ור' יהושע אומר כל ערוה שבמיתת בית דין אבל מחייבי כריתות לא אע\"ג דבקדושין מיהא מודי דלא תפסי בחייבי כריתות וכמו שאמרו בפרק ארבע מיתות נ\"ג א' מי איכא למאן דאמר קדושין תופסין בחייבי כריתות והלכה כשמעון התימני שאין ממזר מחייבי לאוין וכל שכן מחייבי עשה אבל כל שבחייבי כרת ממזר ואין צריך לומר מחייבי מיתות בית דין אלא שהנדה יצאה מן הכלל שאין הולד ממזר שהרי קדושין תופסין בה מה שאין כן בשאר כריתות כמו שביארנו במסכת קדושין:",
                "<b>משנה</b> אשתו שמתה מותר באחותה נשאת לאחר ומתה מותר באחותה יבמתו שמתה מותר באחותה חלץ לה ומתה מותר באחותה נשאת לאחר ומתה מותר באחותה אמר הר\"ם כאן שנה רבי משנה שאינה צריכה:",
                "<b>אמר</b> המאירי אשתו שמתה מותר באחותה דהא כי כתיב איסור אחות אשה בחייה כתיב וכן בגרשה ומתה ונשאת לאחר ומתה וכל שכן הוא אלא דאשמעינן בכולהו דבחייה מיהא אסירא ומשום הכי פריט להו לכולהו כלומר לא סוף דבר כשהיא תחתיו דאיכא לצרור אלא אף בגירשה ולא סוף דבר בגירשה שיכול להחזירה אלא אף בנשאת וכשם שביאר דבר זה באחות אשה גמורה כך הוא מפרשה באחות אשה בזיקה והוא שאמר יבמתו ר\"ל אשת אחיו שמתה מותר באחותה וכן בחלץ לה ומתה ובנשאת לאחר ומתה הא כל שלא מתה אסורה על הדרך שביארנו באחות אשה גמורה וכן הלכה:",
                "<b>זהו ביאור המשנה ופסק שלה ודברים שנכנסו תחתיה בגמרא אלו הן:</b>"
            ],
            [
                "<b>המחזיר</b> גרושתו משנשאת אין הולד פגום ר\"ל שאינו פסול לכהונה ואע\"ג דאיכא למימר קל וחומר מאלמנה לכהן גדול שאין איסורה שוה בכל כהן ובנה פסול לכהונה זו שאיסורה שוה בכל בעל לא כל שכן קל וחומר פריכא הוא דמה לאלמנה שכן היא עצמה מתחללת ר\"ל שנעשית חללה בביאתו תאמר במחזיר גרושתו שאינה מתחללת בביאה זו שהרי כשרה היא לתרומה ואם מפני שפסלה לכהונה באיסור ביאה הרי משנתגרשה פסולה ועומדת היא וכן בכל חייבי לאוין שלא מחמת פסול יוחסין כגון יבמה לשוק הולד כשר לכהונה וכן נושא חלוצה שנפסלה בביאה זו לכהונה שהרי נעשית זונה ולדה כשר אבל חייבי כריתות הואיל והולד ממזר אין צריך לומר שפסול לכהונה אלא שלענין ביאור אף לדברי האומר שאינו ממזר מודה הוא שהולד פסול לכהונה בקל וחומר מאלמנה שאם תאמר מה לאלמנה שכן היא עצמה מתחללת ר\"ל שנעשית חללה תאמר בזו שאינה נעשית חללה שאין חללה אלא מאיסור כהונה מכל מקום נפסלת היא לכהונה משום זונה ויראה מכאן שאין זונה אלא מחייבי כריתות או מגוי ועבד שהם כחייבי כריתות לענין תפיסת קדושין ר\"ל שאין קדושין תופסין בהם כלל אבל חייבי לאוין אין ביאתן עושה זונה שאם כן אף בחייבי לאוין היה הולד פסול לכהונה וכן כתבוה גדולי המפרשים בהגהותיהם ומכל מקום גדולי החברים כתבו שכל שנבעלה לאחד מאיסורין השוין בכל ואינם מיוחדין לכהונה או אפילו חייבי עשה עשאוה זונה וכן נראה ממה שכתבנו בסמוך דאי לפסול לכהונה פסולה ועומדת היא אלמא הא לאו הכי פסלה אע\"פ שאינו אלא מחייבי לאוין וכמו שכתבנוה בנושא חלוצה וכן נראה ממה שאמרו בסוגיא זו משום דזניא איפסילא לקהל אלמא דחייבי לאוין קרי זונה ולדעת זה צריך לפרש בכאן הכא נמי כיון דנבעלה עשאה זונה לפסלה מן התרומה מה שאין כן בחייבי לאוין שלא מחמת יוחסין דזר מעיקרו בעינן:",
                "<b>ממה</b> שכתבנו למדת שהמחזיר גרושתו והנושא חלוצתו קדושין תופסין לו בה וצריכה גט והיא כשרה ר\"ל לתרומה וולדה כשר ויש גורסין והיא פסולה ור\"ל לכהונה וולדה כשר דקאמר פירושו בנקבה שאם בזכר אפילו היה פסול מותר בכהנת שלא הוזהרו כשירות לינשא לפסולין וצרת מחזיר גרושתו מותרת כמו שביארנו בפרק ראשון י\"א ב':"
            ],
            [
                "<b>גוי</b> ועבד הבא על בת ישראל הולד כשר לבא בקהל בין בפנויה בין באשת איש ואין צריך לומר שאין מחלקין בה בין אונס לרצון ומכל מקום אם פסול לכהונה אם לאו נחלקו בה הגאונים רוב הגאונים כתבו שהולד פסול לכהונה וממה שאמרו בסוגיא זו וכולהו אמוראי דמכשרי מודו דולד פגום לכהונה מקל וחומר ומה אלמנה לכהן גדול שאין איסורה שוה בכל בנה פגום זו שאיסורה שוה בכל אינו דין שבנה פגום ואם תאמר מה לאלמנה שכן היא עצמה מתחללת אף זו כיון שבעלוה פסלוה על הדרך שכתבנו וכמו שאמרו מנין לגוי שבא על הכהנת ועל הלויה ועל הישראלית שפסלוה ר\"ל לכהונה ולתרומה שנאמר ובת כהן כי תהיה אלמנה וגרושה מי שיש לו אלמנות וגירושין בה יצתה זו שאין להם אלמנות וגירושין בה ואע\"פ שמקרא בכהנת כתיב בת ובת לרבות לויה וישראלית ומאחר שהיא פסולה בביאתם אף ולדה ראוי לומר שפסול לכהונה וכמו שאמרו בפ\"ב כ\"ג א' לימא קסבר רבינא גוי ועבד הבא על בת ישראל הולד כשר ותירץ נהי דממזר לא הוי כשר נמי לא הוי ישראל פסול מיקרי וודאי פירושו פסול לכהונה ושמא תאמר אם כן הוה ליה לתלמודא למימר הלכה גוי ועבד כו' הולד פגום או פסול אין זה כלום שלא הוצרך ללמדנו הלכה שפגום הוא לכהונה אלא שכשר הוא לקהל ועוד ראיה שר' יהושע עצמו שאמר הולד כשר הוא בעצמו אמר הולד מקולקל וכן ראיה ממה שאמרו למטה ההוא דהוו קרו ליה בר ארמאה וודאי לפסלו לכהונה היו אומרים כן כמו שנבאר ולדעת זה הבת פסולה לכהונה אבל הבן כשר לישא כהנת שלא הוזהרו כשרות לינשא לפסולים ר\"ל לפסולי כהונה כך כתבוה גדולי הרבנים ואף גדולי הדורות נסכמים בה ואף בתלמוד המערב פ\"ד הט\"ו אמרו אם ילדה בת פסולה לכהונה וכן למטה אמרו יכילנא לאכשורי לה ולברתה ומכל מקום יש מפרשים שמאחר שלמדו קל וחומר מאלמנה מה אלמנה בנה חלל ואם בא על כהנת לויה וישראלית בתו פסולה לכהונה אף זה כן ואין הדברים כלום אלא דוקא נקבה וכן צריך שתדע לשיטה זו שאף חציו עבד וחציו בן חורין שבא על בת ישראל הולד פגום מקל וחומר דאלמנה שאף היא נעשית זונה בביאתו ואע\"פ שיש לה אלמנות וגירושין מצד החירות מצד עבדות מיהא אין לה אבל לקהל כשר ומכל מקום דוקא שבא על הפנויה בין על ידי קדושין בין שלא על ידי קדושין שאע\"פ שצד עבדות משתמש באשת איש הרי אף עבד הבא על אשת איש הולד כשר אבל אם בא על אשת איש אחר אין לולד תקנה מפני שיש בו צד ממזרות מחמת צד החירות שבאביו ויש בו צד שאינו ממזר מחמת צד העבדות שבאביו לפיכך אין לו תקנה לא בבת ישראל ולא בממזרת:",
                "<b>ומגדולי</b> האחרונים פוסקים שהולד כשר אף לכהונה ומה שאמרו כולהו אמוראי דמכשרי מודו דהולד פגום לדעת רב יוסף נאמרה אבל כשהקשו לו אחר כן סמוך אדרבין דקאמר ר' נתן ור' יהודה הנשיא מורו בה להיתירא מדקאמר להיתירא לגמרי משמע כלומר אפילו לכהונה וכן ראיה ממה שאמרו בסוגיא זו ההוא דאתא לקמיה דרב אמר ליה גוי כו' מהו אמר ליה הולד כשר אמר ליה הב לי ברתך אמר ליה לא יהיבנא לך אמר ליה רב שימי לרב אמרי אינשי גמלא במדי אקבא רקדא כלומר שהם קטנים כל כך שנאמר עליהם דרך גוזמא שיכולים הם לרקד תוך קב אחד ומעולם לא ראינו דבר זה ואף דבריך כך הם שאתה אומר דבר חדוש ואינך מאמתו ואמר ליה אי הוי כיהושע בן נון לא יהיבנא ליה כלומר שאינו מכבודי ואמר ליה יהושע בן נון אי מר לא יהיב ליה אחריני יהבי ליה האי אי מר לא יהיב ליה אחריני נמי לא יהבי ליה ומדאהדר ליה הכי ולא אמר פגום מיהא הוי ואיני רוצה בעירוב פסול כהונה משמע דאפילו לכהונה שרי ומכל מקום זו אינה ראיה אלא לדעת הפוסל אף בבן שלדעת אותם שאין פוסלין אלא בבת הא הכא משום דבן הוא לא הוה ליה למימר הכי וכן מה שאמרו איטמר או נסיב בת מינך כלומר בת גוי ועבד הבא על בת ישראל או איטמר כלומר העלם עצמך לעמוד בחזקת ישראל כדי שלא יזהרו ממך ומדקא שרי ליה הכי אלמא כשר לגמרי דאי לאו הכי הא איכא למיחש דילמא אזיל כהן ונסיב ברתיה אף זו אינה ראיה אלא לדעת הפוסל אף בבן ומכל מקום הם כתבו דמדקא סתים ופסיק הולד כשר משמע לגמרי וכן בחציו עבד וחציו בן חורין אלא שבאשת איש אין לולד תקנה ולדעתם גוי ועבד הבא על כהנת לויה וישראלית שפסלוה וכן מה שאמרו בכתובות י\"ג ב' בעשרה כהנים ופירש אחד מהם ובעל הולד שתוקי ופירשנו בה שמשתקין אותו מדין כהונה לא להיות הולד פגום לגמרי אלא מזוהם ושאינו ראוי לעבודה והדברים נראין כדעת ראשון אלא שראינו גדולי הפוסקים שהדבר רופף בידם והילכך מספק אין משיאין בתו לכהונה ואם כנס אינו מוציא:"
            ],
            [
                "<b>הגר</b> אין ממנין אותו לשום שררה של צבור אלא אם כן אמו מישראל שנאמר שום תשים עליך מלך מקרב אחיך כל משימות שאתה משים לא יהו אלא מקרב אחיך וכל שאמו מישראל מקרב אחיך קרינא ביה ומאחר שביארנו שגוי ועבד הבא על בת ישראל הולד כשר נתברר מאליו שהוא ראוי למנותו לכל שררות של צבור ומכל מקום בענין גר אם יכול לדון דיני ממונות אף באין אמו מישראל ודיני נפשות דוקא באמו מישראל או שמא בדיני ממונות דוקא מאמו מישראל ולדיני נפשות עד שיהא ישראל מכל צדדיו או שמא בדיני ממונות אף באין אמו מישראל ובדיני נפשות עד שיהא ישראל מכל וכל הוא מחלוקת גדולה בין המפרשים וכבר ביארנו הענין במסכת סנהדרין ל\"ו ב':",
                "<b>אשה</b> שנתגיירה ואחר כך בא עליה גוי או עבד אף זו הולד כשר משנתגיירה דינה כישראלית:",
                "<b>הגוי</b> שבא להתגייר בודקין אחריו תחלה שמא לאי זו סיבה הוא עושה כן וכשבדקו ומצאו שאינו מתגייר לשום סיבה אלא בלב שלם ומצד אמת אמונת אומן מודיעין אותו עיקרי הדת ואחר כך מודיעין אותו עול קצת מצות קלות וחמורות ועונשיהן והיאך אנו צריכין לבזבז במתנות עניים וצדקות ואחר כך מודיעין אותו שכרן גם כן אם חזר בו הולך לו ואם אמר אעפ\"כ מקבלין הימנו ומלין אותו מיד וכשיתרפא מטבילין אותו וחוזרין ומודיעין אותו עול מצות ובאשה אחר שהודיעוה גם כן מטבילין אותה כמו שיתבאר למטה בארוכה ודברים אלו ר\"ל קבלת המצות ומילה וטבילה צריך שלשה וכן צריך שתהא הטבילה לשם גירות מעתה צריך לבאר מה שאמרו כאן ההוא דהוו קרו ליה בר ארמיתא ובאין לפסלו ולדונו כגוי ואמר רב אשי מי לא טבלה לנדותה ואותה טבילה עולה לה לשם טבילת גירות והרי הדבר קשה בשתים חדא דטבילה לשם טהרת נדות לאו טבילה היא לענין גירות ועוד שהרי כשהאשה טובלת לנדותה אינה טובלת בפני שלשה וכבר ביארנו שאף בטבילת אשה צריך שלשה אלא שאין השלשה באין לשם עד שיהו נשים באות ומשקעות אותה שתהא בתוך המים עד צוארה וכשהיא בדרך זה באין לשם ומודיעין אותה עול מצות בפני חברותיה וטובלת לגמרי בפניהם והם מחזירים פניהם והולכים להם שלא יראוה כשהיא יוצאת מן המים ומניחים אותה עם הנשים שבאו עמה ומעתה טבילת הנדות היאך עלתה לה והיא השאלה באחד שהיו קורין לו בר ארמאה ואמר ר' יהושע מי לא טביל לקירוייה אלא שלעיקר מעשה זה אתה צריך לדון תחלה במה היו באין לפסלו עד שתהא טבילת הקרי עולה לו אם בא אביו זה על ישראלית או על גיורת שנתגיירה כראוי הרי אף שהוא גוי גמור ולא טביל לקירוייה הולד כשר ואם שבא על הגויה או על השפחה הרי אפילו היה האב ישראל גמור אין זה כשר אלא שבא על ישראלית והיו באים לפסל לכהונה ועל השיטה שכתבנו בגוי ועבד הבא על בת ישראל שהולד כשר לקהל אבל פסול לכהונה וזו כראיה מוכרחת לשיטה זו אלא שלשיטה האחרת יש לפרש הוו קרו ליה בר ארמאה כלומר בן שהוא גוי ועל טבילת עצמו היו אומרין כן ולא על אביו אלא שדוחק הוא שהרי למד מענינו ר\"ל ההוא דהוו קרו ליה בר ארמייתא ומכל מקום יש לדון בה כחברתה היאך טבילה זו עולה לו לשם גירות אי משום דלאו לשמה היא אי משום דלאו בפני שלשה היא:",
                "<b>וגדולי</b> הפוסקים תירצו בזו של שלשה שלא אמרו צריך שלשה אלא לכתחלה ר\"ל שאין נוהגין בו מנהג ישראל להשיאו לכתחלה בנות ישראל עד שיתגיירו בפני שלשה או שיתברר בעדים שבפני שלשה נתגיירו אבל בדיעבד לא פסלינן להו ומקשים עליהם ממה שאמרו למטה מ\"ז א' בההוא דאמר נתגיירתי ביני לבין עצמי ואמרו לו לדבריך גוי אתה ואין עדות לגוי ואדרבה לדבריו ישראל הוא וכן במסכת קדושין ס\"ב א' בהאומר לאשה הרי את מקודשת לי לאחר שתתגיירי אמרו גר לאו בידו הוא כלומר דהא צריך שלשה ומי יימר דמיזדקקי ליה בי דינא ואם איתה גר נמי בידו ומכל מקום נראה מלשונם שכך היא כונתם דלכתחלה אפילו ראינוהו נוהג מנהג ישראל הואיל וכבר הוחזק בגוי אע\"פ שהוא אומר שנתגייר בפני שלשה אינו נאמן לכתחלה שנשיאהו בבת ישראל עד שיביא עדים ואע\"פ שבלא עדים סומכין על דבריו בעדות לענין הנהגתו בענין איסורין ושאר דברים לענין נשואין דוקא עד שיברר ואפילו כנס מוציאין כל שלא הוליד אבל אם נשא והוליד אין פוסלין את בנו ומאחר שראינו את אביו טובל לקירויו או את אמו טובלת לנדתה מחזיקין אותם שכבר נתגיירו בפני שלשה ולדעת זה הוא הדין בשאר הנהגות ומתוך כך נראה לי שכתבו בה גדולי המחברים גיורת שראינוה נוהגת בדרכי ישראל כגון טובלת לנדתה ומפרשת תרומה ומעשרות וכיוצא בזה וכן גר שראינוהו נוהג בדרכי ישראל כגון שטובל לקירויו ועושה את המצות הרי אלו בחזקת גירי צדק אע\"פ שאין שם עדים בפני מי נתגיירו ואעפ\"כ אם באו להתערב בישראל אין משיאין אותן עד שיביאו עדים הואיל והוחזק בגוי הא אם לא הוחזק בגוי נאמן אף לעצמו שהפה שאסר הוא הפה שהתיר ויש חולקים בזו כמו שיתבאר למטה מ\"ז א' הא למדת שאף בדיעבד צריך שלשה ושהטבילה צריכה לשם גרות אלא שאנו סומכין עליו בדיעבד שכך היה ואין עוד קושיא מזו של נתגיירתי ביני לבין עצמי ולא מזו שאמרו מי יימר דמיזדקקי ליה ומכל מקום גאוני ספרד פירשו שלכתחלה צריך שלשה וכל שנעשו כל ענייני גרותו בלא שלשה אינו גר כלל אלא כל שקבל עליו בפני שלשה עול מצות אחר שהודיעוהו עניניהם וכן שקבל עליו בפניהם בזכר למול ולטבול ובנקבה לטבול והלך ומל וטבל בינו לבין עצמו גר הוא לכל דבר אלא שלכתחלה אין משיאין אותו ובדיעבד מיהא הואיל והוליד אין מוציאין וזהו תירוץ לענין שלשה אבל לענין טבילת נדות וקרי לא אלא שהם מפרשים שמכיון שראינוהו טובל לשם מצוה בודאי כל שכן שדעתו לטבילה של כלל דהיינו טבילת גרות וזהו שאמרו בתלמוד המערב קדושין פ\"ג הי\"ב גר שמל ולא טבל כשר אין לך גר שלא טבל לקירויו וקשי עלה לית טומאה חמורה מטומאה קלה כלומר והיאך תעלה טבילה לדבר חמור דהיינו גרות בכלל טבילה הצריכה לדבר קל דהיינו קרי אמר ר' יוסה מכיון שזו וזו לקדושת ישראל עלתה לו ויש מפרשים מי לא טבלה ר\"ל בשעת הגרות וכדי ליכנס בטהרה ובפני שלשה היה אלא שהיו מרננים אחריהם על שלא הזכירו בה בפירוש לשם גירות ואמר שמכיון שבאותה שעה טבלה לשם טהרה אף טהרת גיותה בכלל והפירוש נאה אלא שאין תלמוד המערב מוכיח כן ואף לשון תלמוד שלנו דקאמר מי לא טביל והוא לשון הווה כלומר שהרי הוא טובל תמיד לקירויו ולא על שעת הגירות הוא אומר ויש מתרצים שקבלת עול מצות ומילה צריכים שלשה מפני שהם דברים הצריכים ליעשות על ידי אחר דהא איהו אכתי לא חזי שהרי מילה בגוי פסולה אבל טבילה דבדידיה לחוד תליא מילתא כשרה בדיעבד בלא שלשה מן התורה אלא דרבנן אצרכוה שלשה מגזירת קבלה ומילה ובדיעבד לא פסלינן ואע\"ג דמקרא מייתינן לה דוקא לענין קבלה ומילה וזה תירוץ לענין שלשה הא לענין נדות וקרי אתה מפרשה בדרך שהזכרנו:"
            ],
            [
                "<b>כבר</b> ביארנו ברביעי של גיטין ל\"ח א' שהגוי אינו קונה את הישראל לגופו ולא אפילו גוי חברו אלא שהוא קונה אותם למעשה ידיו בין ישראל בין גוי בין שקונה אותם בכסף בין שקונה אותם בחזקה ואם כן אין זה אלא כעין שעבוד ואם מחל שיעבודו כגון שיאמר לו שילך לו נמחל שעבודו ואינו צריך כלום שלא קנאו קנין הגוף שיהא צריך הקנאה ואלו היה קונהו לגופו לא היתה מחילה מועלת בו כלל ואף שטר שחרור אין מועיל בו שאין הגוי בר גיטין אלא היה צריך שיקנהו לעצמו בכסף וישראל קונה את הגוי קנין הגוף להצריך גט בשחרורו ר\"ל שלא יהא די לו במחילה אם אמר לו באפי תרי זיל ודוקא כשהגוי עצמו מוכר עצמו לישראל אבל אם הישראל קונהו מגוי לא קנאו למעשי ידיו באותו קנין עד שיטבילנו לשם עבדות ובאותה טבילה ניתוסף לו עליו קנין הגוף שנעשה הענין כאלו כבשו במלחמה ובקנאו מן השבאי כבר ביארנו שישראל קונהו ממנו קנין הגוף אע\"פ שהשבאי אינו קונהו אלא למעשה ידיו שמן הדין קונהו אף לגופו אלא שאין קנינו חזק כל כך וכשישראל קונהו ממנו קונהו על הדרך שהיה השבאי קונהו מן הדין ויש מפרשין שאף בקנאו מן השבאי כן ר\"ל שאינו קונהו לגופו אלא בטבילה לשם עבדות ומעתה הלוקח עבד מן הגוי וקדם זה העבד וטבל לשם בן חורין ר\"ל לשם גרות קנה עצמו בן חורין אלא שכתבו מקצת גדולי הדורות שחייב הוא לכתוב שטר על דמיו מתורת מזיק שעבוד של חברו ואף זו לשיטתנו כשקבל עליו עול מצות בפני שלשה ומל בפניהם על אחת משאר הדרכים שהוזכרו למעלה שמאחר שלא קנאו ישראל אלא למעשה ידיו אין זה אלא כעין שעבוד והשחרור בא ומפקיעו שהקדש חמץ ושחרור מפקיעין את השעבוד כמו שביארנו בקמא פרק החובל פ\"ט ב' הא אם קדם הוא והטבילו לשם עבדות אחר שמל שוב אין טבילת גירות מועלת בו שהרי באותה טבילה קנאו לגופו:",
                "<b>וזה</b> שביארנו בקדם וטבל לשם חירות שקנה עצמו פירושו כשפירש ואמר לשם חירות אני טובל אבל בסתם איני כלום ומכל מקום אם קדם וטבל בפני הבעלים אפילו בסתם קנה עצמו הואיל ושתקו להם הבעלים והיה להם לפרש שלשם עבדות הוא וזהו שהיו מקשים על שמועתנו ממה שאמרו מעשה בבלוריא הגיורת שקדמו עבדיה וטבלו לפניה ואמרו קנו עצמן כו' לפניה אין שלא בפניה לא ותירץ לפניה אפילו בסתם ומדין הודאת בעלים שלא בפניה דיקא במפרש ומכל מקום יש גורסין לפניה אין לאחריה לא והענין הוא שזו באה להתגייר ועבדיה עמה וטבלו לפניה פירושו שנתגיירו קודם לה ומאחר שבאותה שעה אף היא גויה היתה ולא קנאתם אלא למעשה ידים קנו עצמן הא לאחריה כלומר שנתגיירה היא תחלה וטבלו הם אחריה קודם שתטבילם היא לשם עבדות לא קנו עצמן אלמא דבישראל מיהא לא קנו עצמן ותירץ דלפניה אף בסתם דהואיל ואכתי גויה היא ודאי אין זה טובל על דעת שיהא עבד לגוי ויאכילנו טמאות הא לאחריה דוקא במפרש וכן בישראל ואין בה חלוק בין שתהא הטבילה בפני הבעלים בין שלא תהא בפניהם וזהו עיקר הדברים ובמוכר עצמו לישראל מיהא קנאו קנין הגוף אף בלא טבילת עבדות וכדכתיב מהם תקנו ואע\"ג דאקשו דילמא בכספא ובטבילה ר\"ל בטבילת עבדות וסלקא בקשיא וסוגיין בכוליה תלמודא דמשום קשיא לא דחינן שמעתא דכל היכא דסלקא מילתא בקשיא פי' דקשי הוה להו לרבנן ולא מיחוורו בתירוצה הא שמעתא מיהא לא אידחייא ומשום תיובתא הוא דחינן שמעתא וכן הדבר ברור ברוב התלמוד:",
                "<b>כשאדם</b> מטביל לשם עבדות צריך שיתקפנו במים ודבר זה יש מפרשים בו שישקענו במים וזו ודאי לא הוצרכה שאין טבילה אלא אם כן כל הגוף עולה במים אלא פירושו שהוא יאחזהו וישקענו שיהא נראה כמכובש תחת ידו עד שאם יאמר לשם בן חורין אני טובל לא יהא מועיל לו וזהו שסמכו ענין לו ממנימין עבדיה דרב אשי דבעא רב אשי לאטבוליה לשם עבדות ומסריה ניהליהו לרבינא ולרב אחא ואמר להו חזו דמינייכו קא בעינא ליה כלומר הזהרו שלא יהא הוא קודם וטובל שאלו כן שמא יאמר לשם בן חורין ויפקע השעבוד וכגון שקנאו מגוי אחר והם נתנו לו מוסרה בצוארו כדי לתקפו במים באותה מוסרה ועשו לה עניבה בקשר הצואר שכשרצו לדחוק את הקשר דוחקין ותוקפין אותו במים כדי לעשותה טבילת עבדות שאם יאמר לשם חירות אני טובל לא יהא מועיל לו כלום וכשהיו רוצין לרפותו כדי שיהו המים נכנסין בלא חציצה עושין שכל שחוצץ בטבילה חוצץ אף בטבילת עבדות וכשיצא הניחו משאוי על ראשו להביאו לבית בעליו ולא לשום צורך אלא לסימן בעלמא שנגמר בו הענין לעבדות גמור:",
                "<b>טבילת</b> עבדות כתבו הגאונים שאף היא צריכה ברכה ונחלקו בה מי מברכה מהם שאמרו שהרב מברכה שהוא הוא הצריך לה ומהם שאמרו שהעבד מברכה שהוא בעל המצוה ושנכנס בה תחת כנפי השכינה למקצת מצות ונראה לי שאם הדבר נעשה לרצונו של עבד הוא מברכה ואם על כרחו הרב מברכה:",
                "<b>מנהג</b> קדום היה למלכים ליטול מן הגוים שביניהם כסף גלגלת מכל אחד ואחד וכשאין בידם ליתן או שאין רוצים ליתן גזברי המלך תופסין אותם ומשתעבדים בהם ופעמים מוכרין אותו השעבוד לאחרים שפורעים במקומם כסף גלגלת ומשתעבדים בהם ושאל עליהם אם מלו וטבלו לשם עבדות ויוצאין מהם או על ידי פדיון או על ידי מחילה אם צריכים גט שחרור אם לאו שמא טבילה זו של עבדות הואיל ואין זה קנין גמור אינה מועלת להיותו קנין הגוף ואינו צריך גט שחרור או שמא הואיל וחק מלכות הוא קנין גמור הוא וצריך ופשט ליה דצריך וכן הלכה ולעיקר הדין למדנו מתשובת השאלה שאף הוא יכול למולו ולהטבילו על כרחו ואין אומרין שעבוד בעלמא הוא וגוים נינהו ואין מגיירין אותם בעל כרחם אלא הואיל וחק מלכות הוא עבדות גמור הוא ודרך קנין והוא הדין אם הגוי עצמו ממשכן עצמו באותו כסף גלגלת לפרעו למלך שמאחר שחק המלכות בכך אע\"פ שהוא דרך משכון קנין גמור הוא יש מפרשים בשמועה זו שעל ישראלים נאמרה והוא שהביאוה במציעא פרק נשך לענין רבית אם יש באותו שעבוד משום רבית ושאל עליהם אם נקנו קנין הגוף להצריכם גט שחרור שהרי אף עבד עברי יוצא בגט שחרור כמו שביארנו בראשון של קדושין או שמא אין זה דרך קנין והשיב שדרך קנין הוא ואם יוצא ברצון הבעלים לא דיו במחילה עד שיכתוב לו גט שחרור מפני שהמלך מן הדין הוא בא עליהם ממה שיש לו עליהם חוק ידוע והרי הוא לדין מה שחקו עליהם ככובשו במלחמה ושמא תאמר והרי עבד עברי אינו נוהג בזמן שאין יובל הני מילי במכרוהו בית דין או מוכר עצמו לדעת שיציאתו תלויה ביובל ואין כאן יובל אבל כל שזכה בו הגוי בכבוש מוכר ולכל זמן שירצה או לעולם אלא שאסור בשפחה:",
                "<b>גוי</b> ועבד הבא על בת ישראל כבר ביארנו שהולד כשר ודין יין שמזגו גוי וכן התורמוס אם יש בו משום בשולי גוים אם לאו כבר ביארנו הכל ברביעי של עבודה זרה ל\"ח ב':",
                "<b>בזמן</b> שבית המקדש קיים כשהיה אחד משאר אומות בא להתגייר היה צריך לשלשה דברים מילה וטבילה וקרבן שכך אמרו במסכת כריתות ט' א' ככם כגר ככם כאבותיכם מה אבותיכם לא נכנסו לברית אלא במילה וטבילה והרצאת דמים אף הגרים כן ופירשו שם מילה מדכתיב כי מולים היו כל העם היוצאים ופירשו גדולי הרבנים שכשיצאו ממצרים ויצאו מכלל בני נח לקבל תורה מלו וזהו לשון היוצאים וכן אמרו שם אי נמי מדכתיב ואעבור עליך ואראך מתבוססת בדמיך ואמרו במכילתא בא פ\"ה ואעבור עליך ואראך והנה עתך עת דודים הגיע שבועה שנשבע הב\"ה לאברהם שהוא גואל את בניו ולא היו בידם מצות שיתעסקו בהם כדי שיגאלו שנאמר שדים נכונו ושערך צמח ואת ערום ועריה כלומר משוללים ומנוערים מן המצות נתן להם הקב\"ה שתי מצות דם פסח ודם מילה ולפי דרכך למדת שמצות מילה נתבטלה במצרים חוץ משבט לוי דכתיב ביה ובריתך ינצורו וכשנצטוו בקרבן הפסח וכל ערל לא יאכל בו מלו כלם וכן פירשו שם טבילה מדכתיב ויקח משה חצי הדם ויזרוק על העם ואין הזאה בלא טבילה וקרבן מדכתיב וישלח את נערי בני ישראל ויעלו עולות ואם כן אף הגר כשבא להתגייר צריך לשלשתן וקרבן שלו שתי תורים או שני בני יונה ועכשו שאין קרבן התבאר שם שדיו במילה וטבילה שאף באותו זמן בני לוי שכבר מלו נכנסו לברית התורה בטבילה כדין בני נח שמלו ובאו להתגייר שאין צריכין אלא טבילה וכדין נשים דהיכא דאיפשר איפשר מעתה גר שבא להתגייר ומל ולא טבל או טבל ולא מל אינו כלום עד שימול ויטבול אבל הרצאת דמים אינה מעכבת בזמן הזה וכן הנשים מיהא דיין בטבילה כמו שביארנו ואף מילה וטבילה פירשו גדולי הדורות דוקא מילה והדר טבילה ואם טבל תחלה צריך לטבול אחר המילה שהטבילה שקודם מילה אינה כלום שהרי עדיין גוי הוא:",
                "<b>ומה</b> שאמרו כאן באימהות שטבלו ולא מלו יש מפרשים ביציאתן ממצרים בשעת מתן תורה ויש מפרשים ארבע אימהות והוא כשנכנס אברהם לברית שהטביל את שרה וכן בארבע אימהות ומכל מקום משנכנסו לברית האמונה והתורה ונתקבלה עלינו לדורות לא הוצרכנו לטבילה כללית לכניסת דת ואמונה ואינו דומה למילה שנצטוו בפרט כל ערל זכר אשר לא ימול כו' והרי הטבילה כקרבן שהוא אחד ממיני כניסת הברית ולא הוצרכה לאחד ממנו אלא בכניסת הברית הקדום שבמתן תורה:",
                "<b>כל</b> הקרבנות אין באין אלא מן החולין חוץ משלמי חגיגה שאיפשר להביאם ממעות מעשר שני ואף אלו דוקא בתנאי שיהו מעות של חולין מעורבין בהם ושיהא בהם שיעור אכילה ראשונה מן החולין כמו שביארנוה במקומה בראשון של חגיגה ז' ב':"
            ],
            [
                "<b>אע\"פ</b> שביארנו באותם שמלו שאם באו להתגייר דים בטבילה דוקא במלו לשם מצוה שנצטוו עליה אבל אחד מן האומות שבא להתגייר והוא מהול הן שנימול על ידי חברו שמילתו פסולה הן שנולד כך צריך להטיף ממנו דם ברית לשם כניסת הדת ומעתה מי שבא ואמר מלתי ולא טבלתי אין מטבילין אותו אלא אם כן בירר שנימול כראוי שמא מהול נולד או מילתו על ידי גוי היה ואין טבילתו מועלת עד שיטיף ממנו דם ברית ולכשיתברר שנימול כראוי מטבילין אותו וטבילה זו הואיל ואין הגרות נגמר אלא בה אינה נעשית בשבת וביום טוב שהרי נעשה מתוקן וכן מאחר שהטבילה צריך שלשה שהן בית דין אין מטבילין אותו בלילה ומכל מקום בכל אלו בדיעבד הרי זה גר אבל מומחין לא בעינן אע\"ג דכתיב ביה משפט כדכתיב בפרשת שלח לך תורה אחת ומשפט אחד יהיה לכם ולגר הגר אלא אפילו בשלשה הדיוטות ואע\"פ שצריך להודיעו ענין המצות כלם כלל המצות הכל יודעין אותן ואם כן הכל כמומחין לענין זה ולא עוד אלא שמכל מקום לתלמידי חכמים אנו צריכים כמו שיתבאר למטה מ\"ז ב' אע\"פ שאין סמוכין:",
                "<b>זה</b> שביארנו שאין מטבילין בשבת אל תלמוד הימנה לשאר חייבי טבילות אלא שאר חייבי טבילות טובלין אף בשבת ואין זו דומה להם וטעם הדברים פירשו גאוני ספרד מפני שהטמא נראה ונדחה וחוזר ונראה אבל זה דחוי מעיקרו הוא ונעשה מתוקן גמור וכן שהטמא אינו דחוי לגמרי שהרי בן ברית הוא וראוי לכמה מצות אף בלא טבילה ואף לדברים הצריכים טבילה גברא מכל מקום חזי אלא דאריא הוא דרביע עליה ואין זה תקוני גברא לגמרי:",
                "<b>מי</b> שהוחזק לנו בגוי ובא ואמר גר אני אינו נאמן להתירו בקהל עד שיביא עדים שראו שנתגייר כראוי ולא סוף דבר בארץ שיש לחשדו שמשום טובה דארץ ישראל שהיא ארץ משופעת בכל מיני טובה הוא מחזיק עצמו בגר אלא אף בחוצה לארץ צריך להביא ראיה הא כל שלא הוחזק בגוי ואמר גר אני נאמן מתוך שיכול לומר ישראל אני והפה שאסר הוא הפה שהתיר כמו שנתברר בראשון של פסחים ג' ב' ויש חולקים לומר שאף בלא הוחזק בגוי כן וההוא דהוה אכיל פסחים בירושלם לאו דקאמר גר אני אלא בישראל גמור היה מחזיק עצמו וגדולי המחברים מכריעים בדבר שכל שלא הוחזק בגוי ואמר גר אני בארץ ישראל נאמן שרובן בחזקת ישראל בחוצה לארץ אינו נאמן ועיקר הדברים כדעת ראשון:"
            ],
            [
                "<b>באו</b> עדים ולא העידו שראו שנתגייר אלא ששמעו עליו שנתגייר נאמנין וכמו שאמרו בסוגיא זו מהו דתימא לא ליהמנוה קמ\"ל ומכל מקום יש גורסין מהו דתימא ליהמנוה קמ\"ל כלומר שצריכים אנו לעדות ברור שראו ולא שיעידו מפי השמועה ולפי דרכך למדת שמקבלין גרים בין בארץ בין בחוצה לארץ ולענין ביאור זה שאמרו אין לי אלא בארץ כך פירושו אין לי שנקבל גרים אלא בארץ בחוצה לארץ מנין תלמוד לומר אתך אם כן מה תלמוד לומר בארץ בארץ צריך להביא ראיה כו' וחכמים אומרים בין בארץ בין בחוצה לארץ צריך ראיה אלא מה תלמוד לומר בארץ ללמד שאפילו בארץ מקבלים גרים ואין אומרים שמצד טובתה והשפעתה הם מתגיירים:",
                "<b>יראה</b> מסוגיא זו שמתנות עניים ר\"ל לקט שכחה ופאה מעשר עני נוהגים בארץ ישראל אף בזמן הזה וכמו שאמרו והשתא נמי דליכא טובה ר\"ל שכבר פסקו ימי זיבת דובשה וחלבה מכל מקום איכא לקט שכחה ופאה ומעשר עני אלמא שאף בזמן הזה נוהגות שם וכן אתה למד ממנה שאינן נוהגות בחוצה לארץ שאם כן אין לארץ ישראל יתרון בכך ומכל מקום התבאר במקום אחר שהפאה נוהגת אף בחוצה לארץ ואף גדולי המחברים למדים הימנה ללקט שכחה ופאה ולדעת זה יש לדון שמא משום מעשר עני נקט לה הכי שאין התרומות והמעשרות נוהגות בחוצה לארץ אלא בסביבותיה של ארץ ישראל:",
                "<b>מי</b> שהוא מוחזק לנו בגר ובא ואמר נתגיירתי ביני לבין עצמי אם יש עדים שראו שכשנתגייר בינו לבין עצמו נתגייר נאמן בין לפסול את עצמו בין לפסול את הבנים ואין אומרים שמא אחר כן נתגייר בבית דין ואם אין עדים בכך נאמן לפסול את עצמו ובנים שיולדו לו לאחר מכן אבל אינו נאמן לפסול את בניו שכבר נולדו אחר שהוא מוחזק לנו בגר שאע\"פ שנאמן אדם לומר זה בני בכור או זה בני בן גרושה ובן חלוצה בזו מיהא לדבריו גוי הוא ואין עדות לגוי ושמא תאמר והיאך הוא פוסל את בניו והלא אף כשהוא גוי הרי הגוי ועבד הבא על בת ישראל הולד כשר לענין פסק ולשיטתנו אתה יכול להעמידה לכהונה ומכל מקום לענין ביאור אי אפשר לומר כן שהרי לר' יהודה אף כשנתגייר בפנינו בתו פסולה לכהונה שהרי הוא סובר קדושין ע\"ז א' בת גר זכר כבת חלל זכר ומתוך כך פירשוה גדולי קדמונינו שהוא ואשתו אמרו כך שנתגיירו בינם לבין עצמם והיו מוחזקים אצלנו בגרים גמורים ולענין נדון שלפנינו מיהא בין בזו ובין בזו הבנים כשרים והוא חוזר וטובל בבית דין ויש מי שהעמידה גם כן כשנתגייר הוא ובניו עמו ואומר שכלם נתגיירו בינם לבין עצמם אלא שאין נראה כן שבזו ודאי אין ספק שאין עדות האב על הבנים כלום:",
                "<b>זה</b> שביארנו שאדם נאמן לומר בני זה בן גרושה ובן חלוצה פירושו כשאין בנים לבן אבל אם יש בנים לבן אינו נאמן אבריה הימניה רחמנא אבריה דבריה לא הימניה והילכך במקום שיש בנים לבן אינו נאמן אפילו על הבן שאלו אתה מאמינו על הבן נמצאו אף בני הבנים פסולים שאי איפשר שיהא הבן כהן ולא האב הא על עצמו נאמן דשוייה לבת ישראל אנפשיה חתיכה דאיסורא וכן זה שביארנו שאדם נאמן לומר בני זה בן גרושה כו' פירושו אפילו אמר שבמזיד בא עליה ואע\"פ שאין אדם משים עצמו רשע כל לגביה בריה רחמנא הימניה דכתיב יכיר יכירנו לאחרים ויש מפרשים בה דוקא כשאומר שבשוגג בא עליה:",
                "<b>כבר</b> התחלנו לבאר שהגוי כשבא להתגייר צריכים אנו ליזהר שנבדוק ונפשפש בענינו אם שום סיבה גורמת לו להתגייר ושאין עיקר כונתו לאמונה ועכשו אנו מסדרים את הדברים על אופניהם והוא שכשהוא בא אצלנו להתגייר וחקרנוהו ובדקנוהו שלא לשום סבה אלא מעיקר אמונה אומרין לו מה ראית שבאת להתגייר אי אתה יודע שישראל בזמן הזה דחופים ומטורפים בצרות ואתה עם בני אומתך במעלה ובהצלחה אם חזר בו ילך לו ואם אמר יודע אני אלא שנפשי חביבה עלי ואיני חושש לחיי צער שבעולם הזה מקבלין אותו אלא שקודם שימול מודיעין אותו מקצת מצות קלות ומקצת מצות חמורות ויראה הטעם בקלות מפני שעובדי האלילים אין להם בדרכי דתיהם ועבודת אליליהם מצות יתירות וכשישמע מצות יתירות שלנו והקלות שבהם יאמר בלבו כמה דקדוקין הם מדקדקים ללא צורך ויחזור בו ואחר כך מודיעין אותו את החמורות ומודיעין לו שאנו צריכין לבזבז ממונינו במתנות עניים מפני שהגוים ממונם חביב עליהם ביותר וכמו שאמרו בן נח נהרג על פחות משוה פרוטה ואינו ניתן להישבון כמו שביארנו בסנהדרין נ\"ז א' ושמא יחוס על ממונו ויחזור וכן מודיעין אותו עונשיהן של עבירות חמורות והוא שאומרין לו הוי יודע שעד שלא באת למדה זו אם אכלת חלב אי אתה ענוש כרת חללת שבת אי אתה חייב סקילה עכשו וכו' וכן מודיעין אותו מתן שכרן שאינו בעולם הזה ואומרין לו הוי יודע שהעולם הבא אינו צפון אלא לצדיקים וישראל בזמן הזה אין יכולין לקבל רוב טובה שהקב\"ה מדקדק עליהן כחוט השערה וכן לא רוב פורענות כי לא ינום שומרנו ואין מרבין עליו יותר מכדי דברים אלו או כיוצא בהן וכן אין מדקדקין עליו להאריך בדברים יותר מדאי שכך מצינו ברות שאמרה לה חמותה אסיר לן תחום שבת והשיבתה אל אשר תלכי אלך אסיר לן יחוד אמרה לה באשר תליני אלין מפקדינן אתרי\"ג מצות אמרה לה עמך עמי אסירא לן עבודה זרה אמרה לה ואלהיך אלהי ארבע מיתות נמסרו לבית דין אמרה לה באשר תמותי אמות שני קברות מתוקנין לבית דין אמרה לה ושם אקבר מיד ותחדל לדבר אליה:"
            ],
            [
                "<b>ומכיון</b> שקבל עליו על מצות מלין אותו מיד דשהויי מצוה לא משהינן ואם היה מהול מטיפין ממנו דם ברית ואם נשתיירו בו ציצין שעדין דבקים בעטרה שלא נפרעה כל צרכה אם הם מעכבין את המילה כגון שחופין רוב גבהה של עטרה על הדרך שביארנו במסכת שבת קל\"ז א' חוזרין ומלין אותו שניה וכשנתרפא מטבילין אותו מיד הא לא נתרפא לא שהמים מכחישין את המכה ולפי דרכך למדת שהמילה קודמת ואם טבל קודם לה אינה כלום כמו שכתבנו למעלה שאם כן יטבול ואחר כך ימול כי היכי דלא נישהי מצוה לא במילה ולא בטבילה ואם תאמר והרי בפרק הערל ע\"ח א' אמרו גיורת מעוברת שטבלה בנה אין צריך טבילה והרי עכשו קדמה טבילה למילה שאני התם שאינו ראוי לכך בשעת הגרות ואף כשנולד ולא מלוהו ישראל הוא לכל דבריו כישראל שלא מל ושלשה תלמידי חכמים עומדין על גביו בשעת טבילה אע\"פ שאינן מומחין וסמוכין וחוזרין ומודיעין לו בשעת טבילה מקצת מצות קלות וחמורות וכשטבל ועלה הרי הוא כישראל לכל דבריו עד שאם חזר אחר כן לסורו הוה ליה כישראל משומד ואם קדש את האשה קדושיו קדושין ואם היתה אשה נשים באות ומושיבות אותה במים עד צוארה ושלשה תלמידי חכמים עומדין מבחוץ ומודיעין אותה מקצת מצות על הדרך שביארנו וטובלת והופכים את פניהם קודם שתצא ומניחין אותה לנשים:",
                "<b>וכשם</b> שביארנו דינין אלו בגר כך הם בעבד הנלקח מן הגוי או שמכר עצמו לישראל ולא שנאריך כל כך עמו אלא אומרין לו רצונך ליכנס בכלל ישראל ולהיות כעבדים הכשרים ואם רצה מודיעין אותו על הדרכים שביארנו בגר ומלין אותו ומטבילין אותו ואם לא רצה אין כופין אותו אלא מיטפל עמו כל שנים עשר חדש ואם עדין אינו רוצה חוזר ומוכרו ואם רצה ומל וטבל הרי זה כשר ולכשישתחרר צריך טבילה פעם אחרת שהרי עכשו נגמר יהדותו אבל אינו צריך לקבל עליו עול מצות ולהודיעו עיקרי הדת ועול מצות שהרי כבר הודיעוהו בשעה שמל וטבל לשם עבדות וכן יש אומרים שאין טבילה זו צריכה שלשה וכן כתבו בתוספות שטבילה זו אינה מעכבת ובלא טבילה זו הוא ישראל גמור בשחרורו ומכל מקום גדולי המחברים כתבו בה שצריכה שלשה וביום ויש קצת ראיה לדעת ראשון ממה שאמרו בקדושין ס\"ב ב' גר נמי לאו בידו דמי יימר דמיזדקקי ליה בי דינא ואקשו אלא מעתה נתן פרוטה לשפחתו ואמר לה הרי את מקודשת לאחר שאשחרריך הכי נמי דהוו קדושין ואי צריכה שלשה אף זו אין בידו:",
                "<b>ובמקום</b> שהנדה טובלת שם גר ועבד משוחרר טובלין וכל שחוצץ בטבילה ר\"ל בטבילת נדה חוצצין בגר ובעבד משוחרר ויש גורסין כל דבר שחוצץ בטבילה חוצץ בגר ובעבד ובנדה ומפרשים בה כל מקום שחוצץ בטבילה לטהרות והקשו בה בתוספות ממה שאמרו באחרון של נדה ס\"ז א' פתחה עיניה ביותר או עצמה עיניה ביותר לא עלתה לה טבילה והני מילי לטהרות אבל לבעלה לא כדריש לקיש וכו' אלמא יש חוצץ בטהרות ואינו חוצץ בנדה עד שמתוך כך דוחים אותה לומר שאף בטהרות אינה חציצה וגורסין שם ולית הלכתא כי הני שמעתתא אלא כדריש לקיש וכו':"
            ],
            [
                "<b>כבר</b> ביארנו בעבד שמכר עצמו או שנלקח מן הגוי שצריך לקבל עליו עול מצות ואם לא קבל אין כופין אותו אלא מיטפל עמו שנים עשר חדש צריך שתדע שאף בלקוח מישראל הדין בו כן אם עדין לא קבל עליו עול מצות אצל רבו ראשון ואינו כופהו כלל שכך אמרו אחד עבד איש ואחד בן איש אי אתה מל ומטביל בעל כרחו אבל אם קבל עליו לרצונו ונעשה עבד כשר לכשישתחרר אע\"פ שצריך טבילה אינו צריך קבלה כמו שביארנו וכל שהוא עבד כשר ביד ישראל ר\"ל שמל וטבל לשם עבדות רבו כופהו לכשירצה שיטבילהו לשם חירות ויעשה ישראל גמור ואף בפרקי ר' אליעזר שנויה כן וכן ביפת תאר כל שקבלה עליה עול מצות מטבילה על כרחה מיד ומותר בה ואינו צריך לכל הדברים האמורים בפרשה אבל אם לא קבלה עליה עול מצות צריך לעשות לה כל אותן הדברים כדי שתקבל עליה וישאנה או תתגנה עליו ולכשתעשה ולא תרצה להתגייר מיטפל עמה כל שנים עשר חדש ומקבלת עליה שבע מצות ומשלחה ואינו נושאה אחר שלא רצתה להתגייר:",
                "<b>המפקיר</b> את עבדו יצא לחירות אלא שצריך גט שחרור להתירו בבת ישראל וכבר ביארנוה במקומה ברביעי של גיטין ל\"ח א':",
                "<b>זה</b> שנאמר ביפת תאר ועשתה את צפרניה פירושו שתגדלם שהרי נאמרה עשייה בראש ר\"ל תיקון כדכתיב וגלחה את ראשה ונאמרה עשייה בצפרנים מה של ראש דרך נוול אף של צפורן דרך נוול וכן זה שנאמר ובכתה את אביה ואת אמה דלא סוף דבר אביה ואמה ממש עד שאם אין לה אב ואם שלא ניתן לה שהות שלשים אלא אף אעבודה זרה וכדכתיב האומרים לעץ אבי אתה ולאבן את ילדתני כלומר שבוכה על דתה כל שלשים ואינו מונעה וזה שנאמר ירח ימים פירושו שלשים יום ואינו צריך להמתין עוד לה מתורת בכיה והמתנת שלשה חדשים מצד הזרע אין כאן אם היתה אשת איש שהרי אף הוא בא עליה ביאה אחת בגיותה בהיתר וגדולי המחברים כתבו שממתין לה שלשה חדשים ונראה שפסקו כר' שמעון בן אלעזר שאמר תשעים יום דירח שלשים ימים שלשים ואחר כך שלשים וכלן מתורת בכיה ואיני יודע למה פסקו כמותם במקום רבים:"
            ],
            [
                "<b>עבד</b> שמל וטבל לשם עבדות ואין צריך לומר גר צדק אין עושין מלאכה על ידו בשבת ויום טוב שנאמר לא תעשה כל מלאכה אתה ובנך ובתך ועבדך ואמתך ובהמתך וגרך אשר בשעריך ובגוי גמור אסור משום שבות עבד ערל או גר תושב אסור מן התורה אלא שאינו אלא בעשה שנאמר וינפש בן אמתך והגר ולמדנו מפי השמועה בן אמתך זה עבד ערל והגר זה גר תושב ולעצמן מיהא מותר וכמו שאמרו בשני של כריתות ט' א' אחד גר תושב ואחד עבד ואמה התושבים עושין מלאכה בשבת לעצמן כישראל בחול וגדולי הרבנים שכתבו שגר תושב חייב בשבת שהרי בכלל ע\"ז הוא במחילה מהם אינו כן ואין גר תושב אלא שקבל עליו שבע מצות של בני נח ובן נח אינו מוזהר על השבת אדרבה נאמר עליו יום ולילה לא ישבותו אלא בעבודת רבו ולישראל אחר מיהא דינו כגוי ואסור משום שבות באמירתו ומכאן הקלו רבים לומר לעבדו או לשפחתו שמשאר אומות שיהא מעשה ידיו של שבת שלו או שיוציאם למזונותיו של שבת שכיון שהתנה עמו שלא יתחייב לו במזונות של שבת נמצא עושה מלאכה לעצמו ומותר הא כל שבמלאכת בעליו אסור וחייב להפרישו וכמו שאמרו שבת קכ\"א א' בדליקה בקטן שבא לכבות שאם על דעת אביו הוא עושה אין שומעין לו וגר תושב מיהא אם אינו עבדו מותר שעל דעת עצמו הוא עושה אלא שבאמירתו אסור דבר תורה ויש פוסקים שעבד ערל וגר תושב בכל מלאכת ישראל אסור אע\"פ שאינו רבו וכן מחמירין שלא ליעשות על ידם בחולי שאין בו סכנה והדברים זרים וכבר כתבנוה בשני של יום טוב כ\"ב א':",
                "<b>זה</b> שביארנו שהלוקח עבד מן הגוי ולא רצה למול מיטפל בו שנים עשר חדש יש פוסקים בה דוקא שראינוהו לעבד פוסח אבל אם חתך דברו לומר שאינו מתגייר לעולם אסור לקיימו וזהו לדעתם מה שאמרו הני מילי היכא דלא פסקה למילתיה אבל פסקה פסקה ומכל מקום קנאו בין השמשות ולא הספיק למולו עד שנכנס שבת לדברי הכל משתמש בו באותה שבת אפילו פסקה למילתיה ויש פוסקין אותה בהפך דכי פסקה למילתיה מיטפל בו שנים עשר חדש אבל לא פסקה מל אותו מיד או אומר לו שילך כדי שיבהילהו לעשות כן ואין הדברים נראין וכן יש מפרשים אותה בפנים אחרים שלא ניתנו ליכתב:",
                "<b>כבר</b> ביארנו שגר תושב הוא הגוי שקבל עליו שבע מצות ואע\"פ שלא מל וטבל מקבלין הימנו והרי הוא מחסידי אומות העולם וכל שלקח עבד מן הגוי והתנה עמו שלא למול אלא שיהא כגר תושב הרי זה מותר לקיימו וגדולי המחברים כתבו שמאחר שאין מקבלין גר תושב אלא בזמן היובל הא כל שאין יובל אפילו קבל כל התורה חוץ מדקדוק אחד אין מקבלין הימנו אף עבד זה אין מקיימין אותו יותר משנים עשר חדש אלא בזמן היובל ומכל מקום גדולי המגיהים כתבו שזה שאמרו אין מקבלין גר תושב אלא בזמן היובל פירושו שאין לו דין גר תושב ובקצת דברים להחמיר ובקצת דברים להקל להחמיר שגר תושב אע\"פ שמותר להושיבו בארץ ישראל אחר שפסקה עבודת האלילים ממנו והוא הוא שקרוי תושב מכל מקום דוקא בתחום העיר אבל בעיר עצמה לא דדרשינן בספרי עמך ישב ולא בעיר עצמה ובזמן שאין יובל אפילו בעיר עצמה וכן גר תושב שמצוה להחיותו דוקא בזמן יובל שהיו שם שמטין ויובלות ויכולין לפרנסו שלא בטורח צבור אבל לענין קבלתו מקבלין אותו בכל זמן ועקר הדברים שזו של ספרי דחויה וכל שמקבלן אותו יושב אף בתוך העיר ומצוה להחיותו אלא שבזמן שאין יובל אין הארץ במלואה ואין נשענין על בינתנו לקבל גר לחצאין וכל שמשהין את העבד ומתגלגלין עמו משהין אותו אף בארץ ישראל ואף בעיר הסמוכה לספר:",
                "<b>גר</b> שנתגייר כקטן שנולד דמי ואינו נענש על מה שעבר בגיותו ולא על ששיהא עצמו מליכנס תחת שכינה ולא על מה שעבר ממה שנתחייב בגיותו דהיינו שבע מצות וכן כקטן שנולד לענין קורבא ר\"ל שאין קרובת גיותו ערוה אצלו בגרותו כמו שהתבאר:"
            ],
            [
                "<b>כבר</b> ביארנו במשנתנו שלדעת ר' עקיבא יש ממזר מחייבי לאוין אלא שלדעת משנתנו אין ר' עקיבא אומר אלא בלאו דשאר כגון אנוסת אביו ומחזיר גרושתו ולר' סימאי אף בכל הלאוין כן כגון גר עמוני ומואבי וגרושה וחלוצה לכהן ומכל מקום הלכה שאין ממזר מחייבי לאוין ואע\"פ שהבא על הממזרת הולד ממזר התם משום דבתר פגום אזלינן ולא מטעם איסור הלאו ואין הלכה כר' עקיבא וכן אין הלכה כר' יהושע שאמר שאין ממזר אלא מחייבי מיתת בית דין אלא כשמעון התימני:",
                "<b>ומכל</b> מקום לענין ביאור בטעמו של ר' יהושע כך היא הגירסא הנכונה ליכתוב רחמנא או לא יגלה או לא יקח ולא יגלה למה לי אלא הכי קאמר מלא יקח עד לא יגלה הוי ממזר ופירושה ליכתוב רחמנא לא יקח לשמעון התימני דהויא לה אשת אב מן העריות וכבר נכתבה פרשת עריות ולמה חזר ושנאה כאן כדי לסמכה לפרשת לא יבא ממזר ללמד שאשת אב הולד ממזר ואע\"ג דאשת אב מחייבי מיתות היא מכל מקום הואיל והיתה בכלל ויצאה ללמד על כל הכלל יצאה ואם כן למדנו לכל העריות שהולד ממזר והרי דרך כלל כלן בכרת ולמדנו לחייבי כרת שהולד ממזר ולא הוצרכנו ללא יגלה כנף אביו ולר' עקיבא דעושה ממזר מחייבי לאוין ליכתוב לא יגלה וללמד באנוסת אביו שהולד ממזר אע\"פ שאין בה אלא לאו וכל שכן באשת אב לא יקח למה לי אלא משום הכי כתבינהו לתרוייהו לאשמועינן דהכי קאמר מלא יקח עד לא יגלה הוי ממזר כלומר ולא עד בכלל ר\"ל מאשת אב דוקא ומכיוצא בה דהיינו חייבי מיתות ומכל מקום הלכה כשמעון התימני כמו שביארנו:"
            ],
            [
                "<b>ומכל</b> מקום הבא על הנדה הולד כשר לדברי הכל אע\"פ שהוא מחייבי כרת שהרי קדושין תופסין בה מדכתיב ותהי נדתה עליו אפילו בשעת נדתה תהא בה הויה וכן בסוטה ר\"ל אשתו שזינתה שאסורה עליו ואף ר' עקיבא דמשנתנו שעושה ממזר בכל לאו דשאר ור' סימאי שעושה ממזר לר' עקיבא בכל לאו אע\"פ שאינו לאו דשאר ור' ישבב שעושה ממזר לר' עקיבא אף בחייבי עשה כלם מודים שאין בזו ממזר דאע\"ג דכתיב לא יוכל בעלה הראשון ומיניה נפיק לן איסור אשתו שזינתה הא כתיב בה להיות לו לאשה אלמא בת הויה היא ובא על שומרת יבם אף זו הכל מודים שהולד אינו ממזר דמדקאמר לא תהיה אשת המת אלמא בת הויה היא ואע\"ג דרב קאמר שאין קדושין תופסין בה ומפרש לא תהיה לא תהא בת הויה ושמואל מספקא ליה אין הלכה כן אלא קדושין תופסין בה ואף לכשתאמר שאין קדושין תופסין בה הוה ליה כחייבי כרת לר' יהושע שאין קדושין תופסין ואעפ\"כ אין הולד ממזר כמו שהתבאר ומכל מקום גדולי הפוסקים כתבוה כשמואל ויש ממזר ספק מיבמה ואסור בממזרת ובישראלית והכל מודים דהכא לצדדים קתני כלומר בנדה וסוטה אינו ממזר כלל בשומרת יבם אינו ממזר ודאי:",
                "<b>ושמא</b> תאמר בסוטה היאך אמרו שאין הולד ממזר והרי שנינו באשה שהלך בעלה ואמרו לה מת בעליך ונשאת ואחר כך בא בעלה תצא מזה ומזה והולד ממזר מזה ומזה מכל מקום פרושו משני ממזר מן התורה אבל מראשון מדרבנן הוא דהוי ממזר ולאסרו בבת ישראל מחשש שמא יאמרו גירש זה ונשא זה אבל מכל מקום אינו ממזר מן הדין ואסור בממזרת ולדברי הכל הוא ממזר מדרבנן להחמיר עליו ואפילו לשמעון התימני מגזירה אבל סוטה שבדרך זנות אין הולד ממזר אף מדברי סופרים ואחרוני הרבנים מתרצים דממזר גמור הוא ואתיא כר' עקיבא דבריתא דעושה ממזר מכל חייבי לאוין והכל מודים דקאמר הכא אדר' עקיבא דמתניתין קא מהדר דלא עביד ממזר אלא בלאו דשאר ואין הדברים נראים דאם כן הוה ליה ממזר תורה והרי בהדיא אמרו בפרק האשה פ\"ט ב' שאסור הוא בממזרת אלא ודאי לדעת כלם היא שנויה על הדרך שפירשנו ובשומרת יבם מיהא דקאמר הכל מודים קשה לפרש היאך מודה בה ר' עקיבא והלא בהדיא אמרו בפרק הזורק פ' א' כל עריות שאמרו צרותיהן מותרות אם נמצאו אילוניות תצא מזה ומזה וכל הדרכים האלו בה ואוקימנא כר' עקיבא אלמא לר' עקיבא מיהא יש ממזר מיבמה וזו ודאי צריכה לתרץ דאתיא אליבא דר' עקיבא דבריתא דלא בעי לאו דשאר והכל מודים ר' עקיבא דמתניתין דקא בעי לאו דשאר:",
                "<b>לעולם</b> יזהר אדם שלא לספר בגנות חברו דרך הערה אמרו בישעיה שנהרג על ידי מנשה מאי טעמא איענש משום דקאמר ובתוך עם טמא שפתים גו' כלומר שלא בדרך תוכחה והלא דברים קל וחומר ומה אם צדיק גמור בשביל שסיפר בגנות עוברי עבירה כך המספר בגנות חברו על אחת כמה וכמה:",
                "<b>ממה</b> שצריך שיאמן לפי הדרכים הדתיים ושלא יסודר מציאות הדת בזולתו הוא שהשם גומל לטובים ומעניש לרעים ואף בשני חייו לפעמים פוחתין לו ממה שנפסק לו לפי מערכת תולדתו או מוסיפין לו הרי נאמר בעונש אנשי דמים ומרמה לא יחצו ימיהם ונאמר בגמול והוספתי על ימיך חמש עשרה שנה ואם כן מה שנאמר את מספר ימיך אמלא פירושו שאוסיף בהם על הנגזר בשני דורות ר\"ל הנזכר בעת לידתו לפי מערכת תולדתו עד שיושלם הזמן לפי הראוי לחיות לישר שבטבעים או למי שנגזרו עליו חיים ארוכים מצד מערכת התולדה:",
                "<b>אע\"פ</b> שהתשובה יפה בכל עת ובכל זמן מכל מקום יעדו בה הדרכים הדתיים זמן מיוחד שיתעוררו הכל עליה הערה כללית והוא שאמרו כתיב כה' אלהינו בכל קראנו אליו וכתיב דרשו ה' בהמצאו הא ביחיד הא בצבור ויחיד אימת אלו עשרה ימים שבין ראש השנה ליום הכפורים כמו שהתבאר במקומו:",
                "<b>ועתה</b> נשלם פרק החולץ תהלה לאל:"
            ],
            [
                "<b>בעזרת</b> הצור ובישועתו:",
                "<b>רבן</b> גמליאל אומר וכו' זה הפרק יסוד הכונה בו בענין החלק הראשון גם כן ר\"ל עניני הלכות חליצה ויבום וכלו סובב על ענין אחד והוא המאמר ביבמה על אי זה צד מועיל לקנות והגט ביבמה גם כן על אי זה צד מועיל לפסול וזהו שורש הפרק דרך כלל אלא שיתגלגלו בו קצת ענינים והם מעט וכל עניני הפרק נכללים במשנה אחת והיא כוללת כל המכוון בפרק:",
                "<b>וקודם</b> שתכנס בביאורה צריך שתדע דרך הקדמה שהיבמה עם היבם אין בה מן התורה דרך להיות קנויה לו אלא בביאה וכן אין דרך ליפטר ממנו בחייו אלא בחליצה אלא שחכמים תקנו שלא יבעול היבם עד שיקדש ומכל מקום תקנו שיהו קדושין אלו קונין ביבמה קצת קנין וקדושין אלו נקראין מאמר ולא אמרו בו שקונה אלא לחומרא והוא ליאסר בקרובותיה כדין מקודשת גמורה אף לכשיחלוץ לה אחיו שאלמלא הקדושין היה זה שלא חלץ מותר בקרובותיה והמאמר גורם ליאסר וכן שאם רצה להוציאה אפילו תחלוץ צריכה גט מצד המאמר וכן שמאחר שקדש את זו נאסר בצרתה כאלו כנסה אבל מכל מקום אינה נקנית לגמרי שתהא יוצאה בגט לבד בלא חליצה אלא צריך חליצה וכן קדושין אלו אע\"פ שפוסלין אותה לשאר אחים אינם מעמידים אותה עליהם באיסור אשת אח וכן תקנו שיהא גט דוחה מקצת ליאסר צרתה על כל האחים ולאסור בעל הגט בקרובותיה ולפסלה לכהונה אבל מכל מקום כל שיבא להוציאה צריכה חליצה וכל שיש כאן יבם אחד ויבמה אחת דין כניסתה שיקדש ואחר כך יבא עליה ומאמר זה נקרא מאמר כשר או מאמר הראוי אבל אם נתן גט תחלה ואחר כך עשה בה מאמר או עשה בה מאמר ואחר כך נתן גט הרי זה מאמר פסול ואינו יכול לכנסה וכשבא להוציאה צריכה גט מצד המאמר וחליצה מצד הזיקה שלא נפקעה וכן אם עשה מאמר תחלה ואחר כך חלץ צריכה גט מצד המאמר אבל אם חלץ תחלה אין מאמר שאחריו כלום שאין אחר חליצה כלום ואם יש כאן שתי יבמות ויבם אחד ונתן גט לזו ולזו או עשה מאמר לזו ולזו או מאמר לאחת וגט לאחת וכן יבמה אחת ושני יבמין ונתנו שניהם גט או עשו מאמר או עשה אחד מהם מאמר ואחד נתן גט אף אתה דן בהם על הדרך שביארנו לענין פסק אלא שרבן גמליאל חולק בזו על הדרך שיתבאר ובגמרא יתבאר הטעם למה תקנו על המאמר שיקנה ועל הגט שידחה:",
                "<b>ומעתה</b> אתה מתחיל בביאורה של משנה הכוללת כל ענינים אלו והוא שאמר רבן גמליאל אומר אין גט אחר גט ולא מאמר אחר מאמר ולא בעילה אחר בעילה ולא חליצה אחר חליצה וחכמים אומרים יש אחר גט ואחר מאמר אבל לא אחר בעילה ולא אחר חליצה כלום אמר הר\"ם העקרים אשר יהיו שמורים בדעתך בזה הפרק מה שאספר וזה שהיבמה לא ישלם שלוחיה ותהיה מותרת לכל אדם אלא בחליצה ולא ישלם קנינה ותעתק מדין היבמה אלא בבעילה והמאמר הוא נתינת הקדושין בפרוטה או בשוה פרוטה יקנה קצת קנין והגט גם כן ליבמה ושולח קצת שלוח וקשר הקדושין לא יוסר כי אם בגט ולזה מי שנתן גט ליבמתו אי אפשר לה שלא יחלוץ לה ואז תסור זיקת יבם ומי שעשה מאמר אי אפשר לו כי אם בגט להסיר בו קשר המאמר ויחלוץ אם רצה להתירה לעולם ויסיר זיקת יבום כמו שאבאר ודעת רבן גמליאל ששתי יבמות ליבם אחד כאשר נתן גט לזו ואחר לזו בעל אותם יחד או קדש זו אחר זו או חולץ להם יחד שפעולתו האחרונה בשלה כאלו לא היתה כלל הנה כאשר נתן גט לזו וגט לזו חולץ לראשונה ומותר בקרובת שניה וכן כאשר חלץ או בעל לשתיהן יהיה מותר בקרובת שניה וכן מאמר אחר מאמר ובעל מאמר השני צריכה גט גם כן ואסור בקרובותיה והלכה כחכמים:",
                "<b>אמר</b> המאירי אין גט אחר גט ולא מאמר אחר מאמר ר\"ל שאם יש כאן שתי יבמות הבאות מבית אחד ונפלו לפני יבם אחד ונתן גט לזו ואחר כך נתן גט לשניה או עשה מאמר בזו ואחר כך עשה מאמר בחברתה אין גט של שניה או מאמר של שניה עושים כלום והרי הם כמי שאינן הן שלא ליאסר בעל הגט או בעל המאמר בקרובות שניה הן לשאר הדברים וכן ביבמה אחת עם שני יבמין שאין גיטו או מאמרו של שני עושים כלום ושמא תאמר היאך איפשר שאין מאמר אחר מאמר והלא אפילו חלץ לזו או כנסה קדושין תופסין בצרתה שהרי אינה אלא בלאו דלא יבנה בחלץ ובעשה דבית אחד הוא בונה בכנס או שתיהן בלאו לדעת קצת כמו שביארנו בפרק ראשון י\"א א' ומתוך כך פירשו רבים שלדעת ר' עקיבא נאמרה שאין קדושין תופסין בחייבי לאוין ומפרשים אף בכנס שהיא בלאו אלא שיש לדון שאם כן לא אישתמיט תלמודא למימר מתניתין ר' עקיבא וכדקאמר במתניתין דלקמיה נ\"ב ב' אלא ודאי רבן גמליאל אף לדעת חכמים אמרה וכל שחלץ או בעל נסתלקה הזיקה לגמרי ונעשית היא וצרתה חייבי לאוין וכי קדיש הוו להו קדושי תורה שתופסין בחייבי לאוין אבל כל שהיא זקוקה לו אין מקום בה לקדושין כלל ואין לה דרך קנין אלא בביאה וחכמים הוא שתקנו שיהו קדושין קונין בה לקצת דברים לחומרא ומשום גזרה גט משום גזירת חליצה ומאמר משום גזירת ביאה ר\"ל שאם תאמר גט ביבמה לא מהני יאמרו גט להוציא וחליצה להוציא ומדגט ביבמה לא מהניא חליצה נמי לא מהניא אלא למשרייה לעלמא אבל אם הוא בא לבעול אחר חליצה רשאי וכן אם תאמר מאמר ביבמה לא מהני אמרי מאמר בעלמא לקנות וביאה בעלמא לקנות ומדמאמר ביבמה לא מהני אף ביאה לא מהניא ואתי למיבעל אחר ביאתו על צרתה או אחר ביאת אחד מן האחין ואחר שאין גט ומאמר מועילים אלא מדרבנן חד מאמר תקינו תרי לא וכן בגט ואיפשר לפרש גם כן שמאחר שהגט מהני מגזירת חליצה והמאמר מגזירת ביאה כשם שחליצה אחר חליצה או ביאה אחר ביאה אינו כלום כמו שיתבאר בסמוך כך גט אחר גט ומאמר אחר מאמר אינו כלום:",
                "<b>ואמר</b> אחר כן ולא ביאה אחר ביאה ולא חליצה אחר חליצה ר\"ל שאם בא על האחת ואחר כך בא על האחרת ביאה של זנות אין ביאת השניה אוסרתו בקרובותיה כלל שזנות בעלמא היא אלא שאם לשם קדושין בעל קדושין תופסין שהרי אין בה אלא עשה או לאו לדעת קצת אבל ביאה סתם אחר ביאה אינה כלום וכן חליצה אחר חליצה והוא הדין לביאה אחר חליצה או חליצה אחר ביאה וכל שכן גט או מאמר אחר ביאה או אחר חליצה:",
                "<b>וחכמים</b> אומרים יש גט אחר גט ומאמר אחר מאמר ליאסר בקרובות מצד השני ובשני יבמין להיות אף השני נאסר בקרובות שמאחר שאין מאמר ראשון קונה לגמרי ולא גט ראשון דוחה לגמרי קמא רווחא לבתרא שבק מאמר לקנות וגט לדחות אבל אין אחר ביאה או אחר חליצה כלום כמו שביארנו והלכה כחכמים ואף רבן גמליאל בגט אחר מאמר או מאמר אחר גט מודה הוא שמועיל בין בשתי יבמות ליבם אחד בין ביבמה אחת לשני יבמין שלא אמרה אלא בגט אחר גט ומאמר אחר מאמר אלא שאף בזו הלכה כחכמים ועכשו הוא מפרש דינין אלו ומתחיל ואומר:",
                "<b>משנה</b> כיצד עשה מאמר ביבמתו נתן לה גט צריכה ממנו חליצה עשה מאמר וחלץ צריכה ממנו גט עשה מאמר ובעל הרי זה כמצותה נתן גט ועשה מאמר צריכה גט וחליצה נתן גט ובעל צריכה גט וחליצה נתן גט וחלץ אין אחר חליצה כלום אחד יבמה אחת אחד שתי יבמות אמר הר\"ם פי' אמרו כיצד ירצה בו כיצד לא אחר בעילה ולא אחר חליצה כלום ואלו ההלכות כלם מבוארות בעקרים אשר עשינו ואמר נתן גט ובעל צריכה גט וחליצה אמנם שיצטרך לה גט הנה מבאר שהיא נקנית בבעילה והיתה אשת איש וחייבנו אותה חליצה ואע\"פ שנבעלה מפני הגט אשר קדם לבעילה לפי שאנחנו נאמר בעילה קנין גמור ואין אחריה כלום אלא אם כן היתה בעילה כשרה אבל הבעילה אשר היא פסולה תצטרך אחריה חליצה ואמרו אין אחר חליצה כלום יורה שהוא לא יותר אצלו מאמר בחלוצתו וזה אמנם הוא דעת ר' עקיבא אשר דעתו שאין קדושין תופסין בחליצה מפני שהיא אצלה וכאשר נחלצה חזרה ערוה כמו שהיתה קודם מות אחיו ואין הלכה כר' עקיבא:",
                "<b>אמר</b> המאירי כיצד עשה מאמר ביבמתו ונתן לה גט כו' ופירשו בגמרא לקמן נ\"ב א' דהאי כיצד לאו אמתניתין קמא קא מהדר ר\"ל אפלוגתא דרבן גמליאל ורבנן אלא מילתא באפי נפשה היא ופתח דברים הוא וכעין הקדמה ליכנס בביאור המשנה והוא כמי שאמר כיצד הדין בענינים אלו הרי שהדבר ידוע ביבם אחד ויבמה אחת שאם עשה בה מאמר ונתן לה גט שאינו יכול לכנסה מצד דחיית הגט ולהוציאה באותו גט אי אפשר שהרי לא נדחית הזיקה מכל וכל במאמר זה עד שתהא דיה בגט אלא צריכה חליצה ונמצא הגט בא למאמרו והחליצה לזיקתו וזו דברי הכל היא דהא מודה רבן גמליאל דיש גט אחר מאמר בין בשתי יבמות ויבם אחד בין ביבמה אחת ושני יבמין בין ביבם אחד ויבמה אחת שהרי גט מועיל בצד אחד לדחות ומאמר בצד אחד לקנות והילכך זה דוחה בראוי לו וזה קונה בראוי לו וצריכה גט למאמרו וחליצה לזיקתו ואם עשה מאמר וחלץ צריכה הימנו גט למאמרו ואם עשה מאמר ובעל הרי זו כמצותה והרי שפירש עכשו שהמאמר תחלה ובאים אחריו או גט או חליצה או ביאה:",
                "<b>ועכשיו</b> בא לפרש שנתן גט תחלה ובאים אחריו מאמר או ביאה או חליצה והוא שאמר שביבמה אחת ויבם אחד אם נתן גט תחלה ואחר כך עשה מאמר צריכה אחר המאמר גט וחליצה ואפילו רבן גמליאל מודה בה דמודה הוא דיש מאמר אחר גט שמאחר שהגט מועיל בצד אחד והמאמר בצד אחר כל גט אחר מאמר ומאמר אחר גט זה קונה בראוי לו וזה דוחה בראוי לו וכשנתן גט תחלה וחזר ועשה בה מאמר צריך גט שני מצד המאמר שהגט הראשון לא הועיל אלא לדחיית הזיקה ולאסור כניסתה אבל גט שני צריך לו מצד המאמר וצריך חליצה מצד הזיקה וכן אם נתן גט ובעל שהרי משנתן גט נדחית הזיקה קצת ליאסר עליו ואין ביאה זו ראויה לכנוס שהרי ביאה פסולה היא אלא שהיא כעין מאמר וצריך גט לביאתו וחליצה לזיקתו נתן גט וחלץ אין אחר חליצה כלום ונפטרה לגמרי ופירשו בה בגמרא לקמן נ\"ב ב' שאפילו בעל אחר כך אינה צריכה גט ור\"ל אפילו בעל לשם קדושין ומתוך כך העמידוה כר' עקיבא דאין קדושין תופסין בחייבי לאוין דאלו לרבנן אין כאן אלא לאו דלא יבנה וקדושין תופסין בה ואפילו קדשה בתורת יבום אע\"פ שהוא טועה וסבור שיש בה יבום והרי אין בה צד יבום וצריכה גט וכן שאם קדש את צרתה צריכה גט ונאסר בקרובות ומכל מקום אם בעל לזנות בעלמא או שאחד מאחיו נתן לה גט או חלץ לה אחר שחלץ הוא אינו כלום ומכל מקום דוקא בדידה אבל בצרתה הואיל וחליצה שחלץ זה פסולה היתה שהרי לא היתה ראויה ליבום וכבר ביארנו לעיל כ\"ז א' שחליצה פסולה פוטרת עצמה ואינה פוטרת צרה מהני בה חד מכולהו ר\"ל או ביאה או מאמר או גט או חליצה וכן הלכה והרי שפירש עכשו שהגט תחלה ובאים אחריו מאמר או ביאה או חליצה:",
                "<b>ועכשו</b> בא לפרש שהחליצה תחלה ובאים אחריה מאמר או גט או ביאה או שהביאה תחלה ובאים אחריה מאמר או גט או חליצה והוא שאמר חלץ ועשה מאמר או נתן גט או בעל ועשה מאמר או נתן גט או חלץ אין אחר חליצה כלום מבואר לר\"ם:",
                "<b>אמר</b> המאירי חלץ ועשה מאמר או חלץ ונתן גט או חלץ ובעל אין אחר חליצה כלום ובמאמר וביאה מיהא דוקא לר' עקיבא או ביאה אף לרבנן ובביאה שלא לשם קדושין וכן אם בעל ועשה מאמר או בעל ונתן גט או בעל וחלץ אין לאחר ביאה כלום ובגט מיהא הגט גט גמור הן להקל הן להחמיר ואינו עושה כלום מתורת ספק שהרי הביאה גומרת לגמרי והאי דצרפינהו להני תרי בבי ר\"ל חליצה תחלה וביאה תחלה וסיים בתרויהו אין לאחר חליצה כלום ודאי הוה ליה למיתני אין לאחר חליצה וביאה כלום אלא דאין לאחר חליצה כלום ארישא לחוד קאי ר\"ל אחלץ תחלה והתרת יבמה לשוק עדיפא ליה לתנא לאשמועינן כדאיתה בגמרא ותדע שמאחר שאתה מפרש משנתנו עד כאן ביבם אחד ויבמה אחת יש בה דברים בחליצה תחלה ובביאה תחלה שלא הוצרכו ללמדם כגון חלץ ונתן גט שאין הגט כלום דמאי איצטריכא לן דגט לא מהני אם לאסור בקרובות הא משעת חליצה הוא נאסר ובשתי יבמות או בשני יבמין הוא דאיצטריך שהרי חולץ ליבמתו מותר בקרובות צרתה והיא וצרתה מותרות בקרובי שאר אחין והוצרך ללמד שהגט שאחר חליצה אינו מועיל כלום לאסור קרובות או קרובים אבל ביבם אחד ויבמה אחת לא הוצרכה אלא שסדר הדברים מביאו להזכיר את כלן על הסדר וכן מאמר שאחר ביאה לא הוצרך ללמדה דמאמר לאחר ביאה למה הוא בא אלא שסדר הדברים גורם להזכיר את כלם:"
            ],
            [
                "<b>ואחר</b> כך כולל שדין זה שביארנו שיש גט אחר מאמר ומאמר אחר גט לדברי הכל ושאין אחר ביאה וחליצה כלום אחד יבם אחד ויבמה אחת ואחד שתי יבמות ויבם אחד והוא הדין ליבמה אחת ושני יבמים שוים בו שאם ביבמה אחת ושני יבמין וחלץ זה ואחר כך עשה הלה מאמר או בעל או נתן גט או שבעל זה ואחר כך עשה הלה מאמר או נתן גט או חלץ אין לאחר חליצת הראשון או ביאתו כלום וכן שתי יבמות ליבם אחד שאם חלץ לאחת תחלה ואחר כך בעל לחברתה או עשה בה מאמר או נתן לה גט או שבעל לאחרת תחלה ואחר כך חלץ לחברתה או עשה בה מאמר או נתן לה גט אין אחר חליצת הראשונה או ביאתה כלום אלא שבקצתם דוקא לר' עקיבא על הדרך שביארנו:",
                "<b>ולפי</b> דרכך למדת שדין גט אחר גט ומאמר אחר מאמר וחליצה אחר חליצה וביאה אחר ביאה אין להם מקום ביבם אחד ליבמה אחת כלל ואם כן מחלוקתם של רבן גמליאל וחכמים אינו אלא במקום שיש שתי יבמות או שני יבמין ועכשו הוא מתחיל בביאור מחלקתם והמשיך לשון המשנה על דעת חכמים והוא שאמר:",
                "<b>כיצד</b> עשה מאמר בזו ומאמר בזו שני גטין וחליצה מאמר בזו ובעל לזו שני גטין וחליצה מאמר בזו וגט לזו צריכה גט וחליצה מאמר בזו וחלץ לזו הראשונה צריכה גט גט לזו וגט לזו צריכות ממנו חליצה גט לזו ובעל לזו צריכה גט וחליצה גט לזו ומאמר לזו צריכה גט וחליצה גט לזו וחלץ לזו אין אחר חליצה כלום חלץ וחלץ חלץ ועשה מאמר או נתן גט או בעל ועשה מאמר או נתן גט או חלץ אין אחר חליצה כלום בין יבם אחד לשתי יבמות בין שני יבמין ליבמה אחת חלץ ועשה מאמר או נתן גט או בעל או בעל ועשה מאמר או נתן גט וחלץ אין אחר חליצה כלום בין בתחלה ובין באמצע ובין בסוף הבעילה בזמן שהיא בתחלה אין אחריה כלום ר' נחמיה אומר אחד בעילה אחד חליצה בין בתחלה בין באמצע בין בסוף אין אחריהן כלום אמר הר\"ם כל אלו ההלכות מבוארות כלם על העקרים אשר קדמנו וכבר ביארנו שאמרו אין אחר חליצה כלום הוא דעת ר' עקיבא ואינה הלכה וכן אין הלכה כר' נחמיה ואמנם תשמר לך אלו העקרים והוא כי כאשר נבעלה היבמה בתחלה או אחר מאמר אשר היא בעילה כשרה ר\"ל שנתן לה מאמר ואחר יבעול אותה כבר נשלם קנינה וכן כאשר נחלצה כבר סרה זיקת יבם ממנה ובבעילה פסולה לא יושלם בה הקנין ואי אפשר בלתי גט לכל מי שלקחה קדושין ואז ישלמו קדושיה וכל יבמה שלא נבעלה בעילה כשרה הנה היא צריכה חליצה וכבר התבאר לך שהחליצה פסולה ונתיר היבמה לשוק והוא אמרו גט לזו וחלץ לזו אין אחר חליצה כלום וכאשר היו שני יבמין ושתי יבמות מבית אחד וחלץ לאחת מהן מן היבמות חליצה פסולה הותרה אבל צרתה לא הותרה לשוק עד שיחלוצו כל האחין לזאת אשר נחלצה חליצה פסולה או תחלוץ הצרה ההיא גם כן שהעקר אצלנו שחליצה מעולה בעינן למפטר צרה ואופני שלמותה כמו שנזכר חליצה פסולה צריכה לחזר על כל האחין כלן ואז תותר צרתה לשוק:",
                "<b>אמר</b> המאירי כיצד עשה מאמר בזו ומאמר בזו כלומר שיש כאן שתי יבמות ליבם אחד ועשה מאמר באחת ואחר כך עשה מאמר גם כן בחברתה ואמר עליה לדעת חכמים צריכות שני גיטין ר\"ל גט לכל אחת וחליצה לאחת מהן שהמאמר כעין קדושין להצריך גט לשתיהן אבל אינו מפקיע את הזיקה ליפטר מכל וכל בגט ומתוך כך צריך שיחלוץ לאחת מהן ונפטרה בה אף צרתה ואע\"פ שחליצה פסולה היא וחליצה פסולה אינה פוטרת צרה הני מילי כשאיפשר לחלוץ חליצה כשרה אבל כל ששתיהן פסולות אף הצרה נפטרת בשל חברתה כמו שביארנו בפרק שלישי כ\"ז א' ומכל מקום זה שאמרו צריכות שני גיטין יש מפרשים בה אם בא להוציאן אבל מכל מקום רשאי הוא ליבם את אחת מהן דהא קיימא לן לעיל ל\"ב א' נתן גט למאמרו הותרה אף היא ואף לדעת גדולי הרבנים וגדולי המחברים שפירשו דוקא לאחין אבל לו אסורה מכל מקום צרתה נראה שהיא מותרת אפילו לו ואם כן יתן גט לאחת מהן ותתיבם השניה ומכל מקום יש מפרשין שהיא וצרתה אסורות לו להתיבם ומכל מקום בסיפא דקתני וכן אתה אומר בשני יבמין שצריכה גט משניהם על כל פנים יכול האחד ליתן גט למאמרו והשני יכנוס ומתוך כך נראה שאף רישא דמתניתין כיוצא בה ואם רצה להוציא קאמר וכן מה שאמרו בבריתא לקמן נ\"א א' נותן גט לשתיהן פירושו אם רצה להוציא אלא שיש להקשות על דעת זה מה שהקשו בבריתא מכדי קא סבר רבן גמליאל אין מאמר אחר מאמר ראשונה נמי תתיבם ולא תירץ רבן גמליאל אם בא להוציא קאמר ומכל מקום תירצו קצת גדולי הדורות דלרבן גמליאל דוקא הוא דאקשינן הכי מפני שהוא מחזר אחר ביטול מאמר שני והוה ליה לאשמועינן ריבותא דראשונה תתיבם בלא גט למאמרו כלל:",
                "<b>עשה</b> מאמר בזו ובעל את זו צריכות שני גיטין ר\"ל גט לכל אחת וחליצה לאחת מהן שביאת השניה הואיל ועשה מאמר בראשונה ביאה פסולה היא ואינה ראויה לכנוס והרי היא כעין מאמר ודינה כמאמר אחר מאמר שביארנו:",
                "<b>וכן</b> אם עשה מאמר בזו ונתן גט לזו צריך ליתן גט לבעלת המאמר מצד המאמר וחליצה לאחת מהן ונמצאו כאן שני גיטין וחליצה:",
                "<b>עשה</b> מאמר בזו וחלץ בזו בעלת המאמר צריכה גט למאמרו ואין צורך עוד לחליצה שהרי חליצת האחרונה פטרה את שתיהן וצריך שתדע דרך כלל שכל שיש כאן חיוב חליצה באחת מהן שתיהן אסורות עד שתחלוץ האחת אבל כל שיש כאן חיוב גט אין הגט מעכב אלא לאותה שהגט צריך לה אבל אותה שחלצה מותרת מיד אע\"פ שחברתה צריכה גט:",
                "<b>והרי</b> שפירש עכשו את כלם כשהמאמר קודם הן שקדם למאמר או לביאה או לגט או לחליצה ועכשו בא לפרש כשהגט קודם ואמר:",
                "<b>גט</b> לזו וגט לזו צריכות חליצה ר\"ל לאחת מהן והיה לו לומר צריכה חליצה אלא דאיבמות דעלמא קאמר:",
                "<b>גט</b> לזו ובעל את זו צריכות גט וחליצה ר\"ל שבעלת הביאה צריכה גט שהרי ביאה פסולה היא אחר שנתן גט לצרתה והרי היא כעין מאמר והרי יש כאן שני גיטין וצריך שיחלוץ לאחת מהן:",
                "<b>וכן</b> גט לזו דמאמר לזו בעלת המאמר צריכה גט למאמרו ויש כאן שני גיטין וצריך שיחלוץ לאחת מהן:",
                "<b>גט</b> לזו וחלץ לזו אין לאחר החליצה כלום ופירשו בה לקמן נ\"ב ב' שאפילו קדש צרתה אינה צריכה כלום ואתיא כר' עקיבא אבל לרבנן אף בדידה קדושין תופסין כמו שהתבאר:",
                "<b>והרי</b> שפירש עכשו את כלם כשהגט קודם הן שקדם לגט הן לביאה הן למאמר הן לחליצה ועכשו מפרש כשהחליצה או ביאה קודמין ואמר:",
                "<b>חלץ</b> לזו ואחר כך חלץ לזו או שחלץ לאחת ועשה מאמר באחרת אחר חליצת צרתה או שחלץ לאחת ואחר כך נתן גט לצרתה או חלץ לאחת ובעל אחרת אין לאחר חליצה כלום ובקצתם מיהא דוקא לר' עקיבא על הדרך שהתבאר וכן אם בעל תחלה לאחת ואחר כך עשה מאמר באחרת או בעל ונתן גט או בעל ובעל או בעל וחלץ אין לאחר ביאה כלום והא דצרפינהו להני תרי בבי בחדא וסיים בזו אין לאחר חליצה כלום ארישא קאי ר\"ל אחלץ תחלה ובדין הוא דליתני אתרויהו אין לאחר חליצה וביאה כלום אלא דהתרת יבמה לשוק עדיפא ליה כדכתיבנא:",
                "<b>ואמר</b> אחר כן שדינין אלו כשם שביארנום בשתי יבמות ליבם אחד כך הם מתפרשים ביבמה אחת לשני יבמין שאם עשה בה כל אחד מהם מאמר צריכה שני גיטין וחליצה ואע\"פ שאיפשר שיהא האחד נותן גט והאחר כונס שכל שנתן גט למאמרו הותרה אף היא עצמה לאחים מכל מקום עיקר דינא הכי הוא ותקנתא לא קתני ושאר הדינין מתפרשים בה בדרך זה שעשה אחד מן היבמין מעשה אחד מאלו וחברו עשה מעשה השני לו:",
                "<b>ואחר</b> כך חזר לדין יבם אחד עם יבמה אחת כדי לחדש בו מחלוקתו של ר' נחמיה עם חכמים ואמר שאם חלץ ועשה מאמר או חלץ ונתן גט או חלץ ובעל וכן בעל ועשה מאמר או בעל ונתן גט או בעל וחלץ שאין אחר חליצה ואחר ביאה כלום מכל מקום יש בה הפרש בין חליצה לביאה שהחליצה בין שהיא בתחלה כגון חלץ תחלה ובין שהיא בסוף כגון שעשה אחד משאר המעשים שהוזכרו וחלץ בין שהיא באמצע כגון שעשה אחד משאר המעשים וחלץ וחזר ועשה אחד משאר המעשים אין לאחריה כלום שאע\"פ שחליצה פסולה היא פוטרת היא לגמרי אבל הביאה כשהיא בתחלה שהיא ביאה כשרה הוא שאין אחריה כלום אבל באמצע או בסוף יש אחריהן כלום שביאה פסולה אינה פוטרת ור' נחמיה חולק בה לומר שאף אחר גט או מאמר פוטרת ולא גזר משום ביאה אחר חליצה או ביאה אחר ביאה כמו שיתבאר טעמו בגמרא לקמן נ\"ג ב' ואין הלכה כמותו אלא כתנא קמא ובאמת ביבם אחד ויבמה אחת אין מקום לבעל ועשה מאמר דמאמר אחר ביאה למה הוא בא אלא שסדר הדברים מביאו להזכיר את כלם ומכל מקום מתוך כך פירשו גדולי קדמונינו שמועה זו בשני יבמין ומתוך שאמר שהדין שפירשנו בשתי יבמות כך הוא בשני יבמין הוא מזכירו עליהן וכאלו אמר כיצד חלץ ועשה מאמר ר\"ל חלץ ועשה חברו מאמר והא דלא תני בה חלץ וחלץ או בעל ובעל כדתני בשתי יבמות משום דבעל ובעל בשני יבמין פשיטא דאין ביאה אחר ביאה דהא אשת איש היא וכיון דלא הוה מצי למיתני בעל ובעל לא תנא ליה חלץ וחלץ והא דתני בעל ועשה חברו מאמר משום דדילמא הוה סלקא דעתך למיגזר אטו עשה מאמר ואחר כך בא חברו ובעל:",
                "<b>זהו ביאור המשנה וכבר למדת פסק שבה מתוך ביאורה ודברים שנכנסו תחתיה בגמרא אלו הן:</b>",
                "<b>כבר</b> ביארנו במשנתנו הטעם למה תקנו שיהא המאמר מועיל לקצת קנין והגט לקצת דחיה אף אתה צריך לידע זה שתקנו בביאה פסולה ר\"ל אותה שאינה ראויה לקיים מגזירת חכמים כגון שקדמה גט או מאמר שיש אחריה כלום ר\"ל שאם עשה אחר כן בשלישית אחד משאר המעשים מהני לאסור קרובות וכדתנן עשה מאמר בזו ובעל לזו צריכות שני גיטין וחליצה ואין אומרין שתפטר מזיקת יבום באותה ביאה ולא תצטרך חליצה אלא צריכה אלמא דעדין קצת זיקת יבום עליה ואי עביד בצרתה מאמר או ביאה צריכה גט ובגט וחליצה נפסלה מן הכהונה וכולהו מהנו לאיסור קרובות וכדאמרינן נמי נתן גט ובעל צריכה גט וחליצה ופירשו הטעם אי ביאה אחר גט היא כגון נתן גט לזו ובעל את זו גזירה ביאה אחר גט אטו ביאה אחר חליצה ואי ביאה אחר מאמר היא כגון עשה מאמר לזו ובעל את זו גזירה ביאה אחר מאמר אטו ביאה אחר ביאה שאם נאמר בביאה שאחר גט או אחר מאמר שאין אחריה כלום כדין תורה יאמרו שאף ביאה לזו אחר ביאה של זו או ביאה של זו אחר חליצה של זו כשרה היא ואתי למעבד ביאה אחר ביאה או ביאה אחר חליצה וכן אתה צריך מאיזה טעם אמרו חליצה פסולה מדברי סופרים כגון שקדמה גט או מאמר אין אחריה כלום ר\"ל שאם יתן אחריה גט או יעשה מאמר לשלישית אינו כלום כדאמרינן במתניתין אין לאחר חליצה כלום ואף בחליצה פסולה ופירשו הטעם משום דבהא ודאי ליכא למיגזר מידי דמאי ליגזור אם חליצה אחר גט היא ותיסוק אדעתך למיגזר בה אטו חליצה אחר חליצה כלומר שמא יבא לחלוץ לשתי יבמות זו אחר זו או שני יבמין זה אחר זה וגירסת הספרים כל כי הכי תחלוץ ותיזיל בניחותא כלומר כל כך וכל כך תחלוץ ומה לנו בכך ואין גורסין כל כי היכי באות היו\"ד אלא כל כי הכי בפתח הה\"א ויש גורסין כל כי היכי תחלוץ ותיזיל ובתמיהא כלומר מאי הנאה אית ליה בהכי דנגזור בה בשלמא לביאה איכא למיחש שמא אין זו מוצאת חן בעיניו ומורה היתר להנאתו לבעול אחר ביאה או אחר חליצה אבל חליצה אחר חליצה מה הנאה יש לו ואם חליצה אחר מאמר היא ותיסוק אדעתך למיגזר בה משום חליצה אחר ביאה ושמא יאמרו יבמה כנוסה יוצאה בחליצה בלא גט אין זה כלום שהרי חליצה אחר מאמר צריכה גט למאמרו ואין אחר חליצה כלום דקאמר במה שנעשה אחריה הוא אומר כן ואף חליצה אחר ביאה ודאי יצריכוה גט לביאתו:"
            ],
            [
                "<b>ולענין</b> ביאור זו ששאלו מאי טעמא דרבן גמליאל ר\"ל דקאמר אין גט אחר גט כו' ולא שאלו מאי טעמא דרבנן משום דטעמא דרבנן טעמא ברירא הוא שמאחר שאין הגט או המאמר מפקיעין זיקת הבית לגמרי דין הוא שיועיל את של זה בשל זה ואביי דקא פריש טעמייהו דרבנן לקמיה וכדקאמר ורבנן כל חד וחד תקינו ליה רבנן גט ומאמר כו' אגב דנסיב ליה טעמא דרבן גמליאל נקטה אע\"ג דלא איצטריך ואף בספרים מדוייקים אין גורסין אותה כלל הא מכל מקום טעמא דרבן גמליאל דלאו טעמא ברירא הוא איצטריכא להו לברורי וקאמר רבא מספקא ליה גט אי דחי אי לא דחי מאמר אי קני אי לא קני ולאו דוקא מספקא ליה אלא כמאן דאמר מה נפשך על כל פנים גט או דוחה או לא דוחה ומאמר או קונה או לא קונה ואם כן על כל פנים בתרא לאו כלום הוא ואותביה אביי מדתניא מודה רבן גמליאל שיש גט אחר מאמר ומאמר אחר גט ר\"ל שאם עשה מאמר בזו ונתן גט לזו נפסלה הראשונה עליו ונאסר אף בקרובות שניה וצריכה גט למאמרו וכן בנתן גט תחלה וכן יש גט אחר ביאה ומאמר כלומר אחר ביאה שקדמה מאמר כגון שעשה מאמר בזו ובעל לצרתה ונתן גט לשלישית שהוא נאסר אף בקרובות שלישית ופסלה מן הכהונה ומאמר אחר ביאה וגט ר\"ל אחר ביאה שקדמה גט כגון שנתן גט לזו ובעל לזו ועשה מאמר בשלישית שנאסר אף בקרובות בעלת מאמר וצריכה גט למאמרו ואי סלקא דעתך מספקא ליה תיהוי כביאה בתחלה ותקנה כלומר בגט אחר ביאה ומאמר ובמאמר אחר ביאה וגט תהוי כביאה בתחלה ממה נפשך שאם גט אחר ביאה ומאמר הוא אי מאמר קמא קני ביאה וגט דבתריה לאו כלום הוא ואי מאמר לא קני הרי ביאה שאחריו ביאה בתחלה וכשרה ואי מאמר אחר ביאה וגט הוא אי גט קמא דחי תו לא מהני ביאה ומאמר דבתריה ואי לא דחי נמצאת ביאה שאחריו ביאה בתחלה וכשרה כך פירשוה גדולי הרבנים וכן היא שנויה בתלמוד המערב פ\"ה ה\"א וכמו ששנו שם רבן גמליאל ב\"ר שמעון המאמר או קונה או לא קונה מה נפשך קנה מאמר אין אחריו כלום לא קנה מאמר ותקנה הביאה ולא יהא אחריה כלום הדא אמרה שהמאמר קונה ומשייר מאמר אחר גט וביאה היך עבידא היו שלש יבמות נתן גט לזו ובעל לזו ועשה מאמר בשלישית הגט או פוטר או לא פוטר מה נפשך פטר הגט אין אחריו כלום לא פטר הגט תפטור הביאה ולא יהא אחריה כלום הדא אמרה הגט פוטר ומשייר ומכל מקום גאוני הראשונים פירשו ואי אמרת מספקא ליה מאמר אי קני אי לא קני תבא ביאה שהיא ודאי ותדחה למאמר שהוא ספק ותיהוי ביאה זו תחלה ותקנה קניה גמורה ולא יועיל גט אחר זו הביאה:",
                "<b>ולענין</b> הסוגיא חזר אביי ותירצה לעולם פשיטא ליה לרבן גמליאל דגט דחי קצת ומאמר קני קצת וביאה שאחריהן אינה תחלה ומיהו טעמא דיש גט אחר מאמר ומאמר אחר גט ואין גט אחר גט ומאמר אחר מאמר משום דאמור רבנן ביבמה בחד צד מהני בה גט לדחות ובחד צד מהני בה מאמר לקנות כאלו תאמר דרך משל שהגט חל בחציה והמאמר בחציה ואין הגט נכנס בתחום מקום שהמאמר חל בו ולא המאמר בתחום שהגט חל בו ואם כן גט אחר גט לא חייל שכבר דחה הראשון כל כח הגט והרי הוא כאלו נתנו לצרתה באותו חלק עצמו ואין גט עושה בו עוד כלום ומותר בקרובותיה וכן במאמר אחר מאמר אבל גט אחר מאמר הרי הגט מצא מקומו מרווח ונכנס לו ומה ששייר מאמר מן הראשונה דוחהו הגט באחרונה וכן בשני יבמין אבל לרבנן כל חד וחד מן היבמין תקינו ליה גט ומאמר בכל אחת מן היבמות שאין הראשון דוחה או קונה כל אותו הצד אדרבה משייר הוא בו מקום לשני מיהא בחברתה והרי שפירש טעם רבן גמליאל במה שאין גט אחר גט וטעם רבנן דפליגי עליה וחזר ופירש לרבן גמליאל מיהא מאי שנא דקאמר יש גט אחר ביאה ומאמר ומאמר אחר ביאה וגט משום דהאי ביאה אמצעית שהיא פסולה עדיפא ממאמר וגריעא ממאמר עדיפא ממאמר דאלו מאמר אחר מאמר לא מהני לדידיה וביאה אחר מאמר מהניא כדקתני וגט אחר ביאה ומאמר וגריעא מיניה דאלו מאמר אחר הגט קני ליה לכוליה שיורא דגט ר\"ל כל מה ששייר לו הגט עד שאין מאמר אחר מועיל אחריו לדידיה וכדקאמר שאין מאמר אחר מאמר ואלו ביאה אחר הגט לא קני לכוליה שיורא דהא חייל מאמר אבתרה אפילו לרבן גמליאל הואיל וביאה פסולה היא:",
                "<b>ברייתא</b> זו ר\"ל כיצד אמר רבן גמליאל אין גט אחר גט כו' אע\"פ שאינה צריכה לנו לענין פסק צריכים אנו לבארה מפני שיש ממנה צד ראיה לענין חליצה פסולה אם צריכה לחזר על כל האחין אם לאו שכבר פקפקנו בפסק זה בפרק ארבעה אחין כ\"ז א' והוא שאמר שתי יבמות שנפלו לפני יבם אחד ונתן גט לזו וגט לזו רבן גמליאל אומר חולץ לראשונה ואסור בקרובותיה ומותר בקרובות שניה ואע\"ג דלדידיה חליצת שניה עדיפא אחר שאין הגט עושה בה כלום מכל מקום עצה טובה קא משמע לן שיחלוץ לראשונה ויהא מותר בקרובות שניה ואם חולץ לשניה נאסר בקרובות שתיהן וחכמים אומרים אסור בקרובות שתיהן וחולץ לאחת מהן וכן בשני יבמין ויבמה אחת שאם נתן לה זה גט וכן נתן לה זה גט לרבן גמליאל חולצת מן הראשון ואסור בקרובותיה והשני מותר בקרובותיה ולחכמים שניהם אסורים בקרובותיה וחולצת מאחד מהן עשה מאמר בזו ומאמר בזו רבן גמליאל אומר נותן גט לראשונה וחולץ לה ואסור בקרובותיה ומותר בקרובות שניה וחכמים אומרים נותן גט לשתיהן ואסור בקרובות שתיהן וחולץ לאחת מהן וכן אתה אומר בשני יבמים שאם עשה זה מאמר וזה מאמר לרבן גמליאל ראשון נותן גט וחולץ לה ואסור בקרובותיה והשני מותר בקרובותיה ולרבנן שניהם נותנין גט ושניהם אסורין בקרובותיה וחולצת מאחד מהן והלכה כרבנן כמו שהתבאר ומכל מקום הקשו מדברי רבן גמליאל שבראש השמועה ר\"ל ממה שאמר בנתן גט לזו וגט לזו שחולץ לראשונה ואסור בקרובותיה ומותר בקרובות שניה למה שאמר שמואל חלץ לבעלת הגט לא נפטרה צרתה ושכך הלכה כמו שביארנו בפרק ארבעה אחין דהא לרבן גמליאל גט של שניה כמאן דליתיה הוא ואפילו הכי מיפטרא בחליצת בעלת הגט והוא הדין דאיכא לאקשויי מסיפא דשמעתא דרבן גמליאל ר\"ל ממאמר אחר מאמר לסיפא דשמעתא דשמואל ר\"ל חלץ לבעלת מאמר לא נפטרה צרה אלא דחדא מינייהו נקט ואם נפשך לומר מדרבנן נמי קשיא דקאמרי וחולץ לאחת מהן כלומר לאי זו מהן שירצה אלמא אף חליצת בעלת הגט פוטרת צרתה אין זה כלום דרבנן היינו טעמייהו דהא סבירא להו יש גט אחר גט ושתיהן חליצות פסולות הם וכל דכי הדדי נינהו בפסול חדא מינייהו פטרה חברתה אבל כל דאיכא גרועה ודעדיפא מינה לא אתיא גרועה ופטרה דעדיפא מינה אלא מדרבן גמליאל קשיא ותירץ דרבן גמליאל סבר אין זיקה כלומר אין ליבם זיקת קנין ביבמה אלא איסורא הוא דרביע עלה ובחליצה כל דהוא מיפטרן תרויהו ואף חליצה פסולה פוטרת צרתה שהיה איפשר לה בחליצה כשרה ושמואל יש זיקה סבירא ליה ולא אלימא חליצה פסולה לאפקועי חליצה אלימתא וכבר פסקנו לעיל י\"ז ב' דיש זיקה ואם חלץ לבעלת הגט לא נפטרה צרה:"
            ],
            [
                "<b>והקשה</b> ומדלרבן גמליאל אין זיקה לרבנן יש זיקה ואע\"ג דממילתייהו לא שמעינן הכי מכל מקום סברא הוא דמדפליגי בהא פליגי בהא אי נמי ממילתייהו איכא למשמע הכי דרבן גמליאל דאמר אין זיקה הוא דקאמר אין גט אחר גט דזיקה קלישתא היא ובחד גיטא מידחיא כלה ולרבנן יש זיקה ולא מידחיא זיקה דהאי בגיטא דאחוה ואם כן הא דקתני סיפא וכן אתה אומר בשני יבמין דהיכא דנתן זה גט וזה גט חולצת מאחד מהן דאלמא חליצה פסולה אינה צריכה לחזר על כל האחין קשיא לרב והוא הדין דהוה מצי לאקשויי מרישא דשתי יבמות ר\"ל ונתן גט לזו וגט לזו דקאמר חולץ לאחת מהן אע\"ג דתרויהו פסולות נינהו דאלמא חליצה פסולה פוטרת צרתה וכל שכן דפטרא נפשה מאחים אלא דניחא ליה לאקשוייה מההיא דדמי ליה ממש ומכל מקום איכא מאן דדייק דמדפריך מסיפא דשני יבמין ולא מרישא דשתי יבמות שמע מינה דאע\"ג דחליצה פסולה צריכה לחזר על כל האחין אינה צריכה לחזר על כל הצרות וטעמא דמילתא משום דשני יבמין ביבמה אחת אלימא זיקה ולא פקע חד זיקה דחבריה בחליצה פסולה אבל שתי יבמות ליבם אחד לא אלימא זיקה ומיפקעא זיקה דחדא בחליצה פסולה דאידך וראשון עיקר ולענין הסוגיא תירץ לו דלא פליגי בהא אלא כולהו סבירא להו אין זיקה ומשום הכי סברי דחליצה פסולה אינה צריכה כו' ואנא אדעתא דיש זיקה אמרי:",
                "<b>זהו</b> ביאור הסוגיא וכבר ידעת דהלכתא יש זיקה וכן שהלכה כרבנן בשמועה זו ואם כן אי אפשר להעמיד שיהו הם סוברים אין זיקה אלא ודאי יש זיקה ואפילו הכי חליצה פסולה אינה צריכה כו' וקשיא לרב וזו ראיה למה שפסקנו בה כשמואל בפרק ארבעה אחין לעיל כ\"ז א' כמו שכתבנוה שם וכן עיקר:",
                "<b>לענין</b> ביאור זה שאמרו לשיטה זו מאמר קונה קנין גמור לא גמור ממש שהרי מדברי סופרים הוא אלא פירושו קנין חשוב אי נמי דלמאי דקני קני קנין גמור וכדקאמר רבן גמליאל אין מאמר אחר מאמר כלומר משום דמאמר קמא קנה כל שאיפשר למאמר לקנות וזו של שלשה אחים שנים נשואים שתי אחיות ואחד מופנה כו' כבר ביארנוה בפרק ארבעה אחין במשנה השלישית כ\"ט א':",
                "<b>יבם</b> בן תשע שנים ויום אחד שבא על יבמתו קנאה ומכל מקום ביאתו אינה אלא כמאמר ואם בא עליה אחד משאר אחין אפילו בן תשע אע\"פ שלא נאסרה משום זנות כגון שנבעלה בשוגג או שהיא קטנה שפתויה אונס הוא פסלה לו וצריכה גט משניהם כמו שיתבאר בפרק האשה רבה לקמן צ\"ו ב' ולענין הזנות מיהא כתבו גדולי קדמונינו שלא נאסרה לראשון משום זנות אף במזיד ואף בגדולה הואיל ואין הגדול מומת עליה משום אשת איש שהרי אשת קטן היא וכבר כתבנו ביבם בן תשע שבא על יבמתו שאינה אשת איש גמורה להרוג על ידה בראשון של קדושין י\"ט א':",
                "<b>כבר</b> ביארנו שיש מאמר אחר מאמר בין בשני יבמין ויבמה אחת בין בשתי יבמות ויבם אחד לדעת חכמים שהלכה כמותם ולרבן גמליאל אין מאמר אחר מאמר לא בשני יבמין ולא בשתי יבמות ומכל מקום לענין ביאור בן עזאי היה אומר שיש מאמר אחר מאמר בשני יבמין אבל לא בשתי יבמות שבשני יבמין אלימא זיקייהו דגברי ואין אחד דוחה את של חברו שאין האחד ביד חברו אבל שתי יבמות ליבם אחד הרי שתיהן בידו לברור אי זו שירצה וכבר בירר ונדחית זיקתו בחד מאמר הואיל ומאמר קונה קנין חשוב הוא ומכל מקום הלכה כחכמים כמו שהתבאר ומה שאמרו לר' נחמיה והא ביאה פסולה דכמאמר שויוה רבנן קשה לפרש דהא מאמר יש אחריו גט לדברי הכל ואלו ביאה פסולה לר' נחמיה ר\"ל שאחר גט או מאמר אין אחריה כלום ואף חליצה אינה צריכה כדאיתא בפרק בית שמאי לקמן קי\"א וכדפרישנא במתניתין ואיתא לקמן נ\"ג ב' דר' נחמיה לית ליה גזירה דביאה אחר ביאה ודביאה אחר חליצה ומתוך כך פירשו גדולי קדמונינו כמאמר שויוה רבנן אף לר' נחמיה לומר שאינו מאכיל בתרומה בביאה זו ואיני יודע זו מנין להם שאם ביאה זו פוטרת מן החליצה למה אינה מאכלת בתרומה ואין לי בזה פירוש מספיק אלא שהנאני מה שראיתי לגדולי המפרשים כמכירים דוחק הענין שטרחו ופירשו דאף לר' נחמיה אע\"ג דביאה פסולה פוטרת מכל מקום כמאמר הוא במקצת לענין שאסור לעשות ביאה אחר גט או מאמר:"
            ],
            [
                "<b>מצות</b> יבמה מקדש ואחר כך בועל ואם בעל בלא מאמר קנה אלא שהדבר מכוער ומכל מקום אינו בר מלקות אף במכת מרדות שמדברי סופרים שאין מלקות או מרדות בענינים אלו מצד הפירצא אלא במקדש בביאה בלא שדוכין ויבם ביבמתו לא גרע משדוכין:",
                "<b>המקדש</b> בשוק והמבטל את הגט משנתנו לשליח שלא בפני שליח והמוסר מודעא על הגט והמצער שליח בית דין הבא להזמינו לדין וכן מי שחלה עליו שמתא שלשים יום על שלא בא לבית דין וחתן ראשון הדר בבית חמיו אף בשאין חמותו חשודה ממנו או אף בעובר על פתחה אם היא חשודה ממנו בכל אלו אע\"פ שהדבר מכוער אין בהם מלקות ומכל מקום כתבו הגאונים שמנדין אותם והכל לפי ענין הפירצא וכח הבית דין וצורך המקום והשעה וחתן הדר בבית חמיו וחמותו חשודה ממנו מלקין אותו על לא טובה השמועה ומכל מקום בזמנים הללו שבנות ישראל גדורות ביותר אין חוששין לחתן הדר בבית חמיו אלא שאם אירע רנון ודבת עם חוזרין לראשונות וכבר ביארנוה בראשון של קדושין י\"ב ב' ויש פוסקין בכל אלו שהזכרנו מלקין עליהם וכמו שאמרו בפרק שבועת הדיינין מ\"א א' בשבועה דרבנן משמתינן ליה עד דמטי זמן נגודיה ובראשון של קדושין אמרו נגדיה כרב ואף גדולי המחברים כתבו ביבם שבעל בלא מאמר שמכין אותו מכת מרדות וכתבו גאוני ספרד שכל החשוד על הערוה יש לבית דין להזהירו שלא לעבור על פתח ביתה ואם עובר מלקין אותו:",
                "<b>לענין</b> ביאור זה שאמרו כאן והתניא לוקה ותירץ בו מכת מרדות דרבנן קשה לפרש והיאך היה עולה על דעת המקשה שיהא לוקה מן התורה והלא מאמר מדברי סופרים הוא והרבה ראיתי שטרחו בה המפרשים וגדולי קדמונינו פירשו בה שאף המקשה אינו טועה בכך אלא הכי קא מקשה מדקאמרת אם בעל בלא מאמר קנה ואין צריך לעשות בה מאמר אחר הביאה אלמא לא תקינו רבנן אלא בלכתחלה והתניא לוקה ר\"ל מדבריהם וכיון שכן צריך הוא לחזור ולעשות מאמר קודם שישנה ויבעול ותירץ שמה שאמרו לוקה לא משום תקנת מאמר אלא מצד הפריצות שעשה ומה שהזכיר בתירוצו מכת מרדות כך פירושו מכת מרדות זה לא משום מאמר אלא מצד הפריצות ומשום דסבר לה כרב:",
                "<b>המאמר</b> הוא שיקדשנה בפרוטה ובשוה פרוטה ואם מקדשה בשטר צריך שיכתוב לה עליו הרי את מקודשת לי וכתובת יבמין צריך שיכתוב שמקבל עליו לזונה ולפרנסה ואינו כותב לה עיקר כתובה אלא כתובתה על נכסי בעלה הראשון ואם אין לה מראשון תקינו לה משני שלא תהא קלה בעיניו להוציאה:",
                "<b>כבר</b> ביארנו במקומו שהנותן גט לאשתו ואמר לה הרי את מגורשת ממני ואי את מותרת לכל אדם אם מת אחר כן זו פסולה לכהונה אע\"פ שלא היתה מגורשת לעלמא וכדתניא ואשה גרושה מאישה לא יקחו אפילו לא נתגרשה אלא מאישה פסלה מן הכהונה וזהו ריח הגט שאמרו עליו שפוסל לכהונה ומעתה אף יבם שכתב כן ליבמתו מהני לפסלה לכל האחין וליאסר הוא בקרובותיה והיא בקרוביו:",
                "<b>מי</b> שקדש את האשה ואמר לסופר כתוב לי גט לאשתי לכשאכנסנה אגרשנה הרי זה גט מפני שבידו לגרשה ואם כנסה וגירשה בגט זה הרי זו מגורשת אבל אם אמר כן באשה דעלמא שאינה ארוסתו וכנסה אינו מגרשה בגט זה כלל שהרי כשנכתב לא היתה בת גירושין ממנו ושמא תאמר והלא אף בראשונה אמרו בפרק כל הגט כ\"ו ב' שאינו גט ההיא דהתם בשכתב בו זמן של עכשו ר\"ל שבשעת הכתיבה ופסול לגמרי אבל זו שבכאן שכתב בו זמן של נתינה ואפילו הכי באשה דעלמא אינו גט שאין כאן צואת בעל שהרי באותה שעה לאו בעל הוא וכבר הרחבנו בה את הדרך בפנים אחרים בפרק כל הגט וביבמתו מיהא הדבר בספק והולכין בה להחמיר:"
            ],
            [
                "<b>מי</b> שעשה מאמר ביבמתו ואחר כך כתב גט ופירש בו שלמאמרו הוא נותנו ולא לזיקתו וכן אם כתב לה גט ופירש בו שלזיקתו הוא נותנו ולא למאמרו שאלו בסוגיא זו אם נאמר מאמר עלוי זיקה רמי כלומר דבק הוא עם הזיקה ונעשה המאמר והזיקה אחד ואין גט לזה בלא זה שאין זה אלא כמגרש חצי אשה שלא עשה כלום או שמא האי לחודיה קאי והאי לחודיה קאי והרי הגט מועיל למה שנתנו ואם כתבו לזיקתו אסורה על כלם ואם כתבו למאמרו מאי דעבד שקליה והותרה לאחין וקא בעי עלה תיפשוט ליה מדרבא דקאמר בפרק ארבעה אחין ל\"ב א' נתן גט למאמרו הותרה צרתה כמו שביארנוה שם במשנה התשיעית ותירץ דלרבא פשיטא ליה לרב חנניה מיבעיא ליה ומכל מקום אנן כרבא פסקינן ולמאי דכתביה מהני ומכל מקום תרי לישני איתמרו התם לרבא ללישנא קמא כתב גט למאמרו ולא לזיקתו הותרה צרתה ליבום אבל היא אסורה משום דמיחלפא בבעלת הגט דעלמא וללישנא בתרא הותרה אף היא דמאי דעבד שקליה לפיכך אם רצה לחלוץ חליצת אחת מהן פוטרת צרתה דהא כי הדדי נינהו ואינה צריכה גט שני ואם כתב גט לזיקתו ולא למאמרו צריכה גט וחליצה גט למאמרו וחליצה לזיקתו שאין הגט מפקיע את הזיקה לגמרי ויש פוסקים בה כלישנא קמא כמו שביארנו שם:",
                "<b>כבר</b> ביארנו במשנתנו בנתן גט וחלץ שאין לאחר חליצה כלום ונפטרה לגמרי ופירשנו בה שאפילו בעל אחר כן לשם קדושין אינה צריכה גט וזו היא שאמרו זו דברי ר' עקיבא דחלוצתו בלאו דלא יבנה ואין קדושין תופסין בחייבי לאוין אבל לרבנן יש אחר חליצה כלום כלומר שאם חזר וקדשה קדושין תופסין בה בין בכסף בין בשטר בין בביאה וכן הלכה ולא סוף דבר בקדשה לשם אישות אלא אפילו קדשה לשם יבום שהיה לנו לומר קדושי טעות הן שהוא סבור שיכול הוא ליבמה והרי אין יבום בה אחר שחלצה מקודשת הואיל והחליצה מיהא פסולה כמו שיתבאר למטה לדעת קצת:",
                "<b>החולץ</b> ליבמתו וחזר וקדשה אע\"פ שביארנו שהקדושין תופסין בה בין בקדשה לשום אישות בין שקדשה לשום יבמות מכל מקום יש בשמועה הבאה עליה דברים מבולבלים שאני צריך להעמידך עליהם לענין ביאור וכן שיש בה קצת דברים שאנו צריכים להם לענין פסק והוא שאמרו מאי טעמא דר' דקאמר דלשום יבמות מיהא אינה מקודשת עשאוה כעודר בנכסי הגר וסבור שלו הן שאינו קונה מפני שנמצא קונה בטעות ובלא כונה וכן הלכה וכן הדין אף בסבור שהן של גר אבל סבור שהוא קיים או שיש לו יורשים שהרי אין מתכוין לקנות ואף כאן כשכונס לשום יבמות טועה הוא שסבור שיש כאן יבום ואינו כן והקשו מי דמי התם לא מיכוין למיקני כלל הכא מכל מקום מיכוין הוא למיקני והוה ליה כעודר בנכסי הגר וכסבור שהן של גר אחר שמת לו בלא יורש גם כן שהוא קונה וכן הלכה וכן הדין בכל זוכה מן ההפקר שאינו קונה אלא בזמן שנתכון לקנות וכל שנתכון לקנות בין שנתכון לקנות מחמת הפקרו של זה ובין שנתכוין לקנות מחמת הפקרו של אחר כל שהוא מתכוין לקנות קונה ולענין הסוגיא מיהא עדיין תיבעי לך מאי טעמא דרבי דהא הכא מתכוין הוא לקנות ולא חלץ אלא להתירה לעלמא אבל סבור הוא שמותרת לחזור לו ופירש אביי טעם מחלוקתם של רבי וחכמים בקדשה לשום יבמות שרבי אומר אינה צריכה גט ולרבנן צריכה גט כגון שנתן לה כסף ואמר לה התקדשי לי במאמר יבמין שהזכיר לשון מאמר בפירוש ולא שיאמר התקדשי לי לשום יבמות כדקא סלקא דעתין מעיקרא רבי סבר מאמר עילוי זיקה רמי כלומר מאמר שתקנו חכמים לא נתקן אלא היכא דאיכא זיקה והמאמר בא ומיתוסף עליה והכא ליכא זיקה דהא אתיא חליצה ואפקעתה וכי אמר לה אחר חליצה התקדשי לי במאמר יבמין לא כלום הוא ורבנן סברי מאמר לחודיה קאי וזיקה לחודה קיימא ולא שייך מאמר בזיקה כלל וכי היכי דמיקמי חליצה אי אמר לה התקדשי לי במאמר יבמין מהני אע\"ג דמאמר לא שייך בזיקה הכי נמי בתר חליצה מהני אע\"ג דליכא זיקה ורבא אמר דבמאמר יבמין אף רבי מודה דמהני דאע\"ג דפקעה זיקה לא פקע מאמר והכא כשנתן לה ואמר לה התקדשי לי בזיקת יבמין כלומר התקדשי לי עכשו בפסק זה בכח הזיקה שיש ליבם על יבמתו רבי סבר יש זיקה כלומר ואלו אמר לה בלשון זה קודם חליצה מהני שהזיקה חזקה כל כך שאף לשון קדושין כזה תופש ומצד חוזק הזיקה מהני בה האי לישנא אבל השתא דאתאי חליצה ואפקעתה לזיקה האי לישנא לאו כלום ולרבנן אין זיקה וכי מהני האי לישנא קודם חליצה לאו מכח הזיקה אלא משום דלישנא גופיה מהני והילכך אף השתא דליכא זיקה מהני:"
            ],
            [
                "<b>רב</b> שרביא אמר אי דאמר לה בזיקת יבמין כולי עלמא לא פליגי דלא מהני כך היא הגירסא הנכונה ומשום דיש זיקה ואי חלץ לה חליצה כשרה ודאי אפקעתה לזיקה לגמרי ותו לא מהני והכא בחליצה פסולה קא מיפלגי ר\"ל שאינה בת יבום כגון שבאה אחר הגט או אחר מאמר רבי סבר חליצה פסולה פוטרת ר\"ל פוטרת לגמרי ככשרה ומפקעת הזיקה לגמרי ואי אמר לה התקדשי בזיקת יבמין לא מהני ורבנן סברי אינה פוטרת ואם תאמר היאך איפשר שאינה פוטרת ואם כן במאי מיפטרא ועוד דהא בכוליה פירקין אמרו שפוטרת אנו מפרשים אינה פוטרת ככשרה שתפקיע את הזיקה לגמרי וכי אמר לה התקדשי בזיקת יבמין מהני ומכל מקום גדולי הפוסקים פירשוה דרב שרביא סבר דרבי ורבנן בפלוגתא דרב ושמואל קא מיפלגי וכגון שנפלה לפני שני יבמין דמאן דאמר אינה פוטרת סבירא ליה כרב דחליצה פסולה צריכה לחזר על כל האחין והילכך קדשה בתורת יבמות קודם חליצת אחין צריכה ממנו גט דאכתי אגידא באחים ולא איפקעה זיקה לגמרי ומאן דאמר פוטרת סבר לה כשמואל דאמר אינה צריכה לחזר על כל האחין דלמיפטר נפשה מיהא חליצה גמורה היא ואע\"ג דלהאי פירושא אתיא דרבנן כרב ואנן פסקינן כשמואל הני כולהו אוקמאתא נינהו ולא סמכינן עלייהו והא דאמר רב אשי נמי לכולי עלמא אינה פוטרת פירושו דכולי עלמא אהני תנאי וכדקאמר בבתרא קע\"ג א' דכולי עלמא אותיות נקנות במסירה ואין הלכה כן אלא דאהנהו תנאי קאמר וכן רבים בתלמוד ורבינא נמי קאמר דכולי עלמא יש תנאי בחליצה וקיימא לן דאין תנאי כדאיתה בהמדיר ע\"ד א' ויש בתירוצו של רב שרביא פירושים אחרים ואין צורך לכתבם ומיהו רב אשי אוקים פלוגתיהו ביש תנאי בחליצה כגון שאומרים לו חלוץ לה על מנת שתתן לך מאתים זוז דרבי סבר אין תנאי ואפילו לא נתנה הויא חליצה ותו לא תפיס בה מאמר ורבנן סברי יש תנאי וכל שלא קיימתהו מאמרו מועיל והלכתא אין תנאי ואע\"ג דרבנן דהכא אמרי יש תנאי אוקימתא בעלמא הוא ורבינא נמי דקאמר דכולי עלמא יש תנאי פירושו אהני תנאי כדכתיבנא ומכל מקום יש מפרשים תנאי זה כגון שגנבה את כיסו ואמר לה על מנת שתחזירי לי את כיסי דעד כאן לא אמרינן חליצה מוטעית כשרה ואין תנאי אלא כשהתנה עליה דבר שלא נתחייבה בו דמציא אמרה משטה הייתי בך אבל כל שהתנה דבר שאף בלא תנאו היתה חייבת לעשותו הרי זה תנאי ומיהו רבינא פירשה דיש תנאי אלא דהכא לא כפליה לתנאיה וסבר רבי דהואיל ולא כפליה לתנאיה אינו תנאי ואע\"ג דלא מקיימא ליה חליצה כשרה היא וכי הדר וקדשה בזיקת יבמין לא כלום הוא ולרבנן לא בעינן תנאי כפול:",
                "<b>זהו</b> ביאורה של שמועה דרך קצרה והעולה ממנה הוא שכל שאמר ליבמתו קודם חליצה התקדשי לי במאמר יבמין או בזיקת יבמין מהני ואחר חליצה במאמר יבמין מהני דהאי לחודיה קאי והאי לחודיה קאי כרבא בזיקת יבמין לא מהני ומכל מקום יש פוסקים דוקא בחליצה כשרה אבל בפסולה מהני כרבנן אליבא דרב שרביא ואם חלץ לה חליצה כשרה על תנאי ולא נתקיים קיימא לן דאין תנאי בחליצה ואם קדשה בזיקת יבמין לא מהני ומכל מקום יש פוסקים דבמילתא דרמיא עלה יש תנאי ואם קדשה עד שלא נתקיים התנאי בזיקת יבמין הוו קידושי ואפילו היכא דלא כפליה לתנאיה דהא לרבנן אליבא דרבינא אף במקום שיש תנאי בחליצה לא בעינן תנאי כפול:",
                "<b>כבר</b> ביארנו במשנתנו בשתי יבמות שאם עשה מאמר לזו וחלץ לזו הראשונה ר\"ל בעלת המאמר צריכה גט למאמרו ואין צורך עוד לחליצה שהרי חליצת האחרת פוטרתה וזו היא לדעת שמואל שפסקנו כמותו במה שאמר חלץ לבעלת מאמר לא נפטרה צרה חלץ לצרה נפטרה בעלת מאמר ושמא תאמר שזו חולקת על רב יוסף שאמר לא ישפוך אדם מי בורו ואחרים צריכים לו והא הכא דחלץ לחברתה וקמייתא בעיא גיטא ונמצא פוסל את שתיהן מן הכהונה ואין אומרים שיחלוץ לראשונה ותהא חברתה כשרה אינו כן שלא אמרה רב יוסף אלא בשאחת כשרה לעלמא ואחת פסולה לעלמא ר\"ל לכהונה ושתיהן כשרות לא שנמצאת כל אחת מהן חליצה כשרה לפטור אף צרתה הילכך אם בא לחלוץ חולץ לפסולה ולא לכשרה כדי שלא תפסל לכהונה אבל בזמן שאחת כשרה לו ואחת פסולה לו מודה הוא שלא נפטרה הצרה אלא בחליצה כשרה ואף כאן הואיל ועשה מאמר באחת מהן נתקלשה זיקתה שהרי אין חליצה לבד מספקת לה ואין חליצתה פוטרת הצרה ועל כל פנים צריך לחלוץ לצרה וזה שתירצוה בגמרא בדרך אחרת לומר מי קתני חולץ כלומר דהכי דינא חלץ קתני בדיעבד הא דינא לאו הכי הוא אלא דין הוא שיחלוץ לבעלת המאמר ודלא כשמואל דחייה בעלמא הוא כדי לדחות סייעתא דשמואל ולאוקומה למתניתין אליבא דרב יוסף וקא סלקא דעתיה דרב יוסף לא סבירא ליה כשמואל דאי כשמואל סבירא ליה על כל פנים צריך הוא לשפוך ומכל מקום לענין פסק אליבא דתרוייהו מיתוקמא ושאר דברים שבסוגיא אין צורך בהם לענין פסק אלא אידך פירושא היא זיל גמור וכבר נתפרשו כל צרכן בפירושי גדולי הרבנים:",
                "<b>ועתה</b> נשלם פרק רבן גמליאל תהלה לאל:"
            ],
            [
                "<b>בעזרת</b> הצור ובישועתו אמן:",
                "<b>הבא</b> על יבמתו וכו' זה הפרק עיקר הכונה בו בעניני החלק הראשון ר\"ל הלכות יבום וחליצה ובפרט בעניני הביאה שקונה ביבמה על אי זה צד הוא קונה וקצתו בעניני החלק הרביעי ר\"ל איסורי ביאה וקצתו בענין החלק החמישי בענין איסור אכילה בתרומה והוא שמתוך שביאר בביאת יבום שאף העראה קונה בו נתגלגל לומר כן בכל עריות שבתורה ובאיסורי ביאה שבחייבי לאוין ומתוך שנכללו בזה אלמנה לכהן גדול גרושה וחלוצה לכהן הדיוט ושהזכירם בה בפרט נתגלגל לבאר בכהן שנשא איסורי לאוין אם אוכלות בתרומה אם לאו ונתגלגל מזה לבאר איסורי נשואין שבכהן גדול על כהן הדיוט ונתגלגל מתוך דינין אלו לבאר שיש קצת איסור בנשואי האילונית אלא אם כן יש לו אשה ובנים ונמשך מזה לבאר דין מצות פריה ורביה ועל זה הצד יחלקו עניני הפרק לחמשה חלקים הראשון לבאר ביאת היבם על אי זה צד קונה ביבמתו ושאף העראה קונה השני שבכל איסורי ביאה גם כן העראה קונה השלישי לבאר באיסורי נשואין שבכהונה אם אוכלין בתרומה אם לאו הרביעי באיסורי נשואין שבכהן גדול בפרט ושאם מת אחיו שחולץ ולא מיבם החמישי בדין מצות פריה ורביה זהו שרש הפרק דרך כלל אלא שיתגלגלו בו דברים שלא מן הכונה כענין סוגית התלמוד על הדרך שקדם:",
                "<b>והמשנה</b> הראשונה ממנו תיוחד לבאר החלק הראשון והשני והוא שאמר הבא על יבמתו בין שוגג בין מזיד בין באונס בין ברצון אפילו הוא שוגג והיא מזידה הוא מזיד והיא שוגגת הוא אנוס והיא לא אנוסה היא אנוסה והוא לא אנוס אחד המערה אחד הגומר קנה ולא חלק בין ביאה לביאה אמר הר\"ם היבמה אינה צריכה לקדושין מן התורה לפי שאשה הקנו לו מן השמים וקדושי יבמה מדרבנן ולזה מי שבא על יבמתו באי זה פנים קנאה קנין גמור והעראה היא הכנסת עטרה ומעת שנפגשו שני האברים והוא אשר יקראו נשיקה עד הכנסת עטרה כלה אמנם הוא שמוש דרך אברים וגומר הוא הכנסת כל האבר ואמר לא חלק בין ביאה לביאה רוצה בו לא חלק הכתוב בין ביאה כדרכה לביאה שלא כדרכה והוא אמרו במשכב זכור משכבי אשה אמרו מגיד הכתוב ששני משכבות לאשה:",
                "<b>אמר</b> המאירי הבא על יבמתו בין בשוגג כגון שסבור שהיא אשתו ונמצאת יבמתו בין במזיד כגון שיודע שהיא יבמתו אלא שאינו בועלה לכונת קנין אלא לשם זנות בעלמא או שנתכון לאשת אחיו בחייו ונודע שכבר מת בין באונס ופירשוה בגמרא כגון שהיה מתקשה לאשתו ותקפתו יבמתו ובא עליה בין ברצון היינו במזיד אלא שרגילות הלשון מביאו להזכיר רצון אחר האונס אפילו הוא שוגג והיא מזידה כגון שהוא סבור שהיא אשתו והיא יודעת ומתכונת לזנות בין שהיא שוגגת כגון שלא ידעה שמת בעלה ונתכונה לו ונמצא יבמה והוא מזיד ומכיר בה ומתכון לזנות בין שהוא אנוס על הדרך שביארנו והיא לא אנוסה או שהיא אנוסה והוא לא אנוס כגון שתקף בה וכן הדין אם היו שניהם שוגגין שניהם מזידין שניהם אנוסים:",
                "<b>אחד</b> המערה והוא הכנסת עטרה ואחד הגומר בה את ביאתו בכל אלו קנה ונעשית אשתו לכל דבר ולא חלק בביאה זו בין ביאה לביאה ר\"ל בין כדרכה בין שלא כדרכה אלא בשתיהן קנה וכן אף בביאה שלא כדרכה קנאה בהעראה וכדאמרינן בגמרא נ\"ד א' ולקחה שלא כדרכה וודאי לביאה גמורה לא איצטריך דהא משכבי אשה כתיב אלא להעראה בשלא כדרכה ומכל מקום יש מפרשים דהעראה לשלא כדרכה לא איצטריך קרא דמדרבי רחמנא העראה כגמר ביאה כל היכא דמהניא גמר ביאה מהניא העראה אלא קרא לשלא כדרכה ממש אתא ואיצטריך לאשמועינן הכי ביבמה דהוה סד\"א הואיל ועיקר ביאה לקיום זרע הוא ושלא כדרכה ליכא קיום לא להני קמ\"ל:",
                "<b>משנה</b> וכן הבא על אחת מכל העריות האמורות בתורה או פסולות אלמנה לכהן גדול וגרושה וחלוצה לכהן הדיוט ממזרת ונתינה לישראל ובת ישראל לממזר ולנתין פסל ולא חלק בין ביאה לביאה אמר הר\"ם פי' אמרו וכן רוצה בו שכל מי שבא על אחת מכל העריות בין באונס בין ברצון בין בשוגג בין במזיד פסלה מן הכהונה אין חלוק בין בא עליה כדרכה או שלא כדרכה לפי שעשאה זונה ואע\"פ שהיא מותרת לבעלה אם היתה אנוסה והיתה אשת ישראל שהעקר אצלנו אונס בישראל מישרא שרי אבל נפסלה מן הכהונה וכן בת ישראל לממזר ולנתין ונעשית זונה וכן אלמנה לכהן גדול גרושה וחלוצה לכהן הדיוט נעשית חללה בין באונס בין בשגגה:",
                "<b>אמר</b> המאירי הבא על אחת מכל עריות שבתורה ר\"ל חייבי כריתות ומיתות בית דין או הפסולות כגון חייבי לאוין פסלה אף בהעראה לכהונה משום זונה ולא חלק בה גם כן בין ביאה כדרכה לשלא כדרכה והזכיר בחייבי לאוין אלמנה לכהן גדול גרושה וחלוצה לכהן הדיוט בת ישראל לנתין ולממזר ובספרים מדוייקים אין גורסין ממזרת ונתינה לישראל דמאי פסל בהו הרי פסולות הן לכהונה מחמת עצמן ויש גורסין כן ומפרשים בה ללקות עליה כהן אף משום זונה וכמו שפירשנו באחרון של קדושין ע\"ז ב' שהזונה אצל כהן יש בה איסור מוסיף הואיל ושם זנות פוסל בישראל באשת איש ליאסר על בעלה בזנות וחלוצה לכהן הדיוט מיהא סירכא דלישנא הוא שאין חלוצה אלא מדברי סופרים:",
                "<b>זהו ביאור המשנה וכלה על הדרך שביארנו הלכה פסוקה היא ודברים שנכנסו תחתיה בגמרא אלו הם:</b>",
                "<b>כבר</b> ידעת שע\"ז וגלוי עריות ושפיכות דמים עומדים בפני פקוח נפש ויהרג ואל יעבור ודבר זה פירושו שאם אמרו לו גוים או עשה כך וכך או נהרוג אותך יתיר עצמו ליהרג ולא יעשה אלא שאם עשה פטור מדיני אדם הואיל ואונס ופחד מיתה הביאתהו לכך אלא שבטל מצוה וחלל את השם והדבר ידוע שאם אנסוהו גוים וכפפו קומתו לפני עבודה זרה או הניחו סכין בידו על כרחו והגיעוה באונס להרוג או נתקשה לאשתו והדביקוהו לערוה על כרחו אין זה בכלל חיוב דיני שמים כלל ומה בידו על כך אלא כשחייבוהו בדיני שמים מצד יהרג ואל יעבור הוא שאיימוהו למיתה אם לא יעשה והוא מזמין עצמו לעשות כן מתוך הפחד ואף זו מדיני אדם מיהא פטור שהרי לא עשה אלא מחמת אונס פחד מיתה בין בגלוי עריות בין בשפיכות דמים בין בע\"ז אם כן מהו שאמרו כאן אין אונס בערוה מפני שאין קשוי אלא מדעת כלומר וחייב הבועל אף בדיני אדם פירושו שלא הפחידוהו במיתה אלא שהדביקוהו לערוה ואחר שהודבק לה באונס נתקשה לדעת ובעל וזו ודאי חייב בדיני אדם ויש חולקים לומר שאף בראשונה חייב בדיני אדם ואין הדברים נראין ומכל מקום אונס האמור במשנתנו אי אתה מפרשו לא באונס הדבקה ולא באונס פחד מיתה שכל שקשויו לדעת אין ביאתו קרויה ביאת אונס לענין זה ומתוך כך העמדנוה בנתקשה לאשתו על הדרך שביארנו:"
            ],
            [
                "<b>היה</b> מתקשה והוא ישן והביאתו יבמתו עליה ובעל לא קנה שהרי אין כאן כונת ביאה כלל ובמתנמנם מיהא קנה וביבמתו מיהא אין בה חלוק אלא כל שבא עליה אפילו היא ישנה קנה:",
                "<b>כבר</b> ידעת שהחובל בחברו חייב בחמשה דברים ומכל מקום חלוקים הם לשלשה דינין והוא שהנזק חייב בו אפילו באונס גמור כגון שנפל מן הגג ברוח שאינה מצויה שזהו אונס גמור ובזו אינו חייב על הצער ולא על השבת ולא על הרפוי שהרי כי יריבון וכי ינצו כתיב ומכל מקום אם לא היה אונס גמור אלא שהיתה שגגתו קרובה למזיד כגון נפל מן הגג ברוח מצויה חייב אף על אלו ומכל מקום בבושת אינו חייב עד שיתכון לגמרי כמו שביארנו במקומו ב\"ק כ\"ו ב' מעתה נפל מן הגג ברוח שאינה מצויה ונתקע באשה חייב בנזק ואם ברוח מצויה חייב בכלן חוץ מן הבושת וביבמתו מיהא לא קנה שאין כאן כונת ביאה כלל וכן אם נתכון להטיח בכותל והטיח ביבמתו לא קנה שאין כאן כונת ביאה כלל אבל אם נתכון להטיח בבהמה והטיח ביבמתו קנה שהרי יש כאן כונת ביאה כל דהו:",
                "<b>מצות</b> יבום קודמת למצות חליצה שכך דרשו חכמים יבמה יבא עליה למצוה וכן דרשו בה יבא עליה אפילו על כרחה ואע\"פ שאין כופין אותה מכל מקום אם אנסה קנאה וכבר ידעת שביאה גומרת בה ולא כסף ושטר:",
                "<b>זה</b> שביארנו שהעראה כגמר ביאה מנדה למדוה שנאמר בה את מקורה הערה והוקשו כל העריות זו לזו מדכתיב כל איש אשר יעשה מכל התועבות האלה וכבר ידעת שאין משיבין על ההיקש ואלמלא שאין משיבין היה לנו לומר מה לנדה שכן מטמאה את בועלה בטומאתה ר\"ל לטומאת שבעה וכדכתיב ותהי נדתה עליו ואם באת ללמדה מאשת אח דכתיב בה איש אשר יקח את אשת אחיו נדה היא ומה ענין לומר בה נדה היא וכי אשת אח נדה היא כל ימיה אלא לומר שהיא כנדה לענין העראה אף אני אומר מה לאשת אח שכן בידו לרבות נשים הרבה וכלן עליו באיסור אשת אח ותיפשוט מינה לכל עריות הנאסרות מחמת אישות כגון אשת אב וחמותו וכלתו ואחות אשתו אבל אמו ואחותו ובתו מהיכן ואם באת ללמדה מאחות אב ואחות אם דכתיב בהו את שארו הערה מה לאלו שכן איסור הבא מאיליו ותיפשוט מינה לכל שכיוצא בהן אבל קורבא שמחמת אישות מהיכן ואם באת ללמוד חדא מתרתי אם מאשת אח ואחות אב ואם אף אתה משיב בצד השוה שבהן שהן משום שאר ר\"ל מחמת קורבא אם שבא מאיליו אם שבא מחמת אישות הא אשת איש מהיכן ואם מנדה ואשת אח מה לאלו שכן אין אוסרן מתירן כלומר אין דבר האוסרן מתירן אלא דבר אחר הוא שמתירן ימים בנדה ומיתת ערירי באשת אח תאמר באשת איש שאוסרה מתירה בגט הא לא למדוה אלא מנדה ובתורת היקש:"
            ],
            [
                "<b>ויבמה</b> בחיי בעלה ר\"ל שגרשה אע\"פ שאין לה בנים הרי היא באיסור אשת אח אצל יבם ובכרת שהרי נאמר באשת אח נדה היא מה נדה אע\"פ שיש לה התר לאחר מכן בשעת איסורה מיהא בכרת אף אשת אח כן:",
                "<b>הזכור</b> אף העראה מחייבת בו שהרי נאמר בו משכבי אשה ולא עוד אלא אף הבהמה העראה מחייבת בה וכן הדין בכל איסורי ביאה חוץ משפחה חרופה כמו שיתבאר למטה:",
                "<b>אחותו</b> ואחות האב והאם ואחות אשה שלשתן ערוה בין באחוה מן האב בין באחוה מן האם וכן אשת אחיו ערוה אף באחיו מן האם אבל אשת אחי אביו אינה ערוה אלא מן האב כך למדוה מגזירה שוה כתיב הכא ערות דודו גלה ונאמר בנמכר לגוי או דודו או בן דודו יגאלנו מה להלן מן האב דוקא דכתיב ממשפחתו ומשפחת אם אינה קרויה משפחה אף כאן מצד האב ומכל מקום חכמים הוסיפו באיסורה ומנאוה עם השניות:",
                "<b>לפי</b> דרכנו למדנו בנמכר לגוי שקרובי האם אינם בכלל מצות גאולה וכבר ביארנו במקומו קדושין ט\"ז ב' שבית דין כופין את קרוביו לפדותו שלא יטמע בגוים ואם לא פדוהו קרובים או שאין ידם משגת מצוה ביד כל ישראל לפדותו ויראה שאף קרובי האם אין כופין אותם ומכל מקום גדולי הרבנים פירשו כאן שקרובי האב קרובים יותר מקרובי האם והקרוב קרוב קודם ונראה מדבריהם שאם אין קרובי האב או שאין ידם משגת כופין את קרובי האם ולא נתברר לי:",
                "<b>יתבאר</b> במסכתא זו בפרק האשה רבה צ\"ו א' במי שאמרו לו מתה אשתו ונשא אחותה מאביה וחזרו ואמרו לו שמתה ונשא אחותה מאמה חזרו ואמרו לו שמתה ונשא אחותה מאביה ואמרו לו שמתה ונשא אחותה מאמה ונודע שכלן קיימות שמותר בראשונה ובשלישית ובחמישית וביאתה או חליצתה של אחת מהן פוטרת צרתה ואסור בשניה וברביעית ואין ביאת אחת מהן פוטרת צרתה וכן בכמה על דרך זה ובאמת לא היה לו לבעל השמועה ללמדנו אלא בשלש ושיאמר מותר בראשונה ובשלישית ואסור בשניה אלא שבא ללמד שאף במקום ערבוב יתר כזה אין מחמירין ביותר מכן והצעת הענין דרך משל הרי שאשתו הראשונה שרה שהיא בת אדם מחוה ונשא שניה לה רבקה שהיא בת אדם מנעמה והרי היא אחות הראשונה מאביה ונשא שלישית רחל שהיא בת נעמה משת ונמצאת אחות השניה מאמה ונשא רביעית לאה שהיא בת שת מעדה ונמצאת אחות השלישית מאביה ונשא חמישית דינה שהיא בת עדה מאנוש ונמצאת אחות הרביעית מאמה והרי חמש נשים שרה רבקה רחל לאה דינה ושלשה אבות אדם שת אנוש ושלש אימהות חוה נעמה עדה ואמר שמותר בראשונה ר\"ל שרה שהיא אשתו גמורה ובשלישית ר\"ל רחל שהרי אין בה אחוה כלל עם אשתו הראשונה ואע\"פ שהשלישית אחות השניה מאמה הרי ביאת השניה אונס היא ונושאין על האנוסה אבל השניה אסורה שהרי היא לראשונה אחות מן האב ואסור ברביעית שהרי ביאת השלישית הואיל והותרה לו ביאת קדושין היא והרי הרביעית אחות השלישית מן האב ומותר בחמישית אע\"פ שהיא אחות הרביעית שביאת הרביעית אינן קדושין ולפי דרכך למדת שאחות אשה אף מן האם אסורה דהא לא שרית ליה בשלישית אלא משום דשניה לאו אשתו היא הא אלו היו קדושי שניה קדושין היה אסור אף בשלישית כמו שביארנו:"
            ],
            [
                "<b>אע\"פ</b> שכל העריות נכללו בכרת אחד וכדכתיב כל אשר יעשה מכל התועבות האלה וגו' אם בא על כמה עריות בהעלם אחד חייב חטאת על כל אחת ואחת לכך נכתב כרת באחותו לומר לך מה אחותו מיוחדת שהיא ערוה וחייב על זדונה כרת ועל שגגתה חטאת בפני עצמה אף כל שהיא ערוה חייבין על זדונה כרת ועל שגגתה חטאת בפני עצמה וחייבי כריתות כבר ביארנו בכמה מקומות שאם התרו עליהן למלקות ולקו נפטרו מידי כריתתן וכבר ידעת בעונש כרת שהוא עליו ועל זרעו בין זרע שהי' לו מקודם החטא בין זרע הבא לו אחריו:",
                "<b>כבר</b> ביארנו שאף חייבי לאוין העראה פוסלת או מחייבת בהן כשאר איסורי ביאה החמורים וכן שלא חלק בהן בין ביאה כדרכה לשלא כדרכה מכל מקום שפחה חרופה יצאה מכלל דינין אלו ואין חיובה אלא בכדרכה כמו שיתבאר במסכת כריתות י\"א א' ובגומר את ביאתו שהרי נאמר בה שכבת זרע ושפחה חרופה היא שחציה שפחה וחציה בת חורין ומקודשת לעבד עברי הא כל שאר איסורי ביאה העראה פוסלת בהם אפילו חייבי לאוין שבכהונה אע\"פ שאין שוים בכל אפילו חייבי עשה כגון בעולה לכהן גדול או מצרי ואדומי כלן העראה פוסלת בהן:"
            ],
            [
                "<b>וכן</b> כל שקונין בביאה קונין בהעראה כגון יבם ביבמתו או בעל באשתו וכמו שאמרו כאן אשה לבעלה מנין אתיא קיחה קיחה כתיב בחייבי כריתות אשר יקח את אחותו ובאשה לבעלה כי יקח איש אשה מה להלן בהעראה אף כאן בהעראה ואם תאמר והלא בראשון של קדושין י' א' שאלו אם תחלת ביאה קונה או סוף ביאה והעלו בה שכל הבועל דעתו על גמר ביאה אלמא תחלת ביאה אינה קונה פירשוה גדולי הפוסקים דההיא בביאה דאירוסין דאכתי לא הוה ליה קנין בגוה והשתא הוא דבעי למיקני וזו שבכאן שכבר נתקדשה לו אלא שלא כנסה ועכשו קונה לה בהעראה ליורשה וליטמא לה ולכל ענין של נשואין ואם תאמר היכי יליף לה מגזירה שוה דקיחה קיחה ומקיחה דקדושין איפשר דלא יליף לה אלא מקיחה דמוציא שם רע דכתיב בה ובא אליה ושנאה וההיא ודאי ביאה דלאחר קדושין היא אי נמי מדכתיב אשר אירס אשה ולא לקחה ויש מתרצים אותה בפנים אחרים וכבר ביארנום בראשון של קדושין:",
                "<b>אף</b> באשת איש נאמר לשון שכבת זרע דכתיב ואל אשת עמיתך לא תתן שכבתך לזרע וזו ודאי העראה מחייבת בה שהרי כל העריות הוקשו זו לזו ולא נאמר בה לשון שכבת זרע אלא מלמד שהמשמש באבר מת ר\"ל בלא קשוי האבר אפילו בגמר ביאה אין בו חיוב כלל לא למיתה ולא לכרת ולא למלקות שאינה ביאה כלל אלא שמכל מקום פוסלת מן התרומה וכן מכין אותם מכת מרדות וכן הבא על הערוה לאחר מיתתה פטור:",
                "<b>אף</b> בסוטה נאמר בה לשון שכבת זרע כדכתיב ושכב איש אותה שכבת זרע ללמד שאם קנא לה דרך איברים כלומר אל תסתתרי עם פלוני לנאף עמו דרך איברים אין זה קנוי ולא נאסרה עליו בעידי סתירה אבל אם קנא לה סתם או שקנא להעראה או לשלא כדרכה הרי זה קנוי:",
                "<b>העראה</b> זו שכתבנו שהיא נדונת כביאה גמורה פירושו הכנסת העטרה וכל שלא הכניס את כל העטרה נשיקה בעלמא היא ופטור ובשפחה חרופה שלא חייבנו בה אלא בגמר ביאה פירושו בהוצאת זרע והוא הנקרא כאן מירוק גיד:"
            ],
            [
                "<b>זה</b> שביארנו במשנתנו שהיבם קונה את יבמתו אף בביאת אונס ושגגה ובהעראה לא סוף דבר לדברים האמורים בפרשת יבמין ר\"ל לירש בנכסי אחיו ולפטור צרתה מן היבום אלא אף להאכילה בתרומה אם היה היבם כהן במה דברים אמורים בשנתאלמנה מן הנשואין שכבר היתה אוכלת בחיי בעלה ופסקה לה במיתתו שאין זיקת היבם מאכלת שהיבם פוסל בבת כהן אם הוא ישראל ואינו מאכיל בבת ישראל אם הוא כהן ובביאה זו אע\"פ שהיא גרועה חזרה לדינה ואוכלת אבל אם נתאלמנה מן האירוסין אינו מאכילה בתרומה אלא בביאה גמורה וברצון ובמתכוין כך היא שיטת גדולי הפוסקים וגדולי המחברים ואף מתלמוד המערב פ\"ו ה\"א נראה כן ומכל מקום לקצת גאונים ראיתי שלא נאמרו דברים אלו אלא בביאת אונס ושגגה אבל בהעראה אפילו בנתאלמנה מן האירוסין כן שהעראה אף באשה אצל בעלה קונה לכל דבר וכל שכן ביבם דאית ליה זכיה בגוה אבל ביאת אונס ושגגה שאין האשה נקנית בה לבעלה אע\"פ שהיבם ביבמתו קונה בהם לענין תרומה מיהא ובמן האירוסין לא קנה והראיה שהרי אמרו למטה לדעת שמואל כל ביאה שהבעל מאכיל בה ר\"ל על ידי חפה דהא ביאה לחוד אירוסין עושה ולא נשואין אלא כל ביאה שהבעל מאכיל בה על ידי חפה היבם מאכיל בה והרי ביאת העראה הבעל מאכיל בה ואע\"פ שסוגיא זו באה על מה שנאמר במשנתנו אחד המערה ואחד לגומר משום דסיפא דמתניתין היא ולא אמרו במשנתנו קנה עד שהזכירו המערה נקט לה הכי דהאי דקנה לא לכל כו' ומכל מקום אשגגה ואונס קאי ונראה לי ראיה לזו שהרי בכל הסוגיא הוא מזכיר בה ביאת שוגג כדקאמר כי רבי רחמנא ביאת שוגג כמזיד כו':",
                "<b>ולענין</b> ביאור זה שאמרו לדעת שמואל כי אמר רחמנא לאוקומה במקום בעל כלומר שכל שהיתה אוכלת בחיי הבעל כגון נשואה היבם מאכיל בביאה כזו לאלומה מבעל כל שלא היתה אוכלת בחיי הבעל כגון מן האירוסין לא כלומר אין היבם מאכילה בביאה כזו והא דקאמר רבי רחמנא לאו דוקא דהא דבר תורה ארוסה אוכלת אלא הכי קאמר הא דרבי רחמנא שוגג כמזיד לענין תרומה מיהא אנן מוקמינן לה לאוקומה במקום בעל כו' וכן לענין ביאור זה שאמרו בסוגיא זו שוגג כמזיד לאו דבמזיד פשיטא לן יותר משוגג דהא מזיד נמי לא מיכוין לאישות אלא לאשויינהו להדדי איתמר כמה דאת אמר כעם ככהן כלומר דבין שוגג בין מזיד מהני:",
                "<b>בת</b> ישראל פקחת שנתארסה לכהן פקח ולא הספיק לכנסה עד שנתחרש אינה אוכלת בתרומה דגזרינן נשואי חרש אטו קדושין דידיה והחרש פוסל אם הוא ישראל ונשאת לו בת כהן ואינו מאכיל אם הוא כהן ונשאת לו בת ישראל ומעתה אם מת ונפלה לפני יבם חרש אינה אוכלת שביאת יבם חרש כביאת שוגג היא והרי ביארנו שאין היבם מאכיל את יבמתו בביאת שגגה אלא אם כן היתה אוכלת בחיי בעלה הא אם נתארסה לפקח וכנסה כשהוא פקח גם כן ואחר כך נתחרש הרי זו אוכלת ואם מת ונפלה לפני יבם חרש אוכלת הואיל והיתה אוכלת בתחלה ובזו יפה כח יבם מכח בעל דאלו בעל כל שנשאת לו מעיקרא כשהוא חרש אינה אוכלת ואלו יבם אף כשנפלה לו כשהוא חרש אוכלת ולמדת שכל שהבעל מאכיל היבם מאכיל אף בביאה גרועה:",
                "<b>אע\"פ</b> שביארנו בפקחת שנשאת לחרש שאינה אוכלת מכל מקום אם ילדה ממנו בן אוכלת בשביל בנה אפילו מת הבעל ומכל מקום אם מת הבן חזרה לאיסורה ואינה אוכלת אע\"פ שהאב קיים ואם נולד לה בן זה לאחר מיתת בעלה אוכלת והרי יש לך אשת כהן שאוכלת בתרומה אחר מיתת בעלה ולא בחיי בעלה:"
            ],
            [
                "<b>אשת</b> ישראל שנאנסה אע\"פ שמותרת לבעלה שהרי אונס בישראל מישרא שרי מכל מקום אם נתאלמנה הימנו פסולה לכהונה מן התורה ואע\"פ שכל שבאונס לאו זונה היא באמת אינה זונה להיות כהן לוקה עליה משום זונה ולא משום טומאה ר\"ל מלאו דאחרי אשר הוטמאה שאין טומאה אלא למי שנבעלה תחתיו אבל מכל מקום כל שנבעלה לפסול לה אפילו באונס נפש נפסלה לכהונה וכמו שאמרו כתובות י\"ד ב' בתינוקת שירדה למלאת מים ונאנסה ואמרו עליה שאם אין רוב העיר משיאין לכהונה פסולה אלא שהאונס מפקיעו מן המלקות ואשת כהן שנאנסה בעלה לוקה עליה משום טומאה ר\"ל משום לאו דאחרי אשר הוטמאה שהוא בא לרבות סוטה כמו שהתבאר לעיל י\"א ב' וכל שנבעלה תחתיו איכא לאו דטומאה אבל משום זונה מיהא אינו לוקה הואיל ונאנסה שכל באונס לא קרינא בה זונה וכלישנא בתרא דרבה ולפי דרכך למדת ששמועת אשת ישראל שנאנסה שפסולה לכהונה אע\"ג דליכא טומאה ושמועת אשת כהן שנאנסה שבעלה לוקה עליה משום טומאה לא פליגי אהדדי כלל וקצת מפרשים עשאום כחולקות זו עם זו כמו שתראה בקצת חבורי הראשונים ואין הדברים נראין כלל:",
                "<b>המשנה</b> השניה והכונה בה בענין החלק השלישי והוא שאמר אלמנה לכהן גדול וגרושה וחלוצה לכהן הדיוט מן האירוסין לא יאכלו בתרומה ר' אלעזר ור' שמעון מכשירים נתאלמנו או נתגרשו מן הנשואין פסולות מן הארוסין כשרות אמר הר\"ם מן הארוסין לא יאכלו בתרומה מפני שהן משמרות לביאה פסולה ולזה לא יאכלו ור' אלעזר ור' שמעון יאמרו תאכל עד שתבעל ואז תפסל ואם נתאלמנו או נתגרשו אלו הנשים הכהנות מן הנשואין פסולות לאכול בתרומה מפני שהן נתחללו בבעילה שנבעלה לפי עקרינו אלא מאיסורי כהונה מן האירוסין כשרות לאכול בתרומה מפני שהן לא נבעלו ולא נתחללו ואין הלכה כר' אלעזר ור' שמעון:",
                "<b>אמר</b> המאירי אלמנה לכהן גדול גרושה וחלוצה לכהן הדיוט מן האירוסין לא יאכלו בתרומה ור\"ל אפילו היא בת כהן שאם בת ישראל היא לא הוצרכה ללמד שהרי ממשנה אחרונה אין ארוסה בת ישראל אוכלת בתרומה עד שתכנס לחפה אלא אפילו היא בת כהן ופירשו הטעם בגמרא מפני שהיא משמרת לביאה פסולה ור' אלעזר ור' שמעון מכשירין שאין שמור ביאה פסולה פוסלתן ואחר שהיא בת כהן וארוסה לכהן אוכלת הא לכשתנשא תפסל שהנשואין עושין אותה חללה שסתמה נבעלה ולענין פסק גדול המחברים פסקו כתנא קמא אלא שחלוצה מיהא סירכא דלישנא הוא שהרי אין פסולה אלא מדברי סופרים ושמור ביאה פסולה דרבנן אינה פוסלת אף לתנא קמא ומכל מקום גאוני ספרד פסקו כר' שמעון ור' אלעזר ומשום דרישא אוקמוה בגמרא לר' מאיר והוה ליה יחיד לגבי רבים ואם משום סתם משנה הם קורין למחלוקת כזו סתם ואחר כך מחלוקת על הדרך שביארנו לדעת קצת בפרק החולץ מ\"ב ב':",
                "<b>נתאלמנו</b> או נתגרשו מן האירוסין כשרות דמשום קדושין לא הויא לה חללה והרי משנתגרשה או נתאלמנה אף לתנא קמא אין כאן שמור ביאה פסולה אבל מן הנשואין פסולות שכבר נתחללו וכן הלכה:",
                "<b>זהו ביאור המשנה ופסק שלה ודברים שנכנסו תחתיה בגמרא אלו הן:</b>",
                "<b>פצוע</b> דכא אף הוא בכלל חייבי לאוין ואם הוא כהן וקדש בת כהן לדעת ר' מאיר אינה אוכלת שהרי משמרת לביאה פסולה היא ולדעת ר' אלעזר ור' שמעון אוכלת בתרומה הא אם נשאת לו אינה אוכלת שהרי נבעלה לפסול לה נשאה בכשרות ואחר כך נעשה פצוע דכא אם לא ידעה ר\"ל שלא בא עליה משנעשה פצוע דכא הרי זו אוכלת וכן עבדיו ושפחותיו אוכלין בתרומה:"
            ],
            [
                "<b>כהן</b> שנעשה פצוע דכא שאלו בפרק הערל ע\"ו א' אם בקדושת כהונה הוא עומד ליאסר בכל איסורי כהונה אף בגיורת או אינו בקדושתו ולא יאסר בגיורת אלא שיאסר בשאר איסורי כהונה מצד איסור ביאתו בקהל ודבר זה יתבאר שם אבל מכל מקום אם לא נשא גיורת אלא שנשא בת גרים הרי זה מאכילה בתרומה שהרי אין כאן פסול ביאה שאם מצד שהוא כהן והיא בת גרים הרי גר שנשא גיורת בתו כשרה לכהונה ואם מצד שהוא פצוע דכא הרי קהל גרים אינו קרוי קהל עד שנדונהו בלא יבא פצוע דכא בקהל ה' ואפילו אמה מישראל שלא ניתוספה בה קדושה בכך להקרא קהל:"
            ],
            [
                "<b>רב</b> ושמואל נחלקו בסוגיא זו אם יש חפה לפסולות אם לאו והענין הוא כגון שכהן גדול נתיחד בחפה עם אלמנה בת כהן ולא בא עליה עדין וכן לא קדשה קודם החפה אלא שכונסה לחפה על מנת לבא עליה ביאת אירוסין ונשואין לדעת רב יש חפה כלומר שאע\"פ שבעלמא אין חפה קונה בזו קונה ליפסל לתרומה מצד שמור ביאת איסור ולשמואל אינה נפסלת עד שתבעל והלכה כרב ואף לדעת הפוסקים במשנתנו שאין שמור ביאה פוסל דוקא בקדושין שאינם קרובים לביאה אבל חפה שקרובה לביאה אף לר' אלעזר ור' שמעון אינה אוכלת ומכל מקום בפחותה מבת שלש הואיל ואין ביאתה ביאה אף חופתה אינה פוסלתה:",
                "<b>בת</b> שלש שנים ויום אחד מתקדשת לגדול בביאה על ידי אביה ליעשות מאורסה לחייב את בועלה סקילה או אשת איש אחר חפה לחייבו בחנק אע\"פ שהיא פטורה ואם נפלה לפני יבם ובא עליה קנאה לחייב עליה כבראשון אם היבם גדול ומטמאה את בועלה לטמא משכב כעליונו של זב ר\"ל מצעות שעליו שאינו בלא מגע אלא ראשון לטומאה לטמא אוכלין ומשקין אבל לא אדם וכלים ואם נשאת על ידי קדושין אלו אוכלת בתרומה ואם בא עליה אחד מן הפסולין פסלה מן הכהונה ומן התרומה ואפילו נכנסה לחפה ולא נבעלה כמו שביארנו אבל פחותה מבת שלש לא וכבר ביארנו שמועה זו בביאור יותר מרווח בראשון של קדושין י' א' ובמסכת סנהדרין נ\"ה ב':",
                "<b>יש</b> שואלין אחר שפסקנו בראשון של קדושין ה' א' שאין חפה קונה למה אמרו יש חפה לפסולות ומתוך כך פירשו בתוספות שלא נאמרה שמועה זו אלא לדעת האומר חפה קונה ונחלקו בחפה של פסול הא לענין פסק אין חפה לפסולות ויש מפרשין דבחפה דלאחר קדושין נחלקו וכגון שנתאלמנו דלרב הרי נתאלמנו מן הנשואין ולשמואל הואיל ולא נבעלה דנין אותה כנתאלמנו מן האירוסין ואין שיטת הסוגיא מוכחת בשני אלו דהא אמרינן לקמן עד כאן לא קאמר ר' מאיר אלא בקדושין דקני אבל בחפה דלא קני לא אלמא דחפה בלא קדושין קאמר ושאין חפה קונה אלא עקר הדברים כדעת ראשון וכגון שכונסה לחפה על דעת ליבעל עכשו ואע\"פ שאינה קונה מכל מקום שמור גמור הוא:"
            ],
            [
                "<b>מעתה</b> זו שאמרו נישאו זו וזו ר\"ל כשרה ופסולה ור\"ל נישאו לכהן או שנכנסו לחפה ולא נבעלו אוכלות משלו ואוכלות בתרומה אי אפשר לפרש נישאו ממש דהא נישאת בפסול ליכא מאן דאמר דאכלה אלא פרושי קא מפרש נישאו ר\"ל נכנסו לחפה בלא קדושין ולא נבעלו אוכלות בתרומה אחר שהיא בת כהן שאין חפה פסולה מעכבת ולאידך תנא כל שביאתה מאכילתה ר\"ל שאינה פוסלתה כגון בת כהן לכהן אף חופתה אינה פוסלתה וכל שביאתה פוסלתה חופתה פוסלתה דיש חופה לפסולות כמו שביארנו:",
                "<b>המקנא</b> לאשתו ונסתתרה עם אותו שקנא לה כשבא להשקותה ולהשביעה יכול לגלגל עליה כל חשד עבירה שאלו עשאתה תאסר לו בה והוא שאמרו אמן שלא שטיתי ארוסה אמן שלא שטיתי נשואה שהרי אף שטתה משנתארסה לו נאסרה לו אבל אינו מגלגל עליה חשד עבירה שאפילו עשאתה לא תאסר לו בה כגון אם שטתה קודם שנתארסה לו או אם גרשה והחזירה שאינו מגלגל עליה הזמן שעמדה בו גרושה שהרי לא נאסרה לו אלא דרך אישות וכן אם היא יבמתו וכנסה וקנא לה ונסתרה אינו מגלגל עליה הזמן שעמדה בו שומרת יבם שהרי שומרת יבם שזינתה לא נאסרה ליבמה וזו שאמרו כאן שומרת יבם וכנוסה לדעת ר' עקיבא נשנית שהיה אומר אין קדושין תופסין בחייבי לאוין אלא שמכל מקום יכול לגלגל עליה אם שטתה ברשות אחיו שאותה ביאה אוסרתה אף ליבם:",
                "<b>לפי</b> דרכך למדת שכל שהוא משביעה על חשד אירוסין פירושו על ידי גלגול כגון שקנא לה לאחר שנשאה ונסתרה ומחמת שמשביעה אשעת נשואין מגלגל עליה כל שבשעת אירוסין הא כל שלא קנא לה ונסתרה בשעת נשואין הואיל ואינו מזקיקה לישבע על שעת נשואין אינו יכול להשקותה ולהשביעה על שעת אירוסין אפילו קנא לה ונסתרה בשעת אירוסין והוא שאמרו בסוגיא זו כשהיו סבורים שיכול לקנא לה באירוסין האי ארוסה היכי דמיא אילימא דקני לה כשהיא ארוסה ואיסתתרא כשהיא ארוסה ובא להשקותה ולהשביעה והתנן ארוסה ושומרת יבם לא שותות ולא נוטלות כתובה ור\"ל שומרת יבם אפילו לדעת ר' עקיבא אע\"פ שמכל מקום אסורה לו שנאמר תחת אישך והני לאו תחתיו נינהו אלא דקני לה ואיסתתרא כשהיא ארוסה ובא להשקותה משנשאת על קנוי וסתירה שבשעת אירוסין והרי אין זה מנוקה מעון שהרי בא עליה אחר חשד הסתירה והיה מחזר להעמידה בקנוי וסתירה שבאירוסין ונכנסה לחפה ולא נבעלה ורוצה להשקותה שהרי נמצא מנוקה מעון והיה רוצה ללמוד הימנה דיש חפה לפסולות ואע\"ג דהכא חפה דבתר קדושין היא מכל מקום אינה ראויה לביאה שהרי אסורה היא לו ואעפ\"כ הויא לה חפה לשוייה אשתו עד דליתקרי בה והביא האיש את אשתו ויש לך לדון כן אף בחפה דעלמא שקודם קדושין ודחי לה דהא כי האי גונא לא בדקי לה מיא שהרי קדמה שכיבת בועל לבעל ומכל מקום לפי סוגיא זו אם בא עליה ארוס בבית אביה וקנא לה ונסתתרה באירוסין ונכנסה לחפה שיכול להשקותה על קנוי וסתירה שבשעת אירוסין וכן כתבנוה במסכת סוטה כ\"ד ב' אע\"ג דשמעתא דהכא לאו בהכי סלקא אלא על ידי גלגול על הדרך שביארנו עד שמתוך כך פירשו רבים שכל שלא הוזקק להשקותה ולהשביעה על שעת נשואין אינו יכול להשביעה ולהשקותה על קנוי וסתירה שבאירוסין אף במנוקה מעון ושקדמה שכיבת בעל ומכל מקום אף לדעת זה כתבו גאוני ספרד שאם בא עליה ארוס בבית אביה קודם שכיבת הבועל וכנסה לחפה ולא נבעלה וקנא לה ונסתרה משביעה על שבאירוסין ואין ביאת ארוסתו נקראת ביאה אסורה לומר שאינו מנוקה מעון וכבר הארכנו גם כן בעניני שמועה זו בראשון של קדושין:"
            ],
            [
                "<b>היבם</b> פוסל ולא מאכיל ר\"ל שאם היא בת ישראל וזקוקה ליבם כהן אינה אוכלת אפילו עשה בה מאמר שלא קנאה לגמרי ואם היא בת כהן וזקוקה לישראל זיקתו פוסלתה הא כהנת המשמרת ליבם כהן אוכלת ממה נפשך ואפילו עשה בה מאמר שהיה לנו לקראה משמרת לביאה פסולה של שאר אחין שהרי אין המאמר מעכב שלא לבא עליה אחד מן האחין מכל מקום ביאה פסולה דרבנן היא ואין שמור ביאה פסולה דרבנן פוסלת ואפילו נתן לה גט למאמרו שאף בזו שמור ביאה פסולה דרבנן היא הא אם היה שם אח חלל אינה אוכלת שהרי יש כאן שמור ביאה פסולה דאוריתא ואף לדעת הפוסקים כר' אלעזר ור' שמעון מכל מקום הרי נעשית מצדו של זה שומרת יבם של ישראל וזיקתו מעכבתה:"
            ],
            [
                "<b>כהן</b> גדול לא ישא בוגרת שנאמר אשה בבתוליה יקח פרט לבוגרת אלא נושא נערה או קטנה ושאלו בסוגיא זו אם אירס את הקטנה ובגרה תחתיו אם רשאי לכנוס אחר שבהיתר קדשה מי אמרינן בתר נשואין אזלינן וכי נסיב מיהא בוגרת נסיב ואסיר או דילמא הואיל וקדש כשהיא קטנה מותר שהרי אלו נשאה בקטנות או בנערות סופה להיות בוגרת תחתיו ואפילו הכי שריא הכא נמי לא שנא ואתו למיפשטה מדתנן נתאלמנו מן הנשואין פסולות מן האירוסין כשרות אלמא כל שבאיסורי כהונה בתר נשואין אזלינן ואמר ליה לשווייה חללה לא מיבעיא לי דהואיל וביאה משויא לה חללה בתר נשואין אית לן למיזל דסתמייהו לביאה כי קא מיבעיא לאיסור עשה שבבוגרת ובהא דכתיב בה יקח אי קיחה דקדושין קאמר והא דהכא שריא אי קיחה דנשואין קאמר וליתסר ואתא למיפשטה מדתנן אירס את האלמנה בעוד שהוא כהן הדיוט ונתמנה כהן גדול יכנוס הואיל וקדשה בהיתר אלמא דבתר קדושין אזלינן ודחי לה דהתם שאני דכתיב בה אשה ר\"ל כי אם בתולה מעמיו יקח אשה ודרשינן בה אשה מכל מקום לרבות אירס את האלמנה ונתמנה כהן גדול והרי הכתוב התירה מה שאין כן בזו וקא בעי אי הכי הכא נמי כתיב אשה דכתיב והוא אשה בבתוליה יקח ותירץ דהא אתיא לאשמועינן שלא ישא שתי נשים דכתיב אשה אחת ולא שתים וכדאמר ביומא ביתו אחת ולא שתים וקא בעי מה ראית דמהאי קא דרשת אחת ולא שתים ומהאי קא מרבית דבתר אירוסין אזלינן ותירץ לו משום דבבוגרת אשתני גופה:",
                "<b>למדת</b> משמועה זו שכהן גדול מותר בקטנה וכן למדת שאסור בשתי נשים וכן למדת שאם אירס את האלמנה בעוד שהוא הדיוט ונתמנה כה\"ג יכנוס דהא לא אשתני גופה אבל אם אירס את הקטנה ובגרה לא איפשיטא ולא יכנוס אלא שאם כנס לא יוציא דהא אפילו בבוגרת גופה אם קדשה ונשאה בבגרות הואיל וכנס לא יוציא כמו שיתבאר לקמן ס' א' ומה שאמרו בה בנתאלמנו מן הנשואין דלשוויי חללה הוא ומשום ביאה לאו דוקא דאי איתברר שלא בא עליה לא תהא נפסלת בכך דהא קיימא לן יש חפה לפסולות כל שכן נשואין גמורין אלא דסתמא הכי הוא:",
                "<b>אע\"פ</b> שדברים שכתבנו כך נראה מענין הסוגיא תדע שגדולי המחברים פסקו שכהן גדול אסור בקטנה גם כן וממה שיתבאר למטה ס\"א ב' אשה בבתוליה אשה ולא קטנה בבתוליה ולא בוגרת הא מצוה לישא נערה ואם כן שאלה זו לענין פסק אתה צריך לפרשה בקדשה כשהיא נערה ובגרה תחתיו ואני תמה שאף הם כתבו בסמוך לזה אירס את הקטנה ובגרה תחתיו לא יכנוס ואם כנס לא יוציא ולדבריהם מאי ריבותיה הרי אף הקדושין באיסור והיה להם לומר אירס כשהיא נערה:",
                "<b>אף</b> זו שכתבנו שהוא אסור בשתי נשים כך כתבוה גדולי המחברים ומכל מקום גדולי הרבנים מפרשים כאן שאני התם דכתיב אשה כלומר ומרבינן מינה אירס את האלמנה וקא בעי הכא נמי הא כתיב אשה כלומר מההוא קרא גופיה נרבה נמי לאירס כשהיא קטנה ותירץ אחת ולא שתים כלומר חדא דרשינן מינה דהיינו אירס את האלמנה ולא שתים ומה ראית לרבות זו יותר מזו האי אשתני גופה הא מכל מקום מותר הוא בשתי נשים ואף גדולי המגיהים נראה שסוברים כן וההיא דיומא פירשו בה שלא נאסר בשתים אלא ביום הכפורים שלא ימשך לבו אחריהן ויבא לידי טומאה והראיה מדכתיב ויקח לו יהודיע הכהן שתי נשים ויולד בנים ובנות וכן יש פוסקים שהבוגרת לא נאסרה לכהן גדול אלא מדברי סופרים ואם כן אין לשאלה זו מקום כלל אלא שרוב מפרשים מסכימים לפסוק שאסורה מן התורה בעשה:",
                "<b>לענין</b> ביאור מיהא יש שואלים אם תחלת השאלה זו היא כונתה ר\"ל אי קיחה דאירוסין היא ושריא אי קיחה דנשואין היא ואסירא מאי האי דמעיקרא פשיט ליה דבתר נשואין אזלינן ולבסוף פשיט ליה דבתר אירוסין אזלינן ותו היכי קאמר הא נמי תנינא דאלמא מילתא אחריתי היא ומתוך כך פירשו גדולי הדור דשמואל הוה סבר דפשיטא ליה לר' חייא דבגרה תחתיו פסולה דקיחה דנשואין בעינן ולשוייה חללה קא מיבעיא ליה כלומר בתר אירוסין אזלינן והואיל וההיא שעתא לא זמנה עצמה לביאה פסולה אע\"ג דבגרה ואיפסילא ממילא לא נתחללה ואם מת חוזרת לתרומת בית אביה ואם בת ישראל היא כשרה לכהונה או בתר נשואין אזלינן ומשמרת היא לנשואי איסור וכל שבגרה נתחללה ואהדריה דאפילו למאי דסבירא ליה דבגרה תחתיו פסולה לא נתחללה עד שתנשא לו ממש ואהדריה דלשויי חללה לא קא מיבעיא ליה וכו' אלא איפסילא ליה כלל והדברים מחוורים:",
                "<b>המשנה</b> השלישית והכונה בה בביאור החלק הרביעי באיסורי נשואין שבכהן גדול יתר על כהן הדיוט והוא שאמר כהן גדול לא ישא את אלמנה בין אלמנה מן האירוסין בין אלמנה מן הנשואין לא ישא את הבוגרת ר' אלעזר ור' שמעון מכשירין בבוגרת אמר הר\"ם אמר השם והוא אשה בבתוליה יקח ואמרו פרט לבוגרת שכלו בתוליה ובוגרת תקרא הבתולה כאשר היו לה ו' חדשים אחר הבאת סמני נערות וסמני נערות הם ב' או ג' שערות אחר שלמות י\"ב שנה כי הבאת שתי שערות בזמן הי\"ב שנה אינם סימנין אמנם היא שומה וכל זמן שלא הביאה שתי שערות ואפילו אחר י\"ב שנה היא קטנה עד שישלמו לה כ' שנה כפי מה שיתבאר בזאת המסכתא ואין הלכה כר' אלעזר ור' שמעון:",
                "<b>אמר</b> המאירי כהן גדול לא ישא את האלמנה בין אלמנה מן האירוסין בין מן הנשואין ואם נשא עובר בלאו ואפילו היא בתולה ואם אינה בתולה עובר בלאו ועשה ופירשו בגמרא דומיא דגרושה כלומר שהיא אסורה אף להדיוט בין מן האירוסין בין מן הנשואין ושמא תאמר ואף גרושה מנין לך אין זה כלום דבכהן גדול באלמנה הוה לן לאפרושי בין אירוסין לנשואין משום דמיפקיד אבתולה אבל בכהן הדיוט מה ענין לחלק בו בין מן האירוסין לנשואין הילכך אף אלמנה לכהן גדול אפילו מן האירוסין וכן הלכה:",
                "<b>ולא</b> את הבוגרת ומשום דכתיב בבתוליה כלומר כל בתוליה ובוגרת כבר כלו מקצת בתוליה ור' אלעזר ור' שמעון מכשירין בבוגרת ומשום דסברי בבתוליה אף במקצת בתוליה והלכה כתנא קמא אלא שאם כנס את הבוגרת לא יוציא כך היא שיטתנו וכן כתבוה רוב פוסקים ומכל מקום קצת גאוני ספרד פוסקים כר' אלעזר ור' שמעון ומשום דבגמרא אמרינן דתנא קמא ר' מאיר היא והוה ליה יחיד אצל רבים ואי משום סתם משנה הם כוללים אותם בסתם ואחר כך מחלוקת כמו שכתבנו לדעת קצת בפרק החולץ מ\"ב ב' ולדעתם אין איסור בוגרת לכהן גדול אלא מדברי סופרים ומכל מקום סוגית כל התלמוד הולכת על דעת ראשון וכן עיקר:",
                "<b>משנה</b> לא ישא את מוכת עץ ארס את האלמנה ונתמנה להיות כהן גדול יכנוס מעשה ביהושע בן גמלה שקדש את מרתה בת ביתוס ומנהו המלך להיות כהן גדול וכנסה שומרת יבם לכהן הדיוט ונתמנה להיות כהן גדול אע\"פ שעשה בה מאמר לא יכנוס כהן גדול שמת אחיו חולץ ולא מיבם. לר\"ם פי' זה כלו מבואר אמתי:",
                "<b>אמר</b> המאירי לא ישא מוכת עץ כלומר שאף היא בעשה הואיל ונפקעו בתוליה אע\"פ שלא נבעלה אלא שאף בזו אם כנס אינו מוציא:",
                "<b>אירס</b> את האלמנה ר\"ל בעוד שהוא כהן הדיוט ונתמנה כהן גדול הרי זה יכנוס ואפילו היא בעולה כך דרשו חכמים יקח אשה אפילו היה בה אישות לאחר ואי זה זה שאירס את האלמנה כשהוא הדיוט ומכל מקום היתה אשת אחיו ונעשית לו שומרת יבם כשהוא הדיוט ונתמנה כהן גדול לא יכנוס הואיל ולא מחמת קדושין שלו היה האישות ואפילו עשה בה מאמר שאין המאמר כלום מן התורה אלא אם עשה מאמר חולץ לזיקתו ונותן גט למאמרו ואם לא עשה מאמר חולץ וכן כהן גדול שמת אחיו חולץ ולא מיבם בין מן האירוסין בין מן הנשואין:",
                "<b>זהו ביאור המשנה וכלה על הדרך שביארנו הלכה היא ודברים שנכנסו תחתיה בגמרא אלו הן:</b>",
                "<b>זה</b> שביארנו שבעולה לכהן גדול בעשה לא סוף דבר בנבעלה כדרכה אלא אף בנבעלה שלא כדרכה אבל אם נבעלה לבהמה אע\"פ שבעדים והתראה בסקילה בלא עדים והתראה כשרה לכהן גדול שאין זנות לבהמה וביאור הדברים בשלא כדרכה דאי משום מוכת עץ אין מוכת עץ בשלא כדרכה שאם כן אין לך אשה שאינה מוכת עץ על יד צרור של קנוח שאי אפשר שלא יכנס מן הצרור לפנים מן הנקב אבל בכדרכה ודאי פסולה לכהן גדול ולא מדין בעולה שהרי אין זנות לבהמה אלא דלא גרעא ממוכת עץ ויש אומרים אף בכדרכה וכי תימא מי גרעא ממוכת עץ הם סוברים דמוכת עץ לא נאסרה אלא מדברי סופרים מגזירת בעולה ומשום דמוכת עץ שכיחא אבל ביאת בהמה לא שכיחא וסתם אמרו בראשון של כתובות י\"א ב' אין מוכת עץ בבשר אלא שלא נאמר אלא באיש:",
                "<b>כבר</b> ידעת בדין אונס שנותן קנס ואעפ\"כ אם רצה אביה להשיאה לו או שרצתה היא כונס ואינו משלח ומכל מקום דוקא בשאינה עליו באיסור אבל אם היא עליו באיסור חייבי לאוין או אפילו איסור עשה או אף שניה לא יכנוס שנאמר ולו תהיה לאשה אשה הראויה לו:",
                "<b>לענין</b> ביאור זה שאמרו היכי דמי אילימא בכדרכה ר\"ל שבא עליה אונס בכדרכה מאי איריא דאנס אלמנה אפילו אנס בתולה נמי דהא הויא לה בעולת עצמו שלא לשם נשואין אלא שלא כדרכה ומשום אלמנה אין כו' ודקאמר אי כר' אלעזר תיפוק לי' דהא הויא זונה כלומר ואמאי נקטה בכהן גדול אף בכהן הדיוט היא ודקאמר בממאנת פירושו כלומר לעולם שנבעלה לאדם ולא בפנוי הבא על הפנויה דרך זנות אלא שנבעלה בהיתר על ידי נשואין ואם תאמר והרי אם על ידי נשואין היאך נפקעה מהם אלא באלמנות או גירושין ואם כן היכי משכחת לה דלא תיתסר לא משום אלמנה ולא משום גרושה אלא משום בעולה משכחת לה בממאנת ונבעלה שלא כדרכה שאין כאן איסור אלמנות וגירושין אלא משום בעולה:"
            ],
            [
                "<b>ולענין</b> פסק לדידן דסבירא לן בפנוי הבא על הפנויה שלא עשאה זונה אי אתה צריך לדחוק בה אלא כל שבא עליה פנוי שלא כדרכה מותרת לכהן הדיוט ואסורה לכהן גדול משום בעולה אלא שלמדת לפי דרכך שהראויה למאן אפילו גירשה והחזירה ומיאנה אין גירושין או אלמנות שבה אוסרין לכהן גדול:",
                "<b>יראה</b> מסוגיא זו שהאונס והמפתה בשלא כדרכה משלם קנס וכדקאמר אלא לאו בשלא כדרכה וכן נראה בראשון של קדושין י' א' ממה שאמרו שם ומודה רבי לענין קנס דכולהו משלמי ומכל מקום גדולי המחברים כתבו שאין קנס אלא לבועל כדרכה וכבר טרחנו להעמיד דבריהם בסנהדרין פרק בן סורר ע\"ג ב':",
                "<b>מכיון</b> שביארנו שאין זנות לבהמה זה שאסרה תורה אתנן זונה ומחיר כלב בהקרבה אתנן זונה ומחיר כלב הוא שנאסר אבל אתנן כלב כגון שאמר לחברו הילך טלה זה ואבא על כלבתך מותר בהקרבה וכן במחיר זונה כגון שמכר שפחה זונה בטלה ושמא תאמר אתנן כלב מיהא תיפוק לי' דקם ליה בדרבה מיניה כבר אמרו ב\"ק ע' ב' אתנן אסרה תורה אפילו בא על אמו ומכל מקום יש מפרשים אתנן כלב בהילך טלה ותבעל כלבתך לעבדי או שפחתך לכלבי:",
                "<b>מכיון</b> שביארנו שכהן גדול אסור בבעולה אף אנוסת עצמו ומפותת עצמו לא ישא ואם נשא נשוי אלא שצריך להוציאה בגט ושמא תאמר ואחר שאתה מצריכו להוציאה לאי זה ענין אתה אומר שאם נשא נשוי לומר שאם היתה מפותה ונשואה פטור מן הקנס שכבר ידעת הפרש זה בין אונס למפתה שהמפתה כל שהוא כונס אינו משלם קנס אבל אונס אע\"פ שכנס משלם קנס כמו שהתבאר במקומו ואע\"פ שבוגרת ומוכת עץ אם נשא לא יוציא בבעולה מיהא יוציא ומכל מקום אם לא הוציא והוליד ממנה הולד כשר הואיל וסופה להיות בעולה תחתיו ואע\"פ שאין טעם זה מועיל להיתר קיומה מכל מקום מועיל הוא להיות הולד כשר אבל אנוסת חברו ומפותת חברו והוליד ממנה הולד חלל ואע\"פ שבבוגרת ומוכת עץ אין הולד חלל שאני הכא דכתיב אלמנה וגרושה וחללה זונה את אלה לא יקח כי אם בתולה גו' הא בעולה לא וכתיב ולא יחלל אלמא שאם הוליד הולד חלל ולמדת שיש חלל אף מחייבי עשה ויש פוסקין שהולד כשר שאין חלל מחייבי עשה אלא מחייבי לאוין שבכהונה אלא שרוב פוסקים כתבוה כשיטתנו וכן פסקוה גדולי המחברים:"
            ],
            [
                "<b>אין</b> חללה אלא הנולדת מאיסורין המיוחדים לכהונה וכל שבעל אחד מן האיסורין השוים בכל לא נתחללה באותה ביאה אלא שנעשית זונה ונעשית עכשו אסורה ביחוד לכהן מתורת זונה וכשחזר ובא עליה משנעשית זונה נתחללה אבל הבא על הנדה הואיל ויש לה היתר לא נעשית זונה בביאתו ואם כן אין הולד ממנה חלל לעולם:",
                "<b>כבר</b> ידעת שהכהן מיטמא לקרובים מכל מקום אחותו נשואה אינו מיטמא עליה אפילו נתאלמנה או נתגרשה וכן אחותו ארוסה אינו מיטמא לה אלא שבזו אם נתגרשה מן האירוסין מיטמא לה וכן בנתאלמנה היתה אנוסה ומפותה אינו מיטמא לה אבל בוגרת ומוכת עץ מיטמא לה:"
            ],
            [
                "<b>הגיורת</b> אפילו נתגיירה פחותה מבת שלש שנים ויום אחד פסולה לכהונה ולא משום זונה כמו שכתבו גדולי המחברים ואף שגדולי הרבנים מסכימים בה לפי פירושיהם שהרי אין ביאתה ביאה אלא מדכתיב ביחזקאל בתולה מזרע ישראל כמו שביארנו באחרון של קדושין ע\"ח א' אם כן זה שנאמר במדין וכל הטף בנשים אשר לא ידעו משכב זכר החיו לכם לא להתירן לכהונה וממה שאף פנחס היה בכלל אלא לעבדים ולשפחות ואשר לא ידעו פירושו שאין ראויות לידע כגון שהן פחותות מבת שלש וכמו שאמרו רב הונא רמי כתיב וכל אשה יודעת איש הרוגו הא אינה יודעת קיימו מכלל דהטף אפילו יודעת קיימו והדר כתיב וכל הטף בנשים אשר לא ידעו משכב זכר החיו הא ידעו הרוגו הוי בראויה ליבעל הכתוב מדבר כלומר כל הטף שאינן ראויות ליבעל קיימו וכל שהיא ראויה ליבעל אשה היא והרוגו ודבר זה פירשו גאוני ספרד שהוראת שעה היתה ומשום מעשה שהיה דכתיב הן הנה היו לבני ישראל אבל לדורות מותר להחיות אף הנשים הן בתולות הן בעולות כל שאינן משבעה עממין שהרי נאמר ואם לא תשלים עמך גו' והכית את כל זכורה גו' רק הנשים והטף תבוז לך:"
            ],
            [
                "<b>קברי</b> גוים אין מטמאין באהל שנאמר אדם כי ימות באהל וכתיב אדם אתם אתם קרויין אדם ואין אומות העולם קרויין אדם והאי דכתיב ונפש אדם ששה עשר אלף משום בהמה כלומר להבחין בין מנין אדם למנין בהמה ולגבי בהמה קרי להו אדם וכן מה שכתוב בנינוה משתים עשרה רבוא אדם משום בהמה דכתיב בה ובהמה רבה ואע\"ג דכתיב בקום עלינו אדם כבר דרשו בו במגלה י\"א א' אדם ולא מלך ואע\"ג דכתיב ואתן אדם תחתיך כבר דרשו בו בברכות ס\"ב ב' אל תיקרי אדם אלא אדום ומה שאמרו ע\"ז ג' א' בגוי העוסק בתורה כהנים ולויים וישראלים לא נאמר אלא האדם התם ריבוייא דקרא קא דריש אי נמי דבכל מקום ברכה מזכיר ישראל בפירוש וכשאינו מזכירו בפירוש אלא שמזכיר לשון אדם אף האומות בכלל אבל בשאר מקומות ישראל ולא גוי וכמו שאמרו במד' סיני רבה מה אקוב לא קבה אל בשעה שמצוה אותם על הברכות ועל הקללות על הברכות הוא מזכירן שנאמר אלה יעמדו לברך את העם על הקללה אינו מזכירן דכתיב אלה יעמדו על הקללה ואלו לקלל את העם לא אמר ובפרשת נגעים אדם כי יהיה בעור בשרו בני ישראל לא נאמר אלא אדם ומכל מקום במגע ובמשא מטמאין שלא מיעטם אלא מטומאת אהל שהרי במגע נאמר כל הנוגע בחלל אי זה שיהיה ואע\"פ שאפשר לפרשו בישראל ואי משום דכתיב ולא נפקד ממנו איש פירושו שלא נפקד אחד מהם לעבירה מכל מקום סתמא כתיב ואע\"ג דכתיב ביה או בעצם אדם כבר דרשו בספרי במדבר לאבר מן החי ומאי דכתיב לכל נפש אדם פירושו להוציא בהמה:",
                "<b>אחר</b> שכן מה שאמרו אהלות פי\"ח מ\"ז מדורות הגוים טמאים מפני שהנשים קוברות שם את נפליהן אין הלכה כן או שמא מחשש מגע נגעו בה לפעמים שהם מתגלים שאין דרך לחפור בנפלים אלא חפירה מועטת ומה שאמרו במועד קטן רמז לציון מן התורה מנין דכתיב וראה עצם אדם וההוא בגוג ומגוג כתיב אלמא אומות העולם מטמאין באהל דהא ציון כל עצמו אינו אלא מטומאת אהל איפשר שבאותו זמן מציינין על הכל כדי לרבות בטהרה ואחרוני הרבנים חולקין לפסוק דקברי גוים מטמאין באהל ושלא כשמועה זו [אלא] כזו של מדורות הגוים דקאמר לה רשב\"ג ומכלל כל מקום ששנה רבן גמליאל כו' ומזו של ציון ואין הדברים נראין שהרי אמרו במציעא פרק המקבל קי\"ד א' ר' אבהו אשכחיה לאליהו דהוה קאי בבית הקברות של גוים אמר ליה ולאו כהן הוא מר אמר ליה לא גמרת סדר טהרות דהא אמר ר' שמעון בן יוחאי קברי גוים אין מטמאין באהל ואע\"פ שהם דוחקין בפירושה שסומך היה על ארונות שיש בהם פותח טפח ועל הדרך שמצינו כשקברו לר' עקיבא שאמר להם צדיקים אין מטמאין וזה שהשיבו אינו אלא דחוי בעלמא וכן שסומך היה על שמהרוגי מלכות היה ומת מצוה היה אלא מכל מקום הדברים דחוקים שאם כן היאך פירש טעמו מדר' שמעון בן יוחאי ועוד היאך היה פורץ גדרן של חכמים שגזרו רוב ארונות אטו מיעוטן אלא ודאי אדם למעוטי גוים וכן מצינו בכריתות ו' ב' הסך את הגוי בשמן המשחה פטור שנאמר על בשר אדם לא ייסך ואין אומות העולם קרויין אדם וכן הלכה כמו שיתבאר במקומו הא במגע ומשא מיהא מטמו ומה שאמרו באחרון של נדה ס\"ט ב' נכרי שמת טהור מלטמא במשא כבר פירשוה שם באבן מוסמא והרבה טרחו בחדושין אחר שהגוים מטמאין במשא היאך היה שמשון הורג בפלשתים והרי נזיר מוזהר על הטומאה וזו אינה שאלה שהרי נזיר שמשון מותר ליטמא למתים כמו שיתבאר במקומו אלא שחזרו ושאלו בפנחס היאך הרג זמרי וכזבי והרי כאן טומאת אהל ומגע ואינה שאלה שבמקום שיש בו חלול כזה אין לאו של טומאה שיש לו תקון עומד בפניו:",
                "<b>המשנה</b> הרביעית והכונה בה בענין החלק החמשי והוא שאמר כהן הדיוט לא ישא את האילונית אלא אם כן יש לו אשה ובנים ר' יודה אומר אף מי שיש לו אשה ובנים לא ישא את האילונית שהיא זונה האמורה בתורה וחכמים אומרים אין זונה אלא גיורת ומשוחררת ושנבעלה בעילת זנות אמר הר\"ם אין הפרש בין כהן לישראל במצות פריה ורביה ולזה אינו מותר לישראל ולא לכהן ולוי לישא אילונית אלא אם כן יש לו אשה ובנים ואמנם פרט הנה כהן הדיוט להשמיענו מחלוקת ר' יהודה אשר לא יתירה בשום פנים ובבעילת זנות היא שתבעול בעילה שהיא בכרת או במלקות דאורייתא או בעשה דאורייתא בין באונס בין ברצון כמו שקדם בזה הפרק נעשית זונה אולם ישראל כאשר בא על שאינה אשת איש ולא משאר עריות ולא מחייבי לאוין לא עשאה זונה ואין הלכה כר' עקיבא:",
                "<b>אמר</b> המאירי כהן הדיוט לא ישא אילונית אלא אם כן יש לו מצד אחר אשה הראויה לקיים ממנה מצות פריה ורביה או בנים שכבר קיים בהם מצות פריה ורביה ופירשו בגמרא שאף ישראל כן שהרי פריה ורביה מצוה לכל היא אלא מתוך שר' יהודה אוסרה לכהן אפילו הדיוט אף ביש לו אשה ובנים נקט לה לרבנן הכי והוא שאמר ר' יהודה אומר אע\"פ שיש לו אשה ובנים לא ישא אילונית שהרי תחלתה ביאת זנות היא הואיל ואינה ראויה לבנים וחכמים אומרים אין זונה אלא גיורת ומשוחררת שהוחזקה ליבעל לפסול לה ואפילו לא נבעלו הואיל והוחזקו לכך ואפילו בפחותה מבת שלש שנים שאין שם זנות פסולות כמו שהתבאר למעלה ושנבעלה בעילת זנות ר\"ל ישראלית שנבעלה לפסול לה:",
                "<b>זהו ביאור המשנה והלכה כתנא קמא ודברים שנכנסו תחתיה בגמרא אלו הן:</b>"
            ],
            [
                "<b>קטנה</b> שנתפתתה תחת בעלה אם אשת כהן היא אסורה לבעלה אבל אם אשת ישראל היא מותרת שכל פתוי קטנה אונס הוא ואונס בישראל מישרא שרי כמו שהתבאר:",
                "<b>קטן</b> וקטנה אין חולצין דאיש כתיב בפרשה כדכתיב ואם לא יחפוץ האיש ולמדין אשה מאיש אבל מיבמין ואין חוששין לקטן שמא ימצא סריס ולאשה שמא תמצא אילונית ונמצאו פוגעין בערוה שלא במקום מצוה דלמיעוטא לא חיישינן:",
                "<b>כבר</b> ביארנו שהזונה היא שנבעלה לפסול לה או שהוחזקה ליבעל לפסול לה כגון גיורת ומשוחררת אבל אשה אצל בעלה אף בביאה אסורה לא נעשית זונה ולמדת מכלל דברינו שאין הלכה כדברי האומר זונה כשמה כלומר שאין זונה אלא מאשת איש כשם זונה שפירושו שהיא סרה ממקום הראוי לה למקום שאין ראוי לה על דרך וזנו אחרי אלהי נכר הארץ ולא כדברי האומר שהמופקרת לכל אפילו פנויה לכשרים זונה היא ולא כדברי האומר שאף ביאה אסורה של בעל עושה אותה זונה ואפילו הלך להשקותה ובא עליה בדרך ולא כדברי האומר זונה זו אילונית אלא אין זונה אלא כדרך שכתבנו:",
                "<b>בסוגיא</b> זו אמרו בשם ר' אלעזר שהכהן לא ישא את הקטנה ופירשוה תחלה אף בכהן הדיוט ומחשש שמא תמצא אילונית ולדעת ר' יהודה שעושה את האילונית זונה ולדעת זה אין הלכה כן אלא שאחר כן פירשוה בכהן גדול דוקא ומשום דלכי גדלה ונגמר האישות בעולה היא ולדעת זה אם קדשה אביה מותר שהרי אי אפשר לה למאן וכבר נגמר האישות הא קדשה עצמה אסור שמאחר שאפשר לה למאן לא נגמר האישות עד שתגדיל ואותה שעה בעולה היא וכמו שאמרו דרך פשיטות אי דקדשא נפשה אטו הא ר' אליעזר היא ולא רבנן כלומר הא ודאי כולהו מודו בה דאסור ומכל מקום לישא ולבעול אבל לישא ולשמרה עד שתגדיל מותר וכן הלכה אלא שחזרו ופירשוה אף בכהן הדיוט ומחשש פתוי ואע\"פ שפתויה אונס הוא הרי אונס בכהנים אסור וזו ודאי אינה הלכה שאין חוששין לכך וכל שקדשה אביה מותר ואחר כך חזרו ופירשוה בכהן גדול ועל כל פנים אסור בקטנה דכתיב אשה ולא קטנה בבתוליה ולא בוגרת וזו לדעתנו אינה הלכה אלא כל שקדשה אביה מותר בה ומכל מקום גדולי המחברים פסקוה כמו שכתבנו למעלה נ\"ט א' וכן פירשוה בכהן גדול ולאסרה על כל פנים מדכתיב בתולה ואין בתולה אלא נערה מדכתיב גבי רבקה והנערה טובת מראה מאד בתולה גו' ושמא תאמר והרי רבקה לא היתה באותה שעה ר\"ל כשנשאת ליצחק אלא בת שלש שנים כדאיתה בסדר עולם שנאמר שם שבשעת העקדה נולדה ושבאותו הפרק היה יצחק בן ל\"ז שנה ונשאה בת שלש ועמד עשר שנים שהיתה קטנה ועוד עשר שנים שלא היו לו בנים ממנה וכששהא עשר שנים מזמן שנראית לבנים ולא היו לה בנים הכיר שהיא עקרה והתפלל תדע שסוגיא זו חולקת עם תנא של סדר עולם ואף בסוף ספרי אמרו על רבקה שבת י\"ד שנה היתה שהרי יצחק כשנולד יעקב היה בן ששים שנה ויעקב כשמתה רבקה היה בן צ\"ט שנה שהרי בן ס\"ג שנה היה כשנתברך כמו שלמדנו בסוף ראשון של מגלה י\"ז א' וי\"ד שנטמן בבית עבר וכ' שנה שעמד בבית לבן וב' שנים בחזרתו הרי צ\"ט ובאותו הפרק מתה רבקה כמו שדרשו ותמת דבורה גו' אלון בכות שתי בכיות אחת על רבקה ואחת על מניקתה ונתבאר שם שרבקה חיתה קל\"ג שנה ואם כן כשנולד יעקב היתה רבקה בת ל\"ד שנה ונתאחרה משנשאת עד שנולד עשרים שנה שנאמר ויהי יצחק בן ארבעים שנה בקחתו את רבקה וכתיב ויצחק בן ששים שנה בלדת אותם ונמצא שבת י\"ד שנה היתה כשנשאת ואתיא כסוגיא דהכא וכן יראה למטה ס\"ד א' בסוגית שהא עמה עשר שנים דקאמר וליליף מיצחק כלומר דשהא עשרין ואע\"ג דבת י\"ד בוגרת היא ומה הועלנו אפשר ששהתה מלהביא סימנין עד שהיתה בת י\"ד שנה:",
                "<b>המשנה</b> החמשית והיא גם כן בענין החלק החמשי והוא שאמר לא יבטל אדם מפריה ורביה אלא אם כן יש לו בנים בית שמאי אומרים שני זכרין בית הלל אומרים זכר ונקבה שנאמר זכר ונקבה בראם נשא אשה ושהת עמו עשר שנים ולא ילדה אין רשאי לבטל גרשה מותרת להנשא לאחר רשאי השני לשהות עמה עשר שנים אם הפילה מונה משעת שהפילה האיש מצווה על פריה ורביה אבל לא האשה ר' יוחנן בן ברוקא אומר על שניהם הוא אומר ויברך אותם אלקים ויאמר להם פרו ורבו אמר הר\"ם פי' ב\"ש ילמדו ממשה ע\"ה ודעת ב\"ה שמשה נמנע מן הנשים למציאת הנבואה אצלו תמיד ולא נלמוד ממנו לשאר האנשים אבל הדין הוא זכר ונקבה אשר בהם ישאר המין ר\"ל זכר ונקבה וסבות מניעת הבנים רבות ידועות אצל הרופאים וכבר יהיה סבת זה מן האיש לבדו או מן האשה לבדה או משניהם יחד ולזה כאשר גרשה ישאנה אחר ולא סותר לשלישי מפני שהיא הוחזקה וסבת עשר שנים מאמרו מקץ עשר שנים לשבת אברם הוחזקה עקרה ונתנה לו הגר ויצטרך שיהיו אלו העשר שנים מתמיד לפי הנהוג ולזה אם חלו היו אחד מהם בעיר אחרת לא תמנה מכלל העשר שנים וכאשר היה הענין כן איך מותר לו להשאר עמה ויוציא ויתן כתובה אם אמרה שהסבה ממנו ושהוא אינו יורה כחץ ולא יפטר מן הכתובה בטענת שאינו יורה כחץ ולכן עליו שיחרים חרם סתם בכל מי שתדע שאינו יורה כחץ ולא יודיע זה ואם טען הוא שהיא הפילה בתוך עשר שנים עד שישאר עמה ותאמר היא שלא הפילה יוציא ויתן כתובה מפני שהיא בלתי חשודה לאחזוקי נפשה בעקרה ואין הלכה כר' יוחנן בן ברוקא:",
                "<b>אמר</b> המאירי לא יבטל אדם מפריה ורביה אלא אם כן יש לו בנים שהרי כל שאין לו בנים מצות פריה ורביה עליו הא אם יש לו בנים מותר הואיל וכבר קיים מצות פריה ורביה ומכל מקום פירשו בגמרא שאע\"פ שיש לו בנים ופטור ממצות פריה ורביה לא יעמד בלא אשה שנאמר לא טוב היות האדם לבדו ואפילו יודע בעצמו שאינו ראוי להוליד אלא שאם אין לו בנים נושא אשה הראויה לבנים ועל זו אמרו שמותר למכור ספר תורה כדי לישא אשה אבל אם יש לו בנים לא ימכור ספר תורה בשביל לישא אשה שהרי אינו חייב בפריה ורביה אחר שיש לו בנים אלא ישא איזו זקנה לשמשו ומכל מקום כל שאפשר לו לישא בת בנים בלא טורח ישא אע\"פ שיש לו כמה בנים הואיל ואפשר לו להוליד ומדרבנן שהלכה כר' יהושע שאמר למטה ס\"ב ב' נשא אשה בילדותו ישא בזקנותו שנאמר בבקר זרע זרעך ולערב אל גו' הא כל שמכיר בעצמו שאינו ראוי להוליד אף הוא נושא את שאינה בת בנים וכך ראוי לו:",
                "<b>בית</b> שמאי אומרים שני זכרים כלומר בכמה בנים אנו דנין שקיים מצות פריה ורביה בית שמאי אומרים שני זכרים ר\"ל שני זכרים דוקא ובית הלל אומרים זכר ונקבה ופירשו גדולי הדורות דלבית הלל כל שכן שני זכרים דהא זכרים עדיפי טפי מנקבות וראיה להם ממה שאמרו למטה בני בנים הרי הם כבנים סבר אביי למימר ברא לברא וברתא לברתא וכל שכן ברא לברתא אבל ברתא לברא לא דאלמא זכרים עדיפי ומכל מקום אין כאן ראיה דהתם גבי השלמה שמאחר שהוליד נקבה ומתה בן בתו משלים והראיה דהא שתי נקבות לכולי עלמא לא קיים והתם קאמר רבא אפילו ברתא לברא אבל לעולם לדעת בית הלל זכר ונקבה דוקא ומפני שכך הוא ישובו של עולם וזהו שאמרו בגמרא ולבית הלל נילפו ממשה כלומר שפירש מן האשה בשני בנים אע\"פ שלא היתה לו בת וזו ראיה ברורה אע\"פ שהם דוחקים לפרשה כשיטתם ומכל מקום בתלמוד המערב פ\"ו ה\"ו נראה כדעת גדולי הדורות שכך אמרו שם אמר ר' בון אפילו זכר ונקבה דלא כן מתניתין מקולי בית שמאי ומחומרי בית הלל אלא שראיתי לגדולי הדור שכתבו דהואיל ואף לבית שמאי שני זכרים דוקא אין כאן קולא וחומרא ומכל מקום גדולי הרבנים פירשו דלבית שמאי שני זכרים וכל שכן זכר ונקבה ולבית הלל זכר ונקבה דוקא ואם כן זו ודאי מחומרי בית הלל אלא עיקר הדברים כשיטה שלנו ובין בית שמאי ובין בית הלל דוקא אמרו והלכה כבית הלל:",
                "<b>נשא</b> אשה ושהא עמה עשר שנים ולא ילדה אינו רשאי ליבטל אלא יוציא ויתן כתובה וזכר לדבר מאברהם דכתיב ביה מקץ עשר שנים לשבת אברם וכשעברו עשר שנים הכירה שרה שהיא עקרה ומסרה לו שפחתה:",
                "<b>ואם</b> גירשה מותרת לינשא לאחר אע\"פ שאין לו בנים מפני שסבות מניעת ההריון רבות ופעמים שהסבה מן הזכר ופעמים שהיא מן הנקבה ופעמים משניהם ומתוך כך מותרת לינשא לשני ולשהות עמה עשר שנים הא לשלישי לא מפני שהוחזקה בשנים ואם הפילה מונה משעה שהפילה פי' בין לראשון בין לשני ופירשו בתלמוד המערב פ\"ו ה\"ו שאף בהיו לו בנים ומתו מונה משעה שמתו ולפי דרכך למדת שאף בהיו לה בנים מגרשה אחר שמתו ואם כן זה שאמרו במשנתנו ולא ילדה לאו דוקא ואיני מבין לדעת זה אם מתו והיא נזדקנה עד שהדבר ברור שאינה ראויה להוליד מה טיבה של המתנת עשר ואיפשר שלא חלקו חכמים וכן יראה לדעת זה שאף אם ילדה בן אחד כל ששהתה עשר שנים ואין לו ממנה בכדי קיום מצות פריה ורביה יוציא ואף לקצת מפרשים ראיתיה כן בפירוש ומכל מקום גדולי הדור סוברים שכל שילדה ויש לה ולד חי אפילו אחד אינו מצווה להוציא:",
                "<b>האיש</b> מצווה על פריה ורביה ולא האשה דכתיב פרו ורבו ומלאו את הארץ וכבשוה איש דרכו לכבש כו' ר' יוחנן בן ברוקא אומר על שניהם הוא אומר ויברך אותם גו' פרו ורבו והלכה כתנא קמא:",
                "<b>זהו ביאור המשנה ופסק שלה ודברים שנכנסו תחתיה בגמרא אלו הם:</b>"
            ],
            [
                "<b>זה</b> שביארנו לבית הלל שקיום מצות פריה ורביה בזכר ונקבה מפני שברייתו של עולם כך היתה ר\"ל אדם וחוה ואע\"פ שמשה פירש מן האשה בשני בנים מנפשיה עבד כלומר שפירש מפני הנבואה שהיתה מתמדת בו והוא שאמרו שלשה דברים עשה משה מדעתו והסכימה דעתו לדעת המקום פירש מן האשה ושבר את הלוחות הראשונות והוסיף יום אחד מדעתו בהפרשת הר סיני פירש מן האשה מפני שדרש לעצמו ומה ישראל שלא דברה עמהם שכינה אלא לפי שעה וקבע להם זמן אמרה תורה אל תגשו אל אשה אני שכל שעה מדבר עמי ולא קבע לי זמן על אחת כמה וכמה והסכימה דעת הקב\"ה עמו שנאמר שובו לכם לאהליכם ואתה פה עמד עמדי שבר את הלוחות מפני שדרש ואמר ומה פסח אחת מתרי\"ג מצות ואמרה תורה כל בן נכר לא יאכל בו כל התורה כלה וישראל משומדים על אחת כמה וכמה והסכימה דעתו לדעת המקום דכתיב אשר שברת יישר כחך ששברת הוסיף יום אחד מדעתו דכתיב וקדשתם היום ומחר היום כמחר מה מחר לילו עמו אף היום לילו עמו ולילה של עכשו כבר יצאה לה שמע מינה תרי יומי לבר מהאיך והסכימה דעתו לדעת המקום דלא שרא שכינה עד שבתא והם התחילו בהפרשה ביום רביעי:",
                "<b>היו</b> לו בנים בגיותו ונתגיירו בניו עמו הרי זה פטור מפריה ורביה אע\"פ שגר שנתגייר כקטן שנולד דמי מכל מקום לענין פריה ורביה מהנו ליה אחר שנתגיירו עמו וכן אם הוליד בנים משנתגייר אין אחד מהם בכור לנחלה:",
                "<b>יראה</b> מסוגיא זו שבני נח מצווים בפריה ורביה וכדקאמר דמעיקרא נמי בני פריה ורביה נינהו וכן יראה שאינם בני נחלה וכדקאמר אבל לענין נחלה דלאו בני נחלה נינהו ואע\"פ שאמרו קדושין י\"ז ב' גוי יורש את אביו דבר תורה מכל מקום אינם בדין נחלה לחלק בין בכור לפשוט ולהיותו בן קודם לבת:",
                "<b>זה</b> שכתבנו בגוי ונתגייר שקיים מצות פריה ורביה מבנים שנתגיירו עמו ושאין הנולד אחריהם משנתגייר בכור לא נאמר אלא בגוים מפני שיש להם חייס ר\"ל שמתיחסים אחר אבותיהם וכדכתיב בלאדן בן בלאדן וכן בן הדד בן טברמון בן חזאל אבל עבדים כנענים אין להם חייס ואע\"פ שבציבא עבדו של מפיבשת נאמר ולציבא חמשה עשר בנים הואיל ואינו מזכיר בהם פלוני בן פלוני אין זה אלא כלשון הכתוב אף בבהמה פר בן בקר:"
            ],
            [
                "<b>היו</b> לו בנים סריסים ר\"ל שאינן ראויין להוליד לא קיים מצות פריה ורביה שהרי אינם ראויים לקיום הישוב וכן היו לו בנים ומתו חזר לחיובו דהא לשבת יצרה בעינן וליכא אבל אם היו לו מהם בני בנים הרי הם כבנים וכל שנשאר לו אחד מכל אחד מהם הן בן מן הבן ובת מן הבת הן בן משניהם הן בת משניהם קיים מצות פריה ורביה ואע\"פ ששתי בנות לכולי עלמא אין בהם קיום מצוה לענין השלמה מיהא אחר שמתו בניו דיו אף בשתי בנות אחת מן הבן שמת ואחת מן הבת שמתה אבל אם לא נשארו לו השנים אלא מאחד מן הבנים אפילו נשארו לו בן ובת מן הבן או מן הבת לא קיים כל תרי מחד או אפילו כמה אין כאן קיום מצוה ואינן עולים אלא לאחד אבל כל שהם שנים משנים קיים וכן אם מת האחד ונשאר ממנו בן או בת הרי זה קיים וכן אם אין לאב אלא בן אחד וזה הבן הוליד בת הרי השלים חובתו וקיים מצות פריה ורביה וכמו שאמרו כי תניא ההיא להשלים ויש חולקין בזו לומר שלא נאמרה אלא לרב הונא שאין הלכה כמותו:",
                "<b>זה</b> שאמרו בני בנים הרי הן כבנים פירושו אף בבני בנות וכדכתיב הבנות בנותי והבנים בני וכתיב ואחר בא חצרון אל בית מכיר אבי גלעד ר\"ל בתו של מכיר ותלד לו את שגוב וכתיב מני מכיר ירדו מחוקקים ושמא תאמר מבני בניו הרי כתוב יהודה מחוקקי אלמא שאותם המחוקקים מזרע יהודה היו והרי מכיר ממשפחת מנשה אלא שבאו מחצרון שהיה מיהודה ואמר מני מכיר אלמא שאף בני בנות כבנים:",
                "<b>אחר</b> שביארנו שאפילו כמה מבן אחד אינם עולים אלא לאחד זה שאמרו אמרו ליה לרב ששת נסיב איתתא ואוליד ואמר להו בני דשילת ברתאי בראי נינהו דחיה היתה ומפני שכבר נעקר מצד שהאריך פעם אחת בדרשא ועכב מי רגליו יותר מדאי ולא היה ראוי להוליד ושמא תאמר ומכל מקום היה לו לישא אשה שהרי ביארנו שאפילו קיים מצות פריה ורביה או שאינו ראוי להוליד יש לו לישא אשה יראה שפסקה תאותו מצד אותו העקור או שחשקה נפשו בתורה והיה זקן יושב בישיבה ופירש לגמרי:",
                "<b>אע\"פ</b> שנשא אדם אשה בילדותו ישא בזקנותו היו לו בנים בילדותו יהיו לו בזקנותו ר\"ל אע\"פ שכבר קיים מצות פריה ורביה ומדרבנן כמו שביארנו למעלה ס\"א ב' למד תורה בילדותו וכו' היו לו תלמידים בילדותו יהיו לו בזקנותו שפעמים שאותם שבילדותו מתים ובאים אותם שבזקנותו ומשלימין אמרו על ר' עקיבא ששנים עשר אלף זוגות תלמידים היו לו וכלן מתו בפרק אחד על שלא נהגו כבוד זה לזה והיה העולם שמם בלא תורה עד שבא לו אצל רבותינו שבדרום ושנה להם לר' מאיר ור' שמעון ור' יהודה ור' יוסי ור' אלעזר בן שמוע והם הם העמידו את השעה ותלמידים אלו הוזכר כאן שכלם מתו מפסח ועד עצרת וקבלה ביד הגאונים שביום ל\"ג בעומר פסקה המיתה ונוהגים מתוך כך שלא להתענות בו וכן נוהגים מתוך כך שלא לישא אשה מפסח עד אותו זמן:",
                "<b>כבר</b> ביארנו שאין ראוי לאדם לעמד בלא אשה דרך הערה אמרו כל אדם שאין לו אשה שרוי בלא טובה שנאמר לא טוב היות האדם לבדו בלא שמחה שנאמר ושמחת אתה וביתך בלא ברכה דכתיב להניח ברכה אל ביתך בלא תורה דכתיב האם אין עזרתי בי ותושיה נדחה ממני כלומר שצריך להתעסק בצרכי ביתו ותלמודו משתכח בלא חומה דכתיב נקבה תסובב גבר כלומר ששומרתו מכמה מיני נזקים בלא שלום שנאמר וידעת כי שלום אהלך:",
                "<b>כל</b> היודע באשתו שהיא צנועה ביותר ויראת שמים ואינו פוקדה נקרא חוטא שנאמר וידעת כי שלום אהלך כו' וכן כל היוצא לדרך ראוי לו לפקדה וליפרד ממנה מתוך חבה שאף האשה לבה עליו בשעת הפרידה ומתעוררת לאהבתו ואפי' היה סמוך לוסתה עונה שראוי לו לפרוש כמו שיתבאר במקומו מכל מקום פוקדה בדברי שעשוע ליפרד ממנה באהבה ויש מפרשים אף בפקידה ממש שאף הפרשת עונה סמוך לוסתה אינה אלא מדברי סופרים והם אמרו ואע\"ג דנפקא לן מוהזרתם אסמכתא בעלמא היא ויש מפרשין דסמוך לוסתה שאסרו מן התורה דוקא לאחר הוסת כגון שנתערבו דמיה אבל קודם הוסת מדרבנן ויש גורסין כאן לא נצרכא אלא לאשתו נדה כלומר ולפקידת דברים ויש מפרשים לגירסא זו לאשתו נדה שראוי לו להתאחר עד שתטהר אם היא סמוכה לטבילתה עונה ודברים אלו כלם לאי זו שיטה שתהיה דוקא כשהולך לדבר הרשות אבל אם הולך לדבר מצוה אין ראוי לו להתעכב כלל לשום דבר:",
                "<b>האוהב</b> את אשתו כגופו ומכבדה יותר מגופו והמדריך בניו ובנותיו בדרך ישרה ומשיאן סמוך לפרקן עליו הכתוב אומר וידעת כי שלום אהלך ופקדת נוך ולא תחטא וסמוך לפרקן שכתבנו יש מפרשים בו קודם שיגדלו ויש מפרשין קודם שמנה עשרה שהוא זמן חפה וכבר ביארנו הענין ומה שנחלקו בו המפרשים בסנהדרין פרק שריפה ע\"ו ב':",
                "<b>האוהב</b> את שכניו ומקרב את קרוביו והנושא את בת אחותו והמלוה סלע לעני בשעת דחקו עליו הכתוב אומר אז תקרא וה' יענה והאי דנקט בת אחותו יש מפרשים דרך כלל על כל קרובה שלו ונקט היותר קרובה שבזווגי היתר קורבא והאי דלא נקט בת אחיו יש מפרשים מפני שאיפשר ליבטל בה מצות יבמים אם ימות בלא בנים ויש מפרשים מפני שדעתו של אדם קרובה אצל אחותו יותר מאחיו ובת אחותו אהובה אצלו יותר ולי נראה שדרך כלל הוא משבח זיווג הקרובות מפני שטבען שוה לטבעו ואהבתן מצוייה ביניהם מתוך שווי הטבעים ונקט בת אחותו מפני שהיא שוה לו בטבע יותר מכלן וכמו שאמרו ב\"ב ק\"י א' רוב בנים דומים לאחי האם וזהו שהביאו עליו אז תקרא וה' יענה כלומר שתהא נשמע בביתך הרבה ומה ששבחו בכאן המלוה סלע לעני בשעת דחקו מכל מקום אם היה ממציא לו מעות מצד שנותן עיניו בנכסיו הרי זה רשע ערום ונעשית מצותו עבירה ועל זה אמרו ומצאוהו רעות רבות וצרות זה הממציא מעות לעני בשעת דחקו וכבר ביארנוה במסכת חגיגה ה' א':"
            ],
            [
                "<b>כשם</b> שביארנו שאין ראוי לאדם שיעמד בלא אשה כך אין ראוי לו לעמד בלא קרקע דרך הערה אמרו כל אדם שאין לו אשה אינו אדם שנאמר זכר ונקבה בראם ויקרא את שמם אדם כל אדם שאין לו קרקע אינו אדם שנאמר והארץ נתן לבני אדם:",
                "<b>ראוי</b> לאדם שיהא מעורר כונתו בכל עניניו לשם מצוה וכשנושא אשה יהא כונתו או להולדת בנים הגונים או להיותה לו לעזר עד שבזכותה וזריזותה בדרכי ביתה יהא הוא פנוי להתעסק בתורה והוא שאמרו אעשה לו עזר כנגדו במה אשה עוזרתו לאדם והשיבו אדם מביא חטים מה יעשה בהם יהא כוססם וכן אם מביא פשתן לובש את הפשתן אלא האשה טורחת ועושה והוא נהנה אם כן נמצאת היא מאירה את עיניו ומעמידתו על רגליו וכל שכונתו על אחת מדרכים אלו זיווגו עולה יפה והוא שאמרו זכה עזר לא זכה כנגדו וכן אמרו כתיב כנגדו כלומר בלא יו\"ד עד שראוי לקרות בפתח תחת הנו\"ן ובדגשות הגימ\"ל מקור מבנין הדגוש כלומר שהיא נתונה לו להכעיסו ולנגדו וקרינן כנגדו בסגו\"ל תחת הנו\"ן וברפיון הגימ\"ל כלומר שעומדת לעומתו לשמשו זכה כנגדו לא זכה מנגדתו:",
                "<b>לעולם</b> יתעורר אדם למצות להיות נמנה מכלל הצדיקים שכל העולם אינו מתברך אלא בשבילם דרך הערה אמרו ונברכו בך כל משפחות האדמה אפילו משפחות הדרות באדמה אינם מתברכות אלא בשביל ישראל כל גויי הארץ אפילו ספינות הבאות מגליא לאספמיא אינם מתברכות אלא בשביל ישראל:",
                "<b>כבר</b> ידעת שהאומנות חביבה הרבה ושראוי לאדם ללמד את בנו אומנות כמו שביארנו במסכת קדושין כ\"ט א' ומכל מקום אין כל האומניות שוות ואין לך פחותה מהם יותר מעבודת קרקע דרך הערה אמרו וירדו מאניותיהם כל תופשי משוט על הארץ יעמדו כיון שנתנבא על בעלי אומניות שיתעסקו בקרקע אמר עליהם וירדו ואין לך גדולה בהם ובעלת ריוח יותר מסחורה והתעסק במעות דרך צחות אמרו ר' אלעזר חזייה לההיא ארעא דהוה שדי בה כריא לפותיה כלומר שהיה שם כרי גדול מחזיק כל רוחב השדה אמר אי שדיא לארכה הפוכי בעיסקא טב מינך כלומר אפילו היית מחזיק כל אורך הקרקע הפוכי זוזי בעיסקא טב מינך וכן אמרו רב על לביני שיבלי חזנהו דהוה נייפן אמר אי איתנייפן ואי תנופפן מאה זוזי בעיסקא טבין מינייהו כלומר אפילו אתם מתנופפות יותר ויותר עדין דמים מועטים בסחורה עדיפי וכן אמרו מאה זוזי בעיסקא בישרא וחמרא מאה זוזי בארעא מילחא וחפורא ר\"ל ירק קטן שלא הביא שליש ר\"ל שאין בעליו מגיעין לאכול בשבילו אלא ירק ומלח ומגניא ליה אארעא ר\"ל מתוך עניו ויש מפרשים לשמור שדהו בלילה ומרמיא ליה תיגרי ר\"ל בתוך ביתו על הדרך שאמרו ב\"מ נ\"ט א' במשלם שערי דכדא תיגרא נקיטא ואתיא ודברים אלו לא נאמרו אלא לסחורה אבל כל לצורך אכילתו ראוי לו להתעסק בעבודת קרקע שלא יצטרך ליקח תבואה למחיתו והוא שאמרו זרע ולא תיזבון בשוקא ואפילו היו שוים מכל מקום הברכה מצויה יותר במה שאינו ניקח בדמים ויזהר להזדרז בעצמו קודם שיבא לידי עניות והוא שאמרו זבין ולא תידול כלומר מכור כלי תשמישך להתעסק בהם ולא תבא לידי עוני ודלות והני מילי בסיתרקי ר\"ל כלי תשמיש ומיני בגדים שאינם עשויים ללבוש אבל גלימא ומיני בגדים העשויים להתכבד בלבישתם לא שמא לא תזדמן לו ראויה לו כל כך כזו:",
                "<b>ולעולם</b> יזהר שלא להוציא הוצאה שלא לצורך וישתדל עליה קודם בואה שלא תבא ובפרט בהוצאת בנין שהיא הוצאה יתירה דרך הערה אמרו טח ולא תשפץ שפיץ ולא תבנה כלומר כשתראה נקב מועט בכותל סתמהו ולא תניחוהו להתרחב עד שתצטרך אחר כן לשפצו ולחזקו ואם כבר נתרחב חזקהו באבנים וטיט או סיד ולא תניח עד שתפול הכותל ותצטרך לבנות דרך צחות אמרו למה נקרא שמן ערי מסכנות ללמד שכל העוסק בבנין מתמסכן וכל שיש לו מעות ואין דעתו עליהם לסחורה יהא קופץ ולוקח עד שלא יתאכלו המעות דרך צחות אמרו קפוץ זבון ארעא מתון וסב איתתא כלומר שימתין לישא עד שיבדוק במעשיה יפה יפה:",
                "<b>ולעולם</b> לא יחזר בנשואיו אחר גדולה הימנו שמא מתוך מעלתה עליו אף היא משתררת עליו וכל שכן שאינה נשמעת לו בתקוני ביתה והוא שאמרו חות חד דרגא ונסיב איתתא וסק חד דרגא בשושבינא כלומר שיחזר אחר אוהב גדול ממנו:",
                "<b>לעולם</b> יצדיק אדם את דינו ויתבונן כי כל המתרגש עליו בשלו הסער ואל ישא פנים לעצמו לומר צדיק אני והיאך קרני כך שכל שהוא צדיק הב\"ה מדקדק עמו ליראו ולהשיבו מכל דרך רע ולכונה זו אמרו אין פורענות באה לעולם אלא בשביל ישראל ר\"ל כדי ליראם עד שישובו רמז לדבר החרבתי חוצותם מבלי עובר אמרתי (אז) [אך] תיראי [אותי] תקחי מוסר:",
                "<b>לעולם</b> יזהר אדם בנשואיו לבדוק אחר האשה במדותיה אם היא קפדנית ורגזנית אם נוחה ושלמנית שאין לך דבר מר בעולם יותר מאשה רעה דרך צחות אמרו רב כי הוה מיפטר מיניה דר' חייא אמר ליה רחמנא ליצלך ממידי דקשי ממותא אמר ליה ומי איכא מידי דקשי ממותא דק ואשכח ומוצא אני מר ממות את האשה ומכל מקום מי שנפלה לגורלו יסבלנה כפי היכולת ויניח מקום לשלום אמרו על רב שהיתה אשתו רעה ורגילה לצערו כי הוה אמר עבידי לי טלפחי הוה עבדא ליה חימצי והוא מין אחר של קטנית ואי הוה אמר עבידי לי חימצי הוה עבדא ליה טלפחי וכן בכל הדברים כי גדל חייא בריה אפיך לה כלומר כשהיה אביו רוצה בחימצי הוא היה אומר לאמו דטלפחי קא בעי וכשהיה האב רואה כך אמר ליה לבריה איעלייא אמך כלומר נתעלית והיטיבה דרכיה אמר ליה אנא עבדי דאפיכנא לה כלומר שעדין היא במרדה אבל אני מהפך לה את דבריך שמח למה שראה משכלו וקרא עליו משל שההדיוטות אומרים דנפיק מינך טעמא לילפך כלומר שיש בן שמחכם את אביו ומיהו את לא תעביד הכי משום דכתיב למדו לשונם דבר שקר אלא שאני אלמד לעשות כן הואיל ולא אוציא שקר מפי ואע\"פ שאמרו לקמן ס\"ה ב' מותר לשנות בדברי שלום דוקא בדבר שאם אינו משנה נפיק מינה חורבא אבל זו אני יודע לעבור על פשעה ואיני מקפיד ומוטב תעמוד היא במרדה משתרגיל אתה עצמך לדבר שקרים הא למדת שהיה סובל לה ומניח מקום לשלום וגדולה מזו אמרו בר' חייא דהוה דביתהו מצערא ליה ואפילו הכי כי הוה משכח מידי דחזי לה הוה צייר בסדיניה דרך הדיוטות ומייתי ניהלה דרך חבה ואמרי ליה והא קא מצערא ליה למר וקאמר להו דיינו שמגדלות את בנינו ומצילות אותנו מן החטא ר\"ל מהרהור עבירה וכל שהיא קפדנית ורעה אלא שנוחה לרצות כל שכן שראוי לעבור על מדותיה להוציא הפסדה בשכרה דרך צחות אמרו מיקרי ליה רב יצחק לרב יהודה בריה ומוצא אני מר ממות את האשה כגון אימך והוה מתני ליה אין אדם מוצא קורת רוח אלא מאשתו ראשונה כגון אימך וכשהקשו מזו לזו תירצו בה מתקיף תקיפא אלא דעבורי מעברא במילתא:"
            ],
            [
                "<b>אשה</b> רעה מצוה לגרשה ואם כתובתה מרובה צרתה בצדה כלומר יגזם לה שישא אשה אחרת עליה כדי שתקבל תוכחת דאמרי אינשי בחברתה ולא בסילתא כלומר האשה מכנעת עצמה יותר ומקבלת תוכחת כשמתיראה לבא צרתה בצדה יותר מהכאות במקל ובבקעת:",
                "<b>אע\"פ</b> שהאומנות משובחת הרבה מכל מקום צריך שישתדל להיות עמו פרקמטיא מועטת להרויח ממנה שהאומנות דיו שיתפרנס בו ואי אפשר לו להתעשר בו דרך צחות אמרו נתנני ה' בידי לא אוכל קום זה שמזונותיו תלויים בכפו:",
                "<b>ולעולם</b> יזהר אדם שלא לילך דרך הדיוטות דרך צחות אמרו השחיתו התעיבו עלילה אלו בני אדם שמהלכים ערומים בשוק שאין לך משוקץ ומתועב יותר ממי שמהלך ערום בשוק:",
                "<b>כבר</b> ביארנו שלעולם יהא אדם מתבונן שכל שאירע לו הוא בקו ובמשפט מצד מעשיו הן דברים קלים הן דברים של צער גדול וצרה גדולה דרך הערה אמרו נתנני ה' בידי לא אוכל קום זו אשה רעה וכתובתה מרובה וכן אמרו בניך ובנותיך נתונים לעם אחר זו אשת אב בגוי נבל אכעיסם אלו המינין שנאמר אמר נבל בלבו אין אלהים ויש אומרים אלו פרסיים כלומר שמצרים לישראל וכופרין במעלתם וביחוסם ועוד אמרו אמרו ליה לר' יוחנן אתו חברי לבבל שאג נפל כלומר שאג ונפל מכסאו מרוב פחד אמרו ליה מקבלי שוחדא תריץ ויתיב כלומר נתישב בעצמו ואמרו לו גזרו על שלש ואמר להם שהכל בעונותם מפני שלש שהיו עוברים בהם והכל היה מדה כנגד מדה גזרו שלא לאכול בשר שחוטה מעונש מתנות כהונה שלא היו הם נותנים כראוי וגזרו עליהם שלא לרחוץ במרחצאות שלהם מפני עון טבילה שלא היו טובלים כשהיו צריכים טבילה למצוה וגזרו עליהם לחטט את המתים מפני שהיו שמחים ונושאים ונותנים עמהם ביום אידם שהיו עובדים אליליהם שהם קרויים מתים כמה דאת אמר ויאכלו זבחי מתים וכדכתיב והיתה יד ה' בהם ובאבותיהם והלא אבותיהם כבר מתו אלא זה חטיטת המתים:",
                "<b>כתוב</b> בספר בן סירא אשה טובה מתנה טובה בחיק ירא אלהים תנתן אשה רעה צרעת לבעלה מאי תקנתיה יגרשנה ויתרפא מצרעתו אשה נאה ר\"ל ביופי ובמעשים אשרי בעלה העלם עיניך מאשת חן של אחרים פן תלכד במצודתה אל תט אצל בעלה למסוך עמו שכר כי בתואר אשה יפה רבים נשחתו ועצומים כל הרוגיה רבים היו פצעי רוכל ר\"ל מוכרי קשוטי נשים המרגילים לדבר עבירה כניצוץ אש המבעיר גחלת ככלוב מלא עוף כן בתיהם מלאים מרמה מנע רבים מתוך ביתך ולא הכל תביא לשם רבים יהיו אנשי שלומך גלה סודך לאחד מני אלף אל תצר צרת מחר כי לא תדע מה ילד יום שמא מחר אינו ונמצא מצטער על עולם שאינו שלו:",
                "<b>מכיון</b> שנצטוה האדם על פריה ורביה כדי להעמיד הישוב כל הפורש לגמרי ממנה הרי הוא כשופך דמים ר\"ל שמונע קיום הישוב ועוד שמא זה שהוא מונעו היה בא לתכלית שלמות ועל זה נאמר כאלו ממעט את הדמות רומז למה שאמר בצלם אלהים ברא אותו ר\"ל בשכל ועתיד להדמות לעליונים אם יבא לתכלית שלמותו מכל מקום כל הנמנע מזה לכונת קיום התורה ופרישות העולם אע\"פ שלא קיים מצוה זו הואיל ורואה בעצמו שכך נוח לו לקיום התורה ומצותיה מעבירין לו והוא שאמר בן עזאי מה אעשה שנפשי חשקה בתורה ואיפשר לעולם שיתקיים על ידי אחרים:"
            ],
            [
                "<b>כבר</b> ביארנו במשנתנו שכל שנשא אשה ושהא עמה עשר שנים ולא ילדה אינו רשאי ליבטל אלא יוציא ויתן כתובה שמא לא זכה ליבנות הימנה והקשו בה למטה ודילמא איהי היא דלא זכיא כלומר ויוציאנה בלא כתובה ותירץ דאיהי כיון דלא מיפקדא לא מיענשא בהכי ולענין ביאור למדת שאלו היינו סוברים דאיהי מיפקדא היתה יוצאת בלא כתובה ומתוך כך הקשו בו רבים ממה שנאמר בסוף הפרק ס\"ה ב' ואי לא מיפקדא כתובה מאי עבידתה ופירושה דבדאית ליה בני עסקינן דאי לית ליה פשיטא היינו מתניתין אלא אפילו יש לו בנים מאשה אחרת שאין כאן כפייה מצדו אלא מצדה ובא ללמוד ממנה דאיהי מיפקדא דאי לא מיפקדא כיון דאית ליה בני אמאי כייפינן ליה אלא דמיפקדא ואפילו הכי יוציא ויתן כתובה וכל שכן היכא דלא זכו תרויהו ומתוך כך פירשו גדולי המפרשים דהכא לאו למימרא דאי איהי מיפקדא לית לה כתובה אלא אלישנא בעלמא קא פריך כלומר אמאי דקאמרינן שמא לא זכה ליבנות הימנה כו' ולאו למימרא דאי איהי לא זכאי ומיפקדא דלא ליתיב לה כתובה ויש מתרצים דודאי לענין כתובה איתמרא וההיא דלקמן מיירי בדהוי איהו עקור דתלינן בדידיה ולא בדידה ואי מיפקדא אית לה כתובה אע\"ג דאיהי היא דכפיא ליה לאפוקה הואיל ומיפקדא אבל זו שבכאן אינו עקור ואי איהי מיפקדא ובעיא לאכפוייה הוה לן למימר דלית לה כתובה:",
                "<b>זה</b> שביארנו שאם נשא אשה ושהא עמה עשר שנים שיוציא ויתן כתובה רמזוה מאברהם דכתיב מקץ עשר שנים לשבת אברם בארץ כמו שביארנו במשנה ס\"א ב' ולמדו ממנה בכאן שאין ישיבת חוצה לארץ עולה מן המנין ויש לך לדון ואם כן בחוצה לארץ נתבטל דין זה לגמרי והלא מצות פריה ורביה אינה מצוה התלויה בארץ יש מפרשים שבחוצה לארץ אין כופין בכך אלא שאם רצה מוציא ולעיקר הענין לא אמרו כופין בזו מן הדין אלא שהוא מצוה עליו ומודיעין אותו וכופין אותו דרך תוכחת ודרך הודעת צורך קיום מצוה אלא שרוב מפרשים פירשוה בכפיה גמורה כדאיתה בפרק המדיר ע\"ז א' ויש מפרשים שלא נאמר שאין ישיבת חוצה לארץ עולה מן המנין אלא באברהם שהיה עקור ולא זכה ליבנות עד שעלה לארץ וכמו שכתבו גדולי הרבנים בפירושי התורה שלהם אין ישיבת חוצה לארץ עולה לו מפני שלא נאמר לו ואעשך לגוי גדול עד שבא לארץ ומשבא לשם זכה ליבנות בהבטחת השם שאמר לו לך לך גו' ואעשך גו' שהא עשר שנים ולסוף עשר נשא את הגר הא שאר בני אדם אין בהם חלוק לענין זה בין ישיבת הארץ לחוצה לה ואף לשון הסוגיא מוכיח כן דקאמר עולה לו ר\"ל לאברהם וכן שאמר לפיכך אם חלה וכו' כלומר כשם שמצינו באברהם שימי ישיבת חוצה לארץ אחר שלא היה ראוי שם לבנים לא עלו לו עד שבא לארץ והגיע זמן הבטחתו כך בשאר בני אדם אין ימים שאין ראויין לפקידה עולין להם וגדולי המפרשים כתבו שאף בשאר בני אדם כל שרגיל לישב בארץ והלך ועמד לו עם אשתו בחוצה לארץ וחזר לו לארץ אין ישיבת חוצה לארץ עולה לו וכן היה ענין אברהם שאחר מראות בין הבתרים חזר לחרן ועשה שם חמש שנים כדאיתה בסדר עולם וכשחזר שניה לארץ היה בן שבעים וחמש כדכתיב ואברהם בן חמש ושבעים שנה בצאתו מחרן ומשם עד שנשא את הגר עשר שנים דכתיב ואברהם בן שמנים שנה ושש שנים בלדת הגר את ישמעאל הא כל מי שכל ישיבתו בחוצה לארץ דנין אותו גם כן בעשר ויש מפרשים שאף מי שלא היה רגיל לישב בארץ כל שיצא לו מכל מקום מחוצה לארץ לדור לו בארץ אין מונין לו אלא משעה שנכנס לדור בארץ הא מכל מקום מי שכל ישיבתו בחוצה לארץ דנין אותו בעשר:",
                "<b>אף</b> עשר שנים אלו אין דנין בהם אלא אם כן היו כלם ראויים לפקידה הא אם היה הוא חולה או שהיתה היא חולה או שהלך בעלה למדינת הים או שהיה חבוש בבית האסורין אין עולין לו מן המנין ואפילו היו שניהם חבושים בבית אסורין אחד הואיל ומכל מקום אין דרך לשמש בבית האסורין וללמדנו כך נקט ליה לישנא דשניהם חבושים:",
                "<b>לעולם</b> אל יתיאש אדם מן התפלה שאין הפרגוד ננעל בפניה דרך הערה אמרו ויעתר לו ה' למה נמשלה תפלה לעתר מה עתר זה מהפך את התבואה בגורן ממקום למקום אף תפלתן של צדיקים מהפכת דעתו של הב\"ה ממדת רגזנות למדת רחמנות הה\"ד ויעתר לו ה' וכן אמרו שרה אמנו אילונית היתה שנאמר אין לה ולד אפילו בית ולד לא היה לה ואעפ\"כ נשתנה הטבע וילדה לה:"
            ],
            [
                "<b>כבר</b> ביארנו במשנתנו שאם שהא עמה עשר שנים ולא ילדה וגירשה מותרת לינשא לשני ולשהות עמו עשר שנים ואם גירשה שני לסוף עשר שנים אסורה לינשא לשלישי מפני שהוחזקה בשנים וכן לענין קטלנית אף לענין מצות מילה אמרו שאם מלה ראשון ומת מחמת מילה ומלה את השני ומת אף הוא מחמת מילה הרי הוחזקו כל הנולדים ממנה בכך ולא תמול לשלישי ונראה לי שאין החזקה אלא ממנה הא אם הוליד הוא מאשה אחרת ימול וזהו שייחסו את הענין באשה כמו שאמר מלה לראשון כו' ולא סוף דבר שהבנים מחזיקים אלא אף אחיות מחזיקות ר\"ל שאם נולד בן לראשונה ומת מחמת מילה ונולד בן לאחותה ומת אף הוא מחמת מילה לכשנולד בן לשלישית לא תמול שאף היא הולכת אחר האחיות:",
                "<b>כשם</b> שבנשואין ומילה אמרו דבתרי זימני הויא חזקה כמו שביארנו כך הדין במלקיות והוא שאמרו מי שלקה בחייבי כרת ושנה הוחזק ברשע גמור ואם חזר לעבירה שבכרת בית דין כונסין אותו לכיפה ומאכילין אותו שעורים עד שכריסו נבקעת כמו שביארנו בסנהדרין פ\"א ב' ומכל מקום יש דברים שאין חזקתן אלא בשלשה והם וסתות ושור המועד וחזקת נפלים כמו שיתבאר ענינה למטה וסתות ממה שאמרו אין האשה קובעת לה וסת להיות דיה שעתה ולשאר ענינים הנזכרים במקומן עד שתקבענו שלשה פעמים ואינה מיטהרת ממנו שלא להחזיקה בטמאה לטהרות בשעת הוסת מעת לעת ומשום דאורח בזמנו בא עד שתעקרנו שלשה פעמים שור המועד לומר שאינו מועד עד שיעידו בו שלשה ימים כמו שהתבאר במקומו ב\"ק כ\"ג ב' וכן לענין חולי אמרו שאחיות מחזיקות וכל שהוחזקו שלש אחיות בחולי מגונה לא ישא את הרביעית שאף היא בחזקת אחיותיה שמא תאמר מה חלוק בין אלו לאלו נשואין הן לענין עקרה הן לענין קטלנית לחומרא וכן מילה מפני הסכנה ומלקות הואיל ובר כרת הוא מקילין במיתתו וסתות דרבנן לקולא ושור המועד לא מפקינן ממונא אלא בדבר הברור הרבה וחולי מילתא דלא שכיחא ואקילו בה:",
                "<b>זה</b> שביארנו בקטלנית שכל שנשאת לראשון ומת ולשני ומת שלא תנשא לשלישי פירשו אחרוני הגדולים שבספרד שלא סוף דבר בשנשאת ומת אלא אף בנתארסה ומת שלא תנשא לשלישי וכן אם נפל מן הדקל ומת אע\"פ שהדבר ידוע באלו שלא מחמת תשמיש היה שאין מעין של אשה גורם אלא מזל גורם ומכל מקום לדעתנו הלכה מעין גורם ואין דין קטלנית אלא מנשואין וכן הכרענוה ברביעי של כתובות מ\"ג ב' בסוגית המשנה השניה:"
            ],
            [
                "<b>כבר</b> ביארנו במשנתנו שכל שנשא אשה ושהא עמה עשר שנים ולא ילדה אינו רשאי ליבטל ופירשנו בבריתא שיוציא ויתן כתובה וכן ביארנו במשנתנו שאף לכשנתגרשה מראשון תנשא לשני ותשהא עמו עשר שנים ואם לא ילדה יוציא ואף בזו יראה להדיא שיתן כתובה שאין הפרש בין ראשון לשני כלום וכן ביארנו שמשנשאת לשני ושהא עמה עשר שנים ולא ילדה הוחזקה ולא תנשא לשלישי ופירשו בכאן דוקא לשלישי שאין לו בנים הא יש לו בנים מותרת לינשא לו אע\"פ שאינו מכיר בה ומתוך כך אם רצה להוציא יתן כתובה הא אין לו בנים לא תנשא לו ואם נשא יוציא בלא כתובה הואיל ולא הכיר בה שאלו הכיר בה יש לה כתובה דהא אפילו באילונית כל שהכיר בה יש לה כתובה והוא שאמרו בפרק אע\"פ ס\"ה א' בחומא דביתהו דאביי דפסקו לה מזוני אע\"פ שאביי בעל שלישי הוא אי נמי הואיל וכי נסבה אדעתא דמאן דאמר בתלת זימני הויא חזקה נסבה כדאיתא בהאי סוגיא דלעיל הוה ליה כשני לדידן:",
                "<b>למדת</b> לפי דרכך שאשה זו אין דנין אותה באילונית אף לאחר שהוחזקה שהאילונית אפילו לראשון ואפילו יש לו בנים מקח טעות הוא וכל שלא הכיר בה יוצאה בלא כתובה אלא שיש לה תוספת כמו שביארנו פרק אלמנה ניזונת ק' ב' וטעם הדבר שהאילונית נתברר מגופה שאינה ראויה לילד ומתוך כך נעשה מקח טעות גמור ויוצאת שלא בכתובה אף מן הראשון ואפילו היו לו בנים ואפילו בתוך עשר אפילו ליומה כל שהובררו סימניה ואף גט אינה צריכה כמו שביארנו לדעת רוב מפרשים בפרק ראשון אבל אשה זו אין לה סימני אילונית והרי היא אשה גמורה כשאר הראויות לילד ואין לנו בה אלא חזקה ואם כן כל שנשאת עד שלא הוחזקה אין כאן מקח טעות כלל ואין אחד מהם מוציא מטעם זה עד שתשהא עמו עשר שנים ומאחר שנשאת להם בהיתר לכשיבאו להוציא אף השני נותן כתובה אע\"פ שעכשו הוחזקה וכן בקטלנית שאין האשה מפסדת כתובה מספק הואיל וברשות נשאת ואין מפקיעין אותה מטעם לכשתנשאי לאחר כו' שהרי ראויה לינשא למי שיש לו בנים שאף כשנתגרשה משני אם נשאת למי שיש לו בנים בהיתר הוא ואם יוציא יתן כתובה שאין זה מקח טעות גמור אף לשלישי שאיפשר שאירע מזלה שנשאת לכמה עקרים ואפילו הולידו הראשונים מאחרות ולא הולידו ממנה איפשר שיש סיבות שאדם ראוי להוליד מזו ולא מזו לפי הכנת כלי ההולדה הן שבאיש הן שבאשה אבל אם נשאת לשלישי שאין לו בנים הרי נשאת באיסור ומתוך כך תצא שלא בכתובה מתורת קנס הואיל ושלא כדין נשאת לו ולא הכיר בה ומכל מקום אף בזו אין כאן מקח טעות גמור וצריכה גט גמור מן התורה אלא שמתורת קנס מפסדת כתובתה הואיל ושלא כדין נשאת וכן השלישי אינו צריך להמתין עשר שנים אלא מוציא מיד ואע\"פ שקצת מפרשים חלוקים לומר שאין לה כתובה משני תדע שבוריין של דברים כך הם וכך אתה מוצאם להדיא בתלמוד המערב פ\"ו ה\"ו וכל הסוגיא מוכחת כן דקאמר מהו דליבעי הנך קמאי אלמא דתרויהו יהבי כתובה וכן אתה מוצאה בשאלתות ובהלכות גדולות מעתה נשאת לשלישי ולא היו לה בנים שיוצאה ממנו בלא כתובה אין הראשונים יכולים לומר ודאי את הוא דגרמת אלא מציא אמרה השתא הוא דכחשי ושמא תאמר והלא נתברר כן אף מנשואי שני ואעפ\"כ גבת כתובתה לדעתנו ומה נתחדש עכשו עד שיעלה בדעתנו לומר שיהו הראשונים יכולין לתבוע כמדומה לי שלא נשאלה אלא מפני האחרונה הסמוכה לה או שמא דעת השואל שלא נשאת לשלישי אלא למי שיש לו בנים דאלו למי שא\"ל הא אסירא אלא שנשאת למי שיש לו בנים והי' השואל סבור שזו ראיה ברורה שהרי אחר שהוחזקה נשאת לשלישי שהוליד מאחרות ולא הוליד ממנה ותירץ לו דאפילו הכי הואיל ובהיתר נשאת גובה כתובה ואף אם לא גבאתה עדין גובין לה אע\"פ שהורעה טענתה שאין הדבר תלוי אלא בנשואי היתר ומעתה אף כשהוציאה שלישי בלא כתובה אם נשאת לרביעי והיו לה בנים אינה יכולה לתבוע כתובתה משלישי שאף הוא אומר לה השתא הוא דבריית ועיקר הטעם הואיל ובאיסור נשאת לו ושנמשך טעם האיסור ר\"ל שלא ילדה ומכל מקום אף לכשילדה אין אומרין שיהא המגרש ראשון יכול לקלקלה ולומר אלו הייתי יודע שכן לא הייתי מגרשיך עד שנעשה את הגט בטל ובניה ממזרים ושנצטרך מתוך כך להודיעו כשיגרש שאפילו תלד לא יהא הוא יכול להחזיר על הדרך שתקנו במוציא משום נדר ומשום מוציא שם רע ומשום אילונית כמו שביארנו ברביעי של גיטין מ\"ה ב' דהתם הוא שהוא סבור להוציאה על הודאי וכשנמצא שאינו כן יכול לקלקלה וכן באשה שאין לה וסת שהרי היא יש סיבה בגופה כאילונית אבל זו שאינו מוציאה אלא על הספק אף הוא יודע שאיפשר שתלד וכבר פירשנוה בפנים אחרים ברביעי של גיטין:",
                "<b>ודברים</b> אלו שכתבנו בראשון ושני שגובה כתובתה מהם אף כשהם יורים כחץ הוא ואין אומרים הואיל ויורה כחץ חזקת החולי ממנה ותצא שלא בכתובה כמו שכתבוה גדולי המחברים אלא כל בראשון ושני אומרין שלא זכה ליבנות הימנה הואיל ואין לה סימני אילונית וגובה כתובתה אע\"פ שהיא מודה עליו שיורה כחץ ואם כן זו שאמרו הוא אמר מינה והיא אמרה מיניה בדברים שבינו לבינה היא נאמנת מפני שטענתו ספק ושטענתה ודאי דאיהי קים לה ביורה כחץ ואיהו לא קים ליה פירושו בשלישי שאין לו בנים ובא להוציאה בלא כתובה והוא אמר מינה היא דהא הוחזקה ואין לה כתובה והיא אמרה מיניה דלאו יורה כחץ אבל בראשון ושני אע\"ג דלא אמרה הכי יש לה כתובה וכן פירשוה גדולי המפרשים אלא שקשה לפרש היאך מוציאין כתובה ממנו בכך אחר שאף היא הוחזקה ועוד שאף בבריא ושמא לא מפקינן ממונא כדאיתא בראשון של כתובות י\"ב ב' ובראשון ושני מיהא ליכא לאקשויי דהא איכא חזקה אלא ודאי אראשון ושני קאי וכמו שפירשוה גדולי הפוסקים ואע\"פ שלשיטתנו אינה צריכה לומר כן פירושה שהוא טוען בה טענת בריא כגון שטוען שמתהפכת או מפלטת או שוסתות שלה מבולבלים וקאמר דאפילו מהימנינן ליה מכל מקום הואיל ואיהי טענה בבריא שאינו יורה כחץ מהימנינן לה ואין הפוכה או הפלטתה מעלין ומורידין לו אחר שאינו ראוי להוליד וגובה כתובתה הא כל שאין הוא טוען כן אפילו אמרה שאינה יודעת אם יורה כחץ אם לאו גובה כתובתה כמו שכתבנו:",
                "<b>יש</b> לשאול היאך אמרו להאמין בה בשאינו יורה כחץ והיאך לא חששנו שמא תשקר בטענתה אחר שאי אפשר להכחישה והלא באחרון של נדרים צ' ב' אמרו השמים ביני לבינך יעשו דרך בקשה כו' ואמרו שם איהי כיון דידעא ביה דלא קים ליה ביורה כחץ משקרא ומכל מקום תירצו גדולי הפוסקים דהתם הואיל והיא רוצה להתגרש חוששין שמא נתנה עיניה באחר ולפיכך שקרה אבל זו שבכאן שאין היא רוצה להתגרש מהימנינן לה מטעם בריא ושמא והדברים נראין ואם הוא אומר אף בזו שחושש לשקרותה ורוצה להזמין עצמו לישא אחרת לבא עליה שלא בעבירה ולבדוק עצמו אם יוליד ממנה כל שאיפשר לו לספק לשניהן בשאר כסות ועונה רשאי ואינו נותן כתובה עד שיבדוק ויש אומרים שבזמנים הללו שהוסכמו הדורות בנדרים וחרמות שלא להתיר את הרצועה לישא אשה על אשה אינו רשאי ויוציא ויתן כתובה וחזרנו לכעין דעתו של ר' אמי שאמר אומר אני כל הנושא אשה על אשתו אפילו רשאי לספק יוציא ויתן כתובה:",
                "<b>זו</b> שכתבנו שגדולי הפוסקים פירשוה גם כן לענין כתובה ובראשון ושני ומפרשים שהיא צריכה לומר כן שאלמלא כן חזקת החולי ממני הדברים מתמיהים דהא מראשון ושני לא צריכה טענה אלא שיש דוחקים לפרשה בדברים הרבה שאין צורך לכתבם ומכל מקום גדולי הדורות פירשוה בבאה היא להתגרש ומחמת טענה שיכולה לומר כן כמו שיתבאר למטה ומהימנינן לה אף למשנה אחרונה ואין חוששין שמא עיניה נתנה באחר מפני שני דברים אחת שאין מאמינים בה אלא לצאת בלא כתובה והשנית דוקא לסוף עשר וכל דאיכא הני תרתי אין חוששין לנתינת עין באחר והרבה טרחו בענינים אלו כמה מפרשים ואף גדולי הדורות האריכו בה הרבה והביאו בה דברי הראשונים הרבה אלא שרובן סברות ודברים שאין בהם הכרח אלא סברות המפרשים זה אומר וזה אומר בכה ואנחנו כתבנו מה שנראה לנו מסוגית הגמרא:",
                "<b>ומכל</b> מקום מה שכתבנו בשם גדולי הדורות שכל שבאה להתגרש מחמת טענה צריך שהיית עשר שנים ויציאה בלא כתובה גדולי הראשונים שבגירונדה פירושה בשהיית עשר אלא שגובה כתובתה ובשאלתות פירשו שאף בתוך עשר יכולה לטעון כן וגובה כתובתה הואיל ובאה להתגרש מחמת טענה והדברים מתמיהים שאם כן כל אחת נותנת עיניה ובאה מחמת טענה אלא ודאי שלא בכתובה ואע\"פ שאמרו למטה אתא עובדא קמי ר' יוחנן ואמר יוציא ויתן כתובה ואוקימנה בבאה מחמת טענה ההיא בשנודע שהבעל עקור ואין כאן חשש נתינת עין ושמא תאמר והרי אמרו למעלה אזיל ואבדוק נפשאי אף בזו יוציא ויתן כתובה וודאי אמילתא דלעיל קאי דאמרה איהי מיניה כו' ולדעת גדולי הדורות היאך אמרו אף בזו יוציא ויתן כתובה והלא בהיא אמרה מיניה כו' אין לה כתובה הם מפרשים דלאו אמילתא דלעיל קאי אלא אמתניתין דקתני שהתה עשר שנים כו' דאי אמר אבדוק נפשאי לר' אמי יוציא ויתן כתובה ומכל מקום יראה שהאילונית הואיל והובררו סימניה אינה יכולה לומר מיניה או אף מיניה שכל שהובררה אין מאמינין לה בכלום לאותו ענין:",
                "<b>וגדולי</b> המפרשים נוטים לומר שטענת יורה כחץ אינה טענת השמים ביני לבינך שטענת השמים ביני לבינך היא שטוענת שאינו יכול לשמש כלל ומכל מקום סוגיא דהתם מוכחא דטענת יורה כחץ היא ובסוף נדרים יתבארו מענינים אלו קצת דברים בעזרת הצור ובישועתו:"
            ],
            [
                "<b>כבר</b> ביארנו ששיעור שהזכרנו בעשר שנים אם הפילה בתוך עשר מונין משעה שהפילה אמר הוא שהפילה והיא אומרת שלא הפילה מהימנינן לה וכופין אותו שלא ליבטל ואין אומרין שמא עיניה נתנה באחר שהרי אין היא באה להתגרש מתחלה שאלו הפילה נוח לה לומר כן משמכנסת עצמה בחזקת עקרה ומכל מקום אם היא שותקת מהימנינן ליה ואין כופין אותו להוציא או לישא אחרת:",
                "<b>כשם</b> שבשהא עשר ולא ילדה כופין אותו להוציא כך אם ראינוה מוחזקת להפיל ושאינה יולדת ולד של קיימא כופין אותו להוציא ויראה דוקא כל ששהת עשר בדרך זה ומכל מקום אין מוציאין אותה אף לסוף עשר בהפילה אלא אם כן הוחזקה בהפלה שלשה פעמים ואף בזו כשיוציא יתן כתובה כל שבראשון ושני הא אם לא הוחזקה אלא לאחד או לשנים מונין עשר משעה שהפילה האחרון ואם הוא אומר שנים הפילה והיא אומרת שלש היא נאמנת ויוציא ויתן כתובה שאין רצונה להחזיק עצמה במפלת דרך טענת שקר ואף בזו דוקא כל שאין היא באה מתחלה להתגרש אלא שאנו באין לכופו דרך תוכחת והודעת קיום מצות פריה ורביה אבל כל שהיא באה להתגרש שאע\"פ שאינה מצווית על פריה ורביה לקצת סבות מיהא יכולה היא לומר כן כמו שהתבאר חוששין שמא עיניה נתנה באחר וכן כתבוה רוב מפרשים ומכל מקום בשאלתות פירשוה בפרשת תולדות יצחק שכל שהוחזקה לנפלים אין צורך לשהיית עשר אלא מוציא מיד ובכתובה:",
                "<b>מוחזקת</b> לנפלים אף כשנשאת לשלישי יוצאה בכתובה כל שלא הפילה תחתיו שהרי לא הקפיד אלא על הנפלים וכל שלא הפילה תחתיו אע\"פ שלא ילדה אינה מפסדת כתובתה וכן כתבוה גדולי הדורות לפי מה שכתבו תלמידיהם בשמם:",
                "<b>אע\"פ</b> שאמרו הוכח תוכיח את עמיתך אפילו מאה פעמים דוקא בשיודע שהוא מקבל או בסתם ר\"ל שאינו יודע אם יקבל אם לאו אבל כל שיודע בו שאינו מקבל אינו חייב בכך אדרבה מוזהר הוא שלא להשליך פניניו לפניו או לפניהם והוא שאמרו כשם שאדם מצווה לומר דבר הנשמע כך מצווה שלא לומר דבר שאינו נשמע שנאמר אל תוכח לץ פן ישנאך הוכח לחכם ויאהבך:",
                "<b>מותר</b> לשנות בדברי שלום שנאמר כה תאמרו ליוסף אנא שא נא כו' ויש אומרים מצוה שהרי נצטוה שמואל עגלת בקר תקח בידיך ואמרת לזבוח לה' ואע\"פ שכך עשה מכל מקום עיקר הליכתו למשוח לדוד היתה והוא אמר שעיקר ביאתו לזבוח לה' והרי מצינו שהקב\"ה שינה בדברי שלום שנאמר ואני זקנתי ובאמת שכך היה שהרי אמרה אחרי בלותי אלא שאצל השם נקרא שנוי על שלא ספר את הכל:",
                "<b>אע\"פ</b> שאין האשה מצווית על פריה ורביה אם באה מחמת טענה כגון שאין לה בנים וטוענת שהיא צריכה בזקנותה לבנים שיכלכלו את שיבתה או שישתדלו בצרכי קבורתה שומעין לה וכל שטוענת שאינו יורה כחץ או שאינו יכול לשמש עמה נאמנת וכופין אותו להוציא ויש מפרשין אף בתוך עשר ובכתובה אלא שאינו נותן לה תוספת ויש מפרשין דוקא לאחר עשר שנים ובכתובה ויש אומרין דוקא לאחר עשר שנים ושלא בכתובה כמו שביארנו למעלה ולדעת ראשון קשה לפרש שהרי יש לחוש לנתינת עין אלא שיש מפרשין אותה דוקא כשנתברר שאינו ראוי להוליד ושהיא לא הכירה בו ומאחר שכן אין חוששין לנתינת עין וגדולי המחברים כתבוה כדעת אמצעית וההיא דנדרים ר\"ל יעשו דרך בקשה פירשוה בתוך עשר:",
                "<b>מה</b> שכתבנו שאין לה תוספת הוא משום דאדעתא דלא למיקם קמיה לא כתב לה ואע\"פ שבממאנת ושניה ואילונית יש להן תוספת טעם הדברים בממאנת כדקתני בהדיא דאיהו קא ידע דאפשר לה למיהדר והרי הוא כמקבל עליו כן ואילונית הואיל ואנן הוא דמפקינן לה אית לה אבל הכא דאיהי קא בעיא למיפק לא:"
            ],
            [
                "<b>חציה</b> שפחה וחציה בת חורין אינה ראויה לא לעבד ולא לבן חורין ואם נראה בה שהפקירה עצמה לזנות מתוך שאינה ראויה לא לזה ולא לזה כופין את רבה לשחררה כדי שלא ינהגו בה מנהג הפקר:",
                "<b>ונשלם</b> פרק הבא על יבמתו תהלה לאל:",
                "<b>בעזרת</b> הצור ובישועתו:",
                "<b>אלמנה</b> לכהן גדול כו' זה הפרק הכונה בו בביאור החלק החמשי בענין איסור אכילה בתרומה והוא שאחר שנתגלגל לבאר בפרק הבא על יבמתו באלמנה לכהן גדול שאינה אוכלת בתרומה רצה לבאר הנה הרבה דינין שבענין זה וכל הפרק יבא בביאור אלו הענינים לבד מה שיבא בו בסוגית הגמרא על ידי גלגול ועל זה הצד יחלקו לשני חלקים החלק הראשון לבאר בעבדים שהאשה מכנסת לבעלה כהן על אי זה צד יאכלו בתרומה ועל אי זה צד לא יאכלו החלק השני לבאר שיש פוסלין שלא לשוב לתרומת אביה אם היא אשת ישראל ובת כהן ולא מאכילין אם נשאת לכהן והיא בת ישראל ויש לא פוסלין ולא מאכילין ויש פוסלין ומאכילין זהו שרש הפרק דרך כלל אלא שיתגלגלו בו דברים שלא מן הכונה כענין סוגית התלמוד על הדרך שקדם:",
                "<b>והמשנה</b> הראשונה ממנו והיא אמנם תחל בביאור החלק הראשון והוא שאמר אלמנה לכהן גדול גרושה וחלוצה לכהן הדיוט הכניסה לו עבדי מלוג ועבדי צאן ברזל מלוג לא יאכלו בתרומה ועבדי צאן ברזל יאכלו בתרומה אלו הן עבדי מלוג אם מתו מתו לה אם הותירו הותירו לה אע\"פ שהוא חייב במזונותן לא יאכלו בתרומה אלו הן עבדי צאן ברזל אם מתו מתו לו אם הותירו הותירו לו הואיל והוא חייב באחריותן הרי אלו יאכלו אמר הר\"ם ואע\"פ שהוא אחות בעבירה אבל אין עבדי צאן ברזל כדין עבדיו אשר קנה כי הוא חייב באחריותן:",
                "<b>אמר</b> המאירי אלמנה לכהן גדול גרושה וחלוצה לכהן הדיוט שנשאו נישואי עבירה והרי הן נעשו חללות ונאסרו לאכול כמו שביארנו בפרק שלפנינו נ\"ו ב' מכל מקום הואיל וקנאה שהרי קדושין תופסין בחייבי לאוין בדין הוא שכל עבדיה יאכלו בתרומה אפילו עבדי מלוג הואיל ואף הוא חייב במזונותיהם אע\"פ שאינו חייב באחריותם כדין נשואין שלא בעבירה שכלם אוכלין כמו שיתבאר במשנה השניה שכל שקנתה אשה קנה בעלה וקנינו הם ואין זה אלא כעבד כהן שקנה עבדים שאף אותם עבדים קנויים לו ואוכלין אפילו נקנו לעבד על מנת שאין לרבו רשות בהן וכן באשה אלא שגזרו חכמים בנשואי עבירה שמאחר שאינה אוכלת אף עבדי מלוג שלה לא יאכלו הואיל וברשותה קיימי אבל של צאן ברזל הואיל וברשות הבעל הם עומדים מכל וכל אוכלים:",
                "<b>ועכשו</b> מבאר מה הן עבדי מלוג ומה הן עבדי צאן ברזל ופירש שעבדי מלוג הם שלא הכניסתם לבעל בשומא אלא שהשאירתם לעצמה או נפלו לה לאחר נשואין לפיכך אם מתו מתו לה ואם השביחו השביחו לה אלא שהבעל אוכל שבחם ושכרם ומלאכתם ועבדי צאן ברזל הם שהכניסתם לו בשומא וקבלם עליו באותו שום בשעת נשואין או אף לאחר נשואין ואם מתו או פיחתו או הוזלו מתו לו ופיחתו לו והוזלו לו ואם הושבחו או הוקרו הושבחו לו והוקרו לו:",
                "<b>זהו ביאור המשנה וכן הלכה ודברים שנכנסו תחתיה בגמרא אלו הם:</b>",
                "<b>זה</b> שביארנו שעבדים שקנאתם האשה אוכלין מן הדין וכן עבדים שקנאום העבדים דכתיב כי יקנה נפש לומר שאף קנין הקנין אוכל ופירשנוהו אף בשניתנו להם על מנת שאין לרב או לבעל רשות בהם פירושה לדעת שמואל דקאמר נדרים פ\"ח א' דבהכי לא קנה יתהון בעל ואפילו הכי אכלי ומכל מקום לרב דקאמר דאפילו הכי קנה יתהון בעל לא הוצרכה ואתה צריך לפרשה בשניתנו להם לשמשם על דרך למה שאת אוכלת בפיך ובתלמוד המערב פ\"ז ה\"א נחלקו בה שלדעת קצתם כל שניתנו לו בדרכים אלו למר כדאית ליה ולמר כדאית ליה לא אכלי אלא שתלמוד שלנו עיקר ואף בדרך זה אוכלין אלא שבנשואי עבירה אינן אוכלין ונחלקו בה בגמרא שרבינא פירשה שאינן אוכלין מן התורה וממה שאמרו כל הראוי לאכול מאכיל ושאינו ראוי לאכול אינו מאכיל והקשו והרי כהן ערל וטמא שאינו אוכל ועבדיו אוכלין כמו שיתבאר ע' א' ותירץ דערל וטמא לא קרינן להו אין אוכלין שאין באכילתם אלא חסרון תקון ולכשיתקנו יאכלו והוא שאמר פומא כאיב להו כלומר ורפואתם מצויה ואע\"פ שערל שמתו אחיו מחמת מילה אינו בר מילה אינו כן שאף זה אלו נתבררו בו סימני חוזק ובריאות חייב והקשו מממזר שאינו אוכל שהממזר כזר הוא ומאכיל כגון בת ישראל שנשאת לכהן וילדה בת והיא כהנת ונשאת לישראל ממזר וילדה ממנו בן והרי הוא ממזר כאביו ומתה בת הכהן ובנה קיים הרי אם אמו של בן זה דהיינו הישראלית אשת הכהן אוכלת בתרומה לאחר בעלה כהן בשביל זה שהוא בן בתה שהרי מכל מקום יש לה זרע מן הכהן כדאיתה בפירקין והוא הדין לשאינו ממזר כגון שנשאת הבת לישראל כשר שהוא אינו אוכל ומאכיל אם אמו אלא דנקטה בממזר לרבותא אי נמי משום דמתניתין הכי איתה לקמן ס\"ט ב' ר\"ל ממזר פוסל ומאכיל ומכל מקום תירץ רבינא בזה שאמרו כל האוכל מאכיל שכך פירושו כל קנין האוכל מאכיל וקנין שאינו אוכל אינו מאכיל ואשה זו שהיא קנין אינה אוכלת ומתוך כך אינה מאכלת ולמדת לדבריו שכל שאינה אוכלת אף עבדי מלוג שלה נאסרה אכילתם מן התורה ומכל מקום לרבא מדאורייתא אכלי אלא דרבנן גזרו כדי שתבא מתוך כך לומר אני איני אוכלת ואף עבדי אינן אוכלין ואם כן איני קנויה אצלו כלל וכי זונה אני אצלו ויבאו לידי קטטה עד שיפרד ממנה ויבטלו נשואי העבירה וכן רב אשי פירש דמדאוריתא אכלי וגזירת חכמים היא שלא להיות עבדי מלוג אוכלים שמא תאכילם לאחר מיתת בעלה כמו שהורגלו ואע\"ג דבבת ישראל הנשאת לכהן איכא נמי למיחש אפילו בדידה ולא תאכל ויש גורסין לא תאכיל ואין צורך בכך עיקר הגזירה באלמנה כהנת היתה כדאיתא בסוגיא ונתפשטה בכלם משום דלא פלוג רבנן וכן הלכה ר\"ל דמדאורייתא אכלי:"
            ],
            [
                "<b>המכנסת</b> שום לבעלה בנכסי צאן ברזל והיו בהם כלים או תכשיטין ודברים המסויימים שקבלם עליו בשומא ידועה עד שאם יפחתו יפחתו לו ואם יותירו יותירו לו כדין נכסי צאן ברזל וכשמת או גירשה ובאה לגבות כתובתה היא רוצה ליטול את כליה והבעל או היורשים אומרין ליתן דמים שנישומו הדין עמה ולא מדין גמור אלא משום שבח בית אביה וכתבו גאוני הראשונים שכל שהם ראויים למלאכתם נוטלתם במה שנישומו אע\"פ שפיחתו אבל אם הושבחו מחזרת השאר וראיה להם ממה שאמרו במשנתנו בעבדי צאן ברזל אם מתו מתו לו ואם הותירו הותירו לו ולא קתני אם פיחתו פיחתו לו אלמא דוקא מתו הא פחתו נוטלתם במה שנישומו וכן בכל נכסי צאן ברזל והדברים זרים שאם כן לקתה מדת הדין ומה ענין שבהותירו הותירו לו ובפיחתו לא פחתו לו ועוד שהרי במציעא פרק נשך ע' ב' אמרו אי דלא מקבל עליה אונסא וזילא צאן ברזל קרית ליה ואף גדולי הפוסקים דחו את דבריהם בראיה כתובה בהלכותיהם והילכך כשנוטלתם אינה נוטלתם במה שנישומו אלא כפי מה שהם שוים עכשו אם הוקרו הוקרו לבעל והיא מחזרת השאר ואם הוזלו או פיחתו נוטלתם במה ששוים עכשיו ומשלם את השאר בדמים ומאחר שכן יראה לי שאם היה הדבר בהפך ר\"ל שהיא אומרת דמים אני נוטלת והוא אומר טלי כלים שבאו עמך הואיל והוא משלם הפחת הדין עמו שהרי מכל מקום הוא נותנם לה בתורת כסף או שוה כסף וגדולי הדורות כתבו הפך הדברים ר\"ל שבידה ליטול דמים שלא נאמר ליטול כליה אלא מתקנתא דידה ושבח בית אביה ובאמת אף אני מודה בה כשהוא בא לומר מן הדין שתטול אותם הכלים מצד מה שבאו עמה אבל כל שהוא נותנם בתורת דמים הרשות בידו כמו שביארנו בראשון של קמא ט' א':",
                "<b>הכניסה</b> לו שני כלים באלף זוז ושבחו ועמדו על אלפים הואיל ומכל מקום שניהם נישומו לה בכתובתה נוטלת את שניהם ומחזרת דמי האחד ואין אומרין הואיל ונפרעה כתובתה באחד אין לה אצל האחר כלום אלא הואיל ושניהם נישומו לה כאחד נוטלת שניהם ומחזרת השאר והוא הדין שאם הוזלו נוטלתם והוא משלם את השאר כמו שביארנו:",
                "<b>כבר</b> ביארנו במסכת כתובות ס\"ו א' במנהג הקדום שהיה מדרכם שהיו מתנים בשעת שדוכין שאף החתן יהא שם לכלה בשעת נשואין בגדים ותכשיטין שתהא משתמשת בהם וכמו שאמרו שם בפרק מציאת האשה תנא שומא דידיה ותנא שומא דידה ולא שתטלם היא בגוביינת כתובה אלא שתשתמש בהם לפניו ומכל מקום הן שום כלים שהכניסה לו הואיל ובידה לומר לזמן הגבוי כלי אני נוטלת הן שום שלו הואיל ולתשמישה נישומו אין הבעל יכול למכור ועל זו אמרו המכנסת שום לבעלה אם רצה הבעל למכור לא ימכור ולא עוד אלא אפילו הכניס לה שום משלו אם רצה הבעל למכור לא ימכור ואם מכר מכרו בטל מיד ואין אומרין תמתין עד זמן הגבוי שהרי שום שלו לתשמישה נישום ואינה יכולה להשתמש בשום שלה הואיל וברשותה לומר כלי אני נוטלת רוצה היא למחות שלא יהו ביד אחר ויאבדו ואע\"פ שגדולי המחברים כתבו שאם מכר מטלטלין של נכסי צאן ברזל אע\"פ שאינו רשאי מכרו קיים אין הדברים נראין מן הטעם שכתבנו ואע\"פ שאיפשר שהם דקדקוה ממה שאמרו כאן לא ימכור ולא אמרו מכרו בטל הרי סמכו לה הבעל מוציא מיד הלקוחות ואף בתלמוד המערב שבפרק מציאת האשה פ\"ו ה\"ג אמרו רוצה אשה לבלות כליה ולפחות חומש ר\"ל שאם הביאה כלים באלף דינרים יכתבם בכתובה בשמונה מאות כמו שביארנו שם ואמרו עליה אמר ר' יוסה הדא אמרה אין אדם רשאי למכור כלי אשתו ולשון אין אדם רשאי ודאי מוכיח שאף בדיעבד אינו מכר ולא עוד אלא שאלמלא כן משום דאינו מוכר לכתחלה הואיל ובדיעבד הם מכורים לא תיקנו לפחות חומש אלא אף בדיעבד אינו מכור ולא עוד אלא שהמקח בטל מיד מן הטעם שכתבנו ואף בכתובות פרק נכסים פ\"א ב' אמרו כל היכא דאמור לא תמכור אע\"פ דזבין לא הוו זביניה זביני ואע\"ג דהתם מסקנא לאו הכי היא מכל מקום הואיל ושנו כאן לא ימכור וסמכו הא דהבעל מוציא וכו' משמע דהמכר בטל מיד ומתוך שלא אמרו ליבטל אלא במכר הבעל ומצד שידה שולטת בהם אם בשום שלו מצד שלתשמישה נישומו אם בשום שלה מצד שרשאה לומר כלי אני נוטלת הייתי אומר שאם הסכימה דעת האשה בכך שיהא המכר קיים בא ולימד שאפילו מכרו שניהם לאיזה דבר ולא הזכירו פרנסה אלא שסתם הדברים אין בעל ואשתו נסכמים למכור כלי תשמיש אלא לצורך פרנסה זה היה מעשה לפני רבן שמעון בן גמליאל ואמר שהבעל מוציא מיד הלקוחות וכל שכן היא וכתבו בה גדולי הפוסקים שדבר זה לא נתברר ואין לעשות בה מעשה וודאי הדין עמהם שמאחר ששניהם מכרו היאך יבטל ובמטלטלין אין לומר בהם דין נחת רוח שהרי היא מפסדת לשעתה אלא שיש לפרש מכרו שניהם או זה או זה כלומר כשם שביארנו שאם מכר הוא היא מבטלתו מיד כך אם מכרה היא הבעל מבטל ופרנסה דנקט דוקא נקט ליה ומשום מכר דידה כלומר אפילו מכרתה לצורך פרנסה שהרי אף הוא נתחייב בה רשאי הוא לבטל את המכר מיד ונותן דמים:",
                "<b>כך</b> נראה לי פירוש שמועה זו וכדי לבאר את כלה בשום של מטלטלין והוא עיקר הדברים לפי דעתי ולא נגעו בה מדין שומת קרקע כלל ובאמת אף בקרקע שהכניסה לו שום כגון שהביאה לו קרקע בנדונייתה ושמוהו באלף דינרים וכתב לה בכתובה שכל שהביאה לו בין בכסף וכו' ועם אותו קרקע פלוני שנישום בכך סך שומת הכל קבל עליו בכך וכך כו' יכולה היא לומר בשעת הגבוי קרקע שהבאתי אני נוטלת שדין שבח בית אב אף בקרקעות הוא כמו שהתבאר בכתובות פרק נכסים ס\"ט ב' ואם אתה מפרש הכניס לה שום משלו בקרקע אתה מפרשו שהביאה לו כספים וכתב לה ששם כל מה שהביאה לו בכך וכך וכתב לה שדה פלוני שלו על אותה שומא ובשתיהן יש לך לדון שיכולה היא לומר קרקע פלוני אני נוטלת מה שאין כן בקבלת נכסי צאן ברזל סתם וכן אינו דומה לייחד לה שדה באפותיקי שאיפשר לסלקה במעות:",
                "<b>ומכל</b> מקום לענין מכירה אם נפרש שמועה זו בקרקע ונאמר שהמכנסת שום לבעלה או שהכניס לה שום משלו אם רצה הבעל למכור לא ימכור יש לנו לומר שאם מכר מכור עד שעת הגבוי ואפילו הודתה היא במכירתו שמאחר שאין לה צד גוביינא בהם אלא לאחר מיתה או גירושין אם לא תודה איכא איבה לומר עיניה נתנה בגירושין ומיתה הא מכל מקום אינה מבטלתו מיד:",
                "<b>וגדולי</b> המחברים כתבו שלא עשה כלום ור\"ל שמבטלתו מיד ואף רשב\"ג אמרה כן בתלמוד המערב שבפרק זה ה\"א ומפני שאינה רוצה לחזר על בתי דינין אלא שחכמים חלקו עליו בה והלכה כרבים וכן כתבוה גדולי המגיהים ואם אתה רוצה לפרשה כן זו שאמרו מכרו שניהם שהבעל מוציא מיד הלקוחות הדברים מתמיהים ולמה יבטל הבעל תינח שתבטל היא בשעת הגבוי מדין נחת רוח הואיל ולקח מן האיש תחלה אבל אם אינה באה לגבוי בעל מיהא היאך מבטל או היאך מוציא ושמא זו היא שכתבו גדולי הפוסקים שאין עושין בה מעשה אם יפרשוה בקרקע אלא שרבים פירשוה בזה או זה ולא שבא ללמד שכשם שאם מכר הוא היא מוציאה בשעת הגבוי כך אם מכרה היא הוא מוציא מיד דלדידיה מיהא אין מקום לשעת גבוי שאז לא הוצרכה ומה ענין שתמכור היא בנכסי צאן ברזל אלא לעולם שמכר הוא ולשון מכרו שניהם ר\"ל שמכר הוא לצורך שניהם והיינו דנקט פרנסה וקאמר דבעל מוציא כלומר כשם שאם מת הוא או גירשה היא מוציאה בשעת הגבוי כך אם מתה היא הוא מוציא מכחה שנעשה יורש שלה ויש אומרים שמתה היא לאו דוקא אלא מיד ומתה היא ריבותא נקט שאע\"פ שכל הזכות נתרוקן לו הואיל ובשעת המכר לא היתה מכירה ודאית שהרי איפשר לה לטרוף אף הוא טורף מכחה אלא שזה דבר שאינו עומד על רגליו היא אינה מוציאה עד שעת הגבוי היאך יוציא הוא מכחה מיד ואף לכשתפרשה לאחר מיתה הדברים מתמיהים היאך יבטל הוא מה שמכר והוא שלו אחר שאין היא מבטלת ואם תאמר במכרה היא ושתוציא מיד הלקוחות כשימות או יגרש והלא לא אמרו שתוציא אלא שהבעל מוציא ועוד דבהא ודאי אינה יכולה לבטל לכשימות שעיקר מכירתה כך הוא ר\"ל לכשימות בעלה או יגרש ומכל מקום יש מפרשים אותה אף במכרו שניהם ממש כגון לקח מן האיש ולקח מן האשה ואף הוא יכול להוציא מעתה שמאחר שנישומו לה הרי הן כשלה ונמצא שמכר דבר שאינו שלו והוה ליה כלקח מן האיש לבד ומקחו בטל מיד הואיל וקרקע של שומא הוא וכן הדין בכל אחד משלש שדות על הדרך שביארנו ענינם בשלישי של בתרא מ\"ט ב' ולא הוזכרה שעת גבוי אלא לקבלת נכסי צאן ברזל סתם וכמו שאמרו בכתובות פרק נכסים פ\"א ב' אי בעי לזבוני מי לא מצי מזבין והביאו בה ראיה ממה שאמרו בפרק הנזקין נ\"ה ב' לקח מן האיש וחזר ולקח מן האשה מקחו בטל ונסמכה למה שאמרו שם לקח מסיקריקון מקחו בטל וכשם שבסיקריקון מקחו בטל לאלתר כך בזו לאלתר הואיל ומשלש שדות הוא כמו שביארנו שם לדעת קצת:",
                "<b>ומכאן</b> נהגו בנרבונא בדורות הקדומים לכתוב בכתובה הוא נתן לה קרקע פלוני והיא הביאה לו בנדונייתה כדי שתוכל לטרוף מן הלקוחות אף בחיי בעלה ואמרו כאן שאף הבעל מבטל מכחה מיד ואף הם מביאים ראיה מפרק השולח מ\"א א' בשמועת העושה שדהו אפותיקי לבעל חוב ולכתובת אשה ר\"ל סתם ומכרה גובה משאר נכסים כלומר שאין האפותיקי מפקיע דין אין נפרעין מנכסים משועבדים במקום שיש בני חורין רשב\"ג אומר כתובה מיהא אינה גובה משאר נכסים שאין דרכה של אשה לחזר אחר בתי דינין ותטול אפותיקי שלה ואע\"ג דבההיא הלכה כרבנן התם משום דאפותיקי סתם מצי מסלק לה בזוזי אבל זו שהוא שדה הנישום הלכה כרשב\"ג וכל שכן בכלים אלא שלדעת זה בייחד לה שדה שהוא אחד משלש שדות אתה מחזירה לדין שאר אפותיקי שגובה משאר נכסים ומכל מקום יש לפקפק בה שבתלמוד המערב פ\"ז ה\"א מדמים מכירת עבדי צאן ברזל למכירת אפותיקי של כתובה וכמו שאמרו ר' יעקב בר אחא בעבדי צאן ברזל פליגין כו' עד שנשמע מן הדא העושה שדהו אפותיקי כו' ואם כן אף באפותיקי נקבע הלכה כרשב\"ג וכההיא דגיטין או שלא לפסוק כאן כרשב\"ג אלא שיש מפרשים זו של תלמוד המערב באפותיקי מפורש ובההוא ודאי הלכה כרשב\"ג דאינו גובה משאר נכסים וכדאיתא בהדיא בתלמוד המערב בסוף שביעית פ\"י ה\"א וכמו שכתבנוהו במסכת גיטין מ\"א א' וגדולי המפרשים פירשו במכרו שניהם שמכר אחד מהם בפני חברו ולא מיחה וקאמר שאם מכרה היא בפניו אע\"פ שלא מיחה אפילו לפרנסה שהיא צורך שניהם אין שתיקתו כלום והבעל מוציא מן הלקוחות לאלתר אבל אם מכר הוא בפניה ולא מיחת אינה יכולה להוציא מיד הלקוחות אלא אם מטלטלין הם הלכו להם ואם קרקעות הם אע\"פ שאילו מיחת לא ימכור אם שתקה לא תוציא עד שעת הגבוי והוא שבאשה אמרו אם רצה הבעל למכור לא ימכור ולא קתני שאם מכר האשה מוציאה מיד הלקוחות ובחברתה אמרו הבעל מוציא כו' וכבר האריכו בזה גדולי הראשונים בחבוריהם ואף אנו כתבנו מקצת דינין אלו בפרק השולח מ\"א א':",
                "<b>לפי</b> דרכך למדת שלא אמרו בצאן ברזל שתהא האשה יכולה לומר שלי אני נוטלת אלא משום שבח בית אב מעתה אם קבל עליו אדם נכסים מחברו בצאן ברזל הרי הם ברשות מקבל לגמרי ואין הלה יכול לומר שלי אני נוטל מעתה כהן ששם פרה מישראל ר\"ל שקבלה עליו בשעה ששכרה להחזירה לו כמו שהיא שוה עכשו ושמו עכשו אותו השום והרי היא עליו כנכסי צאן ברזל להיות פחתה עליו וכן שאם תתפטם יהא היותר שלו וכן אם שמה על עצמו לפטמה ליטול חצי הפטום ולהתחייב באחריות על שיוויה של עכשו הרי היא ברשות הכהן ויכול להאכילה כרשיני תרומה וישראל ששמה מכהן בדרכים אלו אינו מאכילה שהרי ברשות מקבל היא אחר שאחריותה עליו הן בכחשה הן בפחיתת דמיה והפך הדברים בשוכרה מחברו בלא שומא שאם ישראל שכרה מכהן יאכילנה כרשיני תרומה ואם כהן שכרה מישראל לא יאכילנה כרשיני תרומה שהרי ברשות בעלים היא ולא ברשות מקבל שהרי אינו חייב בכחשה או בפחיתת דמיה וכן שאם השביחה הכל לבעלים ואין השוכר חייב אלא באונסיה לפי הראוי ר\"ל שוכר בגניבה ואבידה ושואל באונסין ומה שהוזכר כאן נהי דחייב באונסיה לרוחא דמילתא איתמר כלומר אפילו הוא שואל ולפי דרכך למדת שכל המקבל נכסים בצאן ברזל חייב בפחיתת דמים כמו שביארנו:",
                "<b>שמא</b> תאמר אף כשישראל שכרה מכהן היאך מאכילה בתרומה אע\"פ שהיא ברשות כהן והלא מכל מקום מזונותיה על השוכר ונמצא ישראל נהנה בתרומה פירשו גדולי הרבנים שמאחר שהוא יכול ליתנה לכל כהן שירצה הרי כהן זה מתוך שאין לבו בטוח עליה מן הסתם ניחא ליה שתהא בהמתו אוכלתם בריוח שסבור הוא שמאחר שהיא תרומה אין ישראל זה חס עליה ומאכילה הרבה ומתוך הנאה זו הרי הוא כנתנם לו ובשליחותו הוא מאכילתה ואע\"פ שמכל מקום חובו הוא פורע בתרומה מן הסתם הוא מוחל לו את חובו בזה ויצא ידי נתינה שבתרומה קלה כזו הקלו בה שהרי אינה חיוב תורה וכן שאינה מאכל הרגיל לאדם אלא אם כן בשעה דחוקה ומכל מקום יש שפירשוה מתוך חששות אלו בשנפלו לו מבית אבי אמו כהן שיכול למוכרה או בתרומה שלו ואחר כך יתן לכהן כמה שלקח ממנה בזול או שלוקח תרומה מן השוק להאכילה לבהמתו של כהן ויש שפירשוה מתוך קושיא זו בשמזונותיה על הכהן ואין צורך בכך:",
                "<b>לפי</b> דרכך למדת שישראל אסור להאכיל כרשיני תרומה לבהמתו ואע\"ג דתרומה שריא בהנאה כדאמרינן עירובין כ\"ו ב' מערבין לנזיר ביין ולישראל בתרומה איפשר דהתם משום דלא מיכליא קרנא ואע\"ג דאמרינן בפרק כל שעה ל\"ד א' אבא שאול גבל של בית רבי היה ומחמם לו חמין בחטין של תרומה טמאה אלמא דשריא בהנאה אע\"ג דמיכליא קרנא פירשו גדולי הרבנים שהיתה התרומה של בית רבי שלקחוה מן הכהנים בזול והיה יכול ליהנות בה דרך ביעורה אחר שהיא טמאה והיא שלו והוא הדין לנפלה לו מבית אבי אמו כהן ובתוספות פירשו דהתם בשביל כהנים שהיו בבית רבי היו עושין כן והיה מותר אגבם אף לישראל וכמו שאמרו בתוספתא בבית מדרשו של רבי היו מדליקין בשמן שריפה של תרומה בשביל כהנים שהיו שם ואף ישראל משתמש עמהם לאורה וכמו שאמרו בבריתא באחרון של תרומות פ\"י ה\"ט שאם היה ישראל שותף עם הכהן בחנות כהן ממלא את הנר בשמן שריפה ומשתמש בו ישראל וכן אמרו שם שכהן שהיה בבית ישראל מדליק לו את הנר בשמן שריפה ואפילו עמד כהן והלך לו אין מחייבין אותו לכבותו עד שיכבה מאליו או שמא מה שאסרו בכרשינין משום דהנאת אכילה שאני דודאי אסירא הא לכהן מותר להאכיל לבהמתו כרשני תרומה וכמו שאמרו בספרי ילידי ביתו יאכלו ולא בהמתו יכול אף בכרשנין כן תלמוד לומר בלחמו בלחמו אינה אוכלת אבל אוכלת היא בכרשני תרומה וקרא ודאי אסמכתא בעלמא הוא שהרי ירק אין תרומתו אלא מדברי סופרים ולמדת שהכרשנין תרומה נוהגת בהן וטעם הדבר הואיל ובני אדם אוכלין אותן בשני רעבון כמו שיתבאר במקומו:",
                "<b>עבדי</b> צאן ברזל יוצאין בשן ועין אם חסרם האיש אבל לא אם חסרתם האשה שהרי אינם ברשותה אבל עבדי מלוג אין יוצאין בראשי איברים לא לאיש ולא לאשה לא לאיש שהרי אין לו בהם אלא פירות ולא לאשה שאינם מיוחדים לה:",
                "<b>אע\"פ</b> שביארנו שהאשה נוטלת כליה משום שבח בית אביה מכל מקום אם הם דברים הראויים לתכריכי המת ופירסום היורשים על המת קנאם המת ויקברו עמו ואע\"פ שאין אדם אוסר דבר שאינו שלו וזה של אשה הוא אחר שיכולה לומר שלי אני נוטלת אינו כן שהרי מכל מקום באחריות היורשין עומדת ואם נגנבה או נאבדה או פיחתה עליהם לשלם ומעתה אין לאשה עליהם אלא שעבוד והקדש מפקיע מידי שעבוד והרי תכריכי המת כהקדש הוא שהרי אסורין בהנאה כהקדש כדילפינן בסנהדרין מ\"ז ב' שם שם מעגלה ערופה והילכך קנאו המת והם משלמין לה את דמיהם וכן הדין בעבדי צאן ברזל אם שחררום שהקדש חמץ ושחרור מפקיעין מידי שעבוד כמו שביארנו ענינם בקמא פרק החובל צ' א':",
                "<b>המשנה</b> השניה והכונה בה בענין החלק הראשון גם כן והוא שאמר בת ישראל שנשאת לכהן והכניסה לו בין עבדי מלוג בין עבדי צאן ברזל הרי אלו יאכלו בת כהן שנשאת לישראל והכניסה לו בין עבדי מלוג בין עבדי צאן ברזל הרי אלו לא יאכלו מבואר לר\"ם:",
                "<b>אמר</b> המאירי בת ישראל שנשאת לכהן והכניסה בין עבדי מלוג בין עבדי צאן ברזל הרי אלו יאכלו בתרומה שמאחר שהיא אוכלת כל עבדיה אוכלין שכך דרשו וכהן כי יקנה נפש קנין כספו אף קנין כספו של קנוי יאכל בתרומה הואיל והקנין אוכל ובת כהן לישראל הואיל והיא אינה אוכלת כדכתיב ובת כהן כי תהיה לאיש זר אף עבדיה אין אוכלין וזו לא הוצרכה אלא דאגב רישא נקטה:",
                "<b>זהו ביאור המשנה וכן הלכה ולא נתחדש עליה בגמרא דבר:</b>"
            ],
            [
                "<b>המשנה</b> השלישית והכונה בה בענין החלק הראשון גם כן והוא שאמר בת ישראל שנשאת לכהן ומת והניחה מעוברת לא יאכלו עבדיה בתרומה מפני חלקו של עובר אמר הר\"ם מאמר ר' יוסי מפני חלקו של עובר שהוא כאשר הניח המת בנים הרבה מאשה בת ישראל והניחה מעוברת הנה לא יאכלו עבדיו בתרומה מפני שהוא בכלל האחין בירושה:",
                "<b>אמר</b> המאירי בת ישראל שנשאת לכהן ומת הבעל ויש לה בנים הימנו שנמצאת היא אוכלת בשביל הבנים ומאחר שהיא אוכלת בשביל בנים אף עבדי מלוג שלה אוכלין אלא שאע\"פ שיש לה בנים שהיא ועבדי מלוג שלה אוכלין בשבילם ואין לענין אכילתה ואכילת עבדי מלוג שלה חלוק בין שהיא מעוברת לשאינה מעוברת אחר שיש לה בנים מכל מקום בעבדי צאן ברזל נחלקו אחר שהיא מעוברת ונמצא אף העובר בכלל היורשים והרי עבדי צאן ברזל ברשות היורשים הם ונמצא שיש לעובר חלק בהם שלדעת ר' יוסי אין העבדים אוכלין ר\"ל עבדי צאן ברזל שהם ברשות היורשים שהרי יש לעובר חלק בהם ונפסלו מפני חלקו של עובר ומפני שהוא סובר עובר במעי זרה זר הוא והרי יש בהם חלק לזר ומכל מקום חכמים סוברים עובר לית ליה זכייה ולא נפסלו מפני חלקו והלכה כחכמים וזו שאמר אחר כן העובר פוסל ואינו מאכיל לא בענין עבדים היא שנויה אלא מילתא באפי נפשה היא ודברי הכל היא ורוצה לומר שהעובר פוסל אם היא בת כהן לישראל ונתגרשה או נתאלמנה וזרע אין לה שאלמלא העבור היתה חוזרת לתרומת אביה והעובר פוסלה ואם היא בת ישראל לכהן שאלו היו לה בנים היתה אוכלת בשביל הבנים ועכשו אין לה בנים אלא שהיא מעוברת אינה אוכלת בשביל העובר דילוד מאכיל שאינו ילוד אינו מאכיל וכן הלכה ודברי הכל היא ומה שאמר אחר כן דברי ר' יוסי אקמייתא קא מהדר ר\"ל כשיש לה בנים ונשארה מעוברת שפסל את העבדים מלאכול בתרומה בשביל חלקו של עובר ואמרו לו חכמים מאחר שהעדת לנו כן בבת ישראל לכהן ר\"ל שהעבדים פסולין מאכילת תרומה מפני חלקו של עובר ומטעם עובר במעי זרה זר הוא אף בת כהן לכהן שנשארה מעוברת יפסלו עבדי צאן ברזל מאכילת תרומה מפני חלקו של עובר שאע\"פ שאינו במעי זרה מכל מקום חלקו של עובר על כל פנים אי אתה מאכילו אלא מכח העובר והרי אמרו שאינו ילוד אינו מאכיל ומכל מקום ר' יוסי סובר שזה שאמרו שאינו ילוד אינו מאכיל פירושו שאין שם ילוד כלל אבל כשיש שם ילוד לאכול בשבילו אין שאינו ילוד מעכב אחר שאינו זר דיו שלא יאכיל לא שיפסול אלא שהלכה כחכמים ואין לעובר זכיה לפסול את העבדים בכך:",
                "<b>זהו ביאור המשנה ופסק שלה ודברים שנכנסו תחתיה בגמרא אלו הן:</b>",
                "<b>כשם</b> שביארנו לדעת חכמים שהעבדים אוכלים בשביל הבנים הילודים אע\"פ שהיא מעוברת כך אם אין לו בנים אוכל בשביל אחים ואין העובר הראוי לירש מעכב ואם אין לו אחים אוכל בשביל כל המשפחה ר\"ל בשביל הכהנים הראויים לירש אם לא היה שם עובר שכל שלא נולד העובר זוכה הקרוב בירושה לענין זה שיאכלו העבדים בשבילו אע\"פ שהאם אינה אוכלת ואם היה העובר חלל אף הוא פוסלם מתוך חלקו לדעתנו כמו שביארנו בתשיעי של בתרא:",
                "<b>שמא</b> תאמר היאך פסקנו כאן שאין לעובר זכיה והלא בתשיעי של בתרא קמ\"א ב' אמרו דבעובר שלו מיהא יש לו זכיה וכמו שאמרו שם אע\"פ שהמזכה לעובר לא קנה בעובר שלו קנה הואיל ודעתו של אדם קרובה אצל בנו ואם תאמר דעת אחרת מקנה אותם שאני ומה נאמר לדעת הפוסקים שאף בירושה הבאה מאליה הוא זוכה ושכך היא שיטתנו כמו שביארנו שם יראה לחכמי הדורות שזו אינה אלא כעין תקנה שמן הסתם כך הוא דעתו של מת ואין למדין הימנו לדין תורה כלל והרבה נתבלבלו בה בחדושין וזהו עיקר הדברים:",
                "<b>מעתה</b> בת ישראל שנשאת לכהן כל שהניח בנים הן שנשארה מעוברת הן שלא נשארה מעוברת כלם אוכלין הן היא הן עבדי מלוג הן עבדי צאן ברזל ואפילו לא היו שם בנים זכרים שאף הבת מאכלת ואין אומרין שמא העובר יהא זכר ויהא הכל שלו שמכל מקום עכשו אוכלים בשביל הבת ולכשיולד יאכלו בשבילו לא הניח בנים אע\"פ שהיא מעוברת אין אחד מאלו אוכלין כלל:"
            ],
            [
                "<b>יתומים</b> קטנים שבאו לחלוק בנכסי אביהם בית דין מעמידין להם אפוטרופוס ובוררין להם חלק יפה ואם הגדילו אין יכולין למחות וכבר ביארנוה בשני של קדושין מ\"ב א' ויש למדין מכאן שדין אפוטרופוס לחלק אף מה שאין ראוי ליחלק כעבדים ואינה ראיה שהרי בזו איפשר לברור לעובר קרקע כנגד עבדים שהרי אמרו שמוכרין להם עבדים ולוקחין קרקע כדאיתה בפרק השולח:",
                "<b>כבר</b> ידעת שבנכסים מרובים הבנים יירשו והבנות ניזונות ובמועטים שהבנות יזונו והבנים ישאלו על הפתחים אלא שאם קדמו יתומים ומכרו בנכסים מועטין מה שמכרו מכרו יש למדים מכאן שאפילו קדמו הבנות וגבו הנכסים בבית דין אם עמדו הבנים קודם שאכלום ומכרו מה שמכרו מכרו שאם לא כן היה להם לתרץ כאן שמגבין להם העבדים ושוב אין היתומים יכולין למכור ואף בתוספות כתבוה כן בפרק מי שמת ק\"מ א' ואין נראה כן שמאחר שזכו בהם מכח בית דין אין להם כלום בנכסים וראיה זו יש לומר שאי אפשר להגבותם כלם לנקבות הילודות משום מזונות דשמא העובר נקבה היא:",
                "<b>לענין</b> ביאור הצעה של שמועה כך היא הניח בנים אלו ואלו אוכלין ר\"ל באשת כהן ואפילו היא בת ישראל והיא אוכלת בשביל בניה ועבדיה כמותה ועבדי צאן ברזל בשביל בנים הניחה מעוברת אלו ואלו אין אוכלין היא אינה אוכלת דעובר אינו מאכיל וכן הדין בעבדיה ואף עבדי צאן ברזל לא יאכלו שאין העובר מאכיל הניח בנים והניחה מעוברת היא אוכלת בשביל בנים ועבדיה כמותה עבדי צאן ברזל לא יאכלו מפני חלקו של עובר שהעובר פוסל מצד שהוא במעי זרה וכל שכן שאינו מאכיל דברי ר' יוסי ר' ישמעאל אומר הבת מאכלת הבן אינו מאכיל כדמפרש לקמיה ר' שמעון אומר זכרים יאכלו כלם נקבות לא יאכלו ואין גורסין כלם זכרים אלא כך פירושו אם יש שם זכר בין הנולדים יאכלו עבדי צאן ברזל בשביל אותו הבן ואין חוששין לחלקו של עובר אבל אם כל הנולדים נקבות לא יאכלו שמא העובר זכר ואין לבנות בעבדים כלום עד שיאכלו מכחן וקא בעי תיפוק לי' דנקבה נמי פסלה הואיל ואין זכר בין הנולדים שהרי אף אם העובר נקבה יורשת עמהן ותירץ דאין הכי נמי וחדא ועוד קאמר ואמאי דקאמר זכרים יאכלו קא מקשה והא איכא עובר כלומר ויש לחוש שמא זכר הוא ויורש עם הזכרים הנולדים ויפסלו משום חלקו ותירץ קא סבר אין חוששין למיעוט ורוב נשים יולדות מקצת זכרים ומקצת נקבות וקצת נשים מפילות וכי מצרפת קצת נקבות בקצת הפלה הוה ליה לידת בנים מיעוטא שהרי נמצא רוב עוברין שבמעי אמן או נקבות או נפלים הילכך אין חוששין לחלקו של עובר ויאכלו בשביל הזכרים הנולדים ואפילו תמצא לומר דליחוש למיעוטא סמכינן אדרב נחמן לברור שאר נכסים לחלקו של עובר וכל העבדים מגיעין לחלק הנולדים אבל בכלן נקבות אין כאן תקנה זו שמא העובר זכר והכל שלו ומקשה לימא דרב נחמן תנאי היא דהא לר' יוסי לא יאכלו אלמא לא סמיך אתקנתא דרב נחמן ותירץ דכולי עלמא אית להו תקנתא דרב נחמן ואי עבוד הכי הכי נמי דמהני ואכלי הואיל וביררו משאר הנכסים לחלקו של עובר אלא הכא בדלא עבוד ולר' יוסי לא אכלי דחייש למיעוטא ואע\"ג דבחליצת קטנה אשכחן דר' יוסי לא חייש למיעוטא וקטנה לדעתו חולצת ואין חוששין שמא תמצא אילונית כדאיתה בהדיא בפרק מצות חליצה ק\"ה ב' התם משום דאי אתי אליהו ואמר לאו אילונית היא משגחינן ביה כדאיתה בהחולץ מ\"א ב' ומה שאמרו בראשון של כתובות י\"ד ב' בתינוקת שירדה למלאת מים מן המעין ואמר ר' יוסי אם רוב העיר משיאין לכהונה וכו' התם משום דאיכא תרי רובי אי נמי פירושא דר' יוסי חייש למיעוטא דהכא כלומר דלא חשיב ליה מיעוטא והשתא הדר לפרושי מאי דקאמר ר' ישמעאל הבת מאכלת כו' וקא בעי מאי שנא דכי הניח בן עם זה העובר אינו מאכיל מפני חלקו של עובר וכי הניח בת עם העובר יאכלו והלא אם תלד בת יש לה חלק בה וכל שכן שמא תלד זכר ויהא הכל שלו ואוקמה בשעבדי צאן ברזל אלו נכסים מועטין דתקינו רבנן דליהוו לנקבות וכגון דאיכא בן בתוך הנולדים דמדאוריתא לדידיה הוו ומדרבנן הוא דזכו בהו נקבות הילכך הבת מאכלת דאי האי עובר זכר הוא לא עדיף מהאי דאיתיליד ואי נקבה היא הואיל ומתקנתא דרבנן הוא דזכיא כל דלא איתילידא לא פסלא וסיפא דקאמר שמא ימצא עובר זכר ואין לבנות במקום בן כלום בנכסים מרובין ומקשי ליה ואפילו במועטין הרי אם קדמו ומכרו מכרו והילכך קיימי להו ברשותיה אלא מאי הבת דקתני האם ר\"ל אותה בת ישראל שנשאת לכהן כלומר שהיא מאכלת בעבדי מלוג שלה אם יש לה בנים כדרך שהיא אוכלת והבן אינו מאכיל בעבדי צאן ברזל מפני חלקו של עובר וכההיא דר' יוסי וכלה ר' ישמעאל היא כלומר דהכי קאמר וכן היה ר' ישמעאל אומר וכו':",
                "<b>המשנה</b> הרביעית והכונה בה בענין החלק השני והוא שאמר העובר והיבם הארוסים והחרש ובן תשע שנים ויום אחד פוסלין ולא מאכילין ספק שהוא בן תשע שנים ויום אחד ספק שאינו ספק שהביא שתי שערות ספק שלא הביא נפל הבית עליו ועל בת אחיו ואין ידוע אי זה מהן מת ראשון צרתה חולצת ולא מתיבמת אמר הר\"ם פוסלין ולא מאכילין ענינו שהיא אם היתה בת ישראל מעוברת מכהן או שומרת יבם לכהן או מאורסת לכהן או בעלה כהן חרש או בן תשע שנים ויום אחד לא תאכל בתרומה כי הם לא יקנו קנין שלם ואם היתה בת כהן מעוברת מישראל ושאר הדברים הנזכרים נפסלו מלאכול בתרומה שאם יבאו יקנו קצת קנין ואמרו לבן ט' שנים ויום אחד שהעקר אצלנו בן ט' שנים ויום אחד פוסל אמנם זה בפסול כהונה כמו שיהיה חלל ט' שנים ויום אחד ובא על הנכרית פסלה מלאכול בתרומה או תהיה גרושה וחלוצה ובא עליה גם כן בן ט' שנים ויום אחד שהיא גם כן נפסלה ונפסלה מן הכהונה ואם נפל הספק אם הוא בן ט' שנים או פחות מבן תשע שנים פסל מן התרומה ומן הכהונה כמו שביארנו אבל מספק וכן כאשר בא על יבמתו ונפל הספק אם הוא בן ט' שנים ויום אחד וקנה על מה שיתבאר או הוא פחות ואין ביאתו ביאה או כאשר חלץ האיש ליבמתו ונפל הספק אם הביא שתי שערות והחליצה נעשית או לא וידון בזה כלו לחומרא והוא אמרו חולצת ולא מתיבמת כי היו שם הלכות ישפטו זה הדין אחר זה חזרו אל מין ממיני הספקות והוא אמרו נפל הבית עליו ועל בת אחיו אשר לא יודע מי מת קודם כי אם ידענו שמתה בת אחיו תחלה היתה צרתה לאחיו כמו שקדם לנו וכלן שמתו וכו' וכן אם ידענו שהוא מת קודם היתה צרתה פטורה מן החליצה ומן היבום וכאשר התחדש הספק חולצת ולא מתיבמת:",
                "<b>אמר</b> המאירי העובר והיבם והאירוסין והחרש ובן תשע שנים ויום אחד פוסלין ולא מאכילין פי' כבר ידעת שבת ישראל הנשאת לכהן אוכלת בתרומה ואם מת הבעל ואין לה זרע ממנו אינה אוכלת עוד בתרומה ואם יש לה זרע ממנו אוכלת בשביל אותו זרע בין שהוא זכר בין שהוא נקבה אפילו טומטום ואנדרוגינוס ואפילו זרע של זרע עד כמה דורות ובת כהן הנשאת לישראל ומת הבעל ואין לה זרע ממנו חוזרת לאכילת תרומה ואם יש לה זרע ממנו נפסלה בשביל הזרע על הדרך שהזכרנו וביאר עכשו שכל אלו פוסלין בבת כהן הנשאת לישראל שלא לשוב לאכילת תרומה בבית אביה ואין מאכילין בבת ישראל הנשאת לכהן:",
                "<b>ופי'</b> העובר שאם היתה בת כהן לישראל ומת והניחה מעוברת ואין לה עוד זרע אותו העובר פוסלה מן התרומה ונחשב זרע לפסול ואם היתה בת ישראל לכהן אין העובר מאכילה שלא נחשב זרע להאכיל:",
                "<b>ופי'</b> היבם שאם היתה בת כהן הנשאת לישראל ומת ואין לה זרע ממנו אלא שנזדקקה ליבם ישראל אותה זיקת ישראל פוסלת מן התרומה עד שיחלוץ אפילו היבם קטן שבקטנים ואם היתה בת ישראל ונשאת לכהן ונזדקקה ליבם אין זיקת יבם כהן מאכילה אפילו היה גדול שבגדולים עד שיכנוס:",
                "<b>ופי'</b> האירוסין שאם היתה בת כהן ונתארסה לישראל נפסלה מן התרומה מצד אירוסי הישראל עד שתתגרש או תתאלמן שהרי יש לו בה קנין ובת ישראל לכהן אינו מאכילה עד שיכנוס וזו אינה תורה שהרי דבר תורה ארוסה בת ישראל אוכלת בתרומה אלא שגזרו בה שמא תאכיל לבני בית אביה:",
                "<b>ופי'</b> החרש שאם היתה בת כהן ונשאת לישראל חרש נפסלה אפילו מן האירוסין מפני שקנאה מן התורה אע\"פ שאינו בן דעת ואם היתה בת ישראל ונתארסה או נשאת לכהן חרש אינה אוכלת הואיל ובשעת כניסה היה חרש הא אם כנסה כשהוא פקח ונתחרש לאחר נשואין אוכלת כמו שביארנו בפרק הבא על יבמתו:",
                "<b>ופי'</b> בן תשע שנים ויום אחד אתה צריך לפרש פוסלין בדרך אחד ולא מאכילין בדרך אחרת ואתה מפרש פוסלין בין בבת כהן בין בבת ישראל ובבעילת פסול לומר שכל שנבעלה לפסול לה כגון עמוני ומואבי מצרי ואדומי כותי נתין חלל וממזר או אלמנה שבא עליה כהן גדול או גרושה שבא עליה כהן הדיוט פסולה לכהונה משום זונה אפילו לא היה הבא עליה גדול הואיל והוא בן תשע שנים ויום אחד שביאתו ביאה הא בפחות מבן תשע אין ביאתו ביאה ואינה פוסלת ואין מאכילין אתה מפרש שאם היתה בת ישראל הנשאת לכהן בן תשע שנים ויום אחד אינה אוכלת בשביל בעל זה לפי שאינו קונה עד שיגדיל ואע\"פ שאם היה הוא גדול אפילו היתה היא קטנה כל שהיא מבת שלש ויום אחד אוכלת בתרומה אין הדבר מתהפך וכן אם היא זקקה ליבם כהן בן תשע שנים ויום אחד ובא עליה שקנאה אינו מאכילה שאין ביאתו אלא כמאמר בגדול:",
                "<b>ואמר</b> אחר כן שאם היה ספק בן תשע ספק אינו בן תשע דנין להחמיר ופוסל ואינו מאכיל וכן בענין אירוסין ספק הביא שתי שערות וקדושיו קדושין ספק לא הביא ואין קדושיו קדושין דנין להחמיר ופוסלין ואין מאכילין ואם אירעו ספיקות אלו לענין חליצה כגון שחלץ היבם ונסתפקו אם הביא שתי שערות והחליצה כשרה או לא הביא ואין החליצה כלום חולצת ולא מתיבמת ומכל מקום לא הוזכרה במשנתנו אלא לענין תרומה ושתיהן ר\"ל ספק בן תשע וספק הביא שתי שערות חוזרות למה שסמוך להן ר\"ל שאף אלו פוסלין ולא מאכילין והא דנפל הבית מילתא אחריתי הלא באפי נפשה והוא שנתגלגל מזו לספיקא אחרת לענין חליצה ואמר שאם נשא ראובן בתו של שמעון אחיו ולו אשה אחרת ונפל הבית על ראובן ועל בת אחיו שהיא אשתו ונשארה השניה זקוקה לשמעון ואין ידוע אם ראובן מת תחלה ובשעת הזיקה היתה זו צרת ערוה ודינה כערוה או שמא בת האח מתה תחלה ובשעת זיקה לא היתה צרת ערוה ומותרת לו להתיבם הרי צרה זו חולצת ולא מתיבמת ואלו ואלו לא פוסלין ולא מאכילין:",
                "<b>משנה</b> האונס והמפתה והשוטה לא פוסלין ולא מאכילין ואם אינן ראויין לבא בישראל הרי אלו פוסלין כיצד היה ישראל שבא על בת כהן תאכל בתרומה עיברה לא תאכל נתחתך העובר במעיה תאכל היה כהן שבא על בת ישראל לא תאכל בתרומה עיברה לא תאכל ילדה תאכל נמצא כחו של בן גדול משל אב מבואר לר\"ם:",
                "<b>אמר</b> המאירי האונס והמפתה והשוטה ר\"ל שאם היא בת כהן ואנסה ישראל או פיתה לא נפסלה בביאתו דפנוי הבא על הפנויה לא עשאה זונה ואישות אין כאן שתהא פסולה בו כבת כהן הנשאת לישראל והוא שאמר ואם אינן ראויים לבא בקהל הרי אלו פוסלין בביאתן אף בלא אישות שהרי נבעלה לפסול לה ונעשית זונה הא כל שאינן פסולין אין פוסלין בביאתן וכן אם היא בת ישראל ואנסה כהן או פתה אין מאכילה שאין באונס ופתוי קנין וכן אם היא בת כהן ונשאת לישראל שוטה לא נפסלה שאין כאן אישות כלל ואם היא בת ישראל ונשאת לכהן שוטה אינה אוכלת שאין כאן קנין כלל:",
                "<b>ומכל</b> מקום חדש קצת דינין בדברים אלו והוא שבבת כהן שאנסה ישראל או פיתה או נשאת לישראל שוטה אם נתעברה העובר פוסלה וכל שכן אם ילדתו הא אם נתחתך העובר אוכלת והוא הדין לילדתו ומת ובת ישראל שאנסה כהן או פתה או נשאת לכהן שוטה אפילו עיברה ממנו אינה אוכלת שאין העובר מאכיל הא אם ילדתו אוכלת בשביל בנה אע\"פ שלא היו נשואי אביו נשואין דכתיב ויליד ביתו הם יאכלו בלחמו קרי ביה יאכילו ונמצא כחו של בן גדול משל אב שהבן מאכיל את אמו בלא נשואין ואין אביו מאכילה בלא נשואין ודוקא בשלא יצא עליה קול מאחר אלא הכל לועזים עליה בכהן זה שאם לא כן הואיל ואין כאן צד אישות שמא מאחר עיברה וכדאסיקנא בגמרא דמתניתין בדלא דיימא מעלמא ומכל מקום יש פוסקים בה אע\"ג דדיימא נמי מעלמא כמו שיתבאר:",
                "<b>משנה</b> העבד פוסל משום ביאה ואינו פוסל משום זרע כיצד בת ישראל לכהן ובת כהן לישראל וילדה ממנו בן והלך הבן ונכבש על השפחה וילדה ממנו בן הרי זה עבד אם היתה אם אביו בת ישראל לכהן לא תאכל בתרומה בת כהן לישראל תאכל בתרומה אמר הר\"ם פי' אמרו פוסל משום ביאה מפני שהוא כאשר בא על אשה עשאה זונה ונפסלה מן הכהונה מפני שהוא אינו ראוי לבא בישראל ולזה בעילתו בעילת זנות ואינו פוסל משום זרע כמו שיתבאר לפי שהעקר אין חייס לעבדים:",
                "<b>אמר</b> המאירי העבד פוסל משום ביאה כלומר שהרי האשה נעשית זונה בביאתו ונפסלה לכהונה ולתרומה אבל כל שאין שם פסול ביאה אינו פוסל משום זרע וכיצד הוא דבר זה ר\"ל שאינו פוסל משום זרע הרי בת כהן שנשאת לישראל וילדה ממנו בן ונכבש אותו הבן על השפחה ר\"ל שנדבק בה וילדה לו בן והרי אותו בן הנולד מן השפחה עבד שהרי שפחה ונכרית ולדה כמוה ואינו מתיחס אחר האב כלל וכן אביו שילדה בת כהן לישראל כבר מת ונמצא שאין לכהנת זו זרע מן הישראל אלא עבד זה שהוא בן בנה ואמר שאינו מעכבה שלא לשוב לתרומת אביה שהרי אינו מתיחס אחר אביו כלל עד שיהא קרוי זרע שלה ולמדת שאינו פוסל משום זרע וכל שכן אף בת ישראל שנשאת לכהן והוליד ממנה בן ואותו בן הוליד בן מן השפחה ומת הבן הראשון שילדתו בת הישראל לכהן אין עבד זה מאכיל את אם אמו ולמדת שאף זה לא פוסל ולא מאכיל:",
                "<b>משנה</b> ממזר פוסל ומאכיל כיצד בת ישראל לכהן ובת כהן לישראל וילדה ממנו בת הלכה הבת ונשאת לעבד או נשאת לנכרי וילדה ממנו בן הרי זה ממזר אם היתה אם אמו בת ישראל לכהן תאכל בתרומה ובת כהן לישראל לא תאכל בתרומה אמר הר\"ם זאת ההלכה על דעת מי שיאמר גוי ועבד הבא על בת ישראל הולד ממזר וכבר הרבה בתלמוד המשא ומתן בזה דפסקו גוי ועבד הבא על בת ישראל הולד כשר בין בפנויה בין באשת איש ובין באונס בין ברצון:",
                "<b>אמר</b> המאירי ממזר פוסל ומאכיל דבר זה אינו אלא לדעת האומר גוי ועבד הבא על בת ישראל הולד ממזר וכבר ידעת שאין הלכה כן אלא שלענין ביאור כך היא הצעה של משנה בת ישראל שנשאת לכהן וילדה ממנו בת ונשאת הבת לעבד או נכרי וילדה ממנו בן שהוא ממזר לדעת זה ומתה הבת הרי אמה של בת שהיתה אשת הכהן אוכלת בתרומה אע\"פ שמת הבעל והבת אוכלת בשביל ממזר זה שהוא בן בתה והרי שהממזר מאכיל ואם היתה אם אמו בת כהן לישראל ומת הבעל והבת והיתה ראויה לחזור לבית אביה הרי ממזר זה שהוא בן בתה מעכבה ולא נקטה בבת כהן הנשאת לישראל ובא עליה כהן והוליד ממנה בן שהוא ממזר שיהא הממזר מאכיל שהרי נפסלה בביאתו של זה הואיל ונבעלה לפסול לה ומכל מקום אע\"פ שמשנתנו שלא כהלכה דהא גוי ועבד הבא על בת ישראל הולד כשר אתה מוצא בה צד אחר לענין פסק והוא שבמקום נשאת לעבד או לנכרי אתה שונה נשאת לממזר או לאחד מחייבי כריתות וילדה ממנו בן ומכאן כתבו בקצת חדושין שהממזר אוכל בתרומה הואיל ואינו חלל שאם לא כן הואיל ואינו אוכל היאך יאכיל ואי אפשר לומר כן שהרי אמרו בראש הפרק והרי ממזר דאינו אוכל ומאכיל ואף גדולי ספרד ראיתי שכתבו שהממזר אינו אוכל אלא שהם מתמיהים בה היאך הוא מאכיל ומכל מקום אין כאן תימה ומצינו כיוצא בה שהרי אם היתה לזקנה בת מן הכהן והבת נשאת לישראל או אפילו נתחללה אין הבת אוכלת והאם אוכלת בשבילה:",
                "<b>משנה</b> כהן גדול פעמים שהוא פוסל כיצד בת כהן שנשאת לישראל וילדה ממנו בת והלכה הבת ונשאת לכהן וילדה ממנו בן הרי זה ראוי להיות כהן גדול עומד ומשמש על גבי המזבח מאכיל את אמו ופוסל את אם אמו וזאת אומרת לא כבני כהן גדול שהוא פוסלני מן התרומה אמר הר\"ם מן העקרים אשר אצלנו כל זמן שישאר לכהנת זרע מישראל והיו זכרים או נקבות לא תאכל בתרומה ולשון סיפרא ובן אין לה אין לי אלא בנה בתה ובן בנה מנין תלמוד לומר וזרע אין לה עיין עליה ר\"ל תדון על זרע הזרע כאשר תמצאה ועל זה ההיקש בעצמו אם היתה ישראלית לכהן כל מה שימצא לו זרע הזרע אחריו תאכל בתרומה:",
                "<b>אמר</b> המאירי כהן גדול פעמים שפוסל כלומר כשם שמצינו שזרע פסול מאכיל כך לפעמים אף זרע שהוא כהן פוסל כיצד בת כהן שנשאת לישראל וילדה בת והלכה הבת ונשאת לכהן וילדה ממנו בן הרי זה ראוי להיות כהן גדול ומשמש על גבי המזבח ומאכיל את אמו ופוסל את אם אמו אפילו מתה אמו שהיא בת הזקנה והרי זו אומרת לא כבני כהן גדול שפוסלני מן התרומה כלומר אל ירבו כמותו שנוח לי בזרע פסול שמאכילני מזרע כהונה שפוסלני וכבני לאו דוקא אלא בן בני וכבר ביארנו שבני בנים כבנים ואף כבני בנות ובגמרא אמרוה בלשון מבואר יותר והוא שהזקנה אומרת הריני כפרת בן בתי כוזא ממזר שמאכילני בתרומה כלומר יהי רצון שאהא אני כפרת משכבו להיות תחתיו והזכיר בו כוזא שהוא כלי קטן ופחות ואיני כפרת בן בתי כדא כהן גדול שפוסלני מן התרומה:",
                "<b>זהו ביאור המשנה ופסק שלה על הדרך שביארנו ודברים שנכנסו תחתיה בגמרא אלו הן:</b>",
                "<b>זה</b> שביארנו שהיבם פוסל ואינו מאכיל אנו מפרשים פוסל אף מן האירוסין ולא מאכיל אף מן הנשואין וכדאסיקנא בפירקין דלעיל נ\"ו א' דמן האירוסין לא אכלה בביאה פחותה אבל מן הנשואין אכלה בביאה פחותה של יבם אלמא דבלא שום ביאה מיהא אף מן הנשואין שכבר אכלה בחיי הבעל אינה אוכלת כשהיא שומרת יבם ומכל מקום אחרוני הרבנים כתבו בפרק אע\"פ ששומרת יבם מן הנשואין אוכלת כשהיא שומרת יבם מדקתני התם נ\"ז א' עשתה ששה חדשים ר\"ל מאותם י\"ב שנותנין לבתולה בפני הבעל ר\"ל הארוס וששה בפני היבם ואפילו כלם בפני הבעל או כלם בפני היבם אינה אוכלת והקשו שם השתא כלם בפני הבעל אמרת לא בפני היבם מיבעיא ותירץ זו ואין צריך לומר זו קתני והם גורסים שם כלם בפני הבעל חסר יום אחד שעשתה לפני יבם כלומר שלא אכלה בחיי הבעל שהרי לא הגיע זמן וקא דייקי למילתייהו מדקתני התם היבם אינו מאכיל ר\"ל שאינו מאכיל בתחלה דהיינו כשלא אכלה עם בעלה שהרי חסר מהן יום אחד אבל אם אכלה עם בעלה תאכל עם היבם דאי לאו הכי מאי האי דקתני היבם אינו מאכיל ליתני שומרת יבם אינה אוכלת דבשלמא הכא משום עובר ואירוסין דפוסלין ולא מאכילין תנא ליה יבם דפוסל ולא מאכיל אבל התם מדלא קתני שומרת יבם אלמא דכל שאכלה בחיי הבעל אוכלת וכבר ביארנו שם שאין הגירסא כדבריהם וראיה ברורה לדברינו זו שכתבנו כאן ואין בה פקפוק:"
            ],
            [
                "<b>כל</b> שנבעלה לפסול לה נעשית זונה להיות כהן לוקה עליה ואף לדעת הפוסקים שלענין מלקות לא נעשית זונה אלא מחייבי כריתות מכל מקום כל שנבעלה לפסול לה נעשית זונה ליפסל לינשא לכהונה אם היא בת ישראל ואין צריך לומר שאם נשאת אינה אוכלת בתרומה ואם היא בת כהן נפסלה מן הכהונה ומן התרומה שנאמר ובת כהן כי תהיה לאיש זר כיון שנבעלה לפסול לה פסלה ושמא תאמר ומאי בעינן קרא והא מכיון דזונה היא הרי כתיבא זונה בהדיא יש שפירשוה בנבעלה באונס שאין ביאת אונס עושה זונה ללקות עליה כמו שהתבאר ויש מפרשין דלמאן דאמר אין זונה מחייבי לאוין ללקות עליה קא בעי לה ומכל מקום למדת שכל בן תשע שנים ויום אחד הפסול לה שבא עליה הן שהיא כהנת הן שהיא לויה הן שהיא ישראלית הואיל ומכל מקום נבעלה לפסול לה נפסלה מן הכהונה והתרומה אף הפסול שכל זרעו ממנה כשר כגון מצרי שני או שמקצת זרעו ממנה כשר ר\"ל שאתה רשאי לישא בתו כגון עמוני ומואבי שנקבותיהם מותרות הואיל ומכל מקום פסול לה פסלה ואע\"ג דקרא בכהנת כתיב ובת לרבות לויה וישראלית:",
                "<b>בת</b> כהן הנשאת לישראל הרי היא כזרה גמורה ואכילת תרומה עליה בלאו ועשה בלאו מדכתיב וכל זר לא יאכל בו ובעשה מדכתיב ושבה אל בית אביה כנעוריה מלחם אביה תאכל אלמא הא מעיקרא לא תיכול:"
            ],
            [
                "<b>אע\"פ</b> שהקדשים נאסרו לאונן התרומה מכל מקום מותרת לו שנאמר וכל זר זרות אמרתי לך ולא אנינות:",
                "<b>בת</b> כהן הנשאת לישראל שמת בעלה או גירשה ואין לה זרע שחוזרת לתרומת בית אביה כמו שהתבאר מכל מקום לחזה ושוק מיהא נפסלה לעולם כך למדנו מפי השמועה מלחם אביה תאכל מלחם ולא כל לחם חוזרת היא לתרומה ואינה חוזרת לחזה ושוק:",
                "<b>גוי</b> ועבד הבא על בת ישראל אע\"פ שהולד כשר מכל מקום נפסלה מן הכהונה בביאתם ובת כהן מן הכהונה ומן התרומה שנאמר ובת כהן כי תהיה אלמנה וגרושה מי שיש לו אלמנות וגירושין בה יצאו גוי ועבד כו' ואע\"ג דקרא בכהנת כתיב ובת לרבות לויה וישראלית ולמדת שגוי ועבד וחייבי לאוין פוסלין בביאתן ואין צריך לומר חייבי כריתות:"
            ],
            [
                "<b>המחזיר</b> גרושתו משנשאת לא נפסלה בתרומה ר\"ל בבת כהן שנשאת לישראל וגירשה ונשאת לאחר ואחר כך החזירה הראשון ומת או הוציאה אע\"פ שנבעלה לפסול לה לא נפסלה מן התרומה שאין זה אצלה זר מעיקרו ואע\"פ שביאת חלל פוסלת אע\"פ שאינו זר מעיקרו התם מדכתיב בכהן גדול לא יחלל זרעו מקיש זרעו לו מה הוא פסול אף זרעו פסול:",
                "<b>כל</b> הפסולים שקדושיהן תופסין וקדשו לא נפסלה המקודשת עד שיבא עליה שאין הקדושין פוסלין אלא הביאה פוסלת בין שיש בה קדושין בין שאין בה קדושין ואף לדעת האומר שימור ביאה פסולה פוסלת דוקא בעוד שלא נתאלמנה או נתגרשה כמו שביארנו בפרק הבא על יבמתו:",
                "<b>שוטה</b> וקטן לא תקנו להם חכמים נשואין כלל ומעתה שוטה וקטן שנשאו נשים ומתו נשיהם פטורות מן החליצה ומן היבום:"
            ],
            [
                "<b>כבר</b> ביארנו במשנתנו בבת כהן שאנסה ישראל או פתה או שנשאת לכהן שוטה שאם נתעברה העובר פוסלה שמא תאמר אחר שכן אף בשלא עיברה ניחוש שמא עיברה שהרי בנשים שהוחלפו בשעת כניסתן לחפה אמרו שצריכות להמתין שלשה חדשים וזו ודאי אינה הלכה דהא חלוף לא שכיח ולא גזרו ביה כמו שכתבנו בפרק ארבעה אחין אלא שכתבנוה למה שנתגלגל בה שאם תתרץ לענין ביאור דליוחסין חששו לתרומה לא חששו הרי אנו רואין שחששו בתרומה לספיקות ממה שאמרו הרי זה גיטיך שעה אחת קודם מיתתו שאסורה לאכול בתרומה מיד וכן הלכה ואף כאן ניחוש מכל מקום מספק שמא מעוברת היא ותירץ דבזנות לא חששו דאשה מזנה מתהפכת ומכאן פסקו רבים שהלכה כר' יוסי שכל שנבעלה דרך זנות אינה צריכה להמתין ומכל מקום יש פוסקים כר' יהודה ומשום דשמואל נקיט לה כותיה וגדולה המזנה צריכה להמתין כמו שכתבנו בסוף פרק שלישי ומפרשין כאן בזנות לא חששו דוקא לענין תרומה וכבר כתבנוה שם:",
                "<b>בת</b> כהן שנשא לישראל ומת הבעל ואין לה זרע ממנו כל שהיא תוך ארבעים לביאתה טובלת מיד מדין טומאת שכבת זרע ואוכלת בתרומה לערב עד ארבעים יום לביאתה שאפילו היא מעוברת כל תוך ארבעים יום מיא בעלמא הוא הא מארבעים יום שמשעת ביאה ואילך לא תאכל עד שיעברו שלשה חדשים שמא מעוברת היא ואם אכלה מארבעים ואילך ונמצאת מעוברת הרי זו מקולקלת בכל מה שאכלה מארבעים יום ואילך ומשלמת בו קרן וחומש הא בכל מה שאכלה בתוך ארבעים פטורה לגמרי וטובלת לערב דקאמרינן פירשו כגון שלא נתהפכה ולא עמדה והטבילוה במטה אבל אם עמדה או נתהפכה אסורה מיהא כל שלשה ימים שמא פלטה וכדאיתה בנדה פרק דופן מ\"א ב' וגדולי קדמונינו כתבו שאם הלכה ברגליה אין חוששין לפליטה דודאי שדתיה כמו שיתבאר שם וכן ממה שאמרו כאן דכל תוך ארבעים מיא בעלמא הוא כתבו גדולי הדורות בשם רבותיהם במה שאמרו ב\"ב קמ\"ב ב' המזכה לעובר שלו קנה מפני שדעתו של אדם קרובה אצל בנו דוקא לאחר ארבעים יום הא תוך ארבעים יום אין עליו שם עובר לחול עליו קורבת דעת ואין הדברים נראין כלל שאף לאחר ארבעים אין קורבת דעת במה שלא נודע לו אלא שמכל מקום לענין צוואה דעתו של אדם על כל מה שהוא נותן לב עליו שיבא וכל שנוצר דעתו מתרחבת עליו:",
                "<b>הבא</b> על ארוסתו בבית חמיו ונתעברה הולד כשר לכל דבר ואפילו נחשדה אף משאר בני אדם הואיל ונודע שארוס שלה בא עליה תולין אותו אחריו אבל ארוסה שעיברה ולא נודע אם ארוס שלה בא עליה אם לאו נחלקו בה רב ושמואל שלדעת רב הולד ממזר ופירשוה באחרון של קדושין ע\"ה א' ספק ממזר ואסור בממזרת ואף לכשתאמר היא לארוס נבעלתי אינה נאמנת ולשמואל הולד שתוקי ופירשו שם בדוקי כלומר שבודקין את אמו ואם אמרה לארוס נבעלתי נאמנת אחר שהארוס שותק או אינו כאן אע\"פ שרוב פסולין אצלה וכדקאמר אבא שאול התם ואפילו נחשדה משאר בני אדם ולא ממנו הא אי אמרה איהי לא ידענא או שלא נבדקה הוה ליה ספק ממזר ואם אמרה שלאחר ילדה או שאמר ארוס מעולם לא באתי עליה ודאי ממזר וגדולי הפוסקים פסקו כשמואל משום דקאי אבא שאול כותיה ומכל מקום גאוני הראשונים פסקו כרב והוה ליה ספק ממזר ואם כן דוקא בשחשודה משאר בני אדם ולא ממנו אבל אם נחשדה מכל צד או שלא נחשדה משום אדם בפרט אלא שנמצא שעיברה בתריה דידיה שדינן ליה וכדעת רבא ומכל מקום יש אומרין דשמעתא כאביי סלקא וכל דדיימא מעלמא ומיניה הולד ספק ממזר:"
            ],
            [
                "<b>ולענין</b> ביאור זה שאמרו בלישנא בתרא דרבא מייתי ראיה מדקתני בכהן שאנס בת ישראל וילדה ממנו דתאכל והיכי דמי אילימא דדיימא מיניה ולא מעלמא צריכה למימר דתיכול אלא דדיימא מעלמא כלומר אף מעלמא ואפילו הכי תיכול ושמא תאמר התם הוא דידעינן דבא עליה פירוש הדברים דתאכל קתני בסתמא ואפילו לאחר זמן גדול שאי אפשר להיות עבור זה מאותה ביאה אלמא כיון דדיימא מיניה אע\"ג דדיימא מעלמא כשר ומה התם דלהאי איסורא ולהאי איסורא ר\"ל לאונס או המפתה ולשאר בני אדם ומצד שגזרו על יחוד של פנויה הכא דלעלמא איסורא ולארוס היתירא לא כל שכן דשדינן ליה בתריה ואמר ליה אביי דמתניתין בדלא דיימא כלל משום אדם עד שבא עליה זה האונס ומשום הכי שדינן ליה בתריה:",
                "<b>ועתה</b> נשלם הפרק תהלה לאל:",
                "<b>בעזרת</b> הצור ובישועתו:",
                "<b>הערל</b> וכל הטמאים וכו' זה הפרק יכלול קצת ביאור בשלשת חלקים מחלקי המסכתא ר\"ל מדין איסור אכילת תרומה ומדין איסורי ביאה ומדין הלכות חליצה ויבום ועל זה הצד יחלקו עניני הפרק לשלשה חלקים החלק הראשון בביאור איסור אכילת תרומה בכהן ערל וטמא ופצוע דכא וכרות שפכה וסריס וטומטום ואנדרוגינוס ויתבאר עמו לאיזו סיבה הוא נקרא פצוע דכא וכרות שפכה החלק השני בביאור איסורי ביאה שבפצוע דכא וכרות שפכה ועמוני ומואבי ומצרי ואדומי וממזרים ונתינים ומה שבמקצתן יצא מכלל איסורן להיתר החלק השלישי בעניני סריס אדם וסריס חמה ואילונית מהו דינם אצל חליצה ויבום זהו שרש הפרק דרך כלל אלא שיתגלגלו הרבה דברים ארוכי הענינים שלא מן הכונה כענין סוגית התלמוד על הדרך שקדם:",
                "<b>והמשנה</b> הראשונה ממנו אמנם תחל בביאור החלק הראשון והוא שאמר הערל וכל הטמאים לא יאכלו בתרומה נשיהן ועבדיהן יאכלו פצוע דכא וכרות שפכה הן ועבדיהן אוכלין ונשיהם לא יאכלו אם לא ידעה משנעשה פצוע דכא וכרות שפכה הרי אלו יאכלו אמר הר\"ם הטעם בהיות כהן ערל לא יאכל תרומה וקדשים מאמר השם בפסח תושב ושכיר לא יאכל בו ואמר תושב כהן ושכיר לא יאכל קדש הנה כמו שלא יאכל הערל פסח לאמרו וכל ערל לא יאכל בו גם כן לא יאכל הערל קדש וכבר ידעת שפצוע דכא וכרות שפכה בעילתן בעילת זנות:",
                "<b>אמר</b> המאירי הערל וכל הטמאים לא יאכלו בתרומה ופירשו בגמרא בערל שהוא אסור בתרומה מן התורה דיליף תושב תושב מפסח נאמר תושב ושכיר בתרומה ונאמר תושב ושכיר בפסח מה תושב ושכיר האמור בפסח ערל אסור בו כדכתיב כל ערל לא יאכל בו אף בתרומה כן ומכאן למדת בערל זה שפירושו אף במתו אחיו מחמת מילה כלומר שהוא אנוס ואעפ\"כ לא יאכל שהרי כך הענין בפסח ויש שואלים אם כן מה ששאלו בגמרא ע\"א א' ערלות שלא בזמנה אם מעכבת מלאכול בתרומה תיפשוט ממתניתין דמעכבא דהא כל שמתו אחיו מחמת מילה כערלות שלא בזמנה היא כלומר כשם שאין בערלות שלא בזמנה ר\"ל תוך שמנה חיוב כך במתו אחיו מחמת מילה ואפילו הכי מעכבא ומכל מקום אינו דומה שכל שהוא תוך שמנה אין בו מקום למילה כלל לא בו ולא בכיוצא בו אבל מתו אחיו מחמת מילה אילו נתברר בסימני בריאות וחוזק חייב וכן שכנגדו חייב ומתוך כך אע\"פ שהוא פטור מעכב לענין גופו כך היא שיטתנו וכן נראה ענינה בתלמוד המערב ומכל מקום אחרוני הרבנים כתבו שכל שמתו אחיו מחמת מילה אוכל בתרומה שדינה כערלות שלא בזמנה שאינה מעכבת ואע\"פ שהטומטום אינו אוכל מספק ערלות והוה לן למימר ערלות שלא בזמנה היא אינו כן שהרי איפשר לו ליקרע מעכשו וקטן חולה שחלצתו חמה שנותנין לו שבעה ימים להברותו ואינו אוכל אף זה הואיל ואלו הבריא בר מילה הוא אין זה ערלות שלא בזמנה וערל שבמשנתנו פירושו לדעתם שלא מל מחמת פחד מיתה או שמת אחד מאחיו מחמת מילה והרי זה קרוב לאונס אלא שמכל מקום חייב במילה ומתוך חיובו נאסר הוא בתרומה אלא שמתוך שהוא כעין אונס נשיו ועבדיו אוכלין ורוב מפרשים נוטים כדעת ראשון ואין שום ערל אוכל בתרומה הא נשיו ועבדיו אוכלין אם לפירוש ראשון הואיל ומחמת אונס נתעכבה מילתו אם לפירוש שני הואיל וכעין אונס הוא אי נמי שהוא קטן ואין בו דעת למול שהרי מכל מקום קנין כספו הם ואינו דומה לחלל שהרי יש תקנה לזה ולא לחלל וכן אפילו בא על אשתו כשהוא ערל לא פסלה שאין כאן איסור ביאה ויראה מכל מקום שאם מעכבה במזיד כגון שהגדיל והזיד ולא מל הרי זה כבן נכר ואף נשיו ועבדיו אין אוכלין:",
                "<b>ואחר</b> כך ביאר בדין הטמאים ר\"ל כהנים טמאים שאף הם לא יאכלו בתרומה כדכתיב איש איש מזרע אהרן והוא צרוע או זב בקדשים לא יאכל אי זהו דבר ששוה בכל זרעו של אהרן ר\"ל לזכרים ולנקבות זו תרומה וכן אמרו ובא השמש וטהר ואחר יאכל מן הקדשים ואוקימניה בתרומה וכמו שאמרו העריב שמשו אוכל בתרומה הא נשיהם ועבדיהם יאכלו ומתורת קנין כספו כמו שביארנו בערל:",
                "<b>פצוע</b> דכא וכרות שפכה הם ועבדיהם אוכלים אינהו משום דהוו להו ככהנים בעלי מומין ולא נפסלו אלא מלבא בקהל ועבדיהם מתורת קנין כספם אבל נשיהם לא יאכלו ופירשו גדולי הרבנים משום דשויוה חללה בביאתם הואיל וביאתם אסורה ונראה דאגב שיטפא כתבוה כן שהרי אין חללה אלא מאיסורין המיוחדין לכהונה ומתוך כך פירשו בתוספות משום דשויוה זונה שכל שנבעלה לפסול לה עשאה זונה וזונה פסולה בין לכהונה בין לתרומה ומה שאמרו צ\"א א' לויה שנשבית או שנבעלה בעילת זנות נותנין לה מעשר ואוכלת דוקא לויה ולמעשר הא כהנת ולתרומה לא ואם תאמר והלא כתבנו בפרק אלמנה ס\"ט א' שביאת איסורי לאוין אינה עושה זונה אלא בזר מעיקרו ופצוע דכא לאו זר מעקרו הוא פירשו גדולי הדור שמאחר שהוא אסור מלבא בקהל לא בעינן ביה זר מעקרו ומתוך כך אשתו פסולה אחר שידעה משנעשה פצוע דכא שנעשית בה ביאה אסורה הא אם לא ידעה משנעשה פצוע דכא לא נפסלה אחר שכבר כנס קודם שנעשה פצוע דכא שאם בשעה שכנס הוא פצוע דכא הרי אמרו נ\"ז ב' יש חפה לפסולות אלא שכנס קודם שנעשה פצוע דכא ולא ידעה משנעשה פצוע דכא ובכי הא אוכלת ומה שנתגלגל בה בגמרא מענין שימור ביאה פסולה כבר ביארנוהו בפרק הבא על יבמתו ואם נשא גיורת ומשוחררת אוכלת אע\"פ שידעה שהרי מותר הוא בהן ואין כאן ביאה אסורה:",
                "<b>זהו ביאור המשנה וכלה על הדרך שביארנוה הלכה פסוקה היא ודברים שנכנסו תחתיה בגמרא אלו הן:</b>",
                "<b>תושב</b> ושכיר שנאמר בתורה שלא יאכלו בתרומה וכדכתיב תושב כהן ושכיר לא יאכל קדש שניהם בעבד עברי נאמרו ותושב זה קנוי קנין עולם כגון עבד עברי נרצע ושכיר זה קנוי קנין שנים ולענין תרומה אינן קנין כספו שאין גופו של עבד עברי קנוי קנין כסף לענין תרומה ואינן דומין לעבד כנעני שגופו קנוי לגמרי ולא לאשתו שהיא גמורה לבעלה ואם תאמר יאמר תושב ואל יאמר שכיר בא שכיר ולימד על תושב כמו שביארנו בראשון של קדושין ד' א' אבל תושב ושכיר האמור בפסח שלא לאכול בקרבן הפסח וכדכתיב תושב ושכיר לא יאכל בו אי אפשר לפרשו בעבד עברי דאטו משום דהוה ליה תושב ושכיר איפטר ליה מפסח והרי לא אסרנוהו בתרומה אלא מפני שאינו קנוי לרבו כהן והרי הוא כישראל ואף לענין פסח אינו קנוי לרבו והוה ליה כשאר ישראל וחייב בפסח וכל שכן שלא נאסר באכילתו ואף כשתאמר שקנוי הוא קנין גמור הרי עבדים כנעניים אוכלין ואף לדברי האומר רשות מכל מקום לא נאסר באכילתו אלא בגוים הכתוב מדבר ותושב פירושו גר תושב ושכיר גוי גמור מושכר לו וכן היא במכילתא בפירוש וכן יש גורסין כאן אלא גוי ולאפנויי ולגופייהו לא איצטריך דהא מבן נכר נפקי וכן אי מוקמת ליה בישראל ערל וכמו שיראה ממקצת גירסאות שבכאן שכתוב בהן אלא לאפנויי לא איצטריך דמערל נפקא אלא לעשותו מופנה לדרוש מהם גזירה שוה לאסור כהן ערל בתרומה כמו שביארנו במשנה:",
                "<b>הפסח</b> חייבין עליו משום פגול ונותר מה שאין כן בתרומה ויש גורסין בה עוד טמא ר\"ל שחייבין עליו בפגול ונותר וטמא מה שאין כן בתרומה ומפרשים בו שהפסח אם אכלו בטומאת הגוף יש בו כרת כשאר קרבנות ובתרומה אין בה אלא מיתה בידי שמים ויש מפרשים אותה בשוגג כלומר שהפסח אם אכלו בטומאת הגוף בשוגג יש בו חטאת הואיל וזדונו כרת מה שאין כן בתרומה הואיל שאין בשגגתה כלום אחר שאין בזדונה כרת וכמו שאמרו בשבועות ו' ב' לא אשכחן עון מיתה דחייבין עליה חטאת ויש מפרשים טמא זה בטומאת בשר שהפסח אם אוכלו בטומאת הבשר עובר בלאו ודומיא דפגול ונותר שהם בפסול בשר ושאין באכילתן אלא מלקות דלא יאכל כתיב בהו וכן בטומאת בשר של קדשים כדכתיב והבשר אשר יגע בכל טמא לא יאכל אבל תרומה טמאה אם אכלה טהור אין כאן לאו אלא איסורא בעלמא וכמו שאמרו לקמן ע\"ג ב' חומר במעשר וביכורים שהאוכלם בטומאת עצמן לוקה מה שאין כן בתרומה ואמרו עליה מילקא הוא דלא לקי הא איסורא איכא ומדכתיב בשעריך תאכלנו לזה ולא לאחר:"
            ],
            [
                "<b>כבר</b> ידעת שכל גזירה שוה שאינה מופנית כלל אין למדין ממנה ואם מופנית מצד אחד ואינה מופנית מן הצד השני למדין ומשיבין ואם מופנית משני צדדיה למדין ואין משיבין ואחר שכן היאך למדנו איסור ערל בתרומה מפסח בגזירה שוה של תושב ושכיר שבפסח עם תושב ושכיר שבתרומה והרי תושב ושכיר שבתרומה איצטריך ליה ואם תאמר שיאמר תושב ואייתר ליה שכיר הרי בא שכיר ולימד על תושב כמו שביארנו ואין כאן מופנה אלא בשל פסח מכל מקום הואיל ושניהם ר\"ל תושב ושכיר של פסח מופנים הם שדי חד אלמד דהיינו תרומה וחד אמלמד דהיינו פסח וילמוד זה מזה ואע\"פ שזה תושב וזה שכיר דנין מהן גזירה שוה הואיל ודומים בענין וכמו שאמרו זו היא שיבה זו היא ביאה כמו שהתבאר:",
                "<b>הפסח</b> אונן אסור בו כשאר קדשים ואע\"פ שלא הוזכר אנינות אלא במעשר שני כדכתי' לא אכלתי באוני ממנו מכל מקום למדו איסור אנינות לכל הקדשים מקל וחומר של מעשר אבל התרומה אין האונן אסור בה שנאמר וכל זר זרות אמרתי לך ולא אנינות ואף בקדשים אונן האוכלם אינו אלא בלאו וערל שאכל את הפסח אינו אלא בלאו ומה שאמרו כאן מיסתברא ערל הוה ליה לרבויי לאיסור תרומה ולא אונן ומשום דערל מחוסר מעשה ובגופו וענוש כרת כו' על המילה עצמה נאמרה כלומר שכל שאינו מל בכרת כדכתיב וערל זכר כו' ונכרתה גו':",
                "<b>הפסח</b> מילת זכריו ועבדיו מעכבת בו ר\"ל שאפילו היה האדון מהול אם היה לו בן ראוי לימול ולא מל אין האב אוכל בקרבן הפסח שנאמר המול לו כל זכר ואז יקרב לעשותו וכן אם היה לו עבד כנעני שאינו מהול שנאמר וכל עבד איש מקנת כסף ומלתה אותו אז יאכל בו ופירשוה יאכל בו אותו איש הנזכר במקרא שהוא האדון אבל אנינות בניו ועבדיו אינה מעכבת באכילת הפסח הא אנינות שלו מעכבת בו בין בנשים בין באנשים שהרי הנשים חייבות בקרבן הפסח ולתרומה מיהא אע\"פ שערל אסור בה אין מילת זכריו ועבדיו מעכבתו:",
                "<b>יום</b> קבורה אינו תופס את לילו מן התורה כמו שביארנו במקומו ואם כן מה שנאמר כאן באנינות שכן ישנה בכל שעה לדעת המפרש שישנה ביום ובלילה מה שאין כן במילה שאין זמנה אלא ביום אין הלכה כן ומכל מקום עיקר הפירוש ישנה בכל שעה שימות לו מת מה שאין כן בערלות שכל שמל פעם אחת שוב אין ערלות עליו וכדקאמר בסמוך במילת זכריו ועבדיו שישנה בכל שעה ור\"ל שלידת הבנים וקנין העבדים מצויין בכל שעה:",
                "<b>זה</b> שביארנו שהמילה בכרת פירושו על מילת עצמו שכל שהגדיל ולא מל מבטל מצות עשה בכל יום ואם מת ערל במזיד חייב כרת וזרעו נכרת וכן שאף הוא עומד בכל יום בחיוב כרת אבל האב על בנו אינו בכרת אלא בביטול מצות עשה והוא שאמרו כאן בערלות דגופיה שכן ענוש כרת מה שאין כן במילת זכריו:",
                "<b>לענין</b> ביאור זה שהקשו מה ראית להתיר בתרומה ערלת זכריו ועבדיו שלא להיות מילתם מעכבת ולאסור בה ערלת עצמו עד שהוצרך לתרץ מסתברא ערלות דגופיה הוה ליה לרבויי כו' וכן תירצוה דמי איכא מידי דערלות גופיה לא מעכבא ערלות דאחריני מעכבא צריך לפרש דקארי לה מאי קארי לה והיאך יעלה על דעת שערלות גופו לא תעכב וערלות זכריו ועבדיו תעכב ויראה לגדולי הדורות מפני שיש צדדין שראוי לומר כן שכל שהוא ערל ודאי או מצד אונס הוא או מצד שהוא כעין אונס על הדרך שביארנו במשנה ומילת זכריו ועבדיו שאין בו שום אונס היתה ראויה לעכב ולפי דרכך למדת שערל שמתו אחיו מחמת מילה אין לו לעכב מילת זכריו בכך:"
            ],
            [
                "<b>אע\"פ</b> שביארנו בערל שאינו רשאי לאכול בקרבן הפסח מכל מקום מותר הוא במצה ומרור ויש מפרשים שחייב בהן אחר שהוא ערל מצד האונס וגדולי המחברים כתבו שמותר להאכיל מצה ומרור לגר תושב ושכיר:",
                "<b>בן</b> נכר והוא ישראל שעובד ע\"ז אין מאכילין אותו מבשר הפסח והמאכילו עובר בלאו אלא שאינו לוקה אחר שלא עשה הוא מעשה ומכין אותו מכת מרדות ומכל מקום במעשר מותר כך דרשו רבותינו וכל בן נכר לא יאכל בו בו משומדות פוסלת ואינה פוסלת במעשר ויש מפרשים דהוא הדין לתרומה וערל מיהא אסור במעשר כבתרומה שכך למדוה מגזירה שוה דממנו נאמר בפסח ממנו אל תאכלו ממנו נא ונאמר ממנו במעשר לא אכלתי באוני ממנו מה פסח ערל אסור בו אף מעשר ולענין ביאור מה ששאל תלתא ממנו בפסח למה לי והם אל תאכלו ממנו נא ואל תותירו ממנו והנותר ממנו יתבאר ענינם למטה ע\"ד א':",
                "<b>ערבי</b> מהול או גבנוני מהול ר\"ל אחד מבני קטורה שהם אומות שמקיימין מצות מילה וכן הדין באחד משאר אומות שמל אחד מהם את עצמו אין מילתם כלום ועדין כערלים הם לכל דבר ואסורים לאכול בקרבן הפסח בפירוש אמרו קונם שאיני נהנה לערלים מותר בערלי ישראל ואסור במולי אומות העולם קונם שאיני נהנה למולים אסור בערלי ישראל ומותר במולי אומות העולם ושמא תאמר שמא לענין נדר הוא ומשום דבנדרים הלך אחר לשון בני אדם והראיה שהרי ערלי ישראל לענין נדר נחשבים כמולים אע\"פ שלשאר דברים נידונים כערלים ואם כן אף אנו נאמר באומות העולם שאע\"פ שהמולים שבהם נחשבים כערלים לענין נדר לשאר דברים נידונים כמולים תירצו בה דלגבי אומות העולם לא מלשון בני אדם לבד הוא אלא מדכתיב כל הגוים ערלים ואע\"פ שמקצת שבהם אינם ערלים כערבי וגבנוני ויש גורסים בה גבעוני מהול ולענין הדין הכל אחד אלא שלענין פירוש ערבי וגבנוני דנקט הוא מפני שהם אומות של בני ישמעאל ובני קטורה שנוהגין במילה:",
                "<b>ערבי</b> מהול זה שפירשנו בו שאסור לאכול בקרבן הפסח יש מפרשים אפילו נתגייר עד שיטיף דם ברית משנתגייר ואין נראה כן דהטפת דם ברית אינה אלא מספק ערלה כבושה וזה הואיל וודאי נימול ועכשו טבל לשם גרות אינו חסר כלום:",
                "<b>גר</b> שמל ולא טבל אע\"פ שהוא יתר מערבי מהול שהרי מל לשם יהדות וליכנס בבריתו של אברהם אבינו הואיל ומכל מקום לא נגמר גרותו אף הוא אינו אוכל בקרבן הפסח:",
                "<b>קטן</b> שנולד מהול אין דנין אותו כמהול שהרי צריך להטיף ממנו דם ברית משום ספק ערלה כבושה והילכך מילתו מעכבת את אביו מלאכול ולענין ביאור מיהא צריך לשאול היאך למדוה מתושב ושכיר ומי איכא ספיקא קמי שמיא ואם תאמר דכל נולד מהול ודאי יש בו ערלה כבושה אם כן דלא כהלכתא היא דהא קיימא לן במסכת שבת קל\"ה א' דספק ערלה כבושה היא ומכל מקום לענין פסק מעכבתו מספק:",
                "<b>תרומה</b> ניתנת לאכילה ושתיה והסיכה הרי היא כאכילה ושתיה שנאמר כמים בקרבו וכשמן בעצמותיו ומה ששאלו בסוגיא זו בקטן ערל מהו לסוכו בשמן של תרומה הוא הדין שהשאלה מתפשטת באכילה ושתיה אלא מפני שאין דרך קטן כל כך באכילה ושתיה הוא תופסה בענין סיכה וענין השאלה בקטן שהוא תוך שמנה שלא הגיע זמן מילתו עדיין וזו היא ערלות שלא בזמנה ושאל אם מעכבת אם לאו ואע\"פ שהשאלה בערלות דגופיה ר\"ל אם מותר לסוכו בשמן של תרומה כך היא מתפשטת אם מילתו מעכבת את האב או האדון לאכול בקרבן הפסח ומאחר שכן כשבא ר' זירא לומר שמעכבת ממה שמצינו במילת זכריו ועבדיו שמעכבת אף בשאינם ראויים באותה שעה למילה ואף בזו כן נדחו דבריו לומר במילת זכריו ועבדיו שאינה מעכבת באכילת הפסח ומכאן פסקו רוב מפרשים שאף בערלות דגופיה אינה מעכבת ומותר לסוכו בשמן של תרומה ומכל מקום גאוני הראשונים כתבו שדברי ר' זירא נדחו לענין שאינן מעכבין את האב או את האדון הא לגופיה לא איפשיט ואסור מספק הא לענין אב ואדון אין ערלות ללא בזמנה מעכבת באכילת הפסח וכן הלכה:",
                "<b>ומכל</b> מקום יש בסוגיא זו קצת דברים בענין זה שאנו צריכים לידיעתם לענין פסק ומתוך כך אנו מפרשים את הסוגיא דרך קצרה והוא שאמר אין לי אלא ר\"ל שיעכב באכילת הפסח אלא מילת זכריו בשעת עשיה ר\"ל בשעת שחיטת הפסח בארבעה עשר שאין לו לשחוט עד שיהו זכריו מולים שנאמר וכי יגור אתך גר ועשה פסח לה' המול לו כל זכר ואז יקרב לעשותו והוא הדין לשאר בני אדם הא אם היו כל זכריו מולים בשעת עשיה ונולדו לו בנים בין עשיה לזמן אכילה לא נתברר לנו מן התורה שיהו אותם בנים מעכבים אכילתו וכן במילת עבדיו מצינו שמעכבת באכילה כדכתיב וכל עבד איש מקנת כסף ומלתה אותו אז יאכל בו הא אם היו לו עבדים ערלים בשעת שחיטת הפסח לא נתברר לנו מן התורה שיהו מעכבים עליו את שחיטתו מנין ליתן את האמור של זה בזה להיות מילת זכריו מעכבת אף האכילה ומילת עבדיו מעכבת אף העשיה תלמוד לומר אז אז לגזירה שוה כתיב הכא אז יקרב לעשותו וכתיב התם אז יאכל בו למדנו שמילת זכרים ועבדים שתיהן שוות לעכב על אב ואדון עשיית הפסח ואכילתו וכן הלכה אלא שלענין ביאור הוא שואל בשלמא עבדים משכחת לה דאיתנהו בשעת אכילה וליתנהו בשעת עשיה וכגון שקנאם בין עשיה לזמן אכילה אלא זכרים היכי משכחינן דאיתנהו בשעת אכילה וליתנהו בשעת עשיה לאו דאיתיליד בין עשיה לזמן אכילה וקאמר דמעכב באכילה אלמא ערלות שלא בזמנה מעכבת אף לאדון וכל שכן לגופיה ואמר ליה רבא ותסברה כלומר דלענין פסח תהא ערלות שלא בזמנה מעכבת לאב ואדון המול לו אמר רחמנא ומדקאמר המול בראוי לימול קאי הא כל שאינו ראוי לא מעכב והוא הדין לגופיה לשיטת רוב הפוסקים ולשיטת גאוני הראשונים לגופיה מיהא לא איפשיטא אלא שמחזר לידע היאך אנו מוצאים בזכר שיהא ראוי לימול בשעת אכילה ולא בשעת עשיה שאם תאמר שהיה שביעי בארבעה עשר ונכנס בשמיני בשעת אכילה הרי אין מילה בלילה ואם יום שמיני הוא בארבעה עשר הרי משחרית שלו היה ראוי לימול והעמידה כגון שהיה שמיני שלו בארבעה עשר והיה חולה ולא נחלץ מחליו בשעת עשיה ונמצא הענין בעשייה כערלות שלא בזמנה שאינה מעכבת וחלצתו חמה ר\"ל שנתרפא בין שעת עשייה לזמן אכילה שנמצא בשעת אכילה ראוי לימול ולא מל והקשה והיאך נקרא ערלות בזמנה בכך והרי אמרו חלצתו חמה נותנין לו כל שבעה להברותו ר\"ל לחזקו ועד שישלים אותם שבעה אכתי הוה ליה ערלות שלא בזמנה ותירץ שבודאי כך הוא אלא חלצתו חמה דקאמר פירושו שחלצתו חמה ונתנו לו אחר כן שבעה לחזוקו וחל שביעי זה בארבעה עשר ושמא תאמר נימהליה מצפרא ומקצת שביעי ככלו אינו כן ששבעה שלמים בעינן מעת שחלצתו חמה ולא הושלמו בשעת עשייה והושלמו בשעת זמן אכילה כגון שחלצתו בערב ומה שאמרו יום הברותו כיום לידתו אין הענין דמה יום לידה לא בעינן מעת לעת אלא נימול בבקרו של שני אפילו נולד בערב כך ליום הברותו אינו כן אלא עדיף יום הברותו מיום הולדו והכי קאמר יום הברותו כיום הולדו מה הולדו נימול בשמיני ללידה אף הברותו מלין אותו בשמיני להבראה ר\"ל אחר שנשלמו שבעה ומעתה כל שהקטן חולה אין ערלותו מעכבת אב ואדון בקרבן הפסח ואפילו נתרפא אינו מעכב עד שיעברו שבעה לרפואתו מעת לעת הא מששלמו שבעה מעכב וכן הלכה:"
            ],
            [
                "<b>ורב</b> פפא פירשה כגון דכאיב עיניה דינוקא בשעת עשייה ומתוך חליו לא היה ראוי לימול ואיתפח ליה בין שעת עשייה לשעת אכילה ואין נותנין שבעה אלא למי שאחזתו חמה וחלצתו ולמדת מזו שני דברים אחד שאף בחולי של אבר אחד דוחין את המילה והשני שאין נותנין שבעה אחר שנתרפא אלא באחזתו חמה וכן הלכה:",
                "<b>ורבא</b> פירשה כשהיו אביו ואמו חבושים בבית האסורין בשעת עשייה וחובת מילה מוטלת עליהם ומאחר שאין יכולים לעשותה הוה ליה ערלות שלא בזמנה ואינה מעכבתו מלשחוט פסחו על ידי שליח ולמדת שכל כיוצא בזה אין אומרים ימול גם כן על ידי שליח אלא כל שאינו יכול לעשות אין מעכבתו ואם יצאו להם בין עשייה לזמן אכילה מעכבתו באכילה וכן הלכה:",
                "<b>ורב</b> הונא העמידה בטומטום שנקרע בין עשייה לאכילה שבשעת עשייה טומטום היה ואינו ראוי למול ואינה מעכבת ואין אומרין ליקרעיה מצפרא שאין רוב בני אדם בקיאים בכך וכשנקרע ונמצא זכר נעשה ראוי למול מיד ומעכבתו באכילה ואף זו הלכה ולמדת ממנה שהטומטום שנקרע בשמיני נימול מיד:",
                "<b>ורב</b> שרביא פירשה כגון שהוציא ראשו חוץ לפרוזדור שמנה ימים קודם הפסח ונמצא שמיני שלו בארבעה עשר שמשיצא ראשו הוה ליה כילוד למנות מאותה שעה שמנה ימים ובשעת עשייה לא נולד כלו עדיין ואינו ראוי למול ולא עכב ונולד כלו בין עשייה לזמן אכילה ונמצא ראוי לימול ואף זו הלכה ולמדת שכל שהוציא ראשו חוץ לפרוזדור מונין לו שמנה משעת יציאתו ואם לא נולד כלו עד השמיני מלין אותו מיד וכן הלכה:",
                "<b>וזהו</b> ביאורה של שמועה ופסקים שבה אלא ששאל לענין ביאור הואיל ויצא ראשו חוץ לפרוזדור היאך הוא חי שהרי אמרו כיון שיצא לאויר העולם נפתח הסתום ר\"ל הפה ונסתם הפתוח ר\"ל הטבור שאלמלא כן אינו יכול לחיות אפילו שעה אחת שהרי אין חיותו עוד אלא ביניקה ואי אפשר לו לינק ותירץ דזנתיה אישתא כלומר שהי' חולה בעוד שהי' עומד כן ואותו חולי הי' זנו והקשה וא\"כ אף לאחר שנולד צריך שבעה להברותו ותירץ באישתא דאמיה אי נמי כי אמרינן דלא חיי היכא דלא מערי כלומר שאינו מחובר עם האדם חבור גמור אבל דמערי מחיא חיי ויש גורסין מעוי ופירושו צועק:",
                "<b>התבאר</b> בפסחים שהפורש מן הערלה כפורש מן הקבר כלומר שאם נתגייר הגוי ערב פסח אינו יכול לעשות פסח שכשפירש מן הערלה הרי הוא כפורש מן הקבר להטעינו הזאה אחר המילה שלישי ושביעי וטבילה אחריה ונמצא פסחו נדחה ועל זו אמרו וכי יגור אתך גר ועשה פסח יכול מיד כו' כלומר שאם נתגייר ערב פסח יהא טובל ואוכל פסחו לערב תלמוד לומר וכו' ומכל מקום דבר זה לא מן הדין שהרי הערלה בעצמה אינה מטמאה ואם מפני שהגוי סתמו טמא היה הרי אין גוי מקבל טומאה אלא שחכמים תקנוה מגזירה שמא יטמא לשנה הבאה ויאמר אשתקד מי לא אכילנא בטומאה השתא נמי איכול ואיהו לא ידע דאשתקד לא הוה מקבל טומאה והשתא מקבל ומעתה לא נאמרו הדברים אלא בערל גוי אבל ערל ישראל שנמנע למול לאי זו סיבה על הדרכים שפירשנו במשנה ונטמא במת והזה שלישי ושביעי קודם שימול ואחר הזאת שביעי חל ארבעה עשר לערלתו וטבל לטומאתו או שטבל תחלה ואחר כך מל הרי זה אוכל פסחו לערב או בתרומה אם הוא כהן ואין אומרין שהזאה הנעשית כשהוא ערל אינה הזאה שהרי מצינו באבותינו בפסח גלגל שבימי יהושע שקבלו הזאה כשהם ערלים שנאמר והעם עלו מן הירדן בעשור לחדש וודאי בעשרה לא מהול שהרי היום באו וטרח הדרך עליהם ונמצא שלא מלו עד יום י\"א ועל כרחך כבר הזו הזאת שלישי בעשור דלכי עבדי הזאת שלישי בעשור אתיא הזאת שביעי בי\"ד אלמא שעל כל פנים קבלו הזאה בערלות ומה שהוצרכו הזאה מפני מתי מדבר שאע\"פ שהם היו קוברים את עצמם אי אפשר שלא האהילו עליהם לכמה דברים ושמא תאמר פסח הבא בטומאה היה שהרי כל שרוב צבור טמא בטומאת מת אין פסח ראשון נדחה כבר שנינו בהדיא וטבלו ועשו פסחיהן בטהרה:",
                "<b>זה</b> שכתבנו שישראל שעלו מן הירדן ועשו פסח גלגל בימי יהושע ערלים היו כך המקרא מעיד בבירור כדכתיב כי מולים היו כל העם היוצאים וכל העם הילודים במדבר בדרך בצאתם ממצרים לא מלו ואותם היוצאים ממצרים שהיו מולים מתו במדבר ואותם שנולדו במדבר הם הם שנאמר עליהם והעם עלו גו' ושאלו כאן מה טעם לא מלו במדבר ופירשו בו כמה סבות אחת מפני טורח הדרך ואחת מפני שנשיבת רוח צפונית נמנעת מהם אם לעונש על שהיו נזופים במעשה העגל שאע\"פ שכבר נמחל ציצין נשארו בו והיו מעכבין אם לעונש מדבת מרגלים אם שלא יתפזרו ענני כבוד ואחר שלא היתה רוח צפונית מנשבת לא היתה חמה שולטת ואין המילה מתרפאת יפה ולמדת מכאן שני דברים אחד שכל שטרח בדרך אין מלין אותו עד שינוח ואחד שכל יומא דעיבא או יומא דשותא ר\"ל נשיבת רוח דרומית שהוא מרפא את האויר ומלחלחו ומעפשו אין מלין ולא מקיזין ומכל מקום האידנא דדשו בה רבים שומר פתאים ה' ואין נמנעין לא ליומא דעיבא ולא ליומא דשותא הא לחוליא דאורחא ודאי חיישינן וכן הלכה:",
                "<b>המילה</b> היא חתיכת עור הערלה שלמעלה מן העטרה ושמכסה את העטרה וחותכין אותו עד שתתגלה העטרה הפריעה היא שאחר חתוך העור פורע קרום הרך שתחתיו ומחזירו אילך ואילך עד שתתגלה בשר העטרה כלה וכל שמל ולא פרע הרי הוא כאלו לא מל וזה שאמרו לא נתנה פריעה לאברהם פירושו מפני שהוא לא הוצרך בה וכמו שאמרו במדרש רבה הכא כתיב בשר ערלתו ולהלן את אמרת את בשר ערלתו אברהם על ידי שנתמעך בתשמיש אמר עליו בשר ערלתו ישמעאל שלא נתמעך אמר עליו את בשר ערלתו ופירשו גדולי הרבנים שהוצרך לפרוע וזהו שלא נצטוה אברהם בה ומכל מקום קיימה בישמעאל על הדרך שאמרו בו שקיים את כל התורה ומכל מקום משה שנצטוה בכל התורה נצטוה במילה ובכל אביזרהא שהרי אין נביא מחדש דבר מעתה ולא נתיחסה כאן ליהושע אלא שמה שנצטוה בה למשה נתגלה בימי יהושע שהרי כל זמן המדבר לא מלו ולא הקריבו קרבן פסח לא מלו מטורח המסעות ושאר הסבות שכתבנו ולא עשו פסח שהרי מילת זכריהם עכבתם ובשנה שניה בלבד הוא שעשו פסח שעדיין לא נמנעו מן המילה ומשם ואילך נמנעה מילה ונתעכב פסח עד שבא יהושע ומלו והקריבו ונרמזה לו מצות פריעה והיינו שנית כלומר מילה שניה ר\"ל פריעה ואם מפני אותם שלא מלו וקורא אותם שנית על שם שכבר מלו עד שיצאו ממצרים ומשיצאו ממצרים בטלוה ועכשו הוא אומר שיחזיקו בה פעם שנית אם כן מאי ושוב ומאי שנית כלומר תרי לישני דחזרה פעם שניה ודאי חד משום חזרה למילה גופה וחד לפריעה ואעפ\"כ נדחו דברים אלו לומר דחדא מינייהו לציצין המעכבין את המילה והוא שכל שנשארו מעור הערלה חוטים החופים רוב גבהה של עטרה אע\"פ שאין חופין רוב היקיפה הרי הם מעכבים את המילה וכן הלכה כמו שביארנו במקומו שבת קל\"ז א' הא מכל מקום לא נצטוית פריעה בפרט ליהושע אלא שהיא בכלל המילה ולשיטה זו אנו גורסים ודילמא לאקושי כו' ומכל מקום יש גורסין אלא לאקושי כו' כלומר ופריעה וציצין הכל נרמז ליהושע ולא ציצין דמילה דהא כתיב המול ימול לרבות ציצין אלא אף ציצין דפריעה דאינהו נמי מעכבי וכן תירצו אחרוני הרבנים ולשיטה זו צריך לדחוק כמה שפירשנו שלמשה נצטוה ונתגלה בימי יהושע ולמדת שבני קטורה מיהא לא נתחייבו בפריעה ומכל מקום פשוטו של מקרא כאדם האומר פסח שני שהוא ראשון אצל עושהו אלא שהוא קוראה שני על שם אותם שעשאוהו בראשון ואף כאן אמר שנית על אותם שלא מלו והיא ראשונה להם אלא שקוראה שניה על שם יוצאי מצרים שכבר החזיקו בה:",
                "<b>יש</b> שואלים אחר שלא מלו במדבר היאך אכלו בקדשים ואם תאמר שלא אכלו והלא נאסרה להם בשר תאוה איפשר שאותן שיצאו ממצרים אכלו בקדשים וכן יש שפירשו שאף הם עשו פסחים ואע\"פ שמילת זכריהם מעכבת הואיל ומצד אונס היה לא עכבה ושאר העם שלא נימולו או אכלו צבי ואיל שלא היו באיסור בשר תאוה או שמא לא נאסר בשר תאוה אלא לאותם הראויים לאכול בקדשים ומכל מקום בדרש אמרו שכלם מלו במדבר אלא שלא פרעו והוא שאמרו וכי ערלים שמעו קולו של הב\"ה בסיני אלא נימולים היו שלא כתקנם והיו כורתים המילה ולא היו פורעים והוא שאמר הכתוב לא מלו ואיפשר שזו נאמרה על אותם שלפני מעמד הר סיני וקודם נזיפה ומכל מקום בפרקי דר' אליעזר אמרו כשבא בלעם ראה מדבר מלא ערלות של ישראל אמר מי יוכל לעמוד בזכות דם מילה המכוסה בעפר הארץ שנאמר מי מנה עפר יעקב מכאן התקינו שיהו מכסים הערלה עם הדם בעפר ואיפשר שזו לא כפשטה שהרי ענין בלעם בקסם היה רואה אלא שעל זכות המילה היה אומר כן וזהו כי מראש צורים אראנו כלומר שאע\"פ שהייתי סבור לבא עליהם בעון ביטול מצות מילה הריני רואה חרבות צורים שהותקנו להם בימי יהושע ומגבעות אשורנו על שם גבעת הערלות:"
            ],
            [
                "<b>משוך</b> הוא שאחר שנימול גדל בשר ערלתו ונמשך עד שכסתה העטרה אלא שאינה נדבקת בה ומותר לאכול בתרומה שאפילו מדברי סופרים לא גזרו בה אע\"פ שנראה כערל אלא שמכל מקום מדברי סופרים צריך שימול כדי שלא יראה כערל הא לתרומה אוכל בהדיא אף מדברי סופרים ומה שאמר רב הונא מדבריהם גזרו ר\"ל שלא לאכול בתרומה אין הלכה כמותו דהא איתותב ליה מברייתא דקאמר בהדיא דמשוך אוכל ולא מפליג ביה דלא למיכל מדברי סופרים ולשיטה זו גירסת הספרים מיתיבי טומטום כו' עד תיובתא דרב הונא תיובתא ומכל מקום יש גורסין תניא דמסייע ליה ואוכל דקאמר בברייתא דוקא דבר תורה ולשיטה זו משוך אינו אוכל בתרומה מדברי סופרים וכן עיקר:",
                "<b>טומטום</b> אינו אוכל בתרומה וכל שכן בקדשים מספק ערל אלא שאינו מעכב לאב ואדון בקרבן הפסח כמו שביארנו למעלה ונשיו ועבדיו אוכלין אנדרוגינוס מל ואוכל בתרומה אבל לא בקדשים ר\"ל בקדשי קדשים הא בקדשים קלים הנאכלין לכל אדם אוכל והנולד כשהוא מהול אינו אוכל בתרומה שהרי צריך להטיף ממנו דם ברית מספק ערלה כבושה וכמו שכתבנו למעלה שמעכב מספק וברייתא זו דקאמרה אוכל דלא כהלכתא היא וכדעת האומר אין צריך להטיף כו' וגדולי המחברים שפסקו בו שאוכל תמהני עליהם:",
                "<b>זה</b> שכתבנו בטומטום שמאכיל את נשיו פירושו באמו ובאם אמו שמאכילן מתורת זרע וכן באנדרוגינוס אבל אשתו ממש לא שאע\"פ שאמרו שטומטום שקידש את האשה או שנתקדש על ידי איש חוששין לקדושיו לא נאמר כן אלא לחומרא לאיסור קרובות ולהצריך גט מספק וכן הדין באנדרוגינוס אבל לקולא להאכיל לתרומה לא ויש פוסקים מסוגיא זו שאם ביציו מבחוץ אע\"פ שלא נקרע וגידו עדיין אטום קדושיו קדושין גמורים ואשתו אוכלת בתרומה על ידו וממה שקראו בסוגיא זו טומטום שביציו מבחוץ ערל ודאי פירשו רבים שחייב לקרעו כדי למולו ויש חולקים:",
                "<b>לעולם</b> אין מלין אלא ביום בין מילה בזמנה בין מילה שלא בזמנה כגון משמיני ואילך שלא תאמר אין הענין ביום אלא שתעבור עליו ליל שמיני קודם מילה הא משהגיע לשמיני אפילו בלילה אלא לעולם אין מלין אלא ביום אפילו הטפת דם ברית למי שנולד מהול או גוי שנתגייר כשהוא מהול אינה אלא ביום וכן מי שיש לו שתי ערלות וכבר מל את האחת ביום אינו מל את השניה בלילה ויש מפרשים שתי ערלות שתי עורות של ערלה זה על גב זה ואינו נראה ממה שאמרו במסכת שבת קל\"ה ב' שהקטן שיש לו שתי ערלות אין מילתו דוחה שבת הואיל ולא נודע אי זו עיקר ואם שתי עורות הא הוה ליה כציצין המעכבין שדוחין את השבת אלא פירושו בשתי ערלות ממש ואף המשוך אין מילתו אלא ביום דכל דתקון כעין דאוריתא תקון וכן הנותר בין בזמנו בין שלא בזמנו אינו נשרף אלא ביום:"
            ],
            [
                "<b>כהן</b> ערל שהזה על טמא מת הזאתו כשרה שאין הערל טמא ואם מפני שהוא פסול לתרומה הרי אף טבול יום פסול לתרומה עד שיעריב שמשו וכשר בהזאה ובכל מעשה פרה ואע\"פ שיש לדון מה לטבול יום שכן מותר במעשר שני תאמר בערל שאסור במעשר שני כמו שיתבאר מכל מקום לא נאמר בו איסור למעשר אלא לאכילה אבל לנגיעה מותר אף בתרומה והזאה נגיעה היא והרי טבול יום פסול לתרומה אף בנגיעה דהא כתיב בכלים במים יובא וטמא עד הערב וכלי ודאי לנגיעה הוא ומשום דטבול יום שני ועושה שלישי בתרומה וכשר בפרה ואם כן ערל שמותר בנגיעת תרומה כל שכן שמותר בפרה ויש שואלין ולימא ליה מחוסר כפורים יוכיח שמותר בנגיעת תרומה ואסור בפרה כמו שיתבאר תירצו שאף זה יש בו לתרץ מה טבול יום שאסור בנגיעת תרומה וקדשים מותר בפרה ערל שמותר בנגיעת קדשים אינו דין שמותר בפרה ואין לומר עוד מחוסר כפורים יוכיח שהרי מחוסר כפורים אסור בנגיעת קדשים אבל טומטום ואנדרוגינוס פסולים להזאה ולקדוש מפני שהם ספק אשה ואשה פסולה בהזאה וכן קטן שאין בו דעת פסול להזאה ואם יש בו דעת כשר וקדוש מי חטאת הכל כשרים בו חוץ מחרש שוטה וקטן ואפילו אשה וכן הדין באסיפת האפר והמלוא והקדוש אין הכרח להיות הכל באחד אלא אף זו באחד וזו באחר ואפילו זו בשנים וזו באחד הכל כשר:",
                "<b>ערל</b> וטמא פטורים מן הראייה כמו שביארנוה במקומה במסכת חגיגה ד' ב' אלא שלענין ביאור צריך שתדע במה שאמרו כאן לא לישתמיט תנא דליתני הערל והטמא פירושו דניליף ערל מטמא והיינו דאקשי ליה ממה שאמרו הערל והטמא פטורים מן הראיה דהא ודאי משום דילפינן ערל מטמא הוא דהא בערל לא חזינן בקרא דליפטר אלא בטמא דכתיב ובאת שמה והבאתם שמה כל שישנו בביאה ישנו בהבאה וטמא אינו בביאה וילפינן ערל מטמא והיינו דלא אקשי ליה ממתניתין דקתני הערל וכל הטמאים דבההיא לא ילפינן ערל מטמא אלא כל חד וחד דרשא באפי נפשה היא ומאי דקא משני בה התם משום דמאיס כלומר ואפילו רבנן מודו בה פירושה איפשר דרבנן מודו בה ומשום דמאיס וזו אחת מן הסוגיות המתחלפות בתלמוד שהרי בראשון של חגיגה העמידוה כר' עקיבא והרבה לנו כיוצא בה בתלמוד:"
            ],
            [
                "<b>הערל</b> כשם שהוא פסול לתרומה כך הוא פסול באכילת מעשר שני אלא שבנגיעה מותר כמו שביארנו ובזו נשתוה מעשר שני לתרומה ומכל מקום בהרבה דברים נתחלפו דיניהם זה מזה והוא שאמרו התרומה והבכורים חייבים עליהם מיתה ר\"ל זר האוכלם במזיד או כהן טמא שאכלם חייב מיתה בידי שמים שהרי נאמר בתרומה ומתו בו כי יחללוהו ובכורים הוקשו לתרומה וכמו שדרשו ותרומת ידך אלו הבכורים וכן חייבים בהם חומש ר\"ל זר שאכלם בשוגג ואסורים לזרים ואם תאמר מה בא ללמדנו ומאחר שהזר האוכלן במיתה יודע אני שאסורים לו פירשו בו ברבים אפילו לאחר פדיון כלומר שאין להם פדיון ואין זה כלום שמאחר שאין להם פדיון ידוע הוא שהאוכלן אף לאחר פדיון חייב מיתה ואין צריך לומר שאסורים לו ועוד שהרי אמרו עליה בסוגיא זו דתנא ושייר מדלא קתני ואין להם פדיון כבמעשר אלמא שלא הוזכר כאן דין פדיון כלל וגדולי הרבנים פירשו בה בפרק הזהב דמשום סיפא נקט ליה דקאמר מה שאין כן במעשר ואלו לא תנייה הכא הוה אמינא מה שאין כן במעשר במיתה וחומש הא איסורא איכא תנא ליה הכא ואסורים לזרים מה שאין כן במעשר דאפילו איסורא ליכא ואף זה יש לנו בו קושיא מצד אחר שהרי בראשון של חלה אמרו החלה והבכורים חייבין עליהם מיתה וחומש ואסורים לזרים ואע\"ג דלא תני עלה מה שאין כן במעשר ומתוך כך יש מפרשין בה אסורים לזרים אף בהנאה בכל דבר שיש בו כלוי הקרן כמו שביארנו בפרק אלמנה ס\"ו ב' בענין כרשני תרומה ובתלמוד המערב פירשוה במסכת בכורים במקום שאין בו מיתה וחומש כגון בחצי שיעור ועל דעת האומר חצי שיעור אסור מן התורה ויש מפרשים מיתה בטמא שאכלם ואסורים לזרים בזר ואע\"ג דמדקאמר נמי בשוגג משלם חומש ממילא ידעינן דבמזיד איכא איסורא דילמא הוה אמינא דבחומש לישתרי לכתחלה וקמ\"ל דאסור ואין זה כלום שאין רגילות הלשון ליחס שם איסור לבד במה שחייבים בו מיתה:",
                "<b>והן</b> נכסי כהן ר\"ל לקדש בו את האשה הן בכהן בתרומות שנתנו לו הן בישראל באותן שנפלו לו מבית אבי אמו כהן וכן ליקח בהן כל דבר אף מה שאינו ראוי לאכילה אלא שהמקבלם נוהג בהם בקדושתם או מוכרם לכהנים:",
                "<b>ועולים</b> באחד ומאה ר\"ל שאם נפלה סאה תרומה במאה של חולין מעלה סאה ונותנה לכהן והשאר מותר לזרים הא בפחות ממאה אינה עולה והכל אסור לזרים ומוכרם לכהנים בזול חוץ מדמי אותה סאה וילפינן לה מדכתיב בתרומת מעשר והרמותם ממנו את תרומת ה' המורם ממנו אם נפל לתוכו מקדשו ותרומת מעשר הוא אחד ממאה לכרי שניטל ממנו המעשר ודוקא מין במינו אבל בשאינו מינו בנותן טעם ואף במינו אינה אלא מדרבנן וקרא אסמכתא בעלמא וכמו שאמרו במסכת נדה פרק דופן עיסה שנדמעה או שנתחמצה בשאור של תרומה פטורה מן החלה והקשו ממאי בשלמא אי אמרת תרומה דרבנן אתי דמועא דרבנן ומבטל חלה דרבנן אלמא דמועא דרבנן היא וכן מצינו בערלה וכלאי הכרם שלמדום מן התרומה לאחד ומאתים דמתוך שכפל איסורן מאכילה להנאה כפל שעורן ואעפ\"כ אמרו בערלה פרק הניזקין נ\"ד ב' דמדאוריתא חד בתרי בטיל:",
                "<b>וטעונין</b> נטילת ידים ר\"ל אף לפירות ואפילו לנגיעה ומפני שהידים גזרו עליהם טומאה שניה ושני עושה שלישי בתרומה ויש גורסין רחיצת ידים ורגלים ושיטפת לשון הוא ולא נכתב בכונה וכן טעונין הערב השמש שאם טבל ועלה אינו אוכל בתרומה עד שיעריב שמשו ונוהגין בכל שנה ושנה חוץ משנת השמיטה שאין אדם זורע בה ואין להם פדיון מה שאין כל אלו במעשר חוץ מנטילת ידים כמו שביארנו בשני של חגיגה י\"ח ב' שהרי מיתה לזר אין בו שכל עצמו לזרים הוא נאכל ואם מפני שאוכלו חוץ לירושלים בלא פדיון אין כאן מיתה אלא מלקות וכן אין חומש לאוכלו בשוגג חוץ לירושלם שאין חומש לאכילת שוגג אלא למי שיש בו מיתה במזיד ואין חומש במעשר שני אלא בפדיונו ואם לאוכלו בטומאת הגוף שבירושלם לוקה וחוצה לה מכין אותו מכת מרדות מכל מקום אין בו מיתה ומעתה אף איסור לזרים אין בו לאחר פדיון וכן אינו ממון בעלים לקדש בו את האשה או ליקח עבדים וקרקעות שממון גבוה הוא ולא זכה בו אלא לאכילה ושתיה וסיכה ואע\"פ שזו קולא היא אצל תרומה מנאה עמהם הואיל ומכל מקום ישנה בתרומה ובכורים ולא במעשר והעלאה באחד ומאה אין בו שאם נתערב בחולין איפשר לפדותו ולחלל קדושתו בכל מקום שהוא והרי יש לו מתירין וכל דבר שיש לו מתירין אף באלף לא בטיל ואם תמצא לומר שאין בחומשו שוה פרוטה ולדעת האומר שכל שאין בו שוה פרוטה אינו בר פדיה אע\"פ שאין הלכה כן כמו שביארנו במקומו ב\"מ נ\"ג ב' הרי מכל מקום יכול להעלותו לירושלם ואם תמצא לומר שניטמא שאינו בר אכילה מכל מקום אף הוא בטל ברוב והערב השמש אין בו שהרי טבל ועלה אוכל במעשר ואינו נוהג אלא בשנה שלישית וששית של שמטה ויש לו פדיון שנאמר וצרת הכסף:",
                "<b>כשם</b> שביארנו קצת דברים שהתרומה והביכורים שוים בהם ושנשתנה דינם בהם מן המעשר כך מצינו דברים שהמעשר והבכורים שוים בהם ושנשתנה דינם בהן מן התרומה והוא שאמרו יש במעשר ובכורים מה שאין כן בתרומה שהמעשר והבכורים טעונים הבאת מקום לירושלם וכדכתיב בהו בהדיא והתרומה נאכלת בגבולין ר\"ל בכל ארץ ישראל מעשר ובכורים טעונין ודוי שהרי בבכורים כתיב ועתה הנה הבאתי גו' ובמעשר כתיב כי תכלה לעשר גו' בערתי הקדש מן הבית והתרומה לא מצינו בה שתהא טעונה ודוי ועוד שכך היא המדה כל שטעון הבאת מקום טעון ודוי כל שאין טעון הבאת מקום אינו טעון ודוי ואע\"פ שדרשו וגם נתתיו לרבות תרומה ותרומת מעשר פירשו בתלמוד המערב בשני של בכורים שמי שיש לו מעשר להתודות עליו מתודה על הכל אגבו אבל תרומה בפני עצמה אינו מתודה עליה וכן מעשר ובכורים אסורים לאונן מעשר דכתיב לא אכלתי באוני ממנו ובכורים מדכתיב ושמחת בכל הטוב ולא באנינות אלא שבבכורים מיהא אינו לוקה באנינות שבהם שהרי לא נאמר בו לאו אלא עשה והתרומה לא נאסרה לאונן שהרי אמרו זרות אמרתי לך ולא אנינות וכן מעשר ובכורים חייבין בביעור דכתיב במעשר בערתי הקדש מן הבית והוא הדין לבכורים הואיל וטעונין הבאת מקום והתרומה אינה טעונה ביעור ושמא תאמר והלא אף בתרומה אמרו וגם נתתיו לרבות את התרומה וכן שאמרו במסכת מעשר שני פ\"ה מ\"ו כיצד היה הביעור נותן תרומה ותרומת מעשר לבעליה אף אנו משיבין השמיע לאזניך מה שאתה מוציא מפיך שהרי סיומה של אותה משנה ומעשר שני והבכורים מתבערים בכל מקום והענין הוא ששני מיני ביעור הם אחד שמוציאו מן הבית ונותנו לראוי לו וזה ודאי נוהג אף בתרומות שכל ששהא אותם שלש שנים חייב ליתן אותם לכהן וכן בתרומת מעשר ובמעשר ראשון אבל מעשר ובכורים כל שלא העלם לירושלם בשנה שלישית צריך לבערו מן העולם והוא שאמר מתבערים בכל מקום והוא שאמרו שם ר' שמעון אומר הבכורים ניתנין לכהנים כתרומה ומפני שר' שמעון הולך לשיטתו שפוטר בכורים מן הביעור והלכה כתנא קמא:",
                "<b>וביעור</b> זה יש מפרשים בו שריפה או זריקה לים המלח אבל גדולי הדורות מתמיהים היאך הוא יכול לשרוף מעשר בידים ולבערו אלא שיחללוהו על מעות ויעלו המעות לירושלם ויקח מהם דבר מועט בדמים יקרים כדי שיהו כלים מהרה וכן מעשר ובכורים אסור לבער מהן בטומאה ר\"ל להדליק מהם אם ניטמאו שאין טומאתם מתירתם להדלקה וכשם שבטהור אסור שהרי לא ניתן אלא לאכילה ושתיה וסיכה אף כשניטמא כן שנאמר במעשר לא בערתי ממנו בטמא ואף בכורים הוקשו להם לענין זה שאם ניטמאו אסור להדליקן או להסיקן תחת תבשילו כקדש גמור שאין ספק בשמן קדש שניטמא שאסור להדליקו והתרומה אם ניטמאת מותר להדליקה או להסיקה תחת תבשילו שנאמר לא בערתי ממנו ממנו אי אתה מדליק אבל אתה מדליק בשמן תרומה שניטמא אע\"פ שבטהרתה לא ניתנה אלא לאכילה ושתיה וסיכה וכן שהמעשר והבכורים אם אכלן בטומאת עצמן ר\"ל שהמעשר או הבכורים טמאין לוקה אבל אם אכל תרומה טמאה אינו לוקה שאין בה לאו אלא איסור עשה שבפסולי המוקדשין כגון בעלי מומין אחר שנפדו שמותרין לזר שנאמר בשעריך תאכלנו הטמא והטהור יחדו אפילו טמא וטהור אוכלין בקערה אחת והרי הטהור אוכל מה שניטמא מצד הטמא אלמא שאוכלן בטומאת עצמן ודרשו בו בשעריך תאכלנו לזה ולא לאחר:"
            ],
            [
                "<b>הקדשים</b> יש בהן חומרות יתירות על התרומה שהן בדין פגול ונותר והוא קרבן שצריך להביאו לפנים ויש בו אשם מעילות לזר האוכלו בשוגג וכרת אם אכלו בטומאה ובתרומה אין בה אלא מיתה בידי שמים ואסורים לאונן ויש בתרומה מה שאין בקדשים חומש לזר האוכלה בשוגג אע\"פ שיש לה היתר אצל כהנים מה שאין כן בקדש שכל שבקדש משהותר לכהנים אין בו לא מעילה ולא חומש וכן שהתרומה אין לה פדיון ויש פדיון להקדש כל זמן שלא קדש בכלי וכן שהתרומה אין במינה היתר לזרים ויש במין קדשים היתר אצל זרים בקדשים קלים:"
            ],
            [
                "<b>מעשר</b> ראשון אינו כדין מעשר שני כלל וערל מותר בו אבל מעשר בהמה ערל אסור בו בפירוש אמרו ערל אסור בשני מעשרות אחד מעשר בהמה ואחד מעשר דגן ר\"ל מעשר שני מעתה לא סוף דבר בערל הגמור אלא אף כל שנשתיירו בו ציצין המעכבין את המילה אינו אוכל לא בתרומה ולא בפסח ולא בקדשים ומעשר בהמה בכללם ולא במעשר שני:",
                "<b>אונן</b> אסור במעשר ומותר בתרומה כמו שביארנו וכן מותר במעשה פרה אדומה שהרי אינה אלא קדשי הבית טבול יום אסור בתרומה ומותר במעשר כמו שביארנו וכן מותר בפרה מחוסר כפורים כגון זב ומצורע שטבלו והעריבו שמשן ולא הביאו כפרתם מותר בתרומה ובמעשר ובפרה ולמדת שטבול יום הכשר בפרה לא סוף דבר טבול יום דמת ושרץ שאין מביאין כפרה ואינם מחוסרי כפורים אלא אף טבול יום של זב ומצורע שהם מחוסרי כפרה ומה שאמרו בבריתא זו שמחוסר כפורים אסור בפרה אין הלכה כן ועל דעת יחיד נאמרה שכך שנינו שרפה אונן ומחוסר כפורים כשרה יוסף הבבלי אומר אונן כשרה מחוסר כפורים פסולה והלכה כתנא קמא וערל כבר ביארנו שמותר במעשה פרה ויש בסוגיא זו נסחאות הרבה ולענין פסק אתה צריך להמשיכן לדעת שכתבנו ואין צורך להודעת ביאורם שכלם דברים פשוטים הם:",
                "<b>פסח</b> אסור להותיר ממנו עד בקר ואם הותיר עובר בלאו אלא שאינו לוקה עליו שהרי ניתק לעשה של שריפה שנאמר והנותר ממנו עד בקר באש תשרופו וכן שאין בו מעשה ומכל מקום אינו שורפו עד בקר שני שהרי בקר ראשון יום טוב הוא ואין שורפין קדשים ביום טוב:",
                "<b>מעשר</b> שני לא ניתן אלא לאכילה ושתיה והסיכה בכלל שתיה כמו שביארנו אבל ליקח ממנו שאר צרכיו אסור אפילו לדבר מצוה כגון ליקח ממנו ארון ותכריכין למת מצוה ואין צריך לומר לחי דומיא דמת כגון ליקח לו בגדים וחלוק או טלית שנאמר לא נתתי ממנו ודרשו בו ממנו מגופו כלומר דוקא בדבר שיש בו קיום לגוף כגון אכילה ושתיה וסיכה ויש מפרשים מגופו מן השמן עצמו וגדולי המחברים כתבו שאם הוציאו לדבר מצוה אוכל כנגדו בתורת מעשר ומעשר שני שניטמא כבר ביארנו שאפילו להדליק בו את הנר אסור עד שיפדה ואם כן אף בסיכה אסור שהרי יכול לפדותו ומה שאמרו כאן מנין למעשר שני שניטמא שמותר לסוכו אם הוא שמן שנאמר לא נתתי ממנו למת הא לחי דומיא דמת נתתי ואי זהו דבר ששוה לחיים ולמתים זו סיכה לא נאמרה אלא בניטמא בירושלם ולדעת האומר שאין בו פדיה הא ניטמא חוץ לירושלם יפדנו ולמה יסוך בלא פדיון ואם כן לענין פסק כבר ביארנו במציעא פרק הזהב שאפילו ניטמא בירושלם בר פדיה הוא ואחר שכן היאך יסוך אחר שיש לו תקנה בפדיון ואף כשפדה וחלל אינו קונה בדמיו אלא דברים הראויים לאכילה ושתיה וסיכה:",
                "<b>זה</b> שביארנו במשנתנו שכהן טמא אסור בתרומה כך למדוה מן המקרא דכתיב איש איש מזרע אהרן והוא צרוע או זב בקדשים לא יאכל עד אשר יטהר ודרשו בקדשים אלו שהם תרומה מדכתיב מזרע אהרן אי זהו דבר ששוה בזרעו של אהרן ר\"ל שזכרים ונקבות אוכלין בו הוי אומר זו תרומה שהרי קדשים אינם נאכלין אלא לזכרי כהונה ושמא תאמר והלא חזה ושוק נאכלים אף לנקבות כדכתיב בהו אתה ובניך ובנותיך ויש לך לדון להעמיד את המקרא בחזה ושוק שלא ליאכל בטומאה כשאר קדשים הא תרומה תהא מותרת לאכילה בטומאה אינו כן שחזה ושוק יש לך נקבה כהנת שאינה אוכלת בהם והיא בת כהן הנשאת לישראל שנתאלמנה או נתגרשה ואין לה זרע שנאמר בה ושבה אל בית אביה כנעוריה וכבר ביארנו ס\"ח ב' שאינה חוזרת לחזה ושוק אבל תרומה אין לך נקבה כהנת שלא תאכל בה ואי משום חללה חללה אינה קרויה זרעו של אהרן ואי משום נבעלה לפסול לה אע\"פ שאינה חללה שאין חללה אלא מאיסור כהונה ונפסלה מן הכהונה ומן התרומה אף זו לענין שאינה קרויה זרעו של אהרן כחללה היא:"
            ],
            [
                "<b>זה</b> שאסרנו טמא בתרומה פירושו אע\"פ שטבל אחר שלא העריב שמשו הא כל שהעריב שמשו מותר אע\"פ שלא הביא כפרתו ואע\"ג דקרא בצרוע או זב כתיב שהם צריכים להביא כפרה בשמיני והיה לנו לומר בעד אשר יטהר שפירושו עד שיביא כפרתו מפי השמועה למדו שבמצורע מוסגר ובזב בעל שני ראיות קאי שכל מצורע שיוצא טהור מתוך הסגרו וזב שלא ראה שלש אינו טעון קרבן דומיא דטמא נפש דכתיב בתריה שאינו טעון קרבן ומעתה אף בטעונין קרבן כל שהעריב שמשו אוכל בתרומה וזה שאמרו טבל ועלה אוכל במעשר ועליו נאמר לא יאכל מן הקדשים כי אם רחץ בשרו במים הא רחץ טהור העריב שמשו אוכל בתרומה ועליו נאמר ובא השמש וטהר הביא כפרתו אוכל בקדשים ועליו נאמר וכפר עליה הכהן וטהרה וכבר ביארנו במעלות שיש למעשר על התרומה שהם הבאת מקום ווידוי ואיסור לאונן וטומאת עצמן במלקות וביעור וזהו סימן שהוזכר כאן הד\"ס ט\"ב:",
                "<b>גיורת</b> ושפחה אף הן מטמאות בלידה כבנות ישראל דכתיב אשה לרבות גיורת ושפחה ואע\"ג דתרומה כתיבא בפרשה וכמו שדרשו בכל קדש לא תגע לרבות את התרומה לאסרם באכילתה והני לאו בני מיכל תרומה נינהו שהרי אסורות לכהן מכל מקום קרא מילי מילי קתני:"
            ],
            [
                "<b>יולדת</b> טומאתה מרובה שלא לאכול בתרומה וקדשים עד מלאת לה ארבעים לזכר ושמנים לנקבה שעד אותו זמן נקראת טבולת יום ארוך והותר מכלל טומאתה אצל בעלה שלשים ושלשה ימים לזכר וששים וששה לנקבה והזב אין טומאתו מרובה ולא הותר מכללו אלא כל זמן שלא פסק טמא:",
                "<b>כל</b> האסור לאכול בתרומה מצד טומאתו אסור ליגע אלא שאכילתו בטומאת גופו יש בה מיתה בידי שמים ונגיעה אין בה אלא איסור ואע\"ג דכתיב בכל קדש לא תגע כבר פירשו בו אזהרה לאוכל ודומיא דאל המקדש לא תבא מה ביאת מקדש אם עבר ונכנס בטומאה יש בו נטילת נשמה שהרי יש בו כרת אף זו בדבר שיש בו נטילת נשמה דהיינו בתרומה במיתה בידי שמים ובקדשים בכרת ואפקה לאכילה בלשון נגיעה לומר שטבול יום פוסלה בנגיעה להיות שלישי ואינו פוסל במעשר שהרי אף אכילתו מותרת לטבול יום ולענין ביאור זה שאמרו איפוך אנא יש לתמוה היאך איפשר לאסור נגיעת טבול יום במעשר אחר שאכילתו מותרת והיאך יאכל בלא נגיעה איפשר בשתחב לו חברו בבית הבליעה ומגע בית הסתרים לא שמיה מגע אלא שלענין פסק אין לנו:",
                "<b>המשנה</b> השניה והכונה בה בענין החלק הראשון במה שנתגלגל בו מענין פצוע דכא וכרות שפכה והוא שאמר אי זהו פצוע דכא כל שנפצעו ביצין שלו אפילו אחת מהן וכרות שפכה כל שנכרת הגיד ונשתייר בעטרה אפילו כחוט כשר אמר הר\"ם ממה שיתחייב שתדעהו כי כאשר נפצע הגיד או חוטי בצים גם כן או נכרתו הביצים או נקב הגיד או נקבו הבצים ובכלל כל ריעות שיתחדש בכלי ההולדה ממה שיחייב החכמה הטבעית שהוא לא יוליד עמה פסול:",
                "<b>אמר</b> המאירי אי זהו פצוע דכא כל שנפצעו ביצים שלו ר\"ל שהיתה בהם מכת חרב או על ידי קוץ והדומה להם מדברים המחתכים ויתבאר בגמרא שזהו ביאור לפצוע אבל דכא הוא ענין אחר שלא נכלל בפצוע והוא שנידוכו על ידי אבן או מקל אלא שאין בו לא נקב ולא חתוך ומפני ששניהם בדין אחד הוא כוללם בביאור אחד והרי הוא כמי שאמר כל שנפצעו או נידוכו הביצים שלו ואפילו אחת מהן:",
                "<b>ואי</b> זהו כרות שפכה כל שנכרת הגיד כלומר שנכרתה כל העטרה ולא נשאר בלתי אם גויתו הא אם נשתייר מן העטרה כחוט השערה על פני כל היקף ראש הגיד הסמוך לה והוא אותו חוט של עטרה המוקפת בגובה שמשם ואילך משפע ויורד עד ראשה של עטרה כשר שכל שנשאר חוט זה עם הגיד עדיין שכבת זרעו ומי רגליו מקלחין ואינם נשפכים ושותתים מאליהם ונמצא שעדיין הוא מוליד ועקר הענין בפסול זה אינו כשאינו ראוי להוליד לבד אלא כשאינו ראוי להוליד ושנפקעה הולדתו בידי אדם ומעתה כלל הדברים שכל שהוא עדין ראוי להוליד כשר וכל שאינו ראוי להוליד ושנפקעה הולדתו בידי אדם או כלב או חיה רעה או קוץ וכיוצא בדברים אלו הן בפציעה הן בדיכה הן בכריכה הן בגיד הן בביצים הן בחוטי ביצים והם שבילים שבהם שכבת זרע מתבשל פסול הא בידי שמים כגון שנולד בלא עטרה או בפציעת ביצים ודיכתם או בלא ביצים או שמתוך חולי של גופו נתבטלו או שנולדה שם מכה והמיסתם כשר:",
                "<b>זהו ביאור המשנה וכן הלכה ודברים שנכנסו תחתיה בגמרא אלו הן:</b>",
                "<b>ממה</b> שכתבנו למדת שזו שאמרו בניקבו או נימוקו או חסרו שהוא פצוע דכא פירושו על ידי אדם וכן במה שאמרו מפי חכמים בכרם ביבנה כל שאין לו אלא ביצה אחת אינו אלא סריס חמה וכשר לא סוף דבר בידי שמים שבידי שמים אפילו אין לו ביצה כלל הדין כן אלא אפילו בידי אדם מפני שעדין הוא מוליד ואע\"פ שבנפצעה ביצה אחת פסול כך הוא הענין שכל שנפצעה אחת אינו מוליד אפילו היתה האחרת בריאה לשם וכל שניטלה אחת אינו נמנע מלהוליד ודומה למה שאמרו בטרפות חולין נ\"ה א' שאם ניטל הטחול כשרה ואלו ניקב בעוביו טרפה וכן ניטלו הכליות כשרה ולקתה בכוליא טרפה ואף גדולי המפרשים העידו שראו בני אדם שלקו בביצה אחת והרופא נטלה לגמרי והוליד ובתלמוד המערב פירשוה דוקא בשנשארה ביצה של צד ימין ואם כן מה שאמרו למטה שנכרתו ביצים שלו פירושו שנכרתו שניהם ומכל מקום יש מפרשים שכל שניטלה על ידי אדם פסול ודברי ר' ישמעאל בידי שמים וכדקאמר הרי הוא כסריס חמה כלומר שהוא מותר לבא בקהל ומכל מקום הוא הדין דאפילו בשנים אלא דחסרון ביצה אחת שכיח חסרון שניהם לא שכיח וכן נראה מתלמוד המערב דתני התם כל שאין לו אלא ביצה אחת אינו מוליד וכשר ומכל מקום ממה שאמרו שם ובלבד בשל ימין נראה כדעת ראשון:"
            ],
            [
                "<b>זה</b> שביארנו בניקב שאינו מוליד יש מפרשים דוקא בשאינו ראוי ליסתם הא בכל שהוא ראוי ליסתם או שנודע שנסתם כשר ולא עוד אלא אפילו לא נסתם וראינו שהוליד אע\"פ שבסוגיא זו אמרו על רב ששלחו לפניו והשיב צאו וחזרו על בניו מאין הם מכל מקום אין דנין אותו בממזר ודאי אלא בספק ממזר הואיל ואיפשר לו ליסתם שמא נסתם קצת:",
                "<b>ניקבה</b> העטרה למטה בראשה שכלפי קרקע והולך הנקב באלכסון ויוצא לו כנגדו של נקב זה למעלה מעטרה בגופו של גיד אע\"פ שאין שני ראשי הנקב למעלה מעטרה פסול שמאחר שכל הנקב הולך על פני כל העטרה מתוכה נתעכבה הולדתו:",
                "<b>נעשה</b> חקק בגיד כמין מרזב או כמין קולמוס כשר שאם הוא עשוי כקולמוס אין האויר שולט בו עד שיקרר את הגיד שהרי אין שם צד להיות האויר נקלט בו והרי הזרע מתבשל במה שנשתייר מן הגיד ומתחמם בהליכתו ומוליד ואם עשוי כמרזב אע\"פ שהאויר שולט מצד קליטת הדפנות הואיל ולא נחסר הגיד מעביו נגרר הוא ונוגע בכותלי הרחם ומצד נגיעתו מתחמם על כרחו קרירותו של הנקלט ואם תאמר בעשוי כקולמוס מיהא הא לא גריר ר\"ל שאינו נוגע בכותלי הרחם ובמה הוא מתחמם מידי דהוה אברזא דחביתא שהוא דק בצד ראשו ואינו נוגע בכותלי הנקב עד שנכנס מקצתו כך זה ואע\"פ שאין ראש הגויה נוגע בכותלי הרחם מתחמם הוא על ידי נגיעת מקצתו ויורה כחץ ומוליד:",
                "<b>כבר</b> ביארנו שאם נכרתה העטרה כל שנשתייר מלא החוט על פני כל היקפה כשר ואין צריך לשנות כאן כלפי ראשה שהרי צריך שתקיף על פני כלה ולדעת האומר דעל פני רובה סאגי הוא שנאמר כלפי ראשה כלומר על גב הגיד שהעטרה נמשכת שם יותר:"
            ],
            [
                "<b>שני</b> נקבים יש בגיד שאחד מוציא שתן ואחד מוציא זרע וביניהם כקליפת השום ואם נסתם שביל של זרע על ידי אדם ויוצא לו דרך שביל שמי רגלים יוצאין משם פסול שאין הזרע מתבשל לשם ומכל מקום אם היה מטיל מים משני מקומות כגון בשביל של זרע ובשביל של מי רגלים כשר הואיל ומכל מקום אין הזרע יוצא משביל שלו אע\"פ שהשתן נכנס בשביל שלו אין בשולו נמנע אחר שהוא במקומו:",
                "<b>ניקבה</b> העטרה עצמה אם כשהוא רואה קרי הנקב מתרחב ויוצא שכבת זרע דרך הנקב פסול ואם לאו כשר ואם ניקב בכדי יציאת הזרע ונסתם חזר להכשרו:",
                "<b>הריאה</b> שניקבה ועלה בה קרום מחמת מכה שבמקום אחר שלא ממקום הנקב אינו קרום וטרפה כמו שביארנו במקומו:",
                "<b>נשים</b> המסוללות זו בזו ר\"ל שבאות זו על זו אפילו פלטו זו בזו אפילו היו חייבי כריתות זו בזו אינן נעשות זונות בכך ליפסל לכהונה שאין ענינם אלא פריצות בעלמא ולשון מסוללות כאדם שדורך במסלה ואינו בוקע בעפרה כלום:",
                "<b>המשנה</b> השלישית והכונה בה בענין החלק השני והוא שאמר פצוע דכא וכרות שפכה מותרין בגיורת ובמשוחררת ואינן אסורין אלא מלבא בקהל שנאמר לא יבא פצוע דכא וכרות שפכה בקהל ה' מבואר לר\"ם:",
                "<b>אמר</b> המאירי פצוע דכא וכרות שפכה מותרין בגיורת ומשוחררת שהרי לא נאסרו אלא לבא בקהל כדכתיב לא יבא פצוע דכא וכרות שפכה בקהל ה' וקהל גרים ומשוחררים לא איקרו קהל הא בישראל אסורים הם לבד אבל לא בניהם שהרי לא מנה בו דורות:",
                "<b>משנה</b> עמוני ומואבי אסורין ואסורן אסור עולם אבל נקיבותיהן מותרות מיד מצרי ואדומי אינן אסורין אלא עד שלשה דורות אחד זכרים ואחד נקבות אמ\"ר שמעון קל וחמר הדברים מה אם במקום שאסר את הזכרים אסור עולם התיר את הנקבות מיד מקום שלא אסר את הזכרים אלא עד שלשה דורות אינו דין שנתיר את הנקבות מיד אמרו לו אם הלכה נקבל אם הדין יש תשובה אמר להם לא כי הלכה אני אומר ממזרין ונתינין אסורין ואסורן אסור עולם אחד זכרים ואחד נקבות אמר הר\"ם התשובה אשר אפשר שיושב בה ר' שמעון כי להם שאמרו לו מה לעמון ומואב שכן נתפרש טעמן על דבר אשר לא קדמו אתכם בלחם ובמים האיש דרכו לקדם ולא האשה תאמר במצרי ואדומי שלא תלה ריחוק לשלש הדורות בדבר בעולם ואין הלכה כר' שמעון:",
                "<b>אמר</b> המאירי עמוני ומואבי אע\"פ שנתגיירו אסורין לבא בקהל ואיסורם איסור עולם דור אחר דור שהרי נאמר בהם גם דור עשירי לא יבא להם בקהל ה' עד עולם ונקבותיהם מותרות מיד ומפני שנתלה איסורן בטעם שאין לו מקום אצל הנשים דכתיב על דבר אשר לא קדמו אתכם וכו' איש דרכו לקדם ואשה אין דרכה לקדם:",
                "<b>מצרי</b> ואדומי כשנתגיירו אין אסורין אלא עד שלשה דורות ולא עד בכלל שדור שלישי מותר כדכתיב דור שלישי יבא להם בקהל ה' ואיסורן שוה בין לזכרים בן לנקבות שהרי לא תלה הכתוב איסורן בשום טעם ור' ישמעאל מתיר בנקבות מיד מקל וחומר דעמוני ומואבי אלא שאמרו לו אם לדין יש תשובה כלומר שעמוני ומואבי לא הותרו נקבותיהם אלא מפני שתלה הכתוב איסורן בטעם ואין הלכה כר' ישמעאל אלא כתנא קמא:",
                "<b>ממזרים</b> ונתינים אסורים ואיסורם איסור עולם בין לזכרים בין לנקבות שהרי בממזר נאמר גם דור עשירי לא יבא לו גו' ואם תאמר להתירו מדור עשירי ואילך למדנו עשירי עשירי בגזירה שוה מעמון ומואב שכתוב בהם עד עולם ושמא תאמר דון מינה ומינה ונתיר את הנקבות מעשירי ואילך הא קיימא לן דון מינה ואוקי באתרה:",
                "<b>ונתינים</b> הם אותם גבעונים שנתנם יהושע חוטבי עצים ושואבי מים ועל שם נתינה זו נקראו נתינים והם משבעה עממין שכתוב בהם ולא תתחתן בם ואע\"פ שאף שאר עממין נאסרו בחתון מכל מקום לא נאמר לאו של חתון אלא בשבעה עממין ושאר עממין איסור חתנותן בעשה ממה שמצינו ביפת תאר ואחר כן תבא אליה ובעלתה הא מעיקרא לא ולאו הבא מכלל עשה עשה ומכל מקום שבעה עממין וכל שאר אומות כל שנתגיירו מותרין מיד לא נאמר איסור לאחר גירות אלא בעמון ומואב לעולם ובמצרי עד שלשה דורות ואחר שכן נתינים מותרין מן הדין הואיל ונתגיירו אלא שיהושע גזר עליהם לכל זמן שבית המקדש קיים ודוד לעולם ומאחר שגזרו עליהם גזרו בהם איסור עולם בין לזכרים בין לנקבות ואע\"פ שראוי לשאול אחר שכן היאך אמרו מכות י\"ג א' אלו הן הלוקין וחשב בהם הבא על הנתינה והרי נתינה אינה מן התורה איפשר שלוקה מדבריהם ולא כתבוה שם אלא מצד רגילות הלשון שרגילים להזכיר נתינה עם ממזרת על דרך שמזכירין גרושה וחלוצה אלא שיש בזו חולקים לומר דמדאורייתא אית בה מלקות ומוקמי לאו דלא תתחתן בם אף לאחר גרותן ואין הדברים נראין ובגמרא נבאר הראיות שמחלוקת זו תלויה בהם:",
                "<b>וכן</b> צריך שתדע שכל שהזכרנו באיסור עולם של עמון ומואב ובאיסור שני דורות של מצרי ואדומי דוקא בדורות הראשונים שהיו כל אלו קבועים במקומם אבל בזמן הזה נתבלבלו האומות וכל שנתגייר אחד מהם אפילו היה אצלנו בחזקת אלו הותרו מיד זכרים ונקבות שכבר נתבטלה חזקתם ונתערבבו האומות ודנין אותם אחר הרוב כמו שאמרו בפרק תפלת השחר ביהודה גר העמוני שאמר לו ר' יהושע מותר אתה אלא שאם יתברר ענינם לעתיד חוזרין לאיסורן ואף בזו יש חולקין בקצת דברים כמו שנבאר בגמרא:",
                "<b>זהו ביאור המשנה וכלה על הצד שביארנו הלכה היא ודברים שנכנסו תחתיה בגמרא אלו הן:</b>",
                "<b>פצוע</b> דכא כהן שאלו בסוגיא זו אם הוא מותר בגיורת כפצוע דכא ישראל אם לאו מי אמרינן בקדושתיה קאי כלומר אע\"פ שנפצע קדושת כהונה עליו ליאסר בכל איסורי כהונה או דילמא לאו בקדושתיה קאי ואע\"פ שהוא אסור בכל איסורי כהונה כגון אלמנה וגרושה וחללה זונה לא נאסר בהם מצד כהונתו אלא מצד שאסור לו לבא בקהל וגיורת מיהא אע\"פ שאלו לא היה פצוע דכא היתה נאסרת לו משום זונה עכשו נפקעה קדושתו והותרה לו אחר שאין שם איסור ביאה בקהל שהרי קהל גרים לא איקרי קהל ואתו למיפשטה מדתניא פצוע דכא מותר בנתינה ר\"ל פצוע דכא ישראל והרי מכל מקום פציעתו הפקיעה קדושת ישראל ממנו להתירו בנתינה ואף בכהן בגיורת הדין כן ושני ליה דלא דמי דאיסור נתינה לישראל לא משום קדושה היה אלא שלא ילד בן ויגדלנו לע\"ז ומתוך כך לא נאסר חתנותן אלא בגיותן הא משנתגיירו מותר כמו שביארנו במשנה ורבנן גזרו בהו לאסור חתונן אף לאחר שנתגיירו מפני שדוד גזר עליהם ולא גזרו אלא בהנך דבני אולודי הא אלו היה איסורן משום קדושה לא הופקעה מצד פציעתו ואחר שכן כהן שאיסורו בגיורת משום קדושה לעולם אימא לך דלא פקעה מיניה ונאסר בה אף כשהוא פצוע דכא ואע\"פ שנאסר ממזר בנתינה אע\"ג דבר אולודי הוא התם משום דבכשרים גזור בפסולים לא גזור והדר אמר רבא לאו מילתא היא דאמרי דודאי איסור חתנות של שבעה אומות אף בגרותם היא דאי בגיותן לא שייך בהו חתנות ואע\"פ שמצינו ויתחתן שלמה את פרעה מלך מצרים לא נשאה אלא שבא עליה דרך יחוד וכדכתיב דבק שלמה לאהבה ולא לאישות ומתוך אהבתו היתירה העלה עליו הכתוב כאלו נשאה ואחר שנאסר החתנות אף בגרותם משום קדושה הוא וכשנעשה פצוע דכא פקעה קדושתו ואם כן אף הכהן שנפצע מותר בגיורת ומתוך משא ומתן זה לא הובררה שאלתנו וגדולי המחברים פסקו בה כלישנא בתרא דרבא דמשום קדושה הוא וכשנפצע נפקעה קדושתו ומותר בגיורת וכן פצוע דכא וכרות שפכה בין כהן בין ישראל מותר בנתינה ולדעת זה חתנות של שבעה עממין נאסר אף לאחר הגרות ובהפך מה שכתבנו במשנתנו ואני תמה שאף הם לא כתבו איסור חתנות אלא בעודן גוים והשוו בה שבעה עממין לשאר אומות וכן כתבו שלא נתגיירו משבעה עממין אלא אותם הגבעונים והיו מותרים דבר תורה אלא שיהושע גזר עליהם לזמן בית המקדש ודוד לעולם כמו שכתבנוה במשנתנו וכן ראיה לדעת זה מה שאמרו בימי רבי בקשו להתיר נתינים ואי מדאוריתא אסירי היאך עלה על דעתם להתירם אלא ודאי עיקר הדברים שלא נאסר החתון אלא בגיותם וכמו שאמרו בע\"ז בנותיהם דאוריתא הוא דכתיב לא תתחתן בם וסתמא איתמר לא שנא בשבעה עממין לא שנא בשאר אומות ומכל מקום בכלם כל שנתגיירו הותרו אלא שדוד גזר בנתינים ולא היה איסורם משום קדושה הא אלו היה איסורם משום קדושה לא הופקעה וכהן פצוע דכא שהוא משום קדושה אסור בגיורת דבקדושתיה קאי והיינו דהן ועבדיהן אוכלים בתרומה וקושיא דאלו הן הלוקין כבר תירצנוה במשנה ומכל מקום אחרוני הרבנים מפרשים דנתינה איסור תורה וחתנות דידהו בגרותם נאסר מן התורה ומשום קדושה וכמתניתין דאלו הן הלוקין והא דהן ועבדיהן אוכלין משום דלא אמרינן להו בקדושתיה קאי אלא לאיסורי ביאה והא דאמרינן דוד גזר עליהם פירושו להשתעבד בהם ושלא לשחררם וזהו שאמרו משה גזר עליהם ואי משום לא תתחתן הוה ליה למימר משה אסרן אלא דמשה גזר עליהם לשעבוד ולאותו דור ויהושע לכל זמן המקדש ודוד לעולם וכדאיתה בהדיא לקמן ע\"ט א' וכשחשבו של בית רבי להתירם פירושו מן השעבוד ועיקר הדברים כדעת ראשון ומה שאמרו משה גזר עליהם לאותו הדור ר\"ל אפילו נתגיירו ומפני שהכיר ערמתם הא משנולדו בקדושה מותרין דהא לא כתיב בהו דורות ולא עד עולם ומינה דכל נתינה ראשונה אסורה מן התורה אף כשנתגיירה ויהושע גזר אף לדורות לכל זמן בית המקדש ודוד לעולם וכן עקר:",
                "<b>ולמדנו</b> שפצוע דכא מכל מקום מותר בנתינה ופצוע דכא כהן אף לדעת המתירים אותו בגיורת ונתינה ובכל מה שנאסר מתורת ספקות מכל מקום בממזרת ודאית נאסר וכן כתבוה גדולי המחברים אלא שהרבה חלוקים עליהם להתיר כל פצוע דכא אף בממזרת ודאית ובתלמוד המערב נחלקו בה והוא שאמרו שם ר' ירמיה אמר פצוע דכא ישראל מותר בממזרת אמר ר' יוסה בלבד פסול משפחה הא פסול הגוף לא בדא חייליה דר' יוסה מן הדא דאמר ר' סימון לא שאנו אלא פצוע דכא ישראל אבל כהן לא בדא כמה דתימר כהן ברור הוא אסור לישא גיורת אף הכא ישראל ברור הוא אסור לישא ממזרת:"
            ],
            [
                "<b>כבר</b> ביארנו במשנתנו שלא נאמר לדעתנו פסול עולם לעמון ומואב ופסול דורות למצרי ואדומי אלא לדורות הראשונים שהיו כל אחת מאומות אלו יושבות על מקומן שמא תאמר ואם כן מהו שאמרו בסוגיא זו במנימין גר המצרי שהיה אומר אני מצרי ראשון ואשתי מצרית ראשונה אשיא לבני מצרית שניה כדי שיהא בן בני ראוי לבא בקהל אלמא דאפילו באותו זמן היה נוהג איפשר שלא היה אומר כן אלא לרוחא דמילתא או שמא הוא היה סבור כן וזהו שאמרו בתוספתא קדושין פ\"ה ה\"ו אמרו לו מנימין טעית שכבר עלה סנחריב ובלבל את כל האומות ואע\"פ שבתוספתא דמסכת ידים נראה דמצרים לא איבלבל עיקר הדברים כתוספתא זו וכל האומות בכלל הבלבול ומה שאמרו במגלה י\"ב ב' זיל לעמון ומואב דיתבי בדוכתייהו במילתא בעלמא אוקמוה ומשום קרא דאשכחו והרבה טרחו בחדושין ובתוספות בענינים אלו ללא צורך:",
                "<b>ולענין</b> ביאור זה שאמרו וכי תימא הנך אזדו לעלמא והני אחריני נינהו לאו משום סנחריב קאמר דהא סנחריב בימי שלמה לא הוה אלא אזלו לעלמא לאורך הזמן וכן שכבר לקו במצרים ומיעוטן נשתיירו ונתבטלו ברוב וכן במה שאמרו תיפוק ליה משום מצרית ראשונה ראוי לשאול מה שנאמר בכלב שלקח לו את בתיה בת פרעה ותירצו בה שנתגיירה קודם יציאת מצרים ולא היתה בכלל המצוה:",
                "<b>המלך</b> יש לו רשות להיות פורץ גדר ולעשות לו דרך בשדות אחרים לו ולסיעתו ואין מוחין בידו וכבר ביארנוה בסנהדרין ובבבא קמא:"
            ],
            [
                "<b>כל</b> תלמיד חכם שמורה הלכה ובא ר\"ל שאומר דבר חדוש בשם רבותיו אם קודם מעשה אמרה שומעין לו ואם אומרה בשעת מעשה אין שומעין לו ואע\"פ שאינו נוגע בדבר מצד עצמו וכן יראה מסוגיא זו בהדיא שהרי עמשא לאו נוגע בדבר היה ומכל מקום יש מפרשים דוקא בשאומרה לאי זה זכות של עצמו אם להוראה שהורה אם לאי זה מעשה של עצמו וזו שבכאן עמשא נוגע בדבר היה שאף הוא היה בא מצד אחד מזרעה של רות המואביה שהרי בן אחותו של דוד היה דכתיב ואחיותיהם צרויה ואביגיל וכתיב ועמשא בן איש יתרא הישראלי אשר בא אל אביגיל בת נחש אחות צרויה אם יואב:",
                "<b>זה</b> שביארנו בהיתר נקבות של עמון ומואב בטעמא דאיש דרכו לקדם כו' ראוי לשאול שהרי טעם קדום אינו אלא בעמון דהכי כתיב קרא על דבר אשר לא קדמו אתכם בלחם ובמים ואשר שכר עליך את בלעם בן בעור גו' וודאי נראה דקרא דעל דבר אשר לא קדמו קאי אבני עמון וקרא דואשר שכר אבני מואב ודוד ממואב קאתי ואם תאמר אף בזו איש דרכו לשכור אם כן היאך הקשו בזו של דוד שהקשו היה להם לקדם נשים לקראת נשים והלא טעם זה לא היה במואב כלל יש מפרשים דמכל מקום הואיל ונכתבו בפסוק אחד הוקשו זה לזה לכל ענין ומכל מקום לי נראה דקרא דעל דבר אשר לא קדמו אתרוייהו קא מהדר אלא שהוסיף במואב טעם שכירותו של בלעם אלא שקשה לי דהא כתיב אוכל בכסף תשבירני גו' כאשר עשו לי גו' היושבים בשעיר והמואבים היושבים בער אלמא דמואבים מיהא קדמו ונראה לי שלא קדמו אלא אותם שבער וכדקאמר היושבים בער והם מיעוט שבהם ונידונו כלם אחר הרוב ושמא תאמר ובשכירות בלעם מיהא מה חטאו והלא בלק הוא ששכר כבר ידעת שכך הוא מתכסיסי הדת להיות המלך נענש על עון העם והעם על עון המלך מפני שהמלך יש לו למחות בעם וכלל העם למחות במלך וכמו שנענשו על ידי דוד במנין העם:",
                "<b>מאחר</b> שביארנו בעמון ומואב שנקבותיהם מותרות לבא בקהל וכן שביארנו שהגר שנשא גיורת בתו כשרה לכהונה למדת שגר עמוני בתו כשרה לכהונה הן שהולידה מעמונית שנתגיירה עמו הן שהולידה מבת ישראל וגר עמוני שנשא מצרית הולד עמוני ואסור לעולם שכל באומות נתגיירו הלך אחר הפגום ומצרי שנשא עמונית הולד מצרי ואם כן מצרי שני שנשא בת גר עמוני או מצרית שניה או בת ישראל בתו כשרה לכהונה:",
                "<b>וזהו</b> היוצא לנו מסוגיא זו דרך פסק אלא שאני רואה לסדר ביאור השמועה דרך קצרה והוא שאמר אמר ר' יוחנן בת גר עמוני כשרה לכהונה וקס\"ד עמוני ועמונית שנתגיירו והולידו בת והיתה הורתה ולידתה בקדושה והוא אומר שבתו כשרה לכהונה הואיל ונקבותיהן מותרות ואמר ליה רבא כמאן אי כר' יהודה הא אמר בת גר זכר כבת חלל אם כר' יוסי דאמר גר שנשא גיורת בתו כשרה לכהונה פשיטא ומאי קמ\"ל וכי תימא דילמא לא קאמר ר' יוסי אלא בהנך דראויים לבא בקהל לכשנתגיירו אבל בעמוני לא ומקל וחמר דכהן גדול באלמנה דמה כהן גדול באלמנה שראוי לבא בקהל בתו פסולה גר עמוני כו' קל וחמר פריכא הוא דמה לכהן גדול באלמנה שביאתו בעבירה וכי תימא חלל יוכיח שאין ביאתו בבת ישראל בעבירה ובתו פסולה מה לחלל שכן יצירתו בעבירה ואם משום צד שוה כלומר שנחזיר את הדין והצד השוה שבהן שאינן ברוב קהל ר\"ל שאינן במנין רוב קהל להיות כל ענינם שלא בעבירה שהרי כל אחד יש לו צד אחד בעבירה זה בביאתו וזה ביצירתו ובתו פסולה אף אני אביא גר עמוני שמאחר שאינו כשאר קהל שהרי הוא מיהא פסול לבא בקהל מה לצד שוה שכן יש בהם צד עבירה מה שאין כן בעמוני ועמונית שאע\"פ שאינו ברוב קהל לענין לבא בקהל מכל מקום אין עבירה בביאתו ומה הוצרכנו להכשיר את בתו הא לא הוצרכה אלא לעמוני גר שנשא בת ישראל שביאתו בעבירה ובתו כשרה לכהונה וכן הלכה כמו שכתבנו והדר קאמר בת גר עמוני ר\"ל שנשא בת ישראל שביאתו בעבירה או בת מצרי שני שנשא בת ישראל שנמצאת ביאתו בעבירה ר' יוחנן אמר כשרה ריש לקיש אמר פסולה וקאמר ריש לקיש אמר פסולה מקל וחמר דכהן גדול באלמנה כדכתיבנא ר' יוחנן אמר כשרה דהכי שמענא ליה דאהדר ליה לר' זכאי דהוה תני קמיה בתולה מעמיו יקח אשה להביא גיורת מכנה שהיא כשרה לכהונה כלומר דוקא מכנה פירוש מכן שלה ר\"ל ממכונה שהיא מכל צד בת גרים כגון שאביה ואמה מעם אחר ונתגיירו שאין צד עבירה בביאתם ולאפוקי גר עמוני שנשא בת ישראל שהיא משני עממין ושיש עבירה בביאתם ואמר ליה ר' יוחנן אני שונה עמיו מעמיו להביא בתולה הבאה משני עממין כלומר אע\"פ שיש צד עבירה בביאתם ואת אמרת מכנה ותו לא וקא בעי מאי שני עממין אילימא עמוני שנשא עמונית ומאי שני עממין דאית להו דין שני עממין שהרי זכרים אסורים ונקבות מותרות מכל מקום היינו גיורת מכנה אלא גר עמוני שנשא בת ישראל ומהכא שמעינן ליה לר' יוחנן דמכשר ואיכא דאמרי דבהדיא קאמר ליה הכי אני שונה עמיו מעמיו להביא בתולה הבאה משני עממין ר\"ל מגר עמוני בישראלית ומעם שיש בו שני עממין דהיינו עמוני בעמונית ואת אמרת מכנה ותו לא והרי למדנו לר' יוחנן שהכשיר בבת גר עמוני לכהונה הן שנשא גר עמוני בת ישראל הן שנשא עמונית הא בת מצרי שני שנשא ישראלית לא למדנו להכשיר בתו לכהונה ואין גורסין ולהאי לישנא דלתרוייהו נמי לא למדנו אלא שיש גורסין כן ופשוט הוא גם כן וקאמר מצרי שני בבת ישראל להכשיר בתם לכהונה מנין לך ואי משום דמדמינן לה לעמוני בבת ישראל מה לעמוני שכן נקבותיהן מותרות ואי משום מצרי שני במצרית שניה שבתם כשרה לכהונה מה לזו שכן ביאתה שלא בעבירה ומסיק ליה דאתיא מתרוייהו בצד שוה כלומר הצד השוה שבהן שאסורים ובתם כשרה אף אני אביא מצרי שני בבת ישראל וכו' ולמדנו שתיהן:"
            ],
            [
                "<b>העריות</b> לא אסר הכתוב ביאתם אלא עד שלשה דורות ולא עד בכלל וכדכתיב את בת בנה ואת בת בתה והרי הבת דור אחד ובת הבת דור שני דומיא דמצרי ואדומי ואחד הזכרים ואחד הנקבות שוים שכמו שאסר בת הבן כך אסר בת הבת וביאתן בכרת אבל ממזר איסורו לעולם לזכרים ולנקבות אלא שאיסור ביאתו אינו אלא בלאו אלא שמכל מקום יש ביצירתו צד כרת שאין ממזר אלא ממי שאיסורו איסור ערוה והחלל איסורו איסור עולם ר\"ל שלעולם נפסל מן הכהונה הוא וזרעו ונוהג בנקבות שבת חלל פסולה לכהונה לעולם ויש חלל אף מחייבי עשה כגון בעולה לכהן גדול:",
                "<b>לענין</b> ביאור זה שאמרו רבנן מייתו לה מחלל דחייבי עשה כך פירושו מה מצינו חלל שאינו אלא מחייבי עשה כמצרי ואדומי ועשה בו נקבות כזכרים אף אני אביא מצרי מה לחלל שכן יצירתו בעבירה עריות יוכיחו שאין יצירתן בעבירה ואין איסורן אלא עד שלשה דורות ואעפ\"כ עשה בו נקבות כזכרים מה לעריות שכן כרת חלל יוכיח וחזר הדין כו' הצד השוה שבהן שהן אסורין אחד זכרים ואחד נקבות אף כאן כו' ומה שהוצרכנו לחלל מחייבי עשה שאם בחלל סתם הייתי אומר מה להצד השוה שכן איסור לאו תאמר במצרי ואדומי שאינו אלא עשה מתוך כך העמידה בחלל מחייבי עשה וזו ראיה לפסוק כן כמו שכתבנו בפרק הבא על יבמתו ס' א' ואני תמה שהרי מכל מקום לאו הוא דהכי קא אמרינן יש חלל מחייבי עשה דלא יחלל נמי אבעולה קאי והולד חלל והוא בלאו אע\"פ שבא מחייבי עשה אלא שיש לדחוק שמאחר שעיקרו בא מאיסור עשה אין לאו שבו חמור אלא כחומרו של עשה:",
                "<b>ולמדנו</b> מכל מקום שאיסור מצרי ואדומי תוך שלשה דורות נוהג אף בנקבות ואע\"ג דכתיב בנים דאיכא למידק בנים ולא בנות הרי סמך להם אשר יולדו הכתוב תלאן בלידה כלומר כל הנולדים ועוד ראיה שאלמלא כן לר' יהודה מיהא דקאמר קהל גרים איקרי קהל ומצרי תוך שלשה דורות אסור לישא גיורת אע\"פ שאין הלכה כן לדידיה מיהא אם נקבות מצריות מותרות לאלתר הוו להו כגיורות גמורות דעלמא ומצרי שני אסור בהן ואם כן מצרי שני במה יבא לידי טהרה ר\"ל לידי דור שלישי שיטהר בו שהרי אסור בבת ישראל ובגיורת ובמצרית שנתגיירה לדעתו ואם תאמר באי עבר כלומר שעבר ונשא גיורת או בת ישראל באי עבר לא מיירי קרא להיתירא ואע\"ג דממזר דאי עבר הוא כגון שעבר ובא על חייבי כרת התם לאיסורא ולאחמורי ביה אבל להיתירא דלימא אי עבר ונסיב הכשיר את זרעו בהא לא מיירי קרא ואע\"ג דמחזיר גרושתו איירי ביה קרא לאכשורי לברה דכתיב תועבה היא היא תועבה כו' קרא מכל מקום כי נקטה לאשמועינן עיקר איסורא נקטה הא ודאי על כרחיך נקבות אסורות ומצרי נושא מצרית ועל ידן בא לידי טהרה ואם תאמר שישא שפחה ויוליד ממנה וישחררנו אין זה מצרי שלישי אלא עבד משוחרר:",
                "<b>ולענין</b> ביאור מיהא שמא תאמר ולר' יהודה הא ודאי קא מודה בעמוני ולא עמונית כלומר דעמונית כשרה והויא לה גיורת גמורה ואם כן גר עמוני אסור בה ואם כן גר עמוני את מי הוא נושא יבטל נראה לי שזו אין אנו צריכים לה ואיפשר בדעבר ונסיב דהא אי אפשר לו לבא לידי טהרה ועוד שהרי יכול לישא מצרית וממזרת כדאיתה בפרק עשרה יוחסין ע\"ד ב':"
            ],
            [
                "<b>זה</b> שכתבנו איסור במצרי ואדומי עד דור שלישי לא מן הבנים שהיתה הורתן בקדושה אתה מתחיל למנות אלא אותם שנתגיירו עצמם אתה מונה דור ראשון וכל שנולד להם פסול מתורת דור שני ודור שלישי הבא אחריו כשר והוא שאמרו להם מהם מנה ואפילו מצרית מעוברת שנתגיירה אין אומרין שהעובר גם כן ראשון אלא מצרי שני הוא דבלידה תלא רחמנא ומכל מקום דרשו בו גם כן להם הלך אחר פיסולן כלומר שאם גר עמוני נשא גיורת מצרית והוליד ממנה אם זכר הוא דינו כעמוני ליפסל זכריו לעולם ואם נקבה היא הרי היא מצרית ליפסל היא מדין מצרית שניה ואם מצרי ראשון נשא בת ישראל הולד מצרי שני ואע\"פ שגוי ועבד הבא על בת ישראל הולד כשר התם משום דלא תפסי בה קדושין ואין זרעו מבת ישראל מתיחס אחריו ומצרי שני שנשא מצרית ראשונה או מצרי ראשון שנשא מצרית שניה דנין אותו אחר החמור והוה ליה מצרי שני ויש פוסקים דבתר אימיה שדינן ליה ומשום דהכתוב תלאו בלידה ומצרי ראשון מיהא במצרית שניה הולד שלישי וכן כתבוה גאוני ספרד ואין הדברים נראין ואף בממזר הולכין אחר פיסולו ר\"ל שלא סוף דבר בממזר שנשא בת ישראל שהולד ממזר אלא אף ישראל שנשא ממזרת כן ובשפחה ונכרית מיהא ולדה כמוה וממזר שבא על השפחה הולד עבד וכשנשתחרר טהר כמו שביארנו במסכת קדושין ס\"ט א':",
                "<b>המפריש</b> שתי חטאות לאחריות שאם יאבד אחת מהן תהא האחרת מזומנת לו הרי זה מתכפר באי זו שירצה והשניה תרעה עד שיפול בה מום ויפלו דמיה לנדבה ואין דנין אותה כחטאת שנתכפרו בעליה באחרת שהולכת למיתה ר\"ל שמכניסין אותה לבית ונועלין בפניה עד שתמות שלא נאמר נתכפרו באחרת אלא כשהפריש חטאת אחת ואבדה והקריב אחרת תחתיה:",
                "<b>חטאת</b> יחיד אינה באה אלא נקבה ואם הפריש חטאת מעוברת הרי היא וולדה נידונין כשני חטאות שנפרשו לאחריות ומתכפר באי זה מהם שירצה אם בה אם בולדה והשנית תרעה עד שיפול בה מום ויפלו דמיה לנדבה ואין דנין אותה בולד חטאת שהולכת למיתה שאין ולד חטאת אלא כשנתעברה אחר שהוקדשה:",
                "<b>מעוברת</b> שנתגיירה וטבלה אין בנה צריך טבילה ולא מפני שנחשוב את העובר כנטבל בפני עצמו ולא תהא חציצת כריסה של אמו מונעתו ומפני שדבר תורה אין חציצה אף ברובו אלא במקפיד ואין כאן קפידא ואע\"פ שחכמים גזרו ברוב שאינו מקפיד ובמיעוט המקפיד בזו העמידוה על דין תורה שהרי בזו חציצה בכלו הוא וחציצה בכלו ודאי מעכבת אע\"פ שאין בה קפידא אלא טעם הדבר מפני שטבילת האם עלתה לו כשאר האיברים הנסתרים בה ואף כשתאמר משום חציצה לא תיקשי לך חציצת כלו דשאני עובר דהיינו רביתיה ואינה קרויה חציצה:",
                "<b>ומה</b> שאמרו כאן באומות הלך אחר הזכר נתגיירו הלך אחר הפגום הלכה היא וכבר ביארנו ענינה בשלישי של קדושין בסוגית משנת י\"ד:"
            ],
            [
                "<b>כל</b> שאדם רואה שצרות מתגברות עליו יפשפש במעשיו הן יחיד הן צבור והוא שאמרו בסוגיא זו דרך הערה ויהי רעב בימי דוד גו' אמר להם שמא עובדי עבודה זרה יש בכם כו' וכן צריך לידע שכל תלמיד חכם שלא נספד כהלכה ראויים הצבור שנתרשלו בכך ליענש עליו והוא שאמרו שם אל שאול ואל בית הדמים ודרשו בו אל שאול שלא נספד כהלכה ואל בית הדמים שהמית את הגבעונים ומכאן אתה למד שתלמיד חכם אע\"פ שחטא בקצת דברים אין עלבונו נמחל בכך והוא ששאלו כאן תבעו על שלא נספד ותבעו על אשר המית הגבעונים כלומר מאחר שתבעו על סורחנו היאך תבעו על שלא נספד ותירץ שכך היא המדה אשר משפטו פעלו באשר משפטו שם פעלו ומכל מקום כל שנשתהא שנים עשר חדש שלא נספד אין לו תשלומין שאין הספד לאחר שנים עשר חדש והוא שאמר דוד שאול הא נפקי ליה תריסר ירחי שתא ולית ארחא למספדיה:"
            ],
            [
                "<b>ממדות</b> הראויות לישראל הוא שיהו רחמנים וביישנים וגומלי חסדים וכל שאין בו סימנין הללו ראוי לחוש ולהתרחק ממנו כפי היכולת:",
                "<b>אע\"פ</b> שלא ניתנה רשות לעקור דבר מן התורה אפילו באצבע קטנה מכל מקום להוראת שעה מותר הרי שדוד בשעת המגפה התיר שבעה בני שאול לגבעונים להסיר המגפה אע\"פ שכתוב לא יומתו אבות על בנים אמר מוטב שתעקר אות אחת ואל יתחלל שם שמים בפרהסיא להיות האומות אומרות כמה פחותה אומה זו שנוטלים מזונות מבני אדם ואינם מענישים בכך וכן העמידום על העץ מתחלת הקציר עד נתך מים עליהם אע\"פ שכתוב לא תלין נבלתו על העץ מפני שאמר מוטב שתעקר אות אחת מן התורה ויתקדש שם שמים בפרהסיא להיות האומות אומרות כמה ראוי לידבק באומה זו:"
            ],
            [
                "<b>המשנה</b> הרביעית והכונה בה בענין החלק השלישי והוא שאמר אמר ר' יהושע בן לוי שמעתי שהסריס חולץ וחולצין לאשתו והסריס לא חולץ ולא חולצין לאשתו ואין לי לפרש אמר ר' עקיבא אני אפרש סריס אדם חולץ וחולצין לאשתו שהיתה לו שעת כושר וסריס חמה לא חולץ ולא חולצין לאשתו שלא היתה לו שעת כושר ר' אליעזר אומר כי אלא סריס חמה חולץ וחולצין לאשתו שיש לו רפואה וסריס אדם לא חולץ ולא חולצין לאשתו שאין לו רפואה העיד ר' יהושע בן בתירה על בן מגוסת שהיה בירושלם סריס אדם ויבמו את אשתו לקיים את דברי ר' עקיבא אמר הר\"ם הלכה כר' עקיבא שאמר סריס אדם חולץ וחולצין לאשתו וכן גם כן מיבמין לאשתו ואמנם אמר ר' עקיבא חולץ משיב לר' יהושע אשר לא דבר זולת בחליצה ומבואר הוא שסריס אדם אינו מיבם מפני שהוא אסור לבא בקהל ירצו באמרם סריס חמה שהוא לא ראה השמש אלא סריס ר\"ל מעת יציאתו לעולם יצא סריס ר\"ל נעדר הקושי:",
                "<b>אמר</b> המאירי אמר ר' יהושע שמעתי שהסריס חולץ וחולצין לאשתו והוא הדין ליבום ר\"ל חולץ הוא לאשת אחיו שלא היה סריס או מיבם ואחיו חולץ לאשתו או מיבם וכן שמעתי שאינו חולץ ולא חולצין לאשתו וכן הדין ליבום ר\"ל שאינו חולץ ולא מיבם לאשת אחיו ולא אחיו חולץ ולא מיבם לאשתו ואין לי לפרש כלומר אין בידי לברר באי זה סריס אמרו חולץ ומיבם וחולצין או מיבמין לאשתו ובאי זה אמרו לא חולץ ולא מיבם ולא חולצין ולא מיבמין לאשתו ואמר ר' עקיבא אני אפרש סריס אדם והוא שלא נולד סריס אלא שנסתרס מאיליו על ידי חולי או שסירסו אדם או שהוכה באותם האיברים או שנשכו כלב או חיה ונסתרס בזה אמרו חולץ וחולצין לאשתו והוא הדין שמיבם ומיבמין לאשתו ומיבם מיהא דקאמרינן דוקא אם יבמתו גיורת שפצוע דכא מותר בה שאם לא כן חולצת ולא מתיבמת שהרי סריס אדם אסור לבא בקהל מתורת חייבי לאוין ולא עוד אלא שלר' עקיבא מיהא אף חליצה אין כאן שהרי לדעתו חייבי לאוין כעריות אלא שאתה מפרשה לענין פסק אם כשהיבמה ישראלית ולענין חליצה לבד הא ביבום לא דלא אתי עשה דיבום ודחי לאו דפצוע דכא מגזירת ביאה ראשונה אטו ביאה שניה או אף ביבום ובדיעבד וכמו שאמרו אם בעלו קנו ואסור לקיימן בביאה שניה אם בגיורת ואף לענין יבום ולמצוה וטעם הדבר מפני שמאחר שהיתה לו שעת הכשר והיה ראוי להוליד ולקיים מצות יבום וחליצה וכן להתקיים בו מצות יבום וחליצה אע\"פ שנסתרס אחר כן לא נפקעה ממנו מצוה על אחיו ולא מאחיו עליו אבל סריס חמה ר\"ל שנולד סריס ולא היתה לו שעת הכשר מעולם אע\"פ שראוי לבא בקהל אינו חולץ לאשת אחיו וכן לא מיבם אינו מיבם שהרי אינו בר הקמה וכתיב להקים לאחיו גו' ומאחר שאין יבום אין חליצה וכן לא מיבמין את אשתו דכתיב ולא ימחה שמו פרט לסריס שכבר שמו מחוי ומאחר שאין יבום אין חליצה ולמדת שבמשנה זו אתה צריך לפרש סריס חמה שנולד סריס כלומר שהוא סריס משעת צאתו לאויר העולם ושלא ראה פני חמה אלא בסריסות ועדיין הוא סריס וכל שתחלתו וסופו לקוי אין חוששין לו שהבריא בינתים וסימן לדבר נתפרש בגמרא פ' ב' כל שמטיל מים ואינו עושה כיפה ואע\"פ שלענין הכשר ביאתו בקהל אנו קורין סריס חמה אף כשנסתרס בחולי שמתוך גופו ומלשון אחזתו חמה בזו ודאי כל שהוא כן בכלל חליצה ויבום הוא והוא שאמרו בגמרא שאלמלא כן ר\"ל אם אתה קורא סריס חמה אף לנסתרס בחולי שמתוך גופו ליפקע מדין חליצה ויבום אין לך אשה כשרה ליבום שאין לך אדם שלא נעשה סריס חמה שעה אחת קודם למיתתו ואחר שכן אתה צריך לידע שמה ששאלו בגמרא היכי דמי סריס חמה ופירשו בו כל שלא ראה שעה אחת בכשרותו פירושו היכי דמי סריס חמה דאיירינן ביה במתניתין הא מכל מקום יש סריס חמה אע\"פ שראה זמן בכשרותו כל שנסתרס מחמת חולי שבגופו לענין שהוא כשר לבא בקהל:",
                "<b>ור'</b> אליעזר אומר הפך הדברים שסריס חמה חולץ וחולצין לאשתו שיש לו רפואה וסריס אדם לא חולץ ולא חולצין לאשתו שאין לו רפואה ואין הלכה כר' אליעזר אלא כר' עקיבא על השיטה שביארנו ר\"ל אם בישראלית ולענין חליצה או אף לענין יבום בדיעבד אם בגיורת ואף ליבום ולמצוה מפני שכבר נדחו דבריו במה שאמר להיות חייבי לאוין כעריות:",
                "<b>העיד</b> ר' יהושע בן בתירא על בן מגוסת שהיה בירושלם סריס אדם ויבמו את אשתו לקיים דברי ר' עקיבא ויש מפרשה כשהיבמה היתה גיורת שבעלה היה מותר בה אבל ישראלית חולצת ולא מתיבמת ועיקר הדברים לפרשה אף בישראלית ואע\"פ שנאסרה לבעלה אין אומרין שתאסר ליבם על הדרך שאמרו בסוטה אם נאסרה במותר לה ר\"ל הבעל אינו דין שתאסר באסור לה ר\"ל היבם דסוטה שאני דאיסורא מדידה קא אתי וכן שאלו זינתה כמו כן תחת היבם ברצון תאסר עליו והרי שיש צד ליאסר ליבם כמו שנאסרה לבעל אבל זה אע\"פ שהיא אסורה לבעל מותרת ליבם דהא לא איתיליד בגופה מידי ואיסורא מבעל קאתי והרי זו מן האסורות לבעליהן ומותרות ליבמיהן כמו שיתבאר בפרק יש מותרות פ\"ד ב' והרי אף בסוטה אמרו באשת כהן שנאנסה ויש לו אח חלל שתתיבם הואיל ואינה נאסרת ליבם במה שנאסרה לבעל דהא אונס בישראל שרי למדת שאין אומרין קל וחומר אלא בשהאיסור יוצא ממנה ושנעשה בה מעשה האוסרה לבעל כסוטה או מחזיר גרושתו משנשאת על הדרך שכתבנו בפרק ראשון י\"א ב' שנשואיה גרמו לה ליאסר לבעל אבל בזו אין קל וחומר ומתוך כך יבמו את אשתו אע\"פ שהיתה ישראלית וכדברי ר' עקיבא אע\"פ ששמו היה מחוי בשעת מיתה הואיל והיתה לו שעת הכושר יבמו את אשתו והוא הדין שאם היה היבם סריס אדם אע\"פ שאינו עכשו בר הקמה מיבם אם בגיורת ולכתחלה אם בישראלית ולחליצה או ליבום ובדיעבד:",
                "<b>משנה</b> הסריס לא חולץ ולא מיבם וכן איילונית לא חולצת ולא מתיבמת הסריס שחלץ ליבמתו לא פסלה בעלה פסלה מפני שהיא בעילת זנות וכן איילונית שחלצו לה אחין לא פסלוה בעלוה פסלוה מפני שהיא בעילת זנות אמר הר\"ם הסריס הוא סריס חמה כר' עקיבא מפני שהוא דומיא דאילונית שאינה בידי אדם והיות בעילתה בעילת זנות אינו מפני שהיא אילונית אלא מפני שאינה בת יבום ובעלוה אחים והיא אסורה עליהם:",
                "<b>אמר</b> המאירי הסריס לא חולץ ולא חולצין לאשתו ר\"ל סריס חמה דהא דומיא דאילונית קתני וסתמא כר' עקיבא דהלכתא כותיה כדכתיבנא וכן האילונית לא חולצת ולא מתיבמת דכתיב אשר תלד פרט לאילונית ומכל מקום דוקא אילונית שלא היתה לה שעת הכושר אבל עקרה ספיקא היא והולכין אחר רוב נשים ופירשוה גאוני ספרד אפילו הוחזקה בשלש שמכל מקום שמא היתה ראויה ולבסוף נעקרה:",
                "<b>ואומר</b> עכשו שמאחר שהסריס אינו בר חליצה אם חלץ לא פסלה בחליצתו לאחים ולא לכהונה אבל אם בעלה פסלה מן הכהונה מפני שהיא בעילת זנות אחר שאינו בר יבום אבל לאחים לא דהוה ליה כשומרת יבם שזינתה שלא נאסרה ליבמה כמו שיתבאר וכן אילונית שחלצו לה אחים לא פסלוה מן הכהונה מתורת חלוצה אבל בעלוה פסלוה לכהונה מביאת זנות שבה שהרי בעלו אשת אח שלא במקום מצוה:",
                "<b>זהו ביאור המשנה ופסק שלה על הצדדין שכתבנו ודברים שנכנסו תחתיה בגמרא אלו הן:</b>",
                "<b>כבר</b> ביארנו לעיל כ' א' באיסורי לאוין שמן התורה מותר ליבמן ומפני שעשה של יבום דוחה את הלאו אלא שמביאה ראשונה ואילך אסור לקיימן שהרי כבר נתקיים העשה והלאו רבוץ עליו ומתוך כך גזרו בהם חכמים שלא להתיבם כלל גזירה ביאה ראשונה אטו ביאה שניה ומעתה פצוע דכא וכרות שפכה וסריס אדם שהוא בכללן אין מיבמין לכתחלה מדברי סופרים ובדיעבד מיהא יבומם יבום מתו ולהם נשים ועמדו אחיהם ועשו מאמר או נתנו גט ליפסל לשאר אחים או חלצו מה שעשו עשו ואם בעלו קנו שמכל מקום אישותם היה אישות גמורה וזיקת נשותיהן לאחיהן זיקה גמורה ואם מת אחיהם ועמדו הם ועשו מאמר בנשותיהן ונתנו גט או חלצו מה שעשו עשו ואם בעלו קנו אלא שאסור לקיימן ומוציאין בגט ומה שהוזכר כאן זקן בכלל אלו פירושו לענין שאע\"פ שפסק מלהוליד בר יבום הוא ומה שעשה עשה ולא נאמר עליו שאסור לקיים שאם נזדקן עד שנתבטל קישויו אף אם בעל לא קנה ואם לא נתבטל קישויו ובעל מותר לקיימן אלא שלא נאמר אסור לקיימן אלא על השאר:",
                "<b>לענין</b> ביאור זה שהקשו משמועה זו למה שתירצו לר' עקיבא דבגיורת עסקינן פירושו דהא מהכא משמע דבראויה לקהל עסקינן מדקאמר אסור לקיימן הדר קושיין דהא לדידיה חייבי לאוין כחייבי כרת ותירצו לר' עקיבא שנפלה לה ליבום ולבסוף נפצע שצריכה חליצה להפקיע את הזיקה אלא ששאלו דניתי לאו דפציעה וידחה לאו של יבום להפקיע כל הזיקה לגמרי אחר שהלאו אצלו כערוה וכדקאמר ר\"ש ב\"ג בשני אחים שנשואים שתי אחיות אחת גדולה ואחת קטנה ומת בעל הגדולה שלדעת תנא קמא מלמדין את הקטנה שתמאן כדי לקיים מצות יבום בגדולה אבל לר\"ש ב\"ג אם מיאנה מיאנה ואם לאו תמתין עד שתגדיל ותצא הלזו משום אחות אשה אלמא אע\"פ שלא היה שם איסור ערוה בשעת זיקה לכשהוא בא מיהא אתי איסור אחות אשה ודחי זיקה והכא נמי נימא אתי איסור פציעה שהוא ערוה לדעת ר' עקיבא וידחה את הזיקה ומוקים לה בתנא אחרינא דר' עקיבא דלא עביד חייבי לאוין כחייבי כרת אלא בלאו דשאר כגון מאנוסת אביו:"
            ],
            [
                "<b>כבר</b> ביארנו שכל שתחלתו וסופו לקוי אין חוששין שמא הבריא בנתים שמא תאמר והלא לענין מומי העין שבבכור אמרו במום אחד שבו שקרוי חורור ומי העין קבועין בו שכל ששהא המים בעין שלשים יום עם אותן מי העין שקבועין בו הרי זה מום קבוע ואמרו על זה שבודקין אותו שלשה פעמים בתוך שמונים יום בראשון ובתחלתן ובסופן ואם בכל בדיקה מאלו אנו רואין שלשה פעמים שהמים קבועין בו מום קבוע וודאי לא הבריא בנתים הא בבדיקה תחלה וסוף יש לחוש שמא הבריא בנתים ואף כאן ניחוש שמא הבריא בנתים אינו דומה לקות של אבר אחד ללקות של כל הגוף ואע\"פ שבאבר אחד חששו בלקות של כל הגוף אין לחוש:",
                "<b>בתלמוד</b> המערב אמרו הושיט ידו וסירסו מבפנים דברי הכל אסור לבא בקהל ואינו לא חולץ ולא מיבם נותנין לו חומרי סריס אדם וחומרי סריס חמה:",
                "<b>סריס</b> חמה ואילונית הדבר ידוע שאינם מביאים שתי שערות ואחר שכן אתה צריך לידע להם זמן מאימתי נקראים גדולים וכלל הדברים בענינם שאע\"פ שלא הביאו שתי שערות בפרק זו לשתים עשרה ויום אחד וזה לשלש עשרה ויום אחד אין מחזיקין אותם מיד בסריס ואילונית לומר גדולים הם וזה סריס וזו אילונית אלא דנין שמא עדיין לא נגמר קטנותם ולא באו לכלל גדלות ודנין אותם כקטנים לעונשין ולכל הדברים ומשמרין להם זמן אם יביאו שתי שערות לדונם כגדולים משעת הבאת השערות אם לאו ואפילו הביאו סימני סריס וסימני אילונית אין עושין מעשה באותם סימנין להחזיקם בגדולים על פיהם ולדונם בסריס ואילונית עד שיהיו בני עשרים ומעתה כל שראינוהו זכר בן שלש עשרה ויום אחד ונקבה בת שתים עשרה ויום אחד והביאו שתי שערות דנין אותם כגדולים מיד לא הביאו שתי שערות מחזיקים אותם בקטנים אפילו נולדו להם סימני סירוס ואילונית עד שיהו בני עשרים וכל שהביא שתי שערות קודם עשרים אין דנין אותו בגדול אלא משעת הבאת שתי שערות הגיעו לעשרים ולא הביאו שתי שערות והביאו סימני סריס ואילונית הרי הם מוחזקים אצלנו בגדולים ונדונים בסריס ואילונית ונעשין גדולים למפרע לחייבם חטאת על כל מה שעשו בחיוב חטאת משלש עשרה ויום אחד לזכר או משתים עשרה ויום אחד לנקבה ואילך או אף לענין מיתה ומלקות שהרי התראת ספק שמה התראה ואפילו הביאו שערות לאחר מכן אין דנין אותם בקטנים למפרע אלא משעת עשרים ואילך דנין אותם כגדולים למפרע אחר שהביאו סימני סירוס ואילונית ואם לא הביאו סימני סריס ואילונית עדיין קטנים הם עד שיביאו שתי שערות לדונם בגדולים משעת הבאת שערות או סימני סריס ואילונית לדונם בגדולים למפרע עד שיגיעו לרוב שנותיהם וכן התבאר במסכת נדה פרק דופן מ\"ז ב' וכן התבאר שם ששנת עשרים זו שיעורה כל שנכנס בה שלשים:",
                "<b>וסימנין</b> אלו הן בסריס הן באילונית רבים הם וכל שנראה אחד מהם בסריס אנו דנין בהם כאלו הביא את כלם אחר שלא הביא שערות בזקנו ודנין אותו בגדול אחר שהוא בן עשרים הא אם יש לו שערות בזקנו הואיל וזקן הסריס אינו מעלה שער אלא דרך זרות אין דנין על פי סימני סריס אלא אם כן בכל הסימנין ובאשה לא הוזכר כאן אם דנין בה קצת סימניה ככלן אם לאו ויראה שאין דנין בה אלא עד שיהו כלן שאף בסריס לא אמרו לידון אחד ככלן אלא בשאין לו שערות בזקן מפני שאף זה אות לסריסות ויש דנין אותה בספק ולדון בה להחמיר ואף אנו כתבנוה כן בראשון של קדושין והדברים רופפים:",
                "<b>ואלו</b> הן סימני סריס כל שאין לו זקן ושערו לקוי ר\"ל דק ורך ביותר ובשרו מחליק ר\"ל חלק כבשר אשה ואין מימי רגליו מעלין רתיחה והוא הקרוי במים קצף וביין אופיא וכשהוא מטיל מים אינו עושה כיפה ושכבת זרעו דוהה ר\"ל ניגר כמים ואינו עבה כלובן ביצה ואין מימי רגליו מחמיצין בשהייתם וכשרוחץ בימות הגשמים אין בשרו מעלה הבל כעין עשן וקולו לקוי ר\"ל דק וכעין צפצוף עד שאינו ניכר בין קולו לשל אשה ואלו הן סימני אילונית כל שאין לה דדים ר\"ל כעין הנשים ושהיא מתקשה בשעת תשמיש ר\"ל שהתשמיש קשה לה ואין לה שיפולי מעים כנשים והוא כמין כף בולט למעלה ממקום בית הערוה ודברים אלו כלם בסריס חמה הא בסריס אדם נעשה הוא גדול בזמנו לשלש עשרה ואין משמרין לו כלום:",
                "<b>לפי</b> דרכך למדת שזו שאמרו באכל חלב מבן שתים עשרה שנה עד בן שמנה עשרה שנה לא נפל בה לשון שתים עשרה אלא משום נקבה ולא שמנה עשרה אלא לדעת בית שמאי אבל לדעת בית הלל ולזכר אתה צריך לפרשה באכל חלב משלש עשרה עד עשרים שאם נולדו בו סימני סירוס דנין אותו בגדול למפרע לחייבו מאכילתו שמשלש עשרה ואילך אע\"פ שהביא שתי שערות לאחר מכן כרב ועל הדרך שכתבנו ומכל מקום יש פוסקים כשמואל שלא לדונו גדול למפרע לעולם אלא משעת הבאת סימני סירוס ומשנת עשרים ואילך:",
                "<b>כבר</b> ביארנו במסכת כתובות שהקטנה יש לה קנס אבל לא בוגרת ואע\"פ שחלק בה ר' מאיר לומר שאף הקטנה אין לה קנס ונמצא שהאילונית לדעתו אין לה קנס שהרי היא או קטנה או בוגרת אין הלכה כמותו אלא שלענין ביאור שאלו בה לדעת רב אילונית לר' מאיר יהא לה קנס כלומר דכיון דסבר רב דלמפרע נעשית גדולה משעת זמנה הראוי נימא נמי דנעשית היא נערה בזמנה הראוי ותירץ לו דהואיל ומכל מקום אין לה שתי שערות אין כאן נערות ומקטנותה יצאה לבגר אלא שמכל מקום הלכה כחכמים ואילונית יש לה קנס לכל הזמן שאתה דן אותה בקטנה ואע\"פ שגדולי המחברים כתבו באילונית שאין לה קנס דברים מתמיהים הם אלא שכבר הרגישו בהם גדולי המגיהים:",
                "<b>הסריס</b> אינו נידון בבן סורר ומורה שאין בן סורר ומורה נידון אלא בחתימת זקן התחתון כמו שביארנו במקומו סנהדרין ס\"ח ב' וכן אין אילונית נידונת בנערה המאורסה לסקילה אלא בחנק כבוגרת שמקטנותה יצאה לבגר:",
                "<b>בן</b> שמנה ר\"ל ולד שנתברר שנולד לשמנה חדשים שאין בטבעו לחיות נאמר עליו בסוגיא זו בשם ר' אבהו שאין עושין בו מעשה עד שיהא בן עשרים ופירשו בה גדולי הרבנים שאין עושין בו מעשה להחזיקו בבן קיימא להתאבל עליו ולפטור את אמו מן החליצה אלא כל שמת בתוך עשרים אינו מתאבל עליו ואמו צריכה חליצה אחר שהוא ודאי בן שמנה כגון שבעל ופירש ונולד בשמיני וגאוני הראשונים ואף גדולי המפרשים נסכמים בה עמהם פירשוה בדומיא דסריס ואילונית לענין החזקתו בגדול כלומר אין עושין בו מעשה להחזיקו בגדול לענין עונשין אע\"פ שהביא שתי שערות בזמנו עד שיהא בן עשרים ששנת עשרים אצלו כשנת שלש עשרה לשאר תינוקות וכל שהביא קודם עשרים שומא בעלמא כלפני שלש עשרה לשאר תינוקות אבל לענין היותו בר קיימא אין ספק שבן קיימא הוא לדעתם ומכל מקום שאר קטנים שאינם בני שמנה בודאי בודאי דנין אותם אחר רוב נשים שיולדות ולד של קיימא להחזיק סימניהם בגדלות לשנת שלש עשרה ויש מפרשים לשיטה זו שאם הביאו שתי שערות ודאי מחזיקים אותם בגדולים אלא כך פירושו שאם לא הביא שתי שערות אין אומרים ודאי גדול הוא אלא שמחמת חלישותו לא יביא שתי שערות לעולם אלא אין דנין בו כן עד שיהא בן עשרים הא לכשיגיע לעשרים ולא הביא שתי שערות דנין אותו כגדול מיד בלא שום סימן של סירוס שלידתו לשמנה עם הגעתו לעשרים בלא שערות מבררו אצלנו כלקוי מבטן:",
                "<b>ומכל</b> מקום שאלו בה אחר שדברים אלו בבן שמנה ודאי הם היאך איפשר לבן שמנה לחיות כלל והרי שנינו בן שמנה הרי הוא כאבן ואסור לטלטלו בשבת אלא שאמו שוחה עליו ומניקתו מפני הסכנה ור\"ל סכנת האם ואם איפשר לו לחיות איסור טלטול למה ופירש שכל שהוא בן שמנה ודאי ולא גמרו סימניו אלא שיצא שערו לקוי וצפרניו בלא שום גמר אינו כלום ועל זו אמרו שאי אפשר לו לחיות אבל זו של ר' אבהו בבן שמנה ודאי שגמרו סימניו כבן תשעה ומאחר שגמרו סימניו אע\"פ שהוא בן שמונה בודאי יש לדון בצד רחוק שהוא בן שבעה ואישתהויי אישתהי ואיפשר לחיות ולהגיע לזקנה כשאר בני אדם ואפילו הוא בן שמנה איפשר לו לחיות עד עשרים אחר שיצא בגמר סימנין מפני שבודאי כל שנגמרו סימניו בשמיני מקצת גמר שלו הותחל בשביעי אלא שאי אפשר לו לעבור שנת עשרים אלא בר עשרים בה ימות והילכך משמרין לו עד עשרים ואם מת לו נתגלה שבן שמנה היה ולא היה בר קיימא לדעת גדולי הרבנים או לא היה גדול לדעת גאוני הראשונים:"
            ],
            [
                "<b>ולמדת</b> שדבריו של ר' אבהו בבן שמנה ודאי וגמרו סימניו ואין עושין בהן מעשה עד שיהו בני עשרים והעמידוה לדעת רבי והזכירו מה שנחלקו בה רבי ורבנן דתניא אי זהו בן שמנה כל שלא כלו חדשיו כלומר שנתברר שבשמיני נולד וכל שהוא בן שמנה הרי זה נפל גמור מעכשו אע\"פ שגמרו סימניו ואין ממתינין לו אע\"פ שאיפשר לו לחיות זמן קצר מצד גמר סימניו שמכל מקום לדעתם אי איפשר לו לעבור עשרים ואין מספקין בו להיותו בן שבעה ושנשתהא שכל שנגמר לגמרי אינו משתהא רבי אומר סימניו מוכיחין עליו ואע\"פ שלא כלו חדשיו איפשר שהוא בן שבעה ונשתהא אע\"פ שנגמר לגמרי ואיפשר שיגיע לזקנה והילכך משמרין לו ונמצא ר' אבהו כרבי שאף רבי אינו אומר שהסימנין מבררים לגמרי שנשתהא לדונו בגדול מעכשו אלא שאיפשר שכן ומשמרין לו:",
                "<b>וגלגלו</b> בה מעשה באשה שהלך בעלה למדינת הים ולסוף שנים עשר חדש ילדה והכשירוהו ולא דנוהו בממזר מפני שכשם שבן שבעה משתהא אע\"פ שנגמר לגמרי בשביעי כך בן תשעה שנגמר לגמרי לדברי הכל איפשר שמשתהא ואחר שאיפשר כן שדינן ליה בתר רוב נשים שאינם מזנות וזו ודאי כרבי דאי לרבנן הואיל ואינו משתהא כלל אחר שנגמר לגמרי וכל שהשלימה תשיעי ודאי לגמרי נגמר הרי זה ודאי ממזר והלכה כרבי ור' אבהו ומכשירין אותו ואחר שכן אף ביתר משנים עשר חדש ואף בימינו אירע מעשה באשה ששהתה חמש עשרה חדשים וילדה והיה עיבורה ניכר כל ימי העבור שלא היה בה שום חשד והיו כל בני המחוז תמהים עליה וסבורים שהיה חולי הקרוי ריחים וילדה בן והיו שערו וצפרניו גדולים כאלו נולד ונתגדל וגדולי המחברים כתבו שאין העובר משתהא במעי אמו יותר משנים עשר חדש ואף רבותי העידו לי כן באותו זמן בשם ספר הרפואה לגדולי החכמים שבה אלא שמעשה שהיה כך היה ונראה לי לדון בה למעשה:",
                "<b>ואחר</b> שפירשנו שרבי ור' אבהו בחדא שיטתא קיימי צריך לברר מה שאמרו דרשב\"ג קאי כרבי דאמר מישתהי ובמה שאמר כל ששהא שלשים יום באדם אינו נפל ומאחר שביארנו שמחלוקתן של רבנן ורבי בבן שמנה ודאי ועליו אמרו דרשב\"ג קאי כרבי משמע דאפילו בבן שמנה ודאי קאמר רשב\"ג שאם שהא שלשים יום אינו נפל ששיהויו שלשים מוכיח שהוא בן שבעה ונשתהא וכן הלשון מוכיח דקאמר כל ששהא אלמא דרך כלל הוא אומרה אפילו בבן שמנה ומכל מקום איפשר לפרש דרשב\"ג פליג בהדי רבי במילתא אחריתי דאלו רבי אף בגמרו סימניו לא יצא מכלל ספק נפל עד עשרים ולרשב\"ג בשלשים יום יצא לגמרי הואיל וגמרו סימניו דסתמא דמילתא רשב\"ג בגמרו סימניו מיירי ואם כן אנן היכי נעביד ונראה לי להשוות דבריהם ולומר דרשב\"ג דרגי דרגי קתני והכי קאמר כל ששהא שלשים יום יצא לו מכלל מה שהוא לגדול ממנו שאם היה ספק בן תשעה ספק בן שמנה והיה לו ספק נפל שיהויו שלשים הוציאו לודאי בן קיימא ואם היה בן שמונה ברור שחזקתו נפל ודאי שיהויו שלשים מוציאו מודאי לספק ומשמרין אותו עשרים ונמצא רבי ורשב\"ג ור' אבהו כלם לדעת אחת אלא שניתוסף לנו בדברי רשב\"ג ספק בן תשעה ספק בן שמנה שהוא תלוי בשלשים וכן נתחדש לנו בה מדקאמר כל ששהא שאפילו בן שמנה ברור ולא גמרו סימניו אע\"פ שאי אפשר לו לחיות אם נזדמן כן על דרך הזרות שיהויו שלשים מוציאו מודאי לספק לשמרו עד עשרים ועל שיטה זו אתה יכול לתרץ מה שהקשו רבים דהכא משמע דרבנן לחומרא ורשב\"ג לקולא דהא לרבנן כל בן שמנה ברור אפילו גמרו סימניו נפל גמור מעכשו ובפרק החולץ ל\"ו א' משמע דרבנן מקילי טפי וכמו שאמרו שם כיון דאיכא רבנן דפליגי עליה דרשב\"ג דאע\"ג דלא שהא ולד מעליא הוא גבי אשת כהן דלא איפשר עבדינן כרבנן אלמא דרבנן לקולא וכן במקומה במסכת שבת פרק מילה בנולד ומומו עמו שלרבנן אפילו בן יום אחד אינו בחזקת נפל ולשיטתנו אין כאן קושיא ובאמת כך הם הדברים דבבן שמנה ברור וגמרו סימניו רבנן לחומרא ודנין אותו בנפל ודאי מיד ורשב\"ג לקולא להעמידו בספק נפל עד עשרים ובבן קיימא מעשרים ואילך ובסתם תינוקות שהם ספק בן תשעה ספק בן שמנה רבנן לקולא ודנין אותן אחר הרוב לדונם בבן קיימא אפילו ליומו ורשב\"ג לחומרא להצריכו שיהוי שלשים והלכה כרשב\"ג ונמצא לשיטתנו הלכה כרבי וכרשב\"ג וכר' אבהו וכלל הדברים כל שכלו חדשיו בודאי כגון שנולד לשבעה אפילו מקוטעין או לתשעה שלמים אפילו מת ביום שנולד אפילו יצא ראשו חי ואפילו לא גמרו סימניו ולד מעליא הוא לכל מילי הן להתאבל עליו הן להיות זוקק ליבום או פוטר הן לנחול הן להנחיל הן לכל דבר אלא שכשלא גמרו סימניו הוא סימן ומופת של סירוס יהיה מה שיהיה וכל שנתברר שלא כלו חדשיו ולא גמרו סימניו הרי הוא כאבן ואסור לטלטלו וכל שנתברר שלא כלו לו חדשיו אבל גמרו סימניו מטלטלין אותו ואם שהא שלשים יצא מכלל ודאי נפל לספק נפל עד עשרים ואף בלא גמרו סימניו אם אירע על דרך הזרות שעבר שלשים דנין אותו כן אבל כל שהוא ספק בן תשעה או שבעה ספק בן שמנה כגון שאינה יודעת זמן עיבורה או שנכנסה לתשיעי וילדה למקוטעין כל שמת לו בתוך שלשים הרי הוא בחזקת נפל לכל דבר ואם עבר שלשים יצא לחזקת בן קיימא לגמרי ויום שלשים כשלפניו וזהו מה שנראה לי בפסק שמועה זו והרבה חולקים עמנו בקצת דברים ומה שכתבתי נראה לי ברור והסוגיות מתישבות עליו יפה על אופניהן:"
            ],
            [
                "<b>שומרת</b> יבם שזינתה מותרת ליבמה ומכל מקום לכהונה מיהא נפסלה שהרי נבעלה לפסול לה ואחר שכן אם היתה שומרת יבם של כהן נפסלה לו ואע\"פ שאין זה זר מעיקרו מכל מקום הואיל ונסתפקו בו ר\"ל בשומרת יבם אם תופסין בה קדושין אם לאו הוה ליה כחייבי כריתות דפסלי אף כשאין זר מעיקרו אחר שאין לה אלמנות וגירושין בה כדין גוי ועבד הא שומרת יבם של סריס שזינתה לא נפסלה שמאחר שאינה בת יבום הוה לה פנויה ופנוי הבא על הפנויה לא עשאה זונה:",
                "<b>המשנה</b> החמישית והיא חוזרת לענין החלק הראשון והוא שאמר סריס חמה כהן שנשא בת ישראל מאכילה בתרומה ר' יוסי ור' שמעון אומרים אנדרוגינס שנשא לבת ישראל מאכילה בתרומה ר' יודה אומר טומטום שנקרע ונמצא זכר לא יחלוץ מפני שהוא כסריס אנדרגינס נושא אבל לא נשא ר' לעזר אומר חייבין עליו סקילה כזכר אמר הר\"ם מאמר ר' יוסי ור' שמעון שאנדרוגינוס שנשא בת ישראל מאכילה בתרומה יורה שהוא זכר אצלם חזר ר' יוסי מזה הטעם בברייתא ואמר אנדרגינוס בריה בפני עצמה הוא ולא הכריעו בו חכמים אם זכר אם נקבה והלכה כר' יוסי לפי מה שהתבאר ממאמרו בברייתא הוא הדין שהוא אינו מאכיל בתרומה מפני שהוא ספק וספיקא דאורייתא לחומרא וכאשר התקיים אצלנו שסריס אדם חולץ וחולצין לאשתו אין הלכה כר' יהודה והלכה כר' אליעזר באמרו חייבין עליו סקילה כזכר זה כאשר שכב אותו משכב זכור אולם כאשר שכב אותו במקום נקבותו אין חייבין עליו סקילה כזכר:",
                "<b>אמר</b> המאירי סריס חמה כהן שנשא בת ישראל הרי זה מאכילה בתרומה שמאחר שביאתו בהיתר וכמו שביארנו שכל שהוא בידי שמים כשר לבא בקהל אע\"פ שאינו מוליד מאכילה בתרומה ונמצא הוא ואשתו ועבדיו אוכלים וכן הלכה:",
                "<b>ר'</b> יוסי ור' שמעון אומרין אנדרוגינוס כהן שנשא בת ישראל מאכילה בתרומה מפני שהם סוברים זכר מעליא הוא ומכל מקום חזר בו ר' יוסי בגמרא לומר שבריאה בפני עצמה היא ולא הכריעו בה חכמים אם זכר אם נקבה והילכך הוא אוכל אבל אינו מאכיל את אשתו בתרומה וכן הלכה ומאחר שהוא אוכל אף עבדיו אוכלין מתורת קנין כסף וכן הדין בטומטום:",
                "<b>ר'</b> יהודה אומר טומטום שנקרע ונמצא זכר לא יחלוץ ר\"ל שאינו בר חליצה ובודאי סריס הוא ואין הלכה כמותו וכל שנמצא זכר אין דנין אותו בסריס ומעשה היה באחד שנקרע והוליד אחר כן שבע שנים והילכך חולץ אף במקום אחים כשרים ואין אומרים ודאי סריס הוא ואין חליצתו פוסלת לאחים ואם אין שם אח שלא תהא צריכה חליצה ולא בספק סריס להיות חליצתה פוסלת לאחים אבל לא פוטרת אלא ודאי זכר הוא וחליצתו פוטרת אף במקום אחים וגאוני ספרד פסקו בה לחומרא לחלוץ במקום שאין שם אח אחר ולהיות חליצתו פוסלת במקום אח ולא פוטרת אע\"פ שנקרע:",
                "<b>אנדרוגינוס</b> נושא כלומר שאם קדש קדושיו קדושין אבל לא נישא שאם נתקדש אינו כלום שאינו ראוי לינשא שהרי הבא עליו בספק סקילה וכן הלכה וכן פסקוה גדולי המפרשים אבל גדולי המחברים כתבו שתיהן בספק ומצריכין גט בכל אחת מהן ר\"ל בין שקדש בין שנתקדש:",
                "<b>ר'</b> אליעזר אומר חייבין עליו סקילה כזכר פירשוה בגמרא כשבא עליה דרך זכרותו אבל דרך נקבותו פטור ממיתת בית דין וכן הלכה וכן כתבוה גדולי המחברים ומכל מקום יש פוסקים שמאחר שלא הוכרע ענינו אם זכר אם נקבה אין כאן סקילה אלא ספק איסור סקילה ותנא קמא דקאמר נושא אבל לא נישא סבירא ליה דהבא עליו בין דרך זכרותו בין דרך נקבותו חייב סקילה כדאיתה בגמרא ואין הלכה כדבריו:",
                "<b>זהו ביאור המשנה ופסק שלה ודברים שנכנסו תחתיה בגמרא אלו הן:</b>",
                "<b>כל</b> שביארנו שאין אדם מאכיל את אשתו בתרומה לא סוף דבר בתרומה של תורה אלא אף בתרומה דרבנן אינו מאכילה מעתה אנדרוגינוס אינו מאכיל לאשתו תרומה אף תרומה דרבנן כגון של פירות או של חוצה לארץ שבסביבות ארץ ישראל ולא סוף דבר בזמן המקדש שראוי לגזור לו מפני זו אלא אפילו בזמן הזה שאין מקום לגזירה וכל שמאכיל את אשתו בתרומה מאכילה בחזה ושוק:",
                "<b>יראה</b> ממה שכתבנו שכל תרומה בזמן הזה דרבנן אפילו של דגן תירוש ויצהר ושתרומת הפירות אף בזמן המקדש דרבנן ואע\"פ שר' יוחנן וריש לקיש נחלקו בה ולדעת ר' יוחנן תרומה בזמן הזה דאוריתא וכבר אמרו ריש לקיש במקום ר' יוחנן אינה משנה אין זו מחלקת של עצמם אלא שהיא תלויה בשל אחרים ומכל מקום גדולי המחברים פסקו שתרומת הפירות בזמן המקדש דאוריתא ואף מסוגיא זו יראה כן כמו שנבאר אלא שמשקה היוצא מהן מדרבנן חוץ מתירוש ויצהר וכן פסקו שתרומות ומעשרות נוהגות מן התורה בארץ ישראל אף שלא בפני הבית ואע\"פ שבמקום אחר כתבו שהתרומה בזמן הזה אפילו בימי עזרא אינה מן התורה שאין תרומה של תורה אלא בארץ ישראל ובזמן שכל יושביה עליה תימה הוא שהרי לא נאמרה אלא בחלה וכן כתבוה גדולי המגיהים:",
                "<b>סוגיא</b> זו של עיגולין וחתיכות יש בה כמה בלבולים להרבה מפרשים הן אותם שכתבנו בתרומת פירות ובתרומה בזמן הזה הן משאר דברים גדולים מהם ואי אפשי להעמידך בהם על בירור הענינים אלא בביאור הסוגיא ומתוך כך אני רואה להעירך בה דרך קצרה ולרמוז לך על כל קוץ וקוץ מה שיראה בה לענין פסק והוא שאמרו אמר ר' שמעון בן לקיש מאכילה בתרומה ר\"ל אנדרוגינוס לאשתו ולא בחזה ושוק ר' יוחנן אומר אף בחזה ושוק והרי אתה רואה שלא נחלקו אלא על דעת ר' יוסי ור' שמעון שהיו אומרין אנדרוגינוס כהן מאכיל בתרומה וכבר נדחו דבריהם אלא שאנו צריכים בה לידיעת דברים אחרים כמו שכתבנו ושאלו בה לריש לקיש מאי שנא חזה ושוק משום דהוו להו דאוריתא תרומה נמי הויא דאוריתא ואוקמה בתרומה בזמן הזה דהויא דרבנן לדעת ריש לקיש והקשה לו הא בזמן שבית המקדש קיים מאי לא כלומר אינו מאכיל מאחר שהתרומה דאוריתא ואם כן ליפלוג וליתני בדידה במה דברים אמורים בתרומה דרבנן כגון של פירות לשיטתנו ולשיטה האחרת כגון משקה של פירות חוץ מתירוש ויצהר או של חוצה לארץ אבל דאוריתא לא ותירץ דהכי נמי קאמר מאכילה בתרומה בזמן הזה שהיא דרבנן אבל לא תרומה שבזמן חזה ושוק שהיא דאוריתא ואפילו תרומה דרבנן כגון של פירות לדעתנו או של משקה היוצא מהן לשיטה האחרת דהא איכא למיגזר הא אטו הא ור' יוחנן אמר אף מאכילה בחזה ושוק וכל שכן בתרומה אפילו של תורה ואין צריך לומר של סופרים ויש גורסים ור' יוחנן אמר מאכילה אף בזמן חזה ושוק תרומה דרבנן דאי משום גזירה אף בזמן הזה איכא גזירה דתרומה בזמן הזה נמי דאוריתא בראוי לה ולענין פסק כבר כתבנו שאנדרוגינוס אינו מאכיל שום תרומה בעולם:",
                "<b>אלא</b> שמעכשו נעתקה מחלקתם לתרומה בזמן הזה בארץ ישראל ובדגן תירוש ויצהר לשיטתנו או אף של פירות לשיטה שניה אי דאוריתא או דרבנן דלר' יוחנן דאוריתא ולריש לקיש דרבנן והביאה ריש לקיש ממה שהיה הוא שונה עיגול בעיגולין עולה ר\"ל עגול דבילה של תרומה שנתערב בעגולי דבלה של חולין עולה באחד ומאה ר\"ל שמעלה משם עגול אחד ונותנו לכהן והשאר מותר ואם תרומה בזמן הזה דאוריתא היאך עולה דהא עגול של דבילה דבר חשוב הוא שהרי דרכו לימנות ר\"ל לימכר במנין ודבר חשוב אינו בטל אלא ודאי זו בזמן שאין בית המקדש קיים היא שנויה ומפני שתרומה בזמן הזה אינה אלא דרבנן וזו מוכחת דתרומת פירות בזמן המקדש דאוריתא דהא עגול של תאנים היא ומוקים לה בזמן הזה ומכל מקום לשיטה האחרת יש מפרשים אותה בעיגולי זתים וענבים אי נמי אית דמפרשי שאני שונה עיגול בעיגולין עולה ואי בזמן המקדש הוה לן למיגזר אלא בזמן הזה דליכא למיגזר דהא כל תרומה בזמן הזה דרבנן ואמר ליה ר' יוחנן והלא אני שונה חתיכה בחתיכות עולה כלומר חתיכה של חטאת טמאה שנתערבה במאה של טהורות עולה באחד ומאה ואע\"פ שהוא איסור תורה ומפני שאינו דבר חשוב דלאו כל שדרכו לימנות שנינו לרבות כל דבר הנמכר במנין על ידי עניים אע\"פ שאין דרך עשירים למוכרו במנין אלא את שדרכו לימנות שנינו כלומר שמיוחד בכך שאף העשיר מוכרו במנין ואין בכלל זה אלא השנויים בבריתא ר\"ל אגוזי פרך וחבריו שהם חשובים במינן על הדרך שביארנו במסכת יום טוב ג' ב' ועגול וחתיכה אינם מהם ומתוך כך בטלות אע\"פ שהן של תורה ואין ללמוד הימנה בתרומה בזמן הזה דרבנן והא למדת דתרומה בזמן הזה לר' יוחנן דאוריתא וכן פסקו בו רבים כמו שכתבנו ומכל מקום גאוני ספרד כתבו דלא אמרה ר' יוחנן אלא לדעת ר' יוסי ור' שמעון שהרי עיקר השמועה על דעתם היא שנויה וכדקאמר לקמן פ\"ב א' אמר לך ר' יוחנן הא מני רבנן היא ואנא דאמרי כר' יוסי ומכל מקום הלכה שכל תרומה בזמן הזה דרבנן וזו של עגול בעגולין הלכה פסוקה שעולה באחד ומאה אי משום איסורא דרבנן אי משום דלאו דבר חשוב הוא ואפילו בשל תורה כן:",
                "<b>ומעתה</b> הוא מזכיר משנה זו דכל שדרכו לימנות כדי להודיע מחלוקת ר' יוחנן וריש לקיש בכל שדרכו או את שדרכו והיא מי שהיו לו חבילי תלתן של כלאי הכרם והם ראויים למתק בהם את הקדרה ידלקו ואם נתערבו באחרות כלן ידלקו מפני שהיא דבר חשוב אחר שהיא חבילה ואינו בטל ויש גורסין בה ואחרות באחרות ואין נראה כן דהא ספק ספיקא הוא אלא שאיפשר לפרשה בשנתערבו כלן דהוה ליה חד ספיקא אע\"ג דאיכא תרי רובי דכל שקבוע לא שנא חדא רובא לא שנא תרי רובי חדא ספיקא הוא דברי ר' מאיר וחכמים אומרים יעלו באחד ומאתים כדין כלאי הכרם ולבאר טעם מחלוקתם אמרו שהיה ר' מאיר אומר את שדרכו לימנות מקדש וחבילי תלתן מהם ונחלקו ר' יוחנן וריש לקיש שר' יוחנן אומר את שדרכו שנינו וריש לקיש אמר כל שדרכו שנינו ואע\"פ שלכאורה נראה שהם חלוקים לדעת ר' מאיר עד שרבים פסקו בה שהלכה כר' מאיר לא כי אלא ר' יוחנן וריש לקיש לדעת חכמים נחלקו וכך הוא הענין ריש לקיש סבר כל שדרכו שנינו שלדעת ר' מאיר כל שדרכו לימנות לקצת בני אדם מצד קצת חשיבות שבהם מקדש ומתוך כך חבילי תלתן מקדשין ועליה אמרו חכמים אינו מקדש שכל שדרכו לימנות ר\"ל מדברים שיש להם קצת חשיבות אלא ששה דברים שהם חשובין במינן אבל חבילי תלתן לא הא כל שיש לו חשיבות גדול מקדש ועגולי דבילה חשיבות גדול הוא ואי לאו דרבנן לא הוה בטיל ור' יוחנן אמר את שדרכו לימנות שנינו שהוא חשיבות גדול וחבילי תלתן מהם לדעת ר' מאיר אחר שהיא חבילה ואף על זו אמרו חכמים דוקא ששה דברים אבל עגולי דבילה לא והלכה כר' יוחנן ולדעת חכמים מעתה חבילי תלתן של ערלה או של כלאי הכרם ידלקו שהרי אסורים הם בהנאה ולא סוף דבר חבילה אלא אף בשאין שם חבילה ולא תפס לשון חבילה אלא לדעת האוסר את תערובתה שהיה סבור שהוא דבר חשוב מצד החבילה ולענין פסק אף בחבילה כל שנתערבה עולה באחד ומאתים:"
            ],
            [
                "<b>וששה</b> דברים אלו שהוזכרו לומר שאינן בטלות לעולם הן אגוזי פרך ורמוני בדן וחביות סתומות של יין ויש מפרשים אף של שמן ואין נראה כן שלא נאמר בשל יין אלא שכשהם סתומות היין חזק וחשוב וכשהן פתוחות היין מפיג טעמו וחילפי תרדין והוא מין אחד של תרדין שאינן חלקות אלא משעירות מעט ומשמושן קשה ונחור כעין משמוש הקוצים והן חשובות במינן וקלחי כרוב והוא שיש במיני הכרוב שאינם מגדלים קלח עם העלה אבל מין זה קלח גס ועבה גדל עם העלה והוא החשוב שבמינו ודלעת יונית והיא חשובה אצלם במינה ור' עקיבא מוסיף אף ככרות של בעל הבית שלא נעשו לסחורה כל אלו אין בטלין לעולם אלא אוסרין את תערובתן הראוי לערלה ערלה כגון אגוזים ורמונים שהם פירות האילן הראוי לכלאי הכרם כלאי הכרם כגון כל שאר הדברים שהוזכרו וקצת גאונים כתבו שלא הזכירו באלו ערלה וכלאי הכרם אלא להודיע שלא נאמר באלו שאין להם בטילה אע\"פ שנמכרין במנין אלא מפני שיש צד חומר אחר עמהם והוא שהם איסורי הנאה ומתוך שיש בהם שני דברים אלו אין להם בטילה:",
                "<b>ומכל</b> מקום יש דברים שהם בדין זה וכמו שאמרו באחרון של עבודה זרה אלו אסורין ואוסרין בכל שהן יין נסך ועבודה זרה ועורות לבובים ושור הנסקל ועגלה ערופה וצפרי מצורע ושער נזיר ופטר חמור ובשר בחלב וחולין שנשחטו בעזרה ואע\"פ שאמרו בזבחים בפרק התערובות ששור הנסקל בדין כל שדרכו לימנות הוא ולא בדין את שדרכו מכל מקום כל בעל חיים חשיבותו גדול והוא שאמרו בע\"ז שם האי תנא תרתי אית ליה דבר שבמנין ואיסורי הנאה כי הא דהכא ולא הוזכרו אלו כאן ביחוד אלא מפני שכלם תלויים בפירות וזרעים והיינו דקא בעי התם ליתני נמי אגוזי פרך וכו' ותירץ הא תנא ליה התם כל הראוי לערלה ערלה כו' ואע\"ג דיין נסך מיהא הוה ליה ממין איסורין אלו מכל מקום גבי עבודה זרה ניחא ליה למיתנייה ואם כן זה שאמרו אינו מקדש אלא ששה דברים פירושו בראוי לערלה וכלאי הכרם אלא שקשה לפרש לשיטה זו שהרי בתלמוד המערב שבמסכת ערלה הקשו בה ליתני הראוי לתרומה תרומה כלומר שלא לעלות באחד ומאה ותירץ כלן ראויין לתרומה אלמא דאף בדבר שאינו אסור בהנאה כן והכל תלוי במנין אע\"פ שאין בו איסור הנאה וכן שבפרק התערובות מצינו לר' מאיר דקאמר חבית של תרומה שנתערבה במאה פותח אחת מהן ונוטל כדי דמועה ושותה ומדלא קאמר נוטל אחת מהן אלמא דוקא בפתח דאזל חשיבותה ואע\"פ שאין הלכה כן מכל מקום שמע מינה דאפילו בתרומה אמרינן הכי ולענין השמועה מיהא שמא תאמר והיאך פותח ואין מבטלין איסור לכתחלה הני מילי לערב אבל חביות דכל חדא וחדא באפי נפשה קיימא שרי:",
                "<b>ונשוב</b> לדברינו והוא שכיון שבסוגיא זו נתגלגלנו בה ע\"י עגול תרומה דאלמא אף בתרומה אינו עולה ומתוך כך יש מפרשים שזו דוקא באת שדרכו לימנות אע\"פ שאינם איסורי הנאה ואותם שבעבודה זרה אינם באת שדרכו לימנות אלא שהם דברים הנמכרים במנין ומדין כל שדרכו ומתוך כך הוצרכנו בה לאיסור הנאה ואף חכמים מודים בהם ואם כן אתה מפרש שם יין נסך בחביות ובעבודה זרה צורה חשובה שדרכה לימנות ויש מפרשים בה אף בלא מנין ויין נסך ממש ועבודה זרה ממש ומשום חומר איסורן אלא שאין נראה כן דהא אמרינן התם האי תנא תרתי אית ליה ועדין קשה לפרש שהרי מצינו דברים שאינן באיסור הנאה ואינן בטלות מתוך חשיבותם כגון חתיכה הראויה להתכבד ומתוך כך נראה לי שהחשיבות המונע את הבטול חלוק לשלשה דרכים מהם שאין להם חשיבות גדול מצד עצמם אלא שהם דברים חלוקי מינין ואלו שאין להם בטילה הם החשובים שבמין ומתוך שהם דברים שבמנין ושהם חשובים אין להם בטילה ומין זה הוא אגוזי פרך וחבריו שהרי מצד עצמם אין להם חשיבות כל כך והשני הוא שחשובין אם מצד חומר איסורן אם מצד עצמן כאלו שבעבודה זרה על אי זה מן הדרכים שפירשנו והשלישי הוא שהחשיבות מצד עצמן כגון חתיכה הראויה להתכבד ומתוך כך נראה לי בזה שיטה שלישית לומר שיש דברים שאין להם בטילה אע\"פ שאין בהם איסור הנאה על הדרכים שביארנו וחתיכה הראויה ממין זה ומה שאמרו שם האי תנא תרתי אית ליה לאו למימרא שכל שאין בה שתי אלו לא יהא להם בטול אלא שאותו תנא לא נתעסק אלא בדברים שיש בהן אותן השתים ר\"ל דבר שבמנין ואיסור הנאה כמו שביארנו במקומו:",
                "<b>ואם</b> תאמר אם כן היאך אמר ר' יוחנן חתיכה בחתיכות עולה ר\"ל חתיכה חטאת טמאה שנתערבה במאה טהורות שתעלה והרי חתיכה ראויה היא להתכבד פירשו בתוספות שזה שאמרו ראויה להתכבד אין פירושה שכמוה ראויה אלא שהיא עצמה ראויה להתכבד בפני אי זה אורח וזו אינה ראויה אף לאורח גוי שהרי חטאת היא ואסורה בהנאה הא אלו היתה של נבלה שהיתה ראויה להתכבד בה לפני הגוי לא תעלה ואם תאמר והרי חתיכת בשר בחלב או חתיכת חולין שנשחטו בעזרה אינה ראויה שהרי איסורי הנאה הם והיה לך לומר שתתבטל ואינן בטלות כמו שכתבנו הם מפרשים חתיכה הראויה כו' כל שאלו תתבטל תהא ראויה לישראל אינה בטלה הא כל שאלו תתבטל אינה ראויה לאורח ישראל אע\"פ שראויה לכהן תעלה וחתיכת בשר בחלב וחולין שנשחטו בעזרה אלו נתבטלה היתה ראויה לישראל וכן חתיכת חטאת טהורה שנתערבה במאה של חולין אבל חתיכת חטאת טמאה שנתערבה בטהורות אף כשנתבטלה אינה ראויה אלא לכהן אבל לא לגוים ולישראלים ולנשי כהנים ומשום כהנים בלבד לא קרינן לה ראויה להתכבד ולמדת שהם מפרשים בזו של חתיכה כך חתיכה של חטאת טמאה שנתערבה בטהורות תעלה שהרי חתיכת חטאת טמאה אינה ראויה להתכבד אבל של חטאת טהורה שנתערבה במאה של חולין לא תעלה שהרי חתיכה הראויה להתכבד היא ואינה בטלה ומכל מקום יש מפרשים אותה בענין אחר כמו שנבאר ומפרשים בחתיכה הראויה להתכבד שאינה בטילה בכל שכמוה ראויה להתכבד:",
                "<b>ומעתה</b> אנו חוזרים בה לביאור הסוגיא וקאמר ומאי חתיכה כלומר דקאמר ר' יוחנן עולה אע\"פ שהיא מן התורה ומפני שאינה דבר חשוב כל כך דתניא חתיכה של חטאת טמאה שנתערבה במאה של טהורות וכן פרוסה של לחם הפנים טמא שנתערבה במאה פרוסות של לחם הפנים טהור תעלה ואע\"פ שפליטת קדשים אוסרת בכל שהוא חוץ מאיל נזיר בזו שאני שאינה מתערבת שהרי יבש ביבש הוא ואע\"פ שהיא חשובה ודבר שבמנין הואיל ואינה ראויה להתכבד תעלה אע\"פ שהיא איסור תורה אבל חתיכה של חטאת טהורה שנתערבה במאה של חולין לא תעלה הואיל וראויה להתכבד קתני רישא מיהת תעלה אע\"פ שהיא מן התורה ושהיא מדברים שדרכן לימנות הואיל ומכל מקום אין חשיבותה גדול כל כך שהרי אינה ראויה להתכבד ואף בעגולין כן וריש לקיש אוקמה בשנימוחה שאין לה שום חשיבות ולא מנין ומתוך כך תעלה אע\"פ שהיא מן התורה הא עגולין הואיל ודרכן לימנות אע\"פ שאינן חשובות כל כך לא היו עולות אלא מפני שתרומה דרבנן ולשיטה זו אנו גורסין ולריש לקיש מאי שנא רישא דתעלה ומאי שנא סיפא דלא תעלה דאכתי לר' יוחנן דמוקים לה בשלא נימוחה דרישא אינה ראויה להתכבד ודסיפא ראויה להתכבד אבל לריש לקיש מאי שנא רישא מדסיפא הואיל ובשתיהן נימוחה ואין לה שום צד של חשיבות אף בסיפא תעלה דהא פליטה נמי ונתינת טעם ליכא דהאי נימוחה פירושה שנתבצעה היא עם האחרות וכל הבצעים בעין ותירץ דאע\"ג דנימוחה כל שהיא מן התורה גזרינן אטו לא נימוחה אלא רישא בשלא ניטמאת אלא טומאה דרבנן כגון בטומאת משקין ורבא תירץ רישא איסור לאו דבשר קדשים שניטמא טהור האוכלן בלאו כדכתיבנא בריש פירקא וסיפא איסור כרת שזר האוכל קדשים במיתה שהיא בכרת אלא שנדחית דכל שבאיסור תורה אין הפרש בין לאו לכרת לענין בטילה וכן רב אשי אוקמה לסיפא משום דבר שיש לו מתירין כלומר שהרי מותר הכל לכהן אלא שנדחו דבריו שאין נקרא דבר שיש לו מתירין אלא כשיש מתירין להתירו למי שהיה אסור לו אבל דבר האסור לזה ומותר יזה כל שאין מתירין למי שאסור לו אינו נקרא דבר שיש לו מתירין ונמצאת למד לשיטה זו מה שביארנו בשם תוספות בפירוש חתיכה הראויה להתכבד:",
                "<b>ומכל</b> מקום יש מפרשים חתיכה הראויה להתכבד כל שכמוה ראויה ופירוש השמועה לדעתם חתיכה של חטאת טמאה שנתערבה במאה טהורות תעלה שהרי אלמלא כן הכל אבד אבל חתיכה טהורה שנתערבה בחולין לא תעלה שאין כאן אלא הפסד מועט שהרי ראוי לכהנים ואע\"ג דעגול נמי ראוי לכהנים הכא שאני משום חומרא דקדשים אי נמי בתרומת פירות דרבנן כגון תאנים ולשיטה שכתבנו למעלה קתני מיהת רישא תעלה אע\"פ שהוא איסור תורה ומשום דלא חשיבא כולי האי דהא לאו מאת שדרכו היא אלא מכל שדרכו ואע\"פ שראויה להתכבד מכל מקום איפשר שהטעם הואיל ואין איסורה מצד עצמה אלא מצד הטומאה והויא לה כחתיכה המובלעת בפליטת איסור שאין נותנין לה דין חתיכה הראויה להתכבד אלמא דאף בכל שדרכו אף באיסור תורה עולה וקשיא לריש לקיש וסיפא מיהא לא תעלה אף בשאינה ראויה להתכבד משום חומרא דקדשים הואיל וראויה לכהנים ואוקמה ריש לקיש בנימוחה שאין לה שום צד חשיבות ועדין שאלו לו דאם כן סיפא נמי תעלה ותירצו בה על הדרך שפירשנו ולא העלו בה לריש לקיש כלום ויש מפרשים דריש לקיש לא אוקי בנימוחה אלא רישא והם גורסין ולר' יוחנן מאי שנא רישא ומאי שנא סיפא דאלו לריש לקיש רישא בנימוחה וסיפא בלא נימוחה אלא לר' יוחנן דתרויהו בשלא נימוחה מאי שנא רישא ומאי שנא סיפא ואיני יכול לישבה דהא ברירנא טעמא ועוד שאין התירוצין עולין לו יפה אלא שהם דוחקים בה כדי לישבה ואינו נראה:"
            ],
            [
                "<b>ואותיבניה</b> לר' יוחנן מדידיה אדידיה דתניא שתי קופות אחת של חולין ואחת של תרומה ולפניהם שני סאין אחד של חולין ואחד של תרומה ונפלו אלו בתוך אלו מותרין שאני אומר חולין לתוך חולין נפלו ותרומה לתוך תרומה נפלה ואמר ריש לקיש והוא שרבו חולין שבקופת חולין על התרומה שבקופת תרומה דאי נמי תרומה לתוך חולין נפלה הוה ליה חולין רובא ור' יוחנן אמר אפילו לא רבו דהואיל ותרומה דרבנן לא בעינן ריבויא אלמא תרומה דרבנן ותירץ דהא מני רבנן היא ואנא דאמרי תרומה בזמן הוה דאוריתא כר' יוסי דקאמר בסדר עולם ירושה ראשונה ושניה יש להם ר\"ל שבגלות ראשון פקעה קדושת הארץ והוצרכו לקדש בימי עזרא אבל ירושה שלישית אין להם ר\"ל שאינה צריכה ליקדש שלא פקעה קדושת הארץ בגלות אדום ואם כן תרומה בזמן הזה דאוריתא ומכאן פסקו רבים כר' יוסי דסדר עולם וכר' יוחנן בהא דתרומה דאוריתא ובקופה של חולין בעינן ריבויא ויש פוסקים כרבנן דלא בעינן ריבויא דתרומה דרבנן ור' יוחנן אליבא דר' יוסי אמרה ואין הלכה כמותו:"
            ],
            [
                "<b>והדר</b> אקשינן לר' יוחנן ומי סבר דבדרבנן לא בעינן ריבויא והתניא מקוה שיש בו ארבעים סאה מכוונות נתן סאה של מים שאובים שפסולים מדרבנן ונטל סאה כשר ואמר ר' יוחנן עד רובו מאי לאו שנשתייר רובו כשר לא דלא לישקול רובו ואיבעית אימא דודאי בדרבנן בעינן ריבויא היכא דליכא למיתלי אבל בשתי קופות לא בעינן ריבויא דהא איכא למיתלי דחולין בתוך חולין נפלה וכן הלכה לדעת קצת כדכתיבנא ומה שיראה לך מכאן דשאובה דרבנן משום דמעיקרא כוליה כשר הוה וקמא קמא דקא שדי ביה בטיל ליה ומדאוריתא אפילו עד ארבעים סאה כשר אבל אם מלא בכתיפו ועשה מקוה מעיקרו בלא המשכה פסול וכדקאמר בסיפרי אך מעין ובור מקוה מים יהיה טהור מה מעין בידי שמים אף מקוה בידי שמים:",
                "<b>ולעיקר</b> שמועת הקופות יש שואלים אי טעמא דשאני אומר טעמא הוא אף כשרבתה תרומה על החולין נימא הכי דהא ספיקא דרבנן הוא ולקולא וכי תימא הכי נמי הא מדאקשייה ממקוה ופריך דלא נישקול רובו משמע דבקופות נמי אע\"פ דלא בעינן ריבויא מכל מקום צריך שיהא בה חולין כתרומה ומתרצים דמכיון שנפלה תרומה ודאי לתוך אחת מהן והרי שתי הקופות במוקף הרי הן ככלי אחד וכדתנן בתרומות שתי קופות שנפלה סאה תרומה לתוך אחת מהן ואין ידוע לאי זו שתיהן מעלות זו את זו ואם כן אף לחומרא מהני מיהא לעשותן כאחת לאצרוכי מחצה חולין במקום התערובת:",
                "<b>וכן</b> לעיקר הדין יש לשאול דהא מהכא משמע דאף בלאו טעמא דשאני אומר ברביה מיהא סגי והא חזינן בכוליה תלמודא דבאיסורי סופרים נמי בעינן שיעור איסורין של תורה וכדאמרינן חולין צ\"ז ב' בשמנו של גיד דבעינן ששים ותירצו בה שלא אמרו להתיר ברוב אלא בדבר שאין לאיסורו עיקר מן התורה כי הא דמקוה דאפילו כלה שאובה דרבנן ואע\"ג דמתניתין דמקוה במי פירות היא שנויה אף מי פירות כל שלא שינו מראיו כיון שנפלו לתוכו נתבטלו ודינן כמים ואפילו נטל ונתן כל היום אלא דרבנן גזרו וכן תרומת חוצה לארץ או חלת חוצה לארץ אבל שמנו של גיד דאיתסר משום חלב לא וכן כל כיוצא בזה והוא שאמרו בבכורות כ\"ז א' בתרומת חוצה לארץ דמבטלה ברוב ואוכלה אפילו זר וכן אמרו בחלת חוצה לארץ בתלמוד המערב של חלה וכן בכלאי הכרם שבחוצה לארץ ויש דנין בגבינת הגוים ואע\"פ שחששו בה לאיסורי תורה גזירה בעלמא היא וכן בבשולי גוים אלא שבכולן אין מבטלין לכתחלה אלא בתרומת חוצה לארץ ומפני שאין איסורה שוה אף בכל המקומות שבחוצה לארץ אלא בסביבות הארץ ויש מפרשים שאף זו אינו מבטלה לכתחלה ולא אמרו מבטלה ברוב אלא שאם נתערבה בשכמותה או בפחות מרבה עליה ומבטלה וכן הדין בכל איסורין של דבריהם כדרך שאמרוה ביצה ד' ב' בעצים שנשרו מן הדקל ביום טוב ובאיסורי תורה מיהא אין אומרים אלא בריבויא ויש אומרין אפילו בריבויא והא דאמרינן חלת חוצה לארץ מבטלה ברוב יש אומרין דוקא במינו דליכא טעמא וכבר כתבנו בפסחים פרק אלו עוברין מ\"ד א' זו של שתי קופות וכתבנו שם קצת דברים שאתה צריך להם לקצת דינין שכתבנו כאן כמו שהתבאר שם:",
                "<b>והדר</b> אקשי לריש לקיש מדקאמר במתניתין אנדרוגינוס נושא ור\"ל נושא לכתחלה אלמא זכר מעליא ואם כן יאכילנה אף בחזה ושוק ומשני דאם נשא קתני בדיעבד אבל לכתחלה לא דספק הוא וקאמר והא נושא קתני ולטעמיך מאי אבל לא נישא ודאי אפילו דיעבד דהוה ליה כחציך מקודשת לי דלא מהני נושא נמי דיעבד ודיעבד הוא דמהני דהוה ליה כהתקדשי לחציי דמהני הא לכתחלה לא משום ספיקא ואהדר ליה ר' יוחנן דנושא לכתחלה ולא נישא אף בדיעבד ואע\"ג דר' אליעזר קאמר חייבין עליו סקילה כזכר דאלמא דלתנא קמא מספקא ליה לא היא אלא דבמילתא אחרינא פליגי דלתנא קמא חייבין עליו אף דרך נקבותו וכל שכן דרך זכרותו ולר' אליעזר דוקא כזכר דהיינו מקום זכרותו והלכה כר' אליעזר כדכתיבנא במתניתין אלא שיש פוסקין כתנא קמא ויש פוסקין שאין בו סקילה כדכתיבנא במתניתין:",
                "<b>בתלמוד</b> המערב אמרו אנדרוגינוס שנבעל לפסול מן התרומה נפסל מן התרומה ור\"ל בין דרך זכרותו בין דרך נקבותו כנשים ר' יונה אמר בשם רב המנונא אפילו מין במינו בכל שהוא וקשיא אם זכר הוא אין זכר פוסל זכר אם נקבה היא אין נקבה פוסלת נקבה צד זכרותו של זה פוסלת צד נקבותו של זה ר\"ל שאם אותו אנדרוגינוס פסול מן התרומה פוסל הוא לזה אם בא עליו דרך נקבותו הא אם בא עליו דרך זכרותו אין זכר פוסל זכר מן הכהונה וכן כתבוה גדולי המחברים:"
            ],
            [
                "<b>כבר</b> ביארנו במשנה שחזר בו ר' יוסי ממה שאמר במשנתנו שהוא זכר מעליא וחזר לומר בריא בפני עצמה היא ולא הכריעו בה חכמים אם זכר אם נקבה ופסקנו שם כחזרתו ומה שאמרו כאן אמרי בי רב הלכה כר' יוסי באנדרוגינוס פירושו כר' יוסי דבריתא וכדקאמר רב גופיה ליתה למתניתין מקמי בריתא ואע\"פ שאמרו בסנהדרין י\"ז ב' אמרי בי רב היינו רב הונא וחזינן לרב הונא דקאמר חייבין עליו סקילה משני מקומות אלמא זכר מעליא הוא התם משום ריבויא דקרא הוא דכתיב ואת זכר לא תשכב משכבי אשה אי זהו דבר שיש לו שני משכבות זה אנדרוגינוס וכן אתה אומר לגדולי המחברים שפסקו כר' יוסי דבריתא ועם זה פסקו כר' אליעזר שחייבין עליו סקילה כזכר עד שרבים מתמיהים עליהם היאך יתקיימו שתיהן ואם אתה מספקו בנקבה היאך אתה סוקל על ידו אלא שאיפשר לומר כמו שכתבנו שאף ר' אליעזר סובר בריא בפני עצמה היא אלא שמגזרת הכתוב חייבין עליו סקילה דכתיב משכבי אי זהו זכר כו' זה אנדרוגינוס וקרייה רחמנא זכר ומיהו דוקא במקום זכרותו וזהו שפסקו שאינו נושא לכתחלה שהרי אף כשנשא דנוהו בספק קדושין וגדולי הרבנים פסקו כר' יוסי דמתניתין ואין הדברים נראין:",
                "<b>ולמדת</b> מכל מקום שזה שאמרו בריה בפני עצמה היא פירושו ספק זכר ספק נקבה וכמו שאמרו ולא הכריעו בה אם זכר אם נקבה ואין הכונה לומר בריא בפני עצמה היא ואין לה דין זכר ולא דין נקבה אלא ספיקא הוי וכן כתבוה בתוספות וראיה להם במסכת נדה פרק המפלת שאמרו שם טומטום ואנדרוגינוס שראו לובן או שראו אודם אין חייבין עליו על ביאת מקדש ואין שורפין עליהן את התרומה ראו אודם ולובן כאחת אין חייבין על ביאת מקדש דכתיב מזכר עד נקבה תשלחו זכר ודאי ונקבה ודאית אבל שורפין עליהם את התרומה דאי זכר טמא משום לובן ואי נקבה טמא משום אודם ואלו הייתי אומר שאינו לא זכר ולא נקבה לא היינו שורפין עליו את התרומה וכן כתבו בכוי שאמרו בריא בפני עצמה היא ולא הכריעו בה חכמים אם חיה אם בהמה שהוא ספק חיה ספק בהמה שהרי אמרו חולין פ\"ד ב' אין שוחטין אותו ביום טוב ואם שחטו אין מכסין את דמו ואם בריא בפני עצמה היא ולא חיה ולא בהמה אף בחול אינו בר כסוי כלל ומקצת גדולי הדורות מוחין בפירושם לומר דכל דאיתמר בריא בפני עצמה היא לאו ספיקא הוא אדרבה לאפוקי מספיקא איתמר וכמו שאמרו באחרון של יומא ע\"ד א' כל חלב לרבות כוי והקשו בה מאי קסבר אי ספיקא הוא איצטריך קרא לאתויי ספיקא אלא בריא בפני עצמה היא כלומר שאינו לא חיה ולא בהמה וכן אמרוה בדם הכוי מכל דם במסכת כריתות כ\"א א' וכן בטומטום בראשון של חגיגה ד' א' וההיא דלובן ואודם משום טומטום איתמר ואנדרוגינוס דנקט אשגר לישן הוא וזו של כסוי מכל מקום טעמא משום דעל כל פנים נותנין לו לענין כסוי או דין חיה או דין בהמה:",
                "<b>כבר</b> ביארנו במקומו מו\"ק ג' ב' שהשביעית יש לה תוספת לפניה שלשים יום מעתה אין נוטעין ואין מבריכין ואין מרכיבין ערב שביעית אלא אם כן נקלטה הנטיעה או ההברכה או ההרכבה שלשים יום קודם ראש השנה כדי שיהו שלשים יום משנקלטה הנטיעה עד השביעית שיהו אותם שלשים עולין בשנה עד שלא תהא אותה נטיעה נידונת בנטיעה של שנה שביעית ושיעור הקליטה שתי שבתות שהם ארבעה עשר יום ונמצא שצריך שיעשה מעשה זה בששה עשר באב וכל שבפחות מכן נעקר וכבר כתבנוה בראשון של ראש השנה ולגאוני ספרד ראיתי שלא נאמר שתי שבתות ושלשים אלא להרכבה שהיא נטועה ועומדת וקלה ליקלט אבל לנטיעה ולהברכה צריך שלשים ושלשים ודברים מחודשים הם:",
                "<b>כבר</b> ידעת שכל שהאשה רואה שלשה ימים רצופים בתוך אחד עשר יום שבין נדה לנדה נעשית זבה גדולה להטעינה שבעה נקיים ומכל מקום כל שמקשה לילד ורואה מחמת קישויה אע\"פ שראת שלשה ימים רצופים בתוך י\"א יום אין ראיות אלו עושות אותה זבה דכתיב כי יזוב זוב דמה דמה מחמת עצמה ולא מחמת ולד ואין זו קרויה יולדת בזוב אלא טמאה לידה כיולדת גרידתא וכמה יהא קישויה קודם לידה שנחזיקנה בקשוי שמחמת לידה שתי שבתות קודם הלידה כמו שיתבאר במקומו נדה ל\"ו ב':",
                "<b>המסכך</b> גפנו על תבואתו של חברו נתקדשה גפנו ולא נתקדשה התבואה שאין אדם אוסר דבר שאינו שלו וכן אם סכך גפן חברו על תבואת עצמו נתקדשה התבואה ולא נתקדשה הגפן ואם סכך גפן חברו על תבואת חברו לא קדש כלל ולגאוני ספרד ראיתי שפסקו בה שקידש וממה שאמרו ב\"ב ב' א' מחיצת הכרם שנפרצה אומרין לה גדור נתיאש הימנה ולא גדרה קדש וחייב באחריותו ומכל מקום אנו מפרשים אותה דוקא במחיצת הכרם שנפרצה שכבר נטע או זרע ברשות מצד הגדר שהיה בנתים וכשנתיאש ולא גדרה קידש וחייב באחריותו מכח דינא דגרמי כמו שביארנו בראשון של בתרא ובתשיעי של קמא ק' ב' הא כל שנוטע או זורע באיסור אינו מקדש וכן עיקר:"
            ],
            [
                "<b>טומטום</b> ואנדרוגינוס שבקרבנות אינן ראויין לקרבן ולא סוף דבר בבהמה שנאמר בה זכר ונקבה אלא אף בעוף כן וכבר ידעת במליקת העוף שאם היא ראויה לקרבן הרי היא כשחוטה ואינה נידונית כנבלה לטמא ואם אינה ראויה לקרבן הרי היא נבלה ומטמאה בגדים בבית הבליעה כדין נבלת העוף מעתה עוף שרבע את האשה או שנרבע או שהוקצה לתקרובת עבודה זרה או שנעבד והאתנן והמחיר והטומטום והאנדרוגינוס שמלקם לקרבן הרי הן נבלה גמורה ומטמאין בגדים בבית הבליעה ר\"ל שאם אכל מהן כזית מטמא בגדים:"
            ],
            [
                "<b>הכלאים</b> והוא הנולד מכשב ועז ויוצא דופן אין ראויין ליקרב שנאמר שור או כשב פרט לכלאים כי יולד פרט ליוצא דופן וכן הטריפה אינה ראויה לקרבן מעתה הכלאים והטריפה ויוצא דופן וטומטום ואנדרוגינוס לא סוף דבר שאינם קדושים בתחלת הקדש אלא אפילו בתמורה ר\"ל שאם עשה אחד מאלו תמורה בבהמת קדשים אין תמורה תופסת בהן וכן אין מקדישין כלומר שאם היו אלה קדושים והמיר חולין בהן אין עושין תמורה ושמא תאמר והלא אמרת שאינן קדושין והיאך אתה אומר אם היו אלו קדושים פירשוה במסכת תמורה י\"א א' כגון שהוקדשה ולבסוף נטרפה או במקדיש ולד ואחר כך יצא דרך דופן ובכלאים וטומטום ואנדרוגינוס שפיסולן משעת יצירתן אתה מפרשה במקדיש את האם כשהיא מעוברת שהם קדושים עם קדושת האם שהרי עובר ירך אמו הוא וירעו עד שיסתאבו ויפדו ויאכלו במומן והטריפה תקבר ועל כיוצא בזה אמרו שאין מקדישין וכן הלכה:",
                "<b>הרבה</b> מדות שנינו באנדרוגינוס בתוספתא בכורים מהם שהם הלכה פסוקה ומהם שהם דברים מחודשים והוא שאמרו שם אנדרוגינוס יש בו דרכים שוה לאנשים ויש בו דרכים שוה לנשים ויש בו דרכים שוה לאנשים ולנשים ויש בו דרכים שאינו שוה לא לאנשים ולא לנשים שוה לאנשים מיטמא בלובן נושא ולא נישא ואינו מתיחד עם הנשים ואינו ניזון עם הבנות ואינו נעטף ומספר כאנשים ואין מיטמא למתים ועובר על בל תקיף ובל תשחית וחייב על כל מצות האמורות בתורה כאנשים שוה לנשים מיטמא באודם ואינו מתיחד עם האנשים ואינו זקוק ליבום ואינו חולק בקדשי מקדש ואינו חולק עם הבנים ופסול לכל עדות שבתורה ופסול לכהונה שוה לשתיהן חייבין על נזקיו וההורגו במזיד נהרג ובשוגג גולה ואמו יושבת עליו דם טומאה ואם אמר הריני נזיר שזה איש ואשה הרי זה נזיר אינו שוה לשניהם אין חייבין על טומאתו ואין שורפין על טומאתו ואינו מברך לא לנשים ולא לאנשים ואם אמר הריני נזיר שאין זה לא איש ולא אשה הרי זה נזיר ר' יוסי אומר בריא בפני עצמה היא ולא הכריעו בה אם איש ואם אשה אבל טומטום אינו כן אלא או ספק איש או ספק אשה ובמשניות הוסיפו בהן דברים ובקצת דברים גם כן נחלקו והוא שהוסיפו בשוה לאנשים שזוקק ליבום ובשוה לנשים שאינו נבעל בעבירה כנשים ובשוה לשניהם שחייבין על מכתו ועל קללתו ושחולק בקדשי מקדש ובקדשי הגבול ושנוחל בכל הנחלות ובאינו שוה לשניהם שאינו נערך ושאין חייבין על מכתו ועל קללתו ואע\"ג דברישא קאמר חייבין פירשוה בבנו שאינו חייב שמא אינו אביו הא אדם אחר חייב ממה נפשך והדברים דחוקים וענין שאינו נעטף ומספר כאנשים ושאינו נבעל בעבירה ושאינו מברך לא לנשים ולא לאנשים כתבו גדולי קדמונינו שלא נתברר להם פירושם ובהלכות גדולות כתוב בה אינו נעטף באבלות ונראה שעטיפת הנשים לא היתה כדרך עטיפת האנשים וכן התספורת והוא שאמר שאינו נעטף כאנשים ולא מספר כאנשים ואינו נבעל בעבירה פירושו שאם נבעל לפסול נפסל כדכתיבנא לעיל וסוף הדברים לא נתברר הענין כהוגן ואין לסמוך אלא על מה שנתברר בה בתלמוד שלנו כמו שביארנו הרבה מהם כל אחת במקומה הראוי לה:",
                "<b>ועתה</b> נשלם הפרק תהלה לאל:",
                "<b>בעזרת</b> הצור ובישועתו:",
                "<b>יש</b> מותרות וכו' זה הפרק יכלול קצת ביאור בשני חלקים מחלקי המסכתא ר\"ל מדיני איסורי ביאה בין של בעל בין של יבם ומדיני איסור אכילה בתרומה אלא שנתגלגל בו בדיני כתובה וקצת ענינים שבדיני ממונות כדי לידע אי זו מאיסורי ביאה הנזכרים בכאן מפסידים בכתובה במזונות ובשאר הדברים הדומים להם ועל זה הצד יחלקו עניני הפרק לשלשה חלקים הראשון לידע דין היבמות שמותרות לבעליהן ואסורות ליבמיהן או בהפך ואת שנאסרו לשתיהן או בהפך השני במה שנתגלגל כאן לידע אי זו מאלו מפסדת בכתובה ובדומים לה השלישי בדיני איסור אכילה בתרומה זהו שרש הפרק דרך כלל אלא שיתגלגלו בו קצת דברים שלא מן הכונה כענין סוגית התלמוד על הדרך שהתבאר:",
                "<b>והמשנה</b> הראשונה ממנו אמנם יתבארו בו עניני החלק הראשון והשני והוא שאמר יש מותרות לבעליהן ואסורות ליבמיהן מותרות ליבמיהן ואסורות לבעליהן מותרות לאלו ולאלו אסורות לאלו ולאלו אלו מותרות לבעליהן ואסורות ליבמיהן כהן הדיוט שנשא את האלמנה ויש לו אח כהן גדול חלל שנשא כשרה ויש לו אח כשר ישראל שנשא בת ישראל ויש לו אח ממזר ממזר שנשא ממזרת ויש לו אח ישראל מותרות לבעליהן ואסורות ליבמיהן אמר הר\"ם פי' אמרו כשר וכשרה רוצה בו כהן כשר וכהנת כשרה ויראה מזאת המשנה שכהנת כשרה אסורה לחלל וזה דבור נדחה שהעקר אצלנו לא הוזהרו כשרות לינשא לפסולין אלא מותר חלל בכהנת כשרה וכן הלכה:",
                "<b>אמר</b> המאירי יש מותרות לבעליהן ואסורות ליבמיהן מותרות ליבמיהן ואסורות לבעליהן מותרות לשניהן ואסורות לשניהם צריך שתדע דרך כלל שאין במשנתנו דין ודברים בעריות שהן בכרת או במיתה ושאין בהן תפיסת קדושין אלא כל האיסורין הנזכרים בה הם איסורין שאינן מפקיעין תורת חליצה ויבום מהם מכל וכל ואלו היתה זו מותרת לבעל ואסורה ליבם משום ערוה הרי אינה בת חליצה ויבום כלל כמו שהתבאר וכן אם היתה ערוה לבעל ולא ליבם אין זו קרויה יבמה כלל שאין בה אלא זנות בעלמא והרי היא כנכרית גמורה ומותרת בין לאחים בין לשוק בלא כלום וכל שכן אם היא ערוה לשניהם אלא משנתנו באיסורי לאוין ושניות שמדברי סופרים שלא נפקעה מהם תורת חליצה ויבום אלא כל שאסורה ליבם צריכה חליצה ואע\"פ שאינה ראויה ליבום מכל מקום אם בעל קנה אלא שאסור לקיימה בביאה שניה ואם היתה אסורה לבעל ומותרת ליבם רצה חולץ רצה מיבם אם ישראל הוא בין מן האירוסין בין מן הנשואין ואם כהן הוא דוקא מן האירוסין דאלו מן הנשואין הרי נבעלה לפסול לה אלא שמכל מקום אם בעל קנה ואסור לקיימה ולמדת שמשנתנו באותם שהם בני חליצה ויבום היא שנויה ועל זו אמרו יש מותרות לבעליהן ואסורות ליבמיהן והם כהן הדיוט שנשא את האלמנה ויש לו אח כהן גדול והרי שהיא אסורה להתיבם לזה מפני שהוא כהן גדול ובגמרא שאלו בה מאי איריא אלמנה דהא מכל מקום אף אם נשאה בתולה מכי מיית ליה נעשית היא אלמנה ואסורה ליבמה ואי משום דקסבר דנשואין הראשונים מפילין אף בדרך זה ר\"ל שנשואין הראשונים מפילין את היבמה לפני היבם וכל שהיתה בתולה בשעת נשואין אע\"פ שכשמת נעשית אלמנה מותרת לו להתיבם אלא אם כן נשא אחיו אלמנה מאיש אחר דבתר נשואין הראשונים אזלינן והרי חלל שנשא כשרה ויש לו אח כשר דאמרינן בה בסמוך דמותרת לבעל ואסורה ליבם ואין אומרין אחר שבשעת נשואי אחיו היתה כשרה תתיבם לאחיו ומשום דודאי מיתה מפלת ולא נשואין הראשונים ואף לדעת האומר נשואין ראשונים מפילין דוקא אחר שנשאה כי ההיא דאם מתו צרותיהן מותרות דלדידיה הואיל ומשנשאת הויא לה צרת ערוה נאסרת עולמית אבל בכי הא דנתאלמנה לא גרעא מבגרה תחתיו שהיא מקדשת עצמה שהיא אסורה לו ועוד דבחלל שנשא כשרה מיהא הרי נבעלה לחלל ואם כן ליתני בתולה ותירץ דמשום סיפא נקט ליה דקתני באותן האסורות לשניהן כהן גדול שנשא אלמנה ויש לו אח כהן הדיוט וזו דוקא בנשא שנאסרת לאח מתורת חללה ואלו נשא הראשון בתולה מותרת לאח שהוא כהן הדיוט:",
                "<b>חלל</b> שנשא כשרה ויש לו אח כשר ר\"ל כהן כשר והרי שהכשרה היתה מותרת לבעל אע\"פ שהיה חלל שלא הוזהרו כשרות לינשא לפסולים ר\"ל כשרות לכהונה לפסול כהונה ואסורה ליבם שהרי מכל מקום נבעלה לחלל והויא לה חללה ויש גורסין כשר שנשא כשרה ויש לו אח חלל ר\"ל כהן כשר שנשא כשרה ויש לו אח חלל וזו ודאי שלא כהלכה שהרי הלכה רווחת שזו מותרת ליבם שלא הוזהרו כשרות לינשא לפסולין ואף הגירסא אי אפשר להעמידה שהרי בגמרא שאלו מאי איריא דתני' נשא ר\"ל כהן גדול הדיוט שנשא את האלמנה דמשמע משום דהויא אלמנה ובעולה ליתני שקדש דמכל מקום הויא לה אלמנה וכי תימא נשא דוקא שאלו מיבם עובר בעשה של בעולה ובלא תעשה דאלמנה אבל קדש דליכא אלא לאו גרידא אתי עשה דיבום ודחי לאו דאלמנה והא כוליה פרקין ר\"ל כל השנויים במשנתנו כגון ממזרת לישראל או בת ישראל לממזר עשה ולא תעשה ולא אתי עשה ודחי לא תעשה וכדקיימא לן בפירקי קמאי כ' ב' דאע\"ג דבעלמא אתי עשה ודחי לא תעשה הכא לא משום דגזרינן ביאה ראשונה אטו ביאה שניה ואם כן ליתני קדש ואי משום דאיצטריך למיתני בסיפא באסורות לשניהם כהן גדול שנשא את האלמנה שאסורה לו משום אלמנות ולאחיו משום חללה וזו ודאי דוקא נשא דשוייה חללה בביאתו אדרבה ליתני קדש משום מציעתא במותרות ליבמיהן ואסורות לבעליהן דקתני כהן גדול שקדש את האלמנה דהואיל ולא נשא לא שוייה חללה ולדידיה הוא דאסירא משום אלמנות הא לאחיו שריא ותירץ אלא משום בת ביקתה רצה לומר משום חברתה השנויה עמה במותרות לבעל ואסורות ליבם דאיצטריך למיתני חלל שנשא כשרה ויש לו אח כשר ר\"ל כהן כשר דמותרת לבעל משום דלא הוזהרו וכו' ואסורות ליבם דשוייה קמא חללה בביאתו וזו ודאי דוקא נשא אלמא בחלל שנשא כשרה איתמר וכן כל הסוגיא מוכחת ומכל מקום בתלמוד המערב נשנית כגירסא שניה שכתבנו ואף גדולי המחברים כתבוה כן בפירושי המשנה ואי אפשר להעמידה לפי סוגיא שבגמרא כמו שכתבנו:",
                "<b>ישראל</b> שנשא בת ישראל ויש לו אח ממזר והרי שהממזר זוקק ליבום והוא אסור בבת ישראל וכן ממזר שנשא ממזרת ויש לו אח ישראל הרי כל אלו מותרות לבעליהן ואסורות ליבמיהן:",
                "<b>משנה</b> אלו מותרות ליבמיהן ואסורות לבעליהן כהן גדול שקדש את האלמנה ויש לו אח כהן הדיוט כשר שנשא חללה ויש לו אח חלל ישראל שנשא ממזרת ויש לו אח ממזר ממזר שנשא בת ישראל ויש לו אח ישראל מותרות ליבמיהן ואסורות לבעליהן אמר הר\"ם ואשר חייב שיאמר קדש ולא יאמר נשא מפני שהוא אם נשא תהיה חוזרת חללה ואסורה ואפילו לכהן הדיוט ובאלו תהיה אסורה לזה ולזה:",
                "<b>אמר</b> המאירי ואלו מותרות ליבמיהן ואסורות לבעליהן כהן גדול שקדש את האלמנה ויש לו אח כהן הדיוט והרי הוא מותר באלמנה וזו מיהא דוקא קדש שאלו נשא הרי נתחללה בביאתו ואסורה אף להדיוט כשר ר\"ל כהן כשר שנשא חללה ויש לו אח חלל ישראל שנשא ממזרת ויש לו אח ממזר או ממזר שנשא בת ישראל ויש לו אח ישראל הרי אלו מותרות ליבמיהן ואסורות לבעליהן:",
                "<b>משנה</b> אסורות לאלו ולאלו כהן גדול שנשא את האלמנה ויש לו אח כהן גדול או כהן הדיוט כשר שנשא חללה ויש לו אח כשר ישראל שנשא ממזרת ויש לו אח ישראל ממזר שנשא בת ישראל ויש לו אח ממזר אסורות לאלו ולאלו ושאר כל הנשים מותרות לבעליהן וליבמיהן שניות מדברי סופרים שניה לבעל ולא שניה ליבם אסורה לבעל ומותרת ליבם שניה ליבם ולא שניה לבעל אסורה ליבם ומותרת לבעל שניה לזה ולזה אסורה לזה ולזה אין לה כתובה לא פירות ולא מזונות ולא בלאות והולד כשר כופין אותו להוציא אלמנה לכהן גדול גרושה וחלוצה לכהן הדיוט ממזרת ונתינה לישראל ובת ישראל לממזר ולנתין יש להן כתובה אמר הר\"ם ירצה באמרו בשניה אין לה כתובה עקר כתובה אשר הוא מנה לאלמנה ומאתים לבתולה בין הכיר בה בין לא הכיר בה אולם תוספת יש לה ואפילו לא הכיר בה ולא מזונות הוא שהוא כאשר לותה ואכלה במזונותיה והיה בעלה במדינת הים הנה לא יתחייב כאשר יבא שיפרע זה החוב כמו שיתחייב זה בנשואין השלמים ובלאות היא מה שהשתמשה מבגדיה וכליה עד שבלו ונפסד כלל אחד הנה הוא לא הוציא ממנו ותכלית מה שנאמר אין לה בלאות של נכסי מלוג אמנם בלאות של נכסי צאן ברזל יש לה וזה המשפט אמנם הוא קצתו לשניה על העבירה לפי שהיה ההקש כי כאשר אין לה כתובה לא יתאמת לבעל אמתת הנשואין ולא יהיה לו שמוש בנכסי מלוג אבל על צד הקנס שמנו נכסי מלוג כנכסי שאר הנשים והעקר אצלנו בנכסי מלוג לכל מי שתהיה נשואה בשלמות הוא אמרם עיילא ליה גלימא פירא הוי ומכסי ליה עד דבלי וזהו פסק ההלכה ולזה לא יתחייב האדם בלאות נכסי מלוג בשום פנים והשתנה בזה הענין דין השניה וזולתה וזה כלו בשאין בלאותיה קיימין כמו שכבר בארנו אמנם כאשר היו בלאותיה קיימין אידי ואידי אית לה בלאות של נכסי מלוג ושל נכסי צאן ברזל וענין אמרו אין לה פירות היא שלא תוציאם מיד הבעל מה שאכל מהפירות לא מנכסי מלוג ולא מנכסי צאן ברזל לפי שהיא תעמיד על דעת שיהיו הנשואין נפסדין ואין לה פירות ואמרו באלמנה לכהן גדול וחברותיה וכן בלאות ומזונות ופירות ר\"ל שהיא תוציאם ממנו פירות שאכל ותזון מנכסיו לאחר מיתתו אולם בחייו אין לה מזונות לפי שאנחנו נכריחהו לגרש אותה ולא נסבב להן אופן יחוייב בעמידתם וזה כלו כאשר יכירו בהן אמנם כאשר לא הכירו אין להן גם כן כתובה ולא פירות ולא מזונות ולא בלאות אבל תוספת יש להן וזה אשר אמרנו באלמנה לכהן גדול וחברותיה כאשר לא הכיר בה אין לה בלאות היא מה שתפסיד מנכסי צאן ברזל לפי שהם ברשות הבעל ולא תוציאם ממנו אע\"פ שנפסדו מהבליות התחייב לה וזה כלו בדליתנהו בעינייהו אבל איתנהו בבלאות אידי ואידי שקלה ואית לה וסבת היות השניה אין לה כתובה וחייבי לאוין מן התורה יש להן כתובה לפי שהללו מדברי סופרים וצריכין חזוק והללו דברי תורה ואין צריכין חזוק:",
                "<b>אמר</b> המאירי אסורות לשניהם כהן גדול שנשא אלמנה והרי נתחללה בביאתו ויש לו אח כהן גדול או הדיוט שהרי אף להדיוט אסורה מתורת חללה כהן כשר שנשא חללה ויש לו אחר כשר ישראל שנשא ממזרת ויש לו אח ישראל ממזר שנשא בת ישראל ויש לו אח ממזר הרי אלו אסורות לשניהם:",
                "<b>ושאר</b> כל הנשים מותרות לאלו ולאלו ר\"ל הן לבעליהן הן ליבמיהן ופירשו בגמרא דלאו דוקא אלא תנא ושייר דאלו מצרי שני שנשא שתי מצריות אחת ראשונה ואחת שניה והוליד בן מכל אחת דהוה ליה בן הראשונה שני ובן השניה שלישי והרי הם אחים מן האב אלו נסוב כי ארחייהו שהשני נשא שניה והשלישי שלישית שהיא ישראלית גמורה הרי אלו מותרות לבעליהן דהא כל חד וחד כראוי לו נשא ואסורות ליבמיהן שהרי נזדקקה שניה לשלישי או שלישית לשני ואי אפוך ונסוב ר\"ל שהשני עבר ונשא שלישית והשלישי עבר ונשא שניה הרי אלו אסורות לבעליהן ומותרות ליבמיהן שהרי תזדקק שלישית לשלישי ושניה לשני ואלו נשאו גיורות מותרות לשניהם שהרי גיורת מותרת לשלישי כישראל ומותרת לשני שלא נאסר מצרי אלא בקהל וקהל גרים לא איקרי קהל ואם השני נשא ישראלית אילונית אסורה לשניהם שהרי השני לבעל מפני שאסור לבא בקהל וליבם דהא כתיב אשר תלד פרט לאילונית וכן שייר פצוע דכא שאם נשא בת ישראל ויש לו אח כשר אסור לבעלה ומותרת ליבמה ואם האח הכשר נשא כשרה והיבם פצוע דכא מותרת לבעל ואסורה ליבם ומחזיר גרושתו אסורה לבעל ומותרת ליבם ובא על אחות חלוצתו אסורה לו ומותרת ליבם ואחיו שנשא אחות חלוצתו של זה מותרת לבעל ואסורה ליבם אלא שאין סומכין על הכללות ובתלמוד המערב אמרו על משנה זו הדא מסייעא לר' יונה דאמר לית כללוי דר' כללין:",
                "<b>שניות</b> מדברי סופרים כו' אחר שביאר דין איסורי לאוין הזכיר גם כן איסורי סופרים ואמר שניות שהדבר ידוע שאיסורן מדברי סופרים מעתה אם היתה שניה לבעל ולא ליבם כגון שנשא הבעל אם אמו ולא היתה אם אמו של אחיו כגון שהיו אחים מן האב ולא מן האם אסורה לבעל ומותרת ליבם היתה שניה ליבם ולא לבעל אסורה ליבם ולא לבעל היתה שניה לשניהם אסורה לשניהם:",
                "<b>ואין</b> לה כתובה ר\"ל כשהיא שניה לבעל אין לה כתובה מנכסיו דקנסוה רבנן ופירשוה בפרק אלמנה ניזונת במנה מאתים אבל תוספת יש לה אפילו לא הכיר בה:",
                "<b>ולא</b> פירות ר\"ל שאין לה דין פירות דהיינו פירקונה שהוא תחת פירות דהא לא קרינא בה דאם תשתבאין אפרוקיניך ואותביניך לי לאנתו דהא אסור לקיימה ובתלמוד המערב פירשוה שאינה יכולה להוציא ממנו פירות שאכל שלא תאמר כיון שאין לה כתובה ממנו או שאם נשבית אינו חייב לפדותה יש לה פירות שאכל אפילו הכי קנסוה רבנן:",
                "<b>ולא</b> מזונות ר\"ל שאם יושבת תחתיו אין חייב לזונה שהרי בעמוד והוצא קאי וכן אם הלך למדינת הים ולותה ואכלה אינו חייב לפרוע:",
                "<b>ולא</b> בלאות ר\"ל שאם עדין יש לה בלאות ושחקים מבגדי נדוניתה שהכניסה לו בנכסי מלוג אע\"פ שבלו מחמת תשמישו של בעל אינו משלם פחתם שהרי התשמיש פרי הוא וכמו שאמרו כתובות ע\"ט ב' עיילא ליה גלימא פירא הוי ומכסי בה עד דבלי הא מכל מקום אם הם בעין נוטלתם ובנכסי צאן ברזל אפילו בלו יש לה וכן כתבוה גדולי המחברים אלא שגדולי ספרד חולקים לומר כן אף בבלאות של צאן ברזל:",
                "<b>והולד</b> כשר שאין ממזר אף מחייבי לאוין וכל שכן מאיסורי סופרים וכופין אותו להוציא:",
                "<b>אלמנה</b> לכהן גדול גרושה וחלוצה לכהן הדיוט ממזרת ונתינה לישראל בת ישראל לנתין ולממזר וכן בכל חייבי לאוין כגון מחזיר גרושתו משנשאת וספק סוטה או אפילו סוטה ודאית יש לה כתובה ר\"ל אפילו מנה מאתים ואין צריך לומר תוספת וכן יש לה בלאות ופירות ומזונות ואע\"ג דקיימא לן זינתה תחת בעלה אין לה כתובה דוקא בשאינו רוצה לקיימה אחר שידע שזינתה אבל זה שקיימה או שהחזירה אחר שנשאת יש לה ופירשוה במסכת כתובות בשהכיר בה אבל אם לא הכיר בה אין לה אלא תוספת הא תוספת יש לה וכן כתבוה גדולי הפוסקים ומשום דתוספת משום חיבת חפה הוא וכמו שהתבאר בפרק אע\"פ אבל כתובה משום תקנה הוא ובכיוצא באלו לא תקנו ומכל מקום גדולי הדורות חולקין לומר שאף תוספת אין לה הא בהכיר בה גובה את הכל אע\"ג דחייבי לאוין חמירי משניות והיאך אנו מקילין בהם טעם הדבר הללו דברי תורה ואין צריכין חזוק והללו דברי סופרים וצריכים חזוק ואם תשיבנו חלוצה לכהן שהיא דברי סופרים חלוצה מיהא טעם אחר הוא שמאחר שהיא פסולה מדברי סופרים והוא אינו פוסל בה הוא מרגילה ולפיכך קנסוהו בכתובתה וזו שביארנו שחייבי לאוין יש לה מזונות פירושו לאחר מיתה אם נתאלמנה והיא תחתיו אבל מחיים לא דהשתא איהו בעמוד והוצא קאי מזוני אית לה כלומר היאך אנו מסבבים שתתעכב אצלו:",
                "<b>זהו ביאור המשנה וכלה על הדרך שביארנו הלכה פסוקה היא ודברים שנכנסו תחתיה בגמרא אלו הן:</b>"
            ],
            [
                "<b>זה</b> שביארנו שלא הוזהרו כשרות לינשא לפסולין פירושו כשרות לכהונה לא הוזהרו שלא לינשא לפסולי כהונה כגון חלל וגר ומשוחרר ואפילו היתה היא כהנת ומכל מקום כל שנשאת או נבעלה לחלל נעשית חללה ואפילו בת ישראל והראיה שהרי היה סבור לתרץ כאן בחלל שנשא כשרה דכשרה לקהל קאמר ר\"ל ישראלית ואפילו הכי כשנבעלה לחלל אסורה ליבמה כהן אע\"פ שאין סרך איסור בביאת חלל שבה אחר שביארנו שלא הוזהרו כשרות לכהונה לינשא לפסולי כהונה מהו שאמרו לא יקחו לא יקחו תרי זימני ר\"ל אשה זונה וחללה לא יקחו ואשה גרושה מאישה לא יקחו להזהיר האשה על ידי האיש תדע שלא נאמר להזהיר הכשרות על הפסולות אלא להזהיר הפסולות שלא לינשא לכשרים שכל שהוא מוזהר שלא לישאנה אף היא מוזהרת שלא לינשא לו ואע\"ג דמכל מקום הא איכא לאו דלפני עור מכל מקום לפני עור אין לוקין עליו וזו לוקה מלאו זה המיוחד לכך:",
                "<b>כל</b> לא תעשה שבתורה נשים חייבות בהם שנאמר איש או אשה כי יעשו מכל חטאת האדם השוה הכתוב אשה לאיש לכל עונשין שבתורה ואין בזה חלוק בין לאו השוה בכל ללאו שאינו שוה בכל כגון איסורי כהונה ומכל מקום יצאו מן הכלל בל תקיף ובל תשחית ובל תטמא למתים כמו שביארנו במסכת קדושין כ\"ט א':"
            ],
            [
                "<b>שומרת</b> יבם אע\"פ שכנסה היבם כתובתה על נכסי בעלה הראשון ואם אין נכסים לבעל או שאין לה כתובה הימנו תקנו לה כתובה מיבם הואיל וכנסה כדי שלא תהא קלה בעיניו להוציאה היתה שניה לבעל אע\"פ שאינה שניה ליבם אע\"פ שכנסה היבם אין לה כתובה הימנו אם בא להוציאה בגט ומתוך כך אסור לקיימה שהרי כל ביאה שלא בכתובה ביאת זנות היא אבל אם אינה שניה לבעל אע\"פ שהיא שניה ליבם הדבר פשוט שכתובתה על נכסי בעלה הראשון ואם אין לה מראשון אף מיבם אין לה כדין שניות דעלמא ובתלמוד המערב נסתפקו בה אם יש לה אף מבעל הואיל ומתיבמת אצלו שלא כדין אלא שבסוגיא זו משמע דשניה לבעל הוא דמיבעיא ליה אבל שניה ליבם פשיטא ליה וכן כתבוה גדולי הדור:",
                "<b>כבר</b> ביארנו באותן שאין להן מזונות כגון שניות או איסורי לאוין בחיי הבעל שלא סוף דבר בעודן עם הבעל דהא בעמוד והוצא קיימי אלא אפילו בהלך בעלה למדינת הים ולותה ואכלה ולפי דרכך למדת בשאר נשים הנישאות בכשרות שכל שהלך בעלה למדינת הים ולותה אשתו ואכלה הבעל חייב לפרוע ולא נאמר הניח מעותיו על קרן הצבי אלא בעמד ופרנס מעצמו אבל לותה ואכלה חייב כמו שביארנו באחרון של כתובות ודוקא שלא הניח לה מזונות אבל אם הניח לה פטור ואף כשלא הניח לה אם לותה יותר מן הראוי אין הבעל חייב לשלם אלא בכדי הראוי וכן כתבוה גאוני ספרד:",
                "<b>סוגיא</b> זו אע\"פ שכבר כתבנו במשנתנו הצריך לנו בה לענין פסק מכל מקום לענין ביאור יש בו נוסחאות ובלבולין והריני כותב לך דרך קצרה הצעה של שמועה והוא שאמר אלמנה לכהן גדול גרושה וחלוצה לכהן הדיוט יש לה כתובה פירות בלאות ומזונות והיא פסולה ר\"ל שכבר נבעלה לפסול לה וולדה פסול שהרי הוא חלל אבל שניות אין להם אחת מכל אלו והיא כשרה שהרי לא נפסלה לכהונה בכך וולדה כשר שאין חלל מאיסורי סופרים אמר ר' שמעון בן אלעזר מפני מה אמרו אלמנה לכהן גדול יש לה כתובה מפני שהוא כשר והיא פסולה כלומר שהוא אינו מתחלל בביאתו אבל היא נעשית חללה ומתוך כך קנסו אותו בכתובתה שמן הסתם הוא הגורם שהרי היא מפסדת בדבר אבל שניות הוא כשר והיא כשרה שאין צד חלול באיסורי סופרים וכל שאין לה שום הפסד סתם הדברים היא הגורמת דיותר משהאיש רוצה לישא האשה רוצה לינשא וראויה לקנוס רבי אומר אין הטעם אלא שהללו דברי תורה ואין צריכין חזוק והללו דברי סופרים וצריכין חזוק דבר אחר זו הוא מרגילה וזו היא מרגילתו וקא בעי דבר אחר מאן קתני לה איכא דאמרי ר' שמעון בן אלעזר קתני לה ומה טעם קאמר מה טעם כשהוא כשר והיא פסולה קנסו אותו בכתובתה מפני שהוא מרגילה כלומר שהוא הגורם כמו שביארנו איכא דאמרי רבי קתני לה ומשום דקאמר דאיסורי לאוין אין צריכין חזוק הואי קשיא ליה דהא חלוצה מדברי סופרים והיאך יש לה כתובה ותירץ בה דזו ודאי טעם אחר הוא ומשום דהואיל ופסיל לה ולזרעה מדברי סופרים אין היא מרגילתו אלא הוא מרגילה שיצרו תקפו ואינו חושש לפסול זרעו:"
            ],
            [
                "<b>ומאי</b> איכא בין טעמיה דרבי לטעמיה דר' שמעון בן אלעזר אמר רב חסדא ממזרת ונתינה לישראל איכא בינייהו ואין גורסין בה ובת ישראל לנתין ולממזר לרבי דאמר דברי תורה אין צריכין חזוק אית לה ולר' שמעון לית לה דהא איהי מרגלא ליה שהרי אינה מפסדת כלום ורוצה היא להביא זרע ממקום כשר אע\"פ שבנה ממזר שהרי הולך אחר הפגום מכל מקום יש לו טהרה בנשואי שפחה וקא בעי ולר' אליעזר דאמר התם אין לו תקנה בנשואי שפחה אלא אם נשא שפחה הרי זה ולד ממזר הרי אין זו מרגילתו שהאשה אין יצרה תוקפה כל כך שלא תחוש לפסול זרעה ואם כן מאי בינייהו ואמר רב יוסף מחזיר גרושתו משנשאת איכא בינייהו מאן דאמר דאוריתא לא צריך חזוק הא נמי דאוריתא ואית לה מאן דאמר מפני שהוא מרגילה הא איהי מרגלא ליה שאינה מפסדת כלום דאי משום דאיהי מיפסלא הא פסילא וקיימא מדין גרושה ומשום זרעה ליכא שהרי זרעה כשר דהיא תועבה ואין בניה תועבין וקא בעי ולר' עקיבא דאמר יש ממזר מחייבי לאוין הא נמי לא מרגלא ליה ואית לה ומאי בינייהו ואמר רב פפא בעולה לכהן גדול איכא בינייהו מאן דאמר דאוריתא אית לה מאן דאמר זו היא מרגילתו הא נמי היא מרגלא ליה דאי משום דידה הרי יש בה צד שאינה חללה שהרי כהן גדול שבעל את הבעולה בלא נשואין לא עשאה חללה כמו שהתבאר במקומו וזרעה כשר דאין חלל מחייבי עשה וקא בעי ולר' אליעזר בן יעקב דאמר יש חלל מחייבי עשה הא נמי לא מרגלא ליה ומאי בינייהו ואמר רב אשי מחזיר ספק סוטה איכא בינייהו כגון שקנא לה ונסתרה ולא רצה להשקותה והחזירה אחר שריחקה דאיכא איסורא דאוריתא כדכתיב אחרי אשר הוטמאה ודרשו בו לרבות סוטה שנסתרה דלרבי הא נמי דאוריתא ואית לה הואיל והיא רצת לשתות והוא אינו רוצה להשקותה למאן דאמר זו מרגילה הא איהי מרגלא ליה שהרי אינה מפסדת כלום שהרי היא אינה מתחללת בביאתו וולדה כשר אף לדעת ר' עקיבא שהיה אומר יש ממזר מחייבי לאוין שהרי הכל מודים בבא על הסוטה שהולד כשר ולית לה וקא בעי ולר' מתיא בן חרש דאמר אפילו הלך בעלה להשקותה ובא עליה בדרך עשאה זונה ונתחללה הא לא מרגלא ליה ומאי בינייהו ותירץ איכא בינייהו סוטה ודאית ר\"ל שנטמאה בעדים והחזירה ר\"ל החזירה לאחר שריחקה שלא גירשה או שגירשה והחזירה למאן דאמר דאוריתא הא נמי דאוריתא היא ואית לה אחר שהוא רוצה לקיימה כמו שביארנו במשנה למאן דאמר מרגילה הא נמי היא מרגלא ליה דהא לא מפסדא מידי דאי משום דידה שנבעלה לו בעבירה הרי פסולה ועומדת היא מצד זנותה ואי משום ולדה הרי ולדה כשר שהרי אף ר' עקיבא מודה בבא על הסוטה שהולד כשר כמו שהתבאר ולמדת שולד סוטה כשר אפילו מדברי סופרים שאם כן היה לנו לומר כיון דפסיל זרעה מדרבנן לא מרגלא ליה כדכתיבנא בחלוצה:",
                "<b>זהו</b> ביאורה של שמועה דרך קצרה והלכה כרבי הילכך כל חייבי לאוין במשמע ליתן כתובה הן אלמנה לכהן גדול הן גרושה וחלוצה לכהן הדיוט הן ממזרת ונתינה לישראל ובת ישראל לנתין ולממזר הן מחזיר גרושה משנשאת הן ספק סוטה הן סוטה ודאית כמו שכתבנו במשנה ושאר הדברים הנזכרים לר' אליעזר בעבד שנשא שפחה ולר' עקיבא בממזר שבחייבי לאוין ולר' אליעזר בן יעקב בחייבי עשה לר' מתיא בן חרש בהלך בעלה להשקותה כלם אין הלכה כאחד מהם חוץ מר' אליעזר בן יעקב שיש פוסקים כמותו לומר שיש חלל מחייבי עשה כמו שהתבאר ושמא תאמר הרי בהלך בעלה למדינת הים ונשאת ובא בעלה אמרו שאין לה כתובה והיאך תאמר שסוטה ודאית יש לה כתובה התם הוא דקנסינן לה משום דנשאת וכן אם תאמר בעוברת על דת שהפסידה כתובתה מחשד זנות לבד אע\"פ שלא נתברר התם נמי הואיל וחציפא כולי האי ורוצה להוציאה אין לה כתובה ואנן כי אמרינן דאית לה כתובה כד בעי לקיומה קאמרינן כמו שביארנו במשנה:",
                "<b>המשנה</b> השניה והכונה בה בביאור החלק השני והוא שאמר בת ישראל מאורסת לכהן מעוברת מכהן שומרת יבם לכהן וכן בת כהן לישראל לא תאכל בתרומה בת ישראל מאורסת ללוי מעוברת מלוי שומרת יבם ללוי וכן בת לוי לישראל לא תאכל במעשר בת לוי מאורסת לכהן מעוברת מכהן שומרת יבם לכהן וכן בת כהן ללוי לא יאכלו לא בתרומה ולא במעשר בת ישראל שנשאת לכהן תאכל בתרומה מת ולה ממנו בן תאכל בתרומה נשאת ללוי תאכל במעשר מת ולה ממנו בן תאכל במעשר נשאת לישראל לא תאכל לא בתרומה ולא במעשר מת בנה מישראל תאכל במעשר מלוי תאכל בתרומה מת בנה מכהן לא תאכל לא בתרומה ולא במעשר אמר הר\"ם כבר התבאר שהעובר והיבם והאירוסין פוסלין ולא מאכילין ואלו המשניות הם דעת ר' מאיר שאמר מעשר ראשון אסור לזרים אמנם הנראה מהתלמוד שמעשר ראשון מותר לזרים ואמר ר' מאיר הנה בבת כהן ללוי לא תאכל בתרומה ולא במעשר אמנם ירצה בו אין חולקין לה מעשר בבית הגרנות גזרה משום גרושה בת ישראל אשר לא תאכל בתרומה אצל ר' מאיר אחר שנתגרשה מהלוי וכאשר חלקה בבית הגרנות והיא עם הלוי לא ידע האדם שמפני נשואיה תאכל ויחשבוה לויה ולזה לא תחלוק אשה אצלו בבית הגרנות כלל תהיה לויה או כהנת משום גרושת בת ישראל ואמרו הנה מגורשת ובן אין לו היתה נשואה בת לוי לכהן אך בת כהן ללוי אין חולקין לה בבית הגרנות ואמנם אמר מאורסת לאמרו במה שקדם בבת ישראל לכהן מאורסת לכהן אשר היא מאורסת באמת לפיכך אם היתה נשואה תאכל בת ישראל שנשאת לכהן וכו' פי' כל מה שיהיה עם הישראלית זרע מכהן לפי מה שהתבאר בפרק השביעי היא תאכל בתרומה וחזה ושוק וכן בארו בתרומת הקדשים במורם מן הקדשים:",
                "<b>משנה</b> בת כהן שנשאת לישראל לא תאכל בתרומה מת ולה ממנו בן לא תאכל בתרומה נשאת ללוי תאכל במעשר מת ולה ממנו בן תאכל במעשר נשאת לכהן תאכל בתרומה מת ולה ממנו בן תאכל בתרומה מת בנה מכהן לא תאכל בתרומה מלוי לא תאכל במעשר מת בנה מישראל חוזרת לבית אביה על זו נאמר ושבה אל בית אביה כנעוריה מלחם אביה תאכל אמר הר\"ם פי' אמר השם מלחם ולא כל לחם ובאה הקבלה [ראה בפיה\"מ הנדפס] שמעשר ראשון מותר לזרים:",
                "<b>אמר</b> המאירי בת ישראל המאורסת לכהן או שמעוברת מכהן או ששומרת יבם לכהן וכן בת כהן לישראל ר\"ל המאורסת לישראל או שומרת יבם ישראל או מעוברת מישראל אינה אוכלת בתרומה שהעובר והיבם והאירוסין פוסלין ולא מאכילין כמו שביארנו בפרק אלמנה וכן הלכה אבל מה שאמר אחר כן שבת ישראל מאורסת ללוי או מעוברת מלוי או שומרת יבם ללוי וכן בת לוי לישראל לא תאכל במעשר אינה אלא לדעת ר' מאיר שאוסר מעשר ראשון לזרים ודינו כתרומה לגמרי לאיסור אכילה דיליף מעשר מתרומה מדכתיב כי את מעשר בני ישראל אשר ירימו לה' תרומה הקיש מעשר לתרומה לאיסור אכילה אלא שמודה שאין באכילתו במזיד מיתה ולא בשוגג חומש דרחמנא מיעטיה מדכתיב בתרומה גבי מזיד ומתו בו כי יחללוהו ובשוגג ויסף חמשיתו עליו בו ולא במעשר עליו ולא על המעשר ומכל מקום לדעת חכמים מותר הוא לזרים ולא הוקש לתרומה אלא ללמד שטובל כתרומה ר\"ל שלא יצא הכרי מידי טבלו אע\"פ שהורמה תרומה גדולה עד שיורם ממנו מעשר ראשון והלכה כחכמים ואחר שכן כל אלו אוכלות במעשר דהא זרה גופה אכלה ומה שאמר אחר כן בת לוי מאורסת לכהן מעוברת מכהן שומרת יבם לכהן וכן בת כהן ללוי שאינה אוכלת ודאי קשה לפרש שאם לרבנן הרי אף זרה אוכלת ואם לר' מאיר במעשר מיהא תיכול שהרי מעשר אף לר' מאיר מותר לכהנים וכמו שאמרו בגמרא ר' אליעזר מתירו אף לכהן ושאלו בה ומי איכא מאן דאסר ואם כן תיכול ממה נפשך אי משום אב אי משום בעל ותירצו בגמרא אמר רב ששת מאי אינה אוכלת דקתני אינה נותנת רשות לתרום מעשר של ארוסה ר\"ל להוציא ממנו תרומת מעשר שבו ומשום דהוה ליה כתורם שלא מדעת ואם כן מתניתין אפילו תימא רבנן היא ודקתני בת ישראל המאורסת ללוי כו' לא תאכל במעשר פירושו אינה נותנת רשות לשלוחה לתרום תרומת מעשר שבו והיינו דקאמר אינה אוכלת דהא לדברי הכל אינו מותר עד שיופרש ממנו תרומת מעשר וכן בכלם ושמא תאמר אם כן אף בבת לוי המאורסת ללוי כן מפני תרומת מעשר שבו ושהיא אינה נותנת רשות לתרום אין הכי נמי ואיידי דתנא לגבי אכילה ודאית בת ישראל המאורסת לכהן תנא נמי בת ישראל המאורסת ללוי הא בת ישראל הנשואה ללוי נותנת רשות שלא מדעת בעלה וכן הלכה וכן בתרומה וכל שכן שהיא בעצמה תורמת ומכל מקום דוקא על מה שהיא אוכלת אבל לא על הכל אלא אם כן לעיסתה וכמו שנותנת רשות נותנתו אף לתרום מן הרעה על היפה וכן פירשוה בדרך אחרת דהאי דקאמר אינה אוכלת במעשר פירושו שאין חולקין לה מעשר בבית הגרנות בלא בעלה וזו ודאי אף בנשואה כן אלא דאיידי דנקט לגבי אכילה ארוסה תנא נמי הכא ארוסה ולא סוף דבר לדעת האומר שזה שאין חולקין לאשה תרומה בגורן בלא בעלה משום יחוד הוא אלא אף לדעת האומר שאין הטעם אלא מגזירת גרושה ר\"ל שמא יגרשנה הכהן ואין הכל יודעין בגירושיה ונמצאו נותנין תרומה לזרה ובבת לוי המאורסת לכהן או בת כהן המאורסת ללוי ליכא למיגזר דהא אי נמי מגרש לה שפיר קא אכלה מכל מקום גזירה משום גרושה בת ישראל דהא בתרומה נמי אף בבת כהן לכהן גזרינן כדאיתה בפרק נושאין:",
                "<b>ולענין</b> פסק לענין מעשר חולקין וליכא למיגזר דהא אי נמי זרה היא מציא למיכל כל שתפריש תרומת מעשר שבו ולענין תרומה אין חולקין אי משום גזירת תרומה אי משום יחוד דתרויהו הילכתא נינהו:",
                "<b>בת</b> ישראל שנשאת לכהן אוכלת בתרומה בשביל בעלה שהרי קנין כספו הוא מת הבעל כל שיש לה ממנו זרע תאכל בתרומה בשביל הזרע שנאמר ויליד ביתו הם יאכלו בלחמו קרי ביה יאכילו בלחמו:",
                "<b>נשאת</b> ללוי אוכלת במעשר בשביל בעלה אף לדעת ר' מאיר שהרי הוקש לתרומה וכן אם מת ולה ממנו בן תאכל במעשר בשביל בנה ולרבנן מיהא זו לא הוצרכה דהא אפילו זרה אכלה ומכל מקום יש לפרשה אף לדעת חכמים ובזו שנשאת לכהן שמת הכהן ויש לה זרע ממנו וקאמר שאם נשאת אחר כן ללוי אינה אוכלת בתרומה ואמר תאכל במעשר ללמד שלא תאכל בתרומה אע\"פ שזרעה מכהן קיים ואף לכשמת בעלה השני אם יש לה זרע ממנו אותו זרע פוסלה מן התרומה אע\"פ שזרעה מכהן קיים וכן אם נשאת זו שמת בעלה הכהן ושיש לה זרע ממנו לישראל לא תאכל בתרומה ולא במעשר לדעת ר' מאיר ואפילו מת בעלה השני כל שיש לה ממנו בן לא תאכל בתרומה אע\"פ שזרעה מכהן קיים וכן במעשר אליבא דר' מאיר:",
                "<b>מת</b> בנה מישראל תאכל במעשר בשביל בנה הלוי וזו לדעת ר' מאיר:",
                "<b>מת</b> בנה מלוי ר\"ל או מישראל תאכל בתרומה בשביל זרעו של כהן הואיל ומת הזרע הפוסל ואם מת זרע הכהן לא תאכל בתרומה ולא במעשר לר' מאיר וכבר ידעת שאין הלכה כר' מאיר ואם כן כל שנאמר כאן בתרומה הלכה כן וכשם שזרעו של ישראל פוסל בתרומה כך זרעו של לוי פוסל מן התרומה לדברי הכל:",
                "<b>בת</b> כהן שנשאת לישראל לא תאכל בתרומה מת ולה ממנו בן לא תאכל בתרומה שזרעה מישראל פוסלה ואם נשאת זו ללוי אחר מיתת הישראל תאכל במעשר אף לר' מאיר ולא תאכל בתרומה שהרי נפסלה משני צדדין אם מזרעה של ישראל אם מבעלה לוי מת ולה ממנו בן תאכל במעשר בשביל בנה לדעת ר' מאיר שלדעת ר' מאיר כשם שנשואי ישראל ולוי פוסלין מן התרומה כך נשואי ישראל פוסלין במעשר וכשם שזרעו של כהן מאכיל בתרומה כך זרעו של לוי מאכיל במעשר נשאת זו לכהן תאכל בתרומה בשביל כהן אע\"פ שיש לה בנים מישראל דלא גרעא מבת ישראל שהיא פסולה מעיקרה ואוכלת בשביל בעלה וכן אם מת ולה ממנו בן תאכל בתרומה ואין זרעה שמישראל פוסלתה אחר שהיא בת כהן ושיש לה בן מכהן הא מת בנה מכהן נפסלה מפני זרעה שמישראל וכן בלוי למעשר לדעת ר' מאיר מת בנה שמישראל חוזרת לבית אביה ואוכלת בתרומה אבל בת ישראל שנשאת לישראל תחלה ויש לה ממנו בן וחזרה ונשאת לכהן אוכלת בתרומה וכן אם מת ולה ממנו בן אע\"פ שזרעה שמישראל קיים אוכלת בשביל בנה שמכהן שהוא מאכילה כמו שהיה אביו מאכילה:",
                "<b>זהו</b> ביאור המשנה וכל מה שנאמר בה לענין תרומה הלכה פסוקה היא על הדרך שביארנו ודברים שנכנסו תחתיה בגמרא אלו הן:"
            ],
            [
                "<b>האוכל</b> תבואה בטבלה אפילו הורם ממנה תרומה גדולה ולא הורם ממנה מעשר ראשון או שהורם ממנה מעשר ראשון ולא מעשר שני או אפילו מעשר עני עובר בלאו שנאמר לא תוכל לאכול בשעריך כלומר שלא תאכל מן התבואה עד שתפריש מה שנצטוית ליתן בשעריך אלא שהטבול לתרומה ומעשר ראשון הטבול לתרומת מעשר יש בו מיתה בידי שמים:"
            ],
            [
                "<b>מעשר</b> ראשון התורה נתנתו ללוי שנאמר ואל הלוים תדבר ונאכל בכל מקום שאינו צריך חומה ומותר לאכלו בטומאה שאין בו קדושה כלל אלא כל שניטלה תרומתו הרי הוא חולין שנאמר ונחשב לכם תרומתכם כדגן מן הגרן ולויים וכהנים אף הם מפרישין תרומות ומעשרות לעצמן אלא שאין מוציאין מעשר ראשון מיד הכהן ליתנו ללוי וכן שאר מתנות כהונה אין מוציאין אותם מכהן לכהן ובימי עזרא קנסו את הלויים שלא ליתן להם מעשר ראשון כלל מפני שלא עלו עמו לירושלם אלא ינתן או לעניים או לכהנים לאכלו בימי טומאתן ולא להם כלל ויש אומרים שלא היה הקנס אלא ליתנו להם או לכהן ואין זה כלום שהרי בסוגיא זו חלק ר' אלעזר בן עזריה לומר דמדאוריתא אף לכהן ואם כן לדידיה מיהא מאי קנסא ור' עקיבא לא חלק עמו אלא בדין תורה אבל לענין קנס מודי ליה והראיה שהרי מצינו בסוגיא זו בההיא גינתא דהוה ר' אלעזר בן עזריה שקיל מעשר ראשון מינה ר\"ל מתורת כהונה ואהדריה ר' עקיבא לפתחא דגינתא אבי קברי ר\"ל שהחזיר הפתח שלא יוכל אדם ליכנס בה אלא דרך בית הקברות כדי שלא יוכל ר' אלעזר בן עזריה שהיה כהן ליכנס לשם ושיתנהו לעניים עד שכעס עליו ואמר עקיבא בתרמילו ואנא חיי כלומר אפילו הוא חוזר לתרמילו שהיה רועה עם כלבא שבוע אנא חיי בלא מעשר שלו ושאלו בה מאי טעמא עבד ר' עקיבא הכי והשיבו מפני שהיה ר' אלעזר נוטלו בדין תורה ומפני שהיה אומר שאף מן התורה כהנים ולויים שוים בו ולא בתורת קנס ואמר ליה אי בתורת קנס קא אתית אית לך כלומר ולא ללוי אי בתורת חלוקה קא אתית לית לך אלא אתננו לעניים אלמא דלגמרי קנסינהו ואף בשני של כתובות אמרו אימר דאמר ר' אלעזר בן עזריה אף לכהן לכהן ולא ללוי מי אמר ותירץ לבתר דקנסינהו עזרא אלמא לגמרי קנסינהו:"
            ],
            [
                "<b>כבר</b> בארנו בבת כהן שחזרה לבית אביה בלא זרע של ישראל שחוזרת לתרומה אבל לא לחזה ושוק מכל מקום כל האוכלת בשביל בנה אוכלת אף בחזה ושוק ואין צריך לומר באוכלת בשביל בעלה:",
                "<b>האב</b> מיפר נדרי בתו ביום שמעו עד שתבגר בגרה או שנתאלמנה או נתגרשה אין לו עוד רשות בה ואם היא נערה המאורסה אביה ובעלה מפירין נדריה ואם מת הארוס חוזרת לרשות אב מסרה האב לשלוחי הבעל ונתארמלה או נתגרשה בדרך הואיל ויצאה שעה אחת מרשותו שוב אינו יכול להפר כמו שיתבאר במקומו:",
                "<b>התרומה</b> ממון כהן היא עד שיכול לקדש בה את האשה והוא שקראוה כאן לחם הקנוי לאביה אבל חזה ושוק ושאר מיני קדשים אינו זוכה בו אלא משולחן גבוה ואינו מקדש בהם את האשה כמו שביארנו במקומו:",
                "<b>ממה</b> שכתבנו התבאר לך שהיבמה לא עשה בה ולד מן הראשון כולד מן השני ר\"ל שאם יש ליבמה זו ולד מבעל אחר שכבר מת ונשאת לזה שמת בלא בנים ונזדקקה לאחיו של זה אין הולד שיש לה מצד אחר פוטרתה מיבם זה ושהעובר נידון כולד לפטור מן היבום ר\"ל שאם היא מעוברת מן האח שמת פטורה מן היבום דכתיב ובן אין לו עיין עליו ולענין תרומה עשה בו ולד מן הראשון כולד מן השני ר\"ל שאם נשאת בת כהן לישראל וילדה ממנו בן ומת בעלה ונשאת לישראל אחר ומת ולא ילדה ממנו עדין אסורה בתרומה מפני ולד ראשון וכן העובר נידון בה כולד לפסול וכן למדת שלענין תרומה לא עשה בה מתים כחיים שאם בת כהן ילדה מישראל ומת בעלה ואחר כך מת בנה חוזרת לבית אביה ואין דנין את הבן כחי אבל לענין יבום עשה בו מתים כחיים שאם נשאר לה בן מן האח ואחר כך מת בנה אסורה ליבם כאלו הבן חי שהרי כתוב דרכיה דרכי נעם וכל נתיבותיה שלום וזו שהיה לה בן ולא נזדקקה ליבום ונשאת לשוק ואחר כך מת בנה אם תאמר תחלוץ תתגנה על בעלה ויבאו לידי קטטה וכתיב דרכיה דרכי נעם וכל נתיבותיה שלום:",
                "<b>נשלם</b> פרק יש מותרות תהלה לאל עושה גבורות. ברוך נותן ליעף כח ולאין אונים עצמה ירבה:"
            ],
            [
                "<b>בעזר</b> הצור:",
                "<b>האשה</b> שהלך בעלה למדינת הים כו' כבר ביארנו בתחלת המסכתא שהחלק השלישי שבה הוא בביאור עניני האשה ששמעה שמת בעלה אלא שלא נתברר לה מיתתו על אי זה צד מתירין אותה לינשא ועל אי זה צד אוסרין ובאו בזה הפרק להתחיל בביאור זה החלק ובפרט באשה שהותרה לינשא על פי שמועת מיתתו של בעל ואחר שנשאת נתברר שעדין בעלה הראשון קיים היאך מתנהגים בעניניה הן בענין איסורין הן בענינים שבדיני ממונות ונתגלגל מזה לאשה שיש לה בעל ויבם ובן ואמרו לה שמת בעלה ואחר כך מת בנה שנמצא לפי דבריהם שלא נזדקקה ליבם והלכה ונשאת ואחר כך נודע שהדבר בהפך ר\"ל שמת הבן תחלה ונמצאת יבמה לשוק או שאמרו לה שהבן מת תחלה ונתיבמה ואחר כך נודע שהדבר בהפך היאך דנין בה וכן במי שהלכה אשתו למדינת הים ובאו ואמרו לו מתה אשתו ונשא את אחותה ואחר כך נודע שאשתו קיימת וכיוצא בדברים אלו ועל זה הערך נכללו ענינים אלו גם כן בחלק איסורי ביאה שמחמת זנות ואחר שהתבארו דינין אלו חזר לעניני החלק הראשון בהלכות יבום וחליצה ובפרט בענין ביאת בן תשע על אי זה צד היא מועלת ועל זה הצד יחלקו עניני הפרק לחמשה חלקים החלק הראשון בטעות האשה והוא באשה ששמעה שמת בעלה ונשאת ואחר כך נודע שקיים הוא או שקיים היה בשעה שנשאת היאך דנין בה השני גם כן בטעות האשה והוא בשמעה שמת בעלה ואחר כך מת בנה ונשאת לשוק בלא חליצה ואחר כך נודע שהדבר בהפך וכיוצא בזה היאך דנין בה השלישי גם כן בטעות האשה והוא ששמעה שמת בעלה ולא נשאת אלא שנתקדשה ואחר כך נודע שבעלה קיים היאך דנין בה הרביעי בטעות האיש והוא באדם ששמע שמתה אשתו ונשא את אחותה ואחר כך נודע שהיא קיימת היאך דנין בו וכיוצא בטעויות אלו החמישי בענין הלכות יבום ובפרט בדין ביאת בן תשע זהו שרש הפרק דרך כלל אלא שיתגלגלו בו דברים שלא מן הכונה כענין סוגית התלמוד על הדרך שכבר קדם:",
                "<b>והמשנה</b> הראשונה ממנו תבאר ענין החלק הראשון והוא שאמר האשה שהלך בעלה למדינת הים ובאו אמרו לה מת בעליך ונשאת ואחר כך בא בעלה תצא מזה ומזה צריכה גט מזה ומזה אין לה כתובה ולא פירות ולא מזונות ולא בליות על זה ועל זה אם נטלה מזה ומזה תחזיר הולד ממזר מזה ומזה לא זה וזה מטמאין לה לא זה וזה זכאין במציאתה ולא במעשי ידיה ולא בהפר נדריה היתה בת ישראל נפסלה מן הכהנה בת לוי מן המעשר ובת כהן מן התרומה אין יורשיו של זה ויורשיו של זה יורשין כתובתה מתו אחיו של זה ואחיו של זה חולצין ולא מיבמין ר' יוסי אומר כתובתה על נכסי בעלה הראשון ר' אלעזר אומר הראשון זכאי במציאתה ובמעשי ידיה ובהפר נדריה ר' שמעון אומר ביאתה או חליצתה מאחיו של ראשון פטורות צרותיה ואין הולד ממנו ממזר נשאת שלא ברשות מותרת לחזור לו אמר הר\"ם מהעקרים אשר אצלנו שמי שזנתה אשתו תחתיו תאסר עליו מפני זנותה למאמר השם יתברך בסוטה נטמאה נטמאה שתי פעמים ובא בהעתקה טמאה לבעל טמאה לבועל ולזה חייבנו בכאן תצא מזה אע\"פ שהיא שוגגת לפי שהיא נעשית טמאה וחיוב הגט מן הראשון מבואר ואמנם מן השני גזרה שמא יאמרו אשת איש יוצאה בלא גט ולא יתחייב מאחד מהן כתובה ולא תנאי כתובה לפי שהם מוכרחים לגרשם מצד התורה ואין דינה כדין אשת כהן שנשבית אשר בעלה חייב בכתובתה ואשוב אל אמרו ולא בלאות לא מה שהפסיד מנכסי צאן ברזל ולא מנכסי מלוג מה שהוציא ממנו ואם היו הבלאות קיימות הנה היא תקחם בלי ספק שהעקר אצלנו זנתה לא הפסידה בלאותיה הקיימין ולא פירות שלא נוציא מהם מה שהגיע אצלם מפירות נכסיה וכן אין לה תוספת כתובה ואמרו והולד ממזר מזה ומזה ירצה בו שאם בא עליה בעלה הראשון והיא תחת השני קודם שתקח ממנו גט הולד ממזר והוא ממזר מדרבנן והולד השני ממזר מדאורייתא ולזה הולד מהראשון אסור בממזרת ואסור בבת ישראל ומהעקרים גם כן שבת לוי שזנתה לא נפסלה מהמעשר ואמנם נפסלה בכאן קנס ואין הפרש בין נשאת ברשות בית דין או שלא ברשות בית דין ואפילו העידו שני עדים במותו ולא אמרינן מאי הוה ליה למעבד אבל כל זמן שלא ימצא לה בעלה הראשון תצא מזה ומזה וכל הדרכים האלו בה ואין הלכה לא כר' יוסי ולא כר' אלעזר ולא כר' שמעון:",
                "<b>משנה</b> נשאת על פי בית דין תצא ופטורה מן הקרבן שלא על פי בית דין תצא וחייבת בקרבן יפה כחו של בית דין שפטרוה מן הקרבן הורוה בית דין להנשא והלכה וקלקלה חייבת בקרבן שלא התירוה אלא להנשא אמר הר\"ם זאת ההלכה נדחית אבל היא חייבת בקרבן לשני הפנים יחד לפי שהעקר אצלנו בעושה בהוראת בית דין פטור ובו יש תנאים רבים כמו שיתבאר בהוריות ובהתקבץ אלו התנאים יהיה העושה פטור ואלו התנאים אין מהן בכאן אפילו אחד ולזה האשה ובעלה השני חייבין בקרבן לפי שהן שוגגין וזה הקרבן הוא חטאת נקבה מן הצאן:",
                "<b>אמר</b> המאירי האשה שהלך בעלה למדינת הים ובאו ואמרו לה מת בעליך ונשאת ואחר כך בא בעלה ונמצא שבטעות נשאת הן שנשאת בעד אחד וברשות בית דין שהרי עד אחד נאמן בכך כמו שיתבאר הן שנשאת על פי שני עדים שנמצאת אנוסה גמורה תצא מזה ומזה כו' ודברים אלו יש בהם מן הדין ויש בהם מתורת גזירה או קנס כמו שיתבאר בפרטים והוא שאמר תצא מזה ומזה ר\"ל שאסורה לשניהם לשני שהרי אשת איש היא ולראשון כדין אשת איש שזינתה ואע\"פ ששוגגת היא ושוגגת כאנוסה היא ואונס בישראל שארי מכל מקום לא הותרה לינשא בעד אחד אלא משום עיגונא ומשום דסמכי רבנן עלה דדייקא ומינסבא ומדלא דייקא שפיר פושעת היא ואין צריך לומר אם נשאת על פי עד אחד מאליה בלא הוראת בית דין שהרי כל שבעד אחד אין לה לינשא לכתחלה אלא בהוראת בית דין ואף כשנשאת בעדים מכל מקום כל כי הא קנסוה רבנן כי היכי דתידוק שפיר ואף לכשיגרשנה הראשון אסורה לשני שכל שנאסרה לבעל נאסרה לבועל כמו שהתבאר:",
                "<b>וצריכה</b> גט מזה ומזה כלומר שלא הותרה לינשא לאחר עד שתטול גט משני אלו מן הראשון בדין גמור ומן השני אע\"פ שאינו אלא זנות בעלמא מתורת גזירה שמא יאמרו גירש זה ונשא זה ונמצאת אשת איש יוצאה בלא גט:",
                "<b>ואין</b> לה כתובה לא על זה ולא על זה מן השני לא דהא לאו נשואין נינהו ומן הראשון נמי לא דהא לא תקינו רבנן כתובה אלא שלא תהא קלה בעיניו להוציאה וזו הרי בת הוצאה היא כך פירשו הטעם בגמרא ומכל מקום טעם זה אינו עולה אלא לעיקר כתובה ר\"ל מנה מאתים והוא הדין לתוספת אבל נדוניא שהביאה לא הפסידה וזו שאמרו בפרק אע\"פ תנאי כתובה ככתובה ונפקא מינה למוכרת ולמוחלת וכו' וכן לעוברת על דת ור\"ל עוברת על דת וחברותיה שזו בכללן אף אנו מפרשים שנדוניא אינה בכלל תנאי כתובה ולשיטה זו מה שאמרו בתלמוד המערב נשים שאמרו חכמים יוצאות שלא בכתובה לא סוף דבר מנה מאתים אלא אפילו כתובתה אלף דינרין איבדה את הכל לאו אלף דינרין דנדוניא קאמר אלא שהוסיף לו משלו וכעין מה שאמרו בפרק אלמנה שבכתובות ק\"א א' נשים שאמרו חכמים יוצאות שלא בכתובה כגון עוברת על דת וחברותיה אין להם תוספת וכל שכן מנה מאתים כך היא שיטתנו ומכל מקום בתלמוד המערב מוכיח שאף הנדוניא הולכת לאיבוד שהרי במה שאמרו במשנתנו ר' אלעזר אומר בעלה הראשון זכאי במציאתה ובהפר נדריה ובמעשי ידיה שאלו שם מה ר' אלעזר אומר בכתובה והשיבו מה אם דברים שנפלו לו דרך איסור את אמר זכאי כתובה שנפלה לו דרך היתר לא כל שכן ואי בעקר כתובה קאמר מאי נפלה לו דקאמר ומכל מקום איפשר לפרש דלישנא דנפלו לה לאו דוקא אמר וגדולי הדור כתבוה כדעת תלמוד המערב וראיה ברורה אצלם מה שאמרו כאן אין יורשיו של זה ויורשיו של זה יורשין כתובתה ושאלו בה בגמרא כתובה מאי עבידתה ותירץ לא נצרכא לכתובת בנין דיכרין מהו דתימא לדידה דעבדא איסורא קנסו רבנן לזרעה לא קנסו קמ\"ל וכתובת בנין דיכרין ודאי בנדוניא היא ומכל מקום איפשר לי לפרש דאע\"ג דכתובת בנין דיכרין עיקרה בנדוניא היא ומטעם שיקפוץ אדם ויתן לבתו כבנו מכל מקום הענין מתפשט אף לעיקר כתובה ומכל מקום אף לשיטתנו דוקא מה שהוא בעין כגון אם ייחד לה קרקע בכתובתה או שיש שם דברים שהביאה בעין וכמו שאמרו בפרק אלמנה ניזונת היוצאה משום שם רע נוטלת מה שבפניה ויוצאה ולדעת הגאונים אף כל הבא מחמתם כן כמו שביארנו שם אבל מה שאבד לגמרי הפסידה:",
                "<b>ולא</b> פירות פירשו בתלמוד המערב שאינה יכולה להוציא מאחד מהן פירות שאכלו בנכסיה לאחר נישואי שני עד שנתנו גט ובתלמוד המערב פירשו עד שבא הראשון ושמא תאמר בראשון מיהא מאחר שלא בא מהיכן אכל משכחת לה בפירות עבדי מלוג או בהמת מלוג שהוליך עמו או שנפלו לה נכסים במדינת הים ואכל שם פירותיהן וכיוצא בזה ובשני ודאי אין זה אלא קנס דהא גזל הוי גביה ויש מפרשים ולא דין פירות ר\"ל שאינו חייב לפדותה:",
                "<b>ולא</b> בלאות פי' מה שבלה לגמרי בנכסי צאן ברזל או אם לא בלה לגמרי שאינו משלם פחת אבל מה שהוא בעין או דאתי מחמתיה נוטלת כמו שכתבנו ובמלוג מיהא אינה נוטלת שהרי פחתו פחתו לה ומכל מקום גדולי הרבנים פירשו שאפילו בלאותיה הקיימין שבנכסי צאן ברזל הפסידה ואע\"פ שבזינתה אמרו שלא הפסידה בלאותיה קיימין שמא בזו החמירו כי היכי דתידוק טפי וכעין מה שאמרו הולד ממזר מזה ומזה ואלו ולד סוטה ודאית אינו ממזר וכמו שאמרו בפרק החולץ הכל מודים בבא על הנדה ועל הסוטה שאין הולד ממזר ופירשנוה אף מדברי סופרים וכן פירשוה גדולי הרבנים בפרק יש מותרות בענין סוטה ודאי איכא בינייהו אע\"פ שקצת גאונים פירשוה בדרך אחרת:",
                "<b>ולא</b> מזונות ר\"ל אם לותה ואכלה וטעמא דכולהו משום דתנאי כתובה ככתובה:",
                "<b>ואם</b> נטלה מזה ומזה תחזיר ואיך אומרים כיון דתפסה תפסה לא בכתובה ולא בפירות ולא במזונות ולא בבלאות ופירוש הדברים במה שנטלה אחר שבא הראשון אבל אם נטלה קודם שבא הראשון אין מוציאין מידה וזהו שאמרו בתלמוד המערב הדא דתימא בשנטלה משבא הראשון אבל נטלה עד שלא בא הראשון כמה דלא מפקא מיניה ר\"ל פירות שאכל כך לא מפיק מינה ולמדת שזה שאמרו בפירות שאינה מוציאתם דוקא פירות שאכל קודם שבא הראשון אבל מה שאכל משבא הראשון מוציאה ממנו:",
                "<b>והולד</b> ממזר מזה ומזה ר\"ל ולד שנולד לה מאחד מהם אחר נשואי שני דמשני ודאי ממזר גמור הוא ומראשון הוי ממזר מדברי סופרים ולאסרו בבת ישראל ומכל מקום אסור הוא בממזרת שאין בית דין מתנים לעקור דבר מן התורה בידים אלא בשב ואל תעשה כגון לולב ושופר שלא ידחו את השבת או לעשות סייג וגדר לפי שעה או לענין הפקר ממון כמו שיתבאר ומכל מקום דוקא אמרו ממזר מזה ומזה בשילדה לאחד מהם קודם שיגרשנה האחר אבל אם גירשה הראשון ואחר כך ילדה לשני אע\"פ שאסורה לו וכן אם גירשה השני בגט של דברי סופרים ואחר כך ילדה לראשון אע\"פ שאסורה לו אינו ממזר אפילו מדברי סופרים דלא גרעא מסוטה שזינתה במזיד שאין הולד ממזר אע\"ג דאיכא לאו דלא הוטמאה וכדאמרינן בפרק יש מותרות סוטה ודאית איכא בינייהו אלמא דלא הוי ממזר אפילו מדברי סופרים שאם תאמר מדאוריתא הוא דלא הוי ממזר הא מדברי סופרים מיהא הוי ממזר הא נמי לא מרגלא ליה שהרי זרעה פסול מדרבנן אלא שמע מינה שאינו ממזר אף מדברי סופרים וכל שכן מבועל דליכא לאו אלא עשה דונטמאה ונטמאה שלשה פעמים דדרשינן בה סוטה כ\"ח א' אחת לבעל ואחת לבועל ואחת לתרומה וכל שכן לכהונה ועוד ראיה ממה שנאמר בפרק זה אמרו לה מת בעליך ונשאת ואחר כך אמרו לה קיים היה באותה שעה תצא והולד ראשון ר\"ל שנולד לפני השמועה ממזר מדברי סופרים והאחרון ר\"ל שנולד לאחר השמועה אינו ממזר אפילו מדברי סופרים וודאי כשם שלאחר מיתת הראשון אינו ממזר אפילו מדברי סופרים כך לאחר גיטו אינו ממזר אפילו מדברי סופרים ויש חולקים לומר שהולד משני אף לאחר גיטו של ראשון ממזר מדברי סופרים וליאסר בבת ישראל ואל תחוש לדבריהם אע\"פ שהביאו בהם קצת ראיות שכלן דחויות הן וכבר הובררו בחבורי הראשונים על ידי מעשה:",
                "<b>ולא</b> זה וזה מיטמאין לה ר\"ל שאם הם כהנים אסורים בכך ואם הם ישראלים אין להם מצוה בכך אע\"פ שמצוה ליטמא למתים שהוזכרו בפרשה שהרי אשתו פסולה אינה בכלל כמו שאמרו יש בעל מיטמא ויש בעל שאינו מיטמא כיצד מיטמא הוא לאשתו כשרה אבל לא לאשתו פסולה:",
                "<b>ולא</b> זה וזה זכאין במציאתה שהרי לא תקנו לו חכמים מציאה שלה אלא משום איבה והכא ניחא לן דליהוי לה איבה כי היכי דלא תיעכב גבי חד מינייהו ואע\"פ שבאלמנה לכהן גדול אמרו בתוספתא בשני של מסכתא זו שזכאי במציאתה התם הואיל ויש לה כתובה יש לה תנאי כתובה חוץ ממזונות ובחיי הבעל מפני שאין מחזיקין ידי עוברי עבירה כמו שהתבאר בפרק יש מותרות:",
                "<b>ולא</b> במעשה ידיה שהרי לא נתקנו אלא תחת מזונות וכל דלית לה מזוני מיניה לית ליה מינה מעשה ידיה:",
                "<b>ולא</b> בהפר נדריה שלא זיכתהו תורה בכך אלא שלא תתגנה עליו כגון אם נדרה שלא תרחץ ושלא תתקשט וזו תתגנה ותתגנה:",
                "<b>ואנו</b> אין לנו ולא הוזכרה כאן ירושתה אם אחד מהם זוכה בה אם לאו ומאחר שלא הוזכרה יראה שהיא עומדת על דינה וראשון יורשה דאיהו לא עבד איסורא דליקנסיה ואע\"ג דלית ליה במציאה ומעשי ידיה והפר נדריה התם כבר פרישנא טעמא בכולהו אבל ירושתה דלאחר מיתה למה יפסיד ואם תאמר אם כן יטמא לה דמאחר שהוא יורשה מת מצוה היא וכמו שאמרו בקטנה למטה כיון דבעל יורשה קריא ולא ענו לה קרינא ביה תירצו בה גדולי הדור שלא אמרוה אלא בקטנה שאין עיקר נשואיה דבר תורה ואם הוא יורש ואינו קובר אף הקרובים נמנעים ואומרים אם עשאוהו בעל לירש יעשוהו בעל לקבור וכן הדין בשניות מדברי סופרים אבל הפסולות מן התורה כגון אלמנה לכהן גדול גרושה לכהן הדיוט ממזרת ונתינה לישראל יורש ואינו מיטמא שאין קרובים נמנעים בכך שיודעים הם שאסורה היא לו מן התורה אלא שתפיסת קדושיו מורישתו ואין זה אלא כאחותו בעולה שיורשה ואינו מיטמא לה והכי איתה בתוספתא בהדיא בשני של מסכתא זו אלמנה לכהן גדול גרושה וחלוצה לכהן הדיוט ממזרת ונתינה לישראל הרי היא כאשתו לכל דבר כו' יורשה ומיטמא לה והא דתני בה חלוצה איפשר דאשגר לישן הוא אי נמי הואיל ודמיא לאינשי כגרושה קריא וענו לה קרינא בה ויש חולקין לומר שאינו יורשה ולא הוצרכה להזכירה מפני שאין לה כתובה ונכסי מלוג לא שכיחי ועקר הדברים כדעת ראשון:",
                "<b>היתה</b> בת ישראל נפסלה מן הכהונה ר\"ל מלינשא לכהונה שהרי אף אשת ישראל שנאנסה אע\"פ שמותרת לבעלה דכל באונס לאו זונה היא לאיתסורי עליה נפסלה לינשא לכהונה מדין נבעלה לפסול לה כל שכן זו שעשאוה כזונה גמורה:",
                "<b>ובת</b> לוי מן המעשר וזו ודאי אינה אלא קנס שהרי בת לוי שזינתה לא נפסלה מן המעשר כדתניא לויה שנשבית או שנבעלה בעילת זנות לא נפסלה מן המעשר אלא קנסא:",
                "<b>ובת</b> כהן מן התרומה פירשו בגמרא אפילו תרומה דרבנן:",
                "<b>ואין</b> יורשיו של זה ושל זה יורשין כתובתה שאלו בגמרא כתובה מאי עבידתה כלומר שהרי אמרו אין לה כתובה ופירשוה בכתובת בניו דיכרין כלומר שאם היו לה בנים מן הראשון ומן השני ומתה בחיי שניהם ואחר כך מתו הבעלים אין בניו של זה ולא בניו של זה יורשיו כתובתה שקנסו אף הבנים משום אמן ר\"ל בני ראשון דבני שני אף מן הדין אין להם כלום דזנות בעלמא הוא:",
                "<b>ואם</b> מתו אחיו של זה ואחיו של זה חולצין ולא מיבמין ר\"ל אם מתו עד שלא נתנו גט ואחיו של ראשון חולץ מן התורה ולא מיבם מדרבנן ומתורת קנס דאי מדאוריתא בת יבום היא ומשום סוטה ליכא דהא אנוסה הואי ואחיו של שני חולץ מדרבנן לאסור אף קרובותיה:",
                "<b>אלו</b> הן דברי תנא קמא וכלן הלכה הן אלא שאחר כך באו ר' יוסי ור' אלעזר ור' שמעון לחלוק על דבריו זה בכה וזה בכה ואין הלכה כאחד מהם אלא שלענין ביאור פירשו בגמרא על מחלוקתם דקמאי מודו לבתראי אבל בתראי לא מודו לקמאי כלומר ר' יוסי מודה לדברי ר' אלעזר ולדברי ר' שמעון וכן ר' אלעזר לר' שמעון אבל ר' אלעזר אינו מודה לר' יוסי וכן ר' שמעון אינו מודה לא לר' אלעזר ולא לר' יוסי אלא שכלם שוים שלא להשוות ראשון לשני לכל הדברים זה בכה וזה בכה והענין הוא שר' יוסי אומר כתובתה על נכסי בעלה הראשון כלומר שלא הפסידה כתובה מראשון אחר ששוגגת היא ומעתה יש לך להבין מדבריו שאם במה שהוא תועלת שלה לא קנסו כל שכן במה שהוא תועלת שלו ואם כן כל שכן שהוא מודה לדברי ר' אלעזר הבא אחריו להיות הוא זכאי במציאתה ובמעשי ידיה אבל ר' אלעזר אינו מודה לר' יוסי דכתובה ודאי הואיל ותועלת שלה היא ואיהי עבדא איסורא קנסינן לה אבל הוא זכאי במציאתה ובמעשי ידיה ובהפר נדריה ושניהם מודים לר' שמעון שביאת אחיו של ראשון פוטרת צרתה דהשתא הני דמחיים לא קנסינן ביאת יבם דלאחר מיתה לא כל שכן אבל ר' שמעון חולק עם שניהם ואומר דהני כולהו מחיים קנסו בהם אבל ביאת יבם דלאחר מיתה לא הילכך אחיו של ראשון יכול ליבם ואחר שכן חליצתו גם כן כשרה ופוטרת צרתה ואין צורך כלל לחליצת השני וכן לדעתו אין הולד הנולד לה מראשון ממזר וכן לדעתו אם נשאת שלא ברשות ר\"ל שלא ברשות בית דין כגון שאמרו לה שני עדים מת בעלה ונשאת על פיהם שלא הוצרכה להוראת בית דין הרי זה אונס גמור ומותרת לחזור לראשון וכל זה הוא לדעת ר' שמעון אבל לתנא קמא שניהם שוים ליאסר לשניהם אף בשנשאת בעדים ולהיות הולד ממזר משניהם ולהיות אחיו של זה ואחיו של זה חולצין ולא מיבמין ואחר שאינן בני יבום הויא חליצה דידהו חליצה פסולה ואינה פוטרת צרה וכל שכן שאין לה כתובה מזה ומזה ולא זה וזה זכאין במציאתה ובמעשה ידיה ובהפר נדריה כמו שהתבאר:",
                "<b>ואחר</b> כך נתגלגלו לדין קרבן והוא שידעת שכל שזדונו כרת שגגתו חטאת והרי זה השני אצל זו בזדון כרת שהרי כל העריות בכלל כרת כמו שביארנו בהוריות ט' א' וכן ביארנו שם שהעושה בהוראת בית דין פטור מן הקרבן ומתוך כך הוא אומר שאם נשאת על פי בית דין ר\"ל בהוראת בית דין כגון שאין לה אלא עד אחד והוצרכה להוראת בית דין תצא מכל מקום אבל פטורה מן הקרבן היא ואותו השני שהרי על פי בית דין נעשה אבל שלא בהוראת בית דין כגון שנשאת בשני עדים שלא הוצרכה להוראת בית דין תצא וחייבת בקרבן ומשנה זו אינה הלכה אלא אף בנשאת על פי בית דין חייבת בקרבן היא ובעל שני שאין זה הוראה אלא טעות ומה שאמר אחר כן בהורוה בית דין לינשא והלכה וקילקלה שחייבת בקרבן שלא התירוה ליקלקל אלא לינשא לא נאמרה אלא על דעת האומר בנשאת על פי בית דין שפטורה מן הקרבן ואמר עליה שאם קלקלה חייבת שלא הורו לה בכך ואף זו פירשוה בגמרא צ\"ב א' בקלקלה לינשא לפסול לה כגון אלמנה לכהן גדול וחברותיה אבל זינתה פטורה משום דאמרה אתון שויתון יתי פנויה ומכל מקום לענין פסק כבר ביארנו שאין זו הוראה אלא טעות ובין נשאת בין קלקלה לינשא לפסול לה בין קלקלה לזנות חייבת בקרבן היא ובועלה שאין כאן הוראה אלא טעות כמו שביארנו:",
                "<b>זהו ביאור המשנה וכבר למדת פסק שבה מתוך דברינו ודברים שנכנסו תחתיה בגמרא אלו הן:</b>",
                "<b>אע\"פ</b> שאמרו עד אחד נאמן באיסורין לא נאמר כן באיסורי עריות אלא כלל ידוע בהם אין דבר שבערוה פחות משנים ואם כן זה שביארנו במשנתנו שהאשה נשאת בעד אחד וכן שעד מפי עד נאמן בה אפילו מפי אשה או עבד או שפחה ואפילו גוי מסיח לפי תומו לא מדמיון שאר איסורין הוא שהרי אף כשתאמר שבשאר איסורין עבד ושפחה כאשה ואשה כעד אחד גוי באיסורין מיהא אינו נאמן וזהו שבסוגיא זו שאלו בה מדאוריתא מנא לן וטרחו לפרשה מדמיון שאר איסורין ולא עלתה לו ופירשו הענין שתקנת חכמים היא משום עיגונא וסמכו להקל בה מתוך חומר שהחמירו עליה בסופה וזהו שאמרו בסוגיא זו מתוך חומר שהחמרת עליה בסופה הקלת עליה בתחלתה וכשהקשה לא נחמיר ולא נקל תירץ משום עיגונא אקילו בה רבנן ואין אנו גורסין בה אלא משום עיגונא שכך הוא פירושה הם הקלו משום עיגונא וסמכו על הקולא מצד החומר שהחמירו עליה בסופה אחר שהדבר מצוי להתברר אלמא שאף הקולא לא מן הדין אלא מדברי סופרים דמדאוריתא לא הותרה אלא בשני עדים ואם תאמר היאך חכמים מתירין איסור ערוה משום עיגונא כל דמקדש כו' והוה ליה כמקדש על תנאי שיהא עד אחד נאמן להשיאה ובלבד כשלא ימצא שקרן ולא עוד אלא שיש מי שמפרש שזו ששאלו מדאוריתא מנא לן לאו אמתניתין קאי דפשיטא ליה דמתניתין אינה תורה דאי הכי גוי מיהא היאך נאמן ועוד מאי שנא דבעד אחד צריכה הוראת בית דין ובשני עדים אינה צריכה אלא אמתניתין דאכלת חלב קאי והם מפרשים אלמא עד אחד נאמן בזו מדברי סופרים כמו שהוא נאמן באיסורין מן התורה וכדתנן בעד אחד אומר לו אכלת חלב ואם כן בשאר איסורין דאוריתא מנא לן דליסמוך עלה רבנן בהא וזהו שבסוגיא זו לא אמרו אלמא עד אחד נאמן אלא אחר שהביאו זו של אכילת חלב ומה שהעלו בסוף הסוגיא אלא משום עיגונא אקילו כו' דאלמא עד השתא הוה סלקא דעתין דאוריתא הם מפרשים בה לאו אשאר איסורין סמכי עלה אלא עיקרא דמילתא משום עיגונא וכן מה שאמרו בסוגיא זו מי דמי התם לא איתחזק איסורא הכי איתחזק איסורא דאלמא עלה קאי ובעי עלה מדאוריתא מנא לן הם מפרשים הכא איתחזק איסורא ואף הדומה לו משאר איסורין מנא לן עד שנסמוך עליה בזו מדברי סופרים וכן אתה מפרש בכלה לשיטה זו אלא שמתוך שיש בסוגיא זו דברים שאתה צריך לידיעתם לענין פסק והם דברים צריכים ביאור אני רואה להעירך מעט בביאורם כדי שתעמוד על עיקר ברור הפסק שבה:",
                "<b>והוא</b> ששאלו מדקתני סיפא נשאת שלא ברשות ר\"ל שלא בהוראת בית דין וכגון שיש לה שני עדים אלמא דרישא בהוראת בית דין והיינו בעד אחד ואע\"ג דתני עלה ואמרו לה בלשון רבים הרי אמרו במסכת כריתות י\"א ב' חד נמי אמרו לו תנינן ביה אלמא עד אחד נאמן ותנן נמי אמר לו עד אחד אכלת חלב והוא אומר לא אכלתי פטור הא שתיק מהימן ומביא קרבן על פיו אלמא עד אחד נאמן באיסורין מן התורה דאי לאו הכי דילמא חולין בעזרה נינהו אלא ודאי נאמן מנא לן ולשיטה ראשונה אתה מפרש מנא לן בין במשנתנו בין באיסורין ולשיטה שניה אתה מפרש בשאר איסורין מנא לן עד דליסמוך רבנן עלה לגבי ערוה משום עיגונא ובא לפרשה מדכתיב או הודע אליו חטאתו ולא שיודיעוהו אחרים והוא מכחיש שאין חטאת בא אלא בהודאת עצמו יכול אפילו הודיעוהו אחרים והוא אינו מכחיש יהא פטור מקרבן תלמוד לומר אליו מכל מקום היכי דמי אילימא דאודעוה תרי ולא מכחיש קרא למה לי אלא דאודעיה חד ולא מכחיש ואלמא דחד נאמן באיסורין ולשיטה ראשונה אתה מפרש באיסורין והוא הדין לערוה ולשיטה שניה אתה מפרש באיסורין ומינה ילפינן לערוה משום עיגונא ואקשו ליה וממאי דמשום דעד אחד מהימן דילמא לא מהימן בכל דבר שאין לזה מקום לידע והכא שאני דמדשתיק שתיקה כהודאה היא אחר שהדבר נראה שאף הוא יש לו מקום לידע כגון באכילת חלב ואף בדבר שאין לו מקום לידע כגון אשתו זינתה ושורו נרבע בעד אחד דבשתיקה מהימן כדאיתה בקדושין משום דמכל מקום הואיל ושותק לגמרי ואינו פוסח ולא מתמיה ולא מפקפק מאמין הוא בדבר אמונה מוחלטת ונעשה כיודע בדבר הא מכל מקום כל שנראה כפוסח או מתמיה או מפקפק או שאומר איני יודע אע\"פ שאינו מכחיש לגמרי לעולם אימא לך דלא מהימן וכל שכן במקום ששתיקתו של זה תועלת לו שאין ראוי להאמין בעד אחד דהאי דשתיק משום תועלתו הוא ואם כן עדות אשה מיהא אמאי מהימן תדע דהא קתני סיפא שנים אומרים אכלת חלב ר\"ל בשוגג והוא אומר לא אכלתי פטור מן הקרבן ור' מאיר מחייב ואמר ר' מאיר מה אם הביאוהו שנים לידי מיתה חמורה אם העידו עליו בדבר שחייב בו מיתה לא יביאוהו לידי קרבן הקל ואמרו לו מה אם ירצה אומר מזיד הייתי ופירשוה בכריתות בשני צדדין הראשון דהכי קאמר לא אכלתי שוגג אלא מזיד ואפילו אמר לא אכלתי כלל מגו דאי אמר לא אכלתי איפשר לפרש דבורו לא אכלתי שוגג אלא מזיד אע\"ג דאמר לא אכלתי כלל נאמן דמכל מקום כל כונתו אינה אלא שלא אכל בחיוב קרבן וכשאומר לא אכלתי לא בשוגג ולא במזיד אינו מעלה ומוריד ואין אנו תופשין מדבורו אלא שלא אכל שוגג ואע\"פ שאין אדם משים עצמו רשע לא נאמר כן אלא לענין מיתה בידי אדם ולא עוד אלא שאינו רוצה להביא קרבן לעזרה ומה לי לשקר במקום עדים אין כאן שאין אנו מעלין מדבורו אלא שלא אכל בחיוב קרבן ואין כאן הכחשת עדים וללשון זה כל שאין צד בביאור לשונו שלא להכחיש את העדים מביא קרבן ומכל מקום נאמר שם טעם אחר משום דאדם נאמן על עצמו כמאה עדים ואפילו במקום שאין לפרש בדבורו צד שלא בהכחשת עדים כגון שאמרו לו נטמאת והוא אומר לא נטמאתי ובדרך שאין לפרש בה מאי לא נטמאתי לא עמדתי בטומאתי כגון טומאה חדשה ר\"ל שאמרו לו נטמאת עכשו מכל מקום הוא נאמן לענין קרבן אף במקום כמה עדים ומשום דכיון דלכפרה דידיה קאתו אם אינו רוצה להתכפר אל יתכפר וכעין מה שאמרו חייבי חטאות ואשמות אין ממשכנין אותם וסוגיין דהכא כלישנא בתרא מדאמרינן והא בתרי דעלמא אע\"ג דמכחיש להו אינהו מהימני והכא פטרי רבנן אלא משום דשתיק ושתיקה כהודאה אלמא שאינו מביא כלל אף על פי שנים אלא מדין הודאת עצמו:"
            ],
            [
                "<b>ונשוב</b> לביאור הסוגיא והוא שחכמים אמרו אם ירצה לומר מזיד הייתי ומתוך כך פטור אף במקום שנים אע\"ג דמהימני דמכל מקום הוא נאמן על עצמו ואם כן רישא דעד אחד בשתיקה לאו משום דעד אחד מהימן אלא משום דשתיקתו כהודאה כדפרישנא ואפילו הדר ומכחיש לאו כל כמיניה שכבר הודה ומכל מקום קשה לפרש שהרי במסכת קדושין פרק שלישי מוכח מינה אביי דעד אחד נאמן ולאו משום הודאה אלא אף באומר איני יודע עד אחד נאמן וכדמוכח התם בעובדא דההוא סמיא ודינאי המלך אלא דסוגיא דהכא סוגיא בעלמא היא ועיקר הדברים כלישנא קמא וטעמא דעד אחד משום דמהימן הוא ואף סוגיא שבכריתות מוכחת כן דקאמר התם אילימא בתרי תרי ולא מכחיש קרא בעי אלא לאו בחד וכי לא מכחיש נאמן אלמא משום דמהימן הוא וסוגיא דבדוכתה עדיפא וכן אמרו שם פשיטא טעמיהו דרבנן משום מגו דקתני אף זה אם רצה יאמר מזיד הייתי ואע\"ג דאידחיא לה התם דחיה בעלמא היא ומתוך כך יש מפרשים כאן אילימא משום דמהימן בשלמא ללישנא קמא דהתם ניחא אלא ללישנא בתרא הא בתרי כו' ומכל מקום אכתי עד אחד ללישנא בתרא מנא לן דמהימן:",
                "<b>וקאמר</b> אלא סברא היא מידי דהוה אחתיכה ספק חלב ספק שומן ואתא חד ואמר בריא לי דשומן הוא דמהימן דבכי הא ודאי ליכא למימר היא גופה מנלן שאם אי אתה אומר כן היאך אדם אוכל אצל חברו או אף בביתו ואם אינו סומך על אי זה מבני ביתו והילכך אף בכל צדדין שבאיסורין כן ואף בעדות אשה לשיטה ראשונה ולשיטה שניה אף בכל צדדין שבאיסורין כן וילפי רבנן מינייהו לעדות אשה משום עגונא ואקשי ליה מי דמי התם לא איתחזק איסורא הכא איתחזק איסורא דאשת איש והאי דקאמר הוה ליה דבר שבערוה חדא ועוד קאמר כלומר חדא דאיתחזק איסורא ועוד הוה ליה דבר שבערוה דאף בלא איתחזק אין אחד נאמן דהא אינו נאמן לומר נתקדשה ומנלן דמדאוריתא עד אחד נאמן כך אתה מפרש לשיטה ראשונה אבל לשיטה שניה אתה מפרש התם לא איתחזק איסורא הא במקום דאיתחזק איסורא אף בשאר איסורין מנלן דעד אחד נאמן עד דליסמוך עלה רבנן בעדות אשה דאיתחזק איסורא דאשת איש ואדרבה הא לא דמיא אלא לחתיכת ודאי חלב דעד אחד לא מהימן לומר שומן היא:",
                "<b>ואתא</b> למיפשטה מטבל וקונמות וקאמר דלא דמיא הא לחתיכת ודאי חלב דהתם כל שהוא ודאי חלב אפילו מאה לא מהימני והכא מיהא כי אתו בי תרי מהימני ואית לן למימר דחד נמי מהימן מידי דהוה אטבל והקדשות וקונמות דאיתחזק איסורא ואחד נאמן בהם ר\"ל שאם אמר אני יודע שנתקן הטבל או שנשאלו הבעלים על ההקדש והקונם נאמן ודנין ממנה לשאר איסורין ולעדות אשה לשיטה ראשונה ולשיטה שניה דנין ממנה לשאר איסורין וסמכינן עליהו מדרבנן לעדות אשה משום עגונא ואכתי קא מקשי האי טבל היכי דמי אי דידיה האי דמהימן בדאיתחזק איסורא משום דבידו לתקנו הוא ואע\"ג דאחר נמי הואיל ובידו לתרום משלו על של חברו בלא צורך דעת בעלים שכך הלכה התורם משלו על של חברו אינו צריך דעת בעלים ונתקנו פירותיו של חברו בתרומתו וטובת הנאה שלו ר\"ל שהתורם נותנה לכל כהן שירצה הא אלו היה צריך דעת בעלים לא שמא לא היה אחד נאמן לומר יודע אני שנתקן והקדש נמי אי קדושת דמים הוא משום דבידו לפדותו ואי קדושת הגוף אי דידיה הוא משום דבידו לאיתשולי עליה ואין לומר מי יימר דמיזדקקי ליה בי דינא דהא שאלה כהפרה ובשלשה הדיוטות סגי והדיוטות ודאי שכיחי כדאיתה בשבת פרק כירה אי נמי כל שאתה בא לומר במה שלא נעשה שהוא כאלו נעשה מתוך שבידו לתקנו יש לחוש דילמא לא מיזדקקי ליה אבל מה שאין ידוע אם נזקקו לו אם לאו והוא מעיד שנזקקו לו נאמן הא דאחר ואמר ידענא ביה דאיתשיל מריה עליה מנלן וקונמות נמי הרי יש מעילה בקונמות כל שאמרן בלשון הקדש או קרבן ר\"ל שאם אמר ככר זה עלי הקדש או קרבן ונהנה בו מביא קרבן מעילה אע\"פ שלא אסר אלא לעצמו ולפיכך יש לו פדיון והילכך האי דמהימן משום דבידו לפדותו ואפילו לדעת האומר אין מעילה בקונמות להיותה בדין פדיון שהלכה כן ר\"ל שאע\"פ שמעל זה שנאסרו עליו מכל מקום אין להם פדיון הואיל ולא נאסרו לכל העולם אי דידיה הוא האי דמהימן משום דבידו לאיתשולי הא דאחר ולדעת האומר אין מעילה מנלן דעד אחד נאמן ובאשה דהכא הא איתחזק איסורא ואין בידו לתקן אלא ודאי הא דאשה לאו דאוריתא היא ולשיטה שניה אף שאר איסורין בדאיתחזק איסורא ואין בידו לתקן אין אחד נאמן עד שנלמוד מהם לענין אשה אלא באשה סמכו בה אלא שמתוך חומר כו' כמו שפירשנו הא לענין שאר איסורין כל דאיתחזק ואין בידו לתקן אין אחד נאמן ואם כן אתה צריך תלמוד ניקור חלב היאך מאמינין בו עד אחד במקום שאין בידו לתקן כגון שנתבשל שלא במקום בטול ואע\"פ שבזו יש מתרצים בה הואיל ומילתא דעבידא לאיגלויי היא אי נמי משום דהאי חתיכת בשר מיהא בחזקת היתר עומדת והוה ליה כשתי חתיכות אחת של חלב ואחת של שומן ולא ידעינן הי מינייהו דאי אתי חד ואמר זו של שומן נאמן שאם לא כן אין לך לוקח בשר מן המקולין ביום שיש בו טריפה אלא בעדים מכל מקום עד אחד בשחיטה היאך נאמן דהא איתחזק איסורא דשאין זבוח ואין בידו לתקן ועוד תיפשוט לן מנדה דאיתחזק איסורא ואין בידה לתקן דהא בימים תלה רחמנא ונאמנת ומתוך כך נראה ברור כמו שכתבנו שסוגיא זו ללישנא בתרא דכריתות איתמרא אבל ללישנא קמא כל עד אחד שלא בהכחשה נאמן בכל איסורין ומשום דרחמנא הימניה כל היכא דליכא מכחיש ואפילו בדאיתחזק איסורא ואין בידו לתקן כמתניתין דאכלת חלב וזהו עיקר הדברים אע\"פ שהרבה מפרשים נתבלבלו בה ועד אחד מתוך הכתב באיסורין נשאל בו גאון והשיב שנאמן וכן הדברים נראין:"
            ],
            [
                "<b>כבר</b> ביארנו במשנה שזו שאמרו באשה שהלך בעלה ואמרו לה שמת ונשאת ואחר כך בא בעלה שתצא מזה ומזה לא סוף דבר בנשאת בעד אחד אלא אף בנשאת בעדים שהיה לנו לדונה כאנוסה תצא אף מראשון ואם כן מה שאמר רב בסוגיא זו שאם נשאת בעדים לא תצא מהיתרה של ראשון וכר' שמעון שאמר במשנתנו בנשאת שלא ברשות בית דין שמותרת לחזור לו אין הלכה כן:",
                "<b>נשאת</b> בין בעד אחד בין בשנים ובא עד אחד ואמר שהוא בעלה הראשון ואין אנו מכירין אותו וכן היא אינה מכירתו לא תצא נשאת בשנים ובא בעלה ואמרו שנים אחרים שזהו בעלה וטוענים על עדים הראשונים שהעידו במיתתו שלא היו מכירים אותו מצד שיצא בלא חתימת זקן או בכל צד ששנים אומרים מת ונשאת ושנים אומרים לא מת תצא דהא תרי ותרי נינהו והיא ובועלה באשם תלוי ואפילו נשאת לאחד מעידיה תצא שאע\"פ שהבועל מיהא פטור שהרי בריא לו שמת מכל מקום היא גופה באשם תלוי ומכל מקום אם נשאת לאחד מעידיה ואף היא אומרת בריא לי שמת אין כאן אשם כלל ולא תצא ולא סוף דבר בנשאת ואחר כך באו עדים אלא אף בבאו עדים שלא מת ואחר כך נשאת ואפילו היה עד זה שנשאה כהן ואע\"פ שאמרו בכהן שנשא ספק זונה או הפסולה לו שאם לא רצה לפרוש חובטין אותו ומפרישין אותו על כרחו ופירשנוה בשנים אומרים מת ושנים אומרים לא מת ונשאת לאחד מעידיה ואף היא אמרה ברי לי ואעפ\"כ אמרו שמפרישין אותו לא נאמר אלא בעידי הזמה שנתברר שלא מת:",
                "<b>זו</b> שכתבנו בנשאת לאחד מעידיה יש שואלין היאך היא נשאת לאחד מעידיה והרי יש לחוש שמא עיניו נתן בה וכמו שאמרו מת הרגתיו לא ישא את אשתו ופירשנו בשנשאת לאחר על פיו ונתארמלה או נתגרשה שמותרת לו כמו שביארנו בפרק כיצד ויש מפרשים בשעבר וכנס דהא אסיקנא כנס אינו מוציא או שמא איפשר שלא נאמר כן אלא בעד אחד אבל כל שהעידו שנים אין שנים מצויין לחטוא בשביל אחד ומותרת לינשא לאחד מהן:",
                "<b>הותרה</b> לינשא על פי עד אחד ולא נשאת ואחר כך בא עד אחד והעיד שלא מת יש אומרים שלא תנשא לכתחלה ולא מן הדין שהרי כל שהאמינה תורה עד אחד הרי הוא כשנים והוה ליה זה שאומר לא מת אחד במקום שנים אלא משום לזות שפתים הא אם נשאת אע\"פ שלא נשאת לאחד מעידיה לא תצא ויש אומרים שמאחר שהותרה הרי היא כנשאת דקלא אית לה ותנשא לכתחלה וכן היא שנויה להדיא בפרק האשה שלום קי\"ז ב' ולא חששו ללזות שפתים אלא שאנו פירשנוה שם בדרך זה ומעתה אין צריך לומר שכל שנשאת בעד אחד ואחר כך בא עד אחד ואמר שבעלה קיים שלא תצא שהרי כל מקום שהאמינה תורה עד אחד הרי הוא כשנים ואף זו הואיל וסמכו להאמין בה עד אחד הרי הוא כשנים וזה האחר אחד במקום שנים ואפילו היא שותקת לא תצא ואין צריך לומר במכחשת ומכל מקום אם באו שנים ואמרו שבעלה קיים או שזהו בעלה אפילו היא מכחשת תצא ואפילו במקום שנים אלא אם כן נשאת לאחד מעידיה ושתאמר אף היא ברי לי:",
                "<b>בא</b> עד אחד כשר והעיד שמת בעלה והתירוה לינשא או שנשאת ואחר כך באו אפילו מאה נשים לומר לא מת הרי הן כעד אחד ולא תצא אלא שאם באו כאחת לא תנשא אבל אם באה תחלה אשה אחת ונשאת על פיה ואחר כך באו שתי נשים או יותר ואמרו לא מת הולכין אחר רוב דעות ותצא שעשו שתי נשים באשה אחת כשני אנשים באיש אחד שתצא ואפילו נשאת לעד שלה ושאמרה בריא לי וזה שאמרו אבל שתי נשים באיש אחד כפלגא ופלגא דמי פירושו שאם באו בבת אחת לא תנשא לכתחלה וכמו שכתבנו ויש מפרשים שהעיד הכשר תחלה ועדות הנשים הבאה אחריו נעשית כעד אחד הבא להכחיש את הראשון שאינו כלום שהרי הוא נידון כאחד במקום שנים כמו שכתבנו ולפירושין אלו אין לשון זה אלא כפל מה שנאמר וגדולי המחברים פירשו בה שנעשו כשתי כתי עדים המכחישות זו את זו ותצא מהיתרה הראשון אלא אם כן נשאת לעד שלה ותאמר בריא לי והדברים מתישבים יפה לפירושם להיות דבר זה דבר מחודש ורישא בשבאו שתי נשים אחר עדות העד וזו בשבאו כאחת וכן להיות דבר זה פירוש מה שאמר שמואל אבל מכחישתו לא תצא כלומר באיש אחד ושתי נשים ושהיא מכחשת ואומרת בריא לי ונשאת לאחד מעידיה לא תצא ולשאר פירושין אתה צריך לפרש שאם נשאת על פי אשה ובאו הרבה נשים אחר כן ואמרו לא מת שתצא דוקא בשאינה מכחשת אבל אם מכחשת לא תצא דאיהי לגבי נפשה כבתרי שאם לא כן במה יתקיים מה שאמר שמואל אבל מכחישתו לא תצא ולדברי הכל למדת שכל שנשאת על אי זה צד שנשאת אין מוציאין אותה משום קול בעלמא דלקלא לא חיישינן וכן למדת בסוגיא זו שאע\"פ שר' נחמיה חולק עם עולא והלכה כעולא מכל מקום אנו פוסקים גם כן זו של ר' נחמיה בפסולי עדות או שמא ר' נחמיה לא חלק עם עולא כלל אלא עולא קאמר הרי כאן שנים שלא להיות עד אחד המכחישו כלום ור' נחמיה קאמר שאם באו שנים להכחישו נאמנין ואף עולא מודה בה ואם נשאת על פי אשה ואחר כך בא עד אחד והעיד שלא מת כתבו גאוני ספרד שתצא דמדקאמרינן שתי נשים באיש אחד כפלגא ופלגא מכלל דאיש אחד באשה לאו כפלגא ופלגא אלא שאם נצטרף עמה אפילו עבד אפילו שפחה לא תצא ואף היא עצמה מצטרפת וכן כתבו שקרוב או פסול לענין זה כאשה הוא ממה שאמרו כל היכא דאתא חד כשר כו' דוקא כשר הא קרוב או פסול כאשה דמי והוא הדין לדעתנו לכל זו שהעיד מפי הגוי לפי תומו או עד מפי עד:",
                "<b>כבר</b> ביארנו במשנתנו במה שהצרכנוה גט משני שלא מן הדין אלא שמא יאמרו גירש זה ונשא זה ונמצאת אשת איש יוצאה בלא גט שמא תאמר אם כן היאך אמרו במשנה שלמטה באמרו לה מת בעלה ונתקדשה ואחר כך בא בעלה שמותרת לחזור לבעלה בלא גט והלא יש לך לחוש גם כן שמא יאמרו גירש זה וקדש זה ונמצאת ארוסה יוצאה בלא גט ואי אפשר לפרשה בגט של שניהם שהרי אם תצריכנה גט משני לכשנתן לה נמצא הלה מחזיר גרושתו משנתארסה ואסור כמו שנתבאר וכן ששנו בה אע\"פ שנתן לה האחרון גט לא פסלה מן הכהונה ומדקאמר אע\"פ שנתן לה משמע שאין בה צורך לגט ועוד דהא קאמר לא פסלה לכהונה ואם גט של צורך הוא ודאי פסלה ואי משום דסיפא אמרי קדושי טעות הן אף ברישא יש לך לומר דאמרי נישואי טעות הן ולא תצריכנה גט ואי משום דרישא קנסוה רבנן סיפא נמי הואיל ונתקדשה ליקנסוה מכל מקום רישא דעבדא איסורא ר\"ל שנבעלה או שמכל מקום נכנסה לחפה ונמסרה לביאה של זנות קנסוה רבנן ר\"ל למיגזר בה משום חששא דשמא יאמרו גירש זה וכו' ושלא לתלות להקל ביאמרו נשואי טעות הן כו' סיפא דלא עבדא איסורא לא קנסוה משום חשש דגירש זה ותלו לקולא דיאמרו קדושי טעות הן ולמדת שטעם שמא גירש זה במקומו עומד וכל שאין לחוש לכך כגון אשת אח וכגון שאמרו לו מת אחיו ויבם את אשתו ואחר כך בא אחיו לא צריכא גט משני כמו שיתבאר ואין גורסין אלא וכו' ומכל מקום גדולי הפוסקים גורסין אלא רישא קנסוה רבנן כלומר ואף ברישא כשהצריכוה גט משני לא מטעם חשש גירש זה כו' אלא משום קנס לבד וכדי לברר איסורו של ראשון שלא יחזירנה קידם גיטו של שני אלא שתדמה עליו כאשת איש וכן יראה מתלמוד המערב ומכל מקום אף הם מודים שכל שהיא לשני באיסור ערוה אי אפשר להצריכה גט ונמצא שלענין פסק אין בין זו לזו כלום:"
            ],
            [
                "<b>כבר</b> פירשנו במשנתנו בהלך בעלה ואמרו לה שמת ונשאת ואחר כך בא שאין לה פירות ופירשנוה שאינה מוציאה ממנו פירות שאכל וכן יראה מתלמוד המערב כמו שביארנו במשנה ואם כן דוקא פירות שאכל דליתנהו אבל איתנהו אע\"פ שכבר נטלם בעל שני הרי היא מוציאתם מתחת ידו ומכל מקום דוקא בשני שלא היה לבעל זכות בפירות כלל אבל ראשון הואיל ונתלשו קודם שתאסר היא עליו נוטלם ולא תפשוה בפירות שאכל אלא משום סרכא דשני דבדידיה מיהא כל שלא אכל מוציאה ולעיקר הפירוש מיהא קשה לפרש מהו שנאמר הטעם משום דתנאי כתובה ככתובה ומהיכן אשה באה להוציא פירות שאכל בעלה מכח תנאי כתובה ואדרבה איפכא מסתברא דכיון דלית לה כתובה הוה ליה נמי איהו לגבי פירי כאיניש דעלמא ושתוכל להוציאם איפשר דהאי טעמא אמזונות ובלאות קאי וכבר ביארנו שיש מפרשים בה דין פירות ר\"ל שאינה פודה מפני שהפדיון תנאי כתובה ומאחר שהפסידה כתובתה הופקעו תנאיה:",
                "<b>אין</b> תורמין מן הטמא על הטהור ואם תרם בשוגג תרומתו תרומה שהרי מן התורה תרומה היא שאין דינה אלא כרעה על היפה ובשוגג מיהא אוקמוה אדאוריתא במזיד מה שהרים תרומה היא וקדושת תרומה עליה ומכל מקום מדברי סופרים לא נתקנו השירים בכך וצריך לחזור ולתרום ואף השוגג שביארנו שתרומתו תרומה דוקא בשלא ידע הטומאה אבל ידע בטומאה אלא ששגג לומר שמותר לתרום מן הטמא על הטהור הרי הוא קרוב למזיד ויחזור ויתרום וכן התורם קישות ונמצאת מרה אבטיח ונמצא סרוח תרומתו תרומה שאף זו רעה על היפה היא אלא שאע\"פ ששגג צריך לחזור ולתרום מפני שקרוב למזיד הוא שהיה לו לטעום ממנו מעט בתקון עצמו ולא טעם ויש לפקפק בזו של קישות קצת דברים וכבר ביארנום בשני של קדושין מ\"ו ב':",
                "<b>אין</b> תורמין מדבר שחיובו מן התורה על דבר שחיובו מדברי סופרים וכן בהפך שהרי זה כמן החיוב על הפטור או מן הפטור על החיוב תרם משאינו נקוב שחיובו מדברי סופרים על הנקוב שחיובו מן התורה הרי זו תרומה ביד כהן ויחזור בעל הבית ויתרום ויש אומרין שהוא הדין שהכהן מוציא תרומה משאינו נקוב אלא שלא חש להזכירה אחר שאין בה חיוב תורה ושמא בכיוצא בזו לא הצריכו סופרים לתרום משאינו נקוב תרם מן הנקוב על שאינו נקוב הרי היא תרומה ביד כהן אלא שאינה נאכלת אחר שהיא מחויבת מצד עצמה עד שיפריש עליה הכהן ממקום אחר שהרי טבל היא בידו ולאו דוקא ממקום אחר אלא אף מיניה וביה ואף בזו יש אומרים שאף הישראל צריך לחזור ולתרום את שאינו נקוב אלא שמאחר שאין בו חיוב תורה לא חש להזכירה או שמא בכיוצא באלו לא גזרו לתרום משאינו נקוב כמו שביארנו ולפי דרכך למדת שהתורם מן הרעה על היפה הואיל ומכל מקום מין אחד הוא תרומתו תרומה וכבר ביארנוה בשני של קדושין:"
            ],
            [
                "<b>כבר</b> ביארנו במשנתנו שאין בית דין מתנין לעקור דבר מן התורה אלא באחד משלשה דרכים או בשב ואל תעשה או באפקורי ממונא או הוראת שעה דרך סייג וגדר ומכל מקום כל ענין שבאישות אינן עוקרין אלא שכל המקדש על דעת חכמים מקדש ויש להם רשות להפקיע:",
                "<b>וכבר</b> ידעת שהבעל יורש את אשתו מדברי סופרים אלא שסמכוה מן התורה ולא עוד אלא שיש אומרין בו שהוא מן התורה ומאימתי הוא יורשה משתצא מרשות אביה אע\"פ שלא נכנסה לחופה כגון שמסרה אביה לבעלה או לשלוחי בעלה או שמסרוה שלוחי האב לבעלה או לשלוחי בעלה ומכל מקום קטנה שהשיאוה אמה ואחיה ירושתה מדברי סופרים לדברי הכל בלא סמך תורה כלל ואינו יורשה אלא משתכנס לחופה ואף זו דוקא בקטנה הצריכה מיאון אבל קטנה שאינה צריכה למאן אין כאן אישות כלל ואין כאן ירושה הא בצריכה מיאון בעלה יורשה ואע\"פ שמן התורה אביה ראוי לירש הפקר בית דין הפקר אבל מה שאמרו מיטמא לה אע\"פ שמן התורה אינה אשתו והרי יש כאן עקירת דבר מן התורה אין זה אלא מפני שהיא כמת מצוה וכמו שאמרו כיון דלא ירית לה ר\"ל אביה קריא ולא עני לה היא כלומר שאפילו היא עצמה צווחת מי יקברנה אינה מוצאה שהרי הקרובים אומרים בעל יורש ואנו קוברים ואינו דומה לאדם שיש לו יורש קטן שבזו אין הקרובים מערערים על ירושתו אחר שראויה לו וקוברים אבל זו שנחלתה ראויה להם וחוזרת לבעלה אינם קוברים ונמצאה כמת מצוה שאין לו קוברין שהכל מטילין קבורתה עליו ולאו של טומאתו נדחית מפני כבוד הבריות ומכאן נראה שזה שאמרו אי זהו מת מצוה כל שאין לו קוברים קורא ואחרים עונין אותו אין זה מת מצוה פירושו על החולה עצמו שקורא וצווח מי יקברנו ואין לו יורש שיעננו וכל שהוא בדרך זה כהן רשאי ליטמא אע\"פ שאיפשר באחרים ומכל מקום בתלמוד המערב שבמסכת נזיר פירשו בה כל שהכהן קורא לאחרים שיקברוהו ואינו מוצא הא כל שמוצא מי שיטפל בו אסור וכן הדברים נראין שלא הותרה אלא מפני כבוד הבריות ואף זו שבכאן יש לפרשה כן ומה שאמר קריא ולא ענו לה היא פירושו אם אתה אומר שלא יטמא לה בעל אפילו היא צווחת בכך אינה מוצאה וכל שכן לאחר מיתה שאין הכהן מוצא מי יטמא לה שהרי הבעל אינו קורא ולא קובר שסומך הוא על הקרובים וקרובים אין משגיחין עליה שיהא נכרי יורש והם קוברים וכל שכן שאר בני אדם שסומכין על הקרובים ועל היורש ואם כן לאו אקורא ואחרים עונין אותו קאי אלא מילתא יתירתא קאמר דאפילו היא גופה צוחה ליכא דמשגח בה ויש גורסין קרי ולא ענו לה הוא ופירשו בה קרי בעל וליכא דמשגח ביה שאין אחרים נזקקין לה ומתוך כך הטילוה עליו אף בשאיפשר באחרים כדי שתהא קבורתה מזומנת וכבר כתבנו למעלה שלא הוצרכנו לומר כן אלא באשתו קטנה שאינו יורש מן הדין והויא לה כמת מצוה וקובר ואינו צריך לשכור אבל אשתו פסולה ואחותו בעולה אע\"פ שיורשן אינו מיטמא להן אלא שוכר וקובר וכן מה שאמרו שאוכלת בגינו בתרומה אע\"פ שמן התורה אין הנשואין כלום פירושו בתרומה דרבנן ולמדת שאשה דעלמא אין דין טומאת הבעל בה מדין מת מצוה אלא משום דרחמנא שרייה בהכי וגדולי המחברים כתבו הטעם בכלן משום מת מצוה ולא נראו הדברים:",
                "<b>ממה</b> שכתבנו למדת ששמועה זו בקטנה שהשיאוה אמה ואחיה שאם השיאה אביה נשואין גמורין הם ואע\"פ שאמרו בה דמדאוריתא אבוה ירית לה דמשמע דבדאית לה אב עסקינן פירושו יורשי אביה אי נמי ביש לה אב וכגון שנעשה בה מעשה יתומה בחיי האב כגון שהשיאה האב כבר ונתארמלה או נתגרשה ואחר כך נשאת:"
            ],
            [
                "<b>תרומה</b> טמאה אינה ראויה אלא להסקה ולא לאכילה אף בימי טומאתו של כהן אבל חולין טמאין ראויים אף לכהן בימי טומאתו מעתה מי שאכל תרומה טמאה משלם חולין אפילו טמאים ולא כפי מדה אלא דמי עצים כפי מה ששוים להסקה ואם אכל תרומה טהורה משלם חולין טהורים ואם שלם חולין טמאים אחד שוגג כגון שהיה סבור שטהורים הם ואחד מזיד תשלומיו תשלומין והוה ליה ממון כהן ומקדש בהן את האשה ויחזור וישלם חולין טהורין ולמדת ששוגג ומזיד האמור בשמועה זו פירושו על התשלומין אבל האכילה בשוגג היתה שאם במזיד ובזר אין כאן תשלומין שהרי לוקה הוא עליה ואין אדם לוקה ומשלם אלא שבלא התרו בו משלם את הקרן כמו שיתבאר במקומו כתובות ל\"ב ב':",
                "<b>דם</b> הקרבן שניטמא וזרקו בין בשוגג בין במזיד הורצה לכפרת בעלים ר\"ל שנתכפרו לפי שהציץ מרצה על הדם ועל הבשר ועל החלב שניטמא בין בשוגג בין במזיד בין באונס בין ברצון בין ביחיד בין בצבור ואם כן בדין היה שאף בשר שניטמא אפילו במזיד יהא נאכל אחר שנזרק הדם שהרי הציץ מרצה עליו אלא שחכמים גזרו בניטמא במזיד שלא יהא נאכל ושמא תאמר היאך עקרו חכמים שלא לאכול הבשר והרי היא מצות עשה שנאמר ואכלו אותם אשר כופר בהם מלמד שהכהנים אוכלים ובעלים מתכפרים שב ואל תעשה שאני כמו שביארנו וגירסת הספרים המדוייקים סוף סוף קא מיעקרא בשר מאכילה וכתיב ואכלו אותם גו' ומכל מקום יש גורסין סוף סוף קא מיעקרא בשר מאכילה וכיון דבשר לא מיתאכיל כפרה לבעלים מהיכא והכתיב ואכלו אותם אשר כופר בהם מלמד שהכהנים אוכלין כו' ומשמע שכל שאין הכהנים אוכלים אין בעלים מתכפרים ומתרץ שב ואל תעשה שאני כלומר וכל שניטמא הבשר יש בו ביד חכמים לפסול אכילתו ואין כפרת הבעלים נמנעת בכך שלא נאמר אלא בשאיפשר לבשר שיאכל:"
            ],
            [
                "<b>ולמדת</b> שיש כח ביד חכמים לעקור דבר מן התורה בשב ואל תעשה וכן אתה מוצא בערל שאמרו בגר שמל וטבל ערב הפסח שהפורש מן הערלה כפורש מן הקבר ומדברי סופרים גזירה שמא יעשה לשנה הבאה כמו שנאמרה בפסחים פרק האשה ונדחית בכך מצות קרבן הפסח שהיא מצות עשה וכן אתה מוצא בהזאה בטמא מת שחל שביעי שלו ערב הפסח שאין מזין אותו בשבת אע\"פ שאין בהזאה אלא שבות כדי לעשות פסח שהוא בחובת עשה וכן אתה מוצא באיזמל שאין מביאין אותו אפילו דרך גגות וחצרות כדי לקיים מצות מילה בזמנה וכן הדין בציצית ר\"ל טלית של פשתן בתכלת של צמר לדעת הפוטר אע\"פ שכלאים בציצית מותר מן התורה מפני שחכמים גזרו בה משום כסות לילה כמו שביארנו וכן לולב ושופר שנדחין בשבת מגזירת הבאה וכלן משום דשב ואל תעשה שאני ומה שהוזכרו כאן כבשי עצרת לענין ביאור פירושו בכבשי עצרת שנשחטו שלא לשמן שכשרים והם כשלמים בעלמא להיות ניתרין באכילה כמו שביארנו בשני של יום טוב שיזרק הדם ויאכל הבשר ואם היה שבת כגון שחל עצרת בשבת וטעה זה ושגג בשלא לשמן לא יזרוק אע\"פ שאם זרק הורצה אלמא אתי שבות של זריקה ודחי עשה של אכילת קדשים ומכל מקום לענין פסק אינה עולה יפה שהרי אין זריקת שבת מועלת לאכילת היום שהרי אסור לבשל כמו שביארנו במסכת יום טוב:",
                "<b>כבר</b> ביארנו שכל שנעשה בהוראת שעה דרך גדר וסייג וקדוש השם עוקרין בו דבר מן התורה אף בקום עשה והוא הענין שסמך בו אליהו בהר הכרמל לשחוט קדשים בחוץ ולהקריב בבמות בשעת איסורן כדי לעשות גדר וסייג להכחיש את נביאי הבעל ולהחזיר את העם בתשובה ומכאן אמרו אליו תשמעון אפילו אמר לך נביא עבור על אחת מן המצות בהוראת שעה שומעין לו חוץ מעבודה זרה שאפילו העמיד חמה באמצע רקיע אין שומעין לו אפילו לשעה הא במצוה אחרת ולשעה שומעין לו כמו שביארנו בסנהדרין צ' א' ועל זו אמרו שבית דין מכין ועונשין שלא מן התורה ולא לעבור על דברי תורה אלא לעשות סייג לתורה ומעשה באחד שרכב על סוס בשבת בשני יוניים שהיו פרוצין באותו זמן בעבירות והביאוהו לבית דין וסקלוהו לא מפני שראוי לכך אלא מפני שהשעה צריכה לכך ושוב מעשה באחד שהטיח את אשתו תחת התאנה והביאוהו לבית דין והלקוהו מפני שהשעה צריכה לכך:",
                "<b>בעל</b> ששלח גט לאשתו וקדם ובא אצלה או שלח לה שליח לבטלו הרי זה בטל ובראשונה היה עושה בית דין ומבטל בפניהם ולא היה מודיע לאשה והתקין רבן גמליאל שלא יהו עושין כן מפני תקון העולם דזימנין דלא ידעא ומינסבא ומכל מקום אף לאחר התקנה אם בטלו שלא בפניה מבוטל ולא הוקשה ממנה כאן אלא לדעת רשב\"ג ואין הלכה כמותו וכבר ביארנו הענין יפה במקומו בשלישי של גיטין ל\"ג א':"
            ],
            [
                "<b>כל</b> הנשים שנישאו למי שהן ערוה אצלו הואיל ואין שם תפיסת קדושין אין צריכות גט חוץ מאשת איש שנשאת הן על פי בית דין כגון בעד אחד או אף שעברה ונשאת על פיו בלא הוראה לדעת קצת הן על פי עדים שצריכות גט משניהם ולענין קרבן אין הוראת בית דין מפקיעתה מן הקרבן שאין זו הוראה אלא טעות כמו שביארנו במשנתנו ולמטה צ\"ד א' יתבאר שר' עקיבא מוסיף בהן אשת אח ואחות אשה בקדושין לבד והלכה כמותו לדעת קצת כגון שקדש אחיו אשה והלך לו ושמע זה שמת ויבם את אשתו ואחר כך בא וכן אם קדש אשה והלכה לה ושמע שמתה ונשא את אחותה ואחר כך באה שבאלו יש לחוש שמא יאמרו תנאי היה בקדושין ולא נתקיים וכדין נשא ואשת איש יוצאה בלא גט אבל בנשואין אין אדם מצוי לומר תנאי היה בנשואין שאין אדם עושה בעילתו זנות כמו שיתבאר למטה:"
            ],
            [
                "<b>ומה</b> שנתגלגל כאן מכתב לשם מלכות שאינה הוגנת לשום מדי לשום יון לבנין הבית לחורבנו ושהיה במזרח וכתב במערב או במערב וכתב במזרח ובכונס את יבמתו והלכה צרתה ונשאת לאחר ונמצאת זו אילונית וכן בעריות שאמרו צרותיהן מותרות שהלכו הצרות ונישאו ונמצאו אלו אילוניות וכן בכתב סופר וטעה ונתן גט לאשה ושובר לאיש ובשינה שמו ושמה שם עירו ושם עירה ובענין כנסה בגט קרח יש מהן שהן הלכה ויש מהן שלא נאמרו אלא לר' עקיבא שהיה עושה ממזר מיבמה ומחייבי לאוין אבל לענין פסק אין הולד בהן ממזר אלא שבכלן תצא מזה ומזה משום דמיחלפא באשה שהלך בעלה למדינת הים וכבר ביארנו ענין כלם בכדי הצורך לענין ביאור ולענין פסק במסכת גיטין פרק הזורק ע\"ט ב':",
                "<b>כבר</b> ביארנו שאם לאחר שנשאת אפילו על פי עד אחד יצא עליה קול שבעלה חי אין מוציאין אותה שאין אומרין הואיל ולא היה היתרה ברור אלא שהוצרכה להוראת בית דין מצד שלא היה לה אלא עד אחד הרי אותה שעה נידונת בקול אלא שבית דין העבירו וכשחזר הקול אחר שהתירוה הואיל ולא נשאת עדין נדונהו מאותה שעה והרי זה כקלא דמקמי נשואין שהרי אז דמקמיה היתר נשואין קמ\"ל דלא שהרי אפילו עד אחד בא והעיד שלא מת אינו כלום שהרי הראשון כשנים כמו שביארנו ומכל מקום כתבו גאוני ספרד שאם הוחזק הקול בבית דין וכגון שאמרו פלוני שמע מפלוני ופלוני מפלוני ופלוני והלכו להם למדינת הים הואיל ולא נישאה אין משיאין אותה ואין נראה כן:"
            ],
            [
                "<b>וממה</b> שאמר כאן הכא במאי עסקינן כגון דאתאי לבית דין ושרינן לה למדנו שאף על פי עד אחד אם נשאת בלא רשות בית דין נשואי היתר הם שלא הוצרכו להיתר בית דין אלא לכתחלה:",
                "<b>כבר</b> ביארנו במשנתנו שאף בנשאת על פי בית דין כגון בעד אחד שהוצרכו להוראתם ואחר כך נמצא שלא מת שחייבת בקרבן ואע\"פ שאף היחיד שעשה בהוראת בית דין פטור מן הקרבן אין זו הוראה אלא טעות והרי זה כהורו בית דין ששקעה חמה במוצאי שבת ועשה אחד מלאכה על פיהם ואחר כך זרחה שחייב קרבן ואין זה קרוי תולה בבית דין שאין זו הוראה אלא טעות ושמא תאמר והלא מכיון דבכל התורה כלה אין עד אחד נאמן בדבר שבערוה ובזו נאמן ודאי הוראה היא ובודאי עיקר הדין כשהסכימו חכמים להורות שתהא אשה מותרת על פי עד אחד הוראה היא ועל דעת זה היה רב נחמן אומר בסוגיא זו הוראה היא שהיה הולך אחר עיקר התקנה ומכל מקום רבא השיבו שאין הולכין אחר עיקר התקנה אלא אחר שעת המעשה שנמצא העד כפרן ונתגלה שלא היתה הוראה אלא טעות ותדע דאלו בעלמא אלו הורו בית דין בחלב ודם להיתירא ושמענו להם וחזרו וראו טעם לאסור ואסרו ושמעו להם אלו חזרו והורו להתיר מאותו טעם בעצמו שהתירו תחלה ודאי אין שומעין להם שמאחר שהדבר בחזקת איסור הוא ובתורת חדוש קבלנו מהם היתר ואחר כך ראינו שחזרו לאסור היאך הם מתירים מאותו טעם בעצמו שהתירו תחלה ואלו בזה אשה זו בחזקת איסור עומדת ובתורת חדוש קבלנו מהם היתר בעד אחד וכשבאו שנים והעידו שלא מת העמדנוה על חזקתה בברור ואם יבא אחר כן עד אחד שמת אנו סומכין עליו ומתירין אע\"פ שבודאי טעינו תחלה על שסמכנו בעד אחד ואלו היתה הוראה היאך היינו שומעין להם ומה כחה של הוראה זו יפה מן הראשונה אלא ודאי דבר זה הואיל ואינו תלוי בסברא אלא בעדות אין זו הוראה אלא טעות הוא שטעינו על פי עדות הראשון ונמצא ששקר העיד ואם הוא הוחזק לא הוחזקו האחרים זהו עיקר הביאור בשמועה זו וקצת מפרשים בלבלו בה את הדברים וכבר רמזנו על ענין זה בראשון של עבודה זרה ובראשון של הוריות:",
                "<b>כל</b> ששמעה שמת בעלה ונשאת בין על פי עצמה כגון בעדים בין על פי בית דין כגון בעד אחד ובא עליה זה שנשאת לו כמה ביאות או שזינתה ובא עליה כמה ביאות ואחר כך נודע שלא מת בעלה אינה חייבת אלא קרבן אחד על כלן שהרי שגגה אחת היא אבל אם נשאת לאנשים הרבה או שקילקלה עמהם חייבת על כל אחד מהם קרבן אחד אע\"פ שהכל בשגגה אחת אחר שגופין מוחלקים הם:",
                "<b>המשנה</b> השניה והכונה בה לבאר החלק השני וקצת החלק הראשון בסוף המשנה והוא ענין קיים היה ומת וכן לבאר בה ענין החלק השלישי והוא שאמר האשה שהלך בעלה ובנה למדינת הים ובאו ואמרו לה מת בעליך ואחר כך מת בנך ונשאת ואחר כך אמרו לה חלוף היו הדברים תצא והולד הראשון והאחרון ממזר אמר הר\"ם ירצה באומרו הראשון והאחרון אשר ילדה לפני שמועה ולאחר שמועה וזה דעת ר' עקיבא שדעתו שיש ממזר מחייבי לאוין לפי שהיבמה היא אסור לאו למאמר השם יתברך לא תהיה אשת המת החוצה לאיש זר ואין הלכה כר' עקיבא:",
                "<b>אמר</b> המאירי אמרו לה מת בעליך תחלה ואחר כך מת בנך כלומר ואי את זקוקה ליבם כלל והלכה ונשאת לשוק בלא חליצה על פי אותה השמועה ואחר כך אמרו לה חלוף הדברים ר\"ל שבנה מת תחלה ונמצאת זקוקה ליבם וכשנשאת הויא לה יבמה לשוק הולד ראשון ואחרון ממזר פי' שניהם על ולד של בעל שני נאמרו ומשום דקא בעי למיתנא סיפא ראשון ממזר אחרון אינו ממזר תנא ליה הכא ראשון ואחרון ממזר וראשון ר\"ל את שנולד לה משני קודם ששמעה שהדברים בהפך ואחרון את שנולד לה אחר ששמעה שהדברים בהפך ומשנה זו לא נשנית אלא לר' עקיבא דסבירא ליה יש ממזר מיבמה אבל לרבנן אין ממזר מיבמה אלא ספק ממזר דמספקא לן לא תהיה אשת המת דכתב רחמנא אי דלא תהא בה הויה קאמר אי ללאו גרידא והילכך לרבנן הולד ספק ממזר ולא עוד אלא שיש פוסקים דלרבנן לא הוי ממזר אפילו מדברי סופרים כמו שביארנו בפרק החולץ ולדברי הכל מיהא מתניתין דקאמרה ממזר ר' עקיבא היא אלא שלדברי הכל לענין שאר הדרכים אף חכמים מודים ואסורה לשניהם ותצא מיבם בחליצה ומבעל בגט ואפילו היו לה בנים מבעל זה אע\"פ שקצת גאונים חולקים בכך כמו שנבאר בגמרא דהא מתניתין בשיש לה בנים מבעל זה היא שנויה וקתני תצא וטעם הדבר משום דמיחלפא באשה שהלך בעלה למדינת הים ומכל מקום דוקא בנשאת על פי עד אחד ובאו שנים והעידו חלוף הדברים דאי תרי ותרי אם נשאת לאחד מעידיה והיא אומרת בריא לי לא תצא וכן שהולד אינו אלא ספק ממזר אף לר' עקיבא אי נמי בתרי ותרי וכגון שהוזמו הראשונים על ידי השניים דבטלה סהדותיהו לגמרי וכן פירשוה בגמרא:",
                "<b>משנה</b> אמרו לה מת בנך ואחר כך מת בעליך ונתיבמה ואחר כך אמרו לה חלוף היו הדברים תצא והולד הראשון והאחרון ממזר אמרו לה מת בעליך ונשאת ואחר כך אמרו לה קיים היה ומת הולד הראשון ממזר והאחרון אינו ממזר אמרו לה מת בעליך ונתקדשה ואחר כך בא בעלה מותרת לחזור לו אע\"פ שנתן לה האחרון גט לא פסלה מן הכהונה זה מדרש דרש ר' אלעזר בן מתיה אשה גרושה מאישה לא מאיש שאינו אישה אמר הר\"ם כל מה שאמר הולד הראשון והאחרון אשר ילדה לפני השמועה ולאחר השמועה כמו שזכרנו במה שקדם ומאמר ר' אליעזר אמת ובזה הפסיק הענין שהאדם כאשר כתב גט לאשתו ויכלו בו שהוא גרשה ממנו והניחה אסורה לכל האנשים כמו מה שיאמר לה הרי את מגורשת ממני ואין את מותרת לכל אדם שהוא גט בטל והוא חספא בעלמא אבל היא אסורה על כהן בזה הגט ולא יותר לה שתנשא עד שיכתוב לה גט כשר לאמרו גרושה מאישה אפילו לא נתגרשה אלא מאישה וזהו הגט שפוסל בכהונה:",
                "<b>אמר</b> המאירי אמרו לה מת בנך ואחר כך מת בעליך כלומר והרי את זקוקה ליבם אם ליבום אם לחליצה והלכה ונתיבמה ואחר כך אמרו לה חלוף הדברים תצא והולד ראשון ואחרון ממזר ר\"ל כל ולד שנולד לה מיבם זה הן שנולד לה לפני שמועת החלוף הן את שנולד לה לאחר שמועת החלוף ומשנה זו לדברי הכל שהרי מחייבי כריתות היא דהא הויא לה אשת אח שלא במקום מצוה ואף זו פירשוה בגמרא בנשאת על פי עד אחד ובאו שנים והעידו חלוף הדברים אי נמי תרי ותרי ודאזמינהו בתראי לקמאי הא כל שהיו תרי ותרי בהכחשת עדות אם נשאת לאחד מעידיה ואף היא אומרת בריא לי לא תצא וכן שהולד אינו אלא ספק ממזר הא לאחר ודאי תצא דהבא עליה באשם תלוי קאי ויש מפרשין בשתיהן דאף לאחר לא תצא ואין אומרים הבא עליה באשם תלוי הואיל ואלו ואלו מודים שהבעל והבן מתו אלא שנחלקו אי זה מת ראשון ובטלה לה חזקת אשת איש וחזקת אשת אח שאחר מיתה אין כאן דהואיל ויש מיתה שמפקעת איסור אשת אח אינה קרויה חזקה ואין הדברים נראין אלא כדעת ראשון דבנשאת לאחד מעידיה והיא אומרת בריא לי מיהא לא תצא וכן הולד אינו אלא ספק ממזר:",
                "<b>אמרו</b> לה מת בעליך ונשאת ואחר כך אמרו לה קיים היה בשעה שנשאת אלא שאחר כך מת הולד הראשון ר\"ל שנולד לה קודם שמועת העדים השניים אע\"פ שנולד לאחר המיתה ממזר מדברי סופרים הואיל ומכל מקום נולד בשעה שהיתה עומדת תחתיו בטעות והשני כשר לגמרי שהרי עכשו מותרת לו ומכאן למדנו שאף ברישא דמתניתין דאמרינן הולד ממזר מזה ומזה אם גירשה הראשון אחר שבא וכנסה השני אין הולד עוד ממזר אע\"ג דאיסורא מיהא איכא וכדכתיבנא במתניתא קמא ויש מפרשים הראשון שנולד קודם שמת הבעל ממזר מן התורה והשני ר\"ל שנולד אחר המיתה ואחר השמועה אינו ממזר מדברי תורה אלא מדברי סופרים ונראין הדברים כדעת ראשון מדקתני באידך מתניתין קיימת היתה ומתה הראשון ממזר והאחרון אינו ממזר והתם ודאי אינו ממזר כלל קאמר דאחות אשה לאחר מיתת אחותה מותרת לגמרי וכן היא בתוספתא ובירושלמי וכן ראשון שהחזיר אחר שגירש השני מדברי סופרים אע\"פ שאסור בכך אינו ממזר כלל ואע\"פ שנחלקו קצת מפרשים בה כך היא השיטה הנכונה וכן מוכיח בפרק יש מותרות וכן יש שנחלקו בראשונה לומר שכל משני אף לאחר שגירש ראשון ממזר מדברי סופרים ויש להם ראיה בסוגית עד אחד ביבמה מהו שבסוגיא זו אלא שאין בה הכרח ומכל מקום אע\"פ שהאחרון אינו ממזר תצא וכל הדרכים האלו בה ואף זו אתה מפרשה כחברותיה אם שנשאת באחד והוכחש בשנים אם בתרי ותרי ודאזמינהו בתראי לקמאי הא בתרי ותרי ובעדות לא תצא אם נשאת לאחד מעידיה ובבריא לי כמו שביארנו:",
                "<b>אמרו</b> לה מת בעליך ולא נשאת אלא שנתקדשה ואחר כך בא בעלה מותרת לחזור לו שאין הקדושין כלום דבנשואין דעבדא איסורא ואף כשלא נבעלה מכל מקום מסרא נפשה לאיסורא הואיל ונכנסה לחפה קנסוה רבנן קדושין דליכא איסורא לא קנסוה רבנן ואינה צריכה גט משני כלל ומעתה אפילו נתן לה מאליו והיה בעלה הראשון כהן לא פסלה לו שאין זה ריח הגט דאשה גרושה מאישה כתיב ולא ממי שאינו אישה:",
                "<b>זהו ביאור המשנה ופסק שלה ודברים שנכנסו תחתיה בגמרא אלו הן:</b>"
            ],
            [
                "<b>כבר</b> ביארנו לשיטתנו שאע\"פ שכל חייבי לאוין קדושין תופסין בהן ביבמה לשוק מיהא הדבר בספק ואם כן מכל מקום יבמה שנתקדשה לשוק צריכה גט והילכך אם היה יבמה כהן נפסלה לו ואין אומרין שיחלוץ לה הכהן כדי שיכניסנה המקדש שאם כן מצינו חוטא נשכר ומכל מקום אם חלץ לה מעצמו מותרת לזה המקדש שאף באשת איש שנתקדשה מותרת לחזור לבעלה וכל שמותרת לבעלה מותרת למקדש ויש אומרין שאפילו חלץ לה מדעתו אסורה למקדש ואינו דומה לאשה שהלך בעלה למדינת הים ונתקדשה שמותרת לחזור לו דהתם שוגג הוא וקרוב לאונס אבל זה שבמזיד אפילו חלץ לה היבם מדעתו אסורה למקדש וכן דעת גדולי הפוסקים ולדברי הכל כל שהיבם ישראל כופין את המקדש ליתן גט הואיל ועשה שלא כהוגן והותרה ליבמה הואיל ולא נשאת אבל אם נשאת לו אסורה אף ליבם דמיחלפא באשה שהלך בעלה למדינת הים וזהו שאמרו קדושין אין בה נשואין יש בה כלומר שאם נשאת תצא מזה ומזה ואפילו יש לה כמה בנים מזה שנשאת לו כענין אשה שהלך בעלה למדינת הים שאע\"פ שיש לה בנים תצא ועוד שהרי ביבמה עצמה כשנשאת לאחר שנינו במשנתנו תצא והולד מראשון ומאחרון ממזר אלמא בדאית לה בנים עסקינן וקתני תצא ואע\"פ שלדעת ר' עקיבא נאמרה דוקא להיות הולד ממזר אבל אשה עצמה דברי הכל תצא ובזנות מיהא לא נאסרה על יבמה ששומרת יבם שזינתה לא נאסרה ליבמה ועל דעת זה אתה מפרש לענין ביאור מה שהיו סבורים לומר קדושין ונשואין אין בה ופירושה בשנשאת שלא על פי שני עדים ושלא על פי עד אחד וברשות בית דין אלא באיסור גמור דהוה ליה זנות בעלמא לדעת רב אחר שאין קדושין תופסין בה ולדעת קצת מפרשים אתה מעמידה אף לענין פסק שאין טעם דמיחלפא באשה שהלך בעלה וכו' נאמר אלא בנשואין שברשות אלא שמאחר שיש בה ספק קדושין ונשואין עיקר הדברים לאסרה מטעמא דמיחלפא כו' ואין צריך לומר בנשאת על פי עד אחד בלא הוראת בית דין וכן יש חולקים לומר ששומרת יבם שזינתה אסורה ליבמה מספק ומוכח לה ממה שאמרו במסכת סוטה י\"ח ב' אמן שלא סטיתי שומרת יבם ואוקימנה לר' עקיבא דאמר אין קדושין תופסין ביבמה אלמא כל שנתברר שאין קדושין תופסין ביבמה נאסרה בזנות נמי בספק דהא בהא תליא ולא נאמר לדעתם לית הלכתא כרב המנונא אלא לדעת האומר שאין קדושין תופסין ביבמה ומכל מקום עיקר הדברים לפרש בההיא דסוטה ר' עקיבא היא דקסבר אין קדושין תופסין בחייבי לאוין והולד ממנה ממזר אבל לדידן אף לכשאנו סבורין שאין קדושין תופסין ביבמה מכל מקום אין הולד ממזר שאין ממזר אלא מחייבי כרת והילכך אין זנות אוסרתה כלל וכן סוגית כל השמועות מוכחת:",
                "<b>יש</b> ספרים שכתוב בהן בסוף סוגיא זו דברים שהם כנגד מה שכתבנו ואותם הדברים אינן מגוף הגמרא אלא תוספת דרך פסק לקצת ראשוני הגאונים וכך הוא נוסח שבהן שומרת יבם שנשאת בלא חליצה אם אין לה בנים תצא מזה ומזה מבעל בגט ומיבם בחליצה ואסורה להם עולמית משום דמיחלפא באשה שהלך בעלה למדינת הים נתקדשה ולא נשאת אם היה יבמה ישראל נותן לה שני גט ומותרת ליבם ולמי שקדשה אסורה עולמית שלא יהא חוטא נשכר נשאת והיו לה בנים אם היה בעלה ישראל חולץ לה יבם ויושבת תחת בעלה ואפוקי לא מפקינן לה דכיון דאשה שהלך בעלה למדינת הים ונשאת הולד ממזר מזה ומזה אם אתה אומר תצא אתה מוציא לעז על בניה ואם היה בעלה כהן ויש לה בנים ממנו אינה חולצת מיבם שאם כן אתה אוסרה לזה ומוציא לעז על בניה אלא פורש ממנה כל ימיו של יבם ואחר מיתת היבם הותרה לו ואם מתו בניה בלא זרע בחיי היבם תצא משניהם מבעל בגט ומיבם בחליצה ואסורה להם עולמית זהו תורף דבריהם וכבר כתבנו שאין חלוק בין יש לה בנים לאין לה בנים ובכלם תצא כמו שכתבנו ואף גדולי הפוסקים הביאו את דבריהם ומיחו בהם והביאו ראיה מתלמוד המערב שאף ביש לה בנים תצא ומכל מקום לא מיחו במה שנאמר בהם דלכי מיית יבם הותרה לו ונראה מדבריהם שדין קיים היה באותה שעה לידון כל הדרכים ואף לאחר מיתה כמו שביארנו במשנה לא נאמר ביבמה ויראה שאף בזו עדות אשה כשר בה:",
                "<b>האומר</b> לאשה התקדשי לי לאחר שאתגייר לאחר שתתגיירי לאחר שאשתחרר לאחר שתשתחררי לאחר שימות בעליך לאחר שתמות אחותיך אינה מקודשת שהרי אין בידו עכשו לקדשה וכל שלא בא לעולם ואין בידו להביאו אינו כלום אבל אם אמר לאחר שיחלוץ ליך יבמיך והיא מקבלת הואיל וקדושין תופסין ביבמה מספק אף זו מקודשת מספק ויש במשנה זו קצת דברים שצריכים ביאור וכבר ביארנוה במקומה בשלישי של קדושין ס\"ב א':"
            ],
            [
                "<b>כבר</b> ביארנו במקומו שחכמים תקנו לבעל מעשה ידיה משום מזונות שהוא משועבד לה בהם וכבר התבאר שם עד היכן הבעל יכול לכוף את אשתו לעשות לו וכל שדחקה עצמה לעשות יתר מן השעור נקרא העדפה ומכל מקום אף היא של בעל ואם נדרה שלא יהנה בעלה ממעשה ידיה והוא שאמרה קנם שאני עושה לפיך אינו צריך להפר אף לענין העדפה שהרי אף היא של בעל ואין נדריה מפקיעין זכותו ומכל מקום הרשות בידה לומר איני נזונת ואיני עושה ומעתה כל שאמרה בשעת הנדר איני נזונת ואיני עושה ומתוך כך קנם שאני עושה לפיך או איני נזונת ואיני עושה ויקדשו ידים לעושיהם צריך להפר ואם לא הפר חל נדרה ואע\"פ שמעשה ידיה לא באו לעולם כל שבלשון קנס קדושת הגוף הוא והרי הוא כמקדיש את הידים או את הדבר שהפעולה עתידה לצאת ממנו הא כל שלא אמרה איני נזונת ואיני עושה אפילו אמרה יקדשו ידים לעושיהם אין צריך להפר אלא שמכל מקום עצה טובה להפר מצד אחר והוא שמא יגרשנה ותהא אסורה לחזור לו כמו שביארנו בחמישי של כתובות ושמא תאמר היאך הוא יכול להפר נדרים אלו איפשר שבכלל דברים שבינו לבינה הם וגדולי המפרשים כתבוה בכלל עינוי נפש מצד שהיא עצמה נתקדשה עם מעשי ידיה:",
                "<b>המוכר</b> פירות דקל לחברו עד שלא באו לעולם יכול לחזור בו אף משבאו לעולם שהרי לא חל הקנין בשעה שהקנם לו מפני שלא באו לעולם ומכל מקום אם אכלם לוקח משבאו לעולם קודם שיחזור המוכר אין מוציאין ממנו הואיל וברשות אכל והוא הדין משבאו לרשות לוקח אבל כל שחזר המוכר קודם שיבאו ברשות לוקח לא קנה שאין אדם מקנה דבר שלא בא לעולם וכן האומר לחברו שדה זו לכשאקחנה תהא קנויה לך מעכשו לא קנה:",
                "<b>הגבהת</b> תרומות ומעשרות לא נאסרה בשבת אלא שבות מדברי סופרים שהרי תקון זה אינו אלא דרך טלטול בעלמא וכבר ידעת שלא נחשדו חברים לתרום שלא מן המוקף אלא אם כן במקום מצוה וכמו שאמרו על זה בעירובין ניחא ליה לחבר למעבד איסורא זוטא דלא ליעביד עם הארץ איסורא רבא ואם כן אף לקיום מצות עונג שבת מותר לתרום שלא מן המוקף ומכל מקום אינו יכול לעשר אלא על מה שכבר בא ברשותו אלא שאינו יכול לעשרן עכשו לאי זו סבה ומעשר עליהן ממקום אחר לקיים בהם עונג שבת אבל כל שלא באו פירות אלו שרוצה לעשר עליהן ברשותו אינו מעשר עליהן כשם שאין אדם מקנה דבר שלא בא לעולם כך אינו מעשר על פירות שלא באו לעולם שיהא זה מעשר עליו לכשיבא לעולם ואפילו היו מקרקע שלו כל שהן ביד אריס ואינו יודע אם יביאם לו בחלקו אם לאו כדבר שלא בא לעולם הוא:"
            ],
            [
                "<b>כבר</b> ביארנו במסכת גיטין שאי אפשר ליקח עבד על מנת לשחררו שהרי בעוד שהוא עבד אינו זוכה בשום דבר ואם תאמר שכתב לו לכשאקחך הרי עצמך קנוי לך מעכשיו הרי דבר שלא בא לעולם הוא ואחר שכן אפילו ברח מסגירין אותו להחזירו לרבו אלא אם כן הוא בורח מחוצה לארץ לארץ ישראל שבזו אין מסגירין אותו אלא אומרין לרבו שיכתוב לו גט שחרור ויכתוב לו שטר חוב בדמיו עד שתשיג ידו ויפרע ועל זה נאמר לא תסגיר עבד אל אדניו:",
                "<b>כבר</b> ביארנו במסכת קדושין שהמחובר אינו בדין חיוב תרומה שנאמר ראשית דגנך ואין דגן אלא בכרי מעתה אין תורמין מן התלוש על המחובר ולא מן המחובר על התלוש ואם תרם אין תרומתו תרומה ומכל מקום אם לא היה בדעתו לתרומה זו מעכשו אלא לכשיתלש כגון שאמר פירות ערוגה זו התלושים יהו תרומה על פירות ערוגה זו המחוברים לכשיתלשו או פירות ערוגה זו המחוברים יהו תרומה על פירות ערוגה זו התלושים לכשיתלשו הואיל ודעתו על שעת חיוב וכן שבידו להביא עכשו שעת החיוב שהרי בידו לתלשם דבריו קיימין ובלבד בשהביאו המחוברים שליש הא כל שלא הביאו שליש אין בידו להביא שעת החיוב עכשו שאין חיוב תרומה קודם הבאת שליש והוה ליה דבר שלא בא לעולם ואפילו אמר לכשיביאו שליש ויתלשו אינו כלום:",
                "<b>בסוגיא</b> זו שאלו עד אחד ביבמה אם נאמן אם לאו ר\"ל כגון שיש כאן אשה שאין לה בנים ויש לבעלה אח המזקקה ליבום והעיד זה על בעלה שמת אם נאמן אם לאו מי אמרינן טעמא דעד אחד נאמן משום דמילתא דעבידא לאיגלויי היא ולא משקר ואם כן אף בזו נאמן ואע\"פ שאין עד אחד נאמן לומר מתה אשתו שישא את אחותה אע\"ג דמילתא דעבידא לאיגלויי היא מכל מקום אין שם עגון אבל במקום עגון ובמילתא דעבידא לאיגלויי נאמן או דילמא טעמא דעד אחד דנאמן משום דדיקא ומינסבא ובמקום יבם מיהא זימנין דרחמא ליה ר\"ל ליבם מתוך שהם גיסי אהדדי ומתוך חיבתה אצלו נשאת לו בלא דיוק כך היא הגירסא ברוב ספרים ר\"ל זימנין דרחמא ליה ר\"ל ליבם ומכל מקום עיקר הגירסא זימנין דסניא ליה ר\"ל לבעל מתוך שאין לה בנים ממנו ומינסבא בלא דיוק שאף אם יזדמן שתאסר לו אינה קפידה ואם כן כל מקום יבום אין עד אחד נאמן:",
                "<b>ואתינן</b> למיפשטה ממתניתין דאמרו לה מת בעליך ונתיבמה דאוקימנה בעד אחד ואי לאו דאיתכחש בתרי נאמן כמו שביארנו במשנה ואע\"ג דפרישנא נמי בתרי ותרי ובאזמינהו בתראי לקמאי מכל מקום סתמא קתני וחזרו לומר שזו אינה צריכה ראיה דודאי עד אחד נאמן בכך דהא איהי גופה מהימנא כדתנן האשה שאמרה מת בעלי תנשא או תתיבם ואע\"ג דאיהי לא מהימנא אלא בדקיימא בחזקת יבום כגון שאין לה בנים כלל אבל בדקיימא בחזקת לשוק כגון שיש לה בנים לא מהימנא וכדתנן בפרק שלום בינו לבינה האשה שהלכה היא ובעלה ובנה למדינת הים ואמרה מת בעלי ואחר כך מת בני נאמנת בני ואחר כך בעלי אינה נאמנת ואם כן קשיא מיהא למאי דאוקמת מתניתין בעד אחד ובמת בנך ואחר כך מת בעליך נאמן לא מצית לאוכוחה מהיא גופה מכל מקום אשה אע\"פ שנאמנת שלא במקום בן ראוי לומר שלא נאמינה במקום בן שכל שלא במקום בן מיסתפיא לשקורי אבעלה דילמא אתי ומכחיש לה אבל במקום בן הואיל ושניהם מתו אינה חוששת לומר שהבן ראשון והבעל אחרון הא עד אחד מכיון שהאמנתו שלא במקום בן מדאיהי גופה מהימנא אין ראוי לחלק בו בין במקום בן לשלא במקום בן ואם כן זו אינה צריכה ראיה דעד אחד נאמן וכן הלכה אלא כי תיבעי לך אם עד אחד נאמן להתיר יבמה לשוק כגון שיעיד מת יבמיך או מת בעליך תחלה ואחר כך מת בנך מי אמרינן טעמא דעד אחד משום דבמילתא דעבידא לאיגלויי לא משקר ואף בזו נאמן או דילמא משום דדיקא ומינסבא והכא זימנין דסניא ליה ר\"ל ליבם מתוך שסתמו קטרוג מצוי בינו לבינה ומינסבא בלא דיוק שאף כשתאסר לו אינה קפידה בכך:"
            ],
            [
                "<b>ואתינן</b> למיפשטה ממתניתין דמת בעליך ואחר כו' מת בנך דאוקימנה בעד אחד כדפרישנא במתניתין אלא דדחי ליה לפרושה בתרי ותרי ובהזמה כדפרישנא ואע\"ג דהא איהי גופה מהימנא כדכתיבנא ואם כן על כל פנים עד אחד נאמן דילמא הוה אמינא דההיא כשהעידו עדים שמתו הבעל והבן אלא שלא ידעו אי זה מת ראשון ובזו כשאומרת בעלי מת תחלה נאמנת אבל כל שלא שמעו במיתת הבן והבעל כלל הוה אמינא דלא מהימנא ומכל מקום לענין פסק איהי מהימנא אף בלא שמעי וכל שכן עד אחד כמו שנבאר אלא שלענין ביאור אתינן למיפשטה מדתנן אין האשה נאמנת לומר מת יבמי שאנשא משום דלא חיישא לקלקולא דאי משום דמיתסרא ליבם סניא ליה ולא קפדא ואי משום זרעה הרי אין הולד ממזר וכן מתה אחותי שאכנס לביתה אינה נאמנת וכן הלכה ואיהי היא דלא מהימנא הא עד אחד נאמן ואע\"ג דבמתה אחותה שתכנס זו לביתה אין עד אחד נאמן כמו שיתבאר מכל מקום איידי דתנא מת יבמי שתנשא תנא ליה מתה אחותי שאכנס לביתה ובמת יבמי מיהא איכא למידק דעד אחד נאמן ומותיב ליה ולטעמיך סיפא דקתני אין האיש נאמן לומר מת אחי שאכנוס את אשתו מתה אשתי שאכנוס את אחותה הוא ניהו דלא מהימן הא עד אחד נאמן והרי עד אחד שלא במקום עגון בערוה אינו כלום וגברא לא מיעגן אלא הא דאין האשה נאמנת לומר מת יבמי לאו למידק דעד אחד מהימן אלא לגופה איצטריך ולר' עקיבא דעושה ממזר בחייבי לאוין וסד\"א מגו דמיקלקל זרעה בהכי דייקא ומהימנה קמ\"ל ואתא רבא לאוכוחי דעד אחד נאמן להתיר יבמה לשוק מקל וחמר דאי לאיסור כרת התרתה ר\"ל במת בעלה באיסור לאו לא כל שכן ואע\"ג דאידחיא ליה מהיא עצמה שנאמנת במת בעלי ולא במת יבמי דחייה בעלמא היא וודאי הלכה כרב אשי וכרבא ונאמן ואע\"פ שמסוגיא זו נמשך לומר דלטעמא דדיקא ומינסבא לא מהימן וסוגיין בריש פירקין מהאי טעמא ההיא לר' זירא אבל רב אשי ורבא סבירא להו טעמא דמילתא דעבידא לאיגלויי הוא ובמקום עגונא סמכו עלה אי נמי כולהו איתנהו דהואיל ומילתא דעבידא לאיגלויי תרויהו מיסתפו עלה עד אחד שלא להעיד והאשה למידק טפי וכן עיקר וגדולי המפרשים חולקים לומר שאין עד אחד נאמן להתיר יבמה לשוק ומביאים ראיה מבעל עצמו שאינו נאמן ביש לי בנים אחר שהוא מוחזק באחים ולא בבנים אלא שיש לומר דשאני הכא דטעמא דדיקא ומינסבא מצטרף בהדיה דלא סמכא אעד אחד כל כך אבל בעל סומכת היא עליו לגמרי ולא דייקא ומינסבא:",
                "<b>הנותן</b> גט לאשתו ואמר לה הרי את מגורשת ממני ואי את מותרת לכל אדם אע\"פ שלא הותרה בגט זה לעלמא לגביה דידיה מגורשת היא במקצת עד שאם הוא כהן נפסלה לו ואם אינו כהן ומת לו מקודם שיתן לה גט אחר נפסלה בגט זה לכהונה וזהו ריח הגט שפוסל בכהונה כמו שביארנו באחרון של גיטין פ\"ב ב':",
                "<b>המשנה</b> השלישית והכונה בה בענין החלק הרביעי והוא שאמר מי שהלכה אשתו למדינת הים ובאו ואמרו לו מתה אשתך ונשא את אחותה ואחר כך באת אשתו מותרת לחזור לו הוא מותר בקרובות שניה והשניה מותרת בקרוביו אם מתה הראשונה מותר בשניה אמר הר\"ם ידוע שאין קדושין תופשין בעריות למאמר השם בסוטה ושכב איש אותה ובאה הקבלה שכיבתה אוסרתה ואין שכיבת אחותה אוסרתה וכן הדין שהאדם לאשר זנה עם קרובי אשתו לא תאסר עליו אשתו ומאמר ר' יוסי יצטרך אל שיעור רב וזה שהקב\"ה יצרף דבריו לפי מה ששמע ר' יוסי כי כאשר היו יעקב וישמעאל נשואין ללאה ורחל ויעקב בעל לאה והלך ישמעאל ולאה למדינת הים ושמע יעקב שמתו יחד ונשא רחל אחר זה באו ישמעאל ולאה ידוע שרחל כבר נאסרה על ישמעאל בעלה בלא ספק לפי שהיא צריכה גט מיעקב וכל הדרכים האלו בה כמו שקדם אולם לאה הנה היא מותרת ליעקב אישה שהיתה לאה מאורסת ליעקב או נשואה לפי שכיבת אחותה אינה אוסרתה וחלק ר' יוסי על זה ואמר כי אם היתה לאה מאורשת ליעקב בלבד תאסר עליו לפי שאפשר שיאמרו תנאי היה בקדושיה ולא נשלם התנאי ונשא אחר כך רחל אחותה בנשואין שלמים ותצטרך רחל ממנו גט ונפסלה לבעלה שכל מה שפסל על ידי אחרים פסל על ידי עצמו אולם אם היתה לאה נשואה ליעקב הנה אין ידוע שאין קדושין תופסין באחותה ולא תצטרך רחל ממנו גט ולזה תשוב לישמעאל בעלה ולא תאסר עליו שכמו שלא פסל רחל על בעלה כך לא פסל את אשתו והלכה כר' יוסי באסרו חזרת הארוסה ליעקב לבד:",
                "<b>אמר</b> המאירי מי שהלכה אשתו למדינת הים ובאו ואמרו לו מתה אשתך ונשא את אחותה ואחר כך באתה אשתו ר\"ל ונמצא שביאת אחותה בזנות היתה שאין קדושין תופסין בחייבי כריתות ומתוך כך מותרת אשתו לחזור לו ואין שכיבת אחותה אוסרתה שכך למדנו ושכב איש אותה שכיבתה אוסרתה ואין שכיבת אחותה אוסרתה ר\"ל שאם זינה עם אחות אשתו לא נאסרה לו אשתו בכך אפילו בא עליה במזיד ומותר גם כן בקרובות שניה ר\"ל שמותר לישא בתה וכדקיימא לן נושאין על האנוסה ועל המפותה ר\"ל שאם אנס או פתה אשה מותר לישא בתה ואם מתה אשתו מותר לישא את השניה אע\"פ שכבר בא עליה באיסור:"
            ],
            [
                "<b>אמרו</b> לו מתה אשתך ונשא את אחותה ואחר כך אמרו לו קיימת היתה בשעה שנשאת את אחותה אלא שאחר כך מתה הולד הראשון ר\"ל אותו שהוליד ממנה בעוד שאשתו קיימת ממזר והאחרון ר\"ל אם הוליד ממנה לאחר שמתה כשר:",
                "<b>ר'</b> יוסי אומר כל שהוא פוסל על ידי אחרים פוסל על ידי עצמו וכל שאינו פוסל על ידי אחרים אינו פוסל על ידי עצמו וטרחו בגמרא בפירוש דבריו והוא ששאלו בה מאי קאמר ר' יוסי אילימא דקאמר תנא קמא דאזלא אשתו וגיסו למדינת הים כגון שני נכרים נשואים לשתי אחיות והלכה אחת מן האחיות ובעל אחותה למדינת הים ונשארו כאן האחות השניה ובעל אחותה ושמע זה שבכאן שמתו שניהם ונשא זו שבכאן וקאמר תנא קמא דאשת גיסו אסירא ואשתו מותרת לחזור לו ומשום דלא מצריכינן גיטא לאשת גיסו עד שנדון את אשתו באחות גרושה על הדרך שנבאר בסוגית הגמרא ואתא ר' יוסי למימר כל שאשתו של זה שנשא את אחותה מותרת לחזור אף אשת גיסו שריא לגיסו דהואיל ולא מצרכת לה גיטא לאו שם אישות היא אלא אונס גמור ומותרת לגיסו אע\"פ שתתקלקל בשאר הדברים השנויים שהרי אין כאן חשש שמא יאמרו גירש זה כו' אם כן מאי האי דקאמר כל שפוסל על ידי אחרים פוסל על ידי עצמו וכל שאינו פוסל על ידי אחרים אינו פוסל על ידי עצמו אדרבה היה לו לומר כל שאינו פוסל על ידי עצמו אינו פוסל על ידי אחרים כלומר שמאחר שאין אשתו אסורה לזה אף אשת גיסו לא תאסר לגיסו אלא כי היכי דאשת גיסו אסירא אגיסו אשתו נמי אסירא אדידיה משום דאיהו סבר דאשת גיסו צריכה גט והויא לה אשתו אחות גרושתו אי נמי דהואיל ואהנו הני נשואין למיסר אשת גיסו לגיסו ושלא לדון ביאה זו כביאת זנות וביאה של אונס אהנו נמי למיחל עליהו שם נשואין לדונה כאשתו לדון אחותה באחות אשתו מדרבנן אע\"פ שהיא אשתו גמורה הא תינח כל שפוסל על ידי אחרים פוסל על ידי עצמו כלומר כשם שאתה אוסר אשת גיסו כך אתה אוסר לזה את אשתו ומאי האי דקאמר בתר הכי כל שאינו פוסל על ידי אחרים אינו פוסל על ידי עצמו ותירץ ר' אמי דמתניתין בדאזול אשתו וגיסו למדינת הים על הדרך שביארנו ושנבאר בסוגית הגמרא ומחלוקתם סובבת במחלקת של רבנן ור' שמעון במה שאמרו נשאת על פי בית דין תצא ופטורה מן הקרבן שלא על פי בית דין תצא וחייבת בקרבן דאלמא לרבנן בין נשאת זו הנשארת לבעל אחותה שבכאן על פי בית דין כגון בעד אחד בין שלא בבית דין כגון בשני עדים שאינה צריכה היתר בית דין אשת גיסו אסורה לגיסו ואשתו של זה הנשאר מותרת לו מפני שאין מצריכין גט מזה לאשת גיסו שתעשה אשתו כאחות גרושה שכל שבאחות אשה אין לחוש לשמא יאמרו גירש זה כו' כמו שיתבאר בסוגית הגמרא ור' יוסי סבירא ליה כר' שמעון דנשאת בעדים אונס גמור הוא ומותרת לחזור וכן סובר שבנשאת על פי בית דין שאסורה לחזור אף בדאזול תרויהו מצריכין אותה גט מזה ונעשית אשתו כאחות אשה והילכך נשאת אשת גיסו בבית דין דאשת גיסו אסורה לגיסו מצריכין אותה גט מזה ופוסל לעצמו את אשתו מדין אחות גרושה אבל נשאת אשת גיסו בעדים שאשת גיסו מותרת לגיסו אין מצריכין אותה גט ואף אשתו של זה מותרת לו וגדולי המחברים כתבו בפירושי המשנה שאשת גיסו צריכה גט ואעפ\"כ אשתו של זה מותרת והדברים מתמיהין:",
                "<b>ויש</b> מפרשים בסוגיא זו דתנא קמא נמי אליבא דר' שמעון קא אתי וגורסין תנא קמא סבר לא שנא על פי עדים דאשת גיסו שריא כר' שמעון ולא שנא על פי בית דין דאשת גיסו אסירא אשתו שריא ומשום דאשת גיסו לא בעיא גיטא דליכא למימר גירש זה כו' דהא כל שבחייה אסורה ור' יוסי סבר דעל פי בית דין דהואיל ואשת גיסו אסירא מצריכין אותה גט מזה כדי לברר איסורו של ראשון ונאסרה אשתו לזה מדין אחות גרושה ור' יצחק נפחא פירש במחלקתם דר' יוסי ודאי לאו כר' שמעון סבירא ליה ולא מפליג כלל בין נשאת על פי בית דין לנשאת בעדים ולאו אמתניתין דלעיל מהדרי כלל אלא אמתניתין גופה והוא דשמעיה לתנא קמא דמתניתין בדאזול אשתו וגיסו על הדרך שביארנו ושנבאר בסוגיא ושמעיה לתנא קמא דלא מפליג בין אזול אשתו וגיסו בין אזול ארוסתו וגיסו דבתרויהו אשת גיסו אסירא דהואיל ושם אישות הוא מיחלפא בשאר אשה שהלך בעלה וכו' ואשתו או ארוסתו שריא ליה ומשום דלא מצריכינן גיטא מיניה לאשת גיסו עד שנדון את זו כאחות גרושתו ור' יוסי חולק לומר דבאשתו וגיסו אף אשת גיסו מותרת דאונס הוא ואין לחוש לשמא יאמרו גירש זה וכו' דהא כל שבחייה מידע ידעי דאסירא ולא מיחלפא בשאר אשה שהלך בעלה כו' דהליכת אשה למדינת הים לא שכיחא וכמו שאמרו בתלמוד המערב דרכו של איש לצאת ואין דרכה של אשה לצאת וכן חולק לומר דבארוסתו וגיסתו איכא למיחש שמא יאמרו תנאה הוה ליה בקדושין וגירש זה ונשא זה וכדין נשא וצריכה גט ואוסרין אשת גיסו אגיסו מפני שדומה למחזיר גרושה משנשאה וכן אוסרין לזה את אשתו שכל שנאסרה אשת גיסו על גיסו צריכה היא גט מזה מטעם שהזכרנו ונעשית אשתו אחות גרושתו והיינו דקאמר ארוסתו וגיסתו דאיכא למימר תנאה הוה ליה בקדושין וכדין נסיב פוסל על ידי אחרים ר\"ל שאוסר אשת גיסו על גיסו ופוסל לעצמו על ידי גיטה של אשת גיסו אבל אשתו וגיסו דליכא למיחש דלימרו תנאה הוה ליה בנשואין אף אשת גיסו מותרת לגיסו אלא שמתקלקלת בשאר הדרכים השנויים והילכך אינה צריכה גט מזה ומתוך כך אינו פוסל לעצמו:",
                "<b>ואיפסיקא</b> הלכתא בגמרא כר' יוסי ואע\"פ שנסתפקו בה אם לדעת ר' אמי אם לדעת ר' יצחק נפחא ואם תמצא לומר לדעת ר' יצחק נפחא דילמא דוקא אאינו פוסל נראין הדברים שדחיות בעלמא הם והלכה כר' יוסי ולדעת ר' יצחק נפחא ובאשתו וגיסו תרויהו שריין ובארוסתו וגיסו תרויהו אסירן ואין בה חלוק בין נשאת על פי עדים לנשאת על פי בית דין כלל ומכל מקום יש שכתבו שלא נתברר להם מה שפסקו כר' יוסי אם לדעת ר' אמי אם לדעת ר' יצחק נפחא ואם תמצא לומר לדעת ר' יצחק אי אפוסל אי אאינו פוסל ומתוך כך הם מחמירים בה וכוללים דבריהם שלדעת ר' אמי סובר ר' יוסי דבין אשתו וגיטו בין ארוסתו וגיסו כל שנשאת אשת גיסו על פי בית דין מתוך שנאסרה אשת גיסו לגיסו אשתו אסורה לו וכל שנשאת על פי עדים מתוך שאשת גיסו מותרת לגיסו אשתו מותרת לו ולשיטה זו אין הלכה כר' יוסי אלא בעל פי בית דין הא בעדים לא דהא קיימא לן כרבנן דאף בעדים אסורה לחזור והילכך על כל פנים לענין ספק ואליבא דר' אמי בין אשתו וגיסו בין ארוסתו וגיסו בין בבית דין בין בעדים אשת גיסו אסורה לגיסו ואשתו של זה לזה ולר' יצחק נפחא בין בבית דין בין בעדים כל שבאשתו וגיסו שתיהן מותרות וכל שבארוסתו וגיסו שתיהן אסורות ומכיון שלא נתברר אוסרין את שתיהן על כל פנים כר' אמי ולדעת רבנן דפליגי בהדי ר' שמעון ויש פוסקים דארוסתו וגיסו תרויהו אסירן כר' יוסי ולדעת ר' יצחק נפחא וכן אשתו וגיסו בנשאת בעד אחד ועל פי בית דין תרויהו אסירן כר' יוסי אליבא דר' אמי דדילמא הא דקאמרת הלכה כר' יוסי אדר' אמי קאי ואפוסל קאי אבל אשתו וגיסו ובעדים אשתו מיהא מותרת דהא לכולהו שריא וגדולי המפרשים כתבו כן אף באשת גיסו מגיסו דהא בין לר' אמי בין לר' יצחק נפחא שריין ועיקר הדברים לדעתי כדעת ראשון:",
                "<b>זהו ביאור המשנה ופסק שלה לדעתנו ודברים שנכנסו תחתיה בגמרא אלו הן:</b>",
                "<b>סוגיא</b> זו הבאה על משנתנו מבולבלת הרבה וצריכה ביאור והריני מעירך בביאורה דרך קצרה ומתוך ביאורה אתה בורר מה שראוי להעלות ממנה דרך פסק והוא שאמרו אע\"ג דאזול אשתו וגיסו למדינת הים כלומר זו שאמרו בהלכה אשתו למדינת הים ואמרו לו מתה אשתך ונשא את אחותה ואחר כך באה אשתו שהיא מותרת לחזור לו ומצד שאין שכיבת אחותה אוסרתה אע\"ג דאיכא למימר גיסו מאן דכר שמיה דהא אשתו לחודה קאתני מכל מקום הואיל וסתמא איתניא פירושה אף בשהלכו אשתו וגיסו למדינת הים אי נמי מדקאמר ר' יוסי עלה כל שפוסל על ידי אחרים אלמא בגיסו עסקינן ומדידיה נשמע לרבנן למישרי אשתו אף בהלכו אשתו וגיסו למדינת הים כגון שני נכרים שנשואין שתי אחיות והלכה אחת מן האחיות ובעל אחותה למדינת הים ונשארו כאן האחות השניה ובעל אותה שהלכה והרי זו הנשארת אצל זה הנשאר אשת איש ואחות אשה ואמרו לו לזה הנשאר שמתו שניהם במדינת הים ונעשית זו שבכאן מותרת לו שהרי אשת איש אין כאן שכבר מת בעלה לפי השמועה ואחות אשה אין כאן שכבר מתה אשתו לפי השמועה ומתוך כך נשא את זו בחזקת היתר ואחר כך באו אשתו וגיסו ונמצאת זו שנשא בחזקת היתר אסורה לו מדין אשת איש ואחות אשה ואמרו עליה במשנתנו שמותרת אשתו לחזור לו שאין שכיבת אחותה אוסרתה ואע\"פ שזו שנשא בחזקת היתר נאסרה לגיסו כדין אשה שהלך בעלה למדינת הים הנזכר במשנה ראשונה דאע\"ג דליכא למיחש דשמא יאמרו גירש זה ונשא זה דאף לכשגירש כל שבחיי אשתו ערוה היא והכל יודעין שבטעות היה מכל מקום אסורה לבעלה דהואיל ואיתעביד בה איסורא בחזקת נשואין קנסוה רבנן כי היכי דתידוק שפיר אי נמי משום דמיחלפא בשאר אשה שהלך בעלה כו' ואפילו הכי אשתו מותרת לחזור לו ואין אומרין מתוך שנאסרה אשת גיסו על גיסו בביאתו של זה תאסר אשתו של זה עליו ואם כן צריך אתה לומר שאע\"פ שנאסרה אשת גיסו על גיסו ונתקלקלה בכל הדרכים השנויים במשנתנו מכל מקום גט מיהא יצא מן הכלל ואינה צריכה גט מזה שנשאה בחזקת היתר שאילו כן אף אשתו אסורה לו מדין אחות גרושתו והיאך יאמר שמותרת לחזור לו אלא ודאי אע\"פ שנאסרה לגיסו ונתקלקלה בשאר הדרכים גט מיהא מזה אינה צריכה וכן הדין שלא אמרו באשה שהלך בעלה למדינת הים ושמעה שמת ונשאת ואחר כך בא שצריכה גט מזה אלא מפני שמא יאמרו גירש זה ונשא זה ובאחות אשה אי אפשר לומר כן שאף אם גירשה כל שבחייה אחותה אסורה לו והכל יודעין שבטעות נשאה ואם כן מתניתין דלא כר' עקיבא דאי ר' עקיבא הרי הוא מצריכה גט ומאחר שצריכה גט נעשית אשתו אסורה לו מדין אחות גרושתו דתניא כל העריות שאמרו ר\"ל כל שהיא ערוה על אחד אם נשאה בחזקת היתר אינה צריכה גט שהדבר ידוע שאין קדושין תופסין בה חוץ מאשת איש שנשאת על פי בית דין ר\"ל בעד אחד וסתמא כר' שמעון שאמר במשנתנו כל שנשאת שלא ברשות בית דין אלא בעדים אונס גמור הוא ומותרת לחזור לו הא לענין פסק אף אם נשאת בעדים כן ר\"ל ובין נשאת בעד אחד וברשות בית דין בין נשאת שלא ברשות ובעדים שתיהן צריכות גט מטעמא דשמא יאמרו גירש זה ונשא זה ומטעם זה בעצמו החמירו בה בשאר הדרכים השנויים מה שלא החמירו ולא קנסו בשאר עריות אפילו במקום שהיה ראוי לקנוס כגון אם זינה עם אחות אשתו שלא קנסוהו לאסרה עליו אחר מיתת אשתו דאשת איש דאית לה היתר בחיי בעלה על ידי גירושין הוא שיש לחוש בה בנשאת בטעות לומר גירש זה ונשא זה ונמצאת אשת איש יוצאה בלא גט אבל שאר עריות שאין להן היתר בחיי אוסרן אין לחוש שיאמרו גירש ונשא זה והכל יודעין שכל שנישאו בחיי אוסרן בטעות היה ור' עקיבא מוסיף אף אשת אח ואחות אשה ר\"ל אם שמע שמת אחיו וייבם את אשתו או ששמע שמתה אשתו ונשא את אחותה בתורת יבום שאם נודע אחר כן שאחיו קיים או אשתו קיימת צריכות גט מזה שמאחר שיש להן היתר מיהא לאחר מיתה שם נשואין חל עליהם אצל השומעין ואין להוציאו בלא גט דאתי למיטעי מיניה לשאר אישות מה שאין כן בשאר עריות כגון אשת אביו וכלתו ובת אשתו וחברותיהן שמאחר שאין להם היתר לאחר איסורן אין שם אישות חל עליהן כלל:",
                "<b>ולענין</b> פירוש ראוי לשאול שאף כשתמצא לומר דמתניתין בדאזלא אשתו לחודה ושמע שמתה ונשא את אחותה ואחר כך באתה אשתו לדברי ר' עקיבא צריכה גט וממילא נאסרה אשתו מדין אחות גרושתו תדע שמתוך כך יש מפרשים בסוגיא זו דפירושא בעלמא הוא דמפרש למתניתין הכי משום דלקמן איתפרשה לה הכי כדפרישנא במתניתין הא משום אתקפתא דלימא מתניתין דלא כר' עקיבא לא איצטריכא ויש מפרשים דהאי לימא מתניתין מילתא באפי נפשה היא והא דקאמר אע\"ג דאזלא אשתו וגיסו פירושא דמתניתין היא ויש מפרשין דאלומי אלמה לקושיא כלומר מתניתין אף בדאזלא אשתו לחודה דלא כר' עקיבא היא ואף כשתמצא לומר דר' עקיבא לא מצריך גיטא באחות אשה אלא בהלכה אשתו וגיסו וכדי לברר איסורו של ראשון אבל באחות אשה בלבד ליכא קנסא ולא צריכא גט אפילו הכי מתניתין דלא כר' עקיבא דהא מתניתין סתמא איתניא אף באזול אשתו וגיסו:",
                "<b>ומחזר</b> לתרץ דמתניתין אף לדעת ר' עקיבא נאמרה שלא הוסיף ר' עקיבא להצריך גט באשת אח ואחות אשה אלא במקום שאין שם נשואין אלא אירוסין לבד כגון אשת אח שקדש אחיו אשה והלך למדינת הים ושמע שמת אחיו ועמד ויבם את אשתו ואחר כך בא אחיו שמאחר שלא היתה זו נשואה לאחיו אע\"פ שנתקדשה לו מימר אמרי קמא תנאה הוה ליה בקדושין ולא איקיים וזה כדין נשאה ומתוך כך אין מוציאין אותה בלא גט וכן באחות אשה שקדש אשה ושמע שמתה ונשא את אחותה דמימר אמרי קמיתא תנאה הוה לה בקדושין ולא איקיים וכדין נשא את אחותה אבל בנשואין מודה ר' עקיבא שאינה צריכה שהרי אין לומר תנאי היה בנשואין שהרי הכל יודעין שאין אדם עושה בעילתו בעילת זנות וכדאסיקנא בפרק המדיר ע\"ד א' בקדשה על תנאי וכנס סתם ונשואי הראשונה נשואין גמורין היו ובטעות נשא את זו ואינה צריכה גט ולפיכך אשתו מותרת לחזור לו ואם כן מתניתין דבנשואין היא אף לר' עקיבא אתיא ואע\"ג דרבנן מיהא פליגי אדר' עקיבא לומר דאפילו באירוסין לא מצריכי גיטא ומשום דלא מסקי אינשי אדעתיהו למימר תנאה הוה ליה בגויה מכל מקום מתניתין בנשואין קא מיירי ואתיא אף לר' עקיבא והלכה כר' עקיבא וכמו שכתבנוה למעלה ומשום דקם ליה כר' יוסי ומכל מקום יש חולקים שלא לפסוק כר' עקיבא מפני שלדעתם לא אמרה ר' יוסי אלא באחות אשה שהיא אשת איש אבל אחות אשה גרידתא שאין בה איסור אשת איש אפילו אחות ארוסה נמי אינה צריכה גט וכן הדברים נראין:",
                "<b>ולענין</b> ביאור מיהא זו שבאנו לומר דבנשואין לא אמרי תנאה הוה ליה וכו' מטעם שאין אדם עושה בעילתו זנות רב לטעמיה שאמר בקדשה על תנאי וכנס סתם שצריכה גט שלא על דעת קדושין הראשונים הוא בועל אלא עכשיו הוא בועל על דעת קדושין שאין אדם עושה בעילתו זנות שהרי לשמואל בפירוש אמר אפילו בנה מורכב לה על כתפה ממאנת והולכת ואע\"פ שמכל מקום פסקנו שם כרב מכל מקום לענין פירוש האיך אתה מפרשה כאן לדעת שמואל ואם תאמר שזו לא לשמואל נאמרה והרי למטה בסוגית יבמה אינה כאשת איש אנו באים לומר שאינו חושש לשמא יאמרו תנאה הוה ליה כו' איפשר דההיא דהמדיר שמואל בשם ר' ישמעאל היא כדאיתה התם ולדידיה לא סבירא ליה אי נמי סבירא ליה והכא הכי פירושא דמכל מקום תנאה בנשואין לישנא דלא שכיחא הוא וכיון דלא שכיחא לא אתו אינשי למימר הכי:",
                "<b>ונשוב</b> לענין הסוגיא והוא ששאל אי ר' עקיבא ליתני נמי חמותו ויש מי שפירש בה ליתני בבריתא ר' עקיבא מוסיף אשת אח ואחות אשה וחמותו לאחר מיתת אשתו שאם נשאה תהא צריכה גט הואיל ולדעתו אינה בשריפה ואי איפשר לפרש כן דמאי האי דקאמר אי ר' עקיבא הא בהדיא תני לה ר' עקיבא ואע\"פ שיש לפרש ולר' עקיבא עדין לא הועלנו דהא ודאי לאו קושיא היא דאלו חמותו לאחר מיתה לר' עקיבא מן התורה צריכה גט דהא ליכא אלא איסורא בעלמא מן התורה ולא הוצרך ר' עקיבא לשנות אלא אשת אח ואחות אשה שמן התורה אין צריכות גט ורבנן הוא דאצרכינהו ואיפשר לפרש שאף חמותו לאחר מיתה אין צריכה גט מן התורה שאף לר' עקיבא לא נתמעטה מן הכרת אלא משריפה וכמו שכתבנוה לדעת קצת בסנהדרין פרק שריפה ומכל מקום עיקר הפירוש כדברי גדולי הרבנים כלומר אי מתניתין אליבא דר' עקיבא איתניא ליתני נמי מי שהלכה אשתו למדינת הים ואמרו לו מתה אשתך ונשא את חמותו ואחר כך באת אשתו שתהא מותרת לחזור לו דאע\"ג דחמות לאחר מיתה לר' עקיבא אינה בשריפה וקס\"ד לר' עקיבא דשריא מחיים מיהא כולי עלמא ידעי דערוה היא ולא בעיא גיטא דהא מודה ר' עקיבא בנשואין הואיל וליכא לאסוקי אדעתיהו דאינשי דתנאה האי בהו וכדתניא באש ישרפו אותו ואתהן אותו ואת אחת מהן ר\"ל אותה שבא עליה בעבירה דברי ר' ישמעאל ר' עקיבא אומר אותו ואת שתיהן ושאלו בה בסנהדרין מאי ביניהו דודאי ר' עקיבא לא קאמר דאשתו מיהא דאינסיבא ליה בהיתירא בשריפה וקאמר אביי משמעות דורשין איכא ביניהו דר' ישמעאל סבר אשתו וחמותו הוא דכתיבן ועל חמותו אמר בשריפה ואתהן דקאמר אחדא אבל אם חמותו לא כתיבא הכא ומקרא אחרינא נפקא ור' עקיבא סבר דאתהן אתרי קאי ופירושו על חמותו ועל אם חמותו אבל חמותו לאחר מיתת אשתו דברי הכל בשריפה ולדידיה ליכא לאקשויי הכא ליתני חמות לאחר מיתה דאפילו אמרו לו מתה אשתו חמותו עדין בשריפה אלא לרבא דקא מתרץ לה חמות לאחר מיתה איכא ביניהו דר' ישמעאל סבר אותו ואחת מהן ר\"ל אע\"פ שאין קיימת אלא אחת מהן כגון שמת אותו ור' עקיבא סבר דוקא באתהן ר\"ל ששתיהן קיימות כשבא על חמותו אבל כל שבא על חמותו לאחר מיתת אשתו פטור ליתני חמותו ותירץ נהי דמיעטה קרא משריפה מאיסורא מי מיעטה כלומר דאפילו מדאוריתא אסירא ולמדת דהאי דאמרינן בסנהדרין עלה איסורא בעלמא פירושו איסור תורה ומכל מקום רוב מפרשים פירשוה באיסור לאו ומדכתיב ארור שוכב עם חותנתו ואף לאחר מיתה בכלל חותנתו היא אבל מיתה או כרת לא ואע\"ג דבתה ובת בתה ובת בנה אף לאחר מיתת אשתו הן לדעת קצת והרי ענשן של אלו מחמות למדנוהו לא למדנוהו אלא לאזהרה אלא שאף באלו אנו מפרשים דוקא בחיי אשתו כמו שכתבנו בסנהדרין וכמו שנבאר ענין זה למטה בפרק נושאין ויש לפרש מאיסורא מי מיעטה כלומר ונשאר בה איסור כרת שלא נתמעטה אלא מן השריפה וכן כתבוה גדולי המחברים ואע\"ג דאיסורא בעלמא איתמר עלה כבר מצינו כיוצא בו כמו שכתבנו בסנהדרין ולמטה בפרק נושאין יתבאר ענין זה יותר ולענין חמות לאחר מיתה הלכה כר' עקיבא מר כדאית ליה ומר כדאית ליה על הדרכים שהזכרנו:"
            ],
            [
                "<b>זה</b> שביארנו שאין שכיבת אחות אשתו פוסלת לו את אשתו לא סוף דבר מן התורה שהרי כתוב אותה שכיבתה אוסרתה ואין שכיבת אחותה אוסרתה אלא אף מדברי סופרים מותרת כמו שביארנו במשנתנו ואין מדמין אותה לאשה שהלך בעלה למדינת הים שאע\"פ שמן התורה מותרת הואיל ונאנסה או שגגה מדרבנן מיהא אסורה שזו ר\"ל אשתו שזינתה הואיל ובמזיד אסורה מן התורה בשוגג דרך נשואין גזרו בה רבנן כי היכי דתידוק שפיר אבל אחות אשה שאף במזיד אינה פוסלת אשתו מן התורה לא גזרו בה חכמים בשוגג אף בדרך נשואין וכן לא גזרו בה במזיד ולמדת שהבא על אחות אשתו לא פסל לעצמו את אשתו בכך בין שוגג בין מזיד אפילו מדברי סופרים וכן הבא על חמותו לא נפסלה לו אשתו אף מדברי סופרים בין בשוגג בין במזיד וכמו שהוזכר כאן בההוא דעבד איסורא מחמתיה ולא אסרו לו את אשתו ואע\"פ שאמרו הנטען מן האשה לא ישא בתה התם לכתחלה הא אם נשא נשאוי וכל שכן זו שנשא ולבסוף סרח וכן הדין בבא על בת אשתו ובת בנה או על אם חמותו דכולהו חד מחתא נינהו שלא לפסול את אשתו ובכלם מלקין אותו וכמו שאמרו כאן ההוא דעבד איסורא מחמתיה אייתיה רב יהודה ונגדיה:",
                "<b>המחזיר</b> גרושתו משנשאת עובר בלאו כמו שהתבאר ולענין ביאור מה שנאמר בה בכאן שכן איסורה ברוב פירושו שרוב העולם יכולים לאסרה על זה השני שאסרה על בעלה הראשון ר\"ל שאם גירשה שני קדושין תופסין בה לרוב בני אדם וכן שניטמא הגוף ושאיסורה איסור עולם תאמר באחות אשתו שלא ניטמא גופה של אשתו ואין איסורה ברוב ר\"ל שאין רוב בני אדם אוסרין את אשתו עליו על ידי נשואין שאין איסורה על ידי נשואין אלא דרך קורבא כגון שנשאת מתחלה לאחד מקרוביו או שנשא הוא אחת מקרובותיה ושאר הדברים פשוטים הם ויש שאין גורסין בה איסורה ברוב כלל ולמי שגורס כן מיהא יש להקשות על מה שהעלו בסוגיא איסור קל אשת איש ומפני שיש בה היתר בחיי האוסר על ידי גט והא איכא למיפרך שכן ניטמא הגוף ואיסורה איסור עולם אלא שפירשו גאוני ספרד שקולא זו ר\"ל שיש בה היתר בחיי האוסר אלימא ליה לשוויה איסור קל דהא תלמוד איכא נמי באשת איש חומר מיתה ואפילו הכי משוינן ליה איסור קל ומשום דהאי קולא אלימא:",
                "<b>שומרת</b> יבם שזינתה עם אחר לא נפסלה ליבמה ואין הלכה כרב המנונא כמו שהתבאר:",
                "<b>נפלה</b> לפני הרבה יבמים ועשה בה אחד מן היבמים מאמר פסלה לשאר אחין בא עליה אחד מן האחרים או נתן גט או חלץ אסורה לשניהם וכן בעשה בה מאמר שיש מאמר אחר מאמר כמו שהתבאר:",
                "<b>סוטה</b> ר\"ל שקנא לה בעלה ונסתרה אם בא עליה הבעל אחר קנוי וסתירה קודם שתשתה אסורה לזה שקינא לה הימנו לעולם שכיון שחזר הבעל ובא עליה שוב אינה שותה וכיון שאינה שותה נאסרה על זה עולמית וכן אסורה לבעל שכל שקינא לה ונסתרה אסורה לשניהם עד שתבדק דכתיב ונטמאה אחת לבעל ואחד לבועל וכן אף אם לא בא עליה אלא שנתן לה גט או שאמר איני משקה אסורה לבועל לעולם אף על פי שלא נתברר שבא עליה:"
            ],
            [
                "<b>מי</b> ששמע על אחיו שמת ויבם את אשתו ואחר כך בא אחיו מותרת לחזור לו ואין שכיבת אחיו אוסרתה אחר שהיא שוגגת ואין זו כדין שאר אשה שהלך בעלה למדינת הים שהרי אין כאן לחוש לשמא יאמרו גירש זה ונשא זה שהכל יודעין שגרושת אחיו אסורה ותולין את הענין בטעות אבל אם קדש אחיו אשה ושמע זה שמת ויבם את ארוסתו ואחר כך בא אסורה לחזור לו שמא יאמרו תנאי היה לו לאחיו בקדושין ולא נתקיים וזה כדין נשא ומתוך כך צריכה גט והויא לה גרושת אחיו ומכל מקום אם מת השני קודם שיגרש מותרת לו שאפילו יאמרו תנאה הוה וכו' הרי עליו ליבמה ולענין יבמה שלא חלצה אם תופסין בה קדושין אם לאו כבר ביארנוה בפרק זה למעלה צ\"ב ב':"
            ],
            [
                "<b>המשנה</b> הרביעית והכונה בה בענין החלק הרביעי גם כן והוא שאמר אמרו לו מתה אשתך ונשא את אחותה ואחר כך אמרו לו קיימת היתה ומתה הולד ראשון ממזר והאחרון אינו ממזר ר' יוסי אומר כל שהוא פוסל על ידי אחרים פוסל על ידי עצמו וכל שאינו פוסל על ידי אחרים אינו פוסל על ידי עצמו אמרו לו מתה אשתך ונשא את אחותה מאמה מתה ונשא את אחותה מאביה מתה ונשא את אחותה מאמה מותר בראשונה ובשלישית ובחמישית ופוטרות צרותיהן ואסר בשניה וברביעית אין ביאת אחת מהן פוטרת צרתה אם בא על השניה לאחר מיתת הראשונה מותר בשניה וברביעית ופוטרות צרותיהן ואסור בשלישית ובחמישית ואין ביאת אחת מהן פוטרת צרתה אמר הר\"ם פי' אמ' מתה ירצה בו אמרו לו מתה ומן המבואר כי כאשר היתה לאה אחות רחל מן האב לבד ורחל אחות רבקה מן האם לבד הנה לקיחת לאה ורבקה יחד מותר לפי שאין ביניהם קורבה כלל ועל זה הענין נתבארה זאת ההלכה בקלות:",
                "<b>אמר</b> המאירי אמרו לו מתה אשתך ונשא את אחותה מאביה מתה זו השניה ר\"ל שאמרו שמתה ונשא את אחותה מאמה מתה זו השלישית ר\"ל שאמרו לו שמתה ונשא אחותה מאביהן מתה זו הרביעית ר\"ל שאמרו לו שמתה ונשא את אחותה מאמה ואחר כך נודע שכלן קיימות מותר בראשונה ובשלישית ובחמישית ר\"ל בכלן כאחת מפני שאין ביניהן צד קורבא ונמצאו נשואיהן נשואין גמורין וביאתה או חליצתה של אחת מהן ר\"ל של ראשונה או של שלישית או של חמישית פוטרת את חברותיה אבל אסור בשניה וברביעית בשניה מפני שהיא אחותה של ראשונה שהיא אשתו גמורה וברביעית מפני השלישית שהיתה אצלו ביאת היתר וביאת נשואין והרי הרביעית אחותה ואין ביאתה או חליצתה של אחת מאלו ר\"ל של שניה או של רביעית פוטרת צרתה ר\"ל אותן שנשואיהן נשואין ושיש בהם תורת זיקה שהרי שתי אלו נכריות בעלמא הן ואין ביאת נכרית פוטרת זיקת יבמה ואף לשון צרה אינו נופל בה כלל אלא מצד נשואי טעות שהיה לו בהן קורא אותן צרות אצל אותם שנשואיהן נשואין גמורים דרך העברה:",
                "<b>ואם</b> בא על השניה לאחר מיתת הראשונה מותר בשניה וברביעית ושאלו בגמרא אטו כולהו לאו לאחר מיתת ראשונה נינהו כלומר לאחר ששמע שמתה הראשונה ופירשוה אם מיתת הראשונה ודאית ושאר הדברים שקר ונשא את השניה הרי נמצאו נשואיה נשואין גמורין ומתוך כך מותר בשניה ורביעית שאין ביניהן צד אחוה כלל ואם מת בלא בנים חליצתה או ביאתה של זו פוטרת את זו ואסור בשלישית ובחמישית בשלישית מצד נשואיה של שניה שהיא אחותה ובחמישית מצד נשואיה של רביעית ואין ביאת אחת מהן ר\"ל של שלישית וחמישית פוטרת צרתה ר\"ל אותה שנשואיה גמורין ושיש בה תורת זיקה שהרי שלישית וחמישית נכריות בעלמא נינהו ואין ביאת נכרית פוטרת יבמה ולשון צרה גם כן אינו נופל בה אלא מצד טעות שבה הוא קוראה כן ובביאת שלישית מיהא לא הוצרך ללמד שאינה פוטרת שניה ורביעית שהרי אחות אשה היא שאחות אשה אף מן האם אסורה כמו שהתבאר נ\"ה א' אלא שלימד בה שאפילו היו לזה נשים אחרות אין שלישית פוטרתן מפני שאינה יבמה כלל ועל הדרך שביארנו משנתנו בחמש נשים אתה מפרשה בכמה על דרך זה ולא היה בעל המשנה צריך ללמדה אלא בשלש ושיאמר מותר בראשונה ושלישית ואסור בשניה אלא שבא ללמד שאף במקום ערבוב יתר כזה אין מחמירין ביתר מכן וכבר ביארנו בפרק ששי נ\"ד ב' שהצעת הענין דרך משל כגון שהיתה אשתו ראשונה שרה והיא בת אדם מחוה ונשא שניה לה רבקה שהיא בת אדם מנעמה והרי היא אחות הראשונה מאביה ונשא שלישית רחל שהיא בת נעמה משת ונמצאת אחות השניה מאמה ונשא רביעית לאה שהיא בת שת מעדה ונמצא אחות השלישית מאביה ונשא חמישית דינה שהיא בת עדה מאנוש ונמצאת אחות הרביעית מאמה והרי חמש נשים שרה רבקה רחל לאה דינה ושלשה אבות אדם שת אנוש ושלש אימהות חוה נעמה עדה ומותר בראשונה ר\"ל שרה שהיא אשתו גמורה ובשלישית ר\"ל רחל שהרי אין לה קורבא עם הראשונה כלל ואע\"פ שהשלישית אחות השניה מאמה ואחות אשה אף מן האם אסורה הרי מכל מקום ביאת השניה אונס היא ונושאין על האנוסה אבל השניה אסורה שהרי היא לראשונה אחות מן האב ואסור ברביעית שהרי ביאת השלישית הואיל והותרה לו ביאת קדושין היא והרי הרביעית אחותה מן האב ומותר בחמישית אף על פי שהיא אחות הרביעית שביאת הרביעית אינן קדושין:",
                "<b>זהו ביאור המשנה וכלה הלכה היא ולא נתחדש עליה בגמרא דבר:</b>",
                "<b>המשנה</b> החמישית והכונה בה בענין החלק החמישי והוא שאמר בן תשע שנים ויום אחד הוא פוסל על ידי אחין והאחין פוסלין על ידיו אלא שהוא פוסל תחלה והאחין פוסלין תחלה וסוף כיצד בן תשע שנים ויום אחד שבא על יבמתו פוסל על ידי אחים באו עליה אחין או עשו בה מאמר או נתנו גט או חלצו פסלו על ידיו בן תשע שנים ויום אחד שבא על יבמתו ואחר כך בא אחיו שהוא בן תשע שנים ויום אחד עליה פסל על ידיו ר' שמעון אומר לא פסל אמר הר\"ם מהעקרים אשר לנו שבן תשע שנים ויום אחד ביאתו ביאה ויש לו גט ויש לו מאמר אבל אינו גט גמור ולא מאמר גמור ואמרו הנה פוסל תחלה ירצה בו המאמר לפי שהוא אם נתן אחיו הגדול מאמר ליבמתו ואחר זה נתן הוא מאמר אינו פוסל על יד אחיו הגדול אבל כאלו לא נתן דבר אולם בביאה הנה הוא פוסל לעולם בין בתחלה בין בסוף והעקר גם כן אצלנו עשו בן ט' כמאמר בגדול וכבר ידעת מהפרק החמשי דין מאמר אחר מאמר והקש על זה ואין הלכה כר' שמעון:",
                "<b>אמר</b> המאירי בן תשע שנים ויום אחד הוא פוסל על ידי אחים וכו' כבר ידעת שמן התורה אין דרך ליבם לקנות ביבמתו אלא ביאה ולא לפטור אלא חליצה וחכמים תקנו שיהא מאמר קונה קצת וכן גט שיהא הגט דוחה קצת על הדרך שהתבאר לעיל נ' וכן ידעת שמן התורה אין מעשה קטן כלום ובאו במשנה זו להודיע שחכמים תקנו קצת קנין ביבמה אף ליבם קטן ופסק ענין זה דרך כלל הוא שחכמים תקנו שיהו ביאה שלו ומאמר שלו קונין קצת אבל גיטו וחליצתו אינן כלום ואף ביאה ומאמר אין דין שניהם שוה בו אלא הביאה קונה יותר מן המאמר והוא שביאתו קונה כמאמר הגדול אבל מאמרו אינו כמאמר הגדול וכבר ידעת בגדול שאם עשה גדול מאמר אחר שעשה אחיו הגדול גם כן מאמר שאף האחרון פוסל על הראשון שיש מאמר אחר מאמר על הדרך שביארנו בפרק רבן גמליאל ואף ביאת הקטן כך היא שאם בא עליה הקטן אחר מאמר הגדול פסלה לגדול אחר שהוא בן תשע אבל מאמרו הבא אחר מאמר הגדול אינו כלום וזהו שאמרו שביאתו פוסלת לאחים בין בתחלה ר\"ל אם בא עליה קודם מאמר האחים בין בסוף ר\"ל אפילו לא בא עליה אלא לאחר מאמר הגדול שהרי ביאתו כמאמר הגדול אבל מאמרו של קטן פוסל תחלה ר\"ל אם עשה בה מאמר קודם לאחיו אבל אם עשה אחד מן הגדולים מאמר אין מאמרו של קטן הבא אחריו כלום שאין מאמרו כמאמר הגדול לגמרי:",
                "<b>ומשנה</b> זו לפי מה שביארו בגמרא כך הוא ענינה בן תשע שנים ויום אחד פוסל על ידי האחין ר\"ל במאמרו והאחים פוסלין על ידו ר\"ל במאמרם אלא שהוא פוסל בתחלה ר\"ל כשמאמרו קודם למאמר אחיו ואחיו פוסלין בין בתחלה בין בסוף ר\"ל אפילו לאחר מאמרו במה דברים אמורים במאמר אבל ביאה אפילו בסוף נמי פסיל כיצד בן תשע שנים ויום אחד הבא על יבמתו פסל לאחים אפילו אחר מאמרם ואחיו פוסלין על ידו אף במאמר אף לאחר מאמרו או ביאתו וכן אם נתנו גט או חלצו פסלו על ידו שהרי אין ביאתו אלא כמאמר ויש מאמר וגט וביאה וחליצה אחר מאמר כמו שהתבאר ומה שאמרו בבריתא בן תשע שנים ויום אחד פוסל לאחים בדבר אחד ר\"ל בביאה והן פוסלין לו בארבעה דברים בביאה ובמאמר בגט ובחליצה דאלמא שאין לו מאמר לקטן כלל הואיל ואין לו מאמר אלא בתחלה ולא בסוף לא פסיקא ליה אבל גט וחליצה לקטן אין לו כלל אפילו בסוף וכמו שאמרו בפרק מצות חליצה שאין חליצת קטן כלום וודאי הוא הדין לגיטו שהרי אין גט דוחה כלל ביבמה אלא מגזירת חליצה כמו שביארנו בפרק רבן גמליאל ואע\"פ שר' מאיר סובר שיש לו גט ושדין גיטו כדין מאמרו אין הלכה כמותו ולא עוד אלא שלענין ביאור אף לר' מאיר דוקא בכתב ידו שאם בעדים ובכתב סופר הרי צריך לומר לסופר כתוב ולעדים חתומו ואין שליחות לקטן ואם בעידי מסירה הרי הוא סובר עידי חתימה כרתי אלא בכתב ידו שמאחר שהוא כשר מן התורה פוסל לדעתו ביבמה אף בקטן ואין הלכה כמותו:"
            ],
            [
                "<b>בן</b> תשע שנים ויום אחד שבא על יבמתו ואחר כך בא אחיו שהוא בן תשע גם כן ובא עליה פסל על ידו שהרי ביאת כל אחד מהם כמאמר ויש מאמר אחר מאמר ר' שמעון אומר לא פסל מפני שהוא דן אם ביאת ראשון ביאה של שני אינה כלום ואם ביאת ראשון אינה כלום אף של שני אינה כלום וכשרה לראשון ממה נפשך והיא היא המחלקת בבן תשע שבא על יבמתו ואחר כך בא הוא בעצמו על צרתה שפסל על ידי עצמו אף בראשונה מפני שאין הקנין גמור ולר' שמעון לא פסל ממה נפשך שאם ראשונה ביאה אחרונה אינה כלום ואם ראשונה אינה ביאה אף אחרונה אינה כלום והלכה כחכמים שכבר העמדנו דבריו של ר' שמעון בשיטה בפרק רבן גמליאל נ\"א ב' כמו שהתבאר ולפי דרכך למדת שאין הלכה כבן עזאי שהיה אומר יש מאמר אחר מאמר בשני יבמין ויבמה אחת ר\"ל אם עשה מאמר זה אחר חברו משום דאלימא זיקייהו דגברי ואין אחד דוחה את של חבירו הואיל ואין האחד ביד חברו אבל לא בשתי יבמות ויבם אחד שעשה יבם זה מאמר לזו ואחר כך לזו הואיל ושתיהן בידו לברור אי זו שירצה וכבר בירר אלא אף בזו יש מאמר אחר מאמר כמו שביארנו:",
                "<b>בן</b> תשע שנים ויום אחד שבא על יבמתו ומת ונשאר שם אח שלישי חולצת ולא מתיבמת שהרי יבמה זו עדין לא נסתלקה זיקת הראשון מעליה לגמרי הואיל וביאת בן תשע אינה קונה לגמרי והרי נתחדשה עליה זיקה אחרת של קטן זה הואיל וביאתו קונה במקצת ונמצאו עליה זיקת שני יבמין ופירשו בגמרא שלא סוף דבר במקום שיש צרה כגון שהיה היבם גדול ועשה מאמר ומת ויש לו אשה שאם תאמר שהיבמה מתיבמת לשלישי ראויה להתיבם יותר ויבאו לומר שתי יבמות הבאות מבית אחד מתיבמות אלא אף במקום שאין צרה שהרי משנתנו בקטן שביאתו ביבמה כמאמר ולאשה שלו אין לחוש שאין נשואי קטן כלום ואעפ\"כ זיקת שני יבמין מפקעת שלא ליבמה וחולצת ולא מתיבמת שאשת שני מתים אינה מתיבמת לא היא ולא צרתה שאף צרתה תקנו בה שלא להתיבם מגזירת בעלת המאמר כמו שנבאר למטה:",
                "<b>נשא</b> קטן זה אשה ומת הרי זו פטורה מן החליצה ומן היבום שכך אמרו שוטה וקטן שנשאו נשים ומתו נשותיהן פטורות מן החליצה ומן היבום אפילו מדברי סופרים וכן הלכה:",
                "<b>זהו ביאור המשנה וכלה על הדרכים שביארנו הלכה פסוקה היא ולא נתחדש עליה בגמרא דבר שלא ביארנוהו:</b>",
                "<b>המשנה</b> הששית והכונה בה כשלפניה והוא שאמר בן תשע שנים ויום אחד שבא על יבמתו משהגדיל נשא אשה אחרת אם לא ידע את הראשונה השניה או חולצת או מתיבמת הראשונה חולצת ולא מתיבמת ר' שמעון אומר מיבם לאי זו שירצה וחולץ לשניה אחד שהוא בן תשע שנים ויום אחד ואחד בן עשרים שנה שלא הביא שתי שערות אמר הר\"ם פי' היות הראשונה חולצת ולא מתיבמת לפי שביאת בן ט' כמאמר בגדול וכבר קדם לך כי כאשר נתן גדול מאמר ליבמתו ומת חולצת ולא מתיבמת ובן כ' שנה שלא הביא שתי שערות אם נראו בו סימני סריס הנה הוא סריס חמה ואם לא נראו בו הנה הוא במדרגת הקטן לכל המצות ודינו בענין המשגל דין בן תשע שנים ויום אחד עד שיגיע לשלשים וחמש שנים ולא הביא שתי שערות הנה הוא סריס חמה אע\"פ שלא יראו בו סימני סריס וסימני סריס כל שאין לו זקן ושערו לקוי שער ראשו חלוש דק מאד ואין רגליו מעלין רתיחה ומטיל מים ואינו עושה כיפה ר\"ל העדר בקושי ושכבת זרעו (דוחץ) [דוהה] ר\"ל עפרת המראה ואין מימי רגליו מחמיצין ורוחץ בימות הגשמים ואין בשרו מעלה הבל כמו שאר האנשים הבריאים וקולו דק עד שלא יובדל בין קולו לקול האשה הנה כאשר נראו בו אחד מאלו האותות והשלימו לו כ' שנה ולא הביא שתי שערות הנה הוא סריס חמה ובתנאי שלא יהיו בזקנו שתי שערות הנזכרות בכל מקום באיש ובאשה לא שיצמחו באי זה מקום שיזדמן מן הגוף אבל בתנאי שיצמחו בשפל הגוף במקומות הידועים בצמיחת השער ודע זה:",
                "<b>אמר</b> המאירי בן תשע שנים ויום אחד שבא על יבמתו ומשהגדיל נשא אשה אחרת ומת אם לא ידע את הראשונה משהגדיל השניה חולצת או מתיבמת ואע\"פ שהגדול שעשה מאמר ומת אף אשתו הגמורה חולצת ולא מתיבמת מגזירת בעלת המאמר לא גזרו כן בביאת קטן שלא עשו בענין זה ביאת בן תשע כמאמר בגדול לדחות את הצרה מיבום ואלו ידעה משהגדיל קנאה לגמרי וביאתה או חליצתה של אחת מהן פוטרת צרתה:",
                "<b>ור'</b> שמעון אומר מיבם לאי זו שירצה שאינו סובר באיסור זיקת שני יבמין כלום ואין הלכה לא כדברי זה ולא כדברי זה אלא אף השניה חולצת ולא מתיבמת שהלכה כר' יוחנן שאמר בגמרא שעשו ביאת בן תשע כמאמר בגדול שדוחה את הצרה מיבום כמו שהתבאר בפרק ארבעה אחין ל\"א ב' וכבר התבאר שם הטעם במחלקתם של ר' שמעון ורבנן שהוא תלוי במאמר אם קונה בודאי במקצת או אם ספק קונה ספק אינו קונה אלא שמאחר שאין הלכה כדבריהם אין צורך בהשיב מה שכבר התבאר ולפי דרכך למדת שבן תשע שבא על יבמתו ולא בעל משהגדיל צריכה גט לביאתו שהיא כמאמר וחליצה לזיקתו הא לכל שאר הדברים קנה שהרי בנשואי קטנה אמרו הרי היא כאשתו לכל דבר ויורשה וזו ודאי עדיפא מינה:",
                "<b>אחד</b> בן תשע ואחד בן עשרים שלא הביא שתי שערות שניהם שוים לידון כקטן ופירשוה בגמרא כגון שלא נולדו לו סימני סירוס שכל שהוא בן עשרים והביא סימני סירוס גדול הוא אבל כל שלא הביא שתי שערות ולא הביא סימני סירוס הרי הוא קטן עד רוב שנותיו ר\"ל ל\"ה שנה ויום אחד ומשם ואילך הוא גדול לכל דבריו אלא שאינו חולץ ולא מיבם וכל שבא לידי בן עשרים ולא הביא שתי שערות וכן לא הביא סימני סירוס אם היה כחוש משמינין אותו ואם היה שמן מכחישין אותו שסימנין אלו פעמים נושרין מחמת כחש פעמים מחמת שומן:",
                "<b>זהו ביאור המשנה ופסק שלה ומה שבא עליה בגמרא כך הוא:</b>",
                "<b>נגר</b> ר\"ל יתד ארוך שתוחבין אותו בנקב שבאסקופה אחר שנסגר הדלת כדי שיעמיד את הדלת סגור אם הוא קשור אחורי הדלת בחבל חזק וארוך עד שיהא יכול לתחבו בלא היתר קשורו הואיל וניטל באגדו הוא אין זה כבונה ומותר לנעול בו את הדלת אבל אם החבל קצר עד שאי איפשר לתחבו בלא היתר קשורו אלא שקושרו שם ביום כדי שלא יאבד ובלילה מתירו ונועל בו הרי זה כבונה ואסור לנעול בו בשבת אלא אם כן יש בראשו קלוסטרא ר\"ל עובי עגול כעין ראש הבוכן עד שיהא ראוי לשחוק שכל שהוא כן תורת כלי עליו ומותר לטלטלו ואע\"פ שנחלקו בה ר' אלעזר ור' יוסי הלכה כר' יוסי שהיה מתיר כמו שביארנו באחרון של עירובין ק\"א ב':",
                "<b>אע\"פ</b> שמדת הכעס מגונה בכל מקום ובכל זמן ובכל אדם בתלמיד חכם ובמקום המיוחד לדברי תורה ובמשא ובמתן של הלכה מגונה ביותר ועתידים ליתן את הדין אלא אם כן היה לכונת הפרשה מאיסור דרך הערה אמרו בר' אלעזר ור' יוסי שנחלקו בבית הכנסת של טבריא בנגר שבראשו קלוסטרא עד שנקרע ספר תורה בחמתם והיה שם ר' יוסי בן קיסמא ואמר להם תמה אני אם לא יהא בית הכנסת זה בית ע\"ז וכן היה:",
                "<b>כל</b> תלמיד חכם ששמע דבר שמועה מפי חכם שאינו רבו מובהק אינו רשאי לאמרה אלא בשמו ואם עשה כך הרי זה מחליש דעתו של אותו חכם ומכל מקום אם הוא רבו מובהק יכול לאמרה בסתם שהכל יודעין שתורתו שלו היא דרך צחות אמרו כאשר צוה ה' את משה עבדו צוה משה את יהושע וכן עשה יהושע לא הסיר דבר וכי כל דבר ודבר שאמר להם יהושע אומר להם כך צוני משה אלא יהושע יושב ודורש סתם והכל יודעין שתורתו של משה היא:",
                "<b>אסור</b> לאדם לכבד את התלמיד בקלון רבו עד שיראה מדבריו כאלו עושהו חברו הוזכר כאן בר' אלעזר שהיה תלמידו של ר' יוחנן שאמר שמועה שיצאה מפיו של ר' יוחנן ולא אמרה משמו וכעס וכשבאו לפניו קצת חכמים להזהירו על מדת הכעס והזכירו לו מה שאירע מכעסם של ר' אלעזר ור' יוסי שנקרע ספר תורה מחמתם אמרו עליו איקפד טפי ואמר חברותא נמי כלומר אתם עושים את תלמידי כחבר אצלי עד שאתם מדמים דבר זה לר' אלעזר ור' יוסי שהיו חברים עד שנתרצה אחר כן מצד שהיה רבו מובהק ואמרו אלעזר תלמידך יושב ודורש סתם והכל יודעים שתורתו שלך היא על הדרך שהזכרנו ביהושע:",
                "<b>ונשלם</b> הפרק תהלה לאל:"
            ],
            [
                "<b>בעזרת</b> הצור:",
                "<b>נושאין</b> על האנוסה וכו' זה הפרק יכלול קצת החלק הרביעי בענין איסורי ביאה וקצת החלק הראשון בעניני הלכות חליצה ויבום ובפרט בקצת בני אדם שאין ראויין לחליצה ויבום ובספיקי ולדות על אי זה צד חולצין ונתגלגל מזה לבאר בספיקי ולדות של כהונה היאך דנין בהם לעניני דינין שבכהונה ועל זה הצד יחלקו עניני הפרק לארבעה חלקים הראשון בענין איסורי ביאה והשני בענין קצת בני אדם שאין ראויין לחליצה ויבום והשלישי בענין דין ספיקי ולדות לענין חליצה ויבום והרביעי בענין דין ספיקי ולדות שבכהונה לענין דינין שבכהונה זהו שרש הפרק דרך כלל אלא שיתגלגלו בו דברים שלא מן הכונה כענין סוגית התלמוד על הדרך שכבר קדם:",
                "<b>והמשנה</b> הראשונה תבאר ענין החלק הראשון והוא שאמר נושאין על האנוסה ועל המפותה האונס והמפתה על הנשואה חייב נושא אדם אנוסת אביו ומפותת אביו אנוסת בנו ומפותת בנו ר' יודה אוסר באנוסת אביו ובמפותת אביו אמר הר\"ם הדין בזאת ההלכה הוא לפי מה שאספר וזה כי האדם כאשר נחשד על האשה על הפנים אשר קדם לנו באמרו הנטען מן השפחה ותתאמת החשד עמה הנה אין מותר ליקח קרובת זאת האשה ור\"ל באמרו קרובות הקרובות אשר נאסרו לה בעבורה אם היתה אשתו וכן כאשר אנס אדם אשה או פתה אין מותר לו לישא הקרובות שלה וזאת המניעה מדרבנן וסבתה הרחקת עבירה לפי שאם נשא קרובתה אפשר שתבא אל ביתו לבקר את אשתו והיא קרובתה ויהיה לבו גס בה ויבאו לידי עבירה ולכן כאשר מנה זאת האנוסה או המפותה אשר נחשד עליה מותר עליו לישא קרובתה לפי שהרי סרה זאת הסבה ואמרו נושאין על האנוסה רצו כן אחר מותה ור' יהודה יביא ראיה מאמרו לא יגלה כנף אביו ר\"ל כנף שראה אביו לא יגלה ואין הלכה כר' יהודה:",
                "<b>אמר</b> המאירי נושאין על האנוסה ועל המפותה ר\"ל שאם אנס או פתה את האשה מותר לישא בתה או אמה או אחותה שלא נאסרו קרובות אלא מחמת נשואין שהעריות שאר כתיב בהו ואין שאר אלא דרך נשואין ואלו אונס ומפתה על הנשואה חייב ר\"ל שאם נשא אשה ואחר כך אנס או פתה את בתה או את אמה או את אחותה חייב אמה משום חמותו ובשריפה ובתה משום בת אשתו ובשריפה גם כן ואחותה משום אחות אשתו ובכרת וכן הלכה ויתבאר בגמרא שזו שאמרו נושאין על האנוסה ועל המפותה שמשמעו אף לכתחלה פירושו לאחר מיתת האנוסה והמפותה אבל בחייה אסור מדרבנן שהאנוסה והמפותה באות אצלו בטענת ראיית קרובתן ומתוך שלבו גס בה יבא לידי הרגל עבירה ולא סוף דבר באנס או פתה בודאי אלא אף בנטען כן ומכל מקום אם כנס לא יוציא אף באנס או פתה ודאי ואין צריך לומר בנטען וקרובות אלו שאסרו לכתחלה באונס ומפתה ובנטען יש אומרין דוקא באותם שהוזכרו ר\"ל אמה ובתה ואחותה וכמו שאמרו בבריתא בסוגיא זו הנטען מן האשה אסור באמה ובאחותה ובבתה והואיל ואין זה אלא גזירה בעלמא אין לך אלא אותם שמנו חכמים ומכל מקום הגאונים החמירו בכל הקרובות שהן שבע ר\"ל אמה ואם אמה ואם אביה בתה ובת בתה ובת בנה ואחותה וכן כתבוה גדולי המחברים:",
                "<b>נושא</b> אדם אנוסת אביו ומפותת אביו אפילו לכתחלה וכן אנוסת בנו ומפותת בנו שלא נאמר אלא אשת אביך ואשת בנך וכן שכתוב בהן שאר ואין שאר אלא בנשואין ר' יהודה אוסר באנוסת אביו ומפותת אביו ומדכתיב לא יגלה כנף אביו כנף שראה אביו אף שלא בדרך נשואין לא יגלה ומכל מקום תנא קמא מוקים ליה לשומרת יבם של אביו ולעבור עליו בשלשה לאוין משום דודתו ומשום יבמה לשוק ומשום כנף אביו כמו שהתבאר ואין הלכה כר' יהודה אלא כחכמים:",
                "<b>זהו</b> ביאור המשנה וכלה על הדרך שביארנו הלכה היא ודברים שנכנסו תחתיה בגמרא אע\"פ שאין אנו צריכים בהם לענין פסק לענין ביאור מיהא כך הם:"
            ],
            [
                "<b>כבר</b> ביארנו במקומו באיסור לשון הרע שהותר מכללו כל שאדם מספר בגנות בעל עבירות או בעל מדות מגונות בכונה שיהו השומעים מתרחקים ממנו עד שלא יהיו למדים ממעשיו ועל דרך זה היו אצל רבותינו משלים וחידות נאמרות באיסורי ביאה כדי להפליג בספור גנותן עד שיהו השומעים נזהרים בכך אלא שמתוך צחות המשלים הוזכרו מהם אף בביאות של היתר ועל דרכים אלו נאמר בסוגיא זו הרבה משלים שצריכים ביאור:",
                "<b>הראשון</b> אח מאב דלא מאם והוא בעלה דאם ואנא ברתא דאינתתיה וביאור הדברים כאלו אשה אומרת ראו בן זה שהוא אחי מצד אבי ולא מצד אמי והוא בעלה של אמי ואני בת אשתו ודבר זה אתה מוצאו בהיתר ובאונסין כגון שאנס ישמעאל אשה והוליד ממנה בת ובנו של ישמעאל שהיה לו מאשה אחרת נשא אנוסת אביו ובת זו אומרת על בן ישמעאל שהוא אחיה מצד האב והוא בעל אמה והיא בת אשתו ובהיתר ומכל מקום בנשואין לא שהרי לא היה בנו של ישמעאל יכול לישא אשת אביו ואם כן אי אתה מוצאה להיתר אלא כדעת חכמים שהיו מתירין באנוסת אביו על הדרך שביארנו במשנתנו:",
                "<b>השני</b> אח הוא בר הוא אחתיה אנא אמיה אנא דהאי דדרינא ליה כלומר אשה שמוליכה תינוק על כתפה ואומרת תינוק זה שאני מוליכתו אחי הוא ובני הוא ואני אחותו ואמו ודבר זה אי אתה מוצאו אלא באיסור ומתוך כך אינו מיחס בביאורה שם ישראל ומפרשה בגוי הבא על בתו וילדה ממנו בן ומוליכתו ונמצא שהוא אחיה ובנה והיא אחותו ואמו:",
                "<b>והשלישי</b> הוא באשה שאומרת לאחר שלמא עלך ברי בת אחתך אנא כלומר אתה בני ואני בת אחותך ואי אתה מוצאה אלא באיסור וכגון שבא הגוי על בת בתו והוליד ממנה בן ונמצאת זו שילדתו אמו של זה ובת אחותו:",
                "<b>והרביעי</b> כעין זה שהזכרנו והוא שהוא בנה והיא בת אחיו ואתה מוצאה בגוי הבא על בת בנו על הדרך שביארנו בבת בתו ומה שאמר דלאי דדוולי דולא ליפול לכו סתר ופתר דרך צחות הוא נאמר כלומר לכם פועלים שבשדותי להשקותם אני מפלת ומוסרת חידה זו שהיא מסותרת וצריכה פתרון:",
                "<b>והחמשי</b> בייא בייא מאח דהוא אב והוא בעל והוא בר בעל והוא בעלה דאם ואנא ברתא דאיתתיה ולא יהיב פתא לאחוה יתמי בני ברתיה כלומר שהאשה אומרת דרך צחות הריני קובלת ומתרעמת מפלוני שיש לו עמי כמה קורבות ואינו משגיח בבני שהם אחיו ובני בתו והזכיר בפרטי הקורבות שהוא אחיו ואביה ובעלה ובן בעלה ובעל אמה והיא בת אשתו ודבר זה אי אתה מוצאו אלא בעירוב איסורי ביאות ופירשה בגוי הבא על אמו והוליד ממנה בת ונמצאת שהיא אחותו ובתו וחזר ובא עליה ונמצאת אשתו והוא בעלה וחזר הזקן ר\"ל אביו של גוי זה ובא על בת זו והוליד ממנה בנים ונקרא בעלה ונמצא הראשון עכשו בן בעלה של זו ובעל אמה ואינו נותן פת לאותם היתומים שנולדו לה מן הזקן ומת הזקן והם אחים שלו שהרי בני הזקן הם ובני בתו שהרי היא בתו:",
                "<b>והששי</b> אנא ואת אחי אנא ואבוך אחי אנא ואמך אחואתא כלומר שאומרת לתינוק שעל כתפה אתה אחי ובן אחי ובן אחותי ואי אתה מוצאה אלא באיסור כגון שבא גוי על אמו והוליד ממנה שתי בנות וחזר ובא על אחת מהן והוליד ממנה בן ואחותה האחרת מוליכתו ונמצא שזה אחיה שהרי בן אביה הוא והוא בן אחיה שהרי האב אחיה מצד האם וכן הוא בן אחותה שהרי אותה הבת היולדתו היא אחותה מן האב ומן האם:",
                "<b>השביעי</b> אנא ואת בני אחואתא אנא ואבוך בני אחי אנא ואמך בני אחי ודבר זה אתה מוצאו אף בהיתר כגון שיש לראובן שתי בנות ושמעון אחיו נשא אחת מהן והוליד ממנה בת ובנו של לוי נשא האחרת והוליד ממנה בן והרי בת שמעון אומרת לבן זה שהוא בן בנו של לוי אנא ואת בני אחואתא ששתיהן בנות ראובן ואנא ואבוך בני אחי שהרי אני בת שמעון ואביך בן לוי ואנא ואימך בני אחי שאני בת שמעון והיא בת ראובן:",
                "<b>המשנה</b> השניה והכונה בה בביאור החלק השני והוא שאמר גיורת שנתגיירו בניה עמה לא חולצין ולא מיבמין אפילו הורתו של ראשון שלא בקדושה ולידתו בקדושה והשני הורתו ולידתו בקדושה וכן שפחה שנשתחררו בניה עמה אמר הר\"ם זה מבואר לפי שמשפט הקורבה אינה ראויה בקורבת הגוים והעבדים:",
                "<b>אמר</b> המאירי הגיורת שנתגיירו בניה עמה כלומר ולאחר שנתגיירו נשאו נשים ומת אחד מהם אין אחיו שני חולץ ולא מיבם שאין אבות לגוי והרי הם כאחים מן האם ולא מן האב ולענין יבום וחליצה אחים מן האב בעינן ושמא תאמר שיחלוץ דרך חומרא אין זה כלום אלא אסור לעשות כן שהכל יודעין שאין אבות לגוי ומתוך כך יבאו לטעות ולומר שאף בישראל חולצין ומיבמין ואפילו היה הראשון הורתו שלא בקדושה ולידתו בקדושה והשני הורתו ולידתו בקדושה הואיל ושניהם מיהא אין הורתם ולידתם בקדושה אין להם צד אחוה מן האב ואין חולצין ואין מיבמין וכל שכן אם שניהם תאומים להיות הורתם שלא בקדושה ולידתם בקדושה וכן הדין והענין בשפחה שנשתחררה ונשתחררו בניה עמה:",
                "<b>זהו ביאור המשנה וכלה הלכה היא ודברים שנכנסו תחתיה בגמרא אלו הן:</b>",
                "<b>זה</b> שביארנו באחים גרים שנתגיירו ומת אחד מהם שאין השני חולץ או מיבם פירושו מתורת מצות יבום ושאסור לעשות כן שמא יבאו לטעות כן בישראל אבל שלא במקום מצות יבום כגון שיש לזה שמת בנים אם אחיו הגר מותר באשת אחיו מצד שהגר שנתגייר כקטן שנולד הוא ואין לו קורבא עם אחיו כלל או אם הוא אסור דין אחר הוא וכיצד הוא הדין אם הם אחים מן האב ולא מן האם מותרין ואין כאן חשש לשמא יאמרו באנו מקדושה חמורה לקדושה קלה שהרי בגיותם לא היה להם אחוה מצד האב כלל ומגזירה שמא יבאו להתיר אשת אח בישראל אין לחוש שהכל יודעין שאין צד קורבא לגוי מצד האב כלל ואם כן אף במקום הראוי ליבום כגון שלא היו לאחיו בנים אם בא לכנסה רשאי היו אחים מן האם ולא מן האב או מן האב ולא מן האם נחלקו בה רב אחא ורב ששת שלדעת רב אחא מותר שאם מן האב ומן האם הוא כולהו בתר אבא שדו ליה כלומר שאין קורין אותו אלא בן פלוני ואין כאן משום איחלופי בישראל ואם מגזירת שבאו מקדושה חמורה לקלה אין להם קורבת אישות אלא בחיי הבעל אבל לאחר מיתת הבעל לא דבעולת בעל יש להם אבל לאחר מיתה לא ואף באחים מן האם ולא מן האב אין להם קורבא מצד אישות ואי משום דאתי לאיחלופי בישראל הכל יודעין שהגר שנתגייר כקטן שנולד דמי ואין לו שום קורבא ולדעת רב ששת אסור שאם מן האב ומן האם הם אף צד האם נזכר בהם וקורין לו גם כן בן פלוניתא ואתי לאיחלופי והלכה כרב ששת ומכל מקום דוקא בשנשאה לאחר שנתגייר שתפשו בה קדושין אבל אם נשאת לו כשהוא גוי אף באח מן האם לבד מותר ואף במקום הראוי ליבום אם רצה לכנוס כונס ואם היה הראשון הורתו שלא בקדושה ולידתו בקדושה והשני הורתו ולידתו בקדושה חייב עליה משום אשת אח מן התורה ובכרת הואיל ושניהם לידתם בקדושה ואם שניהם הורתם ולידתם בקדושה הרי הם כישראל לכל דבריהם:"
            ],
            [
                "<b>זה</b> שביארנו שאין אבות לגוי לא מחשש שסתמן זונות הן ואין הולד נידון אחר הבעל אלא אפילו היו שני אחים תאומים שנתגיירו שאי אפשר לתאומים אלא מאב אחד וכדקיימא לן טפה אחת היא שנחלקת לשתים או שהיו בעל ואשתו חבושים בבית האסורין שהדבר ידוע שאביו של זה הוא אביו של זה כך הוא הדין כל שהוא מעובדי האלילים ואינו בגדר הדתות הרי הוא כבהמה שאין חוששין בו לזרע האב כלל:",
                "<b>כבר</b> ביארנו בסמוך שלא אסרו אף באח מן האם אלא בשנשאת לו לאחר שנתגייר אבל אם נשאת לו כשהוא גוי מותר ואין גוזרין כשהוא גוי אטו כשהוא גר ומכל מקום דוקא שלא בא עליה משנתגייר הא כל שבא עליה משנתגייר בעידי יחוד אסור ודאי בחזקת אישות גמר ובעל:",
                "<b>כל</b> תלמיד חכם המורה הלכה מחודשת אם קודם מעשה הצריך לו אמרה שומעין לו ואם על מעשה הצריך לו עכשו הוא אומרה אין שומעין לו אלא אם כן הדברים מוכיחין בה הרבה שכך הוא:",
                "<b>שמועה</b> זו שאנו מזכירין עכשו ר\"ל גר שהיתה הורתו שלא בקדושה ולידתו בקדושה יש מפרשים שדינין הנזכרים בה נאמרים גם כן להורתו ולידתו שלא בקדושה ר\"ל שאף זה יש לו שאר אם ומפני שלא יאמרו באנו מקדושה חמורה לקלה שהרי על כל פנים זו שאמרו יש לו שאר אם ואין לו שאר אב מטעם זה הוא ר\"ל שלא יאמרו כו' שהרי בפרק ארבע מיתות הקשו ממנה לר' מאיר במה שאמר כל ערוה שבית דין ממיתין עליה בן נח מוזהר עליה ואם הטעם משום דאתי לאיחלופי מה ראיה מזו לבני נח והלא אינה אלא מפני ישראל ואף במסכתא זו בפרק שני פירשנו כן ומעתה לא נאמרה כאן בלשון הורתו שלא בקדושה ולידתו בקדושה אלא למעט הורתו ולידתו בקדושה שזה ודאי מותר אף בשאר אם שישראל גמור הוא ואין חוששין לו לומר באנו מקדושה חמורה לקלה ויש מפרשים שדינין אלו אף בהורתו ולידתו בקדושה הן כלומר שאף זה יש לו שאר אם וזה שלא נאמרה בהורתו ולידתו בקדושה מפני שבזו היה צריך להפריש בין אותן קרובות שנתגיירו לאותן שנולדו אחר גירותן שבאותן שנולדו אחר גירותן אף בשאר האב אסורין מן התורה וכן לא נאמרה בהורתו ולידתו שלא בקדושה כדי ללמד שאף בלידתו בקדושה אין לו שאר אב ומכל מקום הוא הדין אף בהורתו ולידתו שלא בקדושה ואם כן כל גר הן הורתו ולידתו שלא בקדושה הן שתיהן בקדושה הן שהורתו שלא בקדושה ולידתו בקדושה אין לו קורבא עם קרובות שבגיות שנתגיירו אחר כן ומותר בכלן ומדברי סופרים לאסור לו שאר אם ולא שאר אב:",
                "<b>וכיצד</b> דנין בדבר זה נשא בגיותו אחותו מן האם ונתגיירה עמו יוציא והוא הדין שאם לידתו או הורתו ולידתו בקדושה לא ישא וכל שכן באמו שהרי יש כאן גזירת באנו מחמורה לקלה וכן בכל שלידתו בקדושה שמא יבא להתחלף ולישא אחותו הנולדת אחר שנתגיירו שהיא בכרת הואיל ולידת שניהם בקדושה אחותו מן האב ולא מן האם יקיים אחר שנשאן בגיותו ונתגיירו או אם לידתו בקדושה שנתגיירה היא ונשאה וכל שכן אחות אביו מן האב אבל אחות אביו מן האם ר\"ל שאחות אביו של זה ואביו הם אחים מן האם יוציא ומשום דדמיא לאחותו מן האם אי נמי משום דלדידהו נמי אסירא וכמו שדרשו בפרק ארבע מיתות על כן יעזב איש את אביו אחות אביו ר\"ל מן האם אחות אמו מן האם ר\"ל שאמו של זה ואחותה אחיות מן האם יוציא אבל אחות אמו מן האב ר' מאיר אומר יוציא הואיל ויש בה צד אם ואע\"פ שלא נאסרה להם גוזרין בה אטו אידך וחכמים אומרין יקיים שאינו דומה לאחותו מן האם והלכה כחכמים וגדולי הרבנים פירשו בכל אלו טעם אחר כמו שכתוב בפירושיהם ואין דבריהם נראין ואף הם עצמם פירשוה במסכת סנהדרין בדרך אחרת ומותר באשת אח אפילו אחיו מן האם אם נשאה כשהוא גוי אבל אם נשאת לו אחר שנתגייר אסורה ובאשת אחי האב אפילו נשאה משנתגייר שלא הוצרכנו להעמידה בנסבה כשהוא גוי אלא משום אשת אחיו אבל אשת אחי האב אף בנשאה משנתגייר מותרת שהרי רב ששת עצמו לא אסר למעלה באשת אח מן האם אלא משום דקרו ליה נמי בני פלוניתא אבל באשת אחי האב כל כרחין אחי האב קורין לו ושאר כל העריות מותרות לאיתויי אשת אב והוא הדין לאשת הבן אפילו נשאה משנתגייר ויש חולקין בזו לומר דוקא שנשאה בגיות נשא אשה ובתה בגיותו ונתגיירו עמו כונס אחת ומוציא אחת ואי זו שירצה כונס ואין אומרין לכנוס את הראשונה ויוציא את השניה שנשאת בעבירה הואיל ומן התורה שתיהן מותרות והוא הדין לישראל שנשא אשה ובתה גיורת ולמדת שאשה ובתה מותרות לבן נח שאין להם עריות של אישות כלל ומכל מקום אם היתה לידתן בקדושה חייב עליהן וכשם שגזרו באשה ובתה לכנוס אחת ולהוציא אחת כך בשתי אחיות מן האם וכן בכל קרובות שהיה להן בהן דין שאר בגיותן אבל אותם שאין להן בהן שאר בגיותן מותרות לו בגרותו ומתוך כך כל שלשה דורות שלו למטה כגון בתו ובת בנו ובת בתו וכן בת בנה של נקבה שאף היא אין לה שאר עם אם אביה מותרין בגרים וכן איסורי אישות שלמטה כגון כלתו ואף בתו שנתגיירה מותרת לו אבל אחותו מן האם או מן האב או מן האם ומן האם ואחות האם מן האם ואמו ואם אמו ואשה ובתה ובת בתה וחמותו ואם חמותו ושתי אחיות מן האם כלן אסורות לו וכל שהתירו בקיומן כגון אחותו מן האב ואחות אביו מן האב ואחות האם מן האב לכתחלה מיהא לא יכנוס ומכל מקום גדולי המחברים מתירים אחות האם מן האב לכתחלה וקצת חכמי הדורות נסכמים בה ואין נראה כן נשא גיורת ומתה מותר באמה ובבתה שלא גזרו בקורבתן אחר מיתה כלל וכבר ביארנו ענין שמועה זו במסכת סנהדרין פרק שביעי אלא שבכאן הרחבנו בה יותר:"
            ],
            [
                "<b>כבר</b> ביארנו למעלה בפרק האשה ובסנהדרין פרק הנשרפין בענין חמותו לאחר מיתת אשתו שיש אומרין שאין בה כרת אלא איסור לאו ואע\"פ שיש בה חולקין כמו שכתבנו שם יש קצת ראיה לשיטה זו בסוגיא זו במה שאמרו מאן דשרי כר' עקיבא דאמר חמותו לאחר מיתת אשתו קליש ליה איסורא וגבי גר לא גזרו רבנן ואם תאמר שלא נתמעטה חמות לאחר מיתה אלא משריפה אבל בכרת מיהא איתה מאי קולשא איכא הכא כל שבאחוה נמי כרת היא וכן ראיה ממה שאמרו בסנהדרין איסורא בעלמא ומכל מקום אף לדעת זה איסור תורה יש בה וכמו שאמרו למעלה מאיסורא מי מיעטה כלומר שלא מיעטה הכתוב מאיסור ומדכתיב ארור שוכב עם חותנתו כמו שכתבנו שם והוא הדין לאם חמותו ואם חמיו ולדעת זה קדושין תופשין בהן וכבר כתבנו לשיטתנו שלא נתמעטו מן הכרת וכן כתבוה גדולי המחברין ולדעת זה אין קדושין תופסין בהן ומתוך כך אני רואה לפרש בסוגיא זו קליש ליה איסורא כלומר שירד מחומרא לקולא ולא עמד על מדרגת איסורו ומתוך כך היה קל בעיניהם שלא לגזור בו לגבי גר וכן נראה מלשון גדולי הרבנים שכתבו קליש ליה איסורא שאף בישראל אינה בשריפה אלמא בכרת מיהא איתא:",
                "<b>אף</b> בת אשתו ובת בתה ובת בנה יראה שדינם כחמותו ואם חמותו ואם חמיו שכל לאחר מיתת אשתו אינם בשריפה ולא בכרת לדעת ראשון ולדעתנו אינם אלא בכרת וכמו שכתבוה גדולי המחברים שהרי בתה ובת בתה ובת בנה מחמותו למדנוה כמו שהתבאר בסנהדרין פרק הנשרפין ודיו לבא מן הדין להיות כנדון ומכל מקום קצת גדולי הדורות כתבו באלו שהן בשריפה ממה שאמרו כאן נשא אשה ובתה מוציא אחת וכונס אחת ובחמות הוא אומר מותר בחמותו משום דלאחר מיתה קלשא איסורא ואלו בבתה נמי קלשא איסורא הוה ליה למיתני הכי באשה ובתה ועוד ראיה אצלם בפרק האשה רבה ממה שאמרו שם אי ר' עקיבא ליתני חמותו ולא אמרו ליתני בתה ובת בנה ואע\"פ שיש לומר דהואיל וכולהו מחמותו נפקן נקט ליה חמותו מכל מקום אי הכי לא אישתמיט תלמודא שלא להזכירה ואם מפני שלמדנוה מחמותו לא למדנוה לכל הדברים אלא לאזהרה לומר מה להלן ענש והזהיר אף כאן ענש והזהיר ודוק מינה ואוקי באתרה וחמות שנתמעטה נתמעטה והוא הדין לאם חמותו ואם חמיו אבל בתה ובת בנה ובת בתה שלא נתמעטו באיסורן הן עומדות לשריפה גמורה וכמו שמצינו באזהרה וכרת שעשה הכתוב בתה ובת בתה ובת בנה לאחר מיתה כמחיים ומכל מקום עיקר הדברים כדעת ראשון שכל שבא מצד זיקת אשתו לא ידון בשריפה אלא בחיי אשתו אלא או בכרת או באיסור לאו מר כדאית ליה ומר כדאית ליה:",
                "<b>המשנה</b> השלישית והכונה בה בענין החלק השלישי והוא שאמר חמש נשים שנתערבו ולדותיהן הגדילו התערובות ונשאו נשים ומתו ארבעה חולצין לאחת ואחד מיבם הוא ושלשה חולצין לאחת ואחד מיבם נמצאו ארבע חליצות ויבום לכל אחת ואחת אמר הר\"ם פי' שרש זאת ההלכה כשיהיה לכל אחת מאלו הנשים ולד ידוע עוד הולידו חמש בנים אחרים ונתערבו ומתו המעורבין ונשארו החמשה הידועים הנה משפטו כמו שאספר וזה כי כאשר חלצו ארבעה לאחת מהו ישאנה החמשי והיא מותרת על אי זה ענין שיהיה אם היתה זאת אשת אחיו הנה עליו שייבם אותה ואם בעלה הנה כבר חלצה לה אח בעלה לפי שכבר חלצו לה כל מארבעה הנה כל אחת מהן יחלוץ לה ד' אחים ראשונים ואחר ישאנה החמשי אחר שלמות החליצה עוד יחזור אשר נשאה ויהיה מכלל הד' אשר יחלצו לשנית וייבם אותה האחד אשר חלצו לראשונה כן יחזרו חמש נשים אצל חמש אחים וזה אפשר שיהיה כל אחד מהאחין יקיים מצות יבום וזה מותר ואם חלצו כלן לכל אחת מהן הנה הן מותרות להנשא לזרים:",
                "<b>אמר</b> המאירי חמש נשים שנתערבו ולדותיהן והגדילו אותן התערובות ונשאו נשים ומתו כו' ביאור הענין הוא שחמש נשים אלו אינן קרובות זו לזו וכן בניהן אינם קרובים זה לזה ויש לכל אחת מנשים אלו בן שהוא בנה ונמצאו חמש בנים ידועים להם ואחר כך הולידו כל אחת מבעלה בן שני ונמצאו חמשה ולדות ונתערבו אלו החמשה ולדות האחרונים עד שאינו ידוע אי זה בנה של זו ואי זה בנה של זו והגדילו אלו התערובות ונשאו נשים ומתו התערובות ונשיהם זקוקות לאותם הודאים שהרי כל אחד עם אחד מן הניכרים אח מן האב ואלו היו אלו ניכרים אי זה בנה של זו ואי זה בנה של זו היתה כל אחת מנשותיהן זקוקה לאחד מהן ועכשו שלא נכרו הרי כל אחת מהן זקוקה מספק לכל החמשה והדבר ידוע שאלו חלצו כלם לכל אחת מהן הותרו לשוק אלא משנתנו מכוונת לקיים בהן מצות יבום ומתוך כך הוא אומר שיהו ארבעה חולצין לאחת ואחר כך ישאנה החמשי ומותרת לו ממה נפשך שאלו נזדמן שתהא זו אשת אחיו הרי קיים מצות יבום וחליצת האחרים אינה כלום ואם לא נזדמן כך הרי מכל מקום מותרת לו שכבר חלצה ליבמה שהרי יבמה בכלל הארבעה שחלצו והותרה לשוק ואחר כך יהא זה שייבם ושלשה מן האחרים חולצים לשניה וישאנה החמשי וכן בכלן ונמצא לכל אחת מהן ארבע חליצות ויבום אחד וצריך שיהו הארבעה חולצין תחלה ואחר כך יהא החמישי כונס אבל יבומי ברישא והדר מיחלץ לא שמא אין אשת אחיו מזדמנת לו ונמצא פוגע ביבמה לשוק אלא כל אחד מיבם אחר חליצת הארבעה ואע\"פ שאחד רשאי ליבם את כלן אחר חליצת הארבעה מכל מקום לכתחלה ראוי לעשות כן שמא תזדמן כל אחת בשלה ותתקיים מצות יבום:",
                "<b>זהו ביאור המשנה וכן הלכה ודברים שנכנסו תחתיה בגמרא אלו הן:</b>",
                "<b>ענין</b> זה שביארנו במשנתנו הדבר ידוע שהוא נאמר בשכל אחד מכל התערובות עם אחד מן הודאים אח מן האב כגון שהולידה כל אחת מהן את הידוע ואת המעורב מבעל אחד הא אלו תאמר כל אחת מהן את הידוע מבעל אחד ואת המעורב מבעל אחר אין כאן חליצה כלל שהרי אין כאן תורת יבום וכל שכן שאין יכול אחד מהן לישא אחת מהן שמא תזדמן לו אשת אחיו מאמו שהיא בכרת היו מקצתם אחים מן האם ומקצתם אחים מן האב שיש למקצת הודאים בתערובות אלו מן האם ולא מן האב ואחים מן האב ולא מן האם ושאר הודאים אין להם בתערובות אלו אלא אחים מן האב על הדרך שהתבאר אותם שיש להם בתוכם אחים מן האם ואחים מן האב חולצים לכלן כדי לפטור אשת האח שמצד האב ולא מיבמין שמא תזדמן להם אשת האח מן האם שאינה בתורת יבום והיא אצלו בכרת ואותם שאין להם בתערובות אלו אלא אחיו מן האב מיבמין אחר חליצת כל האחרים על הדרך שהתבאר והמשל בזה כגון שנשא רחל וחנה וילדה לו רחל את יוסף גירשה ונשאת לבועז וילדה היא וחנה ושלש נשים אחרות במחבוא ונתערבו ונמצא שיש ליוסף בתערובות הללו אח מן האב והוא בנה של חנה ואח מן האם והוא בנו של בועז וכן אתה אומר אם היו מקצתם כהנים שהם אסורים בחלוצה ומקצתם שאינם כהנים כלומר מקצת הודאים כהנים ומקצתם שאינם כהנים וכלם אחים מן האב כל אחד בשלו כהנים חולצין לכלן ולא מיבמין שמא נזדמנה אחת ליבמה וחליצתה חליצה וחלוצה אסורה לכהן ושאינן כהנים מיבמין אחר כל החליצות היו מקצת הודאים כהנים ומקצתם יש מהם בתערובות אחים מן האם ואחים מן האב כלם חולצים ולא מיבמין על הדרך שהתבאר:"
            ],
            [
                "<b>אע\"פ</b> שהעריות אינן בתורת חליצה ויבום פעמים שאדם חולץ במקצת עריות מצד אי זה ספק הנולד בהן והיא שאמרו יש חולץ לאמו ולאחותו ולבתו מספק אמו כיצד הרי אמו ואשה אחרת שיש לכל אחת מהן בן ידוע וניכר כל אחד לאמו ואחר כך ילדו שתיהן במחבוא ונתערבו הולדות ומתו בעליהן ונשאו הודאין זה אמו של זה וזה אמו של זה ומתו בלא בנים ונזדקקו לפני התערובות וכל אחד מהן חולץ לשתיהן מספק ומאחר שחלץ לשתיהן הרי חלץ לאמו על כל פנים לאחותו כיצד הרי אמו ואשה אחרת שילדו שתי נקבות ונתערבו ויש לכל אחת בן ידוע מאיש אחר ולאותו איש אחר בן ידוע שלא מאותה אשה נמצאו כאן שתי נקבות מעורבות ושני זכרים שהם לתערובות אחים מן האם ולא מן האב ושני זכרים שאין להם שום קורבא עם התערובות אבל הם לשני הזכרים האחרים אחים מן האב ולא מן האם ובאו אלו הזכרים שהם אחים מן האב ושאין להם צד קורבא עם התערובות ונשאו את התערובות ומתו בלא ולד והרי התערובות מזדקקות לפני אותם שהם אחיהן מן האם שהיו לבעליהן אחין מן האב וכל אחד חולץ לשתיהן והרי שעל כל פנים חולץ לאחותו מן האם לבתו כיצד אשתו ואשה אחרת שילדו שתי נקבות במחבוא ונתערבו ובאו אחיהן של אבות ונשאום ומתו בלא בנים ונפלו לפני אחיהן של אבות וכל אחד חולץ לשתיהן והרי על כל פנים חלץ לבתו ונמצאת אומר בשלשתן שחלץ לאמו ולאחותו ולבתו ואי אתה מפרש לספק אמו ולספק אחותו ולספק בתו כמו שפירשו רבים שזו אינה ריבותא שאם היא ספק ערוה מאי ריבותיה אם צריכה חליצה שמא אינה ערוה ועוד שהיה לו לומר יש חולץ לספק אמו וכשהוא אומר יש חולץ לאמו מספק ודאי פירושו שחולץ לאמו בודאי ולאחותו ולבתו מצד אי זה ספק שבידו והוא שלא נתברר לו אי זו מהן ערוה אצלו אלא שעל כל פנים הוא חולץ לערוה:",
                "<b>כבר</b> ביארנו בגוי ועבד הבא על בת ישראל שהולד כשר ואם כן זו שאמרו כאן יש איש ואשה שמולידין חמש אומות ר\"ל שיצאו מהן חמשה מינין חלוקים זה מזה ביחס ואחד מהם ממזר אינה שנויה כהלכה ואין בהם אלא ארבע גר וגוי ועבד וישראל ותורף הענין ישראל שלקח עבד ושפחה מן השוק ר\"ל מן הגוי ונמצא שלא הוטבלו לשם עבדות והרי הם גוי וגויה ואינו קורא אותם עבד ושפחה אלא מפני שהוא לוקחם להטבילם לשם כך ולהם שני בנים שילדו עד שלא הוטבלו והרי הם גוים ונתגייר אחד מהם והרי כאן גר וגוי הטבילן לשם עבדות ונזקקו זה לזה וילדה והרי כאן עבד והם שלשה מינין שחרר את השפחה ובא עליה העבד והרי לדעת האומר בעבד הבא על בת ישראל שהולד ממזר יש כאן גר וגוי ועבד וממזר שחרר אחר כן את העבד ובא על השפחה והוליד הרי כאן ישראל והרי חמשה מינין ולענין פסק אינן אלא ארבע שגוי ועבד הבא על בת ישראל הולד כשר:",
                "<b>כבר</b> ביארנו במקומו שעבדים לענין גוביינת כתובה מטלטלין הן ואין כתובה נגבית מהן ואם כן זו שאמרו כאן יש מוכר את אביו להגבות לאמו כתובתה אינה שנויה כהלכה שאינה שנויה אלא או לדעת ר' מאיר שאמר מטלטלי משתעבדי לכתובה או לדעת האומר עבדא כמקרקעי ושתיהן שלא כהלכה ולענין ביאור מיהא תורף הענין הוא שישראל שלקח עבד ושפחה מן השוק מישראל אחר וכבר הוטבלו לשם עבדות ולהם בן שהיה עבד ושחרר את השפחה ונשאה וכתב לה כתובה על כל נכסיו וכתב כל נכסיו במתנה לבנה של שפחה זו ונמצא אביו של עבד שהוא עבד בכלל המתנה והוא קנה עצמו בן חורין וקונה את אביו בכלל הנכסים ומת זה או גירש ושפחה תובעת כתובתה לבנה מפני שהיא קדומה בכתובתה למתנת בנה ואם אין לו מה לפרוע הוא נזקק למכור את אביו כדי להגבות לאמו כתובתה ומכל מקום אין הלכה כן ואף בזמן הזה שתקנו הגאונים להיות כתובה נגבית מן המטלטלין דוקא מבני חרי או מיורשים אבל ממשעבדי כגון מכירה ומתנה לא ומשנתנם לזה משעבדי נינהו ומכל מקום אם התנה בכך והקנה מטלטלי אגב קרקע גובה מהם אף מן המשועבדים כמו שביארנו במקומו בבבא בתרא מ\"ד ב' ועל דרך זה אתה מוצאה כהלכה ושמא תאמר אם מתנה זו מתנת בריא היאך אמר ר' מאיר עלה דמטלטלי לכתובה משתעבדי והרי פירשנו במסכת כתובות פ' בדוקא מיניה או מיתמי אבל מלקוחות לא כמו שכתבנו בכתובות פרק נכסים והרי אף באפותיקי אמרו עשה שורו אפותיקי ומכרו אין בעל חוב גובה הימנו ומתוך כך פירשוה במתנת שכיב מרע ומתנת שכיב מרע כירושה שויוה רבנן ובעל חוב גובה מהן לר' מאיר ולדידן מתקנת הגאונים ומכל מקום יש פוסקים דמתנת שכיב מרע כמתנת בריא שלא להיות בעל חוב גובה ממטלטלין וזו פירושה שכתב כל נכסיו לבנה על מנת שתהא זכותה קיים וכן מצאתיה לקצת גדולי הדור וכן לענין פסק אתה מוצאה בשעשאו אפותיקי אבל אי אתה מפרשה כן לענין ביאור שאם כן אף לרבנן כן שהרי אמרו עשה עבדו אפותיקי ומכרו בעל חוב גובה הימנו:",
                "<b>המשנה</b> הרביעית והכונה בה כשלפניה והוא שאמר האשה שנתערב ולדה בולד כלתה הגדילו התערובות ונשאו נשים ומתו בני הכלה חולצין ולא מיבמין שהיא ספק אשת אחיו ואשת אביו ובני הזקנה או חולצין או מיבמין הוא ספק אשת אחיו ואשת בן אחיו מתו הכשרין התערובות לבני הזקנה חולצין ולא מיבמין שהוא ספק אשת אחיו ואשת אחי אביו ובני הכלה אחד חולץ ואחד מיבם אמר הר\"ם פי' אמרו הכשרים ירצה בו האמתיים ואמרו אחד חולץ ואחד מיבם מבואר לפי שהוא כאשר חלץ הוא וחלץ אשת אחיו והשני בן הזקנה ואשת בן אחיו חלץ ואין ראוי אליה חליצה כלל ואינה חלוצה והשני אשר הוא בן הכלה ייבם אשת אחיו והתנאי גם כן בכאן שתקדים החליצה:",
                "<b>אמר</b> המאירי האשה שנתערב ולדה בולד כלתה כלומר וכל אחת מהן יש לה בנים מצד אחר ידועים וניכרים והרי תערובות אלו כל אחד מהם ספק אם הוא בן הזקנה והוא אח לבני הזקנה ואחי האב לבני הכלה אם הוא בן הכלה והוא אח לבני הכלה ובן אח לבני הזקנה הגדילו התערובות ונשאו נשים ומתו בני הכלה חולצין לכל אחת מהן שמא בעלה אחיהם היה וצריכים לפטור את אשתו אבל אינן מיבמין שמא אחי אביהם היה ואשת אחי האב אסורה ובני הזקנה חולצים או מיבמין חולצין שמא אשת אחיהם היא או מיבמין אחר חליצת האחרים שאף כשתאמר שאינה אשת אחיהן הרי היא אשת בן האח ומותר אדם באשת בן אחיו ומשום יבמה לשוק אין כאן שהרי נחלצה תחלה שדברים אלו כלם דוקא מיחלץ והדר יבומי:",
                "<b>מתו</b> הכשרים ופירשו בגמרא דלאו כשרים דוקא שאף האחרים אע\"פ שנתערבו כשרים הם שאין העירוב פוסלם אלא פירושו הודאים כלומר זו שביארנו בשמתו התערובות אבל אם מתו הודאים של זקנה ושל כלה ונזדקקו נשותיהן לפני התערובות הרי תערובות אלו חולצין לבני הזקנה ר\"ל לנשיהם שמא נשות אח הם וצריכות ליפטר מהם אבל אינן מיבמין שמא נשות אחי אביהם היו אבל לנשי בני הכלה אחד חולץ תחלה ואחד מיבם ממה נפשך שאם אשת אחיו היא שפיר קא מיבם ואם אשת בן אחיו היא שפיר קא נסיב שהרי חלצה מיבמה שהרי פירשנו שכל שיש כאן יבום דוקא מיחלץ תחלה והדר יבומי אבל יבומי והדר מיחלץ לא דילמא פגע ביבמה לשוק:",
                "<b>זהו ביאור המשנה וכן הלכה ולא נתחדש עליה בגמרא דבר:</b>",
                "<b>המשנה</b> החמישית והכונה בה בענין החלק הרביעי והוא שאמר כהנת שנתערב ולדה בולד שפחתה הרי אלו אוכלין בתרומה וחולקין חלק אחד לגורן ואינן מטמאין למתים ואינן נושאין נשים בין כשרות בין פסולות הגדילו התערובות ושחררו זה את זה נושאין נשים ראויות לכהונה ואינן מטמאין למתים ואם נטמאו אינן סופגין את הארבעים ואינן אוכלין בתרומה ואם אכלו אינן משלמין קרן וחומש ואינן חולקין על הגורן ומוכרין את התרומה והדמין שלהן ואינן חולקין בקדשי המקדש ואין נותנין להם קדשים ואין מוציאין את שלהן מידיהן ופטורין מן הזרוע והלחיים והקיבה ובכורן יהא רועה עד שיסתאב ונותנין עליו חומרי ישראל וחומרי כהנים אמר הר\"ם אלו הדינין כלם מבוארים על שלשה שרשים אחד מהן ספיקא דאיסורא לחומרא והשני המוציא מחברו עליו הראיה והשלישי שהוא לא הקיש על אחד גדר מהגדרים מספק ואמרו חולקין חלק אחד ירצה בו חולקין החלק האחד שנקח מהגורן לפי שהם יתנו להם חלק אחד בהכרח וחומרי כהנים וקרבנות לפי שמנחת כהן אמר השם בו לא תאכל באש תשרף ומנחת ישראל מפני הקומץ ויאכל הנשאר וכאשר הביא אחד מהם מנחה הנה היא נקמצת כמנחת ישראל וקמצה קרב בפני עצמו ושיריה נשרפין:",
                "<b>אמר</b> המאירי כהנת שנתערב ולדה בולד שפחתה כלומר ולא הוכרו והרי שהאחד כהן והשני עבד כהן הרי אלו אוכלין בתרומה ר\"ל שניהם שהרי ממה נפשך שניהם אוכלין אם מתורת כהן אם מתורת עבד כהן:",
                "<b>וחולקין</b> חלק אחד בגורן כו' ושאלו בגמרא פשיטא שהרי אין כאן כהן אלא אחד והעבד אין נותנין לו אלא על שם רבו ואם כן ודאי פשוט הוא שאין לשניהם אלא חלק אחד וחולקין אותו חלק בין שניהם שהרי כל אחד מהם בספק שהוא הכהן ותירץ דהכי קאמר וחולקין חלק כאחד כלומר שאין נותנין חלק לאחד מהם אלא אם כן שניהם בגורן שמא זהו העבד ואין חולקין תרומה לעבד אלא אם כן רבו עמו שמא יבאו להעלותו מתוך כך ליוחסין ר\"ל להשיא בנותיהם לכהונה ואע\"פ שהלכה שאין מעלין מחלוק גרנות ליוחסין מכל מקום הואיל ומעלין מהם לאכילת תרומת סופרים כמו שביארנו בשני של כתובות שמא יבאו לטעות בכך:"
            ],
            [
                "<b>ואין</b> מיטמאין למתים שמא הוא הוא הכהן ואם ניטמאו אין סופגין את הארבעים שכל אחד בספק עבד:",
                "<b>ואין</b> נושאין נשים לא כשרות לכהונה ולא פסולות לא כשרות שמא זה הוא העבד ואסור בכשרה ולא בפסולות שמא זהו הכהן ואסור בפסולה:",
                "<b>הגדילו</b> התערובות ושחררו זה את זה נושאין נשים הראויות לכהונה שאם כהן הוא מוטב ואם לאו הרי הוא מכל מקום ישראל גמור אבל פסולה לא שמא הוא הוא הכהן וזה שאמר שחררו שמשמעו שמכל מקום אין כופין אותם לאו דוקא אלא כופין אותם לשחרר זה את זה שאלמלא כן אין להם תקון שהרי אין אחד יכול לישא אשה בת חורין ולא לישא שפחה אלא כך פירושו כופין אותן וכשישחררו זה את זה נושאין נשים כשרות אבל לא פסולות:",
                "<b>וכן</b> אין מיטמאין למתים שמא הוא הוא הכהן ואם נטמאו אין סופגין את הארבעים שכל אחד בספק עבד משוחרר שהוא ישראל:",
                "<b>ואין</b> אוכלין תרומה שהרי כל אחד בספק עבד משוחרר ואם אכלו אין משלמין קרן וחומש שכל אחד אומר כהן אני ואיני בדין זרות לשלם חומש אלא שמשלם קרן לבד בין שאכלה לכהן שניתנו לו בין שאכלה לישראל קודם שנתנה ויש מפרשים דוקא שאכלו לכהן משניתנה לו אבל אכלה לישראל קודם שנתנה אע\"פ שהיה בדעת הישראל ליתנה לכהן אחר אינו משלם כלום ואין הישראל צריך להפריש אחרת וכן דעת רבותי נוטה:",
                "<b>ואין</b> חולקין על הגורן אפילו שניהם כאחד שהרי כל אחד מהם בספק ישראל ומוכרין את התרומה כלומר שאין חייבין ליתנה לכהן שכל אחד אומר כהן אני ומפריש אני לעצמי ומוכרם לכהן והדמים שלו ויש גורסין ואין מוכרין את התרומה כלומר שצריכים הם ליתנה לכהן מספק ואם מכרו הדמים שלהם שאין מוציאין ממון מספק:",
                "<b>ואין</b> חולקין בקדשי מקדש אפילו בדבר שאינו בר אכילה כגון עורות קדשים ואין נותנין להם קדשים ר\"ל אף בקדשי הגבול כגון בכורות וחרמים ואין מוציאין את שלהם מידיהם שכל אחד אומר כהן אני וסתם חרמים לכהנים ופטורים מזרוע לחיים וקיבה מפני שהכהנים פטורים מהם דכתיב מאת העם פרט לכהנים ובכור שלהם ירעה עד שיסתאב וישחט במומו ויאכלנו שאף הזר מותר בבכור בעל מום ואלו מקריבו תם צריך להקריב אימוריו וכהן המקריבו אוכלו שהבכור אינו נאכל אלא לכהנים:",
                "<b>ונותנין</b> עליהם חומרי ישראל וחומרי כהנים פירשוה בגמרא לענין מנחה והוא שידוע שמנחת ישראל נקמצת והקומץ קרב והשאר נאכל לכהנים ומנחת כהן כלה כליל ואם אחד מאלו מביא מנחה נקמצת כדין מנחת ישראל ואין שיריה נאכלים כמנחת כהנים ולא שיהו שיריה קרבים שהרי אמרו כל שממנו לאישים הרי הוא בבל תקטירו כלומר כל שחלק אחד ממנו הולך לאישים כגון שהקומץ קרב השירים אינן ראויין להקרבה ואם כן שמא מנחת ישראל היא ואין שיריה ראויים להקרבה אלא הקומץ קרב והשירים מתפזרים בבית הדשן ר\"ל במקום שנותנין שם תרומת הדשן ויש מפרשים שנשרפין וזו היא נתינתם בבית הדשן וכן פירשוה גדולי המחברים בפירושי המשנה:",
                "<b>זהו ביאור המשנה וכלה הלכה היא ודברים שנכנסו תחתיה בגמרא אלו הן:</b>",
                "<b>עשרה</b> אין חולקין להם תרומה בבית הגרנות אע\"פ שאוכלין ומאכילין ואלו הן חרש שוטה וקטן מפני ששלש אלה אין להם דעת לשמור והתורה אמרה משמרת תרומותי עביד להו שימור ואע\"פ שכלם בחזקת טהרה מכל מקום זילותא הוא אצל התרומה לחלקה בפרסום למי שהטומאה מצויה בו וכן טומטום ואנדרוגינוס מפני ששניהם בריה בפני עצמה וזילותא הוא אצל תרומה ליתנה בפרסום לבריות משונות והעבד שמא יבאו להעלותו ליוחסין כמו שביארנו והערל כגון שמתו אחיו מחמת מילה אע\"פ שיכול להאכילה לנשיו ועבדיו מכל מקום הדבר מאוס ליתן לו תרומה בפרסום וכן הטמא אע\"פ שרשאי לאכלה לכשיטהר מכל מקום הדבר מאוס ליתנה לטמא במקום טהורים ולא לאשה ר\"ל אשת כהן שמא תתגרש בצנעה ונוטלת בחזקת אשת כהן וכן שמא תתיחד עם האיש בגרן ומכל מקום אם היה הגרן קרוב לעיר עד שאי איפשר לגרש שלא בידיעתם וכן שיהו מצויין בה אנשים הרבה עד שלא תהא שם חשש יחוד חולקין לה ונושא אשה שאינה הוגנת לו ר\"ל כהן שנשא אסורה לו ומפני שקנסוהו בכך עד שיגרש וכלם משלחים להם בבתיהם חוץ מן הטמא והנושא אשה שאינה הוגנת לו אבל ערל הואיל ומתו אחיו מחמת מילה אנוס הוא ומשלחין לו להאכיל לבני ביתו ואע\"פ שאף טמא אנוס אינו דומה אנסו של זה לאנסו של זה שהטמא היה לו ליזהר שלא להזמין עצמו למקום טומאה אבל ערל אונס מיתה הוא הא ערל שאיפשר לו למול ולא מל הדבר פשוט שאין משלחין לו כלל וכן הדין בשאר קדשי הגבול שחולקין להם ומשגרין בבתיהם:"
            ],
            [
                "<b>התבאר</b> בסיפרי שמעשר עני כל שבדבר שמן הפסח ואילך מניחו בגורן ואין טובת הנאה לבעלים ליתנו לכל מי שירצה אלא עניים נוטלין אותו מעצמן אבל כל שבימות החורף נפסד הוא בגורן מצד הגשמים ומתוך כך מביאו לביתו ומתחלק לשם וטובת הנאה לבעלים ליתנו לכל מי שירצה ומתוך כך מתחלק אף לאשה שהרי חשש גרושה אין לה מקום למעשר עני וחשש יחוד אין כאן שהבית הרבה בני אדם מצויים שם וכל שכן במקום שמחלקין בו מעשר עני מעתה כל שבאו עבד ואשה בבית לחלק להם מעשר עני נותנין לאשה תחלה ופוטרין אותה מפני שעמידתה לשם זילות הוא אצלה וזה שאמרו בסוגיא זו ובמקום שחולקין נותנין לאשה תחלה פירושו בבית ובמעשר עני וכן הדין אם באו לפני הדיין איש ואשה זה להזמין בעל דינו וזו להזמין בעל דינה שנזקקין לאשה תחלה ואע\"פ שהאיש חייב במצות והיה לנו להקדימו כדי שלא להשהותו לדבר מצוה אינו כן אלא נזקקין לאשה תחלה מחשש זילות שלה:",
                "<b>זה</b> שביארנו במשנתנו שכל שממנו לאשים הרי הוא בבל תקטירו לא סוף דבר שאסור להקטירם ר\"ל לשרפם במזבח בתורת הקרבה אלא אפילו לשרפם שם בתורת עצים כאדם שמוסיף במדורת המזבח שלא לכונת הקטרה אלא לתוספת האור הרי זה בלאו זה:",
                "<b>כהן</b> טמא שנכנס למקדש מביא מנחה בדלי דלות כישראל והיא הנקראת מנחת כהן חוטא ודינה כשאר מנחת כהן להיות כלה קריבה כליל שכלה בת הקרבה היא שמנחת חובתו כמנחת נדבתו ואע\"פ שר' אלעזר ב\"ר שמעון חלק בה לומר ששיריה מתפזרין בבית הדשן ומשום דבישראל הנכנס למקדש בטומאה כתוב והיתה לכהן כמנחה ופירשו בה במקומה שאם מנחת כהן בכיוצא בה היא תהא כמנחתו של ישראל שנקמצת ואי איפשר לדמותה מכל וכל ולומר שיהו שיריה נאכלין דהא כתיב וכל מנחת כהן כליל תהיה לא תאכל ואפילו מנחת חובתו אלא לומר שיהו שיריה מתפזרין בבית הדשן אין הלכה כן אלא זה שאמר והיתה לכהן כמנחה פירושו כמנחתו של כהן דעלמא ר\"ל מנחת נדבתו שכלה כליל:",
                "<b>המשנה</b> הששית ויצטרפו בביאורה ענין שני החלקים האחרונים ר\"ל החלק השלישי והחלק הרביעי והוא שאמר וכן מי שלא שהת אחר בעלה שלשה חדשים ונשאת וילדה ואין ידוע אם בן תשעה לראשון או בן שבעה לאחרון היו לה בנים מן הראשון ובנים מן השני חולצין ולא מיבמין וכן הוא להם חולץ ולא מיבם היו לו אחים מן הראשון ואחים מן השני שלא מאותה האם הוא חולץ ומיבם והן אחד חולץ ואחד מיבם היה אחד כהן ואחד ישראל נושא אשה ראויה לכהן אינו מטמא למתים ואם נטמא אינו סופג את הארבעים ואינו אוכל בתרומה ואם אכל אינו משלם קרן וחומש ואינו חולק על הגורן ומוכר את התרומה והדמין שלו ואינו חולק בקדשי המקדש ואין נותנין לו קדשים ואין מוציאין את שלו מידו ופטור מן הזרוע והלחיים והקיבה ובכורו יהא רועה עד שיסתאב ונותנין עליו חומרי ישראל וחומרי כהנים היו שניהם כהנים הוא אונן עליהם והן אוננין עליו הוא אינו מטמא להן והם אינן מטמאין לו הוא לא יורש אותן אבל הן יורשין אותו ופטור על מכתו ועל קללתו של זה ועולה במשמרו של זה ושל זה ואינו חולק אם היו שניהם במשמר אחד נוטלין חלק אחד אמר הר\"ם זה כלו מבואר על השרש המפורסם שאשת אחיו מאמו אסורה לעולם ולזה חולץ ולא מיבם וכן הוא להם חולצין ולא מיבמין ואמ' הוא או חולץ או מיבם ירצה בו כאשר מת אחי הספק ולא היה עם המת אז ידוע זולת זה הספק או חולץ או מיבם ממה נפשך אולם כאשר מת הוא הנה אחד מהאחין אשר מאחד האבות חולץ ואחד מהאחין אשר עם האב השני מיבם ובתנאי שתקדם החליצה כמו שביארנו כמה פעמים ופי' אמרו אחד כהן ואחד ישראל ירצה לומר בעל ראשון ובעל שני ואונן יקרא האיש אשר ימות לו מי שיחוייב עליו באבילות כמו שביארנו בפסחים ובאור זה שאונן אסור באכילת קדשים ואין מותר שיעבד בקרבנות לפי מה שהתבאר בפרק האחרון מהוריות ואמ' אינו יורש אותה לשרשים אשר זכרנו המוציא מחבירו עליו הראיה ולכל אחד מהן יורשין ודאין ואמרו והן יורשין אותו כאשר לא הניח זרע לפי שירושתו לאביו והם יחד ספק אביו ולזה חולקין להיותו ממון המוטל בספק והוא פטור על מכתו של זה ושל זה כאשר הכה זה בזמן אחד וזה בזמן אחד ואולם אם הכה אותם מחוברים יחד או קלל אותם בדבור אחד חייב ואמ' נוטל חלק אחד בתנאי שיהיו גם כן שני האנשים אשר נפל להם הספק שהאחד הוא אביו שיהיו שניהם ממשמר אחד ומבית אב אחד:",
                "<b>אמר</b> המאירי וכן מי שלא שהת אחר בעלה שלשה חדשים וכו' כלומר כשם שחששנו לתערובות שהוזכרו במשנה שלפניה אותם חששות שהוזכרו כך מי שלא שהתה אחר בעלה שלשה חדשים ונשאת וילדה ואין ידוע אם בן תשעה לראשון או בן שבעה לאחרון והיו לה בנים אחרים מן הראשון ומן השני אם הגדיל ספק זה ונשא אשה ומת כלם חולצין כלומר אחד מכל כת ולא מיבמין שמא לא מאביהם הוא והויא לה גביהו אשת אח מן האם וכן הוא להם חולץ ולא מיבם ואם היו לספק זה אחים מצד הראשון ואחים מצד השני ושלא מאותה האם הוא להם חולץ או מיבם שהרי על כרחך או אח מן האב הוא או נכרי הוא ואי אשת אח שפיר קא נסיב ואי לאו אשת אח היא הויא לה נכרית ובלבד שלא יהא למת אח אחר שאם כן הויא לה ספק יבמה לשוק עד שיחלוץ והן לאשתו אחד מכת זה חולץ ואחד מכת זה מיבם ממה נפשך ודוקא מיחלץ והדר יבומי שאם לא כן הויא לה יבמה לשוק:"
            ],
            [
                "<b>היה</b> אחד כהן ואחד ישראל ר\"ל שהיה בעלה האחד כהן והאחד ישראל ונמצא ולד זה ספק כהן ספק ישראל נושא אשה הראויה לכהן כו' וכן כל הדרכים השנויים בו על הדרך שפירשנום במשנה שלפניה בכהנת שנתערב ולדה בולד שפחתה ושחררו זה את זה שנמצא גם כן ספק ישראל ספק כהן על הדרך שביארנו:",
                "<b>היו</b> שני הבעלים כהנים ונמצא ספק זה שודאי כהן הוא ממה נפשך אלא שאין ידוע אם הוא בנו של זה או בנו של זה הוא אונן עליהם ר\"ל שיש עליו דין אונן ליאסר בקדשים ביום מיתה של כל אחד מהם שהרי כל אחד ספק אביו וכן כל אחד מהם אונן עליו מספק בנו אבל הוא אינו מיטמא לאחד מהם ולא אחד מהם עליו שספק איסור לחומרא ושאלו בגמרא במה שאמרו הן לא אוננין עליו שמשמעו ששניהם קיימים והיכי משכחת לה והרי מת לו הראשון שאם תאמר בגירשה היאך אומר הוא אינו מיטמא להם בשלמא לשני לא שמא בנו של ראשון הוא וכשר אלא לראשון ליטמא ממה נפשך שאם בנו הוא מוטב ואם בנו של שני הוא חלל הוא וכן היאך אתה מפרש הוא אונן עליהם שמשמעו ששניהם קיימין והוא אונן עליהם דקאמר איפשר לפרושה בנשואין דבתרא ולקוט עצמות דקמא אבל הם אוננין עליו היכי משכחת לה ואם תפרשה בזנות היאך הוא אומר עולה במשמרו כו' והרי כל שבעבודה לכהן מיוחס אתה צריך ומדברי סופרים כמו שיתבאר ר\"ל שיתייחס אחר אב ידוע ופירשוה בקדושי טעות כגון שנשאה ראשון ונמצאו קדושיו טעות כגון על מנת שאין עליה נדרים ונמצאו בה נדרים והלכה לה ונשאה שני בתוך שלשה חדשים ולדעת ר' ישמעאל שאמר כל שקדושיה בטעות אפילו בנה מורכב על כתפה ממאנת והולכת ואע\"פ שאין הלכה כמותו כמו שביארנו בפרק המדיר מכל מקום אף אנו מפרשין דמתניתין לצדדין קתני וזו של אנינות בגרושה וזו של טומאה באלמנה וכיוצא בה אמרו בפרק כל הנשבעין אותה בגרושה ויורשים באלמנה:",
                "<b>הוא</b> לא יורש אותם אפילו לא היו להם בנים אחרים שמכל מקום יש להם קרובים שהם ודאי יורשים והוו להו ספק וודאי ואפילו תפס מוציאין ממנו שלא ירד לדין ירושה כלל אבל הם יורשים אותו שהרי על כל פנים אחד מהם יורש וחולקין:",
                "<b>ופטור</b> על הכאתו ועל קללתו של זה פי' אפילו הכה או קלל את שניהם הואיל ובזה אחר זה הוא וזו אינה אלא לדעת ר' יהודה שסובר התראת ספק לא שמה התראה אבל לענין פסק חייב כל שהכה או קלל את שניהם אפילו בזה אחר זה והתרוהו על כל אחת מהן וכל שכן אם הכם או קללם בבת אחת הא בהכאת אחד מהם אינו חייב:",
                "<b>ועולה</b> לעבוד עבודה במשמרו של זה ושל זה ר\"ל באי זה שירצה דמצוה היא ולא דחו ליה ולא עוד אלא שפירשו בגמרא שכופין אותו בכך משום פגם משפחה שלא יאמרו להם יש בכם כהן שאינו ראוי לעבוד ואע\"פ שאינו מתיחס אחר אב ידוע כל שיש בה שם נשואין לא גזרו אבל אינו נוטל חלק עמהם שבני המשמר אומרין לו אינך מבני ביתו של זה שבמשמר זה ומכל מקום אם היו שניהם במשמר אחד ופירשו בגמרא בבית אב אחד של יום אחד נוטל חלק אחד ממה נפשך אבל אם היו משני בתי אבות אע\"פ שהם במשמר אחד לא שכל אחד יכול לדחותו על הדרך שביארנו בשתי משמרות:",
                "<b>זהו ביאור המשנה ופסק שלה ודברים שנכנסו תחתיה בגמרא אלו הן:</b>",
                "<b>עשרה</b> כהנים עומדים ופירש אחד מהם ובעל אע\"פ שהולד ודאי כהן הוא הואיל ואין ידוע מי הולידו הולד שתוקי ואין צריך לומר שאינו יורש שכל אחד מהם ושאפילו תפש מוציאין ממנו אלא שמשתקין אותו מדין כהונה שלא לעבוד ודבר זה מדברי סופרים ואע\"פ שהביאוה מן המקרא דכתיב והיתה לו ולזרעו אחריו שזרעו מתיחס אחריו אסמכתא בעלמא הוא ואינה אלא מדברי סופרים ולא גזרו אלא בזנות גמור אבל כל שבא עליה בחזקת נשואין אלא שלא נודע מי הולידו כגון ספק בן תשעה לראשון או בן שבעה לשני כשר כמו שביארנו במשנתנו והוא שאמרו בפרק החולץ ל\"ז א' שהכונס את יבמתו בתוך שלשה חדשים וילדה לשבעה שאותו ולד ראשון כשר וראוי להיות כהן גדול כמו שביארנו שם:",
                "<b>לפי</b> דרכך למדת מסוגיא זו שלקוט עצמות עושתהו אונן ליאסר בקדשים ואם כן אבילות של לקוט עצמות דאוריתא הוא והדברים זרים שהרי אין כהן מיטמא בלקוט עצמות של אביו אלא שאיפשר לפרשה שלא נאמרה אלא לרוחא דמילתא כלומר אף כשתבא לומר כן תינח הוא אונן כו' הם אוננין מאי איכא למימר:",
                "<b>זה</b> שהוצרכנו לפרש משנתנו בקדושי טעות ולא פירשנוה בממאנת ומפני שאין מיאון אלא בקטנה וקטנה אינה מתעברת יש לתמוה שהרי בפרק ראשון עלה לנו בשמועת שלש נשים משמשות במוך שהקטנה מתעברת ולאו שמא תתעבר ותמות קאמר כלומר דנימא דאי מיעברא ודאי מתה אלא הכי קאמר שמא תתעבר ושמא תמות כלומר שאיפשר שלא תמות בכך דאף כשתמצא לומר שבנים הרי הם כסימנין שלאחר הפרק על הדרך שכתבנו שם הרי מכל מקום אתה יכול לפרשה בשהיתה בת שתים עשרה שנה ויום אחד ומיאנה ונשאת ונתעברה תוך שלשה והדבר ספק אם הוא מראשון ואין מיאוניה כלום ואם הוא מאחרון ומיאונה מיאון עד שעה שנתעברה ולמה נדחית בכאן עד שהוצרכו להעמידה בקדושי טעות ודלא כהלכתא עד שהוצרכנו לדחוק דלצדדין קתני ואיפשר דלרוחא דמילתא קאמר לה כלומר יכילנא לשנויי בממאנת ולפרש בקטנה שמא תתעבר ושמא תמות וכמו שפסקנו שם אלא שאף לדעת האומר שמא תתעבר ותמות מפרשינן לה בקדושי טעות ובשלש נשים מיהא לענין פסק כבר ביארנו ששלשתן משמשות כדרכן והולכות ומן השמים ירחמו ובלבד במעוברת שלו ובמיניקת שלו כמו שהתבאר:",
                "<b>ועתה</b> נשלם הפרק תהלה לאל:"
            ],
            [
                "<b>בעזרת</b> הצור וישועתו אמן:",
                "<b>מצות</b> חליצה וכו' זה הפרק יכלול קצת עניני החלק הראשון ר\"ל הלכות יבום וחליצה ובפרט בביאור תכונת החליצה ועל זה הצד יחלקו עניני הפרק לחמשה חלקים הראשון כמה צריכים בה להיות בית דין ומי הוא ראוי לכך השני בענין המנעל ובאי זה רגל אם של ימין אם של שמאל ואם ביום אם בלילה השלישי בענין הקריאה והרקיקה הרביעי בענין חרש וקטן או חרשת וקטנה היאך חליצתם נידונת החמשי בסדור הענין כלו היאך הוא נעשה זהו שרש הפרק דרך כלל אלא שיתגלגלו בו קצת דברים שלא מן הכונה כמו שיתבאר:",
                "<b>והמשנה</b> הראשונה ממנו תכוין לבאר ענין החלק הראשון והוא שאמר מצות חליצה בשלשה דיינים אפילו שלשתן הדיוטות חלצה במנעל חליצתה כשרה באמפליה חליצתה פסולה בסנדל שיש לו עקב כשר ושאין לו עקב פסול מן הארכובה ולמטה חליצתה כשרה מן הארכובה ולמעלה חליצתה פסולה אמר הר\"ם פי' הדיוטות אינם חכמים אלא יודעים כונת הפסוקים הנה כבר מותרת בהם חליצה אצל ההכרח ועם היות מצות חליצה בשלשה אי איפשר שישלם מספר חמשה לפרסומי מלתא ולא יביטו לשנים אשר ישלם בהם החמשה היו תלמידים או עמי הארץ ואמפליא יקרא צורת נעל מפשתן ארוגה ואמרו מהארכובה ולמעלה מהארכובה ולמטה שתקשור חגורת הנעל למעלה מהארכובה או תחתיה אולם כאשר נחתכו רגליו או יעוותו וסרו ממקומו עד שלא יוכל להשיג רגלו על הארץ ודומיהם הנה לא תתאמת להם החליצה לפי שהעקר אצלנו צריך לתרוצי לכרעיה:",
                "<b>אמר</b> המאירי מצות חליצה בשלשה דיינין ומשום דכתיב בה ועלתה יבמתו השערה לפני הזקנים ואין זקנים פחות משנים ומאחר שאמר לפני הזקנים וכן שאמר השערה שהוא מורה מקום ישיבת בית דין אלמא לבית דין אנו צריכים ואין בית דין שקול הוסף עליהם אחד והרי שלשה ואפילו שלשתן הדיוטות ר\"ל שאינן סמוכין ומכל מקום פירשו בגמרא שיהו יודעין להקרות והוא הדין שיהו יודעים שאר טכסיסי חליצה וכן פירשו בגמרא שלהדור מצוה צריך חמשה כדי לפרסם את הדבר ר\"ל שיהו הכל מרגישין בדבר שקבוץ שלשה רגיל הוא ואין מרגישין בו ואותם השנים אינם בכלל הבית דין ואין צריך שיהו יודעין כלל שאינן באים אלא לפרסום ואם אינם מזומנים אין משהין אותה בכך ועושין בשלשה הא כל שבפחות משלשה כשרים אינה חליצה כשרה אלא שהיא חליצה פסולה:",
                "<b>זהו ביאור המשנה וכך הלכה ודברים שנכנסו תחתיה בגמרא אלו הן:</b>"
            ],
            [
                "<b>הסומין</b> כמו שפסולים בהושבת סנהדרין על הדרך שביארנו במקומו כך פסולים לענין חליצה מפני שהדיינין צריכין שיראו הרוק היוצא מפי היבמה משעה שיוצא מפיה דכתיב לעיני הזקנים וירקה בפניו אבל סומא באחת מעיניו כשר שהרי אף בסנהדרין כשר לדיני ממונות ושאר מומין אע\"פ שפוסלין בסנהדרין מדתני רב יוסף כשם שבית דין מנוקים בצדק כך מנוקין מכל מום בחליצה מיהא כשרים:",
                "<b>בית</b> דין של גרים פסול בחליצה ואפילו היה אחד מן השלשה לבד גר החליצה פסולה ואפילו היתה אמו מישראל:",
                "<b>כשהיבם</b> והיבמה באין לפני בית דין הם בעצמם קוראין לו שכך דרשו וקראו לו הן ולא שלוחן ומשיאין לו עצה ההוגנת לו אם באו ליבם והיה הוא ילד והיא זקנה הוא זקן והיא ילדה אומרין לו מה לך אצל זקנה כלך אצל שכמותך ואל תכניס קטטה לתוך ביתך ואם באו לחלוץ וראויים ליבם משיאין אותו עצה ליבם אם שומעין להם מוטב ואם לאו עושין להם כראוי לפי מה שירצו אם ליבום אם לחליצה:",
                "<b>אע\"פ</b> שביארנו שהחליצה בשלשה המיאון מיהא דיו בשנים שאינו צריך בית דין אלא שני עדים שתאמר בפניהם איני רוצה בפלוני שקדשוני לו אמי ואחי ואם כן מה שאמרו בפרק שני של מסכתא זו בחכם שחלצה או מיאנה זו בפניו שיכול לנשאה מפני שהם בית דין ואין כאן חשד לענין מיאון אין הלכה כן שיהא צריך בית דין אלא דיו בשנים ולענין חשד אף שנים כשלשה שאין שנים מצויין לחטוא בשביל אחד כמו שביארנו שם:",
                "<b>סמיכת</b> זקנים על ראש פר העלם דבר של צבור בשלשה מומחין שבסנהדרי גדולה ועריפת עגלה ר\"ל מדידת העיר הקרובה שנאמר בה ויצאו זקניך ושופטיך ומדדו גו' בחמשה ויש פוסקין ששניהם בחמשה וכן יש פוסקים ששניהם בשלשה כמו שביארנו בראשון של סנהדרין:",
                "<b>בענין</b> חליצה צריכין הדיינין שיהו קובעים מקום לשם כך ר\"ל שיאמרו נלך למקום פלוני לעשות חליצה זו או שיעשו מעשה בכך ר\"ל שילכו במקום אחד לכונת כך דכתיב השערה שמשמעו מקום המזומן ולמעט שאם הם שם במקרה ובאו לפניהם אין רשאין לחלוץ עד שיזמינו אותו מקום לכך ודבר זה אין כונתו אלא לפרסום הדבר לפיכך אם נעשה בלא קביעות מקום חליצתן כשרה ופרסומין אלו יש אומרין שהם להודיע חליצתה שלא יטעו בה כהנים ויש אומרים להודיע שנפטרה מיבמה שיזדמנו לה קופצים:",
                "<b>אע\"פ</b> שביארנו שעיקר הענין בשלשה ואין צורך לחמשה אלא לפרסום הענין מכל מקום כל שנצטרפו שנים עם השלשה למלא סכום החמשה צריך שיהו כענין השלשה ולמעט את הגרים ויש אומרין שכך הדין אם נצטרפו שם בתורת בית דין יותר מחמשה שכלם צריכים להיות כענין השלשה:",
                "<b>כל</b> שהוא צורבא מדרבנן אע\"פ שאין מוציאין ממון על פיו רשאי הדיין להורע כחו של תובע אף בשטר על פיו כגון שאם היה בשטר נאמנות וצורבא מרבנן מעיד שנפרע שלא יגבהו אלא בשבועה או שלא יזקק להגבותו כלל לפי מה שעיניו רואות ומכל מקום עכשו כתבו גאוני ספרד שאין לו לדיין להיות סומך בענין זה אלא בראיה ברורה שאין כל הדיינין בקיאין כל צרכם ואין ראוי להתיר הרצועה לכל דיין ודיין לומר מוחזקני בזה שהוא נאמן ויפה כתבו:"
            ],
            [
                "<b>גר</b> דן את חברו גר ופירשו גדולי הרבנים אף בדיני נפשות ואפילו אין אמו מישראל אבל אינו דן את ישראל אלא בדיני ממונות הא אלו היתה אמו מישראל דן אפילו ישראל ואף בדיני נפשות שכל שאמו מישראל דנין אותו כישראל לכל הדברים חוץ מחליצה שכל שאמו מישראל מקרב אחיך קרינא ביה וממנין אותו על כל שררות שבעיר והוא שאמרו בפרק החולץ רב אשי מנייה לרב מרי בר רחל בפורסי דבבל ואע\"ג דאמר מר כל משימות שאתה משים לא יהו אלא מקרב אחיך כיון דאמו מישראל מקרב אחיך קרינא ביה ובתוספות הקשו ממה שאמרו בסוטה באגריפס המלך כיון שהגיע ללא תוכל לתת עליך איש נכרי זלגו עיניו דמעות עד שאמרו אל תתירא אחינו אתה ופירשו הם שם מפני שאמו מישראל ונתחייבו כלייה כמו שנאמר שם ולפירוש זה למה נענשו ותירצו דמלך מיהא חמיר טובא וצריך שיהא מיוחס לגמרי ונמצאת אומר לשיטה זו שכל שבגר לישראל שלש מדרגות הם מלך ליחס גמור דיני נפשות וכל שררות שבעיר לאמו מישראל דיני ממונות לגר גמור מכל צדדיו הא גר בגר אף בדיני נפשות וחליצה בישראל גמור הוא ואם כן חליצה חמורה מדיני נפשות ושררות שבעיר חמורים מדיני ממונות ומכל מקום אנו כתבנוה במסכת סנהדרין פרק רביעי בשיטה אחרת לומר שאין גר דן את ישראל בדיני ממונות אלא אם כן אמו מישראל ששררות שבעיר ודיני ממונות אחד הוא ובדיני נפשות אפילו אמו מישראל שדיני נפשות וחליצה ומלכות ליחס גמור אנו צריכים ואין כאן אלא שתי מדות ומה שאמרו גר דן את חברו גר דוקא לדיני ממונות ומה שאמרו בסנהדרין הכל כשרין לדון דיני ממונות ולאיתויי גר דוקא באמו מישראל וכן היא כתובה בשאלתות בפרשת בראשית ויש שואלים בה שהרי כל הכשר לדון כשר להעיד ויש כשר להעיד ואינו כשר לדון ואמרו עלה לאיתויי מאי לאיתויי סומא באחת מעיניו שכשר להעיד ואינו כשר לדון ואם איתה ליתני גר שכשר להעיד שאפילו גר שנתגייר לאחר שהגדיל כשר להעיד כדאיתה פרק החובל ואינו כשר לדון אף בדיני ממונות איפשר דבדין הוא דהוה מצי אמר הכי אלא דלא פסיקא ליה שהרי יש גר שכשר לדון דיני ממונות כגון אמו מישראל וגדולי הדור מכריעים שמשנת סנהדרין ר\"ל הכל כשרים לדון ולאיתויי גר על כרחין בגר גמור היא שנויה שהרי אמרו עליה שם ובנדה פרק סימן חדא לאיתויי גר וחדא לאיתויי ממזר וצריכי דאי תנא ממזר משום דאתי מטפה כשרה אבל גר דאתי מטפה פסולה אימא לא צריכא ואם היתה אמו מישראל הרי הולד כשר אפילו בא עליה גוי והיאך קורהו טפה פסולה וכל שכן אם בא עליה גר דהויא ליה הורתו ולידתו בקדושה ואיני מבין שהרי כל שבא עליה גוי ונתגייר אחר כן אע\"פ שהיא ישראלית והולד כשר מכל מקום מטיפה פסולה נתעברה ומכל מקום אף הם מישבים את השמועה כשיטתנו ומפרשים משנת הכל כשרים לדון דיני ממונות לאיתויי גר בגר גמור אלא שפירושו כשר לדון בחברו ולאפוקי דיני נפשות דאף לחברו לא וכשאמו מישראל דן בדיני ממונות אפילו לישראל ולדיני נפשות עד שיהא ישראל גמור והדברים מתמיהים שהרי סתם אמרו הכל כשרים לדון דיני ממונות כלומר אף לישראל ואע\"פ שהם מצדדין לפרשה האי כדיניה והאי כדיניה טירחא יתירתא הוא אלא שעיקר הדברים כדעת שכתבנו:",
                "<b>המשנה</b> השניה והכונה לבאר בה ענין החלק השני והוא שאמר חלצה בסנדל שאינו שלו או בסנדל של עץ או בשל שמאל בימין חליצתה כשרה חלצה בגדול שהוא יכול להלך בו או בקטן שהוא חופה את רוב רגלו חליצתה כשרה חלצה בלילה חליצתה כשרה ר' אליעזר פוסל ובשמאל חליצתה פסולה ר' אליעזר מכשיר אמר הר\"ם פי' בשל עץ בתנאי שיהיה מחופה מעור וזה כלו דיעבד אבל לכתחלה הנה אינו מותר ואין הלכה כתנא קמא באמרו חלצה בלילה חליצתה כשרה ולא כר' אליעזר בהיותו מכשיר בשמאל:",
                "<b>אמר</b> המאירי חלצה במנעל חליצתה כשרה צריך שתדע שהחליצה אינה חליצה אלא אם כן אותו דבר שהיא חולצת מעל רגליו הוא של עור שהרי כתוב וחלצה נעלו ואין נעל אלא בשל עור שנאמר ואנעלך תחש ר\"ל בעור תחש ושאר עורות אף הם ראויים לנעילה זו אלא שהתחש משובח שבעורות והיה מזכיר להם דרך תרעומת היאך היה מיטיב להם בכל מינין המשובחין ומכל מקום למדנו שאין קרוי נעל אלא של עור ואע\"פ שמצינו שלף איש נעלו ומתרגמינן נרתיק יד ימיניה אף אלו של עור הם אלא שהם עשויים מעור דק כפי מה שהגון לידים ואחר כך צריך שתדע שהמנעל והסנדל שניהם לרגלים הם עשויים ושניהם של עור ואף נעל האמור בתורה אין בו משמעות למנעל יותר מסנדל ולא לסנדל יותר ממנעל שהרי הלשון מוכיח עליו למנעל שלשון נעל ולשון מנעל אחד הוא ואעפ\"כ מצינו בקבלה שהוא נאמר על הסנדל וכדכתיב והדריך בנעלים ומתרגמינן בסנדלים ואע\"פ שרוב בני אדם בזמן הקדום היה בסנדלים יותר מבמנעלים מכל מקום לענין זה מן התורה זו כדין זו וזו כדין זו ואין ביניהם כלום אלא שחכמים גזרו שלא לעשותה במנעל לכתחלה אלא בסנדל ומכל מקום בדיעבד חליצתו כשרה אף במנעל ושנוי תכונתם זו מזו הוא שהמנעל עשוי מעור רך ועשוי מחתיכות שתים או שלש כעין שלנו וחופה כל הרגל בכל סביבותיו הן כף הרגל הנקרא שול\"א הן גב הרגל הן עקבו הכל כמנעל שלנו ורצועות דקות וקצרות יוצאות מעקבה מכאן ומכאן ונקשרות על המנעל עצמו בגב הרגל ואינו צריך לרצועות ארוכות שמאחר שהוא מקיף את כל הרגל דיו בקשר מועט וסנדל עשוי מעור קשה ואין בו אלא חתיכות עור אחת והיא מקבלת כף הרגל הדורס בקרקע ועקבו שמאחורי הרגל אבל אינו חופה את פני הרגל אלא שיש בשפתות החתיכה חוליות הנקראות בלשון תלמוד אזנים ורצועות ארוכות נקראות בלשון תלמוד תרסיות וכמו שאמרו לענין טומאה סנדל שנפסקה אחת מאזניו או אחת מתרסיותיו ואותם הרצועות נכנסות באותן חוליות וקושרין אותן על גב הרגל ומאחוריו ומסיימין את קשריהם פעמים על השוק פעמים על גב הרגל וקשרים אלו מעמידין אותם על הרגל בהדוק וזהו שאמרו חלצה במנעל הנפרם או בסנדל הנפחת אם היה מנעל הנפרם חופה את רוב הרגל או היה סנדל הנפחת מקבל את רוב הרגל כשרה ואם לאו פסולה הרי שבמנעל הזכיר לשון חפוי שהוא לשון נופל על כסוי שבגב הרגל ובסנדל הזכיר לשון קבלה שהוא לשון נופל על שהוא מקבל כף הרגל ומפני שהוא עשוי כעין כלי שהרי שפתותיה גבוהות מעט בכל צד הרגל וכל שכן מצד העקב שיש בה עקב גבוה יותר הוא אומר בה לשון קבול ואע\"פ שבמשנתנו הזכירו בסנדל קטן החופה את רוב רגלו לא דק ומקבל קאמר ולישנא דברייתא דייק טפי שהוא מזכיר מנעל וסנדל ומדקדק להזכיר בכל אחד לשון הראוי לו וכן אתה מוצא בגמרא שהמנעל יש לו פנתא והוא חתיכת העור החופה את גב הרגל ונקראת בלשון לעז אנפייניא עד שהרצועות הנקראות בלשון תלמוד ערקאתא נקשרות על העור וסנדל אין בו עור זה כלל ורצועותיו נקשרות על בשר גב הרגל כמו שנזכיר בסמוך:",
                "<b>ואחר</b> שלמדת הבדל תכונתם זו מזו צריך שתדע למה אסרו לחלוץ במנעל לכתחלה ובגמרא חקרו בענין זה ושאלו בה אילימא מנעל לכתחלה לא משום דהוה ליה פנתא מעל וערקאתא מעל דמעל כלומר שהפנתא הוא על הרגל והרצועות נקשרות על הפנתא ונמצא שאין החליצה ר\"ל התרת הקשרים מעל הרגל אלא מעל העור שעל הרגל מה שאין כן בסנדל שהם נקשרות פעמים על בשר גב הרגל פעמים על השוק ואף הוא בכלל הרגל לענין זה כמו שיתבאר אם כן אף בדיעבד תפסל שהרי כל מעל דמעל חליצה פסולה היא כמו שיתבאר אלא זו אינה כלומר שאין זה קרוי מעל דמעל שכל שחולצת מעל הפנתא כחולצת מעל הרגל הוא ולא נקרא מעל דמעל אלא אם כן היה הוא נועל מנעל על גבי מנעל והיא חולצת העליון מעל התחתון עד שאף אחר חליצתה נשאר הרגל מחופה כמה שהיה וכן כל כיוצא בזה אבל זו שמתרת קשר הרצועות מעל הפנתא וחולצת המנעל אחר התרת הקשרים הרי אחר חליצתה נשאר הרגל מגולה ואף כשתאמר שדין מעל דמעל הוא אף בחולצת שני מנעלים וכמו שכתבוה קצת רבנים אע\"פ שהרגל נשאר מגולה מכל מקום אין לך לדון רצועות אלו במנעל שני עד שנדונם כשני מנעלים אלא שהם רצועות המנעל ומכל מקום כשהיא חולצת המנעל מעל הרגל הוא ולא נאמר מעל דמעל אלא על חליצת המנעל ולא על התרת הקשרים הואיל והקשרים מכל מקום ניתרים מעל הרגל או מעל השוק שהוא קרוי מעל הרגל ולא מצינו התרת קשרים פוסלת בדין מעל דמעל אלא בשניתרות מעל מקום שעל הרגל כגון מן הארכובה ולמעלה וכיוצא בזה והביאו איסורה מגזירת מנעל מרופט ומגזירת חצי מנעל ומנעל מרופט פירושו קרוע מלמעלה לשנים שדרך בני אדם להביאו עדין וסומך על שהיקיפו מעמידו עדין על הרגל לכל מי שהלוכו בנחת וכן שדרך בני אדם להביאו וסומך עליו לתקנו מפני שמצד רכותו איפשר לתקנו ומכל מקום הרי הוא כחלוץ מאיליו וחליצתו פסולה אבל סנדל אין בו חשש שיטעה אדם בו שאם נקרעו הרצועות אינו עומד כלל ברגל ולשעתו הוא נשלף ממנו ואם נפחת מלמטה אי איפשר לישבו על רגליו מתוך שאין בו היקף וכן אי איפשר לתקנו מתוך קשיו ולפי דרכך למדת שמנעל המרופט חליצתו פסולה ואע\"פ שבמסכת שבת פרק תולין אמרו לא תצא אשה במנעל המרופט ולא תחלוץ בו ואם חלצה בו חליצתו כשרה פירושה בשאינו מרופט לגמרי ר\"ל שאין העור שבגב הרגל נחלק לשנים אלא שהוא מחובר משני קצותיו ואדם יכול להלך בו על ידי הדחק והרי הוא דומיא דנעל גדול שכל שאיפשר להלך בו על ידי הדחק חליצתו כשרה מיהא בדיעבד וגזירה שניה היא משום חצי מנעל שמאחר שהוא עשוי מחתיכות מחוברות אם ניטלה האחת יבא לטעות ולומר הואיל והאחרות שלמות כשר הוא והתורה אמרה נעל ולא חצי נעל אבל סנדל שאינו אלא חתיכה אחת כל שנפחת מקצתו אדם יודע שאינו ראוי לכלום ואינו בא לטעות בו ולמדת לפי דרכך שחצי מנעל וחצי סנדל פסול אע\"פ שחופה או מקבל את רוב הרגל ומטעם נעל ולא חצי נעל וכן סנדל ולא חצי סנדל ומכל מקום יש מפרשים משום חצי מנעל שמאחר שאין בו רצועות ארוכות כל שניטל מקצתו אינו מתהדק אבל סנדל אע\"פ שניטל מקצתו הואיל ומקבל רוב הרגל כשר שרצועותיו מעמידין אותו בהדוק ולדבריהם הוא הדין למנעל אם היו בו רצועות ארוכות או שמא גוזרין במנעל זה מפני זה ועיקר הדברים כדעת ראשון ולמדנו שהמנעל אין חולצין בו לכתחלה אלא שבדיעבד חליצתו כשרה אבל מכל מקום עיקר מצותה בסנדל ואף הסנדל דוקא העשוי כדרך שהזכרנו והוא הנקרא סנדלא דטייעי שכך צריך להם שיהא מהודק הרבה מתוך שעשויים לילך בדרכים תמיד ומכל מקום יש סנדל עשוי בדרך אחרת שאין חולצין בה לכתחלה והוא נזכר בסוגיא זו בלשון סנדלא דאית בה שאנצי ר\"ל כעין שנצות של כיס שפותחין וסוגרין אותו בהם בלא קשירה ומתוך שהוא נוח הרבה לחלצו אינה חליצה מעולה כל כך אלא אם כן עושין עוד רצועות שיתהדק בהן בקשירה והוא שאמרו בגמרא אי לאו דחזיתיה לחביבי דחליץ בסנדלא דאית בה שנאצי לא הוה חליצנא אלא בסנדלא דטייעי משום דמיהדק טפי והא דידן אע\"ג דאית ביה חומרתא כלומר שאף היא אינה צריכה אלא משיכת הרצועה דרך אותה חומרתא קטרינן בה מתנא כלומר קושרין בה חבל ארוך שיהא קושר בהם כי היכי דתיהוי חליצה שפירתא וכל מתנא של עור או של שער אבל לא של גמי ושל פשתן וכמו שיתבאר למטה שאף תרסיותיו ר\"ל הרצועות צריך שיהו של עור או שיהו מיהא של שער ר\"ל נוצה של עזים:",
                "<b>ומכאן</b> אני למד שאף המנעל אע\"פ שאין חולצין בו לכתחלה אם עשאוהו מחתיכה אחת ותקנו בו רצועות ארוכות כדרך רצועות הסנדל חולצין בהם לכתחלה ואין כאן משום מנעל מרופט שהרצועות מעמידות אותו בהדוק וכן לא משום חצי מנעל שהרי מחתיכה אחת הוא ומתוך כך אני אומר שסמכו קדמונינו לחלוץ במנעל אחר שהמנעל שרגילין בו לענין זה הוא מחתיכה אחת וברצועות ארוכות נקשרות פעמים על גב הרגל פעמים על השוק אלא שעקר הענין לקשרן על הרגל וכבר ראיתי מי שתמה על מנהגנו והיו נסעדים בו לומר שהלכה כדברי האומר שאף במנעל חולצין לכתחלה ואף מלשון גדולי המחברים נראה להם כן אלא שאין לדחות סתם משנה דקאמר חליצתה כשרה כלומר דוקא דיעבד וכן סוגית הגמרא וגזירות הנזכרות בה בלא טעם וכן ראיתי בפירוש סנדלא דטייעי ובפירוש סנדלא דאית בה שנאצי דרכים אחרים כנגד מה שכתבנו ומחדשים בתכונת מנעל החליצה דברים שאין צורך לכתבם ועיקר הדברים כמו שכתבנו שעיקר הדברים הוא שיקשרו רצועות על גב הרגל ותתירם ואחר כך תשמט את המנעל או הסנדל מעל הרגל והוא שאמרו בתלמוד המערב עיקר חליצה התרת רצועות ויש אומרין שבזמן הזה הואיל ואין אדם רגיל בסנדל חולצין לכתחלה במנעל וממה שאמרו בתלמוד המערב בר' יוסי שהלך לנציבין ומצא זקן אחד אמר לו בקי לך בן בתירא מימיך נם לו שולחני הייתי בעירי ועל שולחני היה תדיר נמתי לו ראיתו חולץ מימיך אמר לו הן במה היה חולץ במנעל או בסנדל נם לי וכי יש סנדל במקומנו אמרתי לו אם כן מה ראה ר' מאיר לומר שאין חולצין במנעל ומדקאמר יש סנדל במקומנו אלמא כל שאין שם סנדל חולצין במנעל לכתחלה ואני אומר שאין לסמוך עליו שהרי בסוגיא זו ובתוספתא הדברים בהפך:",
                "<b>ונשוב</b> לענין משנתנו והוא שאם חלצה באנפליא והוא צורת מנעל של בגד ונקרא בלשון לעז קבצול חליצתה פסולה שאין קרוי נעל אלא של עור כמו שכתבנו ואע\"פ שנאמר בה חליצתה פסולה וקיימא לן חליצה פסולה פוסלת מן האחין נחלקו בה בפרק כל הגט שמואל ור' אלעזר דשמואל הוא דקאמר פסולה ופוסלת אבל לר' אלעזר אינה חליצה ואינה פוסלת כלל שאין בגד בכלל נעל וכן פסקנוה שם ואף גדולי המחברים פסקוה כן:",
                "<b>סנדל</b> שיש לו עקב כשר כלומר סנדל הראוי לחליצה דוקא בשיש לו עקב ר\"ל אחורי הרגל והוא הנקרא טלו מפני שאלמלא אותו עקב אין הסנדל מתעכב יפה על הרגל אף על ידי קשרי הרצועות וכל שאין לו עקב חליצתו פסולה ופוסלת והוא הדין למנעל שאם אין לו עקב פסול וכן כתבוה גדולי המחברים אלא שהמנעל הדבר ידוע שאינו קרוי מנעל בלא עקב אבל הסנדל יש שעושין אותו בלא עקב וסומכין על הדוק הרצועות שמקיפות את השוק ואת הרגל והוצרך לומר שלחליצה פסול עד שיהא לו עקב ויש מפרשים עקב כף הרגל הנקרא שולא ובאמת לענין הדין כך הוא שאם אין שם כף הרגל אינו כלום שאין עליו שם נעילה אלא מצד כף הרגל אבל לענין פירוש הדברים נראין כפירוש ראשון אלא שאף לדבריהם צריך שאותו כף רגל יהא מעור המנעל עצמו ר\"ל חתיכה אחת על הדרך שביארנו שאם הוא מעור אחר כעין שלנו יש בה גזירת חצי מנעל כמו שכתבנו וכן מה שאמרו פרט לסוליס שאין בו עקב וסוליס הוא הפנתא שעל גב הרגל ועקב אנו מפרשים בו כדרך שפירשנו כאן והם מפרשים בו גם כן כף הרגל ולענין פסק הכל שוה בדין אחד:",
                "<b>מן</b> הארכובה ולמטה חליצתה כשרה מן הארכובה ולמעלה חליצתה פסולה ופירשו גדולי הרבנים שמשנתנו דרך כלל נאמרה שכל שהוא למטה מן הארכובה בכלל רגל הוא ומעל רגלו קרינא ביה ואפילו נקטעה רגלו כל שנקטעה מארכובה ולמטה חליצה גמורה היא וזהו שהקשו עליה בגמרא ממה שאמרו לענין ראיה רגלים פרט לבעלי קבין שפטורים מן הראיה ותירצו שאני הכא דלאו רגלו דוקא בעינן אלא מעל רגלו ושוקו מעל רגלו הוא אלמא מתניתין בנקטעה רגלו קיימא אבל מן הארכובה ולמעלה הוה ליה מעל דמעל ואע\"פ שאמרו צריך לדחוסי לכרעיה ר\"ל לנעוץ רגליו על הארץ כדי שתהא חליצה גמורה באה מכחה אף זה נועץ ראש השוק הנשאר והוא הוא נעיצת הרגל ומה שאמרו האי מאן דמסגי אלוחתא דכרעיה לא ליחלוץ ר\"ל מי שרגליו הפוכות עד שכף רגלו הולכת למעלה וגב הרגל למטה בזו מפני שהשוק אינו על הרגל אלא על כף הרגל אבל זה שהרגל נחתך לגמרי נועץ ראש שוקו ודיו ולפי דרכך למדת שאם לא נחתכה רגלו אלא שקשר הרצועות בשוק אם למטה מן הארכובה כשרה למעלה כגון אותם שקורין אודאש פסולה שעיקר החליצה התרת הרצועות וצריך שתהא התרתן מעל רגלו והוא שאמרו בתלמוד המערב כיני מתניתא בקשר מן הארכובה ולמטה ומקשי והא כתוב ורחצו ממנו אהרן ובניו את ידיהם ואת רגליהם ותניא ביד עד לפרק ברגל עד לסובך שניא היא דכתיב מעל רגלו ומכל מקום גדולי הפוסקים כתבוה כתלמוד המערב ופירשוה דוקא בקשרי הרצועות אבל כל שנחתכה רגלו חליצתו פסולה ואינו חולץ במקום שאר אחים:",
                "<b>חלצה</b> בסנדל שאינו שלו חליצתה כשרה ואע\"ג דכתיב נעלו לא למעט של שאר בני אדם אלא למעט נעל שאין ראוי לו כגון מנעל גדול לאדם קטן כמו שנבאר ומכל מקום לכתחלה ראוי שיהא שלו וכמו שאמרו בגמרא אביי הוה יתיב קמיה דרב יוסף אתאי יבמה לחלוץ אמר ליה הב ליה סנדלך יהב ליה דשמאל אמר ליה אימר דאמור רבנן חלצה בשל שמאל כשרה בדיעבד לכתחלה מי אמור אמר ליה ואי הכי סנדל שאינו שלו נמי אימר דאמור רבנן דיעבד אמר ליה הב ליה ואקני ליה קאמינא ומתוך כך נהגו עכשו להיות מנעל של חליצה מזומן מתיבת הקהל ומסתמא מקנין אותה לכל הצריך על מנת להחזיר ומתנה על מנת להחזיר שמה מתנה:",
                "<b>חלצה</b> בסנדל של עץ חליצתו כשרה ופירושה כשהיא מחופה בעור ומשום מעל דמעל לא פסלינן לה דמכל מקום מנעל אחד הוא אלא שלכתחלה מיהא לא יחלוץ בה שגוזרין בה אטו של עץ גרידא שאינה חליצה:",
                "<b>חלצה</b> במנעל שמאל ברגל ימין חליצתו כשרה אע\"פ שאין מנעל השמאלי הלום ברגל ימני ולכתחלה מיהא לא תחלוץ גזירה שמא תחלוץ ברגל שמאל ואם חלצה ברגל שמאל חליצתה פסולה:",
                "<b>חלצה</b> בגדול ר\"ל במנעל גדול יתר מן הראוי לרגל כל שהוא יכול מיהא להלך בו על ידי הדחק כשרה ולכתחלה מיהא לא שמא תבא לחלוץ ברפוי לגמרי ותהא חליצתה פסולה וכן אם חלצה במנעל קטן יותר מן הראוי למדת הרגל כשרה הואיל ומכל מקום ראויה על ידי הדחק ולכתחלה מיהא לא שמא תבא לחלוץ בקטן שאינו חופה את רוב רגלו ותהא חליצתו פסולה:",
                "<b>חלצה</b> בלילה חליצתה כשרה ומשום דחליצה כגמר דין דמיא ותנן דנין ביום וגומרין בלילה ור' אליעזר פוסל משום דסבירא ליה כתחלת דין הוא והלכה כר' אליעזר וכדתניא בפרק כל הגט חליצת שמאל וחליצת לילה פסולים ופוסלין חליצת קטן וחליצת אנפיליא פסולין ואינן פוסלין:",
                "<b>חלצה</b> בשמאל חליצתה פסולה ומשום דילפינן רגל רגל ממצורע מה להלן של ימין אף כאן של ימין ור' אליעזר מכשיר דלא יליף והלכה כרבנן כמו שאמרוה בפרק כל הגט על הדרך שכתבנו אלא שבתוספות נסתפקו הרבה במי שהוא אטר מרגלו הימני אם חולץ בשמאלו שהוא ימין כל אדם או בימינו שהוא שמאל כל אדם או בשתיהן או שאינו חולץ כלל שאין לו ימין שהרי לענין תפלין מצינו מנחות ל\"ז א' שימינו נדון כשמאל ומניח בה תפלין ולענין עבודה אמרו בכורות מ\"ה ב' אטר בין ביד בין ברגל פסול ומשום דבעינן עבודה בימין ורבותי מראים עצמם בה שהדבר פשוט אצלם שבימינו חולץ שבתפלין לא נאמרה אלא משום יד כהה שלו אבל ברגל אין בו דין אטר שהרי לענין רציעה למדנו אזן אזן לימין ואין מחלקין בו בין אטר לשאינו אטר ואע\"פ שלענין עבודה אמרו אטר בין ביד בין ברגל התם הוא שהוא צריך בה ברגליו והאשה מיהא אין בה הפרש אם שתחלוץ ביד ימין אם שתחלוץ ביד שמאל שהרי בגדמת אמרו מי כתיב וחלצה ביד וחלצה סתם כתיב אפילו בשיניה וכל שכן ביד שמאלית ואע\"פ שאיפשר לומר דוקא גדמת שאין לה יד מכל מקום מאחר שהוא תולה את הטעם מדלא כתיב יד שמע מינה אף בלא יד ואף במי שאינה גדמת בדיעבד וכל שלן ביד שמאל ומכל מקום בתלמוד המערב אמרו מתירתו בימין ותופסתו בשמאל ושומטת עקב וגוררתו בימין כדי שתהא חליצה והתרה בימין ושמא למצוה מן המובחר נאמרה וכן אנו נוהגים:",
                "<b>זהו ביאור המשנה ופסק שלה על הדרך שכתבנו ודברים שנכנסו תחתיה בגמרא אלו הן:</b>",
                "<b>כל</b> שנהגו העם בענין אחד ואין בו איסור ולא חשש איסור אע\"פ שיש בו חששא רחוקה אין מחדשין להם מנהג אפילו היה הבא לחדש מומחה שבמומחין והוא שאמרו אם יבא אליהו ויאמר חולצין במנעל ר\"ל לכתחלה ולבטל גזירת חכמים ולהעמידה על דין תורה שומעין לו וסומכין עליו שלא יאמר כן אלא לפי מה שיראה שאין שום חשש באותה גזירה שבשבילה גזרו בה אבל אם יאמר אין חולצין בסנדל אפילו נראה לו בה חששא רחוקה כגון לגזור יש לו עקב אטו שאין לו אין שומעין לו שכבר נהגו העם בסנדל ואין גזירתו יכולה לעמוד:",
                "<b>היבמה</b> צריך שתתיר היא בעצמה קשרי הרצועות ותשמט היא גם כן המנעל או הסנדל מן העקב לשלפו מן הרגל ושנשמט הסנדל או המנעל מרוב עקבו הותרה היבמה אלא שמצוה מן המובחר שתשלוף את כלו ותשליכהו לארץ ואם הותרו הרצועות מאליהם או התירם הוא או ששמט הוא רוב העקב וגמרה היא שליפת כלה חליצתה פסולה עד שתתיר היא ותשמט רוב העקב ויש פוסקין רוב הרגל:",
                "<b>לא</b> שלפה את המנעל או את הסנדל אלא שקרעתהו על גבי רגליו או הניחה עליו גחלת ושרפתהו עד שנשאר הרגל מגולה כאלו נשלף המנעל ממנו הדבר ספק שמא גלויי כרעא בעינן והא איכא או שמא חליצה בעינן וליכא ומתוך כך חליצתה פסולה:",
                "<b>היה</b> נועל שני מנעלים זה על גב זה ושלפה את העליון ונשאר התחתון הרי זה מעל דמעל וחליצתו פסולה ולא עוד אלא אפילו קרעה את העליון בכדי שתוכל לשלוף את התחתון ושלפה את התחתון מעל הרגל ונשאר העליון אף זו פסולה מספק שאע\"פ שחליצה יש כאן גלויי כרעא אין כאן ושמא אף גלויי כרעא בעינן ולפי דרכך למדת שאם שלפה את שתיהן חליצתה כשרה שהרי חליצה איכא וגלויי כרעא איכא ולהוציא מדעת קצת רבנים שפוסלין אף בזו כמו שכתבנו למעלה:",
                "<b>יש</b> למדים משמועה זו שאם היה היבם נועל בתי שוקים והמנעל עליהן ושלפה את המנעל מעל הבתי שוקים שאף זה מעל דמעל הוא וחליצתו פסולה כדין שני מנעלים זה על גב זה וכן שאין כאן גלויי כרעא ולא סוף דבר לשמואל שאמר בפרק כל הגט שחליצת אנפיליא פוסלת שמשמעו שאף באנפיליא יש לה דין מנעל במקצת אלא אף לר' אלעזר שפסקנו כמותו לומר שחליצת אנפיליא אינה כלום דאלמא שאין לה דין מנעל כלל מכל מקום לגבי הא מיהא מהניא למיהוי מעל דמעל אי נמי ומכל מקום לאו גלוי כרעא הוא ומכל מקום רבותי חוככין בה להקל וממה שאמרו בתלמוד המערב חלצה במנעל ואנפיליא ר\"ל בשניהם אית תניי תני פסולה ואית תניי תני כשרה מאן דתני פסולה בשאנפיליא של עור ומנעל של עור כלומר כאדם המכניס עור דק ורך לפנים מן הקשה ומאן דתני כשרה בשאנפיליא של בגד ומנעל של עור אלמא דבכי הא חליצתה כשרה שמאחר שאין בגד ראוי לחליצה בטל הוא לגבי מנעל והוה ליה מעל רגלו וראוי להחמיר בדבר:"
            ],
            [
                "<b>יבמה</b> שגדלה בין האחים מותרת להתיבם לאחד מהם ואין חוששין שמא חלצה לאחד מהם מנעלו בינו לבינה ומכל מקום אם ראינוה שחלצה לאחד מהם נפסלה לכלן חוששין שמא אחד מהם נתכון לחליצה ואע\"פ שבינו לבינה היה ושלא הוקבע מקום לכך או שהמנעל אינו עשוי כתקנו מכל מקום חליצה פסולה ליפסל לאחין וצריכה עוד חליצה כשרה להתירה לעלמא והוא שאמרו נתכון הוא ולא נתכונה היא או נתכונה היא ולא נתכון הוא חליצתו פסולה עד שיתכונו שניהם הא כל שנתברר שלא כיון אחד מהם אינה חליצה כלל והוא שאמרו בחרש וחרשת שאין חולצין שהרי אינן בני דעה ואין להם כונה לשם חליצה ובאלם ואלמת שהם בני דעה לא אמרו שלא לחלוץ אלא דכתיב ואמר ואמרה וליכא וזה שביארנו שכל שלא נתכון אחד מהם אינה חליצה פירשו בה קצת גדולי הדורות דוקא שלא בבית דין אבל בבית דין פוסלת שכל שנעשה בה מעשה חליצה בבית דין נפסלת לאחים כמו שיתבאר למטה בענין חלוץ לה ובכך אתה כונסה דבתר דחלץ אמרו ליה מינה איפסילא דאלמא אע\"ג דלא נתכון הוא איפסילא ליה ומידי דהוה ארקיקה שפוסלת בבית דין כמו שיתבאר ואלו רקיקה שלא בבית דין אין חוששין לה כלל שאם כן אי אפשר ליבמה שלא רקקה בפני אחד מהם והביאם לסברא זו מה שקשה להם בשמועה זו לענין ביאור והוא שאמר יבמה שגדלה כו' מותרת אין חוששין שמא חלצה כו' טעמא דלא חזינן הא חזינא חיישינן שמא כיונו והתניא בין שנתכון הוא ולא נתכונה היא בין שנתכונה היא ולא נתכון הוא חליצתה פסולה עד שיתכונו שניהם ושואלים בה ומאי קושיא והרי אף הוא אומר כן חיישינן שמא כיונו וחליצתה פסולה ופוסלת לאחין עד שגאוני ספרד פירשו דהכי קא מקשי כל שנתכון אחד מהם חליצתה פסולה הא כל שלא נתכון אחד מהם אינה חליצה והם משיבים שזו אינה שכל שאתה אומר שצריכה כונה ודאי משניהם היא צריכה וכל שאתה אומר שאם לא כיון האחד חליצתה פסולה ודאי אף בלא נתכונו שניהם כן אלא דהכי קא מקשי דמדמתניתין בין שנתכונה היא וכו' חליצתה פסולה ואפילו בבית דין אלמא כל שלא בבית דין אינה חליצה ומידי דהוה ארקיקה כדכתיבנא דבבית דין גופיה לא מיפסלא אלא משם מראית העין ומכל מקום גדולי הדור מפרשים דחליצתה פסולה דקאמר פירושו פסולה לעלמא כלומר דאינה כלום וכדמתרץ בסיפא איבעית אימא טעמא דלא חזינא הא חזינא חיישינן שמא כיונו ודקתני דבעי כונה לאישתרויי לעלמא אבל לאחין פסלא אלמא עד השתא הוה משמע ליה פסולה לעלמא ואינה כלום ואע\"פ שלשון חליצה פסולה משמע שפוסלת לאחין ודאי סוף הדברים כך הוא אלא שמתחלה לא היה סובר כך וכן מצינו למטה שאמרו רקקה ולא חלצה חליצתה פסולה למאן אילימא לעלמא פשיטא מי הויא חליצה אלא לאחיו אלמא אי לאו קושיא דמי הויא חליצה הוה אמינא פסולה לעלמא ולא לאחין כלומר שאינה כלום:",
                "<b>סנדל</b> התפור בפשתן ר\"ל בחוטי פשתן או במשיחה כעין מנעל שלנו אין חולצין בו ואם חלץ חליצתו פסולה שנאמר ואנעלך תחש שכלו תחש אלמא אין נעילה אלא בעור וכל שתפור בחוטי פשתן מקצתו פשתן הוא ויש מפרשים שתפירת חוטי פשתן אינה פוסלת שבטלה היא אצל המנעל ומפרשים תפור בפשתן שבגד פשתן תפור בתוכו ואדרבא איפכא מיסתברא ר\"ל שזו ראויה להכשיר יותר דלא גרע מסנדל של עץ מחופה בעור אלא שנראה לי לשטה זו שלא אמר אלא אין חולצין בו כלומר לכתחלה הא בדיעבד חליצתו כשרה ואע\"פ שכל הפוסקים פסקו שחליצתה פסולה איני יכול לישבה אלא על פירוש ראשון ר\"ל שהמנעל עצמו תפור בחוטי פשתן ומכל מקום אם היה תפור בשער ר\"ל בחוט של נוצת עזים כשר וחולצין בו לכתחלה וכן נעל של עור ותרסיותיו של שער כשר אבל אם היה המנעל של שער פסול שאינו קרוי נעל:",
                "<b>התורם</b> את הלשכה אינו רשאי ליכנס לא בפרגוד החפות ר\"ל חלוק שיש בו אימרא כדי שלא יחשדוהו לומר שגנב מן השקלים והצניע בחפת חלוקו וכן לא באנפיליא ואין צריך לומר מנעל וסנדל שאף בלא סיבת החשד יש שם סיבה אחרת והיא שאין נכנסין לעזרה במנעל וסנדל וכמו שלמדוה במסכת ברכות ס\"ב ב' מדכתיב של נעלך מעל רגליך:",
                "<b>יש</b> דברים בסוגיא זו שהם מבולבלים ביד מפרשים ופסקים שבה חלוקים בידיהם ומתוך כך אני צריך להעירך בהם דרך קצרה כדי לברר בה את שיטתנו והוא שהקשו על מה שביארנו במשנתנו שאנפיליא אינה קרויה מנעל ממה שאמרו ביום הכפורים שלא יטייל אדם במנעל וסנדל ואנפיליא אפילו מבית לבית ואפילו ממטה למטה וקס\"ד משום דהויא לה נעילת הסנדל ואלמא דאנפיליא מנעל הוא ואי משום תענוג והרי כל שאינו מנעל אף תענוג שבו מותר דהא רבה כריך סודרא ונפיק ואוקמה רבא באנפיליא של עור וכדקאמר נמי לא יטייל אדם בקורדקסין בתוך ביתו והם מנעלים דקים שנועלים לפנים מן העבים אבל בשל בגד מותר וכדקאמר אבל מטייל הוא באנפיליא בתוך ביתו ונמצא דאנפילייא של בגד לאו מנעל הוא ומטייל בהם ביום הכפורים ובחליצה אינה חליצה וכדאיתה בפרק כל הגט ובשל עור אסורים ביום הכפורים וכשרים לחליצה כל שקשריהן למטה מן הארכובה וכן כתבוה גאוני ספרד ולענין יום הכפורים מיהא דאפילו באנפיליא של בגד קאמר דוקא בביתו ומשמע דברשות הרבים מיהא אסור והוא הדין לחצר שאינה מעורבת וכן שבתוספתא דיומא אמרו בהדיא בפרק רביעי שיום הכפורים אסור בנעילת הסנדל ואפילו באנפיליא של בגד יש לתמוה דהא רבה כריך סודרא ונפיק ותירצו בה גאוני ספרד דהתם סודרא לא דמי למנעל וליכא מראית העין אבל אנפיליא צורתו כמנעל ואיכא מראית העין ואין נראה כן שהרי סנדל אסור ביום הכפורים ובסנדל של שעם התירו לצאת ויש מתרצים שכל שאינו מנעל ולובשו ברגל משאוי הוא ואסורים ברשות הרבים ובחצר שאינה מעורבת ביום הכפורים וכל שכן בשבת אבל כריכת סודרא במקום בתי שוקים הם שמותרין ואין בו משאוי ואף זו תקבל תשובתה מסנדל של שעם אלא שעיקר הדברים שכל שהוא דרך מלבוש ואין בו חשש דילמא שליף מותר ואנפיליא מותר לצאת בה ברשות הרבים והאי דקאמר הכא בתוך ביתו לאו דוקא אלא דאיידי דתנא רישא בתוך ביתו תנא ליה סיפא הכי אי נמי אורחא דמילתא נקט שאין דרכן של בני אדם לצאת באנפיליא בשווקים וברחובות עד שיטנף את כליו או שאין דרכן לצאת ביום הכפורים ורבה דכריך סודרא ונפיק הלוך תלמיד חכם מועט הוא ולצורך מצוה וכן שצריך לילך בהדור כמה שאיפשר לו ותוספתא דקתני אפילו באנפיליא של בגד שבוש הוא ואנפיליא סתם קאמר ופירושה בשל עור ואף בתלמוד המערב אמרו יוצאין באנפיליא של בגד ומדקאמר יוצאין ולא קאמר מטיילין אלמא אף ברשות הרבים כן וכמו שכתבנוה במקומה באחרון של יומא ובששי של שבת:",
                "<b>ולענין</b> חליצה מיהא שפסקנו דאנפיליא של בגד לאו מנעל הוא שנינו עוד בה תניא כותיה דרבא חלצה במנעל הנפרם שחופה את רוב הרגל ר\"ל שנקרע מגבו בסנדל הנפחת שמקבל את רוב הרגל בסנדל של שעם או של סיב והם גדולי קרקע כעין חריות דקות שאורגין בהם את הסלים וקב הקטע והוא של עץ וכמו שביארנו ענינו בששי של שבת ובאה היא וחולצת אותו הקב במוק והוא כעין אנפיליא גבוהה שחופה השוק עם הרגל והיא של עור דק והוא מהודק בעצמו ואין לו רצועות להקשר בו ויש מפרשים שהוא של לבד ומגין קצת וכן אם חלצה בסמיכות הרגלים והוא אדם שהולך בידיו וגורר את רגליו בקרקע ומניח עור ברגליו שלא יטנפו בטיט שבדרכים ולא ינגפו באבנים שבהם ויש להם עקב ורצועות כאנפיליא של עור והחולצת מן הגדול בין עומד בין יושב בין מוטה והחולצת מן הסומא חליצתו כשרה אבל אם חלצה במנעל הנפרם שאינו חופה את רוב הרגל ובסנדל הנפחת שאינו מקבל את רוב הרגל ובסמיכות הידים והוא באדם שהזכרנו שהולך על ידיו שעושה אף בידיו בתי ידים של עור שלא ילכלכם בטיט ונשען עליהם וגורר את רגליו וכן החולץ באנפיליא של בגד והחולצת מן הקטן חליצתה פסולה זהו לשון הבריתא וסייעתיה דרבא הוא מה שאמרו בה בפירוש שבאנפיליא של בגד חליצתה פסולה וכבר ביארנו לשיטתנו שאינה חליצה ולענין שאר הפרטים שהוזכרו בה מנעל הנפרם וסנדל הנפחת כל שהמנעל חופה את רוב הרגל והסנדל מקבל את רוב הרגל אע\"פ שאין חולצין בו לכתחלה חליצתו כשרה בדיעבד ואם אין המנעל חופה את רוב הרגל וכן אין הסנדל מקבל את רוב הרגל חליצתו פסולה ופוסלת וסנדל של שעם ושל סיב לא נאמר כאן להיות חליצתן כשרה אלא לר' מאיר שדן את כלם כמנעל אבל לרבנן לא ומכל מקום יראה שחליצתן פסולה ופוסלת וכן כתבוה גדולי המחברים וגדולי הדור מתמיהים מה בין אלו לאנפיליא של בגד שפסקו הם בה שאינה חליצה ומתוך כך יראה שאף אלו אינה חליצה כלל אלא שגדולי הדור פוסקים בה שאף באנפיליא של בגד חליצתו פסולה וכשמואל דאמר הכי בפרק כל הגט:",
                "<b>ואם</b> חלצה בקב הקטע שהוא של עץ מה שאמרו כאן שחליצתו כשרה ר' מאיר היא שהוא דן אותה כמנעל אבל לרבנן שהלכה כדבריהם אינו מנעל כלל ואף זו גדולי הפוסקים כתבו בה שאינה חליצה כלל וגדולי המחברים כתבו שחליצתה פסולה כסיב ושעם ויראה שלדבריהם הואיל ומגינים יותר מבגד הם קרובים לדין מנעל ואם היה מחופה עור אין חולצין בה לכתחלה אבל בדיעבד חליצתו כשרה ואינו דומה לסנדל שתפרו בחוטי פשתן שחליצתו פסולה שבזו חוטי הפשתן מעמידים את הסנדל והרי הוא כגוף הסנדל:",
                "<b>חלצה</b> במוק לדעת המפרשים שהוא לבד אף הוא במחלוקת כחברותיה שלדעת קצת אינה חליצה ולדעת קצת חליצתה פסולה ולא אמרו בכאן כשרה אלא לר' מאיר ולדעת המפרשים אותה בשל עור אלא שאין שם רצועות ליקשר חליצתה פסולה אבל סמיכות של רגלים הואיל ויש בהן רצועות וקשרים לדברי הכל חליצתה כשרה וכן סמיכות הידים אם חלצן מעל הרגל כל שיש בהן רצועות וקשרים ואם אין בהם כך פסולה ואנפיליא של עור חולצין בה לכתחלה וחולצת מן הגדול בכדי נקטה שאין חליצה אלא בגדול הא חולצת לקטן אינה חליצה כלל ומה שנאמר כאן בה חליצתה פסולה דלא כהלכתא היא והלכה כרבנן שאמרו אין חליצת קטן כלום:"
            ],
            [
                "<b>ומה</b> שאמר בין עומד בין יושב בין מוטה פירושו שאף לכתחלה נעשית מיושב והראיה שהרי אמרו בסמוך הא מאן דחליץ צריך למידחסיה לכרעיה וצריך פירושו לכתחלה והקשו לו מזו דקאמר בין עומד בין יושב בין מוטה כלומר ויושב מיהא אין לנעוץ עד שתירץ לו לעולם דדחיס ליה ואם כן חליצתה כשרה דקאמר משום שארא נקטה אבל לענין ישיבה אפילו לכתחילה דהא תלמוד אף בחליצת גדול ואף בעומד קתני חליצתה כשרה וכן קצת מפרשים מביאים ראיה ממה שאמרו בתלמוד מועד קטן כ' ב' דמעומד מנא לן דכתיב ויקם איוב גו' אלא מעתה ועמד ואמר הכי נמי והתניא בין עומד בין יושב כו' וזו מיהא אינה ראיה דקריעה מעומד ענינה דאפילו בדיעבד לא מהניא אלא מעומד וכדאמרינן התם אידכר דמיושב קרע והדר קרע מעומד ואקשי ליה מיהא דבדיעבד מיהא כשר אלא שזו שכתבנו תחלה ראיה להכשיר אף לכתחלה ומכל מקום בסיפרי אמרו ועמד ואמר מלמד שאין אומר דבריו אלא בעמידה ויראה שקריאת הפסוקים צריך שיהא בעמידה אבל החליצה הואיל ועל כל פנים היא יושבת אף הוא יושב לכתחלה וכן כתבוה גדולי המחברים אלא שאף הם כתבו שהרקיקה אף היא בעמידה ואם כן קושיא שבמועד קטן דעת המקשה היה דבין עומד בין יושב דקאמר על כל כלל החליצה יהא אומר כן וסוגיא בעלמא היא ויש מצריכין עמידה אף לאשה בשעת חליצה והבל הוא ומה שפירשו גדולי הרבנים במה שאמר בתי עמודי דכתיב ועמדו האנשים דאלמא דין הוא בחליצה דרך פירוש אמרוה שהרי לענין יבום נאמרה אלא שלא אמר לה עמודי אלא שתעמוד עמו ויתקים זיווגה אבל לענין חליצה ולענין פסק הואיל ובהדיוטות סאגי אף בעמידה אינה כדין:",
                "<b>וכן</b> מה שאמרו שהחולצת מן הסומא חליצתה כשרה הלכה היא דאע\"ג דכתיב וירקה בפניו כל שהוא לשם בפניו הוא והראיה שהרי אמרו ברוק היוצא מפיה שצריך שיהא נראה לדיינין ודקדקוה מדכתיב לעיני הזקנים ובפניו דיבם לא משמע להו הכי ומכל מקום לכתחלה לא יחלוץ במקום שיש אח שלא נסתמא הא במקום שאין שם אחר חולצת ממנו ובדיעבד חליצתה כשרה אף במקום אח:",
                "<b>זהו</b> ענין הבריתא לענין פסק ולענין ביאור מיהא התחילו לדקדק בה ממה שראו בבריתא זו מקצת דברים שבה נאמרים לדעת ר' מאיר וקצתם לדעת רבנן והוא שהקשו קב הקטע מני ר' מאיר דחשיב ליה מנעל לענין שבת עד שמתירו לצאת בו בשבת שאלו לרבנן אינו מנעל ואינו יוצא בו בשבת וכן לענין חליצה לא הוי מנעל והדר תני באנפיליא של בגד חליצתה פסולה אתאן לרבנן דאלו לר' מאיר אף זו כשרה ותירץ אביי דרישא נמי רבנן ובמחופה עור והוא הדין לסיב ושעם במחופין עור ולרבא כלה ר' מאיר היא וסיפא משום דלא מגין ולר' מאיר אין מדקדקין בעור ודרשא דואנעלך תחש לא סבירא ליה אלא כל שהוא מגין מנעל הוא ואנפיליא של בגד אינה מגינה ולרבנן כל שאינו עור אינו נעל ואינו חליצה אלא שלשיטה שניה כל שאינו עור ומגין חליצתה פסולה:",
                "<b>זהו ביאורה של שמועה ומה שצריך ממנה לענין שבת ויום הכפורים כבר ביארנוהו במקומו בששי של שבת ובאחרון של יומא:</b>",
                "<b>היבם</b> צריך שינעוץ רגלו על הקרקע עד שיראה שהחליצה באה מכחה ומכל מקום דיו בנעיצה מועטת ואין צריך נעיצה בכל כחו שאלו כן לא התירו להיותו עומד בין יושב בין מוטה שהמוטה אינו יכול לנעוץ כל כך אלא שלא בא אלא לומר שאינו צריך נעיצה כל כך ומכל מקום אם לא נעץ צלל חליצתו כשרה וכמו שכתבנו ומכל מקום גאוני ספרד דקדקו בה בהפך מה שכתבנו למעלה לומר שלא נאמר בין יושב בין מוטה חליצתו כשרה אלא בדיעבד ומינה שאם לא נעץ הרגל חליצתו פסולה מדאקשי ליה מינה ומכל מקום עיקר הדברים כמו שכתבנו למעלה:",
                "<b>מי</b> שרגליו הפוכות עד שדורס בגב הרגל אינו חולץ שאין זה מעל רגלו שהרי אינו חולץ מעל גב הרגל ואם כן מה שהתרנו בסמיכות הרגלים לא לאותו שהוא מביאן אלא לאחר שרגלו ישרה וללמדנו שאף הם קרויות מנעל אבל הן עצמן אינן חולצין שהרי כל שהולך על ידיו וגורר את רגליו על הארץ מהלך הוא בגב הרגל והוא הדין שאם הוא עצמו כשהוא עומד או יושב היתה עמידתו או ישיבתו ברגל ישרה שאף הוא חולץ בהן ולפי מה שכתבנו למדת שאם חלץ חליצתו פסולה אחר שבאנו עליה מטעם מעל רגלו ומכל מקום יש באין בה מטעם שאינו יכול לנעוץ עקבו ולדעת זה לשיטתנו בדיעבד מיהא חליצתו כשרה וגדולי המחברים כתבוה מטעם נעיצת העקב ואעפ\"כ כתבו שאף בדיעבד חליצתו פסולה וכדעת גאוני ספרד שכתבנו ומטעם זה כתבו שהמהלך על ראשי אצבעותיו אינו חולץ שהרי אינו יכול לנעוץ עקבו אלא שבזו מיהא הרגישו בהם גדולי המגיהים וכתבו שלא שמעו מעולם שתהא הדריסה מעכבת החליצה ונראה שלדעתם לא באו בה אלא מטעם מעל רגלו על הדרך שכתבנו וכן עיקר:",
                "<b>כבר</b> ביארנו שהשוק נקרא מעל הרגל ומן הארכובה ולמעלה נקרא מעל דמעל הואיל ופרקים חלוקים הם ולא סוף דבר מפני שמפרק הסובך הנקרא איסתוירא ובלשון לעז קלוילא עד כף הרגל הדורס על הארץ אין שם עוד פרק ושאלו כן היה אותו פרק מעל והשוק מעל דמעל אלא אפילו היה שם פרק כל שהוא עומד למול עובי הרגל כרגל הוא חשוב והילכך כל מארעא עד איסתוירא רגל הוא והוה ליה שוק מעל רגלו כמו שהתבאר:"
            ],
            [
                "<b>חלצה</b> בסנדל שאינו שלו בדיעבד מיהא חליצתו כשרה אבל אם חלץ אדם קטן בנעל גדול עד שאינו יכול להלך בו או גדול במנעל קטן שאינו חופה את רוב רגלו או במנעל וסנדל שאין להם עקב חליצתו פסולה וכן אם חלצה מעל רגל שמאלו ואפילו היתה רגל ימינו חתוכה אבל אם חלצה מנעל שמאלי מעל רגלו הימנית חליצתו כשרה:",
                "<b>סנדל</b> שפרחה בו צרעת הן שהוא מוסגר הן שהוא מוחלט לא תחלוץ בה לכתחלה במוסגר שמא יבאו לטעות לחלוץ במוחלט שעומד לשריפה וכל שכן במוחלט עצמו ומכל מקום אם חלצה חליצתה כשרה אף במוחלט ואע\"פ שעומד לשריפה והיה לנו לומר כתותי מיכתת שיעורה שאני התם דרחמנא אחשביה דכתיב ושרף את הבגד אפילו בשעת שריפה קראו בגד ואע\"פ שאין למדין חליצה מטומאה הא לאו מילף הוא אלא גלויי מילתא בעלמא:",
                "<b>סנדל</b> של ע\"ז והוא שנותנין סנדל ברגליה כשמסיעין אותה ממקום למקום אין חולצין בה לכתחלה משום דכל מידי דע\"ז למצוה מאיס או שנראית כנהנית מע\"ז שהרי ניתרת לינשא בכך אבל אם חלצה חליצתה כשרה שהרי עשויה היא להלוך אחר שמוליכין אותה במנעל זה ואי משום דלשריפה קיימא בדגוי עסיקינן ומשמשי ע\"ז יש להם בטילא ואם מאיסור הנאה מצות לאו ליהנות ניתנו והרי מכל מקום אין לה הנאת הגוף מגוף המנעל ומה שהיא ניתרת בכך מאיליו הוא בא והוה ליה כמודר הנאה ממעין שטובל בו בימות הגשמים הואיל ואין לו הנאת הגוף מן המעין אע\"פ שהותר בכך לאכילת קדשים וטהרות ומכל מקום בע\"ז דישראל כתותי מיכתת שיעורה וחליצתה פסולה ושמא תאמר והרי משחלץ בה שלו היא איפשר ששאלה או שלא נתכון לזכות בה אלא לחליצה:",
                "<b>סנדל</b> של תקרובת ע\"ז חליצתה פסולה שהרי אין לה בטילא וכתותי מיכתת שיעורא ובלבד בשקצעו מתחלה לכך דהוה ליה כשחיטה והויא לה כעין פנים וכן של עיר הנדחת חליצתו פסולה:"
            ],
            [
                "<b>חלצה</b> בסנדל של זקן העשוי לכבודו ר\"ל שנעשה למת שיקבר בו חליצתו פסולה מפני שאינו עומד להלוך אבל מנעל של בית דין הואיל ואם היה שליח בית דין הולך בה אין קפדין עליו עשויה להלוך קרינא בה:",
                "<b>בית</b> המוסגר מטמא מתוכו במגע אם נגע בכותלים שבה דרך פנים כגון שעומד בחוץ והושיט ידו לפנים ונגע בכותל או שלא נכנס דרך ביאה כגון שנכנס דרך אחוריו אע\"פ שנכנס גופו לבית שאע\"פ שאין כאן טומאת ביאה הואיל ולא נכנס רובו מכל מקום טמא במגע ואם נגע בכותל מאחוריו ר\"ל מצד שבחוץ טהור והמוחלט מטמא אף מאחוריו במגע וזה וזה מטמאין בביאה ר\"ל שאם נכנס שם רובו דרך ביאה טמא בלא מגע:",
                "<b>מטלית</b> המנוגע שיש בו שלש אצבעות על שלש אצבעות שהוא ראוי לעניים אע\"פ שאין בה כזית שהוא דק הרבה כיון שנכנס רובו לבית טהור טמאתהו שהמצורע ובגד המנוגע ואבן המנוגעת כלם מטמאין בביאת רובן וניטמאו כל כלי הבית היו בה כמה זיתים ואין בה שלש על שלש כגון שהיה בגד גס כיון שנכנס ממנו כזית בבית טהור טמאתהו שטומאתו כמת:",
                "<b>כבר</b> ביארנו בחליצת לילה שפסולה ופוסלת ולא מהיקש ריבים לנגעים ומה נגעים ביום כמו שיתבאר במקומו אף דינין ביום שאם כן אף גמר דין לא יהא אלא ביום וקיימא לן דנין ביום וגומרין בלילה אלא משום דחליצה כתחלת דין היא:",
                "<b>חלצה</b> במוק חליצתה פסולה כמו שביארנו וכן אם חלצה בינו לבינה או אפילו בפני שנים או אפילו בפני שלשה ונמצא אחד מהם קרוב או פסול חליצתו פסולה כמו שיתבאר למטה ואם כן מה שעשה ר' ישמעאל מעשה במוק וביחידי ובלילה אין הלכה כמותו באחת מהן:",
                "<b>כבר</b> ביארנו שחליצה בשמאל פסולה ומפני שלמדנו רגל רגל ממצורע ואין משיבין עליה לומר מה למצורע שכן טעון ארז ואזוב ושני תולעת שמופנית היא וגזירה שוה מופנית אין משיבין עליה ואע\"פ שאינה מופנית אלא מצד אחד והוא במצורע שכתוב בו שתי פעמים רגל אבל בחליצה לא נכתב אלא אחד וכל שאינו מופנה אלא מצד אחד למדין ומשיבין אין פירכא זו חשובה אצלם דארז ואזוב ושני תולעת אין להם מקום בחליצה ולענין רציעה אף היא באזן ימנית ולמדנוה גם כן אזן אזן ממצורע וזו מיהא מופנית משני צדדין שבשניהם נאמר אזן שני פעמים:",
                "<b>המשנה</b> השלישית והכונה בה לבאר ענין החלק השלישי והוא שאמר חלצה ורקקה אבל לא קראתה חליצתה כשרה קראתה ורקקה אבל לא חלצה חליצתה פסולה חלצה וקראתה אבל לא רקקה ר' אליעזר אומר פסולה ר' עקיבא אומר חליצתה כשרה אמר ר' אליעזר ככה יעשה דבר שהוא מעשה מעכב אמר לו ר' עקיבא משם ראיה ככה יעשה לאיש דבר שהוא מעשה באיש. ביאר הר\"ם ההלכה כר' עקיבא:",
                "<b>אמר</b> המאירי חלצה ורקקה ולא קראת ר\"ל שלא קראה הפסוקים המוטלין עליה לקרותם וכן שלא קרא הוא חליצתה כשרה בדיעבד שהרי עשת שני מעשים שבדין חליצה ר\"ל חליצה ורקיקה ואין הקריאה מעכבת קראת ורקקה ולא חלצה הרי זו כחליצה פסולה ופוסלת הואיל ויש כאן מיהא מעשה אחד שהוא הרקיקה חלצה וקראת אבל לא רקקה ר' אליעזר פוסל הואיל ומכל מקום אין כאן אלא מעשה אחד דכתי' ככה יעשה וככה עכובא ומדסמכיה ליעשה אלמא כל שהוא מעכב ור' עקיבא אומר אף זו חליצתה כשרה דהא סמכיה ליעשה לאיש כלומר דבר שהוא מעשה באיש ר\"ל בגוף האיש כגון חליצה מעכב אבל המעשה האחר ר\"ל הרקיקה שאינו מעשה בגופו של איש אלא לפניו אינו מעכב אלא שפוסלת וכן הלכה ומעתה אף חלצה לבד בלא קריאה ובלא רקיקה חליצתה כשרה ורקיקה לבד בלא חליצה ובלא קריאה חליצתה פסולה אבל הקריאה לבד בלא חליצה ובלא רקיקה אינה כלום וכן התבאר בגמרא ולמדת שכל יבמה יכולה לפסול עצמה ליבמים כל שתרוק בפני אחד מהם ומכל מקום דבר זה לא נאמר אלא כשרקקה לפניו בבית דין כמו שכתבנו למעלה וכן פירשוה גדולי הרבנים שאם לא כן מה שאמרו יבמה שגדלה בין האחין כשרה להתיבם ואין חוששין לה שמא חלצה לאחד הא חזינא חיישינן והיאך לא אמרו שמא רקקה בפני אחד מהם שהרי הרקיקה דבר מצוי עד שכמעט אי איפשר שלא רקקה לפניו והיה לנו לחוש ולפסלה אלא שבענין זה אין הרקיקה שוה לחליצה שאין דרכה של יבמה לחלוץ לאחין וכל שראינוה חולצת חוששין שמא לחליצה כיונה ונפסלה לאחין אף שלא בפני בית דין אבל רקיקה שדרכה כל היום בכך אפילו ראינוה רוקקת אין חוששין לה אלא אם כן בבית דין המזומנים לכך והן הן הדברים וכל שאמרו שהקריאה אינה מעכבת דוקא בשהם ראויים לקריאה אבל אלם ואלמת חליצתן פסולה שכל שאינו ראוי לבילה בילה מעכבת בו כמו שהתבאר בגמרא:"
            ],
            [
                "<b>זהו ביאור המשנה וכלה על הצד שכתבנוה הלכה היא ובאה אחריה:</b>",
                "<b>המשנה</b> הרביעית לבאר ענין החלק הרביעי והוא שאמר החרש שנחלץ והחרשת שחלצה והחולצת לקטן חליצתה פסולה קטנה שחלצה תחלוץ משתגדיל ואם לא חלצה חליצתה כשרה אמר הר\"ם פי' אמרו שנחלץ ולא יאמר שחלץ להיותו חרש ואינו בשלימות השכל שייוחס לו הפועל ודין חליצה פסולה הנזכרת על זה הפרק שלא אפשר בו יבום אחר זה ולא תותר לאדם אלא בחליצה שנית כהלכתה וזאת המשנה לר' מאיר אולי דעת חכמים חליצת קטן אינה כלום ואינה פוסלת והלכה כחכמים ולא תחלוץ האשה לכתחלה עד שתביא שתי שערות אחר י\"ב:",
                "<b>אמר</b> המאירי החרש שנחלץ והחרשת שחלצה חליצתה פסולה לפי מה שכתבנו אתה צריך לפרש משנה זו באלם ואלמת ר\"ל בן דעת שנשתתק או שלא נשתתק אלא שאינו יכול לקרות את הדברים כתקנן וכמו שאמרו בסוטה ל\"ב א' וענתה ואמרה ככה עד שתאמר בלשון הזה וכמו שאמרו בפרק זה מודה רבא בלא אבה יבמי כלומר שאם לא ידעה להזכירם ביחד לא תחלוץ הא כל שתדע לקרותם ביחד אע\"פ שמפסקת אי מקפידין בה וכל שכן במי שאינו יכול לקרות את הדברים כתקנן שקריאתו מעכבת שכך אמרו במנחות באומר הרי עלי מנחה ששים ואחד עשרונות מביא ששים בכלי אחד ואחד בכלי אחר ומשום דהכי קים להו לרבנן ששים נבללין ששים ואחד אין נבללין ואם הביא את כלן בכלי אחד עכב ואע\"פ שאמרו אם לא בלל כשר דוקא בראוי לבילה ועל זו אמרו כל הראוי לבילה אין בילה מעכבת בו הא כל שאינו ראוי לבילה בילה מעכבת בו ואף זו אע\"פ שביארנו במשנתנו שאין הקריאה מעכבת דוקא בראויים לקריאה אבל כל שאין ראוי לקריאה קריאה מעכבת ולא תחלוץ ממנו במקום שיש יבם אחר ואם חלצה חליצתה פסולה ופוסלת לשאר אחים וכן הדין בכל חלק מצוה שנאמר במצוה למצוה ולא לעכב כגון בילה אצל מנחה וקריאה אצל חליצה ומכל מקום עיקר המצוה מעכבת בכל מקום אף בראוי לה הא חרש גמור וחרשת גמורה שאינן בני דעת אין חליצתם כלום שהרי חליצה צריכה כונת שניהם כמו שביארנו ואין אלו בני כונה אלא שיבומו יבום כמו שיתבאר ואם כן מה שאמרו בגמרא הטעם באלו משום דליתנהו בואמר ואמרה ריבותא בעלמא קאמר לומר שכל שאינו בואמר ואמרה אינו חולץ ולאיתויי אלם ואלמת שחליצה פסולה בהם ומה שאמר גם כן שהחולצת לקטן חליצתה פסולה דאלמא פסולה ופוסלת אין הלכה כן ולא נאמרה אלא לר' מאיר שאמר בפרק האשה עשו חליצת קטן כגט בגדול שפוסל לאחין אבל לרבנן אין חליצת קטן כלום ואינה פוסלת והוא שאמרו שם עשו ביאת בן תשע כמאמר בגדול אבל חליצת קטן כגט של גדול לא:",
                "<b>קטנה</b> שחלצה לגדול תחלוץ משתגדיל ואם לא חלצה משתגדיל חליצתה שבקטנותה פסולה ויש גורסין כשירה ומכריעים בה שאלו פסולה קתני מה הוצרך לומר תחלוץ משתגדיל וכן אם לא חלצה ליתני קטנה שחלצה חליצתה פסולה ואנא ידענא דלאכשורי לעלמא תחלוץ משתגדיל וכן שהיה לו לערב את שניהם ביחד ולומר החולצת לקטן וקטנה שחלצה חליצתן פסולה אלא שחליצתן כשרה קאמר ומשום דגבי קטן איש כתוב בפרשה ודייקינן ביה איש ולא קטן אשה לא כתיבא דנידוק בה הכי ולכתחלה מיהא מקשינן להו אהדדי ולא עוד אלא שגאוני ספרד פוסקין כן ואע\"פ שבגמרא ק\"ה ב' פסקו בה עד שתביא שתי שערות דוקא לכתחלה או אף בדיעבד כל שאיפשר לה לחלוץ משתגדיל ולאפוקי ממאן דמכשר לכתחלה בפעוטות או משתגיע לעונת נדרים כמו שנבאר בגמרא ועיקר הדברים שאף חליצת קטנה אינה כלום ובגמרא יתרחבו בה הדברים בע\"ה:",
                "<b>זהו ביאור המשנה ופסק שלה על הדרכים שביארנו ובאה אחריה:</b>",
                "<b>המשנה</b> החמישית והיא חוזרת לענין החלק הראשון והוא שאמר חלצה בשנים או בשלשה ונמצא אחד מהם קרוב או פסול חליצתה פסולה ר' שמעון ור' יוחנן הסנדלר מכשירין מעשה שחלצה בינו לבינה ולבית האסורין בא מעשה לפני ר' עקיבא והכשיר אמר הר\"ם היה זה המעשה בבית האסורין והיה ר' עקיבא בבית האסורין והיו שם שני עדים העידו בראיית החליצה ופסק ההלכה שלא יספיק כי אם בשלשה דיינין לפי מה שקדם ואז תהיה חליצה כשרה:",
                "<b>אמר</b> המאירי ר' שמעון מכשיר ר\"ל אפילו בינו לבינה כל שראו בה עדים מבחוץ הא כל שלא בעדים אע\"פ שמודים זה לזה אין מתירין אותה לעלמא ואע\"פ שבידם לחלוץ עכשו שכך אמרו בכיוצא בה בפרק יש נוחלין קל\"ד ב' בשמועת גירשתי את אשתי שאפילו במכאן ולהבא צריך לחוש לה ואף כאן חוששין לה שלא להתירה לעלמא על פיהם אלא שפוסלין אותה לכל יבמיה ומעשה היה שחלצה בינו לבינה וראוה עדים מבחוץ והכשירה ר' עקיבא ואין הלכה כן אלא כל שלא בשלשה חליצה פסולה היא כמו שביארנו במשנה ראשונה ואף כשחלצה בינו לבינה והודו זה לזה יראה שפסולה לאחים ויש אומרים שכל בינו לבינה אינו כלום ומה שאמרו ק\"ב ב' ביבמה שגדלה בין האחים אין חוששין לה הם מפרשים אין חוששין שמא חלצה בפני עדים והלכו להם ולא הוציאו קול בכך וכן מצאתיה לקצת גדולי הדור:",
                "<b>זהו ביאור המשנה ופסק שלה ודברים שנכנסו תחת משניות אלו בגמרא אלו הן:</b>",
                "<b>הקטרת</b> אימורין כל שהם בעין מעכבין אכילת הבשר שנאמר והקטיר את החלב ואחר כך והיה החזה לאהרן ולבניו אבל אם נטמאו האימורין או נאבדו אין מעכבין אכילת הבשר כמו שיתבאר במקומו:",
                "<b>כבשי</b> עצרת אין שתי הלחם הבאים עמהם קדושים קדושת הגוף ליפסל ביוצא ובלינה אלא בשחיטת הכבשים אבל כל שלא נשחטו אע\"פ שהכבשים טעונים תנופה כשהם חיים עם הלחם אין תנופתם מקדשתם שכך למדנו מאיל נזיר ואת האיל יעשה זבח שלמים תלה הכתוב עשיית כל המצוה בזביחת שלמיו הא כל שנשחט קדש הלחם להחמיר עליו ר\"ל ליפסל ביוצא ובלינה אע\"פ שלא קדש להתירו באכילה עד שיזרק דמו למדת שאם שחטן לשמן וזרק דמן לשמן קדש הלחם מכל וכל שחטן שלא לשמן וזרק דמן שלא לשמן לא קדש כלל ואע\"פ שכל הזבחים שנשחטו שלא לשמן כשרים מכל מקום הואיל ולא עלו לבעלים לשם חובה הרי צריכים להביא כבשי עצרת אחרים ונמצא שאין אלו כבשי עצרת ואין הלחם קדוש אלא על כבשי עצרת שחטן לשמן וזרק דמן שלא לשמן קדוש ליפסל ביוצא ובלינה ואינו קדוש להתירו לאכילה ולמדת לפי דרכך שכל שני דברים המתירים עשיית אחד מהם מועיל לאסור אבל לא להתיר:"
            ],
            [
                "<b>אע\"פ</b> שסדר חליצה הוא שקוראה וקורא וחולצת ורוקקת וקוראה כמו שנבאר למטה אין הסדר מעכב ולא עוד אלא שאם רקקה קודם חליצה חולצת ואין מזקיקין אותה אפילו לכתחלה לרוק פעם אחרת שאלו כן יבאו לטעות ולומר שרקיקה לבד אינה כלום ואינה פוסלת לאחים וכבר ביארנו שפוסלת ויש מפרשים שאין מניחין אותה לרוק שם פעם אחרת:",
                "<b>ולענין</b> ביאור זה שאמרו כאן אילימא ר' עקיבא השתא וכו' כך פירושו ומה במקום מצוה ר\"ל בשעת חליצה אמר ר' עקיבא דלא מעכבא שאינה חשובה אצלו עד שתעכב שלא במקום מצוה ר\"ל שלא בשעת חליצה אמרת דחשיבא לאיפסולי לאחין דהוה סלקא דעתיה דפסילא מדאוריתא ומכל מקום מסקינן בה דאפילו לר' עקיבא פסלא ומשום גזירה שמא יאמרו הואיל וראינוה רוקקת כבר חלצה שהרקיקה אחר חליצה היא באה ואם נתירנה אתי למישרי חלוצה דהא האי נמי מיחזיא להו כחלוצה ואע\"ג דבקריאה לא גזר קריאה הואיל וישנה תחלה וסוף אף הם אומרים שהקריאה הראשונה היא ולא יבאו לטעות ממנה להתיר את החלוצה:",
                "<b>יבמה</b> גדמת חולצת בשיניה שלא נכתב וחלצה ביד אלא וחלצה מכל מקום אבל יבמה שרקקה דם אע\"ג דלא כתיב וירקה רוק מכל מקום אין רקיקה אלא ברוק ואם רקקה דם זה במציצה אי איפשר לדם הנמצץ בלא צחצוח של רוק ודיה ואף לכתחלה אינה צריכה לרוק פעם אחרת ואם רקקה דם שלא במציצה אלא בשותת איפשר שאין שם צחצוח רוק וצריכה לרוק פעם אחרת ודוקא כל זמן שהבית דין לשם אבל אם הלכו להם חליצתה כשרה שהרי רקיקה אינה מעכבת כמו שביארנו:",
                "<b>ולענין</b> ביאור זה ששאלו רקקה דם במציצה נשאלה שרקיקת דם סתמה במציצה והוא שהשיבו מי כתיב וירקה רוק כלומר רוק לבדו בלא שום עירוב אלמא שרקיקת מציצה רקיקה גמורה היא אבל בשותת מודה הוא שצריכה לרוק פעם אחרת וכן לענין לפסול לאחים בלא חליצה כל שבמציצה פוסל בלא חליצה ועליה אמרו רקקה דם תחלוץ ובשותת אינו פוסל כלל וגדולי המפרשים נוטים בה לדרך אחרת דהא דקאמר מי כתיב וירקה רוק פירושו אף בשותת ולענין שבמקום חליצה אף בשותת אינה צריכה לרוק פעם אחרת אבל מה שאמרו תחלוץ פירושו במציצה שכל שלא במקום חליצה אינה פוסלת אלא במציצה וגדולי המחברים כתבו שכל שאינה לא שותתת ולא מוצצת דינה כשותתת:",
                "<b>אף</b> דם היוצא מפי הזב כל שהוא יוצא בשתיתה טהור מזיבה אלא שמטמא כמשקין כמו שביארנו בשביעי של נדה נ\"ו א' ואין חוששין בו לצחצוח רוק לטמא משום רוקו אבל אם יצא במציצה טמא שאי איפשר לו בלא צחצוח רוק ודם היוצא מפי אמתו טהור ואין חוששין בו לצחצוחי זיבה:",
                "<b>לעולם</b> יתעסק אדם בתורה ובגמילות חסדים ויהא בטוח שכל גזר דין שעליו מצד העונש נקרע בזכותם אפילו אותו שמערכת תולדתו מקיימתו וכן ישתדל שתהא תפלתו עם הצבור שכל גזר דין של צבור נקרע בכח תפלה שנאמר כה' אלהינו בכל קראינו אליו ויחיד אע\"פ שהוא צריך להתפלל בכל יום מכל מקום בימים שבין ראש שנה ליום הכפורים תפלתו חביבה ביותר מפני שאף הצבור מתעורר באותם הזמנים הערה נכבדת כמו שביארנו בחבור התשובה:"
            ],
            [
                "<b>המתפלל</b> צריך שיתן עיניו למטה ולבו למעלה שנאמר נשא לבבנו אל כפים אל אל בשמים וכתיב גבי בית המקדש והיו עיני ולבי שם כל הימים:",
                "<b>מי</b> שנכנס לבית הכנסת או לבית המדרש ראוי לו להשכים קודם שיבאו הגדולים ממנו כדי שלא יהא צריך לעבור דרך עליהם ולהפסיע על ראשיהם שהיו נוהגים לישב בקרקע ובדוחק ויש רוע מוסר בהפסעה עליהם ואם לא השכים ישב לו סמוך לכניסה ולא יפסיע עליהם ואם היה אדם הגון או שראשי עם קדש צריכים לו מותר וכל מי שבא ללמוד ראוי לו לרב שלא יביישהו מתוך דבריו אפילו לא היה שלם כל כך דרך הערה אמרו בר' ישמעאל שהיה מפסיע על ראשי עם קדש בבית מדרשו של רבי ואמר לו אחד מתלמידי רבנו הקדוש ואבידן שמו מי הוא זה שמפסיע על ראשי עם קדש אמר לו אני הוא ישמעאל בר' יוסי שבאתי ללמוד תורה מפי רבי אמר לו וכי הגון אתה ללמוד תורה מפי רבי אמר לו וכי משה רבינו הגון היה ללמוד תורה מפי הגבורה אמר לו וכי משה אתה אמר לו וכי רבך אלהים הוא אדהכי אתאי יבמה למיחלץ אמר ליה רבי לאבידן זיל בדקה ר\"ל שיברר על פי הראוי לכך אם הביאה שתי שערות אם לאו ואמר ליה ר' ישמעאל כך אמר אבא איש כתוב בפרשה אבל אשה אפילו קטנה ואמר ליה רבי לאבידן תו לא צריכת כבר הורה זקן הוה מפסע אבידן ואתי ואמר ליה ר' ישמעאל מי שנצרך לעם קדש יפסיע על ראשי עם קדש אבל מי שאינו נצרך לעם קדש היאך יפסיע על ראשי עם קדש ואמר ליה רבי לאבידן תוב אדוכתיך:",
                "<b>כבר</b> ביארנו בחרש וחרשת שאין חליצתן כלום ואם כן אפילו חלצו אינן פוסלים תדע שכך היא שיטתנו ומפני שאינן בני דעת וכונה וכן כתבוה גדולי המחברים ומכל מקום לגדולי הדור ראיתי שכתבו שחליצת חרש וחרשת חליצה פסולה היא ופוסלת כסתם משנתנו והביאו ראיה לדבריהם שאלמלא כן למה פירט רב יהודה בקטן זו דברי ר' מאיר אבל חכמים אומרין אין חליצת קטן כלום והלא אף בחרשת כן והיה לנו לומר אין חליצתן כלום אלא לא אמרוה אלא בקטן הא בחרש וחרשת לא חלקו בה חכמים ולדעת זה חרש שנפלה לו יבמה פקחת מאחיו פקח אם יש שם פקח אחר יחלוץ וניתרת לעלמא ואם אין שם פקח הוא יכול ליבמה שהרי בר ביאה הוא אבל אם חלץ לה אסורה לו ואינה ניתרת לעלמא וחרשת שנפלה לפני פקח תתיבם ואם חלצה אין לה תקנה שכבר נפסלה לו ומכל מקום נראה לי דהוא הדין והכי קאמר זו דברי ר' מאיר כלומר זו שאמר בחליצת חרש וקטן שפסולה לר' מאיר דקאמר הכי בקטן אבל לרבנן הרי אמרו בקטן אין חליצת קטן כלום והוא הדין לחרש וחרשת:",
                "<b>כבר</b> ביארנו בחליצת קטנה שיש פוסקים בה שחליצתה כשרה דבקטן הוא דפסלינן משום דאיש כתוב בפרשה אבל אשה אפילו קטנה וכמו שכתבנו במעשה של ר' ישמעאל בר' יוסי ואין למדין אשה מאיש דהא רבנן ור' יוסי הכי סבירא להו ואף בתוספתא נחלקו בה ר' אליעזר וחכמים שר' אליעזר פוסל וחכמים מכשירין ונראה שהלכה כחכמים ומכל מקום יש חולקין לומר שפסולה דמקשינן אשה לאיש הואיל ור' אליעזר קאי בה בשיטתיה וכדקאמר לקמן עד שתביא שתי שערות וודאי הבאת שערות בזמנן קאמר וכן עיקר כמו שכתבנוה בשמועת שלש מדות בקטן שבפרק התקבל ס\"ה א' במה שאמרו שם וכנגדן בקטנה חולצת ומכל מקום יש מפרשים דההיא לכתחלה קאמר ולאפוקי ממאן דשארי לכתחלה בזמן פעוטות דהיינו שש ושבע וממאן דאמר בזמן עונת נדרים דהיינו שנה אחת לפני הפרק שנדריה נבדקין וכל שיודעת למי נדרה שנדרה נדר כמו שביארנו שם וזו היא שיטת רוב גאונים וכבר כתבנו מענין זה באותה שמועה גם כן בכדי הצורך:"
            ],
            [
                "<b>חליצה</b> מוטעית כל שאין הטעות דרך תנאי אלא שמטעין אותו בדבר שאינו וכגון שאמרו חלוץ לה ובכך אתה כונסה או שאומרין לו שאין החליצה מפקיעתה ממנו וכיוצא בזה חליצתה פסולה ופוסלת ואינה חליצה כשרה שהרי אין כאן כונה גמורה וכבר אמרו שצריך שיתכונו שניהם אבל אם הטעוהו דרך תנאי וחלץ לה על סמך אותו תנאי אע\"פ שאינה מקיימת התנאי חליצתה כשרה כיצד הרי שאמרו לו חלוץ לה על מנת שתתן לך מאתים זוז וחלץ לה על סמך אותו התנאי חליצתו כשרה שהרי עכשו מתכון הוא להתירה בחליצה זו אלא שסבור שיועיל לו בה לענין אחר וכן בכל כיוצא בזה והוא שאמרו בתלמוד המערב אתא עובדי קומי ר' חייא אמר ליה בני אשה זו אינה רוצה בך דרך יבום אלא חלוץ לה ועקור זיקתך ממנה והיא נשאת לך דרך נישואין מן דחלץ לה אמר ליה אין אתי משה ושמואל לא שרו לה ואף כאן חליצתו כשרה ואינה צריכה ליתן לו כלום אלא שאומרת משטה הייתי בו ואיתמרו בה בפרק המדיר תרי טעמי חד דמדחלץ אחליה לתנאיה ולטעם זה אם הזכיר את התנאי בשעת חליצה הרי היא פסולה ואין הלכה כן אלא כאידך טעמא שכל תנאי בדבר שאי איפשר לקיים המעשה על ידי שליח אינו תנאי ונמצא המעשה קיים והתנאי כמי שאינו ואפילו הזכירו בשעת המעשה וכן הלכה אלא שגאוני ספרד פסקו כדעת ראשון וכבר ביארנו בפרק רבן גמליאל שלא נאמר כן אלא כשמתנה בדבר שאלמלא התנאי לא היתה היא חייבת בו אבל אם התנה בדבר שאף בלא התנאי היתה היא חייבת בו כגון על מנת שתחזירי לי כיסי הרי זה תנאי וכל שאינה מחזרת אין חליצתה כלום ואין לה לטעון בה בהשטאה כלום:",
                "<b>אף</b> לענין דיני ממונות כל שחייב לעשות לחברו אי זה דבר בחנם כגון טעינה ופריקה והשבת אבדה ומבקש עליו שכר והתנה זה על עצמו ליתן לו שכר אינו חייב ליתן לו כלום וכן דבר שעליו לעשותו לחברו בשכר פלוני כגון השבת אבדה למי שצריך להתבטל עליה ממלאכתו והתנה על עצמו ביתר מן הראוי אין לו אלא שכרו ועל זו אמרו הרי שהיה בורח מבית האסורין והיתה מעבורת לפניו ואמר לו טול דינר והעבירני אין לו אלא שכרו כראוי שכל קציצה שמחמת הדחק אינה קציצה ואם היה שולה דגים מן הים או מלאכה אחרת שבטולה פסידא מרובה והתנה לו כפי בטולו חייב והוא שאמרו ואם אמר לו טול דינר בשכרך נותן לו שכרו משלם וכמו שביארנוה בבבא קמא קט\"ז א':",
                "<b>כל</b> שבאו יבם ויבמה לפני בית דין ואין היבם רוצה לחלוץ והבית דין מכירין או היבמה מודעת להם שאינו הגון לה משתדלין עמו לחלוץ ואם לא רצה אין כופין אותו אחר שאינו מאותם שכופין להוציא אלא שמותר להם להטעותו אם בתנאי אם שלא בתנאי וחולץ לה ואם הטעוהו שלא בתנאי שמכל מקום אין חליצתה כשרה אומרין לו הרי מכל מקום נפסלה לך ומאחר שפסולה לך ולשאר אחים חלוץ לה חליצה גמורה להתירה לעלמא וכופין אותו בכך ממדת סדום והוא שהוזכר בההיא דאתאי לקמיה דר' חייא אמר לה בתי עמודי כלומר להתיבם ולשון עמידה שבכאן ר\"ל שתעמוד עמו ויתקיים זיווגה ואמרה לה אמה בתי ישיבתה זו היא עמידתה ר\"ל עכבתה מלהתיבם זהו תקונה אמר לה ידעת ביה כלומר וכי מכרת את בו שיהא ראוי לה להתעכב בשבילו אמרה ליה אין ממונא הוא דחזא לה ובעי למיכליה מינה ואינו כונס אלא לסבת הממון שיכלהו ואמר לו חלוץ לה ואתה כונסה ולבתר דחלץ אמר ליה מינך מיהא איפסילא חלוץ לה חליצה מעליתא כי היכי דלישתרי לעלמא וזו ודאי כופין עליה שמאחר שאסורה לו כופין אותו להוציאה והוא שאמרו בתלמוד המערב בכיוצא בה כפה אותה וחלץ לה תנינות וכן כתבנו בכיוצא בה בפרק בית שמאי בשמועת יבמה שאמרה לא נבעלתי בתוך שלשים יום הא כל שהוא ראוי לה ולא רצת דנין אותה במורדת כמו שביארנו בחמשי של כתובות ס\"ד א':",
                "<b>וכן</b> הוזכר באחרת שנפלה לפני יבם שאינו הגון לה ואמר ליה אביי חלוץ לה ובכך אתה כונסה ואמר ליה רב פפא והרי חליצתה פסולה ופי' הדברים שלא רצה שיחלוץ בפסול על סמך שיהא כופהו לחלוץ פעם אחרת הדר אמר ליה חלוץ לה על מנת שתתן לך מאתים זוז לבתר דחלץ אמר לה זיל הב ליה כלומר שאעפ\"י שהחליצה כשרה בלא קיום התנאי מתורת שכרו אתה חייב ליתן ואמר רב פפא משטה אני בך עבדי ליה ומדתניא הרי שהיה בורח והיתה מעבורת לפניו ואמר לו טול דינר והעבירני אין לו אלא שכרו אמר ליה אבוך היכא במתא ואימך היכא במתא כלומר שאתה סמוך על שולחנם ואי אתה צריך לטרוח במזונות ומתוך כך תלמודך סדור לך יהב בהו עינא ושכיבו:",
                "<b>ולענין</b> ביאור מה שהוזכר כאן משטה אני בך עבדי ליה יש שואלין למה היה אביי מחייבו והלא כל שהוא דרך תנאי אין בה כפייה מן הדין אלא אם יתן יתן ואם לא יתן יתבטל המעשה שאלו נותן מתנה על מנת כך אף לכשיחזיק המקבל במתנתו אין כופין אותו ליתן אלא שהמתנה תלויה ועומדת בקיום התנאי וכן בגט ואף זו תאמר איני נותנת ואיני מקפדת אם תתבטל החליצה ונמצאת היא פטורה והחליצה קיימת על כל פנים ופירשו בה שאביי היה סבור שמאחר שהחליצה קיימת ואי אפשר לה להתבטל הרי זה כשכירות ושמא תאמר אם כן מה השיבו רב פפא הרי באותה שמועה אמרו בשכרך נותן לו משלם והעמדנוה בשולה דגים וכו' ואף זה יש לו פסידא שהרי מפסיד את היבמה ותירצו בה קצת גדולי הדורות שאלו היה הגון לה היינו מחייבין אותו מדין שכירות אלא שאם אין לו החליצה מכל מקום קיימת שהרי אינה אנוסה ואינו דומה לבורח אלא שמאחר שאינו הגון לה מצוה עליו לחלוץ והיא נעשית כעין אנוסה ואין פסידא אצלו הואיל ואינו ראוי לה ומתוך כך פטורה אף מדין שכירות:",
                "<b>מקצת</b> גדולי הדורות למדין מכאן במי שהיה חולה ויש ביד חברו סמנין שוים עשר ומתנה עליו הרבה בדמיהן מחמת אונס חליו שאין לו אלא דמיהן ואין זה נראה שלא נאמר אלא במי שמצוה עליו בכך מצד גופו אבל מכל מקום אין אדם מצווה להוציא את שלו לצורך אחרים להציל עצמן וממונן שמא אף הוא יצטרך להם ונמצא קרח ועוד שהרי דברים אלו תלויים הם בדין אונאה שהסמנין כשאר מיני סחורות הן ואף הם כתבו שאם היה רופא ומתיקר מצד גופו יראה שאינו בדין זה שחכמתו מכר לו והיא שוה כמה ואף בזו יש לחוש שחייב הוא להצילו ויש לפקפק שלא ליתן אלא כפי הראוי לו:",
                "<b>אע\"פ</b> שחליצה מוטעית כשרה כמו שביארנו גט מוטעה מיהא פסול ולענין עשוי מיהא שניהם שוין שכל שעישוהו לחלוץ או ליתן גט אם כפוהו עד שיאמר רוצה אני הרי זה גט כשר וחליצה כשרה ואם לא אמר רוצה אני פסול וכמו שאמרו לענין קרבן יקריב אותו מלמד שכופין אותו יכול על כרחו תלמוד לומר לרצונו הא כיצד כופין אותו עד שיאמר רוצה אני וכפיה זו כבר ביארנו באחרון של גיטין שבגט דוקא כשאנסוהו ישראל ומן הדין הן שאנסוהו על ידי עצמן הן שאנסוהו על ידי גוים אבל אם אנסוהו גוים כדין או ישראל שלא כדין הרי זה גט פסול וגוים שלא כדין אינו גט כלל אפילו אמר רוצה אני ומכל מקום בחליצה כל שאנסוהו ישראל כדין כשרה ושלא כדין כגון שטעו פסולה ובגוים כדין כשרה כישראל ובשלא כדין אינה חליצה והמוסר בה מודעא וחלץ חליצתו פסולה ולפיכך ראוי לדיינין שיאמרו לו לבטל כל מודעא על הדרך שביארנו בגט:",
                "<b>כשהיבמה</b> באה לבית דין לחלוץ אין בית דין נזקקין לחלוץ לה אלא אם כן מכירין אותה ואת יבמה או יתברר להם שזה הוא אחי המת ושהיא זקוקתו שאם תאמר תחלוץ ולכשתבא לכתוב לה גט חליצה לראיה שהותרה לינשא לא יכתבו לה עד שיתברר להם שמא משנחלצה בפניהם תביא עדים בבית דין אחר שנחלצה בבית דין פלוני ויכתבו לה גט חליצה שתהא בידה לראיה להיתר נשואין אע\"פ שאין מכירין שאין מדקדקין אחר מה שנעשה בבית דין אחר וכמו שאמרו בי דינא בתר בי דינא לא דייקי וסומכין על מה שסבורים שנתברר לראשונים וכותבין בה שהוברר להם שאחי המת הוא ונמצא שלא נתברר לא לבית דין ראשון ולא לבית דין שני וזהו שאמרו בקצת גירסאות חוששין לבית דין טועים כלומר שיהא בית דין שני טועה לסמוך על הראשונים אבל עכשו הואיל ואין בית דין חולצין עד שיכירו כותבין בית דין שני אע\"פ שאין מכירין וכותבין שנתברר להם שאחי המת מצד אביו הוא:",
                "<b>אף</b> לענין קטנה שהשיאוה אמה ואחיה ומיאנה בפני שנים אין אותם השנים רשאים ליזקק במיאונה עד שיכירוה וזו מיהא אין צורך בהכרת בעלה שהרי יכולה היא למאן אפילו שלא בפניו והרי יכולה למאן בו בכל מקום שהוא ומה לה לשקר אלא אין קפידא אלא בהכרת הקטנה שמא אביה קדשה ומחזקת עצמה באחרת ויכתבו לה הם גט מיאון ותנשא בו או שתביא עדים בפני עדים אחרים שמיאנה בפני פלוני ופלוני וכותבין לה דעדים בתר עדים נמי לא דייקי שאלו היה הגט צריך בית דין היינו אומרין דבי דינא בתר סהדי דייקי אבל עכשו שאין המיאון צריך בית דין ולא גט מיאון צריך בית דין אף עדים בתר עדים לא דייקי ומאחר שכן אין נזקקין למיאון אלא כשיכירוה ומתוך כך כל שהביאה עדים שמיאנה בפני פלוני ופלוני הרי אלו כותבין לה גט מיאון ובירור זה יש אומרין דוקא בעדים ויש אומרין אפילו מפי אשה ומפי קרוב וכבר ביררנוה בפרק החולץ ויש גורסין כאן ולא חיישינן לבית דין טועין כלומר אין חוששין שיטעו הראשונים ליזקק לחליצה בלא היכר וגדולי המחברים כתבו שאף במיאון צריך שיכירו היא ובעלה ואין הדברים נראין:",
                "<b>ויש</b> שואלים בשמועה זו ולמה אמרו שלא לחלוץ ולכתוב ולהתיר אף בלא היכר והרי בקדושין ס\"ג ב' אמרו קדשתי את בתי ואיני יודע למי ובא אחד ואמר אני הוא שקדשתי נאמן ליתן גט ומפני שאין אדם חוטא ולא לו ואף בזו יהא החולץ נאמן ואינה קושיא שבזו של קדושין אין לחוש לכלום שאף הם חוששין שמא יבא אחר ויביא עדים שהוא קדשה אבל זו שבכאן הרי זה מערים לומר שהוא יבמה כדי שתפטר וישאנה במקום אחר ואם יבא יבם תעיז ותאמר שממנו נחלצה או מיבם אחר שהיה אחיו גם כן וכבר תירצנוה בפנים אחרים בפרק יש נוחלין קל\"ח ב':"
            ],
            [
                "<b>המשנה</b> הששית והכונה בה בענין החלק החמשי והוא שאמר מצות חליצה בא הוא ויבמתו בפני בית דין והם נותנין לו עצה את ההוגן לו שנאמר וקראו לו זקני עירו ודברו אליו והיא אומרת מאן יבמי להקים לאחיו שם בישראל לא אבה יבמי והוא אומר לא חפצתי לקחתה בלשון הקדש היו אומרין ונגשה יבמתו אליו לעיני הזקנים וחלצה נעלו מעל רגלו וירקה בפניו רוק שהוא נראה לדיינין וענתה ואמרה ככה יעשה לאיש אשר לא יבנה את בית אחיו עד כאן היו מקרין וכשהוקרא ר' הורקנוס תחת האלה בכפר אבוס וגמר את כל הפרשה והחזקו להיות מקרין את כל הפרשה ונקרא שמו בישראל בית חלוץ הנעל מצוה בדיינין לא מצוה בתלמידים ר' יודה אומר מצוה על כל העומדים שם לומר חלוץ הנעל חלוץ הנעל אמר הר\"ם פי' עצה ההוגנת לו שהוא כאשר היה קטן בשנים והיא זקנה או הוא זקן והיא קטנה ובחרו אליו החליצה לא היבום ואם היה אלו מצד שאותם יבחרו אליו היבום יותר לו מהחליצה והלכה כר' יהודה:",
                "<b>אמר</b> המאירי מצות חליצה בא הוא ויבמתו לבית דין והתבאר בשלישי של סנהדרין ל\"א ב' שהיבמה הולכת אחר היבם להתירה שנאמר וקראו לו זקני עירו ולא זקני עירה והם נותנין לו עצה ההוגנת לו שנאמר ודברו אליו כלומר דברים של טעם כגון שאם הוא זקן והיא ילדה או שהוא ילד ובא להסתבך בזקנה אומרין לו כלך אצל שכמותך ואל תכניס קטטה לתוך ביתך כמו שהתבאר בסוגית ראש הפרק וכשהסכימו לחלוץ עומדת היא ואומרת מאן יבמי להקים לאחיו שם בישראל לא אבה יבמי והוא אומר בלשון הקדש גם כן לא חפצתי לקחתה והתבאר באחרון של מועד קטן כ\"א א' שאע\"פ שכתוב בו ועמד ואמר אינו צריך עמידה אלא בין עומד בין יושב בין מוטה אלא שמכל מקום נוהגים להקרות את שניהם בעמידה אלא שנראה דוקא דיעבד שהרי באותה בריתא חליצתו כשרה קתני ומכל מקום לכתחלה בעמידה ואף בסיפרי אמרו ועמד ואמר מלמד שאין דברים אלו אלא בעמידה וכן צריך לאמרם בלשון הקדש והוא שאמר ובלשון הקדש היו אומרים כלומר בין יבם בין יבמה פסוקים אלו צריכים לאמרם בלשון הקדש ובסוטה ל\"ב א' הביאוה בגזירה שוה כתיב הכא וענתה ואמרה וכתיב התם וענו הלוים ואמרו אל כל איש ישראל בקול רם ומה שאמר אחר כן ונגשה יבמתו גו' לא שיהא צריך לקרות מקרא זה אלא דרך צחות הוא אומר בלשון המקראות שאחר קריאתו תהא מקרבת עצמה אצל היבם לפני הבית דין וחולצת נעלו ואחר החליצה תהא רוקקת לפני היבם רוק הנראה לדינין וכל שכן שהחליצה צריכה להיות לפני הדינין דכי כתיב לעיני הזקנים אכולה מילתא קאי אלא שזו לא הוצרכה ללמד שהחליצה דבר הנראה להדיא הוא ואחר כך אומרת בלשון הקדש גם כן ככה יעשה לאיש אשר לא יבנה את בית אחיו:",
                "<b>עד</b> כאן היו מקרין כלומר ולא היו רגילין להקרותה עוד כלום וכשבא ר' הורקנוס וקרא תחת האלה בכפר אבוס וגמר את הפרשה ר\"ל ונקרא שמו גו' הוחזקו מאותה שעה ואילך לסיים בהקראתה ונקרא שמו בישראל בית חלוץ הנעל ומצוה בדינין לענות אחריה חלוץ הנעל ור' יהודה אומר שמצוה על כל העומדים שם לומר חלוץ הנעל תלתא זימני והלכה כר' יהודה אלא שיש חולקים לפסוק דוקא בדינין ולמדת מכל מקום שסדר חליצה קוראה וקורא חולצת ורוקקת וקוראה וקוראים:",
                "<b>זהו ביאור המשנה וכלה הלכה היא ודברים שנכנסו תחתיה בגמרא אלו הן:</b>",
                "<b>אע\"פ</b> שסדר החליצה כך הוא על הדרך שביארנו במשנה מכל מקום אין הסדר מעכב אלא אפילו הקדים רקיקה לחליצה כשרה ואין צריך לומר בקריאה:",
                "<b>כשמקרין</b> את היבמה מקרין אותה לא אבה בנשימה אחת כדי שלא יהא משמען של דברים אבה יבמי ומכל מקום כל שהרגילה בכך עד שיודעת לומר כן אע\"פ שלא קראם בבת אחת חליצתה כשרה שכל שראוי לבילה אין בילה מעכבת כמו שביארנו הא אם אינה יודעת לומר כן פסולה ואף היבם מקרין אותו לא חפצתי בבת אחת כדי שלא יהא במשמע חפצתי לקחתה ומכל מקום סתמו שיודע הוא לומר כן וחליצתו כשרה אף בשלא הרגילוהו כך נראית שיטה זו לפי מה שכתבו בה גדולי הפוסקים והמחברים ולפי מה שמצינו בקצת נסחאות מודה רבא בלא אבה יבמי כר' זירא כלומר שכל שאינו ראוי לבילה בילה מעכבת וכן ממה שאמרו דהוה מצטער ומקרי לה כלומר עד שתדע לומר כן והוא הדין באיש שנתברר לנו שאינו יודע כלום אלא שסתמן של אנשים יש להם חתוך לשון ובקיאים בדבור לשון הקדש קל כזה ומכל מקום יש לתמוה למה תפסל החליצה בכך והלא אין דבר זה חובה מן התורה אלא חששא בעלמא שלא תדמה כאומרת אבה יבמי ואין דין ראוי לבילה נאמר אלא בדבר שהוא חלק המצוה מן התורה כמו שביארנו ועוד אחר שמתוך החשש אתה בא מה לנו ולידיעתו אחר שהיא אומרת אבה יבמי או שהוא אומר חפצתי לקחתה הרי מכל מקום הם אומרים הפך הכונה ויש לחוש בין ביבם בין ביבמה בין ביודעים בין שלא ביודעים ועיקר הדברים שלא לגרוס כאן כר' זירא אלא מודה רבא בלא אבה מפני שבמקרא זה מלת לא שבה היא באמצע ויש לה מקום לשלמעלה הימנו ויש להבין המאמר בדרך זה מאן יבמי להקים לאחיו שם בישראל לא כלומר לא מאן אבל אבה יבמי ומתוך כך צריך שתאמר לא אבה בנשימה אחת אבל בקריאתו אין קריאתו אלא לא חפצתי לקחתה ונמצא שמלת לא שבה אין לה מקום אלא במה שהוא סומך לה אחריה ואין הכרח בהפסקתה ובדיעבד מיהא לא עכב והן הן הדברים:",
                "<b>כשכותבין</b> גט חליצה צריך לכתוב המקראות שהיו מקרין להם ולא שיהו כותבים אותם בקצור ובדלוג כגון אקרינוה מן מאן עד יבמי וכן בכלם שאין שם אלא כתיבת שתי תיבות אלא הכל משלם על הדרך שהם קוראים אותם והוא שיכתוב אקרינוה לדידה מאן יבמי להקים לאחיו שם בישראל לא אבה יבמי ואקרינוהו לדידיה לא חפצתי לקחתה וכן בכל המקראות ואע\"פ שבמגלה העשויה להתלמד לתינוק אמרו גיטין ס' א' שלא ניתנה ליכתב שאין כותבין את התורה פרשיות התם מפני שאיפשר להתלמד בספר שלם אבל זו אי אפשר בדרך אחרת וכל במקום מצוה עת לעשות לה' כו' או שמא במגלה לתינוק אף הוא כותבה על דעת פרשה של תורה שתהא לתינוק כמגלה קטנה אבל זו אין הכונה אלא ספור דברים בעלמא שהם צריכים לספר המעשה היאך היה ובמקום מצוה מותר ומכל מקום צריך לשרטטו מצד המקראות וכמו שאמרו כאן מר זוטרא משרטט וכתיב להו:",
                "<b>זה</b> שאמרה תורה וירקה בפניו אין צריך לומר שאין הכונה שתרוק בפניו ממש ולא אף כנגד פניו דוקא עד שאם היא גוצה והוא ארוך תהא צריכה לרוק כלפי מעלה עד שיהא הרוק כנגד פניו אלא אין הענין אלא שתרוק באי זה מקום שכנגד הבטת פניו וכל שיבא הרוק כנגדו באי זה מקום שמראשו עד רגליו בפניו הוא קרוי בין שהגיע הרוק לקרקע שכנגד רגליו בין שלא הגיע כגון שקלטתו הרוח והעבירתו מכנגדו מעתה כל שהוא ארוך והיא גוצה רוקקת כדרכה כנגדו ואין כאן מקום שלא יהא קרוי בפניו ואפילו קלטתו הרוח בפניו הוא ומשיצא מפיה נתקיים בה וירקה בפניו אבל אם היא ארוכה והוא גוץ שבשעה שיצא הרוק מפיה לא בא עדין כנגדו אם קלטתו הרוח וזרקתו שלא כנגדו קודם שיגיע לכנגד ראשו אין כאן בפניו וצריכה לרוק פעם אחרת לצאת ידי הרקיקה אלא שמכל מקום בדיעבד כשרה שאין הרקיקה מעכבת כמו שהתבאר ואם קלטתו משהגיע לכנגד ראשו הרי נתקיים בה בפניו ויצאה ידי רקיקה וכבר ביארנו שצריכים הדיינין לראות הרוק כשיצא מפיה עד שיראוהו באי זה מקום כנגדו ולאו דוקא שיהו צריכים לראותו בקרקע ומה שנהגו לכתוב דוקא דאיתחזי לנא מפומה על ארעא מנהג בעלמא הוא והדיינין צריכים לקבוע להם מקום כמו שביארנו:",
                "<b>יבמה</b> שאכלה שום או גרגיר או אחד מן הדברים המרגילים את הרוק לא יצאת ידי רקיקה שנאמר וירקה מעצמה ולא מחמת דבר המרגילה לכך אלא שחליצתה כשרה שאין הרקיקה מעכבת:",
                "<b>מאחר</b> שביארנו בענין וירקה בפניו שפירושו כנגד פניו ושצריך שיהו הדיינין רואין את הרוק יראה שאינו צריך שיהא היבם רואהו ומכאן פירשו בתוספות שהסומא חולץ לכתחלה אף במקום שאר אחים ומתני' דקתני החולצת מן הסומא חליצתו כשרה לאו דוקא אלא אף לכתחלה ואיידי דנקט סיפא פסולה תנא רישא כשרה ומכל מקום אנו כתבנוה למעלה דוקא בדיעבד וכן נראה שמלת בפניו מכל מקום כוללת היא ראיית היבם וכן כתבוה גדולי המחברים:",
                "<b>ונשלם</b> הפרק תהלה לאל אלא שאנו מסדרין כאן סדרי חליצה ויבום כדי שיהא הכל סדור לפניך:",
                "<b>מסכת</b> יבמות - סדר חליצה",
                "<b>סדר</b> חליצה הוא שהיבמה או אי זה בשבילה מזמין בית דין להזדקק לחליצתה וצריך שיהו שלשה שלא יהו קרובים לא זה לזה ולא ליבם ולא ליבמה וצריכים הבית דין להתברר להם שתהא זו אלמנת פלוני ושיבם זה אחיו של מת מצד האב ומכל מקום דיים בזה בעדות כל שהו אפילו קרוב ואפילו אשה וכן צריכין להתברר שכבר עברו שלשה חדשים משעת מיתת הבעל וכן צריכין להתברר שיהא הוא גדול והיא גדולה וכבר ביארנו בבתרא קנ\"ו א' שכל שנודע להם שהגיעו לכלל שנותיהם ויש להם סימני גדול למעלה כגון שערות בזקן האיש וסימני גדלות ובגרות באשה כגון שהיו הדדים שוכבים ומוטים אין צריכין בדיקה ודאי הוא שהביאו שתי שערות אבל אם לא נראו בהם סימני גדלות כל לחליצה צריכים בדיקה ויש מצריכים דוקא באיש אבל לא באשה ומפני שסוברים שחליצת קטנה כשרה ויש מצריכים באשה על כל פנים מפני שאין סימני גדלותה ניכרים למעלה אבל לא באיש משנראו בו שערות בזקן ונודע שהגיעו לשנותיהם ויש מצריכים בכלם בדיקה לרוחא דמילתא ועיקר הדברים כדעת ראשון ומתוך כך בית דין מזקיקין לבדוק כל שלא נראו בהם סימני גדלות הוא בין האנשים והיא בין הנשים שאף הנשים נאמנות בכך הואיל והגיעו לכלל שנותיהם ומפני שחזקה כבר הביאה סימנין וסומכין על השכנים והשכנות בין באיש בין באשה אלא שהאב אינו נאמן בכך לבדו וכן כתוב בהלכות גדולות ואם אין שם מי שיעיד על השנים סומכין בבדיקת השערות וכל שיש שם רבוי שערות או שערות ארוכות אין מספקין בשנותיהם כלל דכן רבוי שערות שבזקן האיש ושכיבת הדדים שבאשה סימן מובהק על השנים שאי איפשר לסימן העליון עד שיהא התחתון וכשנתברר להם שהגיעו לכלל שנותיהם י\"ג ויום אחד לאיש וי\"ב ויום אחד לאשה וכשהביאו שערות בית דין קובעין להם מקום שמבררים להם מקום ואומרים נלך למקום פלוני להזדקק לענין חליצה זו ומדברים עמהם עצה ההוגנת להם ואם העצה נותנת לחלוץ או שהם באים על כל פנים לחלוץ ישאלו לאשה אם אכלה כלום ואם אכלה ישאלו לה מה אכלה שמא אכלה דברים המביאים לידי רוק ואם לא אכלה או שלא אכלה דברים המביאים לרוק מביאין סנדל של עור או מעל עשוי מחתיכה אחת של עור ותפור ברצועות קצרות של עור ולא שיהא תפור בפשתן כלל ויש מצריכין שיהא תפור מבחוץ לא מבפנים וכן יש מצריכים להיות העור מבהמה טהורה וכן כתבוה אחרוני הרבנים ומדכתיב ואנעלך תחש ונהגו העולם להיותו בשל תיש או של פרה כדי שיהא העור בקצת קושי ולא רך שברכים ודומיא בסנדל שלהם שהיה מעור קשה שדרכו היה לעשותו בעור שלוק וכן אף רצועות התפירה נוהגים להיותן בשל בהמה טהורה וכן אם הם נוהגים לעשות באותם שפתות המנעל שרצועות התפירה נכנסות בהם לולאות שיכנסו בהם רצועות התפירה אף אותם הלולאות צריך שיהא של עור ושל בהמה טהורה וכן יש נוהגים לעשות רצועות התפירה לבנות ולא שחורות וצריך שיהא בסנדל או במנעל עקב ורצועות ומנעילין את המנעל או הסנדל ברגל ימין ושלא תהא שום מחיצה בין המנעל ובשר הרגל והשוק אלא שיהא הרגל יחף והמנעל עליו וקושר את המנעל ברצועותיו על רגליו או על שוקו באי זה מקום שמן הארכובה ולמטה שני קשרים ומהדקים יפה עד שלא יהא קרוב להיות ניתרות מאליהן ובית דין שהם שלשה מצרפין עמהם עוד שנים שיהו חמשה ואחד שבבית דין מקרא את היבמה בלשון הקדש ומעומד מאן יבמי להקים לאחיו שם בישראל לא אבה יבמי ומקרא לה לא אבה בלא הפסק ואחר מקרא ליבם מעומד ובלשון הקדש לא חפצתי לקחתה ויש חולקין שלא להצריך מעומד אלא ליבם מדכתיב ביה ועמד ואמר ואין נראה כן אלא כל המקראות בעמידה ומתורת מנהג או מן הדין לכתחלה כמו שביארנו ואחר כך עומד היבם ונועץ רגלו או עקבו בארץ ונוהגין להיות אחד עומד מאחוריו שיהא נשען עליו או שסומכין אותו לכותל שיהא נשען עליו כדי שיהא הרגל יכול לעמוד בניעוצו עד שיכירו הכל שמכחה הוא נחלץ ועומד לו היבם בשעת חליצה עומד או מוטה ולא שיהא יושב אלא שאין בישיבתו עכוב בדיעבד אלא שלכתחלה ראוי לעמד כעמידה לדין ולכתחלה צריך שתשלוף ביד ימין ואף בתלמוד המערב פי\"ב ה\"א אמרו שלא תהא שמאל מסייעתה וכמו שאמרו שם מתירתם בימין ותופסתם בשמאל אלא שאין בזה הכרח והיבמה כורעת ולא יושבת אלא שאין בישיבתה עכוב כדרך שכתבנו באיש ומתרת הקשרים ומגבהת את רגלו ושולפת הסנדל או המנעל מעל רגלו ומשליכתו לפניהם ועומדת לנכח פניו לא מן הצד ומעגלת בפיה כדי לאסוף רוק הרבה בתוך פיה ורוקקת בפניו ר\"ל כנגדו רוק הנראה לדיינין בשעת יציאתו מפיה ומשם עד לארץ באי זה מקום שכנגדו ואחר כך מקרין אותה מעומד ובלשון הקדש ככה יעשה לאיש אשר לא יבנה את בית אחיו ונקרא שמו בישראל בית חלוץ הנעל והדיינין עונין אחריו חלוץ הנעל שלשה פעמים וכן כל העומדים שם והולכין להם ואחר כך אותו בית דין כותבין לה גט חליצה להיות בידה לראיה ואין צריך שיחתמו בה אלא השלשה ואף הם כותבין בו במותב תלתא כענין כל מעשה בית דין ומשרטטין את הקלף מפני המקראות שבו וכותבין לה גט חליצה בנוסח זה:",
                "<b>ביום</b> פלוני בשבת בכך לירח פלוני בשנה פלונית לבריאת עולם למנינא דרגילנא למימני ביה במתא פלונית אנחנא דייני דמקצתנא חתימין לתתא במותב תלתא כחדא הוינא וסליקת קדמנא פלוניתא בת פלוני ארמלתא דפלוני והקריבת לקדמנה גברא חד דשמיה פלוני בר פלוני וכן אמרת לנא פלוניתא דא רבותי פלוני בר פלוני אחוהי דפלוני דנא מאבוהי הוינה נסיבנא ליה ושכיב וחיי לרבנן ולכל ישראל שבק ובר וברת מוקים שמא בישראל לא שבק והדין פלוני אחוהי חזי ליבומי יתי כען רבנן דייני אמרו ליה אי צבי ליבומי יתי ייבם ואי לא ליטלע לי קדמיכון רגליה דימינא ואשרי סיניה מעל רגליה ואירוק באנפוהי ואנחנא דייני אישתמודענוהו לפלוני דנא דאחוהי דפלוני מיתנא מאבוהי הוא ואמינא ליה אי צבית ליבומי יתה יבם ואי לא אטלע לה קדמנא רגלך דימינא ותישרי סינך מעל רגלך ותירוק באנפך וענה ואמר לנא לית אנא צבי ליבומי יתה מיד אקרינוה לפלוניתא דא מאן יבמי להקים לאחיו שם בישראל לא אבה יבמי ואף להדין פלוני אקרינוהו לא חפצתי לקחתה ואטלע לה קדמנא רגליה דימינא ושרת סיניה מעל רגליה ורקת באנפוהי רוקא דאיתחזי לנא מפומה על ארעא ותוב אקרינוה לפלוניתא דא ככה יעשה לאיש אשר לא יבנה את בית אחיו ותוב אקרינוה ונקרא שמו בישראל בית חלוץ הנעל ואנחנא דייני וכל דהוו יתבין קדמנא ענינא בתרה חלוץ הנעל חלוץ הנעל תלתא זימני ומדאיתעביד עובדא דנן קדמא שרינוה לפלוניתא דא למהך להתנסבא לכל גבר דתיצבי ואינש לא ימחה בידה מיומא דנן ולעלם ובעת מיננא פלוניתא דא גיטא דחליצותא וכתיבנא וחתימנא ויהיבנא לה למיהוי בידה לראיה ולזכו כדת משה וישראל:",
                "<b>וחותמין</b> שם השלשה ויש אומרין שאם לא חתמו אלא שנים כשר שאינו אלא עדות ואע\"פ שיש לחוש הואיל וכתבו במותב תלתא ולא כתבו בה וחד ליתוהי אין הכרח בזה אחר שכתבו דמקצתנא חתימין לתתא ומותרת לינשא בו לאלתר ואינה צריכה להמתין שלשה חדשים משעת החליצה שהרי אינה חולצת עד שישלמו תשעים יום ואין עושין סדר חליצה אלא ביום:",
                "<b>ויש</b> אומרים שהמוסר מודעה על החליצה חליצתו פסולה ומצריכין מתוך כך לבטל כל מודעה ואינו נראה שהרי כופין עליה:",
                "<b>מסכת</b> יבמות - סדר יבום",
                "<b>ואחר</b> שביארנו וכתבנו סדרה של חליצה אנו כותבין סדר של יבום והוא שהרוצה ליבם תקנו חכמים שיקדש תחלה ומאחר שמצות חכמים היא אף הוא ראוי לברך עליו ברכת חתנים אם בחור כדינו ואם אלמון כדינו ואע\"פ שבדין תלמוד כתובתה על נכסי בעלה הראשון ותוספת כתובתה אלא שאם אין לה כותב לה שני נהגו עכשו לחדש לה כתובה מכל וכל ומשרטטין אותה מצד המקראות ונסח הכתובה חלוק בסדרי הגאונים לכמה פנים והראוי לברור מתוך דברי כלם לדעתי כך הוא:",
                "<b>ביום</b> פלוני בשבת בכך לירח פלוני בשנה פלונית לבריאת עולם למנין שאנו מונין כאן במקום פלוני איך פלוני בר פלוני אמר קדמנא פלוני אחי דמן אבא שכיב וחיי לרבנן ולכל ישראל שבק ובר וברת מוקים שמא בישראל לא שבק ושבק בתריה איתתיה דא דשמא פלוניתא בת פלוני דממקום פלוני וחזי לי מדאוריתא ליבומי יתה כדכתיב בספר אוריתא יבמה יבא עליה ויבמה והשתא אנא צבי ליבומי יתה לאוקומי שמא דאחי בישראל כדכתיב והיה הבכור אשר תלד יקום על שם אחיו המת ולא ימחה שמו מישראל וצביאת מרת פלוניתא לאתיבומי ליה כדחזי וכך אמר לה פלוני חתן דנן לפלוניתא כלתא דא הואי לי לאבתו כדחזי לי מדאוריתא ואנא אפלח ואוקיר ואיזון ואפרנס יתיכי כהלכת גוברין יהודאין דפלחין ומוקרין וזנין ומפרנסין לנשיהון בקושטא ויהיבנא ליכי מוהריכי כסף זוזי מאתן דהוו חזו ליכי בכתובתיך דעל אחי פלוני ומזוניכי וכסותיכי וספוקיכי ואיעול לותיכי כאורח כל ארעא וצביאת מרת פלוניתא ואתיבמת ליה והוה ליה לאנתו ודא נדוניא דהנעלון ליה מדנפשה בין בכסף כו' סך שומת הכל קבל עליו בכך וכך כו' אוסיף לה מדיליה כך וכך כו' וכך אמר לה פלוני חתן דנן אחריות שטר כתבתא דא ונדוניא ותוספת קבילית עלאי ועל ירתאי בתראי דתיתפרע מכל שפר כו' כשאר טופסי כתובות עד והכל שריר וקיים:",
                "<b>יש</b> שכותבין בגט חליצה וכתובת יבם בר וברת ירית ומחסין וקצת גאונים מוחין בכך שהרי אע\"פ שאנו מניח בנים הרי אחיו יורשים אלא שאנו נוהגים כן ומפרשים דאבנים קא מהדר כלומר שלא הניח בן יורש ולאפוקי אם הניח בני שפחה ונכרית שאינם יורשים ולא ראויים להקמת שם אלא שמכל מקום אין לכתוב לשון מסופק:",
                "<b>ונשלם</b> הפרק תהלה לאל:"
            ],
            [
                "<b>בעזר</b> הצור:",
                "<b>בית</b> שמאי אומרין וכו' זה הפרק העיקר בו לבאר עניני החלק השני ר\"ל הלכות מיאון אלא שנתגלגל בקצת עניני החלק הראשון ר\"ל הלכות יבום וחליצה ובקצת עניני החלק הרביעי באיסורי ביאה והוא שמצד שהמיאון הוא בנשואי הקטנה שאינם נשואין גמורין נתגלגל לבאר בקטנה שגירשה והחזירה אם מותרת ליבם ובשני אחים נשואים שתי קטנות ומת בעלה של אחד מהם שתצא האחרת משום אחות אשה וכיוצא באלו בעניני איסורי ביאה וכן במי שיש לו נשים רבות קטנות או חרשות או חרשת ופקחת וכן קטנה וגדולה היאך דינם בעניני יבום וחליצה וכיוצא בענינים אלו ועל זה הצד יחלקו עניני הפרק לששה חלקים הראשון אי זו ראויה למאן או צריכה למאן ואיזו אינה יכולה למאן או אינה צריכה למאן וכיצד ממאנת ובמי ממאנת השני אם אחר שמיאנה נשאר ביניהם שום סרך נשואין ליאסר בקרובות אם לאו ואם מותרת לחזור לו וכן אם גירשה בגט מה דינה השלישי במה שנתגלגל בענין איסורי ביאה במגרש אשה והחזירה אם מותרת ליבם ובשני אחים נשואים שתי אחיות קטנות ומת אחד מהם אם תצא משום אחות אשה הרביעי במה שנתגלגל בו בעניני יבום וחליצה במי שהיה נשאוי שתי קטנות או שתי חרשות או פקחת וחרשת או גדולה וקטנה או קטנה וחרשת וכן כיוצא באלו כיצד דנין בהם ליפטר או ליפסל אחת בביאתה או חליצתה של חברתה החמשי ביבם קטן שבא על יבמה קטנה או גדולה כיצד דנין בה הששי כשיש מחלוקת ביניהם שהיא אומרת שאינה יכולה להתיבם לו כגון שאמרה פסלני בגט או שנדרה הנאה מיבמה כיצד דנין בה זהו שורש הפרק דרך כלל אלא שנתגלגלו בו קצת דברים שלא מן הכונה כענין סוגית התלמוד על הדרך שקדם:",
                "<b>והמשנה</b> הראשונה ממנו תחל בביאור החלק הראשון והוא שאמר בית שמאי אומרין אין ממאנין אלא ארוסות בית הלל אומרין ארוסות ונשואות ב\"ש אומרין בבעל ב\"ה אומרין בבעל וביבם ב\"ש אומרין בפניו ושלא בפניו ב\"ש אומרין בב\"ד ב\"ה אומרין ושלא בב\"ד אמרו בית הלל לב\"ש ממאנת והיא קטנה אפילו ארבעה חמשה פעמים אמרו להן ב\"ש אין בנות ישראל אלא ממאנת וממתנת עד שתגדיל ותמאן ותנשא אמר הר\"ם בפני בית דין בפני ג' מומחין ומאמר בית הלל שלא בבית דין ירצו בזה ג' ואע\"פ שלא יהיו מומחין ופסק אין מיאון בשנים ואמר עד שתגדיל ותמאן ותנשא לאלתר ובאה הוא\"ו במקום זה אולם שתמאן ותתארס והיא קטנה הנה לא יתירו זה ב\"ש שאי אפשר בהן המאון שנית לפי שאצלם אין ממאנין אלא ארוסות כמו שקדם מדבריהם:",
                "<b>אמר</b> המאירי אין ממאנין אלא ארוסות כלומר אין נזקקין בקטנה שהשיאוה אמה ואחיה למיאון אלא בשנתקדשה לבד הא משנשאת אין נזקקין למיאוניה ופירשו הטעם בגמרא שאין אדם רוצה שיטרח בסעודה ושאר הוצאות להפסד ואם תאמר שיכולה למאן מימנע ולא נסיב ומכל מקום לא אמרוה בית שמאי אלא לכתחלה ר\"ל שאע\"פ שמיאנה בפנינו אין נזקקין לכתוב לה גט מיאון להתירה הא אם הוזקקו והתירוה הותרה וכל שכן אם נשאת ולשון ממאנין מוכיח כן שהוא בנוי על שם זכרים והוא פועל יוצא לבית דין על דרך מה שאמרו ק\"ו א' ממאנין אע\"פ שאין מכירין ואלו היה חוזר להן היה אומר אין ממאנות אלא ארוסות בלשון נקבה ואף אתה למד דבר זה ממה שאמרו למטה בענין מיאון שלא בפניו שהקשו בית הלל לבית שמאי מפישון הגמל שמיאנה אשתו נשואה ושלא בפניו והשיבו בית שמאי פישון הגמל במדה כפושה מדד לפיכך מדדו לו במדה כפושה כלומר שהיה מתנהג עמה בפחיתות ומכלה נכסי מלוג שלה והתירוה למאן אע\"פ שנשואה היתה ושלא בפניו ואלמלא שאם הוזקקו והתירו הותרה מה הועילו בתשובתם ומפני שמדד במדה כפושה נתיר אנו אשת איש של דבריהם אלא שאם מיאנה מיאנה ולפישון הגמל מתוך שהיה עושה שלא כהוגן מדדו לו כמדתו והתירוה לכתחלה ודבר זה נזכר הוא בהדיא בתלמוד המערב בענין פישון הגמל אלו העושה דבר שלא כשורה שמא מתירין ערוה שלו אלא הדא אמרה אף על דעת בית שמאי עברה ומיאנה מן הנשואין מיאוניה מיאונין:",
                "<b>ובית</b> הלל אומרין אפילו נשואות ואין חוששין לדילמא מימנעי דתרויהו ניחא להו דליפוק עליהו שמא דאישות ולא מימנעי והילכך נזקקין בין לנשואות בין לארוסות והלכה כבית הלל ולפי דרכך אתה למד שאף הארוסה צריכה למאן וכן נראה בגמרא במה שאמרו בה דהוו מיקדשן מעיקרא וכן שאמרו איזהו מיאון כל שאמרה אי אפשי בקדושין שקדשוני אמי ואחי וכן בשמועת שלש מדות בקטן שבמסכת גיטין ס\"ה א' אמרו וכנגדן בקטנה מתקדשת למיאון ר\"ל להצריכה מיאון ומכל מקום גדולי הפוסקים כתבו בתשובת שאלה שקטנה שקדשוה אמה ואחיה אין צריכה מיאון וממה שאמרו במשנה שלמטה אי זו היא קטנה שצריכה למאן קטנה שהשיאוה אמה ואחיה ולא אמר שקדשוה וקצת גדולי הדורות סבורים להכריע כדי לישב שאר השמועות שכל שקבלה היא קדושיה צריכה מיאון אבל אם קבלום אמה ואחיה אף לדעתה אין צריכה מיאון שלא תקנו שליחות לקטן אבל כשהשיאוה ר\"ל שהכניסוה לחפה לדעתה אע\"פ שהם קבלו הקדושין צריכה למאן והיינו דקתני שהשיאוה והיינו נמי דאמר ר' חנינא בן אנטיגנוס כל שאינה יודעת לשמור קדושיה אינה צריכה למאן דמשמע שהיא בעצמה קבלתם וכשהיא יודעת לשמור צריכה מיאון אלא שעדיין קשה לפרש זו שאמרו אי אפשי בקדושין שקדשוני אמי ואחי שמשמען של דברים שהם קבלו הקדושין בשבילה ואעפ\"כ צריכה מיאון אלא שהם מפרשין כאלו אומרת אי אפשי בקדושין שפתוני אמי ואחי לקבלם ומכל מקום תמה הוא היאך נדחוק עצמנו להתיר דבר שלא נאמר בתלמוד בפירוש וכן צריך לדקדק שמאחר שאף לבית שמאי בנשואות אם הוזקקו הוזקקו אלמא לבית הלל מיהא שהלכה כמותם נזקקין לכתחלה ואף במיאון של רשות שהרי סתמא קתני לה והרי הקשו למטה על משנת מלמדין אותה שתמאן ממה שאמרו לעולם יתרחק אדם מן המיאונין עד שהוצרך לתרצה במיאון של מצוה ואם תאמר שאף זו במיאון של מצוה הא סתמא קתני אלא איפשר שלא נאמר להתרחק מהם אלא שלא להשתדל בכך על הדרך שאמרו מלמדין את הקטנה שתמאן אבל כל שבאים לפנינו אין נמנעין מלהזקק להם שהרי אם אנו נמנעין אף היא אומרת בפני שנים שבשוק ודיה ומכל מקום בתלמוד המערב הקשוה בלשון זה ובית דין יושבין במיאונין והא תני ברח משלשה דברים מן המיאונין וכו' ותירצו בה תפתר דהוו עסקין במילא אחרי ואתא עובדא קומיהון ולענין פסק למדת עכשו שממאנין אף לנשואות אלא שאין משתדלין בכך אלא לדבר מצוה ולתלמוד המערב אין נזקקין לכתחלה אלא שאם נזדמן כן לפנינו נזקקין להם ושאף הארוסה צריכה מיאון ולדעת קצת דוקא בקבלה היא קדושיה:",
                "<b>ואחר</b> כך חזרו וחלקו בענין אחר שבמיאון והוא שלבית שמאי אין ממאנת אלא בבעל ולאו בעל דוקא שהרי לבית שמאי אין ממאנין אלא ארוסות אלא לארוס קאמר ומצינו כיוצא בו כתובות נ\"ז א' נותנין לבתולה שנים עשר חדש משתבעה הבעל לפרנס את עצמה וכן בנדרים ס\"ח א' לגבי ארוס אמרו בעל מיקלש קליש ולאו מיגז גייז כך פירשוה רוב מפרשים ולדעתי בעל דוקא ולשיטה שכתבנו שאף לבית שמאי אם מיאנה בבעל והוזקקו לה הותרה ואמר דוקא בבעל אבל אם מת ונזדקקה ליבם אי איפשר לה למאן ביבם דנשואין דבעל דמדעתה מציא עקרא זיקה דיבם לא מציא עקרא ובית הלל סוברים אף ביבם ופירשו בגמרא שלא סוף דבר שממאנת למאמרו אם קדשה ואינה צריכה גט אלא אף לזיקתו כלומר שאינה צריכה חליצה והלכה כבית הלל:",
                "<b>וחזרו</b> וחלקו בענין זה שבית שמאי אומרים דוקא בפניו כלומר שאין נזקקין למיאוניה אלא בפני הבעל שמא אלו היה הבעל כאן היתה בושה ממנו ולא תמאן ובית הלל אומרים אף שלא בפניו דגלויי מילתא בעלמא הוא ומה לי בפניו מה לי שלא בפניו והלכה כבית הלל ואף בזו לא אמרוה בית שמאי אלא לכתחלה כמו שיתבאר מזו שכתבנו בפישון הגמל:",
                "<b>וחזרו</b> וחלקו בה שבית שמאי אומרים דוקא בבית דין ובית הלל סוברים אף שלא בבית דין ופירשו בגמרא שאף בית הלל מצריכין לשלשה אלא שבית שמאי מצריכין לבית דין מומחין אבל הדיוטות אין בקיאין בדרישות וחקירות ויבאו לטעות להתיר אף בהשיאה אביה ובית הלל סוברים אפילו הדיוטות ואין חוששין לבית דין טועין ובזו אין הלכה כאחד מהם אלא אף לבית דין הדיוטות אין אנו צריכין אלא שתמאן בפני שנים אפילו הדיוטות ודיה ולענין ביאור מיהא יש שואלין לבית שמאי אם כן היכא דליכא מומחין אין מיאון ואם כן בזמן הזה מיהא מיאון בטל ופירשו שבזמן הזה או כל היכא דליכא מומחין עבדינן שליחותייהו וכדאיתמר גבי גיטין בפרק המגרש הא כל דאיכא מומחין צריך מומחין ולבית הלל אפילו במקום מומחין כשר בהדיוטות:",
                "<b>אמרו</b> להן בית הלל לבית שמאי ממאנת והיא קטנה אפילו ארבעה וחמשה פעמים בזה אחר זה ואפילו כמה ובית שמאי אומרים אין בנות ישראל הפקר אלא ממאנת פעם וממתנת מליארס עד שתגדיל אבל אינה מתארסת אחר שמיאנה שמא תחזור ותמאן ויהא הדבר כהפקר או תמאן ותנשא ר\"ל שאחר שמיאנה אם רוצה באחר תנשא לו תכף לקידושיה שלא תוכל עוד למאן שהרי בית שמאי סוברין שאין ממאנין אלא ארוסות ואע\"פ שאף בית שמאי לא אמרוה אלא לכתחלה מכל מקום כל שאין נזקקין לה אין הדבר מצוי למאן ולמדת שזו שאמרו ותמאן ותנשא או או קתני כלומר או תמתין מליארס או תמאן ותנשא וכן פירשוה בגמרא ודבר זה אע\"פ שהוא מחלוקת רביעי ושהלכה בו כבית הלל תלוי הוא בשלישי כלומר שבית הלל אמרו לו היאך נצריך בית דין מומחין והקטנה יכולה למאן ארבעה וחמשה פעמים ונמצאו דברי חכמים חוכא וטלולא והשיבו בית שמאי שאף אנו אין נזקקין לה אלא לאחד:",
                "<b>זהו</b> ביאור המשנה והלכה בכלם כבית הלל חוץ מזו שבבית דין שאין הלכה כאחד מהם כמו שביארנו ודברים שנכנסו תחתיה בגמרא אלו הן:",
                "<b>אע\"פ</b> שפסקנו במיאון הנשואות שאין הלכה כבית שמאי מכל מקום נאמרו בסוגיא זו דברים בטעם שלהם שאנו צריכים להם לענין פסק והוא שאמרו אמר רב יהודה אמר שמואל מאי טעמיהו דבית שמאי לפי שאין תנאי בנשואין ר\"ל שאפילו קדש על תנאי כל שבעל סתם אנו דנין שמחל על תנאו שאין אדם מכניס עצמו לעשות ביאת נשואין שלו בספק זנות ואלו היתה הנשואה יכולה למאן הכל סבורים שעל תנאי נתקדשה ונשאת ויבאו לטעות לומר אף במקום אחר שיש תנאי בנשואין ואע\"פ ששמואל סובר יש תנאי בנשואין ר\"ל שעל דעת קדושין הראשונים בעל וכדאיתה בפרק המדיר ע\"ג א' והיאך הוא אומר טעם זה בכאן שמואל אליבא דבית שמאי קאמר אי נמי אף שמואל מודה שאסור לו לבעול בתליית תנאי והקשו בה נכנסה לחפה מאי איכא למימר שבודאי לדעת בית שמאי כל שיצאה מכלל ארוסה אינה ממאנת וכל שנכנסה לחפה יצאה לה מכלל ארוסה והרי אין כאן ביאה שתאמר שבשבילה נמחל התנאי ותירץ לפי שאין תנאי בחפה כלומר שהחפה לענין זה כנשואין גמורין שכל שהכניסה לחפה מחל התנאי שכל כניסה לחפה כונת ביאה היא וחזר והקשה מסרוה לשלוחי הבעל מאי איכא למימר שאף זו יצאה מכלל ארוסה ואינה ממאנת לבית שמאי והרי אין כאן ביאה ולא כונת ביאה שנאמר שבשבילה נמחל התנאי ותירץ לא פליגי רבנן ואין גורסין מסר האב וכו' שאלו בחייו היא ואביה קבל קדושיה אין מקום למיאון ויש גורסין מסר האב ופירושה בנעשית יתומה בחיי האב שיכולה למאן ובית הלל אע\"פ שמודים שאין תנאי בנשואין ובחפה והיה לנו לחוש שלא ליזקק למיאון הנשואה מחשש שמא יבאו לומר שיש תנאי בקדושין ובחפה אין כאן חשש שהכל יודעין שנשואי קטנה דרבנן וכשהיא ממאנת אין אומרין שתנאי היה שם אלא שאומרין שאף חכמים לא תקנום אלא על תנאי זה שאם תמאן יהא מיאונה מיאון ולמדת מסוגיא זו לענין פסק שאף כניסה לחפה אין בה תנאי וכל שקדש על תנאי וכנס סתם אע\"פ שלא בעל מחל על תנאו אבל מסירת האב לשלוחי הבעל אינה מפקעת תנאי ויראה לגאוני ספרד שאף מסירה לבעל עצמו כל שאין שם כניסה לחפה או אי זה יחוד עדין התנאי קיים ויש מפקפקין לומר שלא הודו בית הלל בזו שאין תנאי ולדבריהם דבית שמאי הוא שמתרצים כן כלומר לדידן יש תנאי אלא לדידכו כו' ואע\"פ שבנשואין כבר פסקנו בפרק המדיר שאין תנאי בחפה מיהא יש לחלוק ואף גדולי הדורות כתבוה כן ר\"ל שיש תנאי בחפה אלא שמכל מקום שיטת הסוגיא מוכחת כדעת ראשון ואף בכל מקום את מוצא שהיחוד כביאה ורבה ורב יוסף פירשו טעם דבריהם של בית שמאי לפי שאין אדם עושה בעילתו זנות ואלו יכולה למאן מימנעי ולא נסבי כי היכי דלא תהוי בעילתם זנות ואף בנכנסה לחפה לא ניחא ליה לאיניש דתהוי חפה דאיסורא ובמסרו לשלוחי הבעל מיהא משום דלא פלוג רבנן אבל לבית הלל כל דאיכא כתובה וקדושין לא קרו לה ביאת זנות ולמדת שכל שלא בכתובה אע\"ג דאיכא קדושין ביאת זנות היא ורב פפא פירש הטעם משום פירי דאי מציא למאן שמיט ואכיל להו ולבית הלל אדרבה משבח להו כי היכי דלא תמאן ורבא פירש משום טורח סעודה ומימנע ולא נסיב כדפרישנא במתניתין וממה שלא שאלו לרב פפא ולרבא נכנסה לחפה מאי איכא למימר אתה למד שנכנסה לחפה אף בלא ביאה זוכה הבעל בפירות וכן נוהגים לעשות בו סעודה ומכל מקום מסר לשלוחי הבעל וכו' לא איצטריך למיבעי דהוה מתרץ ליה נמי לא פלוג רבנן ומכל מקום יש לומר גם כן שאף מסר האב לשלוחי הבעל יש לו פירות שמאחר שהוא יורשה משנמסרה לשלוחי הבעל אע\"פ שלא נכנסה לחפה כמו שביארנו ברביעי של כתובות מ\"ח ב' אף הוא זוכה בפירות וכן ראיתיה לתלמידיהם של גדולי הדורות וכן כתבו שסעודה היו עושין במסירת האב ומתוך כך לא שאלו בה גם כן מסר האב מאי איכא למימר:",
                "<b>זה</b> שביארנו במשנה שלדעת בית הלל ממאנת אף ביבם נחלקו בה ר' אושעיא ועולא שלדעת ר' אושעיא ממאנת דוקא במאמרו של יבם שלא להצטרך גט מאותו מאמר אבל אינה ממאנת בזיקתו וצריכה חליצה לזיקתה על כל פנים ופירשו תחלה הטעם שהמאמר שאינו אלא מדעתה וכמו שאמרו שהעושה מאמר ביבמתו שלא מדעתה לא קנה מציא עקרא זיקה דבעל כרחה לא עקרא והקשו והרי ביאה דבעל כרחה כלומר שקונה אותה בביאה בעל כרחה וכשקנאה בביאה ונסתלקה הזיקה מציא ממאנת ואם תאמר ואם הביאה בעל כרחה מיאון היא פירושו דבעיא ליה אלא שאינה רוצה עכשו בביאה אלא ביאה ומאמר דאיהו קא עביד מציא עקרא זיקה דרחמנא רמא עליה לא מציא עקרא והואיל ולא מיאנה בראשון אי אפשר שלא ליזקק ליבם מכח קדושיו אחר שלא מיאנה בהם ואם כן לדעת בית שמאי אינה ממאנת אף למאמרו ואם תאמר לבית שמאי מה בין קדושין אלו לקדושי הראשון קדושי הראשון כל שהיא ממאנת בהם לא נפסלה לכהונה אבל מאמר של יבום אם תמאן בהם עדין צריכה חליצה לזיקתה הואיל ואינה ממאנת לזיקתו ולמדת לדעת זה שאע\"פ שאינה ממאנת לזיקתו ממאנת היא ביבם אחר שקנאה בביאה ולדעת עולא ממאנת אף לזיקתו ואינה צריכה חליצה מאי טעמא נשואי קמאי קא עקרא כלומר עכשו ממאנת בנשואין הראשונים ובכל מה שבא מחמתם ואע\"פ שאמרו במשנת פרק ראשון ב' א' כל היכולה למאן ולא מיאנה צרתה חולצת ר\"ל שכל ערוה שהיתה נשואה לאחיו בקטנותה והיתה יכולה למאן בחיי בעלה ולא מיאנה עד שמת אחיו ועדין היא קטנה אע\"פ שאינה ממאנת עכשו צרתה חולצת שמאחר שאין קדושי הערוה קדושין אלא מדברי סופרים אין כח בהם לפטור צרה מכל וכל אלא חולצת ואם איתה תמאן השתא וצרתה תתיבם צרת ערוה שאני שאפילו מיאנה אינה מתיבמת הואיל ובשעה שנזדקקה נראית כצרת בתו ועל הדרך שאמרו מיאנה בבעל מותרת לאביו שהרי עקרה קדושיו במיאוניה ונמצאו הקדושין כמי שאינן מיאנה ביבם אסורה לאביו מפני שבשעת נפילה נראית ככלתו ר\"ל אשת המת הואיל ולא מיאנה באותו שמת ולענין פסק גדולי הפוסקים פסקו כעולא וממאנת אף לזיקתו וכן נראה שהרי רב ושמואל ור' יוחנן בענין מיאנה לזה על דעתו הם דורשים ובאים כמו שנבאר ומכל מקום יש פוסקים כר' אושעיא ואף לדבריהם ממאנת היא ביבם אחר שנסתלקה הזיקה ר\"ל אחר שקנאה אלא שעיקר הדברים שממאנת אף לזיקתו ומיאנה ביבם מיהא אסורה לאביו שכל שלא מיאנה בראשון נעשית בשעת מיתה ככלתו גמורה שכל שלא מיאנה בראשון הכל דנין נשואיה עמו כשאר נשואין ואסורה לאביו וכן אתה דן בכל חמש עשרה נשים שמיאנו ביבם שצרותיהן אסורות מפני שבשעת נפילה נראו כזקוקות:"
            ],
            [
                "<b>זה</b> שפסקנו שממאנת היא ביבם אף לזיקתו ופירשנו הטעם משום דנשואי קמאי קא עקרא לא סוף דבר כשפירשה איני רוצה בנשואי אחיך המת ולא בזיקתך אלא אף כשמיאנה בו בסתם אף אנו דנין שכך הוא ענין מיאונה ויש חולקים בזו ואל תחוש לדבריהם שהרי על כרחך ר' אושעיא שאמר שאינה ממאנת לזיקתו ענינו אף במפרשת שכל שלא מיאנה בנשואין הראשונים כבר רצת בהם והוו להו קדושין גמורין לעשות זיקתן זיקה גמורה שאלמלא כן זו שהקשו לעולא ממתניתין דכל היכולה למאן כו' אף לר' אושעיא היו יכולים להקשות בה אלא שאף במפרשת כן ואם כן אף כנגדו לעולא אף בסתם כן בלא ספק:",
                "<b>אע\"פ</b> שהיבמה שמיאנה ביבם נאסרה לאביו לשאר אחין מיהא נחלקו בה רב ושמואל ורב אסי שלדעת רב מיאנה בזה אסורה לשאר אחין מידי דהוה אבעלת הגט דכיון דאיתסרא לחד איתסרא לכולהו ואף לדידיה נמי אסירא הואיל ומיאוניה הפקיעו הזיקה נראית כעין אשת אח ומכל מקום אף לרב אם פירשה שאינה ממאנת אלא לזה בלבד מותרת בין לו בין לאחין מאחר שהיא רוצה להתיבם אין מיאוניה אוסרין כלום ולדעת שמואל מיאנה לזה מותרת לזה דלדידיה ודאי הוא דאסירא שכל אצל זה נשואין ראשונים היא עוקרת ומפני מראית העין אסורה לו כעין אשת אח שלא במקום מצוה אבל לאחים מותרת דלגבי אחין ליכא מראית העין שהרי זו לא עקרה אלא זיקתו של זה אבל זיקת שאר הבית עדין במקומה עומדת ומאחר שכן אף היא לא נפטרה במיאונו של זה משאר אחים הא מיניה מיהא איסתלקא לה ואם מתו שאר אחין מותרת לעלמא ולקרוביו של זה שמיאנה בו ולא דמיא לבעלת הגט דבעלת הגט איהו קא דחי לה וודאי למיסרה אכולהו קא מיכוין דאי לא מכוין אלא למיסרה אנפשיה לישבקה ותיעגן ותיזיל אבל זו איהי קא דחיא נפשה ולא דחיא נפשה אלא לגבי האי והילכך מותרת לשאר אחין ולדידיה מיהא אסירא כדפרישנא ואם מיאנה בכלם אסורה לכלם ולרב אסי מותרת אף לזה שמיאנה בו ולאו משום דאינה ממאנת לזיקתו דבחד יבם הכי נמי דמציא ממאנה אלא דהכא בשני יבמים מיירי וקסבר אין מיאון לחצי זיקה והרי המיאון כמי שאינו אחר שאינה ממאנת בכלם הא כל שמיאנה בכלם נאסרה לכלם וכי אתא ר' יוחנן אמר מותרת לאחין כשמואל ולפי דרכך למדת דכולהו סבירא להו ממאנת לזיקתו כעולא דהא כולהו מודו דלדידיה אסירא ואפילו רב אסי בחד יבם מודה ומכאן ראיה ברורה לפסוק כעולא כמו שכתבנו למעלה ובדין זה מיהא הלכה כשמואל ור' יוחנן ומיאנה לזה אסורה לו ומותרת לשאר אחין וטעם הדבר כמו שרמזנו דלדידיה אסירא משום מראית העין כלומר שכשממאנת ביבם לא מסקי אינשי אדעתייהו דנשואי קמאי קא עקרא אלא ביבם בלחוד היא דממאנה והרי היא עוקרת זיקה שיש לה אצל זה והויא לה לגביה כאשת אח שלא כמקום מצוה ולגבי שאר אחים מיהא דאיהי לא עקרא זיקה דידהו שריא וכיון שמותרת לאחים הויא לה לכולי עלמא יבמה לשוק:",
                "<b>ולפי</b> דרכך למדת שהממאנת ביבם שהותרה לשאר אחים לא הותרה אלא משום דלא דחיא נפשה מינייהו ולגבי דידהו הויא לה אשת אח במקום מצוה הא לזה שמיאנה בו אסורה וכן הדין לקרוביו של זה שמיאנה בו ולקרובי בעלה המת כגון בנו שכמו שנאסרה לאביו כך לשאר קרובים האסורים באשתו של מת אע\"פ שהותרה לאחים כמו שכתבנו וגדולי המחברים כתבו שלא נאסרה ממאנת ביבם אלא לאביו אבל לשאר קרובים מותרת בהם כאחים ועיקר הדברים כדעת ראשון ומטעם שכתבנו ועוד ראיה שהרי פסקנו כאן שממאנת לזיקתו ולמטה אמרו אין מיאון לאחר מיתה אף במקום מצוה והוא שאמרו שם הרי שהיתה אשת אחי אמו שהיא שניה לו ונשאה אחיו ומת מהו שתמאן ותעקרינהו לנשואיה יש מיאון לאחר מיתה במקום מצוה או לא והעלוה לאיסור ואם כן היאך פסקנו ממאנת לזיקתו ותירצו בה גדולי הפוסקים דהתם מפני שנראית בשעת מיתה כאשת אחי אמו ולמדת שהממאנת באחי אמו אסורה לו ואע\"פ שאינה לזה אלא של דבריהם כל שכן לקרובים האסורים מן התורה ומכל מקום יש מתרצים דהתם היינו טעמא משום דאין מיאון אלא במה שנשאר מזיקתו עליה ביבם או בבעל אבל כשמת בלא יבם והיא מותרת לשוק מה ענין במיאון זה אחר שרצת בו כל ימי חייו:",
                "<b>לענין</b> ביאור זה שאמרו מאן לא הודו לו אביי אמר רב ורבא אמר ר' אושעיא ואמרי לה רב אסי כך הצעתו של דבר אביי סבר דר' יוחנן דקאמר מיאנה בזה מותרת לאחים פירושו אף לזה שמיאנה בו ומפני שאינה ממאנת לזיקתו ואין מיאונה כלום והרי רב שאסרה לכלם חולק עמו אבל רב אסי ור' אושעיא הודו לו ר' אושעיא כמימריה ורב אסי משום דקסבר דרב אסי אף ביבם אחד אמרה ושמואל לא צריך למימר דאודי ליה דהא דשמואל ור' יוחנן חדא מילתא היא לגמרי רבא אמר לא הודו לו ר' אושעיא כלומר אף ר' אושעיא וכל שכן רב אבל ר' אסי הודה לו ומשום דרבא נמי סבירא ליה דר' יוחנן מותרת לאחין קאמר ואפילו לדידיה ומשום דאין מיאון לחצי זיקה הא ביבם אחד מיאונה מיאון ואסורה לו וכן בהרבה יבמים אם מיאנה בכלם אסורה לכלם ונמצא שלא כדעת רב דהא לרב אף בחצי זיקה יש מיאון ואסורה לכלם ודלא כר' אושעיא דלר' אושעיא אף במיאון של כל הזיקה אין מיאון ומותרת לכלם אבל רב אסי אתיא שמעתיה הכי כדאסיקנא בה ואמרי לה רב אסי פירושו וכל שכן רב ור' אושעיא ומשום דסבירא להו דר' יוחנן מותרת לאחין קאמר הא לדידיה אסירא דיש מיאון לחצי זיקה ואתיא דלא כרב דאלו לרב אף לאחין אסירא ודלא כר' אושעיא דאלו לר' אושעיא אף לדידיה שריא ודלא כרב אסי דהא ר' יוחנן אפילו במקום הרבה יבמין אמרה והלכה כדבריו כמו שביארנו:",
                "<b>כבר</b> ביארנו במשנה שלענין מיאון בשלשה אם מומחין וכבית שמאי אם הדיוטות וכבית הלל אין הלכה כאחד מהם אלא כר' אלעזר ור' שמעון שהכשירו אף בשנים מכל מקום יש מפרשים דוקא דיעבד אבל לכתחלה צריך שלשה והיינו דקאמר מכשירין כלומר בדיעבד וכן כתבוה גאוני הראשונים והרבה למדים מהם שאפילו דיעבד דוקא בשנים אבל באחד אפילו דיעבד לא ומכל מקום גדולי הרבנים נראה שסוברים שאפילו מיאנה בפני אחד כל שאחרים שומעיו מבחוץ ומעידים שמיאנה מיאונה מיאון שהרי למטה ק\"ח א' פירשו שגרה בעלה אצל חנוני אין לך מיאון גדול מזה אע\"ג דליכא אלא חנוני והדברים רופפים:",
                "<b>המשנה</b> השניה והכונה בה בענין החלק הראשון גם כן והוא שאמר אי זו היא קטנה שהיא צריכה למאן כל שהשיאתה אמה או אחיה לדעתה השיאוה שלא לדעתה אינה צריכה למאן ר' חנניה בן אנטיגנוס אומר כל תינוקת שאינה יכולה לשמר את קדושיה אינה צריכה למאן ר' אליעזר אומר אין מעשה קטנה אלא כמפותה היתה בת ישראל לכהן לא תאכל בתרומה בת כהן לישראל תאכל בתרומה אמר הר\"ם פי' ענין אמרו איזה צריכה למאן שהיא לא תצטרך למאן בפני שנים אבל תלך ותנשא ותעשה מה שתרצה וזאת היא אשר אינה יודעת לשמור שתהיה פחותה מו' שנים ולנו שנבחין על שעור הבנתה ודעתה מו' שנים עד שלמות י' שנים אמנם אחר הי' שנים הנה היא צריכה למאן בהכרח ואע\"פ שהיא בתכלית הסכלות ופחות מו' שנים אינה צריכה למאן בהכרח שהיא בתכלית ההבנה והלכה כר' חנינא בן אנטיגנוס ואין הלכה כר' אליעזר אבל העקר אצלנו נושא קטנה הרי היא כאשתו לכל דבר אלא שיוצאה במיאון בלתי גט ומה שיתחייב שתדעהו שהבת ממאנת עד שתביא שתי שערות אחר י\"ב שנים ויום אחד לפי שקודם הזמן היא שומה או עד שיודע שהיא אילונית זה כאשר לא בא עליה בעלה אבל כאשר נבעלה אחר י\"ב שנה אינה יכולה למאן ואע\"פ שלא הביאה שתי שערות מפני שאנחנו נאמר שמא נשרו מפני שהיא כבר נקנית בקדושין דאוריתא ר\"ל הביאה כמו שהתבאר בקדושין:",
                "<b>אמר</b> המאירי אי זו היא קטנה שהיא צריכה למאן כל שהשיאתה אמה או אחיה לדעתה פי' והוא הדין אם השיאה היא עצמה דנשואין תקינו לה אף על ידי עצמה ואע\"פ שיש חולקים בזה יקבלו תשובתם ממה שאמרו ק\"ח א' בקטנה הראויה למאן שאם נשאת לאחר נשואיה הן הן מיאוניה ואלו אמה ואחיה אין ממאנין בנשואיה אלא שאף נשואין שעל ידי עצמה נשואין הם ולדעתה שאמרו לא סוף דבר להוציא על כרחה ר\"ל שאם השיאוה על כרחה שאינה צריכה מיאון שאף גדולה אין קדושיה שעל כרחה כלום אלא לדעתה האמור כאן פירושו שתהא יודעת בענין נשואין על הדרך שאמרו בפעוטות שיהו יודעין בטיב מקח וממכר שכל שאינה יודעת למה נכנסה אינו כלום וכן הדין והענין אם רמוה ולא הודיעוה שהם משיאין אותה והוא שאמרו בתלמוד המערב עבדין לה גנון ומלבשין לה קוזמרין ומדכרין לה גבר זהו שלא לדעתה ואינה צריכה למאן ולא סוף דבר שאינה צריכה מיאון בפני שנים אלא שתלך ותתקדש או תנשא לרצונה כמו שפירשוה גדולי המחברים בפירושי המשנה שהרי זו על כל פנים יהו עדים בנשואיה או בקדושיה והרי נשואיה או קדושיה הן הן מיאוניה כמו שיתבאר אלא שאינה בתורת נשואין ואם מתה אינו יורשה ואינו זכאי במציאתה ובהפרת נדריה שכל שאמרו אינה צריכה מיאון אינו אלא כפתוי בעלמא:",
                "<b>ור'</b> חנינא בן אנטיגנוס אף הוא מודה לדברי תנא קמא אלא שמוסיף עליו שאפילו היה לדעתה אם אינה יודעת לשמור כסף קדושיה כראוי אינה צריכה מיאון על הדרך שאמרו בגט שאם אינה יודעת לשמור גיטה אינה מתגרשת והלכה כדבריו ולמדת שאינה צריכה מיאון אלא אם כן הוא לדעתה על הדרך שביארנו ושתהא יודעת לשמור כסף קדושיה הא כל שיש בה שתי אלו צריכה מיאון ומכל מקום דוקא משש שנים עד עשר הא משש ולמטה אפילו פקחת הרבה אינה צריכה מיאון על דעתנו לפי השטה שכתבנו בשמועת שלש מדות בקטן האמורה בפרק התקבל ס\"ה א' שעד שהגיעה לזמן פעוטות אינה מתקדשת למיאון ומעשר ולמעלה אפילו סכלה ביותר צריכה מיאון ואם כן כל שאתה מצריכה מיאון דוקא בשלשה דברים והם שנתקדשה או נשאת לדעתה ושתהא מבת שש ולמעלה ושתהא יודעת לשמור כסף קדושיה או שתהא מבת עשר ולמעלה וכבר ביארנו במסכת גיטין שידיעת שמירת זמן קדושיה אינו זמן שוה עם ידיעת שמירת גיטה שידיעת שמירת גיטה לדעתנו הוא בצרור וזורקו אגוז ונוטלו אע\"פ שלא הגיעה לשש ומתגרשת על ידי עצמה אף בקדושי אביה ולפי שאנו גורסין שם שבצרור וזורקו כנגדו בקטנה מתגרשת אף בקדושי אביה אע\"פ שלא הגיעה לזמן פעוטות שמדת צרור וזורקו והבחנה בין גיטה לדבר אחר שהוא קרוי שם שמירת גיטה מדה אחת היא וכשתאמר מה בין שמירת גיטה לשמירת קדושיה כבר כתבנו שם ששמירת כסף קדושיה צריך לזמן גדול בזמן פעוטות שצריכה לבקיאות שומא כדי שלא תתאונה במכירתה אם באה למכרם וזהו שאמרו שלהתגרש בקדושי אביה דיה בצרור וזורקו ולהתקדש למיאון צריכה שתגיע לזמן פעוטות ויש מפרשים שידיעת שמירת קדושין ושמירת גט אחד הוא וזו שבכאן בהשיאוה אמה או אחיה ודיה בזריקת צרור ונטילת אגוז אע\"פ שלא הגיעה לכלל שש כדין גט ומה שהצריכו שם זמן פעוטות להתקדש למיאון בהשיאה היא את עצמה ועיקר הדברים כדעת ראשון:",
                "<b>ר'</b> אליעזר אומר אין מעשה קטנה כלום אלא הרי היא כמפותה ולא שיחלוק ר' אליעזר שלא תהא צריכה מיאון שאף הוא מודה שכל שבדעתה ובידיעת שמירת קדושיה ומשש ולמעלה צריכה מיאון אלא לדעתו שאע\"פ שצריכה מיאון לשאר דברים מיהא אינה אלא כמפותה ואין בעלה זכאי לא במציאתה ולא בהפר נדריה ואינו יורשה ואינו מיטמא לה ואם נשאת לכהן אינה אוכלת בתרומה ואם היא בת כהן שנשאת לישראל אוכלת בתרומה כללו של דבר אינה כאשתו לשום דבר אלא שצריכה מיאון ואין הלכה כדבריו אלא כל שהיא צריכה מיאון ולא מיאנה הרי היא כאשתו לגמרי ובעלה זכאי במציאתה ובמעשה ידיה ובהפר נדריה ויורשה ומיטמא לה ואם נשאת לכהן אוכלת בתרומה ואם היא בת כהן שנשאת לישראל אינה אוכלת כללו של דבר הרי היא כאשתו לכל דבר אלא שיוצאה במיאון וכן הלכה וכבר האריכו בה בראיות גדולי הפוסקים בהלכותיהם:",
                "<b>זהו ביאור המשנה ופסק שלה על הדרך שכתבנו ודברים שנכנסו תחתיה בגמרא אלו הן:</b>"
            ],
            [
                "<b>גט</b> מיאון אין ראוי להאריך בנסח שבו כדי שלא ידמה לבריות כעין גט כריתות ויבאו לטעות על שהיא מותרת בקרובים וכשרה לכהונה שיהו אומרין כך ביוצאה בגט ובראשונה היו כותבים בו לא צבינא ביה ולא בעינא ביה לית אנא בעיא להתנסבא ליה וכד חזו דנפיש דבורא אמרי אתי לאיחלופי תקנו שיהו כותבים בו ביום פלוני מיאנה בת פלוני בפלוני לפנינו ומכל מקום בנסח הגאונים הוא כתוב כבראשונה אלא שמסדרין את הענין ומודיעין אותו עד שאין לטעות בו בגט דעלמא והנסח הראוי לענין זה כך הוא בפנינו אנו עדים חתומי מטה מיאנה פלוניתא בת פלוני בקטנותה בפלוני בר פלוני וכך אמרה לנו דעו שאמי ואחי הטעוני והשיאוני בקטנותי לפלוני בר פלוני ועכשו אני מגלה דעתי בפניכם שאיני רוצה בו ואיני חפצה לדור עמו ואי אפשי בו כלל ואנו עדים אחר שנתברר לנו כראוי שעדין היא קטנה קבלנו דבריה בתורת עדות ברור ומכוון ומה שהיה בפנינו ביום פלוני בחדש פלוני בשנה פלונית כתבנו וחתמנו ונתננו ביד פלוניתא הנזכרת להיות בידה לראיה ולזכות ואם לא נשאת אלא שנתקדשה יכתוב במקום השיאוני קדשוני ויש נוהגים שמזמינים בית דין ומביאים לפניהם העדים שמיאנה בפניהם ומעידים לפניהם ככל תורף הענין והם כותבים בנסח זה אנו בית דין חתומי מטה כד הוינא כחדא במותב תלתא הוזקקנו על ענין הקטנה פלוניתא בת פלוני מחמת שבאו לפנינו פלוני ופלוני והעידו לפנינו שבפניהם מיאנה פלוניתא בפלוני ואמרה להם אמי ואחי כו' וכן העידו לפנינו שבאותו זמן חקרו על שנותיה ונבדקה על פיהם כראוי עד שנתברר להם בירור הראוי שקטנה היתה באותה שעה ואנו בית דין אחר שנתברר לנו שהם עדים כשרים ושחקרנו בעדותם כראוי וכתקון חכמים קבלנו עדותם והתרנו פלוניתא דא לינשא לכל מי שתרצה ומה שהיה בפנינו בזמן פלוני כתבנו וחתמנו להיות בידה לראיה ולזכות:",
                "<b>עיקר</b> המיאון הוא שתאמר אי אפשי בפלוני בעלי או אי אפשי בקדושין שקדשוני אמי ואחי ואפילו יושבת באפריון ומוליכין אותה בו מבית אביה לביתו של זה כל שהיא אומרת אי אפשי בו הרי זה מיאון ואין אומרין אם אינה רוצה היאך היא הולכת לשם שמא בושה היא מקרוביה וסומכת על דבורה וכן אפילו היו אורחים מסובין בבית בעלה והיא עומדת ומשקה עליהם שהוא כגלוי הדעת שנוח לה בדירה עמו כל שאומרת אי אפשי בו זהו מיאון אפילו שיגרה אצל חנוני להביא לו חפץ משלו והביאה לו משלה שזהו גילוי הדעת של חבה כל שאומרת מכל מקום אי אפשי בו הרי זה מיאון כל שמיאנה בפני שנים וגדולי הרבנים אין גורסין והביאה לו משלה ופירשו אפילו אורחים מסובים אע\"פ שלא הזמינתם לכך ובשיגרה אצל חנוני אע\"פ שאין שם אלא חנוני ונראה מדבריהם שאף מיאון באחד בדיעבד הוי מיאון וזו דוקא בשעדים שומעין אותה מבחוץ ויש מפרשים אפילו שיגרה אצל חנוני שיש לדון בה שמתוך כעס הטרחתו היא אומרת כן:",
                "<b>קטנה</b> זו שלא מיאנה אבל עמדה ונשאת נשואיה הן הן מיאוניה וכן אם קבלה קדושין מאחר קדושיה הן הן מיאוניה ולא סוף דבר בנתקדשה לראשון שנשואי שני או קדושיו מפקיעין את הראשונים אלא אף אם נשאת לראשון ונתקדשה לשני קדושי שני מפקיעין נשואיו של ראשון:",
                "<b>היה</b> בעלה של קטנה זו הולך ובא והנשים אומרות לה הא בעליך והיא אומרת שלכם תהא הרי זה מיאון והוא שאמרו כאן כלתיה דאבידן אימרוד כלומר שלא היו רוצות להתיחד עם בעליהן שדר רבי זוגא דרבנן למיבדקינהו כלומר אם היה מחמת מיאון או מחמת סבה אחרת אמרי להו נשי חזו גבריכו דקא אתו ואמרי להו ניהוו גבריכו דידכו ואמר רבי אין לך מיאון גדול מזה ואף בתלמוד המערב אמרו מעשה בתינוקת שירדה לכבס בנהר אמרין לה הא ארוסיך אמרה להו תלך אימא ותנשא לו ואמרו חכמים אין לך מיאון גדול מזה ויש אומרים שאפילו אמרה בפלוני הייתי רוצה יותר הרי זה מיאון ומפרשים כאן שזו שאמרו ניהוו גובריהו אזוגא דרבנן קאמרי והענין לדעתם ששאר הנשים היו טועות על אותו זוג של תלמידי חכמים שיהו הם בעליהן ואלו הכירום ואמרו אמן יהי כדבריכם שיהו אלו בעלים שלנו כלומר שבאלו היינו חפצים ואמרו שאף זה מיאון והם גורסים גובריהו דידהו כלומר שלהן עצמן ואם כן כל שמגלה דעתה שחפיצה היתה באחר הרי זה מיאון אע\"פ שלא נתקדשה לו וכמו שאמרו למטה שאם תבעוה אחרים לינשא ולא קיבלה ואומרת שזה שאינה מקבלת דבריהם הוא מפני שאין אותו שתובעה מהוגן לה הרי זה מיאון אלמא כל שמגלה דעתה שרוצה באחר מיאון הוא ומכל מקום נראה לי שאין זה דומה שכל שהיא מטה אזן לינשא לאחר אע\"פ שמתעכבת הואיל ואין עכבתה אלא מחמת שזה התובעה אינו מהוגן לה ודאי מיאון הוא אבל האומרת יותר הייתי רוצה בפלוני אין זה מיאון כלל ולא עוד אלא שיש בזו של עכבה פירושין אחרים כמו שנבאר ומה שנחלקו בסוגיא זו ר' אליעזר ור' יהושע במעשה קטנה כבר ביארנוהו במשנה:",
                "<b>המשנה</b> השלישית והכונה בה אם בענין החלק הראשון אם בענין החלק השני על הדרך שנבאר והוא שאמר ר' אליעזר בן יעקב אומר כל עכבה שהיא מן האיש כאלו היא אשתו וכל עכבה שאינה מן האיש כאלו אינה אשתו. מבואר לר\"ם:",
                "<b>אמר</b> המאירי ר' אליעזר בן יעקב אומר כל עכבה שהיא מן האיש כאלו היא אשתו וכל עכבה שאינה מן האיש כאלו אינה אשתו ונחלקו בגמרא בפירוש דבריו והוא ששמואל פירש שהיא אמורה לענין מיאון לידע כיצד ממאנת ואמר שאע\"פ שעקר מיאון הוא באי אפשי בו וכיוצא בו יש צדדין שאף גלוי הדעת נידון כמיאון והוא שאם בעודה תחת בעל זה תבעוה אחרים לינשא והיא נמנעת ואומרת בטענתה שבשביל פלוני בעלה היא נמנעת אין זה מיאון אבל אם היא נמנעת מחמת שאין אותם התובעים מהוגנים הרי גילתה בדעתה שאלו היו מהוגנין היתה נשמעת להם והרי זה מיאון וכבר ביארנו למעלה שיש פוסקים כן ומשום דמשנת ר' אליעזר בן יעקב קב ונקי ומכל מקום יש מפרשים בה כן אלא שאין פוסקים בה כמותו וכל שמכל מקום אינה רוצה לינשא אין זה מיאון ויש מפרשים שר' אליעזר בן יעקב לא אמרה שלא להצריך בה מיאון אלא מפני שנחלקו ר' אליעזר ור' יהושע שלר' אליעזר אין מעשה קטנה כלום אלא להצריכה מיאון ולר' יהושע מעשה קטנה לענין בעלה קיים לגמרי כל זמן שלא תמאן נעשה הוא כמכריע ביניהם שגלוי הדעת זה אע\"פ שאינה מפקיעה בלא מיאון מכל מקום מועיל מיהא לעשותה כמי שאינה אשתו לכל זכות כגון שלא ליורשה ולא ליטמא לה וכן בכלם וגדולי הדור ראיתי שפירשו שתבעוה לינשא האמור כאן פירושו אחר שמת בעלה ואם נמנעת מחמת בעלה ר\"ל מפני האיבול הרי זו נעשית כמי שלא מיאנה וצריכה להמתין שלשה חדשים ואם אינה נמנעה בשבילו הרי זו כממאנת ואינה צריכה להמתין ועל אי זה צד שתפרש בה כל שבדעת זה היא מענין משנה ראשונה ומכל מקום אביי פירש את דבריו שכל שהיא קטנה ויכולה למאן וגירשה בעלה הרי זו יוצאה בגט ואסור בקרובותיה והיא אסורה בקרוביו ונפסלה מן הכהונה הא כל שיצאה במיאון מותר בקרובותיה והיא בקרוביו ולא נפסלה מן הכהונה וכן הלכה ולשיטה זו משנה זו מענין משנה שאחריה והיא היא וכבר הקשו בגמרא בהדיא קתני לה הממאנת באיש הוא מותר וכו' נתן לה גט הוא אסור וכו' ותירץ פירושי קא מפרש לה והוא שבאה אחריה:",
                "<b>המשנה</b> הרביעית והכונה בה לבאר ענין החלק השני והוא שאמר הממאנת באיש הוא מותר בקרובותיה והיא מותרת בקרוביו ולא מן הכהונה נתן לה גט הוא אסור בקרובותיה והיא אסורה בקרוביו ופסלה מן הכהונה נתן לה גט והחזירה מאנה בו ונשאת לאחר ונתאלמנה או נתגרשה מותרת לחזור לו מאנה בו והחזירה ונתן לה גט ונשאת לאחר ונתאלמנה או נתגרשה אסורה לחזור לו זה הכלל גט אחר מיאון אסורה לחזור לו מיאון אחר גט מותרת לחזור לו הממאנת באיש ונשאת לאחר וגרשה לאחר ומיאנה בו לאחר וגרשה לאחר ומיאנה בו כל שיצאה ממנו בגט אסורה לחזור לו במיאון מותרת לחזור לו אמר הר\"ם רצה ר' אליעזר באמרו שהוא כאשר עכב האיש והוציאה בגט הרי היא כאשתו ואסור בקרובותיה וכאשר מיאנה ולא יהיה לאיש עכבה כאלו אינה אשתו ומותר בקרובותיה וכבר ביאר זה בהמשלים:",
                "<b>אמר</b> המאירי הממאנת באיש הוא מותר בקרובותיה והיא מותרת בקרוביו שאין ביאתו בה אלא כפתוי בעלמא וכבר ביארנו שנושאין על האנוסה והמפותה וכן לא נפסלה מן הכהונה שאין המיאון נחשב כגט אבל אם נתן לה גט אע\"פ שלא היו הקדושין קדושין גמורין ולא הגט גט גמור הוא אסור בקרובותיה והיא אסורה בקרוביו ונפסלה מן הכהונה וכן הלכה:",
                "<b>נתן</b> לה גט והחזירה בקטנותה ומיאנה בו ואחר מיאוניה נשאת לאחר ונתארמלה הימנו או נתגרשה הרי זו מותרת לחזור לו ואינה נידונת אצלו כגרושתו מן הנשואין שמאחר שמיאנה בו אחר שהחזירה הרי המיאון ביטל כח הגט והרי הוא כמחזירה מתוך מיאון אבל אם מיאנה בו והחזירה ונתן לה גט ונשאת לאחר ונתארמלה הימנו או נתגרשה אסורה לחזור לו אע\"פ שכבר מיאנה בו הואיל ומתוך הגט הוא מחזירה ר\"ל שלא היה מיאון אחריו שהרי הכל סבורים בה שגרושתו מן הנשואין הוא מחזיר אחר שלא היה מיאון אחר הגט שמתוכו יהא נודע לכל שלא היה הגט כלום וכן הלכה:"
            ],
            [
                "<b>הממאנת</b> באיש ונשאת לאחר וגירשה ואחר כך נשאת לאחר ומיאנה בו ונשאת לאחר וגירשה וכן אחר כך נשאת לאחר ומיאנה בו וכן לאחר וגירשה ולאחר ומיאנה וכן כמה כל שיצאה ממנו בגט אסורה לחזור לו ואע\"פ שיש מיאון של אדם אחר אחר גירושיו ואין אומרין מיאון דבתרא מבטל ליה למיאון דקמא אע\"פ שאף זה מכח מיאונו של זה נודע שגיטו של זה לא היה כלום דאי אמרת הכי איכא למיחש שמא ילך אחד מבעלי הגט ומפתה אותה להוציאה מתחת הבא אחריו במיאון והוא שאמרו אזיל ומשבש ומייתי לה ואפילו אחרון שלא היה אחריו אלא מיאון אסורה לחזור לו ושמא תאמר אם כן אף במיאון דידיה כגון נתן לה גט והחזירה ומיאנה בו ונשאת לאחר וגירשה שמותרת לחזור לו נימא הכי ואע\"פ שאם נאמר כן אף ביוצאה במיאון ושלא היה שם גט כל עיקר יש לך לאסרה בנשואי שני מחששא זו הא לא איפשר דכל שאין שם אלא מיאון לבד אינו אלא כזנות בעלמא שאם תחוש לכך אף בעמדה תחתיו בזנות כן אלא בנתן לה גט והחזירה ומיאנה ונשאת לאחר וגירשה שמותרת לחזור לו נימא הכי בזו אין לחוש בה דהא שבשה אחר שגירשה ולא אישתבש שהרי מיאנה בו ואין לחוש לפיוס אלא למי שיצאה בגט ומכל מקום בגמרא הקשו בזו מדקתני סיפא דרישא מיאנה בו והחזירה ונתן לה גט ונשאת לאחר ונתארמלה או נתגרשה הימנו שאסורה לחזור לו הא מיאנה בשני מותרת לחזור לו דאלמא מיאונו של שני מבטל כח גיטו של ראשון ואוקמוה כתנאי ומי ששנה זו לא שנה זו ועולא פירש זו האחרונה בשלשה בגיטין שהוציאה שלשה גיטין וכדקא מני להו בגוה ומיתחזיא כגדולה דתלתא גיטין בקטנה לא שכיחי ואסורה אף לראשונים אבל קודם שתשלש אתי מיאון דחבריה ומבטל גיטא דידיה ומכל מקום הלכה פסוקה מיאון דידיה מבטל גיטא דידיה אבל מיאון דחבריה לא מבטל גיטא דידיה כרב דקאמר הכי בגמרא בהדיא ר\"ל שאם יצתה מראשון בגט אע\"פ שיצאת משני אחריו במיאון אסורה לחזור לראשון ואע\"פ שר' ישמעאל חלק עליו הלכה כרב:",
                "<b>זהו ביאור המשנה וכלה על הדרך שכתבנו הלכה היא ודברים שנכנסו תחתיה בגמרא אלו הן:</b>",
                "<b>זו</b> שביארנו שכל שיצאה מתחתיו בגט אע\"פ שיצאה מתחת ידי השני במיאון שאסורה לחזור לראשון לא סוף דבר שהיא אסורה לו אלא אף לאחיו אסורה מדמיון גרושת אחיו ואע\"פ שלא אסרנוה לו אלא מפני שמכרת ברמיזותיו ובא לפתותה להוציאה מתחת בעלה ובאחיו מיהא אין לומר כן מכל מקום גזירה אחיו אטו הוא:",
                "<b>אשת</b> אחי האב שהיא שניה לו כמו שביארנו כ\"א א' אם נשאה אחיו מאביו שלא היתה שניה לו ונזדקקה לזה שהיא שניה לו אין אומרין שתמאן עכשו בנשואי אחי אמו למפרע כדי שיתבטלו אותן הנשואין ויהא זה מיבם מתורת אשת אח במקום מצוה שאין מיאון לאחר מיתה אלא באותו שבא מכח הבעל כגון יבם ומעתה אין צריך לומר בערוה גמורה כגון אשת אחיו מן האם שנשאה אחיו מאביו שהרי בשעת נפילה נראית כאשת אחיו מאמו:",
                "<b>המשנה</b> החמישית והכונה בה בביאור החלק השלישי והוא שאמר המגרש את האשה והחזירה מותרת ליבם ר' אלעזר אוסר וכן המגרש את היתומה והחזירה מותרת ליבם ר' אלעזר אוסר קטנה שהשיאה אביה ונתגרשה כיתומה בחיי האב והחזירה אסורה ליבם ומודין חכמים לר' אלעזר בזמן שגרשה קטנה והחזירה קטנה מפני שהיו גירושיה גירושין גמורין ולא היתה חזרתה גמורה אבל אם גירשה קטנה והחזירה גדולה או שגדלה תחתיו מותרת ליבם אמר הר\"ם פי' אמרו החזירה ליבם רוצה בו כאשר החזירה כשהיא קטנה ומתו ועדין היא קטנה לפי שגירושיה גרושין גמורין והחזרתה אינה גמורה אולם כאשר החזירה והיא גדולה או היא קטנה וגדלה אצלו ואחר כך מותרת ליבם ואין הלכה כר' אליעזר:",
                "<b>אמר</b> המאירי המגרש את האשה והחזירה מותרת ליבם הואיל ובשעת מיתה הויא לה אשת אח במקום מצוה אע\"פ שכבר היתה גרושת אחיו שאין אומרין נשואין הראשונים מפילים את היבמה ליבם והרי נאסרו עליו אותם הנשואין בשעה שגירשה אחיו מכח גרושת אחיו אלא שעת מיתה מפלת והרי בשעת מיתה הויא לה אשת אח במקום מצוה ור' אליעזר אוסר מדין גרושת אח והלכה כתנא קמא:"
            ],
            [
                "<b>וכן</b> המגרש את היתומה ר\"ל שהיתה בת מיאון והחזירה מותרת ליבם שהרי גירושיה וחזרתה במדה אחת הם וזו וזו אינן גמורין וכל שכן אם החזירה משגדלה ור' אליעזר אוסר אף בהחזירה כשהיא גדולה ומשום גזירה דהחזירה כשהיא קטנה והלכה כתנא קמא אבל קטנה שהשיאה אביה וגירשה שנעשית עכשו יתומה בחיי האב והחזירה כשהיא קטנה ומת בעודה קטנה אסורה ליבם שהרי גירושיה היו גירושין גמורין וחזרת נשואיה אינן נשואין גמורים והרי מדת גרושת אח שבה מרובה על מצות יבום וחולצת ולא מתיבמת והוא שאמרו בבריתא מודים חכמים לר' אליעזר בקטנה שהשיאה אביה ונתגרשה שהיא כיתומה בחיי האב והחזירה שאסורה ליבם מפני שגירושיה גירושין גמורין ונעשית אשת אח גמורה וחזרתה אינה חזרה גמורה להזקיקה ליבום גמור ודוקא בגירשה כשהיא קטנה והחזירה כשהיא קטנה אבל אם החזירה כשהיא גדולה שנמצאת אף חזרתה חזרה גמורה או החזירה כשהיא קטנה וגדלה אצלו שנמצא אישות שלה גמור בשעת מיתה מותרת ליבם ששעת מיתה מפלת ליבום כמו שהתבאר ואע\"פ שר' אליעזר חולק אף בזו לומר שחולצת ולא מתיבמת הלכה כרבנן ובגמרא שאלו בקטנה שהשיאה אביה ונתגרשה והחזירה שאסורה ליבם לרבנן בשהחזירה כשהיא קטנה ולר' אליעזר אף בהחזירה כשהיא גדולה צרתה מהו ולא נשאלה אלא לר' אליעזר שגזר החזירה כשהיא גדולה אטו החזירה כשהיא קטנה ושאל בה אם צרתה מיהא מותרת להתיבם והשיבו היא גופה גזירה כלומר שלא נאסרה אלא מגזירת החזירה כשהיא קטנה והיאך נגזור בצרתה אטו דידה אלא צרתה מותרת ויש פוסקים דדכותה לרבנן בהחזירה כשהיא קטנה אע\"פ שאסורה מפני שגירושיה גמורין וחזרתה אינה גמורה שצרתה מותרת ואע\"ג דהכא ליכא למימר היא גופה גזירה דאיהי גופה מן התורה אסירא ובכרת היא מכל מקום כל דשרי ר' אליעזר בהחזירה כשהיא גדולה שרו רבנן בהחזירה כשהיא קטנה וכן נראה דעת גדולי הפוסקים ובקצת הלכות נמצאת כן להדיא ואף לגדולי הדורות ראיתיה כן בשם תלמוד המערב אלא שלא נתחוורו לי הדברים ומכל מקום עקר הדברים ומה שהסכימו בו רוב מפרשים הוא שכל שהחזירה כשהיא קטנה צרתה חולצת ולא מתיבמת חולצת דהא מדאוריתא כמאן דלא אהדרה היא וצרתה מדאוריתא בת חליצה ויבום היא ואין להתירה לשוק בלא חליצה אבל לא מתיבמת הואיל והיא גופה אסורה ליבם מן התורה אחר שגירושיה גמורין ואין חזרתה גמורה גזרינן צרתה אטו היא ואין כאן אלא חדא גזירה אלא שחליצת הצרה פוטרת את היתומה אבל אין חליצת היתומה פוטרת את הצרה ולענין ביאור יש שואלים לר' אליעזר אף כשהיא גופה אינה אלא מדרבנן צרתה היאך מתיבמת והרי זיקת שני יבמין אין איסורה אלא מדברי סופרים ואעפ\"כ צרתה אינה מתיבמת ואיפשר שבזו הואיל ואיהי גופה לרבנן מיבמא צרתה לדידיה דין הוא שתיבם ובלקוטי גאונים ראיתי שנסתפקו בצרת שניה אם מתיבמת הואיל ואיהי גופה לא מיתסרא אלא מדרבנן או אינה מתיבמת כדין צרת זיקת שני יבמים ומכריעים בה שמותרת וכן כתבוה גדולי המחברים והדברים נראין דהא צרת מחזיר גרושתו מותרת והיאך מחמירין בצרת איסורי סופרים יותר מצרת חייבי לאוין ואע\"פ שבצרת זיקת שני יבמים החמירו אין לנו בגזירותיהם אלא מה שנתגלה לנו והדברים רופפים:",
                "<b>זהו ביאור המשנה וכבר למדת פסק שבה מתוך דברינו ולא נתחדש עליה בגמרא דבר שלא ביארנוהו:</b>",
                "<b>המשנה</b> הששית והכונה בה בענין החלק השלישי גם כן והוא שאמר שני אחים נשואים שתי אחיות קטנות מת בעלה של אחת מהן תצא משם אחות אשה וכן שתי חרשות גדולה וקטנה מת בעלה של קטנה תצא משם אחות אשה מת בעלה של גדולה ר' אליעזר אומר מלמדין את הקטנה שתמאן רבן גמליאל אומר אם מיאנה מיאנה ואם לאו תמתין עד שתגדיל ותצא הלז משום אחות אשה ר' יהושע אומר אוי לו על אשתו ואוי לו על אשת אחיו מוציא את אשתו בגט ואת אשת אחיו בחליצה אמר הר\"ם הלכה כר' אליעזר:",
                "<b>אמר</b> המאירי שני אחים נשואים שתי אחיות קטנות ר\"ל שהם ראויות למיאון ומת בעלה של אחת מהן תצא אלמנתו מזיקתו של זה משום אחות אשה שאם תאמר שאיסור אחות אשה שבה אינו איסור גמור הואיל וקטנה יתומה נשאת לו אף זיקתה של זו אינה זיקה גמורה והרי איסור אחות אשה שבה וחיוב זיקתה במדה אחת הן וכל שהם שוים אתי איסור אחות אשה ודוחה מצות יבום לגמרי וכן הדין בשתי חרשות ר\"ל שנתקדשו לשני אחים שהרי נשואי שתיהן שוים ושתיהן אין נשואיהן של תורה וכן הלכה:",
                "<b>גדולה</b> וקטנה ר\"ל שהיו שתי אחיות יתומות אחת גדולה שנשואיה נשואי תורה ואחת קטנה שנשואיה אינן נשואי תורה ונישאו לשני אחים אם מת בעלה של קטנה תצא אלמנתו משום אחות אשה דהא אלימא איסור אחות אשה שבה טפי ממצות יבום אבל אם מת בעלה של גדולה שנמצאת עכשו הזיקה זיקה של תורה ואיסור אחות אשה אינו אלא מדרבנן ונשואי קטנה דרבנן לא אלימי לאפקועי זיקה דאוריתא והויא לה זו שתחתיו אחות זקוקה וכן ליבם את הגדולה בעוד שאחותה הקטנה תחתיו לא דהויא לה אחות אשה דרבנן ולחלוץ לה גם כן אי אפשר שהרי יאסרו שתיהן זו משום חלוצה וזו משום אחות חלוצה ולהוציא את הקטנה בגט וליבם את הגדולה גם כן אי אפשר דהויא לה אחות גרושה דרבנן ר' אליעזר אומר מלמדין את הקטנה שתמאן ותעקור נשואיה לגמרי עד שפרח במיאוניה איסור אחות אשה מזו הגדולה ומיבם לה ואע\"פ שאמרו לעולם יתרחק אדם מן המיאונין מיאון של מצוה שאני ואין אומרין הרי מכל מקום בשעת נפילה נראית כאחות אשתו שאין אומרין כן אלא באשה שלא מיאנה בבעלה ומת לו ואחר כך ממאנת ביבם שנראית כערוה בשעת נפילה אחר שלא מיאנה בבעלה כל ימי חייו אבל זו שממאנת בבעלה עוקרת היא נשואיה לגמרי ואם לא מיאנה עד שהגדילה הויא לה אחות זקוקה ומוציא את אשתו בגט ואשת אחיו בחליצה רבן גמליאל אומר אם מיאנה מיאנה ואם לאו תמתין הגדולה עד שתגדיל הקטנה ותדור הקטנה עמו בהיתר ולכשתגדיל נעשו נשואיה נשואי תורה תצא אחותה משום אחות אשה וזה שמתירה לדור עמו ואינו חושש בה לאחות זקוקה אחר שאין זיקת אחותה נפקעת מפני שהוא סובר אין זיקה כלומר דלא אלימא זיקה ליאסר הקרובות מכח הזיקה כמו שהן אסורות מכח קדושין ומה שאמר שאחר שתגדיל תצא אחותה משום אחות אשה פירשוה בגמרא לכשתגדיל ותבעל ומפני שהוא סובר שהמקדש אחותה של יבמה נפטרה היבמה והלכה לה ואף זה כיון שבעל לאחר גדלותה נפטרה הגדולה ור' יהושע אומר אוי לו על אשתו אוי לו על אשת אחיו מפני שהוא סובר יש זיקה לאסור את שתחתיו מזיקת אחותה אחר שלא נפקעה זיקת אחותה ואי אפשר לבא עליה משתגדיל עד שתעשה באותה ביאה נשואה מן התורה שהרי אחות זקוקה וביאתה אסורה לעולם ואם שתמתין עד שתגדיל ולא תבעל אף זו אע\"פ שהגדילה כל שלא בעל נשואין דרבנן נינהו אלא שאין יוצאה במיאון ואינם מפקיעים זיקה וליבם לגדולה או לחלוץ או להוציא את הקטנה בגט אי אפשר כמו שביארנו וללמדה שתמאן אין לו אי משום דסבירא ליה אפילו בכי הא דבשעת נפילה נעשית כאחות אשתו אי משום דמיאון ראוי להתרחק ממנו אף לדבר מצוה הילכך על כרחו מוציא את אשתו בגט ואת אשת אחיו בחליצה על זו אמרו אוי לו על אשתו אוי לו על אשת אחיו והלכה כר' אליעזר וכבר ביארנו שאם לא מיאנה הקטנה והגדילה בין שבעל אחר שהגדילה בין שלא בעל מוציא את אשתו בגט ואשת אחיו בחליצה שלא אמר ר' אליעזר מלמדין וכו' אלא היכא דאיפשר אבל הגדילה שאי אפשר במיאון אף הוא מודה לדברי ר' יהושע וכן כתבוה גאוני ספרד אבל כשהיא קטנה מלמדין אותה שתמאן ואם אינה ממאנת מוציאין אותה שהרי באיסור אחות זקוקה היא עומדת תחתיו ומכל מקום אין כופין אותו להוציא שמא תמאן ויותר בקרובותיה אבל אם הגדילה קודם שתמאן כופין אותו להוציא את אשתו בגט ואשת אחיו בחליצה שהרי אין לה עוד תקנה במיאון ואם מתה היבמה קודם שתחלוץ מותר להחזיר את אשתו כמו שביארנו בפרק החולץ והמקדש אחות יבמה נאסרה לו הואיל ויש זיקה ומוציא את אשתו בגט ואשת אחיו בחליצה וזה שאמרו בשומרת יבם שקדש אחיו את אחותה שאומרין לו המתן עד שיעשה אחיך הגדול מעשה ומשום דקא סבר יש זיקה וכל שלא עשה אחיו מעשה הויא לה אחות זקוקתו ואעפ\"כ כל שעשה אחיו מעשה מותרת לו התם הוא דאיכא תקנתא להאי במעשה של אחיו וכשעשה אחיו מעשה נפקעה זיקתו והותרה אחותה אבל כל שאין שם מי שיפקיע את הזיקה מוציא את אשתו בגט ואת אשת אחיו בחליצה:",
                "<b>זהו ביאור המשנה ופסק שלה על הדרך שכתבנו ודברים שנכנסו תחתיה בגמרא אלו הן:</b>",
                "<b>כבר</b> ידעת שמצות יבום קודמת למצות חליצה ואם כן זו שאמרו כאן לעולם ידבק אדם בשלשה דברים ואחת מהן החליצה לדעת אבא שאול נאמרה שהיה אומר הכונס את יבמתו לשום נוי או לשום ממון או לשום דבר אחר ר\"ל שלא לכונת קיום המצוה הרי הוא כאלו פגע בערוה ומתוך כך היא חושש שמא יכניסנה לשום אחת מאלו ואין הלכה כמותו כמו שהתבאר ל\"ט ב':",
                "<b>לעולם</b> יהא אדם משתדל בהבאת שלום שבין אדם לחבירו וכמו שאמר דוד בקש שלום ורדפהו כלומר שיהא משתדל עליו הרבה וכדכתיב רודף צדקה וחסד ימצא חיים צדקה וכבוד:"
            ],
            [
                "<b>לעולם</b> אל יהא אדם רגיל בנדרים שהרבה פעמים אדם בא לידי חרטה ומביא עצמו לידי מכשול ואם נדר יהא רדוף לילך אצל חכם ויתירנו שלא יהא רגיל בכך דרך הערה אמרו חכמים כל הנודר כאלו בנה במה ר\"ל בשעת איסור הבמות והמקיימו ר\"ל שאינו משתדל בהתרתו כאלו הקריב עליה קרבן:",
                "<b>אף</b> הם אמרו לעולם יתרחק אדם מן המיאון שלא יהא נזקק בו ר\"ל מיאון שלא במקום מצוה כמו שביארנו במשנתנו שמא תגדל ותתחרט והוא בא לפתותה ולהוציאה מתחת בעלה כשידע חרטתה:",
                "<b>וכן</b> הזהירו דרך עצה שלא יהא רגיל לקבל פקדונות מבני עירו שכל שעושה כן הרי ביתו של נפקד אצל המפקיד כאלו הוא שלו ובני אדם מפחיתים אותו וחושבים עליו שהוא מגולגל:",
                "<b>וכן</b> הזהירו עוד דרך עצה שיהא אדם נזהר מן הערבות ובפרט בערבי של ציון והוא שם מקום שהיו רגילים בו לתבוע את הערב תחלה וזהו לשון דקא עבדי שלוף דוץ כלומר ששולפין עצמן מן הלוה ונועץ עצמו על הערב:",
                "<b>לעולם</b> יהא אדם נמנע שלא לקבל גרים אלא אם כן אחר בחינה גדולה על הדרך שהתבאר במסכתא זו שמא מתוך אי זו סבה הם מתגיירים ואין כונתם נקייה מכל וכל וכשנתגיירו ופרחה סיבתם הם מקילין בדקדוקי מצות וישראל למדים מהם והוא שאמרו קשים גרים לישראל כספחת:",
                "<b>כל</b> שתוקע עצמו לדבר הלכה ר\"ל שמתמיד לעסוק בתורה כל היום ומיקל בעשיית המצות מתוך עסקו בתורה אפילו שכר תורה אין לו שנאמר ולמדתם ועשיתם כל שישנו בעשייה ישנו בלמידה וכל שאינו בעשייה אינו בלמידה ואם היה מלמד לאחרים ואחרים מקיימין מתוך למודו אין לו שכר במה שהם מקיימין על פיו אלא שיש לו מיהא שכר תורה:",
                "<b>כל</b> שיש אצלו רב או חכם שהוא יכול לברר עמו ספיקותיו והוא נשען בבינתו ומדמי מילתא למילתא ומורה מתוך סברותיו הרי זה בקללת חכמים וראוי לגעור בו הרבה כמי שאין אימת הוראה עליו ולעולם צריך שיהא החכם ירא בהוראה דרך הערה אמרו לעולם יראה דיין עצמו כאלו חרב מונחת לו בין ירכותיו וגיהנם פתוחה מתחתיו ר\"ל שיתיירא מעונש בעולם הזה ובעולם הבא שנאמר הנה מטתו שלשלמה ששים גבורים סביב לה כלם אחוזי חרב מלומדי מלחמה מפחד בלילות מפחדה של גיהנם שדומה ללילה רומז שהיה מדרשו מזויין בתלמידי חכמים גדולים כדי שלא יכשלו בהוראה:",
                "<b>זה</b> שאמרו במשנתנו לדעת רבן גמליאל תמתין עד שתגדיל ותצא הלזו משום אחות אשה כבר ביארנו דוקא עד שתגדיל ותבעל שהביאה קדושין והוה לה כמקדש אחות יבמה שנפטרה יבמה והלכה לה הא כל שלא בעל אע\"פ שהגדילה מודה רבן גמליאל שאין איסור אחות אשה שבה מפקעת הזיקה שמאחר שלא בעל אע\"פ שהגדילה אינן עדין קדושי תורה וזהו דעתו של רב ומכל מקום רב ששת חלק עמו לומר שלדעת רבן גמליאל קדושי קטנה מיתלא תלו וכי גדלא גדלי בהדה אע\"ג דלא בעל ונעשית בשעת גדילתה מקודשת מן התורה לדחות זיקת אחותה בקדושין שקבלה בקטנותה ומפני שבשעה שקדשה בקטנותה נעשה כאלו התנה שתתקדש לו לאחר גדלות וכן פירשוה גדולי הדור וכענין אותה שאמרו קדושין נ\"ט א' הרי את מקודשת לי לאחר שלשים שאם קדשה אחר תוך שלשים מקודשת לשני ואם לא קדשה אחר מקודשת לראשון לאחר שלשים ואע\"פ שנתאכלו המעות הרי מכל מקום שעבודם עליה ואע\"פ שזו קטנה היתה ואם נתאכלו המעות היאך שעבודם עליה והרי אינה משועבדת מן התורה דכתיב כי יתן איש אל רעהו פרט לקטן מכל מקום הואיל ותקנו לה נשואין ניחא לה להשתעבד בהן משהגדילה כדי שיתקיימו הקדושין באותה שעה ואע\"פ שהקשה רב ששת לרב מדתניא המקדש את הקטנה קדושיה תלויין ומשמען של דברים דאי גדלא גדלי בהדה ואע\"ג דלא בעל כבר תירצוה לרב דהכי קאמר מילתא דקטנה תליא וקיימא שמא יבעול משתגדיל ותהא אשתו מן התורה שמא לא יבעול משתגדיל ולא תהא אשתו של תורה ואף רב ששת פקפק ואמר הוא עדיף מינאי ואנא עדיפנא מיניה כלומר אנא עדיפנא שלשון הבריתא מוכיח כדברי והוא עדיף מינאי שהסברא נותנת כדבריו ולשון הבריתא איפשר לתרצו כן וגדולי הרבנים גורסין דאמרה הוא עדיף כו' ופירשוה בדרך אחרת וזה עיקר ואע\"פ שלענין פסק כבר ביארנו שאין הלכה כרבן גמליאל וכל שהגדילה בלא מיאון בין בעל בין לא בעל מוציא את אשתו בגט וחברתה בחליצה והמקדש אחות יבמה לא נפטרה וצריכה חליצה ומוציא את האחרת בגט מכל מקום לענין פסק אנו צריכים בדברים אלו לברר מתוכן דינין אחרים והוא לידע שקטנה שלא מיאנה והגדילה ולא בעל וקבלה קדושין מאחר שצריכה גט משניהם מן הראשון מדרבנן שהרי היא נשואה לו מדרבנן הואיל והגדילה אע\"פ שלא בעל ואינה יכולה למאן וכמו ששנינו עד מתי הבת ממאנת עד שתביא שתי שערות ואע\"פ שר' יהודה חלק לומר עד שירבה שחור על הלבן אין הלכה כמותו כמו שהתבאר בראשון של חולין שאמרו כל מקום שיש חליצה אין מיאון וכל שיש מיאון אין חליצה ומה שאמר ר' ישמעאל שכל שקדושיו טעות אפילו בנה מורכב על כתפה ממאנת והולכת אע\"פ שאין הלכה כמותו אף הוא לא אמרה אלא בקדושי תנאי ולא נתקיים התנאי אבל במיאון דעלמא משהביאה שתי שערות אין מיאון והוא שאמרו בפרק נושאין משכחת לה בקדושי טעות ואליבא דר' ישמעאל ולא אמר משכחת לה בממאנת ואליבא דר' ישמעאל ואע\"פ שבמסכת נדה פרק סימן אמרו מעשה בבתו של ר' ישמעאל שבאה לבית המדרש ובנה מורכב על כתפה וכו' עד נמנו וגמרו שאין הבת ממאנת עד שתביא שתי שערות פירשו גדולי הדור דלאו למימרא דלר' ישמעאל ממאנת אלא שהיו הם רוצים לדמותם זו לזו ונמנו וגמרו שאף ר' ישמעאל לא אמרה אלא בקדושי טעות אבל במיאון דקטנה משהגדילה לא אף על פי שלא בעל אלא שאינם אלא קדושי סופרים עד שיבעול ומאחר שהגדילה ואינה יכולה למאן אי אתה יכול לומר נשואיה הן הן מיאוניה וצריכה גט מראשון וכל שכן משני דהוו להו קדושי תורה ואם רצה ראשון לגרש שני כונס אבל לגרש שני ולכנוס ראשון לא שמא יאמרו מחזיר גרושתו מן הנשואין היא כמו שנאמר כיוצא בה באחרון של גיטין ואף מגרש ראשון וכונס שני דוקא שלא בא עליה קודם שיגרש ראשון אבל אם בא עליה קודם שיגרש ראשון הואיל ושם נשואה עליה תצא מזה ומזה וכל הדרכים האלו בה כך כתבוה גדולי הפוסקים אלא שגדולי המפרשים כתבו שלא נאמר כן אלא במקום איסור ערוה או איסור לאו של תורה משום דמיחלפא באשה שהלך כו' אבל זו שאין איסורה מחוור לא נאסרה:",
                "<b>ונשוב</b> לדברינו והוא שזו שכתבנו בהגדילה ולא בעל דברים ברורים הם ולא נחלקו בהם רב ושמואל כלל דלא סבירא להו דכי גדלא גדלי בהדה עד שתעשה מקודשת לראשון מן התורה ולא תצטרך גט משני אבל כשהגדילה ובעל או שנתיחדה עמו שכל באשתו יחוד כביאה הוא כמו שביארנו ועמדה ונשאת לדעת רב אינה צריכה גט מפני שהביאה אחר גדלותה עשאה מקודשת קדושי תורה שאף הוא יודע שאין קדושי קטנה כלום וגמר ובעל לשם קדושין הואיל ובעל בעדים או נתיחד בפני עדים אע\"פ שלא הזמינם לכך ושלא פירש שלשם קדושין הוא בועל וקדושי שני אינן כלום ושמואל סבר שעל דעת קדושין הראשונים בעל ואין הביאה מחדשת בה כלום ועדין אינה מקודשת אלא מדברי סופרים וצריכה גט משניהם והלכה כרב וזהו הפסק הברור בענין זה בלא שום פקפוק ואף גדולי הפוסקים כך כתבוה לענין פסק אלא שלשונם לא נתברר כל כך במה שכתבו הא מילתא ספיקא הוי ולדברינו אין בה שום ספק אלא שהם פקפקו במה שמצאו לראשי ישיבות שכתבו בשמועה זו שלמדין הימנה שכל שלא בעל אע\"פ שהגדילה כמה ממאנת ומדשני ליה מילתא דקטנה תליא וקיימא ולא שני ליה תלויין למיאונין דאלמא אע\"פ שגדלה ממאנת ולפיכך הוצרכו לומר דאשנויי לא סמכינן ומכל מקום הדברים מחוורים כמו שכתבנו וזו שכתבנו בבעל שאינה צריכה גט משני דוקא בשקבלתם שלא בפני הראשון הא אם קבלתם בפניו צריכה גט שהרי זו כאומרת גרשתני כמו שכתבנו באחרון של גיטין פ\"ט ב' ויש אומרין שזו אינה צריכה גט מראשון דכמגורשת גמורה חשבינן לה אף להתירה לכתחלה וכן מוכיח למטה בראש פרק האשה שלום קט\"ז א' כמו שנבאר בע\"ה:"
            ],
            [
                "<b>המקדש</b> על תנאי וכנסה סתם אע\"פ שלא נתקיים התנאי הרי זו אשתו גמורה הואיל וכנסה סתם ודאי מחל תנאו וכבר ביארנוה בפרק המדיר:",
                "<b>אע\"פ</b> שכתבנו בהגדילה ולא בעל ונתקדשה לשני שצריכה גט משניהם במקום שהשני חטפה ברמאות ובעזות מצח אע\"פ שאחר כך פתה וקדשה הואיל ועשה שלא כהוגן אף חכמים עושין לו שלא כהוגן שלא לחוש למעשיו כלל והוא שאמרו כאן ההיא דהוה בנרש דאיקדישא כשהיא קטנה וגדלה ואותבוה אכורסיא ואתא איניש אחרינא וחטפה מיניה ולא אצרכוה גיטא מבתרא ומפני שהוא עשה שלא כהוגן ועשו לו שלא כהוגן ואפקעינהו לקידושי מיניה אם בכסף באפקורי ממונא ונמצא שלא נתן לה כלום ואם בביאה בשוויה בעילת זנות וקדושי שטר מיהא איני יודע במה מפקיעין אותם אלא שמכל מקום לא חלקו חכמים ואחר שהופקעו הקדושין להוציאה בלא גט מותרת לחזור לראשון אפילו היה כהן ואין כאן לא משום מחזיר גרושה מן האירוסין ולא משום גרושה לכהן ומכל מקום אם נבעלה לשני אם ראשון כהן אסורה לו אפילו נבעלה באונס ואם ישראל הוא ונבעלה באונס מותרת לו שאע\"פ שלא נבעלה לראשון משהגדילה מכל מקום אשת איש דרבנן היא:",
                "<b>המשנה</b> השביעית והכונה בה בענין החלק הרביעי והוא שאמר מי שהיה נשוי לשתי קטנות ומת ביאתה או חליצתה של אחת מהן פוטרת צרתה וכן שתי חרשות קטנה וחרשת אין ביאת אחת מהן פוטרת צרתה פקחת וחרשת ביאת הפקחת פוטרת את החרשת אין ביאת החרשת פוטרת את הפקחת גדולה וקטנה ביאת הגדולה פוטרת את הקטנה ואין ביאת הקטנה פוטרת את הגדולה אמר הר\"ם העקרים אשר נבנו עליהן אלו ההלכות כי האדם כאשר היו לו נשים רבות ונשואי כל אחת מהן נשואין שלמים ביאה אחת מהן או חליצתה פוטרת צרותיה ואם היו נשואי כל אחת מהן נשואין חסרין אבל שחסרון נשואי כלם יהיו מצד כמו שתהיה כל אחת מהן קטנה או כל אחת מהן חרשת ביאה אחת מהן או חליצתה למי שאפשר בה החליצה פוטרת צרתה לפי שהחרשת לא תחלוץ ואמר וכן שתי חרשות ביאה אחת מהן פוטרת צרתה והוא ענין אמרו מאי וכן ואם היתה אחת מהן קטנה והשנית חרשת אין ביאת אחת מהן פוטרת צרותיה להתחלפות סדרי חסרון הנשואין הנה שביאת שלמת הנשואין או חליצתה פוטרת צרותיה אבל ביאת חסרת הנשואין או חליצתה אינה פוטרת הצרה השלמת הנשואין ואמנם תפטור אשר היא חסרת הנשואין כמו שביארנו ומהמשלנו התבאר לך שקטנה וחרשת אין נשואיה נשואין שלמים:",
                "<b>אמר</b> המאירי צריך שתזכור מה שהקדמנו בתחלת המסכתא שאין מתורת אח אחד חיוב יבום או חליצה אלא מאחד מן האחים לאחת מן היבמות וכל שנעשה יבום או חליצה מאחד מן היבמים לאחת מן היבמות נסתלקה תורת זיקה מאותו בית מכל היבמין ומכל היבמות וכל שכן ביבמות הרבה הבאות מאח אחד לפני יבם אחד שאם יבם או חלץ לאחת מהן נסתלקה תורת זיקה מכלן לגמרי ודבר זה מכל מקום פירושו בשנשואי היבמות הם על מדרגה אחת כגון ששתיהן נשואות נשואין גמורים ועכשו בא ללמד שאף כשהנשואין אינן גמורין כל שהם על מדרגה אחת כך הוא הדין אבל אם נשואי האחת חזקים יותר משל חברתה את שנשואיה גמורים פוטרת את חברתה שאין נשואיה גמורים כל כך ביבומה או בחליצתה אבל אותה שאין נשואיה גמורים אינה פוטרת את חברתה שנשואיה גמורים ועל זו אמרו מי שהיה נשאוי לשתי קטנות ר\"ל שלא נישאו מצד אביהן ומת והרי ששתיהן נשואין שאינן גמורין ואחר שמכל מקום במדרגה אחת הם ביאתה או חליצתה של אחת מהן פוטרת את חברתה ודבר זה לענין חליצה מיהא גדולי קדמונינו פירשוה חליצתה לאחר שתגדיל ר\"ל שאם גדלות אחר כן בזיקת יבום חליצת אחת מהן פוטרת חברתה הא קטנה חליצתה פסולה ובכדי לא נפקן ויש מפרשים אפילו בקטנותה ולדעת רבנן שאמרו ק\"ה ב' באשה בין גדולה בין קטנה והילכך קטנות בנות חליצה נינהו הא לר' מאיר לא דלדידיה חליצת קטנה אינה כלום ויש מפרשים שאף ר' מאיר לא אמרה אלא לכתחלה הא דיעבד חליצתה כשרה ויש מפרשים אף בקטנותה וממה נפשך אי נשואין נינהו נפטרה אחת בחברתה אי לאו נשואי נינהו תרויהו פטירן ואין נראה כן דודאי אם אין חליצתן כשרה בכדי לא נפקן וכן הדין בשתי חרשות שהרי שתיהן שוות לחסרון דעת ואי נשואין נינהו נפטרה אחת בחברתה ואי לאו נשואין נינהו תרויהו פטירן ודקדקו בגמרא מדקאמר וכן שתי חרשות ודאי פירושו בין בביאה בין בחליצה וחרשת בת חליצה היא והא תנן החרש שנחלץ והחרשת שחלצה חליצתן פסולה ואם כן במאי מיפקעה ותירצוה דדוקא אביאה כלומר לא אמרו וכן בשתי חרשות אלא שביאת האחת פוטרת את חברתה אבל בחליצה לא שאין חליצה לחרשת אף לפטור את עצמה וכל שכן לפטור את חברתה בין בחרשת מעיקרא בין בפקחת שנתחרשה ואחר שנשואיה נשואין מיהא מדרבנן בכדי לא נפקן:",
                "<b>קטנה</b> וחרשת אין ביאת אחת מהן פוטרת צרתה שהרי אין נשואיהן שוים שהחרשת קנויה ודאי מדרבנן אלא שמשויירת בקנינה מצד שאין לה דעת כלל לאקנויי נפשה אבל הקטנה ספק קנויה לגמרי מדרבנן הואיל ויש לה דעת כל שהו לאקנויי נפשה ספק אינה קנויה כלל הואיל ויכולה למאן ולעקור את הקדושין למפרע הילכך ביאת חרשת אינה פוטרת את הקטנה שמא הקטנה קנין גמור ואין המשויירת פוטרת את הקנויה לגמרי וקטנה אינה פוטרת את החרשת שמא הקטנה אינה קנויה כלל ואינה פוטרת את שקנויה במקצת ומאחר שזהו הטעם אתה למד מה שפירשו עליה בגמרא שאין בה הפרש בחרשת זו בין שנפלה מאחיו חרש לנפלה מאחיו פקח שאין אומרין דוקא בשנפלה לו מאחיו פקח דלא ידעינן אי בקטנה הוה ניחא ליה לקמא משום דאתיא לכלל דעה אי בחרשת הוה ניחא ליה משום דבת ביאה היא ואחר שכן אין הדבר ידוע באי זו חלו הנשואין יותר אבל אם נפלה לו מאחיו חרש אנן סהדי דבחרשת הוה ניחא ליה אלא בין שנפלה מאחיו פקח בין מאחיו חרש הדין עליהן כמו שכתבנו ומן הטעם שהוזכר ואין תקנה לקטנה וחרשת להיות שתיהן ניתרות אלא שנלמד את הקטנה למאן וישא את החרשת והקטנה תנשא לאחר ואי לא ניחא ליה בחרשת או שהגדילה הקטנה ואינה יכולה למאן כונס את החרשת ומוציאה בגט וקטנה תמתין עד שתגדיל ותחלוץ שהרי ליבם את שתיהן אי אפשר משום סרך שני בתים ולחלוץ שתיהן אי אפשר שאינן בנות חליצה וליבם את האחת ושתהא האחת פטורה אי אפשר שהרי אין ביאת אחת מהן פוטרת חברתה וליבם את החרשת ושתהא הקטנה חולצת לכשתגדיל אי אפשר שהרי משיחלוץ לקטנה אי אפשר להשהות את החרשת שהרי נסתלקה זיקת הבית בחליצה אחת אלו היתה חליצה גמורה וביאת החרשת אינה ביאה גמורה עד שנאמר בה שאין אחריה כלום אלא כונס את החרשת ומוציאה בגט והקטנה תחלוץ לכשתגדיל וינשאו שתיהן לאחרים ומכל מקום אינו צריך להוציאה מן הדין עד שיחלוץ לאחרת ומה שהקשו בגמרא ק\"א א' ניתיב חרשת גביה פירושו לעולם אבל מכל מקום יושבת היא עמו עד שיחלוץ לאחרת אלא שיש גוזרין להוציאה לאלתר אחר ביאה ראשונה מפני שהחליצה פוסלת למפרע ונמצאו כל ביאותיו באיסור וכמו שאמרו בגמרא חרשת דליכא תקנתא דאיסורא ר\"ל חליצה תני תקנתא דאיסורא ר\"ל ביאת איסור:",
                "<b>ואחר</b> כך בא לבאר כשנשואי האחת נשואין גמורין ושל חברתה אינן נשואין גמורין לומר שזו שנשואיה גמורין פוטרת חברתה ולא האחרת כמו שהקדמנו והוא שאמר פקחת וחרשת ביאת הפקחת פוטרת החרשת והוא הדין לחליצתה אלא שמתוך שבחרשת אין חליצה כמו שביארנו אלא ביאה נקט ליה הכא ביאה לבד וביאת החרשת אינה פוטרת את הפקחת וכן גדולה וקטנה ביאת הגדולה פוטרת את הקטנה ואין ביאת הקטנה פוטרת את הגדולה:",
                "<b>ואחר</b> שביאר ענינים אלו בפטור חזר ופירשם לענין פסול ר\"ל על אי זה צד תפסל אחת בחליצת חברתה או בביאתה והוא שאמר מי שהיה נשאוי לשתי יתומות קטנות ר\"ל שלא נישאו מצד אביהן ומת וכו' ואף זו משתלשלת לטעם משנה שלפניה והוא שהדבר ידוע שכל שפטרה ביאת הראשונה את השניה כשחזר ובא על השניה זנות בעלמא הוא ולא פסל את הראשונה אבל כשלא נפטרה פסל ומעתה היה נשאוי שתי יתומות קטנות ומת ובא יבם על הראשונה וקנאה מדרבנן שהיבם כל שביאתו וביאתה ביאה כגון בן תשע ובת שלש יכול ליבם וקנאה מדברי סופרים עד שנפטרה האחרת בביאתה וכשחזר ובא על השניה לא פסל את הראשונה וכן אם חזר אחיו ובא על השניה לא פסל את הראשונה שהרי ביאתן מכל מקום שוה היא וכבר נפטרה השניה בביאת הראשונה ממה נפשך שאם נשואין גמורין מדברי סופרים הם הרי זו אשתו לגמרי ואם אינן נשואין נכריות בעלמא הן ומאחר שנפטרה אין ביאתה אלא זנות וכן הדין בשתי חרשות שהרי אף הן ביאתן שוה ונפטרה השניה בביאת הראשונה ובזו יראה שאין צורך שתמאן האחרת וגדולי המחברים כתבו בה אבל מלמדין את הקטנה שתמאן ויקיים זה את יבמתו שנבעלה לו תחלה ואיני יודע למה:",
                "<b>קטנה</b> וחרשת ובא יבם על הקטנה וחזר ובא הוא או אחיו על החרשת פסל את הקטנה כך היא גירסת גדולי הרבנים וזו לגבי קטנה מיהא אינה מן הדין שהרי קטנה או קנויה או אינה קנויה כמו שביארנו והחרשת קנויה ומשויירת ואחר שכן מה נפשך אי קטנה קנויה הוה לה ביאת חרשת זנות בעלמא ואם אינה קנויה נכרית בעלמא היא ואין ביאת חרשת ראויה לפסלה וחרשת היא דאיתסרא לה שמא הקטנה קנויו ואיתסרא חרשת משום שני בתים אבל קטנה לא אלא גזירה שמא יבא על החרשת תחלה ואחר כך שבא על הקטנה ושמא הקטנה קנויה וביאתה עדיפא מביאת חרשת ופוסלתה ר\"ל שאוסרה משום שני בתים וכמו שאמר אחריה בא יבם על החרשת וחזר ובא הוא או אחיו על הקטנה פסל את החרשת ומכל מקום גדולי הפוסקים גורסין בראשונה ר\"ל בבא יבם על הקטנה וחזר ובא על החרשת לא פסל את הקטנה ובסופא ר\"ל בבא על החרשת תחלה הם גורסים פסל על הדרך שפירשנו ואי אפשר לומר כן חדא דאם כן רב חסדא דאשמעינן בגמרא דחרשת קנויה ומשויירת וקטנה קנויה ואינה קנויה מאי קמ\"ל מתניתין היא דהא על כרחיך כשאתה אומר בראשונה לא פסל ובשניה פסל מטעם זה אתה אומר כן ואדדייק לה מברייתא לידוק לה ממתניתין ועוד שהרי בברייתא אמרו להדיא בא יבם על הקטנה וחזר ובא על החרשת נאסרו שתיהן ומכל מקום גדולי ספרד גורסין כן ומפרשים דר' נחמיה היא דאמר ביאה פסולה פטרא צרה וליכא למיגזר משום בא על החרשת תחלה שאף בזו משהין את הקטנה אצלו אם אינה קנויה נכרית היא אצלו ואם קנויה היא אע\"פ שנפסלה עליו בביאת חרשת דוקא לכתחלה אבל בדיעבד קנאה ופוטרת צרה אבל לרבנן ביאה פסולה אינה פוטרת צרה ואפילו בא על הקטנה תחלה נאסרו שתיהן עליו מגזירת בא על החרשת תחלה שביאת הקטנה פסולה ואינה פוטרת צרה ואין בהם תקנה לרבנן אלא שתצא החרשת בגט והקטנה תגדיל ותחלוץ ומכל מקום לר' אליעזר שהלכה כמותו מלמדין בשתיהן את הקטנה שתמאן שהרי ממאנת לזיקתו והחרשת מותרת וגדולי המחברים כתבו בראשונה לא פסל והחרשת צריכה גט מפני שביאת הקטנה מעולה שהיא ראויה לאחר זמן ולפיכך יקיים את הקטנה שנבעלה תחלה ובשניה כתבו שפסל אלא שמלמדין את הקטנה שתמאן ויוציא את החרשת בגט והדברים זרים ואחר שמיאנה לו הרי נעקרה הזיקה ולמה נאסרה צרה אלא בשתיהן מלמדין את הקטנה למאן והחרשת ניתרת לו אבל כל שלא הספיקה למאן נאסרו שתיהן והילכך מפרישין את שתיהן ממנו והקטנה אסורה לו לעולם והחרשת תמתין ולא תבעל עד שתמאן הקטנה ואם מיאנה יקיים את החרשת ואם לא מיאנה מוציא את החרשת בגט שהרי אינה בת חליצה והקטנה הואיל והגדילה תחלוץ כדאיתה בבריתא בגמרא והוא הדין שצריכה גט שמאחר שבא עליה לא מיפטרא בחליצה לחודה אלא שלא הקפיד להזכיר אלא חליצה מצד שאינו מזכירה בחרשת:",
                "<b>פקחת</b> וחרשת בא יבם על הפקחת וחזר ובא הוא או אחיו על החרשת לא פסל את הפקחת שהרי נשואי הראשונה גמורים ושל שניה אינם גמורים וכשבא על הראשונה קנאה קנין גמור וביאת השניה שאחריה זנות בעלמא ואין ממנה סרך שני בתים ואינה צריכה כלום אלא שגדולי המחברים כתבו שהחרשת צריכה גט ואיני יודע למה שהרי כבר נפטרה אבל אם בא יבם על החרשת וחזר הוא או אחיו ובא על הפקחת הרי ביאת שניה פוסלת את הראשונה ונאסרו שתיהן ומוציא החרשת בגט והפקחת בגט וחליצה:",
                "<b>גדולה</b> וקטנה בא יבם על הגדולה וחזר ובא הוא או אחיו על הקטנה לא פסל את הגדולה וביאת הקטנה זנות בעלמא היא ואינה צריכה כלום וגדולי המחברים כתבו שמלמדין אותה למאן ואיני יודע למה בא על הקטנה וחזר הוא או אחיו ובא על הגדולה פסל את הקטנה ונאסרו שתיהן אלא שלר' אלעזר מלמדין את הקטנה למאן ויקיים את הגדולה ובזו מיהא אין גורסין ר' אליעזר אלא ר' אלעזר וכן היא בהדיא בראשון של נדה ח' א' וזה שאמר בכלן פירושו בכל מקום שאחת מהן קטנה וביאתה פוסלת את שתיהן כגון קטנה וחרשת שנבעלה אי זו שתרצה תחלה או גדולה וקטנה שנבעלה הקטנה תחלה ומכל מקום בגדולה וקטנה שבא על הקטנה תחלה ונפסלו שתיהן ולא הספיקה הקטנה למאן נותן גט לזו וגט לזו והגדולה חולצת והקטנה נפטרת בחליצתה אבל חליצת הקטנה אף לאחר שהגדילה פוטרת עצמה אבל צרתה אינה פוטרת הואיל ונשואין שלה אינן אלא מדברי סופרים לא אלימא חליצה דידה לאפקועי זיקה דגדולה דאוריתא:",
                "<b>זהו ביאור המשנה ופסק שלה ודברים שנכנסו תחתיה בגמרא אלו הן:</b>",
                "<b>חרשת</b> כבר ביארנו שאינה בת חליצה ואע\"פ שנאמר בה חליצתה פסולה לענין חליצת קטן נאמרה ולדעת ר' מאיר ויש חולקין לומר שאף חרשת חליצתה פסולה וכמו שביארנו בפרק מצות חליצה ומכל מקום סוגיא זו מוכחת כדעת ראשון שהקשה וחרשת בת חליצה היא דאלמא שאינה בדין חליצה כלל וכבר ביארנו שלא סוף דבר בפקחת ולבסוף נתחרשה שנישואיה גמורין מן התורה ואף זיקתה מן התורה וראוי שתעכב בה קריאה וכונה אלא אפילו חרשת מעיקרא שאין נשואיה מן התורה והיה ראוי לומר כשם שנכנסה ברמיזה תצא מזיקתה בחליצה כל דהו אינו כן אלא אינה חולצת כלל כמו שהתבאר:",
                "<b>אע\"פ</b> שהחרשת אינה חולצת לזיקתה מתגרשת היא לנשואיה בגט אף בנשואין גמורין כגון שהשיאה אביה כשהיא קטנה לפקח או שנשאת פקחת לפקח ונתחרשה ומפני שבגט אין אנו צריכים לדעתה ומכאן אמרו שני אחים אחד חרש ואחד פקח נשואים לשתי נכריות אחת חרשת ואחת פקחת חרש בחרשת ופקח בפקחת מת חרש ונזדקקה חרשת לפקח הרי אינו יכול להוציאה בחליצה אלא כונס ואם רצה אחר כן להוציא בגט יוציא מת פקח ונזדקקה פקחת לחרש כונס ואינו מוציא לעולם שהרי זיקתו גמורה וגיטו אינו גמור ולא אמרו בחרש שמוציא ברמיזה אלא כשכנס ברמיזה כמו שביארנו במקומו:"
            ],
            [
                "<b>שני</b> אחים פקחים נשואים שתי נכריות אחת פקחת ואחת חרשת מת בעל החרשת ונזדקקה חרשת לפקח והרי אינו יכול להוציאה בחליצה אלא כונס ואם רצה אחר כן להוציא בגט יוציא שהחרשת מתגרשת כמו שביארנו מת בעל הפקחת ונזדקקה פקחת לפקח כונס או חולץ:",
                "<b>שני</b> אחים אחד פקח ואחד חרש נשואים שתי אחיות אחת פקחת ואחת חרשת פקח בפקחת וחרש בחרשת מת חרש ונזדקקה חרשת לפקח תצא משום אחות אשה שהרי אשתו של פקח נשואה גמורה וזו אחות אשה מת פקח ונזדקקה פקחת לחרש הרי זיקתה מן התורה ואשתו אינה נשואה לו אלא מדרבנן שהרי חרש בחרשת היא לפיכך מוציא את אשתו בגט שהרי אחות זקוקה היא וברמיזה כנס ברמיזה יוציא ואשת אחיו אסורה לעולם לו ולאחרים שהרי הוא אינו חולץ לה שהחרש אינו בר חליצה וכן אינו מיבמה שהרי היא אחות אשה של סופרים ואחות גרושה של סופרים ואם נישאו פקחים ונתחרשו אינו מוציא שהרי נשואין גמורים היו והלזו תצא משום אחות אשה:",
                "<b>אע\"פ</b> שהחרשת יוצאה בגט כל שנשטית מיהא אינה מתגרשת כלל והוא שאמרו נשטית היא לא תצא נתחרש הוא או נשטה הוא לא יוציא עולמית:",
                "<b>שני</b> אחים חרשים נשואין שתי אחיות ששתיהן חרשות או שתיהן פקחות או אחת פקחת ואחת חרשת וכן שתי אחיות חרשות נשואות לשני אחים ששניהם חרשים או שניהם פקחים או אחד פקח ואחד חרש הרי אלו פטורות מן החליצה ומן היבום שהרי כל ששניהם חרשים או שתיהן חרשות כל הנשואין שוים להיותם נשואין דרבנן ולא של תורה ומה נפשך אם של אחיו נשואין אף שלו נשואין ויוציאה משום אחות אשה ומותרת לכל ואם שלו אינן נשואין אף של אחיו אינן נשואין ונכרית בעלמא היא להיותה מותרת לכל ואם היו נכריות יכנוס ממה נפשך שאם נשואיו נשואין שפיר קא מיבם ואם אינן נשואין נכרית בעלמא היא ושפיר קא נסיב ומכל מקום חליצה אין כאן שאין חליצה לחרש או חרשת ואם רצו להוציא בגט אחר שכנסו יוציאו אחר שהחרשות היה חרשות מעיקרו ולא היה שם אלא נשואין דרבנן שאלו היו הנשואין בשניהם פקחים ונתחרש הוא כונס ואינו מוציא שהרי זיקתו וקנינו תורה וגיטו אינה תורה הא אם נתחרשה היא מוציא דלא בעינן דעתה כמו שיתבאר ודברים אלו יתבארו יותר ביאור מרווח בפרק שאחר זה ר\"ל פרק חרש:"
            ],
            [
                "<b>שני</b> אחים נשואים שתי אחיות אחת קטנה יתומה ואחת חרשת אם יתומה אם אף בחיי אביה ושהיא גדולה שאינה ברשות אב ואין נשואיה נשואי תורה מת בעלה של קטנה כונס את החרשת ויוצאה בגט שמא הקטנה קנויה ונשואיה חזקים משל חרשת והויא לה חרשת אחות זקוקה ואחות חלוצה שאף הקטנה צריכה חליצה ותמתין עד שתגדיל ותחלוץ מת בעלה של חרשת קטנה יוצאה בגט אחר שיכנוס שמא אינה קנויה ונשואי חרשת חזקים יותר והויא לה קטנה אחות זקוקה ומכל מקום צריכה גט שמא קנויה היא וחרשת אסורה לעולם לכנוס אי אפשר שהרי אחות גרושה היא ולחלוץ אי אפשר שאינה בת חליצה וכתבו בה גדולי הדורות שאף לאחר שתמות הקטנה אסורה לו החרשת הואיל ונאסרה בשעת נפילה ואם בא על החרשת נותן לה גט והותרה דמה נפשך אי קטנה קנויה היא הא נפקא לה חרשת משום אחות אשה אי לאו קנויה ביאת החרשת כשרה היא אבל כשמת בעלה של קטנה אין אומרין שאם בא על הקטנה תהא ניתרת בגט שהרי מאחר שהיא ספק קנויה ספק אינה קנויה ביאה פסולה היא ואינה פוטרת ואחד שהיה נשוי שתי נכריות אחת קטנה יתומה ואחת חרשת ומת בא יבם על הקטנה וחזר ובא הוא או אחיו על החרשת נאסרו שתיהן עליו ואין להם תקנה אלא כשיכנוס את החרשת ויוציא בגט וקטנה יתן לה גט הואיל ובא עליה ואחר שתגדיל תחלוץ כמו שהתבאר ודוקא כשהיבם אינו רוצה בחרשת או שרוצה אלא שהגדילה הקטנה ואין תקנה במיאון אבל כל שרוצה בחרשת ועדין הקטנה לא הגדילה מלמדין את הקטנה שתמאן כמו שביארנו:",
                "<b>זה</b> שביארנו שהחרשת אסורה לעולם אף לאחר מיתת הקטנה ומפני שנאסרה בשעת נפילה יש חולקין בה ממה שאמרו בתלמוד המערב על משנתנו בא על החרשת וחזר ובא על הקטנה פסל את החרשת ושאלו בה אפילו לא בא על הקטנה פסל את החרשת ר\"ל מצד חליצתה ותירץ אלו לא בא על הפקחת הקטנה ומתה היה מותר בחרשת עכשו שבא עליה אפילו מתה פסל בחרשת וכן הקשה אפילו לא בא על הגדולה פסל את הקטנה ותירץ אלו לא בא על הגדולה ומתה מותר בקטנה עכשו שבא עליה אפילו מתה פסל את הקטנה ולמדת מכל מקום שאין אומרין בהן כל יבמה שאין אני קורא בה בשעת נפילה כו' שאין אומרין כן אלא באיסור תורה אבל בדרבנן לא ואיפשר שבזו אסורה לעולם אפילו בדרבנן הואיל ויש בה איסור אחות אשה של סופרים שהוא חמור הרבה:"
            ],
            [
                "<b>המשנה</b> השמינית והכונה בה בענין החלק החמישי והוא שאמר יבם קטן שבא על יבמה קטנה יגדלו זה עם זה בא על יבמה גדולה תגדלנו מבואר לר\"ם:",
                "<b>אמר</b> המאירי יבם קטן שבא על יבמה קטנה ור\"ל שביאתם ביאה כגון ביבם שהוא בן תשע וקטנה שהיא מבת שלש ולמעלה יגדלו זה עם זה כלומר אם נתחרט ואינו רוצה לקיימה אין להם תקנה שהרי ביאתו כמאמר ונמצאת צריכה גט וחליצה ואין גט וחליצה בקטנים לפיכך יגדלו זה עם זה וביאתם מותרת שקטן וקטנה מיבמין אע\"פ שאין חולצין ודלא כר' מאיר שאמר לא חולצין ולא מיבמין ולכשיגדילו ואינו רוצה לקיימה יגרש ויחלוץ וגדול זה לענין גט עד שיהא האיש גדול לגמרי והאשה עד שתהא יודעת לשמור גיטה ולענין חליצה עד שיגדלו שניהם לשיטתנו שפסקנו אף בקטנה עד שתביא שתי שערות הא כל שרצה לקיימה אם הוא גדול קנאה לגמרי בביאה ואע\"פ שאין בביאתם הקמת שם הואיל וסופה לבא לידי כך הותרה מעכשו ולא סוף דבר בקטן וקטנה שאינן בני עונשין וקטן אוכל נבלות אין בית דין מצווים להפרישו ואף לכשתאמר כן מכל מקום במקום ספק אין חוששין להפרישו אלא אף קטן שבא על הגדולה תגדלנו אע\"פ שהיא בת עונשין ומטעם שכתבנו:",
                "<b>זהו ביאור המשנה וכן הלכה ולא נתחדש עליה בגמרא דבר:</b>",
                "<b>המשנה</b> התשיעית והכונה בה בענין החלק הששי והוא שאמר היבמה שאמרה בתוך שלשים יום לא נבעלתי כופין אותו שיחלוץ לה לאחר שלשים יום מבקשין ממנו שיחלוץ לה בזמן שהוא מודה אפילו לאחר שנים עשר חדש כופין אותו שיחלוץ לה אמר הר\"ם זה שאמרו כופין אותו שיחלוץ כאשר היה גבר פטרה בגט אולם לא כתב לה גט הנה הטוב לו אם שיבעול וילך על מנהג האנשים והנשים ויכתוב גט ויחלוץ ואם אמרה היא נבעלתי והוא אומר לא בעלתי הנה לא נביט למאמרו ולא תצטרך חליצה:",
                "<b>אמר</b> המאירי היבמה שאמרה בתוך שלשים לא נבעלתי ר\"ל בתוך שלשים מזמן שנתיחד עמה וטוענת לא נבעלתי ואני תובעתו שיחלוץ ופירשוה בגמרא שגיטה יוצא מתחת ידה וטוענת לא נבעלתי ונמצא שעדין אני בזיקתי ואי אפשר לו עוד שיבעול שכבר נתן לי גט לזיקתי ופסלני על עצמו ותובעתו שיחלוץ כדי להתירה והוא אומר בעלתי וגרשתיה והרי היא מותרת ואינה צריכה חליצה ואלו היתה היא שותקת מן הסתם דיה בגיטה שכל שנסתרה מן הסתם נבעלה אבל כשאומרת לא נבעלתי היא נאמנת וכופין אותו לחלוץ מפני שהיבם כבר הוא מודה שאינה אשתו שכבר גירשה לפי מה שהוא אומר ואין בדבריו הוכח יותר מבדבריה שהרי ביבמה כל שלשים יום אדם מעמיד עצמו לפעמים שלא לבעול ואע\"פ שלענין טענת בתולים כל שנתיחדה עמו בעדים אין לו טענת בתולים אלא לאלתר כמו שנבאר התם ארוסתו הוא דגיס בה אבל יבמתו מיבזז בזיז מינה ר\"ל נכלם הוא ממנה ומעמיד עצמו ואחר שאין בדבריו הוכח יותר מבדבריה נאמנת וכופין אותו לחלוץ ודבר זה פירושו שהגט יוצא עכשו מידו לידה או שיהא הזמן מוכיח שעכשו ניתן שאם לא כן אף הוא יכול לטעון גרשתיה זה כמה ומתוך האיסור העמדתי עצמי ואין כופין אותו שהרי דבריו ברורים יותר שמן הסתם כל שנסתרה נבעלה והוא שאמרו בתלמוד המערב והוא שהגט יוצא מידו לידה הוא אומר גט אשה והיא אומרת גט יבמה אבל אם הוא לאחר שלשים יום אין כופין אותו שהרי דבריו ברורים יותר דטפי מתלתין לא מוקים איניש נפשיה אף ביבמה אלא שמכל מקום מבקשין ממנו שיחלוץ שהרי אין לו שום הפסד בכך ובשניהם נוטלת כתובה ומכל מקום גדולי המחברים כתבו בפירושי המשנה שכל שאמרו כופין תטול כתובה וכל שאמרו מבקשין לענין שתטול כתובה אם נתרצה מוטב ואם לאו כופין אותו לחלוץ ותצא בלא כתובה הא כל שלא נסתרה עמו אפילו לאחר כמה שנים הואיל וגטה יוצא מתחת ידה כופין אותו לחלוץ וכל שאין גיטה יוצא מתחת ידה כופין אותו ליבם או לחלוץ:",
                "<b>זהו ביאור המשנה ופסק שלה ודברים שנכנסו תחתיה בגמרא אלו הן:</b>",
                "<b>לענין</b> טענת בתולים כל שנסתרה עמו ולא טען ולאחר זמן טען אינו נאמן שאין זה אלא כמוציא שם רע ואין בזה הפרש בין שתשתוק לבין שתכחיש ומכל מקום דוקא לענין הפסד כתובה אבל לאסרה על עצמו הואיל ואין שם אלא ספק אחד נאמן דשוייה אנפשיה חתיכה דאיסורא הא כל שלא נסתרה יכול לטעון אחר כמה וכתבו בה גאוני ספרד עד שיתברר שנסתרה ויש אומרין כל שבירר שלא נסתרה אבל סתמו דנין אותו כנסתרה וכן היא בתלמוד המערב בראשון של כתובות כמו שביארנו שם ט' א':"
            ],
            [
                "<b>זה</b> שהעמדנו משנתנו בשגיטה יוצא מתחת ידה הקשו בגמרא עליה מבריתא ותירצוה אלא שמתוך שהדברים צריכים ביאור אני כותבה דרך פירוש כדי לבור יפה ממנה מה שפסקנו במשנתנו והוא שאמרו יבמה שאמרה תוך שלשים לא נבעלתי בין שהוא אומר בעלתי בין שהוא אומר לא בעלתי כופין אותו לחלוץ כלומר שהיא נאמנת לאחר שלשים יום מבקשין ממנו לחלוץ כלומר אבל לא כופין מפני שהוא נאמן היא אומרת נבעלתי והוא אומר לא בעלתי יוציא בגט ודבר זה פירשוהו רוב גאונים לאחר שלשים דהא בתר שמעתא דלאחר שלשים אתיא ובתרה גרירא והיא נאמנת דטפי מתלתין לא מוקים איניש נפשיה ובשנסתרה הוא אומר בעלתי והיא אומרת לא נבעלתי אע\"פ שחזר הוא ואמר לא בעלתי צריכה גט וחליצה ומדקתני צריכה גט אלמא אין גיטה יוצא מתחת ידה וקשיא למאי דאוקימנה בגט יוצא מתחת ידה ופירשה רב אמי צריכה חליצה עם גיטה היוצא מתחת ידה וזה שהוא אומר אע\"פ שחזר ואמר לא בעלתי לאו אצריכה חליצה קאי דכל שכן שאם לא בעל צריכה חליצה אלא הכי קאמר אע\"פ שחזר ואמר לא בעלתי אין כופין אותו לחלוץ אלא מבקשין דאדבורא קמא סמכינן ורב אשי שתירץ התם גט לזיקתו הכא גט לביאתו אף הוא מעמידה בגט יוצא מתחת ידה אלא שטוענת שאותו גט לא ניתן אלא לזיקתה לפסלה לו ולאחים והוא מצריכה גט אחר מפני שמאחר שהוא חוזר ואומר לא בעלתי יש לדון שזה שאמר בעלתי אחר שנתתי לה הגט הוא אחר שלא פירש אימת בעל וביאה פסולה אינה פוטרת וצריכה גט אחר וחליצה ויש גורסין אע\"פ שחזרה ואמרה נבעלתי ומעתה לענין פסק אתה חוזר ודן על עניני השמועה שכל יבמה שאמרה בתוך שלשים לא נבעלתי הן שיודה הן שיכחיש כופין אותו לחלוץ ולאחר שלשים מבקשין על הדרכים האמורים במשנתנו היא אומרת נבעלתי קודם גט זה והוא אומר לא בעלתי כל תוך שלשים צריכה גט אחר וחליצה לאחר שלשים דיה בגט זה היוצא מתחת ידה הוא אומר בעלתי והיא אומרת לא נבעלתי שכבר ביארנו שבתוך שלשים כופין ולאחר שלשים מבקשין אם חזר הוא והודה שלא בעל בלאחר שלשים צריכה גט אחר וחליצה כרב אשי וזהו שאמרו הנהו שניהם מודים דאתו לקמיה דרבא כלומר שחזר והודה הוא שלא בעל והיה פוטרה בחליצה עד שהשיבוהו מזו והצריכה גט וחליצה וכן אתה דן בכיוצא באלו:",
                "<b>יבמה</b> שכנסה היבם ואמרה היא לא נבעלתי בין בתוך שלשים בין לאחר שלשים אע\"פ שלענין היא עצמה נאמנת אם לכופו בתוך שלשים אם לבקש ממנו לאחר שלשים אין צרתה נאסרת בכך אלא מכיון שנסתרה ונתיחדה בעדים חזקתה שנבעלה ונפטרה צרתה והותרה לשוק הואיל והיבם אומר בעלתי:",
                "<b>המשנה</b> העשירית והכונה בה בענין החלק הששי גם כן והוא שאמר הנודרת הנאה מיבמה בחיי בעלה כופין אותו שיחלוץ לה לאחר מיתת בעלה מבקשין ממנו שיחלוץ לה אם נתכונה לכן אפילו בחיי בעלה מבקשים ממנו שיחלוץ לה אמר הר\"ם בכל מה שיאמר כופין ירצה בו ותטול כתובתה ומהעקרים האמתיים אשר נסמוך עליהם שכותבין אגרת מרד על היבמה וכאשר מרדה ובקשה חליצה תצא בלא כתובה הלכה למעשה בכל בתי דיני ישראל ועל העקר הזה נכון בכל ההלכות הנופלות בין היבם והיבמה והוא יכריח שתעמוד בהכרח ואמרו הנה מבקשים ממנו הוא לענין שתטיל כתובתה ואם נתרצה הרי זה טוב ואם לא נכריחהו על החליצה ותצא בלא כתובה כמו שביארנו וזה אמת ותשען עליו:",
                "<b>אמר</b> המאירי הנודרת הנאה מיבמה בחיי בעלה כופין אותו שיחלוץ לה שהרי מכל מקום אסורה היא לו ואין מאכילין לאדם דבר האסור לו ולעגנה מתורת קנס אין לנו שהרי בחיי בעלה נדרה ולא לכונת הפקעת מצות יבום אבל אם נדרה לאחר מיתת בעלה הרי הדבר מוכיח שלא נתכונה אלא להפקיע מצות יבום ואין כופין אלא שמבקשין ואף בנדרה בחיי בעלה כל שהדבר מוכיח לפי מה שנראה לדיינין שלכך נתכונה אין כופין אלא שמבקשין וכבר ביארנו בשם גדולי המחברים שכל שכופין תטול כתובה וכל שמבקשין תצא בלא כתובה:",
                "<b>זהו ביאור המשנה וכן הלכה ודברים שנכנסו תחתיה בגמרא אלו הן:</b>",
                "<b>בראשונה</b> היו אומרין שלש נשים יוצאות ונוטלות כתובה האומרת טמאה אני לך ר\"ל שנאנסה שאלו ברצון אע\"פ שלמשנה ראשונה אסורה על בעלה מכל מקום אינה נוטלת כתובה כדאיתא בהדיא בסוף נדרים צ\"א א' אלא שטוענת שנבעלה באונס ובאשת כהן שהאונס אוסרתה ונוטלת כתובה שכל באונס אינה מפסדת כתובה ואע\"פ שעד אחד אינו אוסר בלא קנוי וסתירה אלא אם כן נאמן לו כשנים היא נאמנת לאסור לו את עצמה יותר מעד אחד שאלמלא כן לא היתה מבזה את עצמה:",
                "<b>השמים</b> ביני לבינך כלומר שטוענת עליו דבר שאי אפשר להתברר ופירשו בה גדולי הרבנים וגדולי המפרשים שאינו נזקק עמה כלל ואי אפשר להתברר שהרי אסור לו לבעול בפני הבריות וכן לשון תלמוד המערב מוכיח כמו שאמרו שם כמה דשמיא רחיקין מן ארעא ההיא איתתא רחיקתא מבעלה ואף בהגדה אמרו שרה אמנו אמרה לו לאברהם השמים ביני לבינך שנאמר ישפוט ה' ביני ובינך וזו ודאי פירושה שהיה מרוחק ממנה לגמרי שריחקה מחמת הגר ומכל מקום באחרון של נדרים יראה להדיא שפירושו שאינו יורה כחץ ומכיון דאיהי קים לה איהו לא קים ליה היא נאמנת ויתן כתובה וכגון שבאה מחמת טענה כגון שטענה בעינא חוטרא לידה ומרא לקבורה הא כל שאינה באה אלא מחמת טענת פריה ורביה אמרינן לה לא מיפקדת ואע\"פ שאמרוה כן בהגדה בשרה אמנו וזו ודאי ריחוק גמור היה אין כאן קושיא שדבר זה ר\"ל השמים ביני לביניך טענה כללית היא על כל דבר שאינו מתברר על ידי אדם ונאמרת במקום אחד על ענין אחד ובמקום אחר על ענין אחר ובזו מיהא יראה ענינה על שאינו יורה כחץ ומשום דאיהו לא קים ליה ולשון תלמוד המערב הוא מפני שאינה נחשבת לה כביאה כלל אחר שאינו יורה כחץ:",
                "<b>והאומרת</b> נטולה אני מן היהודים כלומר שכבר אסרתי הנאתם עלי וכגון שאמרה הנאת תשמיש כל יהודי עלי או הנאת היהודים עלי שאין מאכילין לאדם דבר האסור לו אבל אם אמרה הנאתה על היהודים אע\"פ שחל נדרה על כל שאר יהודים אינו חל על הבעל שהרי משועבדת היא לו ואי אפשר לה להפקיע שעבודה בלשון זה אף על ידי כולל אלא כשאסרה הנאתם על עצמה ומתוך שראינוה אוסרת עליה כל תשמיש ודאי מחמת צער תשמיש הוא והרי זה כאונס ומתוך כך נוטלת כתובה ומכל מקום דוקא מנה מאתים וכל שכן מה שהביאה אבל תוספת לא דאדעתא למיפק לא כתב לה:",
                "<b>אלו</b> הן שלש נשים שהיו אומרין עליהן לצאת בכתובה ומתוך שראו שהיו הרבה פעמים נותנות עיניהן באחר ומפקיעות עצמו מבעליהן על ידי טענות אלו חששו להן ואף לטענת נטולה אני מן היהודים חששו שמא אחר כן יהו מתירות עצמן על ידי חכם בפתח וחרטה ומשיאות את עצמן ומתוך כך חזרו לומר שלא יהו יוצאות בכך כלל אלא אם אמרה טמאה אני לך הן ברצון ולישראל הן באונס ולכהן תביא ראיה לדבריה שהרי איפשר להתברר וכן שהדברים נראים שקרות שאין אשה עשויה לפרסם את עצמה ומתירין אותה לבעלה ושמא תאמר והלא מכל מקום שויתה לביאת הבעל אנפשה חתיכה דאיסורא שהרי הזונה אסורה לכהן ואף היא מוזהרת בביאתו והיאך מאכילין דבר האסור לה והרי אמרו קדושין ס\"ה א' קדשתני והוא אומר לא קדשתיך הוא מותר בקרובותיה והיא אסורה בקרוביו ותירצו בתוספות שמאחר שהותרה לו לא הוזהרה היא בביאתו וכמו שאמרו בפרק הבא על יבמתו כל היכא דאיהו מוזהר איהי מיזדהרא וכל היכא דאיהו לא מיזדהר איהי נמי לא מיזדהרא ועדיין לא הועלנו שהרי אתה מתירה בתרומה והזונה אסורה בה אלא טענה זו ר\"ל עיניה נתנה באחר חזקה כל כך שיש לסמוך עליה להתיר אף במקום חתיכה דאיסורא והדברים מתמיהים שהרי בכל מקום ספיקא דאוריתא לחומרא אלא שגדולי הדור מתרצים שתנאי בית דין הוא כדי שלא יהו בנות ישראל פרוצות בעריות להפקיע עצמן מיד בעליהן ומשום מיגדר מילתא מותר וכמו שביארנו בפרק עשירי צ' ב' שבית דין מתנין לעקור דבר מן התורה משום מיגדר מילתא ואין זה עקירת מצוה אלא קיום מצוה שהרי מצוה מן התורה לשמוע לשופט שבימיו וכל שהם רואים לגדור שומעין להם אף להתיר אלא אם כן בקצת דברים או בקצת דרכים כמו שביארנו בסנהדרין מ\"ו א' וכל שכן במקום אישות שיש לצרף בה כל דמקדש אדעתא דרבנן מקדש ואפקעינהו רבנן לקידושי מינייהו ויש מפרשים אותה כתרומה דרבנן ואין צורך בכך וכתבו בתוספות שאף למה שחזרו לומר שתביא ראיה לדבריה אם הוא אומר שמאמינה שויתה אנפשיה חתיכה דאיסורא ואף באשת ישראל שאמרה שברצון זינתה והוא מאמינה אפילו חזרה היא לומר שבאונס היה אסורה לו לעולם אלא שמתבלין את דבריהם לומר שמנדין אותו על שגרם לה ליאסר לו בהודאתו ועבר על תקנת רבנים הקדומים:",
                "<b>וכן</b> בשניה אם אמרה השמים ביני לבינך ר\"ל שאינו יורה כחץ שאי אפשר להתברר יעשו דרך בקשה כלומר שמבקשין ממנה שלא להוציא לעז עליו אם שמעה מוטב ואם לאו מחמיצין את דינם עד שיתרצו בין שניהם באי זה ענין ואין אנו נזקקין להם והוא שאמרו בתלמוד המערב יעשה סעודה ויפייס כלומר שיפייסנה בכל מיני פיוס עד שתתרצה לו שמא מתוך שהיא יודעת שדבר זה אין האיש בקי בו מעיזה לומר כן כדי שתצא מתחתיו ואע\"פ שבפרק הבא על יבמתו אמרו שכל בטענת יורה כחן היא מהימנא התם הוא שאין היא באה להתגרש אלא שאנו מוציאין אותה מצד שאין לה בנים ומשום הכי נאמנת אבל זו שבאה להתגרש חוששין לה כמו שביארנו והפך הדברים אם אמרה שאינו נזקק לה כלל שכשהוא בא לגרשה אינה נאמנת ובמקום שהיא באה להתגרש יראה בסוגיא שבסוף נדרים שהיא נאמנת שכל שהיא יודעת שאף הוא יודע אינה מעיזה וזהו שאמרו שם מימר אמרה נהי דבביאה ידע ביורה כחץ מי ידע הא כל שטוענת שאינו נזקק עמה אף למשנה אחרונה נאמנת ובתוספות כתבו שכל שבטענה זו אע\"פ שאינה באה מחמת טענה ר\"ל חוטרא ומרא יוציא ויתן כתובה שמכל מקום אינו מקיים מצות עונה והכל יודעין כלה למה נכנסה לחופה וגדולה מזו שנינו אי אפשי אלא בבגדי והיא בבגדה יוציא ויתן כתובה ומכל מקום אף הם כתבו דדוקא בשאינה תובעת כתובה אלא שתובעת להתגרש הא כל שתובעת להתגרש וליטול כתובה אינה נאמנת והוא הדין בטענת גרשתני שאם היא מזכרת כתובה אינה נאמנת וממה שאמרו בפרק האשה מת בעלי נאמנת מת בעלי תנו לי כתובתי אינה נאמנת ומכל מקום אין זו ראיה מוכרחת דמיתה שאני שאין הבעל עמה והדברים נראין שמעדת ליטול כתובה אבל זו שבעלה עמה כל שהדין עמה להתגרש אין הזכרת כתובה מפקעת ומכל מקום לדעת המפרשים בהשמים ביני לבינך שאינו נזקק עמה כלל למשנה אחרונה אינה נאמנת ולשון סוגיא שבסוף נדרים מוכחת כשיטה ראשונה אלא שאף הם מיישבים אותה לשיטתם והוא שאמרו שם אמרה לבעלה גרשתני מהו ואמר רב המנונא תא שמע האומרת טמאה אני לך דאפילו למשנה אחרונה דלא מהימנא התם הוא דמשקרא דידעא דבעלה לא ידע בה אבל הא דידעה דבעלה ידע מהימנא חזקה אין אשה מעיזה בפני בעלה ואמר ליה רבא אדרבה אפילו למשנה ראשונה דמהימנא התם הוא דלא עבידא לבזויי נפשה ר\"ל אי לאו דקושטא היא לא עבידא לבזויי נפשה בכי הא דתימא טמאה אני אבל גרשתני דעבידא לבזויי נפשה בהכי לא מהימנא ואותביה רב משרשיא לרבא מיהא דהשמים ביני לבינך דמשנה ראשונה דמהימנא אע\"ג דלית לה כסופא ותירץ כיון דלא סגיא דלא אמרה אין יורה כחץ אי לאו דקושטא היא לא אמרה דכל כי הא כסופא היא וזהו כשיטה שלנו ומכל מקום הם גורסין כיון דסגיא דאמרה אין יורה כחץ כלומר דאיהו לא ידע אף בדאמרה שאינו נזקק כלל נאמן למשנה ראשונה והדר אותבוה לרב המנונא דקאמר דבגרשתי נאמנת מיהא דהשמים ביני לבינך דמשנה אחרונה דידעא דבעלה ידע וקתני דלא מהימנא ותירץ דמימר אמרה נהי דבביאה ידע ביורה כחץ מי ידע כלומר דבהא דבעלה ידע ודאי מהימנא אף למשנה אחרונה אבל כשאמרו דלא מהימנא ביורה כחץ הוא דמעיזה ומעיזה ומכל מקום הם מפרשים נהי דבביאה ידע ביורה כחץ מי ידע ואנא אמינא השמים ביני לבינך ואף הוא יהא סבור שבענין יורה כחץ קאמינא וסבור עלי שזה שאיני מפרשת כן להדיא משום לישנא מעליא הוא ומתוך כך מעיזה ומעיזה ויש מפרשים לשטה זו ביורה כחץ מי ידע ומיגו דמציא אמרה שאינו יורה כחץ אף באומרת שאינו נזקק עמה נאמנת וכן כתבוה גדולי המפרשים והדברים נראין כדעת ראשון:",
                "<b>וכן</b> חזרו בשלישית ואמרו שאם אמרה נטולה אני מן היהודים יפר חלקו מן הדברים שהוא יכול להפר ותהא נטולה משאר היהודים ואין מתירין אותה משום נדר שהותר מקצתו הותר כלו שלא נאמר הותר מקצתו הותר כלו אלא בחכם שעוקר את הנדר מעיקרו ועושהו כמי שאינו אבל בעל שאינו מיפר אלא בדברים ידועים כגון נדרי ענוי נפש ונדרים שבינו לבינה חלקו מופר ולא חלק שאר בני אדם ואף אם נדרה מאכילת שני דברים והבעל היפר לה באחד נדרה קיים באותו דבר שלא הופר כמו שיתבאר במקומו:",
                "<b>ולענין</b> פסק הלכה בכלם כמשנה אחרונה אלא שגדולי ספרד כתבו בזו האחרונה דיפר חלקו שלדעת ר' יוסי נאמרה אבל רבנן סבירא להו דתשמיש לא מדברים שבינו לבינה הוא שאינו מיפר אלא לעצמו אלא מכלל נדרי ענוי נפש הוא שהבעל מיפר בין לעצמו בין לאחרים:",
                "<b>בסוגיא</b> זו שאלו נטולה אני מן היהודים ומת הבעל היאך דנין בה אצל יבם ודבר זה נחלקו בו המפרשים והוא שגדולי הרבנים פירשו בה אם אסורה ליבם מצד אותו הנדר אם לאו וענין השאלה שמא מאחר שהיא מתכונת שיגרשנה בעלה אלא שהיא נודרת בכלל כדי שלא יחשדוה שמא נתנה עיניה באחר נראין הדברים שלא חל הנדר אלא על אותם שאלו יגרשנה תהא מותרת להם אבל יבם שאלו יגרשנה בעלה אף היא אסורה לו מדין גרושת אחיו לא חל בו הנדר שלא עלה על דעתה שימות בעלה בלא בנים עד שתכוין לכללו בנדרה וכשמת בעלה בלא בנים מותרת לו או שמא דעתה מתרחבת בנדרה לכלול בו כל מה שאיפשר לבא לידי היתר ונחלקו בה רב ושמואל לרב אינו כבעל ולא נאסרה לו ולשמואל הרי הוא כבעל ונאסרה לו ואין לו תקנה בהפרה שאף לדעת ר' אליעזר ור' יהושע שאמרו שהיבם מיפר לא אמרו אלא בנדריה שאחר זיקה אבל בנדרים שנדרה בחיי הבעל לא שהרי אף הבעל אינו מיפר בקודמין ונמצאת אסורה לו אלא אם כן בהיתר חכם ואין בזו הפרש בין שהפר הבעל חלקו בין שלא הפר ואמר אביי כותיה דרב מיסתברא דתנן הנודרת הנאה מיבמה בחיי בעלה כופין אותו לחלוץ לאחר מיתת בעלה מבקשין אלמא דבחיי בעלה לא מסקא דעתה ליזקק לפניו ולא נתכונה להנאת תשמישו אלא לשאר הנאות וכשמת בעלה מכל מקום הרי הנאת תשמיש בכלל נדרה על הדרך שאשת איש הנודרת מן האנשים נאסרה להם הנאת תשמישם אף לאחר מיתת בעלה מפני נדר זה וכופין אותו לחלוץ שהרי הנדר מכל מקום חל עליו שהרי בפרט נדרה על היבם ואם איתה דמסקא אדעתה ליזקק לפניו אף בחיי בעלה נאמר שהנדר חל עליו ותהא בדין מבקשין מפני שאף על הנאת תשמישה בפרט נתכונה ודחי ליה דלא מיסתייע מיהא דבאשה שיש לה בנים עסיקינן דכולי האי לא מסקא אדעתה ואידחי קושייה וקם ליה סיועיה דרב וכל שכן דרב ושמואל הלכתא כרב ואם כן יבם אינו כבעל ולא נאסרה לו מתוך נדר זה והוא הדין לשיטה זו שמותרת בבעל אחותה שהיתה חיה בשעת נדרה ולשון אינו כבעל והרי הוא כבעל לשיטה זו פירושו הרי הוא כבעל שכמו שהיה דעתה לאסור עצמה על הבעל היה בדעתה לאסור עצמה על היבם:",
                "<b>ומכל</b> מקום גדולי הפוסקים ורוב מפרשים יש להם שיטה אחרת בענין זה והוא שלדעתם ודאי הנדר חל אף על היבם כבשאר בני אדם אלא שענין השאלה לדעתם אם כופין את היבם לחלוץ אם לאו וכגון שנדרה בחיי בעלה והפר חלקו ומת ואסורה ליבם ולדעת גאוני ספרד שפסקו שאם הפר הבעל הפר לו ולאחרים אתה מפרשה בנדרה בחיי הבעל ומת עד שלא שמע שאסורה ליבם וענין השאלה שמא אף היא דעתה בשעת הנדר על היבם וכשם שרוצה לצאת מתחת בעלה כך רוצה לצאת מתחת יבמה אם תארע ביניהם זיקה ומעתה אף אצל היבם עשו תקנה שלא לדונה כדין משנה ראשונה להיות יוצאה בכתובה אלא כדין משנה אחרונה ואע\"פ שדין משנה אחרונה להפר חלקו והיבם אינו יכול להפר מכל מקום תלך אצל חכם להתירו בשאלה או תעמוד עגונה כל ימיה אלא שמבקשין ממנו לחלוץ ושלא ליתן לה כתובה או שמא אין דעתה על היבם ודנין אותה כמשנה ראשונה שהרי לא בטלוה אלא שלא תהא נותנת עיניה באחר ומקלקלת בבעלה וגבי יבם ליתה להאי טעמא דלא מסקא אדעתה דלימות בעל ותזקק לו עד שתקלקל עליו והילכך כופין אותו לחלוץ וליתן לה כתובה ואמר רב עלה אינו כבעל וכופין אותו לחלוץ וכן הלכה והדברים ברורים ומחוורים אלא שגדולי הפוסקים הוסיפו בה ונפקא מינה דלא הויא מורדת ודוק מינה טעמא דנדרה בחיי בעלה הא לאחר מיתת בעלה הויא לה מורדת ושמע מינה ליתה לדשמואל דאמר אין כותבין אגרת מרד על שומרת יבם ובאמת תורף הדברים כך הוא ר\"ל שכותבין אגרת מרד על שומרת יבם ודלא כשמואל כמו שפסקנו בפרק אע\"פ ומכל מקום יש מתמיהים עליהם מה ענין לכתובה כאן שלא שנו כאן אלא אם כופין אם מבקשין אבל להפסד כתובה לא שנו כאן אלא שלשטה שכתבנו למעלה כל שאמרו מבקשין הפסד כתובה הוא וגדולי המפרשים כתבו עליהם שזו אינה ראיה שהרי בין בחיי הבעל בין לאחר מיתה אנו נזקקין להתירה אם בכופין אם במבקשין ואם אתה דנה במורדת היה לך לקנסה ולהעמידה בעגונה ולא להשתדל בהיתירה לא בכופין ולא במבקשין ואם תאמר שמאחר שנאסרה עליו בנדר מבקשין מכל מקום אי אתה למד ממנה דין מורדת כלל שהרי בעלמא בין שהיא מורדת בין שאינה מורדת לא כופין ולא מבקשין אלא שבזו משום דנדרה ואיתסרא עליה כופין או מבקשין וגדולי תלמידיהם מתמיהים עליהם יותר לומר היאך אנו למדים ממנה דליתה לדשמואל והרי שמואל הוא הוא שאומר כאן יבם הרי הוא כבעל כלומר שאין כופין אותו ליתן גט וכן היבם אין כופין אותו לחלוץ וחולק על רב שאמר שאינו כבעל וכופין אותו לחלוץ ואלו היה לענין זה שיכות בענין מורדת כלל קשיא דשמואל אדשמואל אלא ודאי אין לדון מכאן שום דין אצל מורדת כלל ואין לדקדק ממנה אלא הא לאחר מיתת בעלה אין כופין אותו לחלוץ אבל לענין הפסד כתובה לא שנו כאן כלל זהו תרף דבריהם אלא שגדולי הדורות מתרצים דלא קשיא דשמואל אדשמואל דאף שמואל לא אמרה אלא לדעת אבא שאול דאמר מצות חליצה קודמת למצות יבום ומדלא מהדרינן איבום אין כותבין עליה אגרת מרד אבל לדעת חכמים שמצות יבום קודמת וכמו שפסקנו בפרק החולץ ל\"ט ב' אף לדעת שמואל כותבין אגרת מרד וכדאיתה בהדיא בפרק אע\"פ והיינו דקאמר הכא הרי הוא כבעל דכל דמסקא אדעתה הויא לה מורדת:",
                "<b>ונשלם</b> הפרק תהלה לאל. ברוך נותן ליעף כח ולאין אונים עצמה ירבה:"
            ],
            [
                "<b>בעזרת</b> הצור וישועתו:",
                "<b>חרש</b> שנשא פקחת וכו' זה הפרק אמנם הכונה בו לבאר קצת עניני החלק הראשון בהלכות יבום וחליצה ובפרט בעניני אישות שאינו גמור מן התורה על אי זה צד מזקיק ליבום וחליצה ועל אי זה צד אינו מזקיק ונתגלגל על ידי זה להודיע דרך הקדמה על אי זה צד יוציא בגט ועל אי זה צד אינו מוציא ועל זה הצד יחלקו עניני הפרק לשני חלקים הראשון על אי זה צד תלוי ברצונו אם להוציא אם לקיים ועל אי זה צד אי אפשר לו להוציא והשני על אי זה צד אישות של חרש וחרשת מזקיק ליבום וחליצה ועל אי זה צד אינו מזקיק והכל משתלשל לענין אחד והוא שהחלק הראשון אמנם הוא הצעה והקדמה לחלק שני הבא אחריו זהו שרש הפרק דרך כלל אלא שיתגלגלו בו דברים שלא מן הכונה כענין סוגית התלמוד על הדרך שקדם:",
                "<b>והמשנה</b> הראשונה ממנו ענינה בביאור החלק הראשון והוא שאמר חרש שנשא פקחת ופקח שנשא חרשת אם רצה יוציא אם רצה יקיים כשם שהוא כונס ברמיזה כך הוא מוציא ברמיזה פקח שנשא פקחת ונתחרשה אם רצה יוציא אם רצה יקיים נשטתה לא יוציא נתחרש הוא נשטה אינו מוציא עולמית אמר הר\"ם פי' אמרו נשטית לא יוציא ואע\"פ שהיא יודעת לשמור גיטה וסבת זה מפני שהיא לחולשת שכלה תפקיר עצמה ולזה לא יגרשנה ולא יעלם ממך באלו ההלכות כלם השרשים אשר הקדמתי לך והוא כי כאשר היו הנשואין שלמים והגירושין בלתי שלמים הנה זה לא יהיה טוב אבל המשפט שהוא לא יוציא עולמית:",
                "<b>אמר</b> המאירי כבר ידעת שכל מקום שדברו חכמים בחרש פירושו שאינו שומע ואינו מדבר וכל שהוא כן אין לו דעת לא לקנות ולא להקנות וכן ידעת שבקדושין אנו צריכין לדעת המקדש ולדעת המתקדשת וכשם שאין האיש מקדש אלא לדעתו ולרצונו כך האשה אינה מתקדשת אלא לדעתה ולרצונה אבל בגירושין הואיל ומתגרשת בעל כרחה אין אנו צריכים לדעתה אלא לדעת המגרש ואם כן כל שבקדושין ונשואין כל שיש בהם חרשות מצד אחד כגון חרש אף בפקחת או חרשת אף בפקח אינן קדושין מן התורה שהרי לדעת שניהם אנו צריכין ואם הוא חרש אין כאן דעת לקנות ואם היא חרשת אין כאן דעת להקנות ואין צריך לומר חרש בחרשת ומכל מקום חכמים תקנו שיהו נשואיהן נשואין אפילו חרש בחרשת ואע\"פ שלא רצו לתקן נשואין לקטן כלל קטן הואיל וסופו לבא לידי נשואין לא חששו לתקן לו נשואין אבל חרש וחרשת שאין סופם לבא לידי נשואין חששו להם ותקנו להם נשואין ואע\"פ שבקטנה יתומה תקנו לה נשואין אע\"פ שסופה לבא לידי נשואין קטנה שאני כדי שלא ינהגו בה מנהג הפקר שמאחר שאין לה מי ישמרנה ינהגו בה מנהג הפקר ומכל מקום כל שיש צד אחד בשטות לא תקנו להם חכמים נשואין כלל מפני שאין תקנתם מועלת בהם לדור בשלום כדרך בן זוג עם בת זוגו מה שאיפשר כן בחרש וחרשת ומאחר שכן אף גירושיהן אינן גרושין כלל ולמדת מדברינו ששלשה מינין הם בנשואין מהם שהם נשואין גמורין מן התורה ומהם שאינם נשואין מן התורה אבל הם נשואין מדברי סופרים ומהם שאין בנשואיהן סרך נשואין כלל והרי הוא זנות גמור ומפרישין אותן והוא שכל שהם גדולים ובני דעת נשואיהן נשואין מן התורה וכל שיש בהם צד חרשות מצד אחד או צד המתקדשת נשואיהן נשואי סופרים וכל שיש בהם צד שטות מצד אחד או צד קטנות מצד המקדש אין בנשואיהן ובקדושיהם סרך כלל וכן ידעת שכל שנתקדשה קדושי תורה אינה מתגרשת בגירושי סופרים אבל כל שקדושיה של סופרים מתגרשת בגירושי סופרים ואחר שתדע הקדמות אלו אתה מתחיל לבאר משנה זו בדרך זה:",
                "<b>חרש</b> שנשא פקחת ופקח שנשא חרשת רצה יוציא רצה יקיים שהרי מאחר שיש צד חרשות בנשואין אינן אלא נשואין דרבנן והרי הם מתגרשים אף בגירושין של סופרים שכך אמרו כשם שהוא כונס ברמיזה והוא שרמז לפקחת להתקדש לו כך הוא מוציא ברמיזה ודבר זה אינו צריך אלא לחרש שנשא פקחת אבל פקח שנשא חרשת אפילו היו נשואיה של תורה כגון שנשאה פקחת ונתחרשה מתגרשת דלא בעינן דעתה כמו שנבאר בסמוך אבל חרש בפקחת אלו נשא כשהוא פקח ונתחרש אינו מוציא כלל שאין נשואי תורה מתגרשים ברמיזה שהם גירושי סופרים הא כל שנשואיה סופרים מתגרשת כגירושי סופרים ואם רצה יקיים הואיל ונשואין דרבנן הם ולא מצינו בתלמוד שלנו הפרש בענין זה בין קדשה בכסף ושטר לקדשה בביאה אלא שבתלמוד המערב אמרו כיצד הוא עושה רומז ונותנין לה גיטה מתניתא בשקדשה בכסף אבל קדשה בביאה קדושיו מעשה וגירושיו אינן מעשה ואין הדברים נראין שמכל מקום אע\"פ שהכסף אינו מעשה גמור כביאה הואיל וקנינו חזק כביאה דינן שוה ואלמלא כן לא נשמט תלמוד שלנו מלהזכירה:",
                "<b>פקח</b> שנשא פקחת ונתחרשה אם רצה יוציא ואם רצה יקיים אם רצה יוציא שאע\"פ שנשואי תורה הם אף גירושיה גירושי תורה הם הואיל ואין אנו צריכים לדעתה וכל שכן שאם רצה יקיים וזו לא הוצרכה אלא סירכא דלישנא הוא נתחרש הוא לא יוציא עולמית שהרי הואיל ונשא כשהוא פקח נשואי תורה הם וכשנתחרש אינו מוציא שהרי צריכין אנו לדעתו והיאך יוציא ברמיזה מה שכנס בנשואין גמורין וכן לענין שטות כל שנשטית היא וכל שכן נשטה הוא לא יוציא עד שישתפה שהרי אין כאן גירושין אפילו מדברי סופרים הואיל ואינה יודעת לשמור עצמה ואפילו היתה יודעת לשמור גיטה וכן אין שם סרך נשואין כלל ומכל מקום מן התורה אף שוטה הואיל ולא בעינן דעתה כל שהיא צריכה גט כגון שנשאת פקחת מתגרשת אחר שיודעת לשמור גיטה אע\"פ שאינה יודעת לשמור עצמה אלא שחכמים הפקיעוה שלא להתגרש שלא ינהגו בה מנהג הפקר ולמדת בענינה שאם יודעת לשמור עצמה וגיטה מתגרשת אף מדברי סופרים ודינה כחרשת ואם אינה יודעת לשמור עצמה וגיטה אינה מתגרשת אף מן התורה או שאין יודעת לשמור גיטה לבד אלא שמאחר שאינה יודעת לשמור גיטה אין לה יד ומכל מקום סתם שוטה אינה יודעת לשמור את עצמה אבל יודעת לשמור גיטה ולא עצמה מתגרשת דבר תורה שהרי אחר שמתבוננת לשמור גיטה יש כאן יד להתגרש אלא שחכמים תקנו בה שלא תתגרש שלא ינהגו בה מנהג הפקר ומכל מקום גאוני ספרד כתבו בדין גירושיה שאם אינה יודעת לשמור את עצמה ויודעת לשמור גיטה הואיל ומתגרשת דבר תורה אם עבר וגירש מגורשת ולא תדור בשכונתו ואיני יכול להחזירה שהרי אין לה סרך נשואין כלל אלא שחייב במזונותיה ובשאר תנאי כתובה הואיל וגט פסול הוא אלא שאסור בתשמישה שאם תאמר פטור לא הועילו חכמים בתקנתם כלום וכן שמאחר שתקנו לפסול את גיטו הויא לה מגורשת ואינה מגורשת שבעלה חייב במזונותיה ואם אינה יודעת לשמור לא עצמה ולא גיטה או כל שאינה יודעת לשמור גיטה אפילו היתה יודעת לשמור עצמה אם איפשר להיות כן ועבר וגירש אין גירושיו כלום והרי היא כאשתו לכל דבר ואפילו היא אשת כהן מותרת לו ולפי דרכך למדת שיש שוטה יודעת לשמור עצמה וגיטה עצמה ולא גיטה גיטה ולא עצמה לא גיטה ולא עצמה ודנין בכל אחת כפי מה שהיא אחר שנבדוק בענינה יפה יפה וכן הדין בחרשת אלא שסתם חרשת יודעת וסתם שוטה אינה יודעת:",
                "<b>משנה</b> אמר ר' יוחנן בן נורי וכי מפני מה האשה שנתחרשה יוצאה והאיש שנתחרש אינו מוציא אמרו לו לא דומה האיש המגרש לאשה המתגרשת שהאשה יוצאה לרצונה ושלא לרצונה והאיש אינו מוציא אלא לרצונו אמר הר\"ם ר' יוחנן בן נורי אין הפרש אצלו בין אשה שנתחרשה ואמו שנתחרש ולזה היה תמה מה הפרש אשר שמו חכמים בין אשה לאיש והודיעונו הסבה בזה ואין הלכה כר' יוחנן בן נורי:",
                "<b>אמר</b> המאירי אמר ר' יוחנן בן נורי מפני מה האשה שנתחרשה תצא והמתחרש לא יוציא וסבירא ליה לר' יוחנן שאף האשה שנתחרשה אינה מתגרשת והשיבוהו שאינו דומה שהאיש צריכים אנו לדעתו והאשה אין אנו צריכים לדעתה וכן הלכה כמו שביארנו:",
                "<b>משנה</b> העיד ר' יוחנן בן גודגדה על החרשת שהשיאה אביה שהיא יוצאה בגט אמרו לו אף זו כיוצא בה אמר הר\"ם ירצו בזה אף נושא פקחת ונתחרשה כיוצא בה לפי שכמו שנשואי הפקחת נשואין שלמים לכן נשואי אב החרשת לבתה נשואין שלמים ואע\"פ שהיא חרשת לפי שהיא בדעת אביה נתקדשה לו וכמו שזאת יוצאה בגט כן זאת יוצאה בגט וזה אמת:",
                "<b>אמר</b> המאירי העיד ר' יוחנן בן גודגדא על החרשת שהשיאה אביה ר\"ל כשהיא קטנה שהן נשואי תורה שהיא יוצאה בגט הואיל ואין אנו צריכים לדעתה ואם כן הוא הדין לפקחת שנתחרשה ולאפוקי מדר' יוחנן בן נורי והוא שאמרו אף זו כיוצא בה כלומר שכשם שחרשת קטנה שהשיאה אביה נשואי תורה הם ואעפ\"כ מתגרשת אף בפקחת ונתחרשה כן וכן העיד על קטנה בת ישראל שנשאת לכהן ר\"ל שלא על ידי אביה שהיא יתומה שאוכלת בתרומה וכר' יהושע שאמר מעשה קטנה מעשה והרי היא כאשתו לכל דבר אלא שיוצאה במיאון וכן הלכה ומכל מקום דוקא בתרומה דרבנן דאקילו רבנן בדרבנן הא בתרומה דאוריתא לא כמו שפירשנו בפרק האשה רבה ומכל מקום יש אומרין שלדעת האומר קי\"ד ב' בקטן אוכל נבלות שאין בית דין מצווים להפרישו אוכלת אף בשל תורה אלא שאף לדעת זה אין מאכילין אותם בידים כמו שאמרו לא תאכלום לא תאכילום אבל תרומה דרבנן מאכילין אותם אף בידים לדעת קצת כמו שיתבאר למטה הא אם השיאה אביה לדברי הכל אוכלת אף בתרומה של תורה ובחרשת אפילו השיאה אביה קטנה אינה אוכלת בתרומה כמו שיתבאר קי\"ג א' וכל שכן שוטה:",
                "<b>זהו ביאור המשנה ופסק שלה ודברים שנכנסו תחתיה בגמרא אלו הן:</b>",
                "<b>מאחר</b> שביארנו שכל שיש שם שטות מאי זה צד או צד קטנות מצד המקדש שאין שם סרך נשואין כלל למדת ששוטה וקטן שנשאו נשים ומתו נשיהם פטורות מן החליצה ומן היבום וכן אין בהפרשתם צורך גט כלל ויראה לי שמפרישין אותם ואוסרין את הקטן להתיחד וכן נראה ממשנתנו שכל שיש שם נשואי סופרים אמרו בה אם רצה יקיים אלמא שאם אין שם סרך נשואין אינו רשאי לקיים ואם כן אלו שמשיאין את בניהם קטנים אסור להניחם להתיחד עם נשותיהם עד שיגדלו ויתיחדו בעדים וכן כתבנוה בתשיעי של סנהדרין ע\"ו ב' אלא שחכמי התוספות חולקין בה בקטן ומשמועת המשיאן סמוך לפרקן האמורה שם וכן משמועת קטן שהשיאו אביו אשה האמורה בפרק הכותב ואין בהם הכרח כמו שכתבנו שם:",
                "<b>החרשת</b> אינה יכולה למאן ואע\"פ שאף הקטנה יש לה נשואי סופרים ואעפ\"כ יכולה למאן קטנה אין אדם נמנע בכך מלנשאה בטוח הוא שיפייסה עד שתגדיל ויפקע כחה במיאון אבל חרשת אלו היתה יכולה למאן לא היה בה זמן ומתוך כך היה אדם נמנע שלא לנשאה כלל:"
            ],
            [
                "<b>זה</b> שביארנו בחרשת בת ישראל שנשאת לכהן שאינה אוכלת בתרומה אפילו השיאה אביה כשהיא קטנה אינו אלא משום גזירה שמא יאכיל חרש בחרשת ולא שיהא איסור בחרש בחרשת יותר מבחרש בפקחת שכל שהוא חרש הן שהיא פקחת הן שהיא חרשת איסורן שוה וכלם שוים הם אלא פקחת הנשואה לחרש אינם באים להאכיל שסבורים הם הואיל ואינה טפלה אצל בעלה אינה אוכלת בשבילו אבל אם יתירו חרשת בפקח ומשום דלא גרע משפחתו חרשת שאוכלת יבאו להתיר אף חרש בחרשת שמאחר שהחרשת אוכלת בשביל בעלה פקח אף בשביל בעלה חרש כן ואע\"פ שאין מצווין להפרישו מכל מקום יבאו גם כן להתיר פקחת בחרש שמאחר שיראו החרש מאכיל את החרשת הוא הדין לפקחת ונמצא עיקר הגזירה משום חרש בפקחת אלא שתחלת החשד לבא מחרשת בפקח לחרשת בחרש וממנה לבא ממנה לפקחת בחרש אבל קטנה לגדול אוכלת ואין גוזרין משום גדולה לקטן שהרי אין לקטן נשואין כלל אבל בחרש גזרו אף בתרומה דרבנן מגזירת תרומה דאוריתא ולפי דרכך למדת שלדעת האומר קטן אוכל נבלות אין בית דין מצווין להפרישו הוא הדין לחרש ואין צריך לומר שוטה שהרי היו למדים ממנה מקטן לחרש לאכילת תרומה והוא הדין לשאר איסורין:",
                "<b>קטנה</b> שהשיאוה אמה ואחיה ומיאנה אין לה כתובה אבל אם הוציאה הוא בגט יש לה כתובה ולפי דרכך למדת שהקטנה יש לה כתובה והשניה אין לה כתובה ואע\"פ שאלמנה לכהן יש לה כתובה דברי תורה אין צריכין חזוק אבל שניה היא מדברי סופרים וצריכים חזוק ואין לה כתובה אפילו הכיר בה והאילונית אין לה כתובה אם לא הכיר בה הא אם הכיר בה יש לה וכמו שביארנו דינין אלו בפרק אלמנה ניזונת ומכל מקום חרשת לא תקנו בה כתובה כלל דאם כן מימנעי ולא נסבי שהרי אף הוא אומר הואיל ובכתובה אני מתחייב נוח לי בפקחת ואין צריך לומר שכן בשוטה מעתה חרש ושוטה שנשאו נשים פקחות אפילו נתפקח החרש ונשתפה השוטה אין לאשתו עליו כלום אפילו כתב לה שהרי אין הקנאתם כלום אלא שאם רצו לקיימן אחר שנתפקח או נשתפה יש לה כתובה וכן פקח שנשא חרשת או שוטה אין להן כתובה אלא שאם כתבו לה כתובתן קיימת רוצה הוא להזיק בנכסיו בנכסיו ואף בפקחת לחרש לא תקנו לה כתובה ולא חששו שמא תמנע מלינשא לו דיותר משהאיש רוצה לישא אשה רוצה לינשא ואע\"פ שאמרו אסור לשהות עם אשתו בלא כתובה דוקא בבן דעת שמאחר שכל בעלי דעת כותבין לנשותיהן וזה לא כתב או שאבדה מתיראה היא להתגרש ולבה נוקפה אבל חרש אין לבה נוקפה עליו שאע\"פ שאלו רצה להוציא מוציא אינו מצוי לעשות כך ושמא תאמר והלא בכתובות אמרו מתחלה היו מזקינין ונושאין נשים ר\"ל כשלא היו כותבין אחריות בכתובה עד שתקן להם רבן גמליאל כתובה באחריות ולא אמרו יותר משהאיש וכו' אף זו הואיל ושניהם פקחים היה לבה נוקפה ואם כן אף פקחת לחרש אין לה כתובה אפילו כתב לה ומכל מקום דוקא כשהיא נשאת לו מאליה או שהשיאוה בית דין ובסתם שאינה כשאר נשים שנאמר בהן אע\"פ שלא כתב ככתב דמי אבל אם בית דין משיאין אותה רשאים הם לכתוב לה כתובה וכתובתם קיימת שכל בית דין ובית דין רשאים לירד בעסקיהם של אלו ולמנות עליהם אפוטרופסים או לעשות הם עצמם בעניניהם כפי מה שיראו לפי זמנם ושעתם ולהתנות כפי מה שיראו וכשיעור שיראו והוא שאמרו ההוא חרש דהוה בשבבותיה דרב מלכיו אסביה איתתא וכתב לה ארבע מאה זוזי מניכסיה ואמר רבא מאן חכים למעבד כרב מלכיו דגברא רבא הוא אלו רצה שפחה לשמשו מי לא זבנינן ליה כל שכן הכא דאיכא תרתי:",
                "<b>כבר</b> ידעת שכל שחייבין על שגגתו חטאת חייבין על לא הודע שלו אשם תלוי כגון חלב שכל שנודע לו שאכל חלב בשגגה חייב להביא חטאת קבועה וכל שנסתפק לו אם שגג באכילת חלב אם לאו חייב אשם תלוי ובלבד בשיש שם איסור קבוע בודאי כגון שאכל חלב בודאי אלא שהיא מסופק אם כזית אם פחות מכזית או שהיו שם שתי חתיכות אחת של חלב ואחת של שומן ואינו יודע אי זו אכל או שהיו אשתו וחמותו בבית ואין יודע אי זו בעל אבל אם לא היתה שם אלא חתיכה אחת אלא שהיא ספק חלב ספק שומן אין כאן אשם תלוי וכן הדין בעריות מעתה האוכל חלבו של כוי אין מביאין עליו אשם תלוי וכן הבא על ספק ערוה כגון שהיתה שם אשה אחת לבד ונסתפק לו אם היא אחותו אם אחרת אין כאן אשם תלוי ואשת חרש הבא עליה אינו מביא אשם תלוי וזו מיהא אינך צריך בה אלא לדעת האומר שנשואיה ספק שמא בן דעת הוא ונשואיו נשואין שמא אינו בן דעת ואין נשואיו נשואין ואעפ\"כ הואיל ואין שם איסור קבוע בודאי אינו מביא אשם תלוי ומכל מקום לענין פסק אינך צריך לכך שנשואי חרש אינן ספק אלא ודאי הוא שאין לו דעת ואין בו נשואין מן התורה כלל ומאחר שכן אין בו מקום לשום קרבן והוא שאמרו חמשה לא יתרומו ואפילו תרמו אין תרומתן תרומה ומותרת לזרים חרש שוטה וקטן וישראל התורם את שאינו שלו אלא אם כן ברשות הבעלים ובבינונית ונכרי שתרם את של ישראל אפילו ברשות ואלו היה החרש ספק בן דעת היינו אומרין שתרומתו ספק ולא תצא לחולין להתירה לזרים אלא תרומה ויחזור ויתרום אלא שאינו ספק כלל וודאי הוא שאינו בן דעת כלל וכן אין מספקין בו להיות דעתו משתנה להיות עתים בדעת צלול ועתים שלא בדעת צלול שאילו כן לא היינו אומרין עליו כשם שכונס ברמיזה כך הוא מוציא ברמיזה אדרבה חוששין שמא בדעת צלול קדש ובשעת גירושין אין לו דעת צלול ואינו יכול לגרש אלא ודאי קים להו לרבנן דחדא דעתא הוא וכשם שהוא כונס כך הוא מוציא כמו שביארנו במשנתנו ולפי דרכך למדת מדברינו שכל שדעתו משובשת הרי הוא בחזקת שוטה ואין מקחו מקח ואין ממכרו ממכר ואין קדושיו קדושין ולא גירושיו גירושין ומכל מקום אם הוא עתים חלום עתים שוטה כל שעושה כשהוא חלום קיים לגמרי וכל שעושה כשאינו חלום אינו כלום:",
                "<b>זה</b> שביארנו באשת חרש ובחלבו של כוי שאין בו אשם תלוי יש אומרים שלא סוף דבר כשידע שהיא אשת חרש ושהוא חלב הכוי שהרי זה מזיד על הספק הוא ואין בו קרבן כמו שיתבאר במסכת כריתות י\"ח א' אלא אף כשבא עליה וכסבור שהיא פנויה ושאכל חלב הכוי בחזקת שומן:"
            ],
            [
                "<b>זה</b> שביארנו במשנתנו שהשוטה אינה מתגרשת אף מן התורה הואיל ואינה יכולה לשמור גיטה פירושה אף על ידי האב הא בקטנה אע\"פ שאינה יכולה לשמור גיטה כל שהיא מן האירוסין מתגרשת על ידי אביה ואין טעם משלחה וחוזרת מפקיעה שהרי אביה מונעה ואע\"פ שגדולי הרבנים חולקים בה כמו שביארנו בפרק התקבל במשנה השלישית הדברים נראין כמו שכתבנו אבל כל שנשאת או שהיא גדולה וצד שטות שבה מעכבה שלא לשמור גיטה אינה מתגרשת אף על ידי אביה ויש מפרשים שאף גדולי הרבנים לא נחלקו בקטנה שמתגרשת על ידי אביה ובשוטה הוא שאמרוה ואחרוני הרבנים כתבו עליהם שאף השוטה מתגרשת על ידי אביה דהא תנא דבי ר' ישמעאל ותנא דבי ר' ינאי לא פליגי אלא דמר מייתי לה מידה ומר מייתי לה מושלחה אבל לענין הדין שוים הם וודאי ר' ינאי דדריש לה מידה מודה הוא דיד אביה כידה הואיל ואינה יכולה לשמור גיטה והילכך לדברי הכל מתגרשת על ידי אביה שאף לר' ישמעאל הוא מעכבה מלחזור והביאוה ממה שאמרו בתלמוד המערב דבי ר' ינאי אמרי משום גרירא ר\"ל שנגררת אחר בני אדם לזנות ר' זעירא ור' אילא אמרין משום שאינה יכולה לשמור גיטה ואיכא ביניהו תלת מילין עבר וגירש מאן דמר מפני גרירא גירש מאן דמר שאינה יכולה לשמור גיטה לא גירש יש לה אב מאן דמר מפני גרירא אסור ר\"ל לכתחלה מאן דמר שאינה יכולה לשמור גיטה יש לה אב יכולה לשמור את גיטה פעמים שוטה פעמים חלומה מאן דמר מפני גרירא אסור ר\"ל לכתחלה מאן דמר שאינה יכולה לשמור גיטה יש לה עתים ויכולה לשמור גיטה אלמא כל שיש לה אב מתגרשת בין למאן דמייתי לה מונתן בידה בין למאן דמייתי לה מושלחה והילכך קטנה שאין בה אלא משום שמירת גיטה מתגרשת על ידי האב לדברי הכל ושוטה לדברי ר' ינאי ור' ישמעאל דסוגיין אף היא מתגרשת על ידי האב דהא לא משום גרירא אתו עלה אלא משום יד הא לר' ינאי דירושלמי דאתי עלה משום גרירא אסור אלא דבדיעבד גירש ומכל מקום אם אין לה אב וגירש על ידי האח מעשה בא לידינו ופסלנוהו ואע\"פ שבקצת גמרות ירושלמיות נמצא יש לה בן ואח ואב משום גרירא אסור משום שאינה יכולה הרי יכולה כו' כבר טרחנו ועמדנו על סוגיות מדוייקות שבו ולא מצאנו שם אח אלא יש לה אב ובן ואף הבן תמהנו עליו מה ענין בן לשמירת גט אמו או להיות ידו יד לאמו אלא שחזרנו ובדקנו שכשחזר ואמר מאן דמר שאינה יכולה לשמור את גיטה הוא אומר יש לה אב יכולה לשמור את גיטה ולא הזכיר בה בן ואח ומתוך כך הסכמנו עם גדולי הדור שלא הוזכר שם בן אלא למאן דמר משום גרירא שאע\"פ שהבן קפיד הרבה בפגם אמו וטורח לשמרה אסור אבל לענין יד דוקא באב ואף בזו אני חוכך וסבור שאינה מתגרשת אף על ידי האב כסתם תלמוד שלנו שלא דרש ר' ינאי אלא מי שיש לה יד לגרש את עצמה וזו אין לה יד ואביה אין לו עליה כלום אחר שהיא גדולה וכן מאחר שהיא שוטה אי אפשר לו למנעה בדברים שלא לחזור ואלו כן לא נשמטו בתלמוד שלנו שלא להזכירה ודברי כן תלמוד המערב אי אפשר להעמידם לענין פסק או שמא בשוטה שהיא קטנה נאמרה דאלו למאן דאמר משום גרירא אף בקטנה ואף במקום אב אסור וזהו שהזכירו אב ובן ואח לגרירא ולא הזכירו אלא אב בשמירת גט וכן נראה לי עיקר וברור:",
                "<b>מי</b> שאמר לעדים ראו גט זה שאני נותן לאשתי וחזר ואמר כנסי שטר חוב זה מגורשת ואין אומרין מדאמר לה שטר חוב בטוליה בטליה אלא משום כיסופא הוא דקאמר הכי הא אם לא אמר לעדים כן אינו גט וכדאיתה פרק הזורק אלא שמגאוני ספרד עושין את שניהם גט פסול ואין הדברים נראין וכבר כתבנו מה שיש לפקפק בשמועה זו בפרק הניזקין:"
            ],
            [
                "<b>קטן</b> שראינוהו אוכל נבלות או עושה שאר איסורין שבתורה טרחו בענינו בסוגיא זו אם בית דין מצווין להפרישו אם לאו ולא נתברר ולא עוד אלא שאמר בה ר' יוחנן ספוקי מספקא ליה ואף גדולי הפוסקים לא הביאוה אלא שבהלכות טומאה כתבו אמור ואמרת להזהיר גדולים על הקטנים וסתמא דמילתא להזהירם שלא יטמאו ואם כן נראה מדעתם שבית דין מצווין להפרישו ומכל מקום רוב פוסקים מסכימין שאין בית דין מצווין להפרישו אלא שאין מאכילין אותם בידים ואע\"פ שנסתפק בה ר' יוחנן הא קיימא לן דכל דלמר מספקא ליה ולמר פשיטא ליה הילכתא כמאן דפשיטא ליה וראיה לדבר מה שנאמר בסוגיא זו רב יצחק בר ביסנא אירכס ליה מפתחייאתא דבי מדרשא ברשות הרבים אתא לקמיה דר' פדת ואמר ליה זיל דבר טלי וטליא וליטללו התם דאי משכחי להו מייתו להו ומעשה רב וכן שאמרו לא יאמר אדם לתינוק הבא לי מפתח הבא לי חותם אלא מניחו וזורק וכן מניחו ותולש אם רצה להביא עשבים המחוברים ואע\"פ שתירצוה בכרמלית דרבנן ובעציץ שאינו נקוב שאין תלישתו תלישה אלא מדברי סופרים סוגיא בעלמא הוא ועוד שהרי למעלה ובפרק הניזקין הקשו וליכול קטן אוכל נבלות הוא ובפרק יוצא דופן אמרו בשמועת יתומה שנדרה בעלה מיפר לה שהוא מיפר לה ממה נפשך אי דרבנן הוא הוה ליה דרבנן ודרבנן אי דאורייתא הוה ליה קטן אוכל נבלות ואין בית דין מצווין להפרישו כלומר אי אמרת דמופלא סמוך לאיש נדרו נדר מדרבנן אע\"פ שאינו גדול לגמרי הוה ליה דרבנן ודרבנן כלומר אתו נשואין דרבנן ומבטלי נדרא דרבנן ואי מופלא סמוך לאיש דאוריתא ואין נשואין דרבנן יכולין להפר מותר מדין קטן אוכל נבלות שאין מצווין להפרישו אלמא הלכה רווחת כן ולא עוד אלא שתירצוה שם כן לדעת ר' יוחנן אע\"ג דאיתמר הכא דמספקא ליה אלמא לא איתמר הכא אלא דרך דחייה ושיקלא וטיריא:",
                "<b>ומכל</b> מקום כל קטן שראינוהו עושה על דעת אביו או על דעת אי זה גדול כגון שהיה אביו עומד על גביו וראינוהו לתינוק צופה לאביו ומביטו ותנועותיו מורות שהוא מכיר שנוח לאביו בכך אסור שהרי הוא כמי שמצוהו לעשות והוא שאמרו קטן שבא לכבות אין שומעין לו ופירשוה בעושה על דעת אביו ובמעשה של מפתחות שהזכרנו שלא הודיעו לתינוק שנאבדו שם שלא יתבוננו שנוח לו בכך וכל שכן שאין מאכילין אותם בידים או שאין משתדלין עמהם שיעשו אלא שאם עושין מעצמן שותקין להן ויש שואלים אם כן היאך התירו ליתומה שהפר לה בעלה שתאכל במה שנדרה שהרי כל שהוא מיפר הרי הוא כמשתדל שתאכל ומכל מקום באותה סוגיא הקשו על מה שאמרו אי דאוריתא קטן אוכל נבלות הוא והא כי גדלה אכלא באותה הפרה ותירץ מיפר לה כל שעה ושעה והוא שבעל והקשה והא אין הבעל מיפר בקודמין ותירץ כדרב פנחס דאמר כל הנודרת על דעת בעלה היא נודרת ויש גורסין בה אלא כדרב פנחס כלומר שאין הטעם מדין קטן אוכל נבלות אלא שמיפר לה ומאכילה בידים דכל הנודרת כו' הא מדין קטן לא דהוה ליה כמאכיל ומכל מקום לגירסא ראשונה יש מפרשין שאין זה כמאכיל שאע\"פ שאסור להאכיל או לומר לו שיאכל מכל מקום מותר להעמידו סמוך לנבלה וכן כל כיוצא בזה מדברים שיניעוהו לעשות כן אלא שלא נאמר לו אנו לעשות זהו הנראה ברור בדין זה באיסורי תורה אבל באיסורי סופרים אין צריך לומר שאין מצווים להפרישו שאף על דעת האומר באיסורי תורה שמצווין להפרישו באיסורי סופרים מודה שאין מצווין אלא שיש לנו לברר אם מותר להאכילו איסורי סופרים אם לאו ונראין הדברים שמאחר שלדעת האומר בשל תורה שמצווין להפרישן אומר בשל סופרים שאין מצווין אף לדעת האומר בשל תורה אין מצווין מורידין איסורי סופרים מדרגה אחת להתיר אף להשתדל ולהאכיל ואף גדולי הדור מביאין בה ראיה ממה שאמרו בשבת פרק תולין קל\"ט א' רב משרשיא יהיב פרוטה לתינוק גוי וזרע ליה כשותא בכרמא והקשה וליתיב לתינוק ישראל ותירץ אתי למיסרך ואלמלא שמותר להשתדל היאך הקשה וליתיב לתינוק ישראל והלא כל שגדול אסור בו אף מדברי סופרים אף הקטן אין אומרין לו שיעשה אלא שבודאי מותר ואם תאמר לאסור משום אתי למיסרך אין טעם זה נאמר בתלמוד אלא בדבר שאינו לצורך התינוק אלא לצורך הגדול כזו שהזכרנו וכטעימת כוס של ברכה בערב יום הכפורים האמור בפרק בכל מערבין מ' ב' אבל מה שהוא לצורך התינוק לא שהרי מאכילין אותם ביום הכפורים ולא חיישינן לאתי למיסרך ואם תאמר אחר שכן היאך אמרו שם ל\"א ב' שאין מערבין בטבל ופירשוה בטבל דרבנן והרי ראוי הוא להאכילו לקטנים וכבר אמרי מערבין לגדול ביום הכפורים הואיל וראוי לקטנים התם מידי דחזי אף לגדולים הוא אלא שאיסור קדושת היום מונעתו ומעתה מערבין בו לגדול הואיל ואף עכשו ראוי לקטנים אבל טבל אינו ראוי לגדולים מצד עצמו ומכל מקום גדולי המחברים כתבו שאף באיסורי סופרים אין מאכילין אותם וסוגיא זו מוכחת כן שהרי תירץ אביי במה שאמרו מניחו תולש מניחו זורק בעציץ שאינו נקוב ובזריקת כרמלית ואם איתה הוה ליה לאקשויי אי הכי אף הבא לי מותר אלא ודאי אסור וכן כתבוה גדולי הדורות דרך הנחה פשוטה וזו של פרק תולין אנו פירשנוה במקומה מפני שאף בגדול אין עיקר האיסור אלא מגזירת מין אחר ועדין אנו צריכין לברר בה הן באיסור תורה הן באיסור סופרים אע\"פ שאין בית דין מצווין להפרישו אם אביו מיהא מצווה להפרישו מתורת חנוך וגדולי המחברים כתבו בה כן ר\"ל שאביו מצווה להפרישו אלא שקשה לפרש זו שאמרו למטה בתינוק שהיה הולך אצל אבי אמו עם הארץ וכן גדולי הדור מקשים עליהם ממה שאמרו בפרק יוצא דופן בשמועת מופלא הסמוך לאיש שהקדיש ואכל שהוא בבל יחל והקשה מה נפשך אי מופלא סמוך לאיש דאוריתא מילקא נמי לילקי אי דרבנן בל יחל מאי עבידתיה ותירץ לאותם המוזהרים עליו והקשה שמעת מינה קטן אוכל נבלות בית דין מצווים להפרישו ואם כדבריהם היה לו לתרץ לא נצרכה לאביו ואם תפרשה בקטן שלא הגיע לחנוך והרי במופלא סמוך לאיש היא אמורה ומכאן נוטים לומר שאף אביו אינו מוזהר בכך ואף בהגיע לחנוך ותורת חנוך אינה אלא במצות עשה ועל הדרך שאמרו אביו קונה לו טלית ומניח לו תפלין כו' והדברים נראין:",
                "<b>אע\"פ</b> שהקטן הבא לכבות כל שעושה על דעת אביו אין שומעין לו נכרי שבא לכבות אין אומרין לו כבה ואל תכבה שאף הוא כשהוא עושה על דעת עצמו הוא עושה או לתקנת גמול או ליראת ביתו הסמוך לו ונמצא שלא על פיו של ישראל הוא עושה והרי אין שביתתו מוטלת עלינו:",
                "<b>כל</b> שביארנו בקטן שאין בית דין מצווין להפרישו הוא הדין לחרש וחרשת ואין צריך לומר שוטה שהרי הקשו בה בסוף סוגיא זו ממשניות האמורות בפרק זה והוצרכו לתרצם וכן שלמעלה אמרו בחרש וחרשת וליכול קטן אוכל נבלות הוא וכן כל שהתרנו בכך בין בקטן בין בחרש דוקא כשאין גדול או בן דעת צריכים להשתתף עמהם בדבר עבירה הא כל שהוא כן אסור והוא שלמטה כשהקשו על משנתנו בחרש אמאי מוציא בגט תיתיב גביה דהא קטן אוכל נבלות הוא תירצו בה משום איסורא דידה:",
                "<b>מאחר</b> שביארנו בקטן אוכל נבלות שאין בית דין מצווין להפרישו בן חבר שרגיל אצל אבי אמו עם הארץ אין חוששין שמא יאכילנו דברים שאינן מתוקנים מצא בידו פירות אין זקוק לו לעכב אכילתו ולא סוף דבר בזו שהוא דמאי ואינו אלא מדברי סופרים אלא אף אם היה רגיל אצל אבי אמו כהן והוא עם הארץ אין חוששין שמא יאכילנו תרומה טמאה ואם מצא בידו הימנה אין זקוק לו ומכל מקום לדעת האומרים שבאיסורי תורה מצווין להפרישו מעמידין שמועה זו בתרומה דרבנן ואף לשון הסוגיא מוכיח כן שנאמר בה מצא בידו פירות אלא שהרבה מפרשים כתבו שאף תרומת פירות מן התורה:",
                "<b>כבר</b> ביארנו בפרק אע\"פ שחלב האשה מותר אף לגדול כל שהוא נחלב לתוך הכלי אבל דרך יניקה מותר לקטן לכל זמן יניקתו ואסור לגדול מדברי סופרים ויראה שדבר זה אין בו הפרש בין חלב נכרית המגודלת בעבודת האלילים לחלב ישראלית אלא מה שהותר בזו הותר בזו ומה שנאסר בזו נאסר בזו שכל שבאיסור חלב מהלכי שתים ודמו ובשרו הכל שוה וראיה לדבר שהרי במסכת עבודה זרה כ\"ו א' אמרו נכרית לא תניק בנה של ישראל מפני שחשודין על שפיכות דמים וחכמים מתירין בזמן שאחרות עומדות על גבה אלמא אין בה סרך איסור יותר מבישראלית וכמו שאמרו שם בתלמוד המערב נכרית מיניקה בני ישראל דכתיב והיו מלכים אומניך ושרותיהם מניקותיך אלא שמכל מקום הואיל וידוע מדרך הטבע שכל מזון המגדל עושה רושם במדות המגודל ממנו מדת חסידות להניק כמה שאיפשר בחלב ישראלית שטבעה נח ורחמן וביישן וצנוע ומגדלת כפי טבעה וזהו שדרשו בספר שמות רבה וקראתי לך אשה מינקת מן העבריות וכי אסור היה לו למשה לינק מחלב הנכריות ולא כן תני אבל נכרית מניקה בנה של ישראל ברשותה אלא מלמד שהחזירתו למשה על כל המצריות ולא רצה משה לינק מהן אמר הב\"ה פה שעתיד לדבר עמי יינק דבר טמא אלמא שאינה אלא משום חסידות וקוראה דבר טמא דרך העברה שהרי מאחר שאמר וכי אסור היה לו כו' פשוט הוא שמותר אם כן זה ששתפוה כאן עם חלב בהמה טמאה במה שאמר יונק תינוק והולך מן הנכרית לא להשוותן אלא כל אחת כדינה נכרית לכתחלה אף בשאיפשר בישראלית ובהמה טמאה דוקא בשאין שם טהורה ומשום סכנה וכן מה שאמרו בתוספתא שבמסכת שבת פ\"י אין יונקין מן הנכרית ומבהמה טמאה אלא במקום סכנה בנכרית מיהא אינה אלא למדת חסידות ומכל מקום גאוני הראשונים למדו מכאן שחלב נכרית אסורה ואין לה היתר אלא במקום סכנה ופירשו זו של עבודה זרה בשאין שם ישראלית ומשום סכנה ולא אסרה ר' מאיר אלא מפני שסכנת הנקתה חמורה ממנה ומוטב להמתין עד שיביאו ממקום אחר ואפילו בעומדות על גבה וכדקתני טעמא דשייפא לה לדד סם מאבראי ואין דבריהם נראין כלל ולא שתפוה אלא דרך חסידות ומעתה מניקין את התינוק חלב נכרית אף במקום ישראלית אלא שכל שאיפשר בישראלית אינה מדת חסידות אבל של בהמה טמאה אין מניקין אותו אלא במקום שאי אפשר בחלב טהור שכיוצא בזו כל שבתינוק מקום סכנה הוא ומניקין אותו משום סכנה ואינו צריך אומד שסתם תינוק מסוכן הוא אצל חלב אבל גדול אע\"פ שבמקום סכנה מותר מכל מקום צריך אומד וכן אין מאכילין לקטן נבלות וטרפות שקצים ורמשים אלא במקום סכנה ובאומד שאין סתם תינוק מסוכן אלא אצל חלב:",
                "<b>יניקת</b> בהמה טהורה אף לגדול מותרת ואין בה משום סרך מיאוס כלל ומכל מקום בשבת ויום טוב אסור שהיניקה בפה כעין חליבה היא וחולב אסור משום מפרק ואע\"פ שהמפרק תולדת דש הוא ואין דישה אלא בגדולי קרקע פירשו בתוספות ששני מינין יש במפרק אחת תולדת דישה ואחת תולדת ממחק וזו של יניקה תולדת ממחק שמשוה את הדד ומחליקו ויש מפרשים שהמפרק ביניקה הוא תולדת גוזז ומכל מקום במקום צער חולי אף על פי שאין בו סכנה מותר שהיונק בפיו אינו חולב גמור אלא מפרק כלאחר יד והוא שאמרו במסכת כתובות גונח יונק חלב בשבת מפרק כלאחר יד הוא ובמקום צערא לא גזור ופירושו צער חולי אע\"פ שאין בו סכנה ומותר בשבת וכל שכן ביום טוב ואם כן זה שאמר אבא שאול כאן שבשבת כל שאין שם סכנה אסור וביום טוב הוא שמותר אע\"פ שאין סכנה כל שיש צער חולי הואיל ואין בו אלא איסור לאו אין הלכה כן זו היא שיטתנו וכן כתבוה גדולי הפוסקים ומכל מקום אחרוני הרבנים פירשו שלשון צער האמור כאן לא נאמר על צער חולי אלא צער של תיאבון על הדרך שאמרו בשבועות כ\"ז ב' נשבע על הככר ומצטער עליה ואם כן בשבת ודאי כל שבמקום צער חולי אע\"פ שאין שם סכנה מותר הא כל שאין שם צער חולי אע\"פ שמצטער בה מחמת תיאבון אסור בשבת וביום טוב מותר ובזו עמדו שתיהן:",
                "<b>אחר</b> שביארנו בקטן אוכל נבלות שאין בית דין מצווין להפרישו זה שאמרו בשרצים לא תאכלום קרי ביה לא תאכילום פירושו שלא יאכילום בידים וכן מה שאמרו בדם כל נפש מכם לא תאכל דם להזהיר גדולים על הקטנים פירושו שלא יאכילום בידים וכן מה שנאמר בטומאת כהנים אמור ואמרת להזהיר גדולים על הקטנים פירושו שלא יטמאום בידים וכן הדין בכלם שלא יאמר להם לעשות כן ולא עוד אלא שלא יגלה לו פנים שנוח לו בכך שאם כן הרי הוא קטן העושה על דעת גדול:"
            ],
            [
                "<b>הדם</b> אכילתו בכרת ושיעור אכילתו בכזית אבל השרץ אכילתו בלאו ושיעורו בכעדשה ומה שנאמר כאן איסורו במשהו פירושו בכעדשה אלא מתוך שיצא לו משיעור זית הוא קוראו משהו:",
                "<b>המשנה</b> השניה והכונה בה בביאור החלק השני והוא שאמר שני אחין חרשין נשואין לשתי אחיות פקחות או לשתי אחיות חרשות או לשתי אחיות אחת חרשת ואחת פקחת או שתי אחיות חרשות נשואות לשני אחין פקחין או לשני אחין חרשין או לשני אחין אחד חרש ואחד פקח הרי אלו פטורין מן החליצה ומן היבום אם היו נכריות יכנוסו אם רצו להוציא יוציאו. מבואר לר\"ם:",
                "<b>אמר</b> המאירי שני אחין [חרשין] נשואין שתי אחיות ששתיהן חרשות או ששתיהן פקחות או שאחת פקחת ואחת חרשת וכן שתי אחיות חרשות נשואות לשני אחים ששניהם חרשים או שניהם פקחים או אחד פקח ואחד חרש הרי אלו פטורות מן החליצה ומן היבום שהרי כל שיש צד חרשות בכל אחד מן הנשואין הרי דין שני הנשואין שוה להיותם נשואין של סופרים ולא של תורה ומה נפשך אם של אחיו נשואין אף שלו נשואין ותצא משום אחות אשה ומותרת לכל ואם שלו אינן נשואין אף של אחיו אינן נשואין ואין כאן יבמה לשוק ונכרית בעלמא היא להיות מותרת לכל אבל אם היו נכריות יכנוסו וממה נפשך אם נשואי אחיו נשואין שפיר קא מיבם ואם אינן נשואין נכרית בעלמא היא ושפיר קא נסיב ומכל מקום חליצה אין כאן שאין חליצה בחרש וחרשת ואם רצו להוציא ר\"ל אחר שכנסו יוציא בגט אחר שהחרשות היה חרשות מעיקרו ולא היה שם אלא נשואין דרבנן שאלו היו הנשואין בפקחות ר\"ל פקח בפקחת ואחר כך נתחרש היא כונס ואינו מוציא שהרי זיקתו של תורה וקנאה חרש מן התורה שהרי אף ביאת שוגג קונה בה וגט שלו אינו אלא מדרבנן הא אם נתחרשה כונס ואם רצה להוציא יוציא שהרי אין צורך לדעתה כמו שביארנו:",
                "<b>זהו ביאור המשנה וכן הלכה ולא נתחדש עליה בגמרא דבר:</b>",
                "<b>המשנה</b> השלישית והכונה בה כשלפניה והוא שאמר שני אחים אחד חרש ואחד פקח נשואין לשתי אחיות פקחות מת חרש בעל פקחת מה יעשה פקח בעל פקחת תצא משם אחות אשה מת פקח בעל פקחת מה יעשה חרש בעל פקחת מוציא את אשתו בגט ואשת אחיו אסורה לעולם:",
                "<b>אמר</b> המאירי שני אחים אחד חרש ואחד פקח נשואים לשתי אחיות פקחות מת חרש שלא היו נשואיו גמורים ונזדקקה אשתו לפקח בפקחת שהיו נשואיו גמורים הרי זו יוצאה משום אחות אשה שהרי היא ערוה עליו בודאי מת פקח שהיו נשואיו גמורין ונזדקקה אשתו לחרש זה שהיו נשואיו גמורין הרי אין נשואין שלו מוציאים אותה משום אחות אשה שאין נשואין דרבנן פוטרין זיקה דאוריתא לגמרי ולכנסה אי אפשר שנשואין דרבנן פוסלין אותה מיהא משום אחות אשה דרבנן ולחלוץ אי אפשר שאין חליצה לחרש דלשהות עם אשתו אי אפשר שהרי אין נשואיו אלא דרבנן והויא לה אחות זקוקה של תורה מעתה הוא מוציא את אשתו בגט דברמיזה כנס ברמיזה יוציא ואין אומרין להשהותה אצלו מדין קטן אוכל נבלות שאין בית דין מצווין להפרישו שהרי אף היא משתתפת לעבירה ואשת אחיו אסורה לעולם לכל אדם ומכל מקום אם היה פקח ונתחרש הואיל ונשואיו תורה תצא משום אחות אשה:",
                "<b>זהו ביאור המשנה וכן הלכה ולא נתחדש עליה בגמרא דבר:</b>",
                "<b>המשנה</b> הרביעית והכונה בה כשלפניה והוא שאמר שני אחים פקחין נשואין לשתי אחיות אחת חרשת ואחת פקחת מת פקח בעל חרשת מה יעשה פקח בעל פקחת תצא משם אחות אשה מת פקח בעל פקחת מה יעשה פקח בעל חרשת מוציא את אשתו בגט ואת אשת אחיו בחליצה:",
                "<b>אמר</b> המאירי שני אחים פקחים נשואים לשתי אחיות אחת פקחת ואחת חרשת מת בעל החרשת שלא היו נשואיו גמורים ונזדקקה לבעל אחותה שנשואיו גמורים תצא משום אחות אשה מת בעל הפקחת שנשואיו גמורים ונזדקקה הפקחת לבעל אחותה שהוא פקח בחרשת והרי אי אתה מוציאה משום אחות אשה שאין נשואי סופרים מפקיעים זיקה של תורה ולשהות עם אשתו אי אפשר שהרי אחר שאין נשואיו תורה הויא לה אחות זקוקה של תורה ולכנוס אי אפשר שהרי אחות אשה של סופרים היא אלא מוציא את אשתו בגט ואפילו היתה פקחת ונתחרשה שמאחר שאין צורך לדעתה אף גיטו תורה כנשואיו ואשת אחיו בחליצה להתירה לשאר בני אדם ואף זו אין אומרין להשהותה מדין קטן אוכל נבלות שהרי אף היא משתתפת בעבירה:",
                "<b>זהו ביאור המשנה וכן הלכה ולא נתחדש עליה בגמרא דבר:</b>",
                "<b>המשנה</b> החמישית והכונה בה כשלפניה והוא שאמר שני אחים אחד חרש ואחד פקח נשואין לשתי אחיות אחת חרשת ואחת פקחת מת חרש בעל חרשת מה יעשה פקח בעל הפקחת תצא משם אחות אשה מת פקח בעל הפקחת מה יעשה חרש בעל חרשת מוציא את אשתו בגט ואשת אחיו אסורה לעולם. מבואר לר\"ם:",
                "<b>אמר</b> המאירי אחד חרש ואחד פקח נשואים שתי אחיות אחת חרשת ואחת פקחת ר\"ל פקח בפקחת וחרש בחרשת מת חרש שאין נשואיו גמורים ונזדקקה אשתו לבעל אחותה שנשואיו גמורים תצא משום אחות אשה שהרי אשתו של פקח נשואה גמורה וזו אחות אשתו של תורה מת פקח שנשואיו גמורים ונזדקקה אשתו הפקחת לחרש הרי זו אינה יוצאה משום אחות אשה שנשואי סופרים אינן מפקיעים זיקת התורה ולהשהות את אשתו אי איפשר שהרי אחר שאין נשואיו תורה וזיקתו תורה הויא לה אחות זקוקה ולכנסה אי אפשר שהרי היא אחות אשה של סופרים ולחלוץ לה אי אפשר שאין חליצה לחרש וחרשת הילכך מוציא את אשתו בגט דברמיזה כנסה ברמיזה יוציא ואשת אחיו אסורה לעולם לכל אדם ואם היה פקח ונתחרש אינו מוציא והלזו תצא משום אחות אשה הא בחרש מעקרו מוציא ושתיהן אסורות עליו אלא אם כן מתה יבמתו שאיפשר לו להחזיר את אשתו הא אם מתה אשתו אסור ביבמתו שאיני קורא בה בשעת נפילה יבמה יבא עליה כו' ושמא תאמר בזו מיהא נשהא את אשתו מדין קטן אוכל נבלות שהרי אף היא חרשת פירשוה בגמרא גזירה משום התרת יבמה לשוק שהרואים אותה שוהה עמו יאמרו אין זו אחות זקוקה אלא שאחותה נפטרה משום אחות אשה ואינה זקוקה לו כלל ויבאו להתירה לשוק:",
                "<b>זהו ביאור המשנה וכן הלכה ולא נתחדש עליה בגמרא דבר:</b>",
                "<b>המשנה</b> הששית והכונה בה כשלפניה והוא שאמר שני אחין אחד חרש ואחד פקח נשואין לשתי נכריות פקחות מת חרש בעל פקחת מה יעשה פקח בעל פקחת או חולץ או מיבם מת פקח בעל פקחת מה יעשה חרש בעל פקחת כונס ואינו מוציא לעולם:",
                "<b>אמר</b> המאירי שני אחים אחד חרש ואחד פקח נשואים שתי נכריות פקחות מת חרש שאין נשואיו גמורים ונזדקקה אשתו לפקח הרי זה חולץ או מיבם אחר שאין בה סרך ערוה שהרי נכריות הן וזו פשוטה היא אבל אם מת פקח שנשואיו גמורין ונזדקקה אשתו לחרש וחליצה אין כאן שאין חליצה לחרש כונס ואינו מוציא לעולם שהרי קנינו מצד זיקתו תורה שהרי ביאת שוגג ביבמתו קונה וגיטו אינה תורה:",
                "<b>זהו ביאור המשנה וכן הלכה ולא נתחדש עליה בגמרא דבר:</b>",
                "<b>המשנה</b> השביעית והכונה בה כשלפניה והוא שאמר שני אחין פקחין נשואין לשתי נכריות אחת חרשת ואחת פקחת מת פקח בעל חרשת מה יעשה פקח בעל פקחת כונס אם רצה להוציא יוציא מת פקח בעל פקחת מה יעשה פקח בעל חרשת או חולץ או מיבם:",
                "<b>אמר</b> המאירי שני אחים פקחים נשואים שתי נכריות אחת פקחת ואחת חרשת מת בעל החרשת ונזדקקה חרשת לפקח והרי אינו יכול להוציאה בחליצה שאין חליצה לחרשת אלא כונס אחר שאין כאן סרך ערוה שהרי נכריות הן ואם רצה להוציא יוציא שהרי פקח הוא ואע\"פ שהיא חרשת אין אנו צריכים לדעתה מת בעל הפקחת ונזדקקה פקחת לפקח חולץ או מיבם:",
                "<b>זהו ביאור המשנה וכן הלכה ולא נתחדש עליה בגמרא דבר:</b>",
                "<b>המשנה</b> השמינית והכונה בה כשלפניה והוא שאמר שני אחים אחד חרש ואחד פקח נשואים שתי נכריות אחת חרשת ואחת פקחת מת חרש בעל חרשת מה יעשה פקח בעל פקחת כונס אם רצה להוציא יוציא מת פקח בעל פקחת מה יעשה חרש בעל חרשת כונס ואינו מוציא לעולם אמר הר\"ם העקרים אשר יתבארו שם טעמי אלו ההלכות הקודמות כלם ג' ויקדים אחד מהם שהחרש והחרשת מיבמין ולא חולצין והשני שהחרש כאשר כנס אינו מוציא לעולם לפי שהנשואין הן שלמים לפי שהוא ראוי ליבום כמו שאמרנו והגרושין הן חסרים להיותו חרש וכבר ידעת שהחרש והחרשת נשואיהן חסרי הסדר וגרושי החרש גם כן חסרים והעקר השלישי שהאדם כאשר היה לו אשה והיה בנשואיהן חסרון כמו שהיתה חרשת עד תפול אחותה לפניו לייבום הנה המשפט בזה כשתאסר עליו אשתו ויבמתו להיותם שתי אחיות כבר השתתפו בקנינו ואין נשואי אשתו שלמים לפי שאם היו נשואין שלמים היתה אחותה יוצאת משום נשואי אשה ולזה מוציא את אשתו בגט ואשת אחיו בחליצה ואם נמנעה בו החליצה כמו שיהיה חרש ותהיה אשת אחיו אסורה לעולם:",
                "<b>אמר</b> המאירי שני אחים אחד חרש ואחד פקח נשואים שתי נכריות אחת חרשת ואחת פקחת חרש בחרשת ופקח בפקחת מת חרש ונזדקקה חרשת לפקח והרי אין יכול להוציאה בחליצה שאין חליצה לחרשת אלא כונס ואם רצה אחר כן להוציא בגט יוציא מת פקח ונזדקקה פקחת לחרש וחליצה אין כאן שאין חליצה לחרש כונס שהרי ביאת שוגג קונה ביבמה ואינו מוציא לעולם שהרי קנינו מצד זיקתו תורה וגיטו אינה תורה ולא אמרו מוציא ברמיזה אלא כשכנס ברמיזה כמו שהתבאר:",
                "<b>זהו ביאור המשנה וכן הלכה ולא נתחדש עליה בגמרא דבר:</b>",
                "<b>ונשלם</b> הפרק תהלה לאל:",
                "<b>בעזרת</b> הצור ובישועתו:",
                "<b>האשה</b> שהלכה היא וכו' שלום בינו לבינה כו' כבר ביארנו בראש המסכתא על חלק שלישי שבה שענינו לבאר באשה ששמעה שמת בעלה ולא נתברר לה על אי זה צד מתירין אותה לינשא וכן כשהיא אומרת כך על אי זה צד נאמנת וזה הפרק אמנם יסוד ענינו בביאור זה החלק ועל זה הצד יחלקו עניני הפרק לחמשה חלקים הראשון כשהיא אומרת מת בעלי על אי זה צד נאמנת ועל אי זה צד אינה נאמנת והשני כשהיא נאמנת אם נאמנת דוקא לינשא אבל לא ליטול כתובה או שמא אף ליטול כתובה השלישי אלו עדים נאמנין בכך ואם יש הכחשה ביניהם היאך נדון בה הן שנזדמנה ההכחשה קודם שנשאת הן שנזדמנה לאחר שנשאת וכן אם נמצאת הכחשה בתכונת המיתה אע\"פ שמתכונים בגוף המיתה היאך נדון בה הרביעי אם עדות שלה המועיל לעצמה להתירה מועיל אצל צרתה אם לאו הן לנשואין הן לתרומה ועל ידי זו נתגלגל בה לענין דין שכיוצא בו לענין גזילה ומקח וממכר החמישי אם מעידה במיתת יבם כדי שתנשא או במיתת הבן כדי שתתיבם או שמעידה על בעל ובן ומקדמת מיתת הבן שנמצאת מזקקת עצמה ליבם או מאחרת במיתתו כדי ליפטר ממנו אם נאמנת אם לאו זהו שרש הפרק דרך כלל אלא שיבאו בו קצת דינין שלא מן הכונה כענין סוגית התלמוד על הדרך שקדם:",
                "<b>והמשנה</b> הראשונה ממנו אמנם תכוין לבאר החלק הראשון והוא שאמר האשה שהלכה היא ובעלה למדינת הים שלום בינו לבינה ושלום בעולם באת ואמרה מת בעלי תנשא מת בעלי תתיבם שלום בינו לבינה ומלחמה בעולם קטטה בינו לבינה ושלום בעולם באת ואמרה מת בעלי אינה נאמנת ר' יהודה אומר לעולם אינה נאמנת אלא אם כן באת בוכה ובגדיה קרועין אמרו לו אחת זו ואחת זו תנשא אמר הר\"ם כאשר היה מלחמה בעולם אפשר שיהיה כבר הוכה וכאשר ראו אותו נופל פסקו עליו במותו וכבר אפשר שיתרפא מהכאתו וכן כאשר היתה בינו ובינה קטטה והקנטה יפסוק במיתתו ואף אם יש פקפוק ולזה אינה נאמנת ואין הלכה כר' יהודה:",
                "<b>אמר</b> המאירי האשה שהלכה היא ובעלה למדינת הים שלום בינו לבינה פירשו בגמרא תנא שלום בינו לבינה דקא בעי למיתנא קטטה בינו לבינה תנא שלום בעולם משום דקא בעי למיתנא קטטה בעולם כלומר שכל מן הסתם אנו דנין שלום בינו לבינה ושלום בעולם ואין צריך שיתברר שיש שלום בינו לבינה ושלום בעולם אלא משום דבעי למיתנא סיפא קטטה תנא רישא שלום ומכל מקום אף בסתם כן ומעתה כל שלא נודעה לנו קטטה בינו לבינה ובעולם ובאה ואמרה מת בעלי נאמנת ותנשא או תתיבם שמתוך חומר שהחמרת עליה בסופה לדונה בכל הדרכים השנויים בפרק האשה דייקא ומינסבא שמתיראה היא שמא יבא ותתבדה וכל הדרכים האלו בה וזהו שאמרו בתלמוד המערב תמן תני אם יש עדים שהיא אשת איש ואמרה גרושה אני אינה נאמנת ואת אמר הכן שניא מיתה מאחר שאלו בא הוא מכחיש ומכל מקום כל שיש לחוש שמא תשקר בכונה כגון שיש קטטה בינו לבינה או שהדברים נראין שסומכת לומר על דבר המצוי ואיפשר שאינו כגון מלחמה בעולם אינה נאמנת והוא שאמר שלום בינו לבינה ומלחמה בעולם אינה נאמנת שאינה אומרת כן אלא מתוך האומד וזהו שאמרו אמרה בדדאמי כלומר מה שדומה לה שכן אע\"פ שלא נתברר לה ופירוש מלחמה בעולם באותו מקום שהיא אומרת שמת שם ובאותו הפרק אע\"פ שאינה אומרת שבמלחמה מת כמו שנבאר למטה שאע\"פ ששלום בינו לבינה מכל מקום סבורה היא אטו כל הני איקטול והוא פליט כגון שראתה ראשונים ואחרונים שבמחנה מתים ובעלה היה באמצען ואפילו אומרת שראתהו מת דהואיל ושלום בינו לבינה נטרא ליה עד דחזיא ליה שמא זימנין דמחו ליה בגירא או ברומחא וסברא השתא ודאי מית ליה ואיהי לא ידעא דבמסתרי מיהא חיי ודילמא סמתרי עבדי ליה וחיא ומכל מקום אם אמרה מת על מטתו נאמנת כדאיתה בסוגיא והוא הדין שאם אמרה מת וקברתיו ודאי נאמנת שהרי אין לחוש בה לכלום ואם נפשך לפקפק בה צא ולמד בסוגיא זו שאמרו רעבון ר\"ל שאמרה מת בעלי ברעב גריעא ממלחמה דאלו מלחמה כיון דאמרה מת על מטתו מהימנא ואלו רעבון עד דאמרה מת וקברתיו אלמא דכל שכן במלחמה שאלמלא כן היה לו לומר גריעא ממלחמה לענין מת על מטתו ועדיף מינה לענין מת וקברתיו ומן התמה על גדולי המחברים שכתבו שאף במת וקברתיו אינה נאמנת ואף גדולי המגיהים מחלו להם בה ולא ידעתי למה ואף זה שאמרנו שבמת על מטתו נאמנת כתבו בה גדולי הדור שלא סוף דבר בשאמרה לא מת במלחמה אלא על מטתו ומתוך חולי אלא אפילו אמרה במלחמה ירד והוכה ושב ומת על מטתו שאין אנו חושדין אותה אלא שתהא היא מניחתו וטועה בדומה כגון זימנין דמחו ליה ושבקא ליה דמשום דמיסתפיא אנפשה שבקא ליה ואמרה בדדמי וכן ברעבון אף היא מניחתו מחמת רעב ואמרה בדדמי אבל זו שאומרת ששב מן המלחמה ומת על מטתו ודאי לא שבקא ליה עד שהיא רואתו שמת והרי זו כמה שאמרו נפלו עלינו ליסטים הוא מת ואני נצלתי נאמנת דהואיל ואשה כלי זיניה עליה אינה יראה מהם ואינה מניחתו עד שתדע סוף ענינו והדברים נראין הא כל שיש לחוש לאמרה בדדמי אינה נאמנת אע\"פ ששלום בינו לבינה וכן כל שיש קטטה בינו לבינה אע\"פ ששלום בעולם אינה נאמנת ופירשו בגמרא בקטטה שכבר אמרה גרשתני ונתכונה להפקיע את עצמה ממנו אלא שפיה הכשילה ואמרה בפני פלוני ופלוני ושאלנו להם והכחישוה וכל שנמצאת כך אף באומרת מת בעלה אינה נאמנת אף במת על מטתו ואף בקברתיו:",
                "<b>ר'</b> יהודה אומר לעולם אינה נאמנת אף בשלום בעולם ובינו לבינה עד שתבא בוכה ובגדיה קרועים שהם דברים המוכיחים ואין אשה מצויה לעשותם אלא על דבר המפורסם ואין הלכה כר' יהודה אלא כתנא קמא וכמו שהשיבו לו אחד זו ואחד זו תנשא:",
                "<b>משנה</b> בית הלל אומרים לא שמענו אלא בבאה מן הקציר בלבד אמרו להם ב\"ש אחת הבאה מן הקציר אחת הבאה מן הזתים אחת הבאה ממדינת הים לא דברו בקציר אלא בהווה חזרו ב\"ה להודות בדברי ב\"ש מבואר לר\"ם:",
                "<b>אמר</b> המאירי בית הלל אומרין לא שמענו אלא בבאה מן הקציר כלומר לא שמענו שתהא אשה נאמנת במיתת בעלה אלא במעשה שאירע ושעת קציר היה ואין ללמוד הימנה למדינת הים שאם האמינוה בסמוך לעיר וזמן קציר ששיירות מצויות ואין האשה מצויה לשקר נאמינה במדינת הים ובית שמאי השיבום אחד הבאה מן הקציר ואחד הבאה מן הזיתים ולא שחלקו בית הלל בבאה מן הזיתים אלא שכך השיבום לדבריכם אין לי אלא באה מן הקציר באה מן הזיתים מנין וכשם שאתם מודים בבאה מן הזיתים אע\"פ שמעשה שהיה בקציר היה יש לכם להודות אף בבאה ממדינת הים שהשיירות מצויות הם בכל מקום ומילתא דעבידא לאיגלויי ולא דברו בקציר אלא בהוה ר\"ל במה שאירע וחזרו בית הלל להודות כבית שמאי ונאמנת על הדרך שביארנו:",
                "<b>זהו ביאור המשנה ופסק שלה ודברים שנכנסו תחתיה בגמרא אלו הן:</b>",
                "<b>רעבון</b> אף הוא כמלחמה להיות היא חשודה לומר בדומה ר\"ל מת בעלי ברעב חושדין אותה שמא הניחתו כמת ושמא אחר שהלכה השיבו את רוחו באי זה מזון מעשה היה באחת שבאה לפני רבא ואמרה מת בעלי ברעב וחקר אותה ואמרה שברחה לה מחמת הרעב והניחתו מת ואמר לה רבא שפיר עבדת דשבקת ליה ושיזבת נפשך דבההוא פורתא דנפואתא דשבקת ליה לא חיי כלומר שודאי הוא שלא היית יכולה להשיבו במעט סולת שבידך ואמרה ליה מר נמי ידע דכי האי גונא לא חיי והרי שהודת לפי תומה שעדין היה חי ומכל מקום רעבון גרוע ממלחמה שאפילו אמרה מת על מטתו אינה נאמנת שעיקר דבריה כך הם שעל מטתו מת ברעב ובזו היא טועה ובמלחמה הוא שאינה טועה בכך שאין אדם קורא למת במלחמה מת על מטתו ואם כן ברעבון אינה נאמנת אלא אם כן אמרה מת וקברתיו:",
                "<b>נפל</b> עליו מפולת ואמרה מת בעלי תחת המפולת או שהיה שלוח נחשים ועקרבים ואמרה מת בעלי בנשיכתם אינה נאמנת שסבורה היא שמת וטוענת בדומה אבל אם היה דבר בעולם ואמרה שמת מתוך אותו הדבר הרי הוא ספק שמא סומכת היא על הדבר ואומרת מצד הדמיון שמת או שמא אלמלא שידעה לא הוה אמרה דהא אמרי אינשי שב שני הוה מותנא ואיניש בלא זימניה לא אזל ודנין בה להחמיר ויש אומרין שלא תנשא ואם נשאת לא תצא וגדולי המחברים פסקו בה שאינה נאמנת ולא ידעתי למה:",
                "<b>החזיקה</b> היא מלחמה בעולם כגון שלא היתה מלחמה נודעת לנו ובאה היא ואמרה מת בעלי במלחמה שהיתה במקום פלוני ואלו אמרה שמת סתם היינו מאמינים לה הדבר ספק שמא מיגו דאי בעיא אמרה שלום בעולם כלומר מתוך שהיתה יכולה לומר מת סתם והיתה נאמנת אף בזו נאמנת או שמא חזקה דכל במלחמה אמרה בדדמי ומה לי לשקר במקום חזקה לא אמרינן ומתוך שהדבר ספק מחמירין בה וגדולי המחברים כתבו שלא תנשא ואם נשאת לא תצא ומכל מקום אתה למד במה שאמרו במשנתנו שבמלחמה בעולם אינה נאמנת לא סוף דבר שתאמר מת במלחמה שאם כן אף בשלום בעולם נשאלה כאן אלא אף באמרה מת במקום פלוני כל שנודע לנו שמלחמה לשם דמסתמא במלחמה קא אמרה ובשעת שלום סתמא על מטתו קא אמרה:"
            ],
            [
                "<b>זה</b> שנסתפקנו כאן במה לי לשקר אם נאמן במקום חזקה אם לאו וכן הענין בראשון של בתרא ה' ב' בשמועת פרעתיך בתוך זמני ובשלישי של קידושין החלטנו להיות מה לי לשקר עוקר חזקה כבר ביארנו שם שכל בענין שהוא בעל דבר הואיל וצורך עצמו הוא אנו מסתפקים בה כגון זו שבכאן וזו של בתרא אבל זו של קדושין הוא בעל אצל אשתו ואין אדם חוטא ולא לו וראוי לומר שתהא טענת מה לי לשקר עוקרת חזקה:",
                "<b>דליקה</b> הרי היא כמלחמה ליחשד היא שתטעון בדומה ואם אמרה עשנו עלינו בית עשנו עלינו מערה ר\"ל שהציתוה באש ואני ברחתי ונצלתי ובעלי נשאר ומת אינה נאמנת שאף זו בורחת היא מיראת הדליקה ומניחתו וסבורה עליו שמת וכל שכן אם היתה היא בחוץ והוא בפנים ואומרת עישנו עליו כו' שבכל אלו היא טוענת בדומה ושמא נעשה לו נס ויצא אבל אם אמרה נזדמנו עלינו גוי או ליסטים הוא מת ואני נצלתי נאמנת שזו אינה בורחת שאין דרכן של גוים או ליסטים להרוג את הנשים וכבר אמרו אשה כלי זיניה עליה ואינה מניחתו עד שרואה סופו ומכל מקום דוקא בגוים או לסטים אבל מלחמה גדולה שדרכה להרוג כל הנמצא כגון מלחמה ערוכה או מלחמת הצרים על העיר וכיוצא בה אף היא בורחת וטוענת בדומה כמו שביארנו ומכל מקום למדת שכל שאמרה מצאתיו הרוג נאמנת ואין החזיקה מלחמה נאמר אלא במחזקת מלחמה גדולה שאף היא יראה ובורחת ואם אמרה שטבע במים יתבאר למטה שהוא כמלחמה ותולה בעצמה לומר בדומה ואינה נאמנת וכלל שמועות אלו לפי מה שביארנו הוא שכל שהדברים מוכיחים שהיא מניחתו ובורחת כגון מלחמה ורעב ודליקה ושלוח נחשים וכיוצא באלו אינה נאמנת וכל שהדברים מוכיחים שאינה מניחתו עד שתראה סוף ענינו כגון נהרג או נשרף לבדו במקום שאין חשש למי שלא היה עמו או נשכו נחש במקום שאין שלוח וכיוצא באלו נאמנת ומפולת מיהא קשה לפרש שהרי יש לה לעמוד עד שתראה אם מת אם לאו ולמה היא בורחת אלא שראיתי לגדולי הרבנים שפירשו שרוח סערה באה ומפלת את הבתים וזו ודאי לשיטה זו בכלל האחרות וכן צריך לבאר לשיטה זו שיש דברים שאף בלא חשש האשה על עצמה יש לדון בה שתאמר בדומה כגון מקום שאי אפשר לה לשמרו והוא שאמרו למטה מים כמלחמה דמיא שהרי מכיון שראתהו טובע במים שאין להם סוף אינה סבורה שיעלה או שיצא ממקום אחר והולכת לה וכן כל כיוצא בזה ומכל מקום יש כוללים שמועות אלו בשלשה דינין אחד שכל שהרבים ניזוקין בו כגון מלחמה ושילוח נחשים ועקרבים ומפולת ודבר הואיל ורבים ניזוקין בו מכיון שהתחיל להגיע נזק בבעלה נסמכת באומד דעתה ואינה נאמנת והשני נזק הבא עליו ועליה לבד והיא ניצולת כגון שהיו שניהם במקום גדודי חיות או דליקה ואינה נאמנת משום דריע טענתה להיות הוא ניזוק יותר ממנה השלישי נזק שבא עליו לבדו כגון נשכו נחש או נשרף או נהרג ובזו נאמנת ואין הפרש בין בדבר שיראה בו שהיא בורחת לדברים שיראה בו שהיא עומדת ומים מיהא אע\"פ שהוא לו לבדו אינה נאמנת דהתם ודאי אמרה בדדמי כבראשונות:",
                "<b>הוזכר</b> בכאן מעשה בההוא גברא דבשילהי הלולא איתלי נורא בגנניה וצוחה אשתו ואמרה חזו גברא חריכא דשאדי ופיסתא דידא דשדיא ר\"ל דגברא אחרינא סבר רב חייא בר אבין למימר היינו עישנו עלינו כו' ואינה נאמנת ואע\"פ דמילתא מוכחא דהא חזינן גברא חריכא שאדי ופיסתא דידא שדיא מכל מקום האי גברא חריכא איפשר דאחרינא הוא דאתא לאצולי ואכלתיה נורא ופיסתא דידא הויא דבעל דאיתלי ביה נורא ומחמת כיסופא אזל ליה ומכל מקום רבא חולק עמו לומר דמדחזינן גברא חריכא נאמנת ולכאורה נראה לפסוק כרבא מדקאמר סבר רב חייא כו' דמדקאמרה חזו גברא לא אמרה בדדמי ומכל מקום גדולי הפוסקים נראה שפסקו כרב חייא שמאחר שאף הוא השיב לדברי רבא אין הענין דומה לשאר סוגיות שבתלמוד שכל שנאמר בה סבר ר' פלוני לא מסקינן הכי ומכל מקום כתבו גאוני ספרד דדוקא בכעין מעשה זה שראו החרוך שלם ופיסת יד של אדם אחר לשם ועל כל פנים אדם אחר היה שם ואחר שכן יש לתלות על אותו פס יד שהוא של בעל אבל כל שלא נמצא פס ידא אלא גברא חריכא או שנמצא שם גברא חריכא וחסר פס ידא ונמצאת פס ידא סמוכה לו כל שהיא אומרת חזו גברא נאמנת והדברים ברורים:",
                "<b>עד</b> אחד במלחמה אם נאמן אם אינו נאמן ואם נאמן על אי זה צד נאמן נתבלבלו בה המפרשים ומחלקותם בביאור שמועה זו וצריך לבררה דרך פירוש כדי לעמוד יפה על בירור פסק שבה והוא ששאלו עד אחד במלחמה מהו ר\"ל שאם מלחמה בעולם ואמר עד אחד מת במלחמה או שאמר מת במקום פלוני וכבר נודע לנו שמלחמה לשם שהוא כמי שאמר במלחמה מי מהימנינן ליה אע\"ג דאיתתא גופה לא מהימנא בהכי או לא מי אמרינן האי דאקילו רבנן משום עיגונא להימוני עד אחד משום דמילתא דעבידא לאיגלויי הוא ולא משקר והכא נמי אע\"ג דמלחמה בעולם לא משקר כלומר ובכלל זה שאין חושדין אותו לטעון בדומה שאין חששא זו אלא באשה שדעתה קלה ונשענת על דמיונה או דילמא הא דהימנוה לעד אחד לאו משום דסמכינן אסהדותיה אלא דסמכינן אאשה דלא מינסבא עד שתחקור יפה באמתלאות לידע היאך היה הענין ובכל דברים המוכיחים עד שתגיע לדבר הראוי לסמוך עליו ונמצא שנאמנות זו נמשכת אחר עצמה ונעשה כאלו אנו מתירין אותה על פיה והואיל ומלחמה בעולם סמכא דעתה בדדמי ולא דייקא ומינסבא ומתוך כך אינו נאמן ויש גורסין זימנין דסניא ליה ואין הדברים מתישבים בה אלא עיקר הגירסא והכא כיון דאיכא מלחמה לא דייקא ומינסבא והיא השאלה בעד אחד שאמר מת במפולת או בשלוח נחשים ובכל אותן שיש לחוש לטעות בדומה ויראה שכל שאמר העד קברתיו אין זה נכנס בכלל השאלה שהרי אף היא נאמנת בכך ואין חוששין לעד אחד יותר מבאשה עצמה וכן כתבוה גדולי המחברים וגדולי הפוסקים כתבוה בהפך ויש לחוש לדבריהם שמאחר שאין אתה מאמין עד אחד אלא מפני שאתה עושה אותה כמתירה על פי עצמה והיא אי אפשר לומר לה קברתיו כל שכן שסומכת לינשא בדומה הא בשני עדים אפילו לא אמרו קברנום נאמנים בלא פקפוק שהרי עדותם עדות גמורה ואין חשודים לטעות בדומה וזה ברור ואע\"פ שגדולי הפוסקים נראה שכתבו כן אף בשני עדים אי אפשר לישבם ואיפשר שלא על זו כתבוה אלא אמים שאין להם סוף אבל במלחמה ודאי נאמנים וכן פירשו גדולי המפרשים את דבריהם ובאו ללמוד תשובתה מדאמר ליה נחמיא לר' עקיבא אמור להם משמי מדינה זו משובשת בגייסות כך מקובלני מבית רבן גמליאל משיאין את האשה על פי עד אחד מאי לאו דהכי קאמר אע\"פ שמדינה זו משובשת בגייסות ר\"ל במלחמה משיאין על פי עד אחד ונדחית ראייתם מפני שפירשו דבריו כך מדינה זו משובשת בגייסות ואי אפשי לילך לפניהם אלא אמור להם משמי כך מקובלני כו' וחזרו לבררה ממה שאמרו מעשה בשני תלמידי חכמים שהיו באים בספינה וטבעו והשיא ר' נשותיהן על פי נשים והרי מים כמלחמה דאיכא למיטעי נמי בדדמי שמאחר שראוהו טובע אין סבורים עליו שיעלה ואין חוששין להמתין אף במים שיש להם סוף ונשים אפילו מאה כעד אחד דמו ואלמא עד אחד במלחמה נאמן ונדחית תשובתם דהא הכא אי אפשר דאטביעה לחוד קא מסהדי דהא הכא הואיל ובספינה היו באים מים שאין להם סוף הם שהרי אינו רואה מארבע רוחותיו ואשתו אסורה אף במקום שני עדים שמא צף תחת המים ויצא במקום שאין עינו של זה רואתהו שאילו היה במים שיש להם סוף ר\"ל שאדם רואה מארבע רוחותיו אף אשה נאמנת שאינה מניחתו עד שישהא בכדי שתצא נפשו אחר שאי אפשר לי לצאת שלא תראהו אלא ודאי מים שאין להם סוף הוא ואף מאה עדים אין מעידין בו אלא דקא אמרי אסקינהו לקמן וחזיתינהו ואלו היו מכירות אותן נאמנות שאין כאן טעות בדומה ומה שאמר אחר כן וקא אמרן סימנין דאסימנין סמכינן ולא עליהו אלו היו מכירות אותם לא היינו צריכים לכך אלא שיאמרו חזיתינהו ואישתמודענוהו ואין אומרין שהמים משנין צורת הפנים כמו שפירשו גדולי הרבנים דאדרבה מיא צמתי ומעמידין את הצורה עד שמעידין עליה אף לאחר חמשת ימים וכמו שאמרו ההוא גברא דטבע בדיגלת ואסקוהו אגישרא דבוסתנא ואסבא רבא לדביתהו אפומה דשושביניה לבתר חמשא יומי ואלו במיתה אחרת דוקא תוך שלשה אלא לא אמרו כאן ויהבן סימנין אלא למעשה שהיה שמן הסתם שני תלמידי חכמים אלו ממקום אחר היו ולא היו מכירות אותם והעידו על סימנין מובהקין שבהם במקום המוצנע ואחר שלא היו מכירות אותם נאמנות בסימנין ויש מפרשים שהעידו תחלה על הטביעה ולא הועילו וחזרו והעידו שהעלום לפניהם ולא האמינום אחר שהתחילו בעדות אחרת אלא בסימנין הא כל שמכירות נאמנות שאין כאן לטעות בדדמי הא כל שיש לטעות בדומה לא הובררה ואם כן לא נתבררה השאלה וגדולי הפוסקים פשטוה לקולא ונאמן ומעובדא דדיגלת שהזכרנו וכן ראיה ממה שאמרו בפרק אחרון מתוך הדברים נזכר רבן גמליאל הזקן שנהרגו הרוגים בתל ארזא והשיא ר' את נשותיהן על פי עד אחד וכן שבפרק אחרון אמרו ההוא גוי דאמר חבל על ששים בני אדם שהיו מהלכים לכרך ביתר ומתו וקברתים והתם ודאי מלחמה היתה ומתו דקאמר אע\"ג דסתם קאמר במלחמה הוא דבעי מימר וכל שכן שמתו ששים בני אדם כאחד והתירום בגוי מסיח לפי תומו וכל שכן בעד אחד וכן שבפרק האשה רבה סבירא להו לרב ששת ורב אשי ורבא דטעמא דעד אחד משום מילתא דעבידא לאיגלויי הוא ואע\"ג דר' זירא פליג בהדיהו ופשיט בה דמשום דדייקא ומינסבא הוא הלכתא כותיהו אלא דסוגיין בעלמא לאיסתעויי נמי בטעמא דדייקא ומינסבא ותרויהו לקולא והילכך עד אחד במלחמה נאמן ואפילו אמר מת סתם וכל שכן באמר קברתיו וגדולי הפוסקים והמחברים כתבוה דוקא בקברתיו ואין דבריהם מתישבים כלל וכן אם אמר ראיתיו שטבע במים שיש להם סוף נאמן ואף בתלמוד המערב אמרו חד בר נש אתא ביומוי דר' אמרין מה ההוא פלן אמר לון מית וההוא פלן אמר לון מית אמרין ליה וכולהון מיתין אמר לון ואלו הוו בחיין לא הוו מיתי ואמר ר' מאן דנשאת נשאת מאן דלא נשאת לא תנשא אמר ר' איבו שעת מלחמה היתה הדה אמרה עד אחד נאמן בשעת מלחמה והרי זו אין בה קברתיו ואמרו נאמן אלא שחששו אחר כן על מה שאמר אלו הוו בחיין מי לא הוו מיתי שמא טעה לומר כן בדומה הא כל שאין לחוש נאמן בלא קברתיו וכן כתבוה גדולי המפרשים וממעשה דאסא האמור בפרק אחרון והדברים ברורים בלא שום פקפוק וגדולי המחברים ראיתי שכתבו עד אחד שאמר ראיתיו במלחמה או שנפלה עליו מפולת או שטבע בים הגדול וכיוצא באלו מדברים שרובן למיתה אם אמר קברתיו נאמן ואם לא אמר קברתיו לא תנשא ואם נשאת לא תצא וכן אשה שהעיד לה אחד שטבע במים שאין להם סוף לא תנשא ואיני מבין שאף בשנים כל שאין להם סוף אין משיאין אותה ונראה לי שהוא הדין במים שיש להם סוף ומפני שהם פוסקים דבעינן קברתיו או כיוצא בו כלומר שיעיד שראהו מת:"
            ],
            [
                "<b>נתגלגל</b> כאן מעשה באחד שהפקיד שומשמין אצל חברו ואמר לו הב לי שומשמאי ואמר ליה שקלתינהו אמר ליה והא כך וכך הם ובחביתא רמו אמר ליה דידך שקלתינהו והני אחריני נינהו ואסיק רבא דכך וכך הם ובחביתא רמו לאו סימן הוא וחיישינן שמא פינן והחזירם ואע\"פ שבמציאה אמרו מדה הויא סימן באבדה הואיל ואינו מוציא מחברו ראוי לומר כן אבל להוציא ממון מחזקת בעליו בכך לא ובפרק אלו מציאות תירצנוה בפנים אחרים ונשוב לדברינו והוא שמאחר שאין זה סימן אמרינן שקלתינהו והני אחריני נינהו ומעתה כל שנתן בו סימן מובהק נאמן ודוקא בכעין זה שהוחזק הפקדון אצל זה אבל כל שלא הוחזק הפקדון אצלו ואמר לא היו דברים מעולם אין מחזירין לו בשום סימן אבל זה שהוחזק הפקדון אצלו כל בסימן מובהק מחזירין ואינו נאמן בחזרתי ולקחתים שאין אדם נאמן בחזרתי ולקחתים אלא במיגו שלא היו דברים או שהחזרתים או שבתורת מקח באו לידי כמו שביארנו בבתרא פרק חזקת וזה ודאי בעדים הפקיד ואין כאן מיגו דלא היו דברים לא מצי אמר דאיכא סהדי וכן בתורת מקח באו לידי אינו יכול לומר דהא איכא סהדי דבתורת פקדון באו לידו והחזרתים לא מצי אמר דהא איתנהו והוה ליה ראה ואע\"ג דמצי אמר אחריני נינהו ואין כאן ראה מכל מקום סימן מובהק משוי ליה ראה והרבה טרחו בחדושין בדין זה ומה שכתבנו נראה לי ברור:",
                "<b>אע\"פ</b> שלענין תובע ונתבע אמרו שמא פינן והני אחריני נינהו לענין איסורין אינו כן אלא כל שמצא כלי וכתוב עליו קו\"ף הרי זה קרבן מ\"ם הרי זה מעשר שני דל\"ת הרי זה דמוע ואינו נאכל אלא לכהנים טי\"ת הרי זה טבל תא\"ו הרי זו תרומה שבשעת הסכנה היו מסמנין ורושמין באותיות שלא ירגישו בהם אויבים ואין אומרין שמא פינן והכניס חולין תחתיהן אלא מעמידין אותם בקדושתם וכן הדין נותן:",
                "<b>בשלישי</b> של גיטין כ\"ז א' ביארנו שהמביא גט ואבד הימנו אם מצאו לאלתר כשר שמאחר שלאלתר מצאו אין חוששין שמא אחר הוא ששמו כשמו ושיעור לאלתר זה פירשנוהו לדעת קצת כל שלא עבר אדם שם ולדעת קצת כל שלא שהא הא כל שלא מצאו לאלתר אלא לאחר זמן אם יש לו בו סימן מובהק או שהעדים מעידים שמעולם לא חתמו אלא על גט אחד של שם זה כשר ואם אין לו בו סימן מובהק ואין העדים מעידים כן פסול אלא אם כן נמצא במקום שאין שיירות מצויות ושלא הוחזקו שני שמות בשם זה הא כל שנמצא במקום שהשיירות מצויות אע\"פ שלא הוחזקו או שהוחזקו שנים ולא נתברר אי זה אע\"פ שנמצא במקום שאין השיירות מצויות פסול מעתה צריכים אנו לברר במעשה שהוזכר כאן יצחק ריש גלותא בר אחתיה דרב ביבי הוה אזיל מקרטבא לאספמיא ושכיב שלחו מתם יצחק ריש גלותא בר אחתיה דרב ביבי הוה אזיל מקרטבא לאספמיא ושכיב מי חיישינן לתרי יצחק ודילמא אחרינא הוא והאי אזל ליה לעלמא ועדין חי הוא או לא אביי אמר חיישינן ורבא אמר לא חיישינן והלכתא כרבא והרי שהיו כאן שיירות מצויות ואחר שלא הוחזקו לא חששו בה לדעת רבא שהלכה כמותו ודבר זה כבר תירצנוהו שם דבמיתה ליכא למיחש ושאני גט ממיתה וכן יש לתרץ שכל שנמצא במקומו אין לחוש הואיל ולא הוחזקו כאן הכל כמו שכתבנו שם בארוכה הא אם הוחזקו לשם אין משיאין את אשתו עד שיתברר אי זהו:",
                "<b>הוזכר</b> כאן עוד מעשה בגט אחד שנמצא בנהרדעא וכתוב בו בצד קלניא מתא ר\"ל באותו צד שבנהרדעא שהוא בן חורין מליתן מס אנדרונילאי נהרדעאה פטר ותריך פלוניתא אנתתיה ושלחה אבוה דשמואל לקמיה דרב יהודה נשיאה ושלח ליה תבדק כלה נהרדעא ודבר זה פירושו שלא נמצא לאלתר אלא לאחר זמן ולא הוחזקו ושיירות מצויות ואעפ\"כ אמר בה רבא שאין חוששין לו שאילו כן אף בכל העולם צריך בדיקה שכל שהשיירות מצויות יש לחוש בו לכל העולם אלא שלא הצריכוה אלא לכבודו של אבוה דשמואל שלא יחשדוהו כשואל דבר שאינו צריך ודבר זה לענין פסק אתה צריך לומר לשיטה ראשונה שחלקנו בין גט למיתה שהלכה כאביי שהרי פסקנו בגט שכל ששיירות מצויות אע\"פ שלא הוחזקו חיישינן וזה שלא מנאוה ביע\"ל קג\"ם מפני שבמחלוקת אחרים היא תלויה ומכל מקום לשיטה שניה שחלקנו בין נמצא במקומו לנמצא שלא במקומו אף זה הואיל ונמצא במקום שנכתב ולא הוחזקו כאן והיה אביי סובר שהצריכו בבדיקת כל המחוז כמו שאמרו עד היכן נהרדעא כל היכא דסאגי קבא בנהרדעא והשיבו רבא שאילו נמצא שלא במקומו צריך בדיקה בכל העולם אלא שמאחר שנמצא במקומו ולא הוחזקו כאן אין צריך בדיקה כלל ולדעת זה הלכה כרבא וכבר תירצנוה בפנים אחרים במסכת גיטין:",
                "<b>שני</b> יוסף בן שמעון הדרים בעיר אחת כבר ביארנו באחרון של בתרא שאע\"פ שאינם יכולים להוציא שטר חוב זה על זה ולא אחר עליהם כל אחד מהם יכול להוציא שטר חוב על אחרים ואין יכול לומר לו של חבירך ששמו כשמך היה ונפל הימנו דלנפילה לא חיישינן וכן אין חוששין לומר של חברך היה והפקידו אצלך שמאחר ששמו כשמו אינו מצוי להפקיד אצלו ואם תאמר אף הוא אומר של חברך היה ומסרה לך ואין אותיות נקנות במסירה שמא בזו מיהא הואיל ושמו כשמו אותיות נקנות במסירה וכן כתבנוה בפרק הספינה ואף לדעת החולקים בה אף אנו אומרין שאין חוששין למסירה שאין אדם עשוי לקבל מסירה בלא כתיבה וזהו שאמרו כאן הנהו שטרי דכתיב בהו חבי בר נאני ונאני בר חבי והיה שם הרבה בשמות אלו ואעפ\"כ היו מגבין בהן:",
                "<b>ולענין</b> ביאור זה שהיה מביא רבא ראיה מזו לדבריו שכל שלא הוחזקו אף בשיירות מצויות אין חוששין הרי בהוחזקו נאמרה והרי רבא לא אמרה אף במיתה אלא בלא הוחזקו כך פירושה שכל לענין שטר חוב הואיל ומתחת ידו של זה היא יוצאה הרי היא אצל זה כלא הוחזקו והרי חשש נפילה וחשש פקדון בשטר חוב זה כלא הוחזקו במת הנמצא וכשם שאין אתה חושש בה לאלו כך אין לך לחוש לשנים במקום שלא הוחזקו ולאביי אין דמיון ביניהם דבשטר חוב ליכא חששא כלל אבל לשיירות מצויות יש לחוש אף בלא הוחזקו אלא שהלכה כרבא אם במיתה ולשיטה ראשונה אם כשנמצא במקומו ולשיטה שניה:"
            ],
            [
                "<b>כל</b> שנמצא הגט במקום שאין שיירות מצויות והוחזקו שכבר ביארנו שהוא פסול עד שיתברר אי זה מהם הוא ובאו עדים והעידו שאחד מהם במקום פלוני היה עמהם ביום הכתוב בגט וסבורים להעיד מתוך כך שאינו אותו הכתוב בגט שהרי הגט נכתב במקום פלוני וזה היה עמהם במקום פלוני ולהכשירו לזה האחר אין זה כלום ואין צריך לומר אם המקום שמעידין שהיה שם אין ביאתו לאותו מקום שנכתב בו הגט ביום אחד נמנעת אע\"פ שהיא רחוקה שאיפשר לדון שבא על ידי גמל פורח או על ידי קלות המרוץ אלא אפילו היתה נמנעת שהרי איפשר שעידי הגט היו עמו באותו מקום שהעידו אלו עליו מקודם זמן הגט וצוה להם לכתוב וחזרו למקומם וכתבוהו ולא כתבו בו אלא יום הכתיבה שהרי גט אשה שטרי דלאו אקנייאתא הוא וכן לא כתבו אלא המקום שנכתב לשם וכדאמר להו רב ספרא לספרי כי קיימיתו בשילי כתובו בשילי אע\"ג דמימסרן מילי בחיני והוא הדין שהיה יכול לומר שזה שהעידו עליו היה במקום כתיבת הגט וצוה לכתוב והלך לו למקום שהעידו עליו ולאחר זמן כתבוהו על פי מצותו ולא הזכירו בגט היום שנמסרו הדברים אלא היום שנכתב ולא היו צריכין להביא בה שמועת שילי וחיני אלא שאין הדבר מצוי לעדים לשהות בכתיבתם אלא בדרך ראשון שהיו שלא במקומם ומצויים לשהות עד שיחזרו למקומם ועל דרך זה הוזכר כאן בההוא גיטא דאישתכח בסורא ור\"ל במקום שאין השיירות מצויות וכתיב ביה בסורא מתא אנא ענן בר חייא נהרדעאה פטר ותריך פלוניתא אינתתיה ומאחר שנכתב לשם נהרדעאה והיו מוחזקים שהיה באותו מחוז אחר בשם זה היו בודקין כדי לברר את הדבר אי זה מהם הוא ואותו שמצאו העידו עליו שביום הכתוב בגט בנהרדעא היה ואמר אביי אפילו לדידי דחיישנא בשיירות מצויות ולא הוחזקו והיה לנו לחוש גם כן להוחזקו אע\"פ שאין שיירות מצויות הכא לא חיישנא דהוה ליה כלא הוחזקו הואיל וזה שהוחזק מעידין עליו שבמקום פלוני היה ורבא אמר אפילו לדידי דלא חיישנא ובדרכים שהזכרנו למעלה או באין שיירות מצויות ולא הוחזקו והיה לי לדון את זה בלא הוחזקו מכל מקום חיישנא ודייננא ליה בהוחזקו ועל הדרך שפירשנו והלכה כרבא ומה שיש לפקפק בענין גמלא פרחא משמועה זו לשמועת באו שנים ואמרו בצפרא בחד בשבא וכו' האמורה בראשון של מכות ה' א' כבר ביארנוה שם וכן מה שראוי לבאר בדין שמועת חיני ושילי כבר ביארנוהו באחרון של בתרא:",
                "<b>האשה</b> שאמרה לבעלה גירשתני נאמנת ויראה מסוגיא זו שאף להתירה לינשא כן שהרי אמרו כאן וליהמנה מדרב המנונא כלומר ולא תצטרך לומר מת בעלי אחר שכבר אמרה לו גרשתני אלמא שטענת גרשתני מתירתה כטענת מת בעלי וכל שאומרת לו גרשתני אינה צריכה להביא ראיה הא אלו אמרה בפני פלוני ופלוני שואלין להם ואם אמרו לא היו דברים מעולם אינה נאמנת ולא עוד אלא שכל שנמצאת שקרנית בכך אף כשאמרה אחר כן מת בעלה אינה נאמנת וזהו ענין קטטה בינו לבינה כמו שביארנו במשנתנו אבל שאר קטטות אפילו היתה מחזרת אחר בעלה שיגרשנה או שאמרה לו להדיא גרשני שאיני רוצה לדור עמך וכן שאר דברים של כעס אינן מפקיעין אותה שלא להתירה במת בעלי ומכל מקום טעם זה של קטטה המפקיעתה מלהאמינה במת בעלי והוא כשאמרה לו גרשתני ונמצאת מוכחשת נחלקו בה בגמרא מאי זה טעם חד אמר משום דמשקרא כלומר שמאחר שנמצאת משקרת בטענת גרשתני כדי להפקיע את עצמה מיד בעלה אף בזו חזקתה משקרת ולטעם זה כל דארגיל איהו קטטה כלומר שהקטטה באה בסיבתו נאמנת במיתה שזה שהיתה אומרת גירשתני מצד קטטתו היתה אומרת וכל שעבר כעסה אינה משקרת וחד אמר משום דאמרה בדדמי כלומר שמתוך שאינה מפויסת הימנו לא דייקא ואמרה בדדמי ולטעם זה אף בארגיל איהו קטטה אינה נאמנת ולא נתברר במחלקתם אי זה טעם הוא ודנין להחמיר ואינה נאמנת משום דדיינינן בה דאמרה בדדאמי ויש לך אחרת שהיא בהפך והיא מת וקברתיו דאי משום דאמרה בדדאמי מת וקברתיו נאמנת ואי משום דמשקרא אף מת וקברתיו אינה נאמנת ודנין בה להחמיר ואף בקברתיו אינה נאמנת:"
            ],
            [
                "<b>קטטה</b> בינו לבינה ובא עד אחד והעיד לה שמת בעלה שאלו כאן אם נאמן אם לאו וענין השאלה היא כענין מה ששאלוה למעלה בעד אחד במלחמה אם מה שהאמינו עד אחד מטעם מילתא דעבידא לאיגלויי או מטעם דייקא ומינסבא ולענין פסק לא נתבררה השאלה וגדולי הפוסקים העמידוה בספק ואע\"פ שבעד אחד ביבמה בפרק האשה רבה פסקו שנאמן ומשום דטעמא דעד אחד נאמן משום דמילתא דעבידא לאיגלויי הוא התם משום דלא ידעינן דסניא ליה אבל זו דודאי סניא ליה דנין אותה להחמיר ומכל מקום נראה להקל ולדון בה שנאמן דהא עד אחד במלחמה בההיא טעמא שייכא ואף הם פסקו בה שנאמן כמו שכתבנו למעלה ואיני יודע למה חלקו ביניהם וכל שכן שיש לתמוה על גדולי המחברים שהעמידוה גם כן בספק ופירשו הטעם מפני שמא שכרתו להעיד שקר וכי אם היא הוחזקה כל ישראל מי הוחזקו ואף גדולי המגיהים מחלו להם בה ואיני יודע למה:",
                "<b>כבר</b> ביארנו במשנה שזה שהאשה נאמנת לומר מת בעלה אין צריך שיהו בה אותות של אבלות להיותה בוכה ובגדיה קרועים וכיוצא בזה מעתה דבר זה אין בו הפרש בין פקחת לשוטה ואף השוטה אע\"פ שמדרכה לבכות ולהיות בגדיה קרועים מאליה ובלא סיבה נאמנת לומר מת בעלי ומכל מקום כתבו גאוני ספרד דוקא בשיודעת בטיב אלמנות וענין נשואין עד שתבחין בחסרון בן זוגה:",
                "<b>כל</b> שיודע בבית דין מובהק שמתירין אי זה דבר ויודע שבית דין אחר חולק בו אלא אם כן באי זה תנאי אם בא אחד לפני זה שמצריכו לתנאי מותר ללחוש לו שיבא לפני אותו בית דין בדרך שיהא אותו בית דין רואה בו אותו תנאי שהוא מזקיקו ואין כאן מיחזי כשיקרא אחר שבית דין אחר המובהק מתירו בלא שום תנאי ואין כאן משום הרחקת כיעור או משום מיחזי כשיקרא כלל בסוגיא זו אמרו ההיא דאתיא לבי דינא דר' יהודה אמרו לה ספדי קרעי מאניך סתרי מזייך כלומר שהרי אין ר' יהודה מתיר אלא בכך ותמהו עליהם אלפוה שיקרא ותירצו אינהו כרבנן סבירא להו ואמרו לה הכי כי היכי דלישרייה ר' יהודה:",
                "<b>בית</b> דין הגדול גזרו שלא להעביר מי חטאת והם המים שנתערב בהם אפר פרה להזות בה את הטמא ולא אפר חטאת והיא אפר הפרה קודם שנתערבה במים בנהר ובספינה וגזרו גזירה זו מתוך מעשה שהיה באחד שהיה מעביר מי חטאת בספינה בירדן ונמצא כזית מת תחוב בקרקעיתה של ספינה ונתאהל כלי של מי חטאת עליה ומתוך כך גזרו בה בכל נהר וכן גזרו שלא יעמוד בצד הנהר מכאן ויזרקם לצד השני ושלא יושיטם על פני המים לחברו שבצד האחר ולא יוליכם עמו בנהר בעוד שהוא רוכב על גבי בהמה או על גבי חברו אלא אם כן היו רגליו נוגעות בקרקע שבכל אויר גזרו מדמיון ספינה ואע\"פ שמעשה שהיה בספינה היה ובירדן היה גזרו בכל נהר ובכל דבר שמהלך שבו הוא כעין מהלך ספינה אבל מעבירם על גבי הגשר הואיל ורגליו נוגעות בקרקע הגשר אע\"פ שהמהלך באמצעיתו של גשר הולך על אויר המים שאין זה בדמיון ספינה כשאר הדברים וכבר ביארנוה במסכת חגיגה כ\"ג א':",
                "<b>המשנה</b> השניה והכונה בה בענין החלק השני והוא שאמר בית שמאי אומרים תנשא ותטול כתובה ב\"ה אומרים תנשא ולא תטול כתובה אמרו להם ב\"ש התרתם את הערוה החמורה לא תתירו את הממון הקל אמרו להם בית הלל מצינו שאין האחים נכנסין לנחלה על פיה אמרו להם בית שמאי והלא מספר כתובתה נלמד שהוא כותב לה שאם תנשאי לאחר תטלי מה שכתוב ליך חזרו בית הלל להודות כדברי בית שמאי אמר הר\"ם פי' זה מבואר לפי שמאחר שהתרנו לה להנשא תטול כתובה לפי שמתנאי כתובה היא כשתנשאי לאחר תטלי מה שכתוב ליכי:",
                "<b>אמר</b> המאירי בית שמאי אומרים תנשא ותטול כתובה כלומר כשם שהאמננוה להתירה לינשא כך נתירה לגבות כתובתה ובית הלל אומרים תנשא אבל לא תטול כתובה אמרו להם בית שמאי התרתם את הערוה החמורה ולא תתירו ממון הקל אמרו להם בית הלל הרי מצינו אף לדבריכם שאין האחים נכנסים לנחלה על פיה ולא אף על פי עד אחד כמו שהתבאר באחרון של כתובות ומאחר שאין האחים נכנסין לנחלה אף היא לא תגבה כתובה על פי עצמה ולא על פי עד אחד אמרו להם בית שמאי מספר כתובתה נלמוד כלומר אשה שאני שעל מנת כן נשתעבד לה שכך הוא כותב לה לכשתנשאי לאחר תטלי מה שכתוב ליכי ר\"ל לכשתהא ראויה לינשא בלא עכוב שמחמת זיקת הבעל ואפילו לא כתב לה ככתב לה שעיקר כתובה על תנאי זה היתה מעולם וחזרו בית הלל להודות כבית שמאי וגובה כתובתה אבל יורשים שלו אינן נכנסים לנחלה על פיה:",
                "<b>זהו ביאור המשנה ופסק שלה ודברים שנכנסו תחתיה בגמרא אלו הן:</b>"
            ],
            [
                "<b>אע\"פ</b> שאין אחים נכנסים לנחלה על פיה אם לא היו לבעלה בנים ממנה ונתיבמה על פי עצמה הרי יבם זה נכנס לנחלת אחיו על פיה אחר שדרשו במשנתנו מדרש כתובה וזיכו לה להגבות כתובתה מתורת לכשתנשאי כו' אף אנו נדרוש מדרש תורה דכתיב יקום על שם אחיו והרי קם:",
                "<b>זה</b> שביארנו שכל שאמרה מת בעלי מתירין אותה לינשא ומגבין אותה כתובתה דוקא כשבאה לבית דין על עסקי נשואין ר\"ל מת בעלי התירוני לינשא אבל אם לא באה על עסקי נשואין אלא על עסקי כתובה והוא שאמרה מת בעלי הגבו לי כתובתי אין מתירין אותה אף לינשא שהדברים מוכיחין שלא באה אלא על עסקי כתובה ואין דעתה לינשא כלל ואין כאן משום עגונא אלא אפוקי ממונא הוא ואינו אלא בשנים באה על עסקי שתיהן והוא שהזכירה שני הדברים ביחד הן שהקדימה ענין הנשואין כגון מת בעלי התירוני לינשא והגבו לי כתובתי הן שהקדימה ענין הכתובה כגון הגבו לי כתובתי והתירוני לינשא הדבר ספק ולא תנשא ולא תטול כתובה ואם נשאת לא תצא וכן לענין כתובה אם תפסה תפסה וגדולי המחברים פסקו בראשונה כאם תמצא לומר האמור כאן והוא שאם הקדימה את הנשואין ר\"ל התירוני לינשא ותנו לי כתובתי נאמנת ומתירין אותה לינשא ונותנין לה כתובה מפני שעיקר דבריה על עסקי נשואין הוא ואף באחרונה ר\"ל כשהקדימה את הכתובה ר\"ל שאמרה תנו לי כתובתי והתירוני שמתירין אותה אלא שאין מגבין לה כתובה ואם תפסה אין מוציאין מידה:",
                "<b>המשנה</b> השלישית והכונה בה להתחיל בביאור החלק השלישי והוא שאמר הכל נאמנין להעידה חוץ מחמותה ובת חמותה וצרתה ויבמתה ובת בעלה מה בין גט למיתה אלא שהכתב מוכיח:",
                "<b>אמר</b> המאירי הכל נאמנין להעידה כלומר זה שידוע שמשיאין את האשה על פי עד אחד המעיד שמת בעלה הכל נאמנין בכך אפילו אשה או עבד או שפחה או עד מפי עד חוץ מחמש נשים שחזקתן שונאות זו את זו ויש לחוש שמא יתכונו לקלקלה כדי שיסיתוה לינשא ותתקלקל בכל הדרכים שהוזכרו והן חמותה ששונאה את כלתה בטבע מפני שאומרת הא אתיא גבאי ואכלא לגורסנאי ר\"ל זרה ונכרית באה על גבי בביתי ואוכלת את עמלי:",
                "<b>ובת</b> חמותה שהיא אחות בעלה שאף היא אומרת זו באה ואוכלת עמלן של אבא ואמא ואני מכורה ויוצאה:",
                "<b>וצרתה</b> מפני שהיא מתקנאה בירך חברתה ואפילו נשאת היא עצמה על פיה שמא מרוב שנאה אומרת תמות נפשי עם פלשתים:",
                "<b>ויבמתה</b> ר\"ל אשת אחי בעלה שבזמן שאין לה בנים יראה שמא ימות בעלה ותעשה צרתה על ידי יבום וגדולי המחברים כתבו ביבמתה בהלכות גיטין אפילו היתה אחותה כגון שהיו שתי אחיות נשואות לשני אחים ובזו מיהא אין מקום לטעם שהזכרנו שהרי היא ערוה אלא שמכל מקום יבמתה סתם אמרו ואפילו אחות בכלל ואע\"פ שאין בה טעם זה מכל מקום לא פלוג רבנן או שמא טעם השנאה מפני שכל אחת מגלה ליבמה סתרי אשתו כדי להוכיחה ומכל מקום יש מפרשים ביבמתה כגון שהיו שני אחים ומת אחד מהם ונפלה אשתו לפני יבם זה והוא במדינת הים ואמר שאין אשת היבם נאמנת לומר מת בעלה להתיר בעדותה את היבמה לינשא אע\"פ שנאמנת לעצמה שמא אינה מכונת אלא לקלקלה שתנשא ותאסר ליבמה שאע\"פ ששומרת יבם שזינתה לא נאסרה ליבמה נשאת מיהא נאסרה וכיוצא בזה הוריתי בשומרת יבם שהיה יבמה במדינת הים עם בת אחת ובאה הבת והעידה שמת אביה והוריתי בה למעשה שאינה נאמנת להתיר היבמה לשוק מדין בת בעלה וכבר הארכתי בה בתשובת שאלה:",
                "<b>ובת</b> בעלה ר\"ל חורגתה מפני שמתיראה ממנה לגלותה עם אביה והרי חמש נשים שהן שבע שהכלה שוה בדין זה עם חמותה ר\"ל שבאותו ערר שהחמות שונאה כלתה הכלה שונאה חמותה וכדכתיב כמים הפנים לפנים ר\"ל שמראין הפנים לפנים עצמן כן לב האדם לאדם ר\"ל שאהבתו ניכרת לזה שהוא אוהבו ואע\"פ שאיפשר לפרשו בדברי תורה ר\"ל שכל שהוא מתעמל בה היא עמלה עליו ומסכים לדבר הלכה מכל מקום פשוטו של מקרא כך הוא וכן אשת אב בערך בת הבעל כענין זה בעצמו ונמצאו שבע וזהו שאמרו בגמרא לדעת ר' יהודה שבע תנן ולדעת רבנן לא הוצרכו שתים אלו לשנותן ואני תמה היאך לא מנו גם כן אשת אחיה לדעת ר' יהודה שהיא בערך אחות בעלה ושנאמר בה שלדעת חכמים כבר נכללה באחות הבעל מדין לב האדם לאדם אלא שקצת גדולי הדור ראיתי שהביאוה ומכל מקום כל שכן שיש לתמוה היאך לא נמנית בכאן לדעת ר' יהודה ונראה לי שנאמנת שמכל מקום יראת בעלה עליה שלא לקלקל את אחותו:",
                "<b>ומה</b> בין גט למיתה וכו' וחוזר למה שאמרו בשני של גיטין כ\"ג ב' שאף הנשים שאין נאמנות להעיד במיתת בעלה נאמנות להביא גיטה ובלבד ממדינת הים שצריכה לומר בפני נכתב ונחתם ואין משגיחין עוד בערער הבעל והוא שהשיב שהכתב מוכיח כלומר וראיתה בצדה שהרי גיטה בידה ואין הבעל נאמן בערעורו וכמו שביארנו שם:",
                "<b>זהו ביאור המשנה וכן הלכה ודברים שנכנסו תחתיה בגמרא אלו הן:</b>",
                "<b>בת</b> חמיה שאינה בת חמותה כגון שהיא בת חמיה מן האונסין או מן הנשואין ומאשה אחרת שאלו כאן אם היא נאמנת וענין השאלה שמא שנאתה של זו נגררת אחר אמה ר\"ל שמתוך שחמותה שונאתה הזו שאינה בת חמותה אע\"פ שהיא בת חמיה אינה בכלל או שמא עיקר השנאה בבת חמות משום דסברא אכלא לגורסנא דאימא ר\"ל נכסים שהביאה שהבית מתפרנס מהם והאי טעמא איתה נמי בבת חמיה דהא שייך בה למימר אכלא גורסנא דאבא ועל הדרך שפירשנו במשנה ולא הובררה ונראין הדברים שאף היא בכלל ואינה מעידה שבודאי עיקר הטעם מחמת גורסנא הוא שאם מטעם שהיא נגררת אחר אמה הרי היה לו למנות גם כן בת צרתה ובת יבמתה ויש אומרין שהדבר בספק ולא תצא ומכל מקום אשת חמיה שאינה חמותה ודאי מעידה דהא לא אכלא גורסנא דבי נשא שהרי בניו יורשים ואוכלים:",
                "<b>אף</b> הם שאלו חמות הבאה לאחר מכן אם נאמנת אם לאו ר\"ל כגון שיש כאן שני אחים מן האב ולא מן האם והיא נשאת לראשון ואמו של שני שעתידה להיות חמותה כשתתיבם לבנה מעידה עליו ושאלו בה אם נאמנת אם לאו ותורף השאלה מי מסקא אדעתא דלימות בעל ותתיבם לבנה ומתיראה הימנה מעכשו ורוצה לקלקלה שתפסל לו או לא ואע\"פ שביבמתה פסלנו בדרך זה על העתיד כמו שביארנו במשנה דילמא התם שאני דאיכא צערא דגופא ובאו לבררה ממה שאמרו מת בעלי ואחר כך מת חמי תנשא ותטול כתובה וחמותה אסורה ואע\"פ שלפי דבריה אינה חמותה שכבר מת בעלה חוששין שמא לא מת בעלה ועדין חמותה היא וזו מכוונת לקלקלה ומתוך שכונתה לקלקל את חמותה מקדמת מיתת בעלה שתאמן בחמותה ותקלקל על ידה והיא נזהרת בעצמה שלא לינשא שאלו נשאת הרי יצאה לה מכלל חמות שהרי נאסרה לבנו או שמא מרוב צערה אומרת תמות נפשי והרי אינה מכוונת בכך אלא למה שחושדתה שתשניאה עם בעלה כשיבא אע\"פ שאין הבעל עכשו כאן ואלמא שאף על העתיד ראוי לפסלה ותירץ בה שאני התם דרגיש בה צערא כלומר צערה קרוב עד שהוא מתרגש ובא והרי הוא אצלה כמי שבא שההולך סתמו חוזר ובא מה שאין כן בחמות הבאה לאחר מכן שאין מיתתו ראויה להעלותה על לב ומתוך כך ראוי לומר שנאמנת וכן ראוי לפסוק וכן נראה לי שכיונו בשניהם גדולי הפוסקים בשתי שאלות שלא הביאום מפני שבת חמיה כבת חמותה ואינה נאמנת וחמות הבאה לאחר מכן אינה בכלל חמות ונאמנת וכן נראה לי בלא פקפוק אלא שכל המפרשים מעמידין אותה בספק ולא תצא ואף הם מפרשים בענין דרגיש לה צערא דרך אחרת והוא שכבר הרגישה כלה זו בצער חמותה ומאחר שהרגישה דנכית ליה חויא הבלאי מזיק ליה והרי היא מעלה על לבה מה שכבר הרגישה בו אבל חמות הבאה לאחר מכן הואיל ולא הרגישה עדין בצער אינה מעלתהו על לבה ואין נראה לי שכל שחזקתן שונאות זו את זו אין הפרש בין שנצטערה כבר ללא נצטערה שאם כן כלה מן האירוסין תהא נאמנת שהרי עדין לא הרגישה אלא שעיקר הטעם אתיא ואכלא וכו' כלומר שתבא ותאכל וכו' אע\"פ שלא באה עדין שכל שאינו תלוי במיתה אלא בחזרה דבר מצוי הוא ומעלתהו על לב:"
            ],
            [
                "<b>המשנה</b> הרביעית והכונה בא בענין החלק השלישי גם כן והוא שאמר עד אומר מת ונשאת ובא אחר ואמר לא מת הרי זו לא תצא עד אומר מת ושנים אומרים לא מת אע\"פ שנשאת תצא שנים אומרים מת ועד אומר להן לא מת אע\"פ שלא נשאת תנשא אחת אומרת מת ואחת אומרת לא מת זו שאמרה מת תנשא ותטול כתובה וזו שאמרה לא מת לא תנשא ולא תטול כתובה אחת אומרת מת ואחת אומרת נהרג ר' מאיר אומר הואיל והם מכחישות זו את זו הרי אלו לא ינשאו ר' יודה ור' שמעון אומרים הואיל וזו וזו מודות שאינו קיים הרי אלו ינשאו עד אומר מת ועד אומר לא מת אשה אומרת מת ואשה אומרת לא מת הרי זו לא תנשא אמר הר\"ם פי' אלו הנזכרות החשודות מפני השנאה אולי יפתוה להנשא כדי שתצא מזה ומזה ויהיו בניה ממזרים אמנם כאשר הביאה אחת מאלו הנזכרות גט אליה ואמרה בפני נכתב ובפני נחתם הנה היא נאמנת ולא נחשוד אותה בשקר מפני שהכתב מוכיח ואע\"פ שזה הכתב לא יתקיים אלא בדבורה אבל משיגיע בו הענין עד שתזייף הכתב פעם אחת ואמר עד אחד אומר מת ושנים אומרים לא מת ואפילו היה העד הראשון פסול או אשה והיו השנים פסולין או שתי נשים ואין הלכה כר' מאיר:",
                "<b>אמר</b> המאירי עד אחד אומר מת ונשאת ואחר כו' בא עד אחד ואמר לא מת לא תצא ושאלו בגמרא טעמא דנשאת הוא דלא תצא הא אם לא נשאת לא תנשא והא אמר עולא כל מקום שהאמינה תורה עד אחד הרי כאן שנים והרי הוא כמו שהעידו שנים שמת ואידך הוה ליה חד ואין דבריו של אחד במקום שנים ותירץ דהאי ונשאת דקאמר פירושו והתירוה לינשא כלומר עד אחד אומר מת והתירוה בית דין לינשא על פיו אלא שלא נשאת עדין ובא עד אחד ואמר לא מת לא תצא מחזקת היתירה ומשיאין אותה ואע\"פ שבשני של כתובות כ\"ב ב' אמרו לא תנשא לכתחלה משום לזות שפתים איפשר שאף זו כך היא כלומר תנשא לכתחלה אלא שבעלת נפש תחוש ללזות שפתים ויש דנין כן אף בהותרה לינשא על פי אשה שהרי אף היא בכלל שהאמינה תורה והביאו ראיה ממה שאמרו בשני של כתובות אני וחברתי טהורות ואמר לה עד אחד את וחברתך טמאות איהי כיון דאיכא עדים לאו כל כמינה דהא ליכא הפה שאסר הוא הפה שהתיר חברתה מישתריא אפומא דידה וכן שבתלמוד המערב אמרו כל מקום שהכשירו עדות אשה האיש מכחיש את האשה והאשה מכחשת את האיש כלומר ששוים הם הא על פי עצמה אף בנשאת תצא וכן נראה בפרק האשה רבה ויש חולקים לומר דאשה לגבי כשר אפילו נשאת תצא ובשבויה הוא שהקלו ואף גדולי המחברים כתבו אשה אומרת מת או היא עצמה שאמרה מת בעלי ואחר כך בא עד כשר ואמר לא מת הרי זו אפילו נשאת תצא אבל כל שהותרה על פי עד כשר אע\"פ שבא עד אחד ואמר לא מת לא תצא מחזקתה ותנשא הא כל שבא עד שני קודם שהותרה הרי זה כבאו בבת אחת שלא תנשא כמו שיתבאר בסוף המשנה:",
                "<b>עד</b> אחד אומר מת ושנים אומרין לא מת אפילו נשאת תצא וסתמא בשכלם כשרים ומתוך כך שאלו בה פשיטא שאע\"פ שהאמינה תורה עד אחד במקום שנים מיהא לא כלום הוא והעמידוה בשכלם פסולים וסוף הענין שאילו היה עד אחד כשר אומר מת ושנים או מאה נשים או פסולים אומרין לא מת כל שהותרה לא תצא מחזקתה ותנשא שכל הפסולים כעד אחד הם והוה ליה כעד אומר מת ועד אומר לא מת שביארנו את דינו אבל כל שבא עד פסול או אשה ואמר מת ובאו שני פסולים או נשים ואמרו לא מת אפילו נשאת תצא שאף בפסולי עדות הולכין אחר רוב דעות והוה ליה כעד כשר אומר מת ושנים כשרים אומרים לא מת שאפילו נשאת תצא וזהו שאמרו ללישנא בתרא דר' נחמיה עשו שתי נשים באשה אחת כשני אנשים באיש אחד אבל שתי נשים באיש אחד כפלגא ופלגא דמו כלומר שאם באו בבת אחת לא תנשא ובזה אחר זה והותרה על פי ראשון לא תצא מחזקתה ולמדת שדברי ר' נחמיה אע\"פ שהוא חולק עם עולא לענין זה מיהא הלכה הם כמו שביארנו בפרק האשה רבה:",
                "<b>שנים</b> אומרים מת ואחד אומר לא מת אע\"פ שלא נשאת תנשא וסתמא בשכלם כשרים ואף זו פשוטה היא אלא שהעמידוה בפסולי עדות ולימד שאף בשכלם פסולי עדות אין אומרין הוו להו כחד וחד שלא תנשא אלא הולכין אחר רוב דעות ותנשא שהולכין אף בפסולין אחר רוב דעות אף לקולא ודין שנים אומרין מת ושנים אומרין לא מת לא הוזכר כאן ואם הם כלם פסולין דנין אותם כעד ועד שהוזכר כאן ואם כלם כשרים התבאר בשני של כתובות שלא תנשא ואם נשאת תצא שהרי באשם תלוי קיימי אלא אם כן נשאת לאחד מעידיה ושאף היא תאמר בריא לי:",
                "<b>אחת</b> אומרת מת ואחת אומרת לא מת כלומר שיש לו שתי נשים ואחת מהן אומרת מת ואחת אומרת לא מת זו שאומרת מת תנשא ותטול כתובה ואין הכחשת צרתה כלום כשם שאינה נאמנת במת כך אינה נאמנת עליה בלא מת וזו שאמרה לא מת לא תנשא ולא תטול כתובה ר\"ל אפילו הודת אחר כן דשויא לה לנפשה חתיכה דאיסורא וכן הדין אפילו שתקה שלא תנשא שהרי אינה נשאת בעדות צרתה אפילו נשאת צרתה על פי עצמה כמו שביארנו אלא שלימדנו דמכיון דאמרה לא מת אפילו חזרה ואמרה מת אינה נאמנת הואיל ואומרת מת באותה שעה שאמרתי לא מת שנמצאת סותרת דבורה וזהו שאמרו בגמרא לא מת איצטריכא ליה סלקא דעתך אמינא האי מימת מית והאי היא דמיכונא לקלקולה לצרה וכי חזיא דלא אהני לה הדרא בה מהו דתימא אמתלא היא דלקלקולא הוה עבדא וכי הדרא מהימנא קמ\"ל:",
                "<b>אחת</b> אומרת מת ואחת אומרת נהרג ר' מאיר אומר הואיל ומכחישות זו את זו לא ינשאו ור' יהודה ור' שמעון אומרים הואיל ושתיהן מודות שאינו קיים ינשאו שתיהן והלכה כדבריהם שאין זו הכחשה לענין זה וכל שכן בעד אחד אומר מת ואחד אומר נהרג ולענין ביאור מיהא אתה צריך לומר במה שנאמר במשנה תחלה זאת אומרת מת וזאת אומרת לא מת זו שאומרת מת תנשא דלא כר' מאיר היא:",
                "<b>עד</b> אחד אומר מת ועד אחד אומר לא מת וכן אשה אומרת מת ואשה אומרת לא מת הרי זו לא תנשא הואיל ובאו בבת אחת ולא התבאר כאן אם נשאת מה דינו וגדולי המחברים כתבו שאם נשאת לאחד מעידיה ואף היא אומרת בריא לי לא תצא וכן יראה בשני של כתובות כ\"ב ב' הא כל שבצד אחר תצא ויש חולקים לומר שאף לאחד מעידיה תצא דעד אחד בהכחשה לא כלום הוא ואפילו היה עד פסול אוסר ועד כשר מתיר וכן הסכימו בה גדולי הדורות ובתלמוד המערב הזכירוה אלא שנחלקו בה והוא ששנו שם עד אחד אומר מת ונשאת ובא אחד ואמר לא מת הרי זו לא תצא הא אמר עד שלא נשאת ונשאת תצא אמר ר' יוחנן זו דברי ר' מנחם אבל חכמים אומרין אף עד שלא נשאת לא תנשא ואם נשאת תצא:",
                "<b>זהו ביאור המשנה ופסק שלה ולא נתחדש עליה בגמרא דבר שלא ביארנוהו:</b>"
            ],
            [
                "<b>המשנה</b> החמישית והכונה בה בענין החלק הרביעי והוא שאמר האשה שהלכה היא ובעלה למדינת הים באת ואמרה מת בעלי תנשא ותטול כתובתה וצרתה אסורה היתה בת ישראל לכהן תאכל בתרומה דברי ר' טרפון ר' עקיבא אומר לא זו דרך מוציאתה מידי עבירה עד שתהא אסורה לינשא ואסורה מלאכול בתרומה אמרה מת בעלי ואחר כך מת חמי תנשא ותטול כתובה וחמותה אסורה היתה בת ישראל לכהן תאכל בתרומה דברי ר' טרפון ר' עקיבא אומר לא זו דרך מוציאתה מידי עברה עד שתהא אסורה להנשא ואסורה בתרומה אמר הר\"ם הלכה כר' טרפון:",
                "<b>קדש</b> אחת מחמש נשים ואין ידוע אי זו קדש כל אחת ואחת אומרת אותי קדש נותן גט לכל אחת ואחת וכתובה ביניהן ומסתלק דברי ר' טרפון ר' עקיבא אומר לא זו דרך מוציאתו מידי עבירה עד שיתן גט וכתובה לכל אחת ואחת גזל מחמשה ואין ידוע אי זה גזל כל אחד ואחד אומר אותי גזל מניח את הגזלה ביניהן ומסתלק דברי ר' טרפון ר' עקיבא אומר אין זו דרך מוציאתו מידי עבירה עד שישלם גזלה לכל אחד ואחד אמר הר\"ם הלכה כר' עקיבא:",
                "<b>אמר</b> המאירי האשה שהלכה היא ובעלה למדינת הים ובאה ואמרה מת בעלי תנשא ותטול כתובה וצרתה אסורה שאין מתירין את הצרה על פיה שחשודה היא שתכוין לקלקלה אף במקום שמקלקלת עצמה עמה וכמו שאמרו דילמא תמות נפשי עם פלשתים קא עבדא ואם היתה אשת כהן אוכלת הצרה בתרומה שמאחר שאין אתה מאמינה להשיאה אי אתה מאמינה לפסלה מן התרומה דברי ר' טרפון ור' עקיבא אומר לא זו הדרך מוציאתה מידי עבירה דסתם צרה דלא מהימנא חששא בעלמא היא ולהחמיר בה אלא אסורה בתרומה והלכה כר' טרפון ולא סוף דבר לגבי צרה דחשידא לקלקולא משום צערא דגופה ר\"ל שמערבבתה בתשמיש אצל בעלה אלא אף בחמות שאין שנאתה מחמת צערא דגופה אלא מחמת דבר אחר הדין כן והוא שאמר אחר כן אמרה מת בעלי ואחר כך מת חמי תנשא היא ותטול כתובה וחמותה אסורה שאין משיאין אותה על פי כלתה אע\"פ שהקדימה מיתת בעלה ושלפי דבריה אינה כלתה עכשו שמא מכוונת היא לקלקלה אף במקום שמקלקלת עצמה משום תמות נפשי כו' ואם אמרה מת חמי תחלה ואחר כך אומרת מת בעלי אף היא תנשא וחמותה כל שכן שאסורה שהרי אף לפי דבריה כלתה היא בשעת העדות אלא שבזו אין מחלוקת לענין תרומה שאף כשאמרה מת חמי הואיל ואינה אומרת עדין מת בעלי אף החמות אוכלת בשביל בנה הא כשאמרה מת בעלי ואחר כך אמרה מת חמי ובאה לפסלה מן התרומה לר' טרפון אינה נאמנת ולר' עקיבא נאמנת והלכה כר' טרפון וכבר הביאו בה ראיה בגמרא ממה שאמרו במשנתנו ניתן לי בן במדינת הים ואמרה מת בני ואחר כך מת בעלי נאמנת מת בעלי ואחר כך בני אינה נאמנת וחוששין לדבריה להחמיר וחולצת ולא מתיבמת כמו שיתבאר לדבריה הוא דחיישינן הא לדברי צרה לא חיישינן ולמדת לפי דרכך שאם אמרה ניתן לי בן במדינת הים מת בעלי ואחר כך מת בני אינה נאמנת לגבי צרתה אף להחמיר ומותרת צרתה להתיבם:"
            ],
            [
                "<b>ועל</b> ידי מה שהזכיר ר' עקיבא בלא זו הדרך כו' נתגלגל לבאר בקדש אחת מחמש נשים ואינו יודע אי זו קדש וכל אחת אומרת אותי קדש נותן גט לכל אחת ומניח כתובה ביניהם ומסתלק ואע\"פ שכתבנו במציעא שאין לארוסה כתובה אלא בכתב ובזו ודאי אם כתב לה אף הדבר מתברר מתוכה איפשר ששמותיהן שוים או שמודה שכתב ואבדה הכתובה ואינו יודע לאי זו כתב או שקנו מידו ואינו יודע לאי זו ועדים הלכו להם ור' עקיבא אומר לא זו הדרך מוציאתו מידי עבירה עד שיתן כתובה לכל אחת ואחת ופירשו בגמרא שלא נחלק ר' עקיבא אלא בקדש בביאה ומשום דהואיל ועבד איסורא דרבנן וכמו שאמרו נ\"ב א' רב מנגד אמאן דמקדש בביאה אבל בכסף או שטר אף ר' עקיבא מודה שמניח כתובה ביניהם ומסתלק וכן הלכה:",
                "<b>ונתגלגל</b> אחר כן מזו לגזל אחד מחמשה בני אדם ואין ידוע לאי זה גזל וכל אחד אומר אותי גזל מניח גזילה ביניהם ומסתלק דברי ר' טרפון ור' עקיבא אומר אין זו הדרך מוציאתו מידי עבירה עד שישלם גזילה לכל אחד ואחד ואף זו דוקא אמרה ר' עקיבא בגזל דאיכא איסורא אבל לקח מאחד מחמשה ואינו יודע ממי אף הוא מודה שמניח דמי מקח ביניהם ומסתלק וכן בפקדון או מלוה וכיוצא בהן ואע\"פ שאין בית דין מכריחין אותו בכלום שאע\"פ שכלם תובעין אותו בריא והוא מודה שקבל מאחד מכל מקום לגבי כל חד וחד מנה לי בידך והלה אומר איני יודע שפטור הואיל ומכל מקום חייב הוא לאחד אינו יוצא ידי שמים אלא בדרך שהזכרנו אם לגזל אם למקח והלכה כר' עקיבא ואף בגזל כתבו גאוני ספרד דוקא בשכלם תובעים בבריא הא לאו הכי מניח גזילה כו' ואף בטענת בריא פירשוה דוקא בשבועה דרבנן כעין דאוריתא כדין חנוני ופועלים האמור בשבועות וכן בקדש חמש נשים בביאה לענין כתובה אין גובות אלא בשבועה:",
                "<b>זהו ביאור המשנה ולמדת פסק שבה מתוך דברינו ולא נתחדש עליה בגמרא דבר שלא ביארנוהו:</b>",
                "<b>המשנה</b> הששית והכונה בה בביאור החלק החמישי והוא שאמר האשה שהלכה היא ובעלה ובנה למדינת הים באת ואמרה מת בעלי ואחר כך מת בני נאמנת בני ואחר כך מת בעלי אינה נאמנת וחוששין לדבריה וחולצת ולא מתיבמת נתן לי בן במדינת הים ואמרה מת בני ואחר כך מת בעלי נאמנת בעלי ואחר כך מת בני אינה נאמנת וחוששין לדבריה וחולצת ולא מתיבמת נתן לי יבם במדינת הים ואמרה מת בעלי ואחר כך מת יבמי יבמי ואחר כך מת בעלי נאמנת הלכה היא ובעלה ויבמה למדינת הים אמרה מת בעלי ואחר כך מת יבמי יבמי ואחר כך מת בעלי אינה נאמנת שאין האשה נאמנת לומר מת יבמי שתנשא ולא מתה אחותי שתכנס לביתה ואין האיש נאמן לומר מת אחי שייבם את אשתו ולא מתה אשתו שישא את אחותה אמר הר\"ם בבבא ראשונה בהיותנו יודעין בולד והיא בזה הענין אסורה ליבם ולזה לא נאמינה באמרה מת בני ואחר מת בעלי ותהיה מותרת ליבם לפי שהדבר אשר התבאר אצלנו שהיא אוסרת אותה בענין מה לא נאמינה בהסרת זה הענין לפי דבריה אבל חוששין לדבריה כמו שנזכר ובבא השנית להיותנו יודעין שאין לה וולד ויצאת ממנו והיא מותרת ליבם הנה היא נאמנת באמרה אני נשארתי בזה הענין שמותרת ליבם ותתיבם וזהו נתן לי בן ומת בחיי בעלי שהפה שאסר הוא הפה שהתיר אולם אם אמרה שהולד אשר נולד לי מת אחר מות אישי הנה היא אינה נאמנת לפי שהיא תרצה לפטור עצמה מן החליצה ומן היבום במאמרה ואנחנו נדע אותה בענין שהיתה בו זקוקה ליבם אבל מדרך האסור גם כן חוששין לדבריה כמו שנזכר נתן לי יבם במדינת הים וגו' זה כלו מבואר ממה שהקדמנו והוא הולך אחר העקר הידוע הפה שאסר הוא הפה שהתיר:",
                "<b>אמר</b> המאירי האשה שהלכה היא ובעלה ובנה למדינת הים ובאה ואמרה מת בעלי ואחר כך מת בני ר\"ל ואחר כך אמרה מת בני נאמנת שהרי אלו שתקה מבנה מותרת לעלמא והרי כשאומרת מת בעלי והאמנתה כשאמרה אחר כן מת בני לא חדשה בעצמה כלום שהרי היתה בחזקת היתר לשוק ובחזקת איסור לאחים:",
                "<b>אמרה</b> מת בני ונמצאת מזקקת עצמה ליבם לכשימות בעלה ואחר כך אמרה מת בעלי אינה נאמנת שמא עיניה נתנה ביבם ולא אמרו להאמינה במת בעלה אלא משום דעבידא מילתא לאיגלויי אבל זו שמא מת בעלה תחלה ומתוך שנתנה עיניה ביבם אמרה תחלה מת בני וידיעת אי זה מת תחלה אינו עשוי להגלות ואינה נאמנת להתיבם אלא חוששין לדבריה וחולצת ואחר כך מתירין אותה לשוק:",
                "<b>הלכה</b> היא ובעלה בלא בן ובאה ואמרה בן ניתן לי שם ואמרה מת בני שניתן לי שם ואחר כך אמרה מת בעלי נאמנת להתיבם שהרי מוחזקת היתה שאין לה בן והרי היא מעמדת עצמה בחזקתה ואלו היתה שותקת מבנה נאמנת ונמצא שלא נתחדש עליה בדבורה שום דבר:",
                "<b>אמרה</b> מת בעלי תחלה ואחר כך מת בני אינה נאמנת שהרי עכשו בדבורה הראשון שויא נפשה איבם חתיכה דאיסורא וחוששין שמא מתוך שרוצה להפקיע את עצמה מן היבם אומרת מת בני ואינה חוששת שהרי ידיעת אי זה מת תחלה אינו עשוי להגלות ומכל מקום חוששין לדבריה וחולצת מן היבם ואחר כך מתירין אותה לשוק ופירשוה בפרק אחרון דוקא בגרושה שכבר היתה אסורה לכהן מאיליה אבל אם היתה בחזקת כשרות לכהונה לא תחלוץ ותעמוד עגונה שאם תחלוץ שמא יבאו עדים שמת בעלה תחלה ואין לה אצל חליצה כלום ונמצאת מצריכה כרוז לכהונה אלא שאם אמרה דברים המוכיחים שאין עדים בעולם שידעו אי זה מת תחלה חולצת שלא יבא הענין לידי כך שידעו שאין החליצה כלום:",
                "<b>ניתן</b> לי יבם במדינת הים אמרה מת בעלי ואחר כך אמרה מת יבמי או שאמרה מת יבמי ואחר כך אמרה מת בעלי נאמנת שהרי לא היתה אצלנו בחזקת יבם ואין כאן שום חשש במה שאין ידיעת אי זה מת תחלה עשוי להגלות אי זה שירצה ימות תחלה כל שמתו שניהם מותרת לכל:",
                "<b>הלכה</b> היא ובעלה ויבמה למדינת הים שנמצאת בחזקת יבם בין שאמרה תחלה מת בעלי ואחר כך מת יבמי בין שאמרה תחלה מת יבמי ואחר כך אמרה מת בעלי אינה נאמנת במיתת היבם שאין האשה נאמנת לומר מת יבמי שתנשא אע\"ג דאיכא עיגונא ושהוא עשוי להגלות דמסתמא סניא ליה והויא לה כקטטה בינו לבינה וכן אינה נאמנת לומר מתה אחותי שתכנס לביתה שלא האמינוה אלא במקום עיגונא וזו הרי איפשר לה לינשא לאחר וכן האיש אינו נאמן לומר שמת אחיו שייבם את אשתו ולא שמתה אשתו שישא את אחותה שהרי אין כאן טעם עגון דבדידיה ליכא עיגונא:",
                "<b>זהו ביאור המשנה וכלה הלכה פסוקה היא ודברים שנכנסו תחתיה בגמרא אלו הן:</b>",
                "<b>כבר</b> ידעת שהמזכה גט לאשתו על ידי אחר חוב הוא לה ואין חבין לאדם שלא בפניו ומתוך כך יכול לחזור שאלו כאן במזכה גט לאשתו במקום יבם אם זכות הוא לה ושיהא גט מיד הואיל וסתם הדברים היא שונאתו מעולם או שמא הואיל ולפעמים אוהבתו יכול לחזור ונשארה בספק וחולצת ולא מתיבמת אבל זיכתהו לאשתו שלא במקום יבם אלא שיש קטטה בינו לבינה אין זה זכות כלל והויא לה חובה גמורה דטב למיתב טן דו מלמיתב ארמלו וכל שיושבת תחתיו אף במקום קטטה ציותא דגופא עדיף ומותרת להתיבם כל שחזר הבעל עד שלא הגיע לידה ופירשוה בתלמוד המערב שבמסכת גיטין פרק ראשון ה\"ה ובפרק התקבל ה\"א אפילו היתה אשת מנוול ומוכה שחין וכן אפילו היתה צוחת להתגרש שמא חזרה בה ואלו היו חברי נמנין עמי הייתי אומר באשת ישראל משומד שזכות הוא לה להיות גט תכף שזיכהו לאחר על ידה במקום שהוא דלא יוכל לחזור ואע\"פ שאמרו סנהדרין מ\"ד א' אע\"פ שחטא ישראל הוא מכל מקום לפי מה שנראה בדורות הללו אין בו חשש שזכות גמור הוא לה והדברים נראין:",
                "<b>ועתה</b> נשלם הפרק תהלה לאל. ברוך נותן ליעף כח ולאין אונים עצמה ירבה:"
            ],
            [
                "<b>בעזרת</b> הצור:",
                "<b>האשה</b> שהלך בעלה וצרתה וכו' זה הפרק הכונה בו כפרק שלפניו בענין החלק השלישי בענין האשה ששמעה שמת בעלה ולא נתברר לה על אי זה צד מתירין אותה לינשא ועל זה הצד יחלקו עניני הפרק לשלשה חלקים החלק הראשון באשה שיש בה זיקת יבם ויש לחוש שמא יש בנים לבעל במקום שהוא היאך דנין בה השני כשיש שם עדים שמעידים שראוהו מת על אי זה דבר הם יכולים להעיד השלישי במקום שאין עדות שראוהו מת אלא ששמעו שמת על אי זה צד מתירין ומי נאמן בכך זהו שורש הפרק דרך כלל אלא שיתגלגלו בו דברים שלא מן הכונה כענין סוגית התלמוד על הדרך שקדם:",
                "<b>והמשנה</b> הראשונה ממנו אמנם תבאר ענין החלק הראשון והוא שאמר האשה שהלך בעלה וצרתה למדינת הים באו ואמרו לה מת בעליך לא תנשא ולא תתיבם עד שתדע שמא מעוברת היא צרתה היה לה חמות אינה חוששת יצאה מלאה חוששת ר' יהושע אומר אינה חוששת אמר הר\"ם פי' וכן לא תחלוץ לעולם עד שתגיע לה ידיעה אמתית שצרתה לא ילדה וסבת זה שהחלוצה פסולה לכהונה כמו שהתבאר במה שקדם מזאת המסכתא הנה כאשר חלצה ונפסלה מן הכהונה ותבא ספור אחר זה שצרתה ילדה והתיר זאת החליצה בלתי צריכה אליה ולא תפסל לכהונה ותלך זאת ותנשא לכהן ויהיו אנשים שלא ידעו בספור שבא ויאמרו חלוצה כשירה לכהונה ולזה לא תחלוץ עד שיתבאר הענין אם היא צריכה חליצה אם לא ואמרו אינה חוששת ירצה בו אינה חוששת שמא נולד לה יבם וירצה באמרו מלאה שהיא יוצאת מעוברת ואין הלכה כר' יהושע:",
                "<b>אמר</b> המאירי האשה שהלך בעלה וצרתה למדינת הים פירוש אשה זו יש לה יבם ואין לבעלה בנים הימנה והלך בעלה וצרתה למדינת הים ונשארה היא כאן מוחזקת ביבם ובלא בנים שמבעל זה ונמצא שכל שימות בעלה היא בחזקת זיקה ומתוך כך אם באו ואמרו לה מת בעליך לא תנשא ר\"ל לשוק בלא חליצה שהרי בחזקת יבם היא ולא תתיבם עד שתדע ר\"ל שתדע אמתת הדבר אם היו לבעלה בנים שם מצד זה שמא צרתה מעוברת והא דקאמר שמא צרתה מעוברת לא שאם נודע שהיא מעוברת תהא מותרת לשוק או ליבום שהרי שמא תלד ולד של קיימא ונאסרה ליבום או שמא נפל הוא ותזקק אלא שמא מעוברת היא ותלד ולד של קיימא ותאסר ביבום או שמא לא יהא ולד של קיימא ותאסר לשוק ולפיכך לא תנשא ולא תתיבם עד שתדע אמתת הענין הא כל שלא הלכה צרתה עם בעלה או שהלכה צרתה ונתברר שאינה מעוברת אינה חוששת שמא נשא אחרת וזהו לשון היא צרתה:",
                "<b>היתה</b> לה חמות וכו' ר\"ל שאם היתה מוחזקת בלא יבם והלך בעלה וחמיה וחמותה ושמעה שמת בעלה מותרת לינשא לשוק ואינה חוששת שמא ניתן לה יבם ומכל מקום אם יצאה חמותה מלאה חוששת ור' יהושע אומר אינה חוששת ואין הלכה כדבריו אלא כתנא קמא ויש פוסקין כר' יהושע כמו שנבאר בגמרא ושמא תאמר בראשונה תחלוץ מספק ותנשא לשוק ופירשוה בגמרא שאין חולצת עד שנראה אם צריכה חליצה אם לאו שמא אינה צריכה ותדון חליצתה ללא כלום ונשאת לכהונה ויאמרו חלוצה כשרה לכהונה והוא שאמרו נמצאת מצריכה כרוז לכהונה ויש פוסקים שהחליצה מיהא מותרת כמו שנבאר בגמרא:",
                "<b>זהו ביאור המשנה ופסק שלה ודברים שנכנסו תחתיה בגמרא אלו הן:</b>",
                "<b>יש</b> בסוגיא זו מחלקת בביאורה בין המפרשים עד שקצתם צריכים להעמיד משנתנו שלא כהלכה ומתוך כך אני רואה להעירך בביאורה דרך קצרה כדי להעמיד את דברינו שעשינוה הלכה פסוקה והוא ששאלו במה שאמרו בהלך הוא וצרתה שלא תנשא ולא תתיבם בשלמא יבומי לא דילמא מיעברא וקא פגע באיסור אשת אח דאוריתא אלא מכל מקום תנשא לשוק דהלך אחר רוב נשים שמתעברות ויולדות ואם תאמר שלא אמרו לילך אחר הרוב אלא ברובא דאיתיה קמן כגון תשע חנויות מוכרות בשר שחוטה ואחת מוכרת בשר נבלה שבנמצא הלך אחר הרוב שהרי רוב חנויות המוכרים בשר שחוטה לפנינו וכן סנהדרין שהולכין אחר רוב מזכים או אחר רוב מחייבים הרי הרוב שהולכין אחריהם לפנינו אבל רובא דליתיה קמן כגון זו שאתה רוצה לדון את זו במעוברת מפני שאתה אומר לילך אחר רוב נשים בעלמא אין הולכין בכיוצא בזו אחר הרוב והרי קטן וקטנה שלדעת חכמים אע\"פ שאין חולצין דהא לגבי חליצה איש כתוב בפרשה ומקשינן אשה לאיש על הדרך שהתבאר לענין יבום מיהא מיבמין ואע\"פ שאיפשר בקטן שמא ימצא סריס וקטנה שמא תמצא אילונית ואין היבום כלום ונמצא פוגע באשת אח למפרע מכל מקום הולכין אחר הרוב ואין חוששין לכך אע\"ג דרובא דליתיה קמן הוא והולכין אחר רוב קטנים דעלמא ורוב קטנות דעלמא ואם כן אף במשנתנו נאמר כן ותנשא ואם תאמר מתניתין ר' מאיר היא דחייש למיעוטא ושמא לא נתעברה והויא לה זקוקה אימא סיפא היתה לה חמות אינה חוששת ואע\"פ שרוב נשים מתעברות ויולדות והיה לנו לחוש ולהזקיקה הכא שאני דנקבות אינן מזקיקות ורוב נשים אינן יולדות ולדות הראויים להזקיק ר\"ל זכרים אלא פלגא זכרים פלגא נקבות כלומר שלידת נקבה מצויה כלידת זכר וכי סמכת מיעוטא דמפילות בהדי פלגא דנקבות הוה ליה זכרים מיעוטא ומשום הכי אינה חוששת ואי ר' מאיר ליחוש ואפילו ביצאה ריקנית ותירץ דילמא כיון דהוחזקה לשוק לא חייש כלומר דטעמא דמתניתין לאו משום רובא ומיעוטא אתי עלה ר' מאיר אלא משום חזקה היא דהואיל ובחמות אינה בחזקת יבם אין מפקיעין אותה במיעוט וביצאה מלאה מיהא הויא לה מוחזקת ביבם והקשה אם כן אף ברוב אין מפקיעין אותה מחזקתה דהא רובא ומיעוטא לר' מאיר חדא מחתא נינהו ואחר שכן רישא ר\"ל הלך הוא וצרתה שלא הוחזקה לשוק והוחזקה ליבום אע\"ג דהתם רוב נשים יולדות ומתעברות ואף הנקבות פוטרות תתיבם ולא יהא רוב זה מפקיעה מחזקתה שהיתה בחזקת זקוקה ואמר רב נחמן רישא דאיסור כרת ר\"ל אשת אח חששו לרוב אף במקום חזקה סיפא דאיסור לאו ר\"ל יבמה לשוק לא חששו במיעוט להפקיעה מחזקתה והקשה והואיל וכולהו מדאוריתא מה לי איסור כרת מה לי איסור לאו אלא אמר רבא רישא חזקה ליבום ורובא לשוק ורובא עדיף מחזקה וכי סמכת מיעוטא דמפילות לחזקה דיבום אלמת לה לחזקה דיבום והוו להו כפלגא ופלגא ולא תנשא ולא תתיבם סיפא חזקה לשוק ורובא לשוק והוה ליה מיעוטא דמיעוטא ולא חייש:",
                "<b>ודבר</b> זה יש שפירשו דרבא נמי אליבא דר' מאיר מתרץ לה כלומר רישא מצד חזקה מעמידין אותה בחזקת שתתיבם שהרי הוחזקה ביבם ובלא בנים מן הבעל ורובא דיולדות מתירה לשוק שהרי אף נקבה פוטרת וחזקה לא עדיפא כרובא דאי עדיפא כרובא כי סמכת מיעוטא דמפילות לחזקה איתרע ליה רובא לגמרי אפילו לר' מאיר והוה ליה כמיעוטא דמיעוטא אלא לא חשיבא כרובא וכי סמכת ליה מיעוטא דמפילות הוה ליה פלגא ופלגא ולא תתיבם ולא תנשא שאין כאן צד אחד מכריע סיפא חזקה לשוקא ורובא נמי לשוקא דהא נקבות לא עבדי בה זיקה וכי סמכת מיעוטא דמפילות בהדי פלגא נקבות הוה ליה רובא נמי לשוקא והוה ליה חיוב זיקה מיעוטא דמיעוטא וביצתה מלאה איתרעא לה חזקה והדר ליה מיעוטא דמיעוטא למיעוטא גרידא וחוששת ולר' יהושע אינה חוששת דלא חיישינן למיעוטא כרבנן ולשיטה זו אתיא מתניתין דלא כהלכתא והילכך לרבנן אף ברישא רובא וחזקה רובא עדיף ורוב נשים יולדות ותנשא לשוק ובחמות אפילו למלאה אינה חוששת ונמצא פסק זה כנגד מה שפסקנו במשנתנו הן בצרה הן בחמות שיצתה מלאה:",
                "<b>ומכל</b> מקום יש מפרשין דרבא מוקים לה למתני' אליבא דדברי הכל ורישא דלכאורה ר' מאיר היא אף רבנן מודים בה שלא תנשא ולא תתיבם דאע\"ג דאזלי רבנן בתר רובא הני מילי ברוב שאין חזקה מנגדתו אבל כל שחזקה מנגדתו סמוך מיעוטא לחזקה והויא לה פלגא ופלגא וכדקאמר וחזקה לא עדיפא כרובא כלומר דאי הויא כרובא כי סמכת ליה מיעוטא דמפילות תתיבם וסיפא דלכאורה רבנן אפילו לר' מאיר היא דמיעוטא דמיעוטא היא ויצאה מלאה מיהא יש לפסוק לשיטה זו שאינה חוששת דהא לרבנן אפילו כי הדר ליה מיעוטא גרידא למיעוטא לא חיישינן ומתוך כך פסקו גאוני ספרד כר' יהושע וכנגד מה שפסקנו אלא שגדולי המחברים כתבוה כדברינו לומר שביצאה מלאה חוששת ונראה לי שכל שיצאה מלאה הואיל והוכר עוברה הדר ליה מיעוטא דמפילות מיעוטא דמיעוטא וכמי שאינו שאף רוב מפילות תוך שלשה חדשים הם מפילות ולא משהוחזק העובר ונשתרש במקומו אלא אם כן לסיבות חזקות והרי חזקת לשוק נמי אזלא לה שמאחר שמעוברת היא שמא תלד זכר ואע\"ג דחזקת יבום נמי ליכא שמא תלד נקבה מכל מקום כולהו חזקי אזלי להו ואין כאן לא חזקת שוק ולא חזקת יבום והויא לה כפלגא ופלגא והדברים נראין ועל זו סמכנו לפסוק כתנא קמא:"
            ],
            [
                "<b>יש</b> שואלים בסוגיא זו שהרי באחרון של קדושין פ' א' אמרו תינוק שנמצא בצד העיסה ובצק בידו ר' מאיר מטהר וחכמים מטמאין ושאלו בה מאי טעמא דר' מאיר קסבר רוב תינוקות מטפחין ומיעוט אין מטפחין ועיסה זו בחזקת טהרה עומדת סמוך מיעוטא אחזקה ואיתרע ליה רובא אלמא לר' מאיר כל דאיכא מיעוטא למיסמך אחזקה איתרע ליה רובא לגמרי ואם כן אף בזו רישא תתיבם ודרבנן אדרבנן קשיא דהתם אמרי רבנן מיעוטא כמאן דליתיה דמי ורובא וחזקה אזלינן בתר רובא והכא אמרינן דאליביהו דרבנן נמי דמיעוטא נמי מצרפינן ליה אחזקה והויא לה פלגא ופלגא ולרבנן מיהא איכא לתרוצי דהתם הכי קאמר כמאן דליתיה דמי שלא ליחשב להצטרף בחזקה לטהר אלא שחוששין בה לתלות והוא שאמרו שם שאין שורפין עליה וכדאיתה בהדיא בשני של נדה י\"ח ב' אלא לר' מאיר קשיא ומכל מקום יש מתרצים דשאני טהרות שאף כשאתה בא לדונם בפלגא ופלגא אפושי טומאה לא מפשינן אבל מה שאמרו שם בעיסה בתוך הבית ושרצים וצפרדעים מיטפלין שם ונמצאו חתיכות מבשרם בעיסה שאם רוב שרצים טמאה ושורפין עליה בזו הואיל ונגעו בודאי הורעה חזקתה של עיסה והרי היא כמי שאינה:",
                "<b>זה</b> שביארנו במשנתנו בהלך בעלה וצרתה למדינת הים שלא תנשא ולא תתיבם שאלו בה בסוגיא זו ולעולם ותירץ זעירי לעצמה שלשה כלומר אם אין לה צרה כל ששמעה שמת בעלה צריכה להמתין שלשה חדשים לחברתה ר\"ל במקום צרה תשעה חדשים ממיתת בעלה ולסוף תשעה מיהא חולצת ותנשא וכן פסקו הרבה מפרשים וכמו שאמרו בפרק החולץ מידי תחלוץ ולא תחלוץ קתני לא תנשא ולא תתיבם קתני בלא חליצה הא כל שחולצת מותרת לכתחלה וכן הדין שאין לומר לעגנה כל ימיה מחשש כרוז של כהונה והרי כמה דברים התירו משום עיגונא ולא אמרו כל שעולה ליבום כו' אלא בדידה אבל לא בצרתה ומכל מקום גאוני הראשונים וגדולי הפוסקים והמחברים פסקו כמה שתירצו בה אבין ורב מתנה שמא יהא ולד של קיימא ולא תהא חליצתה כלום ואינה נזהרת מלינשא לכהונה ויבאו לטעות בה להתיר חלוצה לכהן ואף לכשתצריכנה כרוז להודיע שלא היתה חליצתה כלום איכא דחזי בחליצה ולא שמע בהכרזה ואם כן אף לאחר חליצה אינה מותרת וכמו שאמרו טעם זה בפרק החולץ ואע\"פ שנדחה שם כמה שכתבנו מידי תחלוץ ולא תחלוץ קתני דחייה בעלמא היא ולא סמכינן עלה וטעמא ודאי טעמא מעליא הוא שהרי ר' יוחנן פירש טעם זה בעצמו למה שאמרו שהיבמה לא תחלוץ תוך שלשה חדשים והילכך אף לאחר חליצה נאסרה ואם כן זו שאמרו בפרק האשה שלום ניתן לי בן במדינת הים ואמרה מת בני ואחר כך מת בעלי מת בעלי ואחר כך מת בני אינה נאמנת וחוששין לדבריה וחולצת ולא מתיבמת ואם איתה ליחוש דילמא אתו סהדי ואמרי כדקאמרה ונמצאת מצריכה כרוז לכהונה פירשוה כאן בגרושה שכבר היא אסורה מאיליה לכהן כמו שכתבנו שם במשנה השישית אי נמי דאמרה אני והוא ר\"ל אני ובעלי ובני נחבינו במערה כלומר ואין חשש שיבאו עדים שהרי לא היה אדם עמהם הא לאו הכי לא תחלוץ ותעמוד עגונה כל ימיה ומכל מקום אם פקחת היא תקדש את עצמה ותהא צריכה גט וכדקיימא לן בעניותנו צריכה גט ואחר כך תחלוץ שהרי אין כאן חשש כרוז שכבר היא אסורה מאיליה:",
                "<b>המשנה</b> השניה והכונה בה כשלפניה והוא שאמר שתי יבמות זו אומרת מת בעלי וזו אומרת מת בעלי זו אסורה מפני בעלה של זו וזו אסורה מפני בעלה של זו לזו עדים ולזו אין עדים את שיש לה עדים אסורה ואת שאין לה עדים מותרת לזו בנים ולזו אין בנים את שיש לה בנים מותרת ואת שאין לה בנים אסורה נתיבמו מתו היבמים אסורות להנשא ר' אלעזר אומר הואיל והותרו ליבמין הותרו לכל אדם אמר הר\"ם כבר קדם בפרק אשר לפני זה שהכל נאמנין להעידה חוץ מחמותה ויבמתה ולזה כאשר אמרה יבמה מת בעלי לא תהא נאמנת בעבור שהיא יבמתה שאנחנו נאמר אולי לא מת ואמנם תרצה (שתשים) [שתנשא] יבמתה תנשא והיא תהיה זקוקה ליבם מפני שתאסר על בעלה ואע\"פ שהיא גם כן תאסר על בעלה מפני שהיא תנשא נאמר שדעתה תמות נפשי עם פלשתים ורצתה לעשות היזק לעצמה כדי להזיק יבמתה ולזה זו אסורה מפני בעלה של זו ר\"ל מפני יבמתה אשר לא יצא עזר מאתו זולת יבמתה והיא אינה נאמנת וזו אסורה מפני בעלה של זו שהיא יבמתה ואם היה אצל אחד מהם עדים שמת בעלה יבמתה מותרת לפי שאצלנו עדים העידו במות היבם והיא עצמה נאמנת לומר מת בעלי כמו שקדם לנו וזה אשר העידו העדים במות אישה אסורה מפני שיבמתה לבד היא אשר העידה לה במות יבמה ואינה נאמנת ואמרו נתיבמו הוא שתאמר זאת מת בעלי ותאמר זאת מת בעלי ואצלן יבמים אחרים הנה הן יתיבמו בלא ספק לפי שאין שם מקום חשש ואם מתו היבמין אסורות להנשא לשאר אדם ואין הלכה כר' אליעזר:",
                "<b>אמר</b> המאירי שתי יבמות כו' כבר ביארנו שאין האשה נשאת בעדות יבמתה ואחר שכן אם יש כאן שתי יבמות ר\"ל שהן נכריות נשואות לשני אחים ובאו ואמרו כל אחת מהן מת בעלי שתיהן אסורות לינשא לשוק זו מפני בעלה של זו וזו מפני בעלה של זו שהרי יבמה אע\"פ שנאמנת לומר מת בעלי אינה נאמנת לומר מת יבמי שתנשא לזה ואם כן כשאתה מאמינה במת בעלי עדין היא זקוקה ליבם ואי אתה בא להפקיע זיקתה אלא מצד שיבמתה אומרת גם כן מת בעלי וכבר ידעת שאין משיאין את זו על פי עדות יבמתה ונמצאו שתיהן אסורות לינשא לשוק שמא יבמתה מכוונת לומר שמת בעלה כדי שתנשא האחרת לשוק שלא כדין ונמצאת צריכה גט מן הבעל ונאסרת ליבם ואפילו השיאה יבמתה את עצמה שמא תמות נפשי עם פלשתים הוא דקא עבדא:",
                "<b>לזו</b> עדים ר\"ל במה שאומרת שמת בעלה ולזו אין עדים אלא שהיא אומרת מת בעלי זו שאין לה עדים מותרת שהרי נאמנת היא במת בעלי ומשום יבמה אין אוסרין אותה שהרי יש עדים שמת יבמה ויראה מלשון גדולי המחברים שאף עד אחד מועיל בה וזו שיש לה עדים אסורה ר\"ל לשוק ומשום יבמה שהרי עדים שלה לא מעלין ולא מורידין שלעצמה אף היא נאמנת אלא שהיא זקוקה ואין מפקיעין אותה מזיקתה בעדות יבמתה:",
                "<b>לזו</b> בנים ר\"ל מבעל זה ולזו אין בנים וכל אחת אומרת מת בעלי ואין עדים לאחת מהן זו שיש לה בנים מותרת שהרי אין בה זיקה שתצטרך בשבילה לעדות יבמתה וזו שאין לה אסורה ובגמרא אמרו שאם לזו עדים ובנים ולזו אין עדים ולא בנים שתיהן מותרות זו שיש לה עדים ובנים מותרת שאין כאן זיקה וזו שאין לה לא עדים ולא בנים מותרת במת בעלי שהרי יש עדים שמת יבמה:",
                "<b>נתיבמו</b> ומתו היבמים ר\"ל שתי אלו שכל אחת אומרת מת בעלי ואין להם עדים ולא בנים ויש להם יבמים אחרים שהן מתיבמות להן שהרי האשה שאמרה מת בעלי נאמנת אף להתיבם ומתו היבמים ועדין נשארות זקוקות ליבם אחר אם יש שם יבם אחר אסורות לינשא לשוק זו שמא בעלה הראשון של חברתה חי וזקוקה לו שהרי אי אתה יכול להפקיעה אלא מכח עדות יבמתה וכן זו מפני בעלה ראשון של זו ואע\"פ שנישאו שתיהן ליבמים בחזקת שמתו בעליהן מכל מקום אצל עצמן האמננו בהן אבל עכשו כשנישאו לשוק אי אפשר להתירה לשוק אלא אם כן כל אחת בסעד מה שאמרה יבמתה מת בעלי והרי אין יבמות מעידות זו לזו שאע\"פ שנשאת היא עצמה שמא תמות נפשי עם פלשתים קא עבדא:",
                "<b>ור'</b> אליעזר אומר הואיל והותרו ליבמים הותרו לכל אדם אי משום דסבירא ליה דאיהי לא מקלקלא נפשה וכי אינסיבה איהי מיהא מכשרינן לאידך אי משום דסבירא ליה דיבמתה מעידה לה ואף בלאו אינסיבה איהי מסבינן לאידך אפומה ואין הלכה כר' אליעזר אלא כתנא קמא דאי להאי דקאמרת יבמתה מעידה הרי אמרו מת בעלי תנשא ותטול כתובה וצרתה אסורה ואי משום דאיהי לא מקלקלא נפשה דילמא תמות נפשי כו' היא דקאמרה ולר' אליעזר מיהא נפקא לן מהני תרי טעמי במאי דקאמר עלה דההיא הואיל והותרה היא הותרה צרתה שאם מטעם שיבמתה מעידה פירושו הואיל והותרה לינשא אע\"פ שלא נשאת ואם מטעם דלא מקלקלא נפשה דוקא בהותרה ונשאת ואף גם זאת בשנשאת לכהן שאם נשאת לישראל יש לחוש שמא בגיטה היא באה ואומרת שמת בעלה לקלקל את חברתה והרי אין כאן קלקול בעצמה שהרי גיטה בידה ומכל מקום אין הלכה כר' אליעזר אלא כרבנן:",
                "<b>זהו ביאור המשנה וכלה על הדרך שפירשנו הלכה פסוקה היא ולא נתחדש עליה בגמרא דבר שלא ביארנוהו:</b>"
            ],
            [
                "<b>המשנה</b> השלישית והכונה בה בביאור החלק השני והוא שאמר אין מעידין אלא על פרצוף הפנים עם החוטם אע\"פ שיש סימנין בגופו ובכליו אין מעידין אלא לאחר שלשה ימים אפילו ראוהו מגויד וצלוב על הצלב והחיה אוכלת בו אין מעידים עד שתצא נפשו ר' יודה בן בבא אומר לא כל הארץ ולא כל המקומות ולא כל השעות שוות נפל למים בין שיש להן סוף בין שאין להן סוף הרי אשתו אסורה אמר ר' מאיר מעשה באחד שנפל לבור הגדול ועלה לאחר שלשה ימים אמר ר' יוסה מעשה בסומא שירד לטבול במערה וירד מושכו אחריו ושהו כדי שתצא נפשם והשיאו את נשותיהן שוב מעשה באסיא באחד ששלשלוהו לים ולא עלת בידם אלא רגלו אמרו חכמים מן הארכובה ולמעלה תנשא מן הארכובה ולמטה לא תנשא אמר הר\"ם פי' פרצוף צורה וכאשר עמד המת שלשה ימים לא יעידו על צורת פניו לפי שהיא תשתנה ויתדמה כזולתו ואמרו חיה אוכלת ממנו כאשר אכלה מעינו לא ימות האדם בהסרתו אולם אם ראוהו אוכל מח קדקדו או בשר לבו מעיד שהוא מת ור' יהודה בן בבא יחלוק הענינים כמו שתראה והנה יתילד מחלוקיו קלות פעם קולא ופעם חומרא בסמיכות לדברי חכמים ומים שיש להם סוף הוא נהר מה כאשר יעמוד האדם עליו אפשר שיתפשט עינו בכולו ומים שאין להם סוף מה שלא אפשר האדם שיקיף בו ראותו כאשר יעיין בו ור' מאיר [לא] יכריע ביניהם וחכמים יאמרו מים שאין להם סוף וכבר עומד שם שעור גדול וחכמים אומרים אין מביאין ראיה ממעשה נסים ודין מים שאין להם סוף אשתו אסורה כמו שביארנו אבל אם נשאת לא תצא והלכה כחכמים בכל המאמר ובמה שזכר ר' יוסי גם כן:",
                "<b>אמר</b> המאירי אין מעידין אלא על פרצוף פנים עם החוטם כו' צריך שתדע שכל שבא עד אחד אפילו אשה ואפילו עבד או שפחה ואמר שמעתי שמת פלוני אפילו שמע מאשה או עבד משיאין את האשה על פיו אפילו שמע עד מפי עד ואחר שאין זה מעיד אלא מפי השמועה אין לנו לחקור בעדותו כלום אלא מתירין אותה משום עיגונא הואיל ודבר העשוי ליגלות הוא וכן שמתוך חומר שהחמרת לה בסופה להתקלקל בשלשה עשר דבר הקלת לה בתחלתה ששני הטעמים מצטרפים בה כמו שהתבאר צ\"ד א' ומכל מקום כל שבא זה העד הן אשה הן עבד או שפחה הן אפילו עד כשר הן אפילו שני עדים כשרים והעידו מפי הראיה ר\"ל שהעיד העד שראהו מת או העדים שראוהו מת אנו חוקרים בענינו היאך ראה ועל אי זה ענין הוא מעיד ואם ראינוהו מעיד בדבר ברור מקבלין הימנו ואם ראינוהו מעיד לפי הדמיון אינו עדות כלל ומתוך כך אמרו במשנה זו שאם העיד שמצאו מת או הרוג כשהוא בא ומעיד מצאתי פלוני מת או הרוג שואלין לו היאך הוא מכיר שזהו פלוני ואם ראינוהו סומך על סימנין שיש לו בגופו ובכליו אין זה כלום עד שיעיד על פרצוף פנים ר\"ל שתי הלחיים עם החוטם ופירשו בגמרא שאף הפדחת בכלל ר\"ל שאין עדות זה כלום אלא בעדות פרצוף פנים עם החוטם והפדחת שהוא המצח ואין משגיחין על הפה והעינים כלל שהכרתו תלויה מכל וכל באלו השלש ר\"ל פדחת וחוטם ולחיים אבל עדות מדרך סימן אינו כלום אלא אם כן הוא סימן מובהק על הדרך שיתבאר בגמרא:",
                "<b>ואחר</b> כך מפרש שאם אמר ראיתיו שלם והכרתיו שהוא הוא בלא פקפוק ולא ראהו מת לגמרי אלא שהניחו בדרך שהסברא נותנת שימות לשעתו אין זה כלום אפילו ראהו מגויד ר\"ל מחותך ומלא חבורות על ידי חרב והוא מלשון גדו אילנא ויש מפרשין אותו מלשון גידים כלומר שנחתכו גידיו בגידים שהדם שופע ממנו ויש גורסין מגוייר ברי\"ש מלשון גירי כלומר שהוא נדקר כלו בחצים או צלוב על הצליבה או חיה אוכלת בו אינו כלום עד שיעיד שיצאה נפשו וראהו מת לגמרי ודוקא בכגון אלו שהזכיר שכל אלו איפשר שהוא חי מהם אבל כל שידוע בודאי שאי איפשר לו לחיות כגון שחיה אוכלת לבו או מוחו או שנשחטו בו רוב שנים אע\"פ שעדין חי הוא מעידין עליו כמו שיתבאר:",
                "<b>ואחר</b> כך מפרש עד אי זה זמן יש לסמוך על הכרתו ואומר שאין מעידין עליו אלא עד שלשה ימים כגון שנמצא אדם הרוג ואין מכירין אותו ועד שהם מחזרים ומשתדלים בהכרתו עברו שלשה למיתתו ובא זה ואומר להם שהוא מכירו אין עדותו כלום שהמת משתנה לאחר שלשה ונהפכה צורתו עד שנדמית לו כצורתו של זה ומכל מקום אם יצא קול במיתתו של זה ואחר שלשה ליציאת הקול מצאוהו מת והכירוהו מעידין עליו שמא הקול יצא קודם מעשה ומה נפשך אם הקול אמת הרי מת ואם אינו אמת הרי מכירין אותו ויש לדון שהוא תוך שלשה:",
                "<b>ר'</b> יהודה בן בבא אומר לא כל האדם ולא כל המקומות ולא כל השעות שוות שיש אדם עב ושמן וחם וממהר להסריח ולהשתנות תוך שלשה ויש שאין משתנה אף לאחר שלשה ויש לך מקום ושעה שהאויר חם ביותר והמת ממהר להסריח ולהשתנות ויש בהפך ומכל מקום לתנא קמא לא נתנו חכמים דבריהם לשיעורין ורוב בני אדם שיעורן לענין זה שלשה ימים והלכה כתנא קמא:",
                "<b>נפל</b> למים בין יש להם סוף בין אין להם סוף אשתו אסורה כלומר שראוהו טובע במים ולא ראוהו יוצא והם סבורים עליו שמת בתוך המים לא סוף דבר במים שאין להם סוף והם המים שאין עינו של אדם שולטת בראיית ארבע רוחותיו שאשתו אסורה שהרי איפשר שהלך תחת המים עד מקום שכלתה מדת ראייתו ויצא אלא אפילו במים שיש להם סוף כגון פלג מים שראיית עינו שולטת לראות ארבע רוחותיו בסקירה אחת ואי אפשר שיצא שלא יראהו אעפ\"כ אשתו אסורה שמא יצא ולא הרגיש דברי ר' מאיר והביא מעשה לחזוק דבריו באחד שנפל לבור גדול שהוא מים שיש להם סוף ועלה לאחר שלשה ור' יוסי חולק עליו לומר שזה שאירע אי זה ענין היה או מצא מחילה ונכנס בה או איזה ענין שנזדמן לו דרך נס ואין למדין הימנו אבל כל שטבע במים שיש להם סוף מעידין עליו אחר שנשתהא שם בכדי שאי אפשר לו עוד לחיות בתוך המים אבל במים שאין להם סוף ודאי אינו עדות עד שיראוהו מת והביא אף הוא מעשה לחזוק דבריו בסומא אחד שירד לטבול במערה שהם מים שיש להם סוף וירד מושכו ר\"ל אותו שהיה מתייר את הסומא אחריו וטבעו ונשתהו שיעור שתצא נפשם והשיאו את נשותיהם ואחר כך הביא מעשה לחזוק שבמים שאין להם סוף מיהא אין מעידין עד שיראוהו מת או שיתברר להם כן באחד ששלשלוהו ר\"ל שהורידוהו לים הגדול בחבלים וכשהיו מעלין אותו לא עלתה בידם אלא רגלו ואמרו חכמים אם מן הארכובה ולמעלה תנשא שהרי אי אפשר לו לחיות ומכל מקום פירשוה בתלמוד המערב דוקא לאחר שנים עשר חדש מן הארכובה ולמטה לא תנשא שאיפשר שיצא לו למקום אחר ויחיה והלכה כר' יוסי ומכל מקום אף זו דוקא בשלשלוהו ר\"ל שקשרו חבל ברגלו והורידוהו אבל אם נפל לים או השליכוהו ואחר כך השליכו מצודה בים ועלה במצודתם אחד מאבריו אין משיאין את אשתו שמא מאדם אחר הוא וגדולי המחברים שכתבו השליכוהו בים והשליכו מצודה אחריו והעלו אבר דברים מתמיהים הם אלא שגדולי הדור מישבים אותם בשלא נתעלם מן העין עד שעלה רגלו בידם:",
                "<b>ומה</b> שאמרו למטה במשנה שמעידין לאור הנר ולאור הלבנה נשתנה מקומה לפי הסדר וראויה היתה לכלול במשנה זו ובחלק זה והענין הוא שאע\"פ שלא ראה פרצוף פניו ביום אלא לאור הנר או לאור הלבנה מעיד עליו וכן הלכה:",
                "<b>זהו ביאור המשנה וכלה על הצד שביארנו הלכה היא ודברים שנכנסו תחתיה בגמרא אלו הן:</b>",
                "<b>כל</b> סימן שהוא מובהק דנין בו מן התורה בין באיסורין בין בממון אבל סימן שאינו מובהק הוא שנסתפקו עליו אם הוא מן התורה עד שנדון בו לכל דבר אם הוא מדרבנן שלא לדון בו אלא בממון ולא באיסורין ולשיטת גדולי הפוסקים הלכה שהסימן שאינו מובהק אינו אלא מדרבנן ודנין בו לענין חזרת אבדה אבל לא לענין הכשר גט שנאבד ולא לענין עדות על המת ויש סימן שאינו כלום אפילו לענין אבדה מעתה שליח שהיה מביא את הגט ואבד הימנו ואחר כך מצאו קשור בכיס או בארנקי או בטבעת והוא מכיר הכיס והארנקי והטבעת שהם שלו אלא שלא היה זכור על הגט אם קשרו בתוכו אם לאו כשר אפילו לזמן מרובה שכל כיוצא בזה סימן מובהק הוא שיש לומר מי הוא שבא וקשר גט בכיסו אלא ודאי הוא הוא שאבד הימנו ושמא תאמר הרי יש לחוש שמא השאיל כיסו או טבעתו או ארנקי שלו לאחר וקשר בו גט זה וכשהחזירו שכחו ונמצא סימן זה סימן שאינו מובהק ואע\"פ שמחזירין בהם לענין אבידה מכל מקום לענין גט אין ראוי לומר כן ודאי בכלים אחרים כך הוא אבל כלים אלו אין אדם מצוי להשאילם שהטבעת מתוך שהיו חותמים בו היו חוששים בשאלתו לזיוף וכיס וארנקי דרכן של בני אדם לנחש שלא להשאילם והרי הם סימן מובהק להכשיר מתוכם אף הגט וכן הדין אם מצאו אחר ופגע בשליח ונתן השליח סימן בכיס ובארנקי ובטבעת שמכשירין את הגט בחזרתם או שמצא הבעל הגט קשור בכיסו של שליח הולכה וליתיה לשליח דלישייליה וכשר לגרש בו ואין חוששין שמא השאיל השליח את כיסו לאדם אחר וקשר בו את הגט הא בשאר כלים אע\"פ שמחזירין אותם אין מכשירין את הגט:",
                "<b>אף</b> לענין עדות אשה אין מעידין בסימן שאינו מובהק ולא סוף דבר במה שאינו סימן כלל כגון גופא דאריך וגוץ שכמה בני אדם מהם גדולים מהם קטנים ואינו סימן כלל וכן בכליו שאמר חיורי וסומקי שכמה בגדים הם סומקי וחיורי ואף לענין אבדה אין מחזירין והיאך מעידין בכך אלא אפילו בסימן גמור אלא שאינו מובהק כגון שאמר הכרתיו בשומא שהיתה לו במקום פלוני וכן בכליו במדת רחב ואורך אין זה כלום והוא הדין ליתרת או לחסרון אבר שכלם סימן שאינו מובהק הם והרבה כיוצא בהם ואם כן אין עדות אלא בהכרה ומכל מקום גדולי המפרשים כתבו על ידי מעשה שבראוהו לאחר שלשה ומכירו אלא שאין סומכין על הכרתו אם יש שם יתרת או חסרון אבר סומכין עליו הואיל ואין אלו משתנים לאחר מיתה אבל לא בשומא מפני שעשויה להשתנות זהו פסק הנראה לנו בדין זה ויש חולקין לפסוק סימנין דאוריתא ר\"ל אף בשאינו מובהק ובלבד בשאין עשוי להשתנות ויש מסתפקין בדבר עד שכתבו בעדות אשה שאין משיאין ואם נשאת אין מוציאין ועיקר הדברים כמו שכתבנו וביאור הסוגיא לשיטתנו למימרא דסימנין לאו דאוריתא ר\"ל שאינו מובהק וכדקאמרת דיש לו סימנין בגופו או בכליו אין מעידין ורמינהו מצאו קשור כו' כשר והוא ודאי אינו סימן מובהק שהרי אינו בגוף הגט ותירץ הא ר' אלעזר דקאמר מעידין על השומא אע\"פ שאינו סימן מובהק הא רבנן דאמרי אין מעידין על השומא מאי לאו בהא קא מיפלגי דמר סבר דאורייתא כו' אמר רבא דכולי עלמא דאוריתא אלא שבשומא זה שאמר שאין מעידין הוא מפני שאין דנין אותה בסימן כלל מפני שמצויה היא תמיד בבן גילו ר\"ל במי שנולד באותו רגע עמו והוא ענין נמצא בספרי משפטי התכונה אי נמי מפני שעשויה להשתנות הא כל שאינו כן דנין בה ואיכא דאמרי דכולי עלמא דרבנן ובשומא זה שאמר שמעידין הוא מפני שהוא דנה בסימן מובהק ושאלו בה ללישנא קמא דרבא דסימן שאינו מובהק דאוריתא היאך נפרש משנתנו שלא התירה בסימני גופו וכליו ותירץ גופו דאריך וגוץ שאינו סימן כלל בכליו דחיישינן לשאלה ומצאו קשור דלא חיישינן לשאלה הוא מפני שאותם הכלים אין דרכן בהשאלה ואיבעית אימא שאין חוששין אף בשאר כלים לשאלה וכליו דמתניתין שלא הכשירו בהם בחיורי ואוכמי שאינו סימן כלל ומכל מקום ללישנא בתרא אף במדת ארכו ורחבו אינו כלום:"
            ],
            [
                "<b>אין</b> האדם מטמא מתורת מת עד שתצא נפשו אע\"פ שבודאי אי אפשר לו לחיות ממכה זו או מחולי זה כגון שהיה מגוייד או גוסס אפילו נשחטו שני סימניו שעדין חי הוא אע\"פ שסופו למות בודאי הא כל שיצאה נשמתו אע\"פ שהוא מפרכס טמא והוא שאמרו חולין כ\"א א' בנשברה מפרקתו ורוב בשר עמה או שנקרע כדג מגבו או שהותז ראשו שמטמא:",
                "<b>זה</b> שביארנו במשנתנו שהמגוייד ר\"ל שנחתכו גידיו איפשר לו לחיות ואין מעידין עליו פירושו בסכין מלובנת באש שמתוך המכוה מתרפא וכמו שאמרו מפני שיכול ליכוות ולחיות והוא הדין לסכין שאינה מלובנת אלא שכואוה למכה מיד אבל אם לא נכוה הרי זה מחלוקת שלר' שמעון בן אלעזר אף זה אין מעידין עליו ולרבנן מעידין עליו והלכה כרבנן וכל שראינוהו מגוייד ולא נודע אם בסכין מלובנת אם לאו חוששין לו להחמיר והוא שאמרוה במשנתנו בסתם ואף בתלמוד המערב אמרו אפילו מגוייד אני אומר בחרב מלובנת נכוה וחיה:",
                "<b>לענין</b> ביאור מיהא זה שהעמידו משנתנו בסכין שאינה מלובנת ועל דעת ר' שמעון בן אלעזר שסובר שאיפשר לו לחיות הואיל ואיפשר ליכוות אע\"פ שלא נכוה בשעת המכה והקשו בה ומי מצית מוקמת לה כר' שמעון בן אלעזר והא קתני סיפא מעשה בעסיא באחד ששלשלוהו לים ולא עלתה בידם אלא רגלו אחת ואמרו מן הארכובה ולמעלה תנשא כך פירושו דאי ר' שמעון בן אלעזר הואיל וסבירא ליה דמגוייד יש לו תקנה בכויה אף מארכובה ולמעלה כן הואיל ומכה שמבחוץ היא ואע\"פ שיש טרפויות שאין מכוה מרפאתן כגון נחתכו הסימנין בזו אין הסכנה מצד החתך אלא מצד שאין בו סימנין אבל כאן אפשר לבהמה בלא רגל אף מן הארכובה ולמעלה ואין הסכנה אלא מפני החתך ודיה בכויה ותירץ דמיא שאני דמרזו מכה ר\"ל שמכאיבין אותה וממרידין אותה ואינה נרפאת בכויה הא כל מכה שאינה במים מתרפאת בכויה אחר שהיא מכה מבחוץ שסכנתה מצד החתך והקשה לו מההוא טייעא דשקל ספסירא וגיידיה לגמליה ר\"ל מארכובה ולמעלה ולא הפסיק לגמור את קול הנעירה שהיה נוער ומת מיד אלמא שאף בכויה אינה נרפאת ותירץ ההוא כחוש הוה ומתוך חולשתו מת לשעתו ורבא אוקמה בסכין מלובנת ודברי הכל מיהו דוקא במגוייד שהוא שלא במקום טרפות אבל מארכובה ולמעלה לא מהני בה סכין מלובנת ומכל מקום לגדולי הדור ראיתי שמפרשין דהכי קא מקשי ומי מצית מוקמת לה כר' שמעון בן אלעזר והא ר' שמעון לא סבירא ליה שמן הארכובה ולמעלה טרפה ולא מטעם שיכולה ליכוות שכל במקום טרפות אין מכוה עושה כלום ומגוייד פירושו חבורת חרב בגידים או בגוף עד שמרוב חבורות אי אפשר לחיות בלא כויה ולרבנן אף בכויה אלא שלר' שמעון אף מצד עצמה אינה טרפה וכמו שאמרו בפרק אלו טרפות מ\"ב ב' והא איכא בהמה שנחתכו רגליה מן הארכובה ולמעלה ותירץ סבר לה כר' שמעון בן אלעזר דמכשר ואי אפשר לפרש דמכשר מפני שאיפשר ליכוות שהרי הקשו שם בשלמא לתנא דידן דתנא תנא דלא תנא לא תנא אלא לתנא דבי ר' ישמעאל דקא מני שמנה עשרה הא איכא נחתכו רגליה מן הארכובה ולמעלה ותירץ סבר לה כר' שמעון דאמר יכולה ליכוות ולחיות והקשה וכי יכולה ליכוות מאי הוי והא תנא דבי ר' ישמעאל בכולהו סבירא ליה טרפה חיה אלא סבר לה כר' שמעון בן אלעזר ומכל מקום בתוספתא של חולין אמרו ר' שמעון בן אלעזר מכשיר מפני שיכולה ליכוות ולחיות ואף זו של חולין אנו גורסין בשניהם סבר לה כר' שמעון בן אלעזר ויראה לי לפרש שאף ר' שמעון בן אלעזר אינו מכשירה אלא מפני שיכולה ליכוות ולחיות ומתוך כך אינו כוללה בטרפות וכשהקשה הא איכא בהמה שנחתכו רגליה מארכובה ולמעלה תירץ לו סבר לה כר' שמעון בן אלעזר דאמר יכולה ליכוות ולחיות והילכך אינה טרפה וחזר והקשה ולתנא דבי ר' ישמעאל מיהא הא לא מפקעת לה מטרפות משום דיכולה ליכוות ולחיות דהא כולהו נמי טרפה חיה אלא הכי קאמר תנא דבי ר' ישמעאל סבירא ליה כר' שמעון בן אלעזר דאמר כשרה כלומר שאינה בכלל טרפות ואע\"ג דר' שמעון משום יכולה ליכוות אתי עלה תנא דבי ר' ישמעאל סבר לה כהלכתיה ר\"ל שאינה טרפה ולא כטעמיה ר\"ל שיהא הטעם מפני שיכולה ליכוות אלא שלא נמנית בכלל טרפות כלל וכן נראה לי ברור ובספרים ישנים מדוייקים מצאתיה כן ר\"ל שגורס בשניהם סבר לה כר' שמעון בן אלעזר:",
                "<b>ממה</b> שכתבנו למדת שכל ששחט בו שנים או רוב שנים אפילו ראינוהו בורח מעידין עליו שהרי אי אפשר לו לחיות אלא זמן מועט ומכל מקום אם באותו זמן מועט רמז ואמר כתבו גט לאשתי כותבין ונותנין וכל שניתן מחיים כשר וכבר ביארנוה במקומה בפרק קורדיקוס ע' ב' וכן זו שאמרו בשחט בו שנים או רוב שנים שאינו גולה אלא אם כן שחטו במקום שאין הרוח שולט בו ושלא פרכס כבר ביארנוה שם:"
            ],
            [
                "<b>זה</b> שביארנו במשנה שאין מעידין לאחר שלשה ימים הא תוך שלשה מעידין כל שראה פדחת ופרצוף פנים עם החוטם מכל מקום במים נשתנה הדין פעמים שאף בתוך שלשה אין מעידין ופעמים שאף לאחר שלשה מעידין וכיצד הוא הענין כל שהוכה ונשתהא במים עד שתפח אין מעידין אפילו תוך שלשה וכמו שאמרו כל היכא דאיכא מכה מיא מרזו למכה אבל כל שאין בו מכה וטבע הרי המים מעמידים את הצורה מרוב קרירותם וכל שראוהו תכף שיצא מן המים עם פדחת ופרצוף פנים עם החוטם והכירוהו אפילו עמד בתוך המים חמשה ימים מעידים עליו וכמו שאמרו מאי היכא דליכא מכה צמתי ולא עוד אלא שיש לפרש אפילו כמה ימים כל שראוהו בשעה שעלה וכן כתבוה גדולי המחברים ואע\"פ שהוזכרו חמשה ימים בסוגיא זו מעשה שהיה כך היה ואף בתלמוד המערב אמרו מעשה באחד שנפל לירדן ועלה לאחר שבעה עשר יום והכירוהו מפני שצרפתו צנה והשיאו את אשתו ודוקא בשראוהו תכף שעלה אבל אם הוציאוהו מן המים ונשתהא יותר על שעה אחת אפילו בתוך שלשה שמתוך שנתלחלח בתוך המים מיתפח תפח וצורתו משתנית אע\"פ שאין רואין אותו תפוח שמא תפוח ואינו ניכר וגדולי המחברים מקילין אלא אם כן נשתהא יותר משעה וכן שתפח ואע\"פ שהדברים נראין אין סוגית הגמרא מוכחת כן וכבר ביארנו שכל שיש באלו סימן מכשירין אותה וגדולי הפוסקים נראה שסוברים דוקא בחמשה ימים:",
                "<b>אחרוני</b> הרבנים עשו עצמם כמתמיהים על דברים אלו שכתבו בתלמוד בענינים הללו הן על מה שאמרו שאין היכר אלא בראיית פדחת ופרצוף פנים עם החוטם הן על מה שאמרו שאחר שלשה אין מעידין עליו עד שכתבו שלא הצריכו בפדחת וחוטם ופרצוף אלא בשאין שם אלא פרצוף אבל אם כל גופו שלם ניכר הוא בטביעות עינא או בסימנין ואפילו אחר כמה ימים וכן כתבו שלא הזקיקו לתוך שלשה אלא כשאין שם כל הגוף והוא נחבל בפנים אבל כל שאינו נחבל בפנים ניכר הוא לאחר כמה וסוגיא כלה מעידה כנגד דבריהם מתחלה ועד סוף ומתוך כך אין לחוש לדבריהם ובעינינו ראינו מי שנמצא הרוג והודיעו לאלתר הדבר לקרוביו ולסוף שלשה ימים באו קרוביו ולא הכירוהו כלל ובאמת שלא כל האדם שוה בכך אלא שדנו חכמים אחר הרוב וכל שנמצא הרוג ולא נודע אם תוך שלשה אם לאחר שלשה יש אומרין שמעידין עליו מן הסתם ויש חולקין וכן הפרצוף דבר ידוע שאין טביעות עינא בגוף אלא אם כן היה סימן מובהק והפרצוף ידוע הוא שאין הכרתו בלא אלו וכמו שאמרו אבא בר מניומי אסקו ביה זוזי בי ריש גלותא הוה מייתי קירא בבלייתא ר\"ל שעוה בבלאות של בגד והוה מדבק אפותייה ר\"ל על מצחו חלוף קמייהו ולא מבשקרי ליה ר\"ל שלא היו מכירים אותו:",
                "<b>כבר</b> ביארנו שאף עד אחד נאמן בעדות אשה כשאומר ראיתיו שמת כמו שהוא נאמן בשמעתי שמת וראיה לדבר זה אסבה רבא לדביתהו אפומא דשושבינא ואם כן אף בלא אמר קברתיו נאמן וכנגד גדולי הפוסקים והמחברים וכבר ביארנוה בפרק שלום:",
                "<b>זה</b> שביארנו בטבע במים שאין להם סוף שאשתו אסורה דוקא שלא לינשא לכתחלה אבל אם נשאת לא תצא ואין גוערין בו כלל וכמו שאמרו למטה מאן איכא בי חסא טבע חסא ואינסיבא איתתיה ולא אמרו לה ולא מידי וכתבו גאוני ספרד דהוא הדין לכל שנפלו במקום סכנה העשוי למות שם אלא שאנו חוששין שיצא אבל חכם שהורה לינשא לכתחלה מנדין אותו ולא סוף דבר באדם שאינו מפורסם שאיפשר שעלה ואין לו קול אלא אף בתלמיד חכם או אדם מפורסם שהיה לנו לומר שאם עלה יש לו קול אין משיאין את אשתו ולא סוף דבר במים הנובעים שהם ניגרים בשטף אלא אף האגם שהוא מים שאינם טבעים ושהם נקוים במקום אחד הואיל ומכל מקום יש שם רוב מים עד שאין העין רואה מארבע רוחותיו הרוח מניעתם ועל ידי גלים שבו מוליכים את הנטבע בהם למקום רחוק ושמא יצא ולא ראוהו וכן שכל מים שאין להם סוף הואיל ויש שם מים מרובים נעשין שם דגים הרבה ודגים חוטטים בהם מחילות סמוך לשפת הנהר מקום שהוא גבוה מן המים עד שאין המים ממלאים את כלה ואדם הנכנס שם מגביה צוארו ועומד ראשו למעלה מן המים ואע\"פ שבמים שיש להם סוף אחר שאין דגים גדולים ומרובים לשם אינם מצויים לעשות מחילה ואין חוששין בה באין להם סוף מיהא חוששין בסוגיא זו העידו על שני בני אדם שהיו צדין במכמורת בירדן נכנס אחד מהם למחילה של דגים ושקעה חמה ולא ראה פתחה של מחלה ושהא חברו עד כדי שתצא נפשו ובא והודיע לביתו למחר זרחה חמה והכיר פתחה של מחלה ויצא ומצא הספד גדול בתוך ביתו וכן כמה ענינים מצויים במים שאין להם סוף שהצלתו של אדם מזדמנת על ידם ברחמי שמים העיד רבן גמליאל שראה ספינה שנשברה והיה מצטער על תלמיד חכם שבה ומנו ר' עקיבא לכשיצא רבן גמליאל ביבשה ישב ר' עקיבא ודן לפניו בהלכה אמר לו בני מי העלך אמר לו דף של ספינה נזדמן לי כל גל וגל שבא עלי נענתי לו ראשי ועבר על גבי והלך לו מכאן אמרו חכמים דרך צחות אם יבאו רשעים על אדם ינענע להם ראשו כלומר שיודה להם וידחה מפני השעה ולא יתגרה עמו באותה שעה אמרו כמה גדולים דברי חכמים שאמרו מים שאין להם סוף אשתו אסורה ואף ר' עקיבא העיד שראה ספינה שנטרפה בים והיה מצטער על תלמיד חכם שבה ומנו ר' מאיר וכשעלה ר' עקיבא למדינת קפוטקיא בא ר' מאיר וישב לפניו ודן עמו בהלכה אמר לו מי העלך אמר לו גל טרדני לחברו וחברו לחברו והקיאני ליבשה באותה שעה אמר כמה גדולים דברי חכמים שאמרו מים שאין להם סוף אשתו אסורה הא מים שיש להם סוף אי אפשר אלא אם כן במעשה נס ואין למדים הימנו והוא שאמר ר' מאיר במשנתנו מעשה באחד שנפל לבור הגדול ולאחר שלשה עלה והשיבו לו בבריתא אין מזכירין מעשה נסים שהרי על כל פנים יש כאן נס אחר ולא על שעמד שלשה ימים בלא אכילה שהרי כתוב וצומו עלי אל תאכלו ואל תשתו שלשת ימים לילה ויום ואף חכמי הטבע כתבו שאיפשר לחיות בלא אכילה תשעה ימים ואף העשירי על ידי עמידה בצד האור אלא שלא ישן וכבר אמרו שבועה שלא אישן שלשה ימים מלקין אותו וישן לאלתר ומכל מקום לרבנן כל שביש להם סוף מעידין עליו בשעור שתצא נפשו ואין צורך לשלשה ימים ושיעור שתצא נפשו יראה שהן שלש שעות וממה שאמרו בבתו של נחמיה חופר שיחין שנפלה לבור גדול באו והודיעו את ר' חנינא בן דוסא שעה ראשונה אמר להם שלום שניה אמר להם שלום שלישית אמר להם עלתה כלומר שלישית שאילו עמדה שם אי אפשר לחיות אמר להם עלתה ואמרו לו נביא אתה אמר להם לא נביא אנכי ולא בן נביא אנכי אלא אמרתי דבר שהצדיק נצטער בו כל ימיו ר\"ל להיות חופר שיחין לעולי רגלים יכשל בו זרעו ואעפ\"כ העידו שמת בנו בצמא ללמדך מה שנאמר וסביביו נשערה מאד מלמד שהב\"ה מדקדק עם סביביו אפילו כחוט השערה לצערם הרבה בעולם הזה כדי להיות שכרם צפון לעולם הבא:",
                "<b>ראוהו</b> שנפל לגוב אריות ר\"ל שאינו מלא אין מעידין עליו שמאחר שאינו מלא המקום רחב להם ואינו נופל עליהם ושמא באותה שעה אינם רעבים ועד שלא הזיקוהו עלה או העלוהו והוא הדין לחפירה שיש בה נחשים ועקרבים אם המקום רחב להם שם אבל אם נפל לחפירה מלאה נחשים ועקרבים ומאחר שהיא מלאה הרי הוא נופל עליהם והילכך מעידין עליו אע\"פ שלא שהו שם שאף לכשתאמר שמא אינם רעבים אגב איצצא מזקי ר\"ל על ידי הדוחק שהוא דוחק בנפילתו והוא הדין לבור מלא אריות עד שנופל עליהם אלא שסתם אריות עומדים במקום רחב וסתם נחשים ועקרבים מתכנסים במקום צר:"
            ],
            [
                "<b>נפל</b> לתוך כבשן האש והוא עמוק עד שאין יכול לעלות מעידין עליו אע\"פ שלא שהא לשם הא לתוך מדורה אין מעידין אלא אם כן שהו עד שיעור שתצא נפשו שאיפשר שיצא:",
                "<b>נפל</b> ליורה מלאה יין ושמן והיא רותחת על גבי האש מעידין עליו ואין חוששין שמא בנפילתו נפל מן היין ומן השמן על האש וכבהו ונצטנן אדרבה שמן מבעירו והיורה מוספת רתיחה ואף היין אע\"פ שתחלתו מכבה סופו מבעיר ואף המים בדין זה ר\"ל תחלתו מכבה וסופו מבעיר וכן יראה מלשון גדולי הרבנים ואף בתלמוד המערב הזכירו מים ושמן אלמא יין ומים לענין זה אחד הם ויש גורסין בראשונה ליורה מלאה יין ושמן אין מעידין עליו:",
                "<b>המשנה</b> הרביעית והכונה בה בענין החלק השלישי והוא שאמר אפילו שמע מן הנשים אומרות מת איש פלוני דיו ר' יודה אומר אפילו שמע מן התינוקות אומרין הרי אנו הולכין לספוד ולקבור את איש פלוני בין מתכוין בין שאינו מתכוין ר' יודה בן בבא אומר בישראל עד שיהא מתכוין ובגוי אם היה מתכוין אין עדותו עדות אמר הר\"ם פי' יאמן מאמר התינוק אצל ר' יהודה בשני תנאים אחד מהם כאשר שמע אותן יאמרו באנו לספוד ולקבור פלוני והשם ששמע אותם יספדו קצת ההספד כמו שיאמרו היה שם כך וכך ספדנים והיה שם פלוני ועשה פלוני כן ואמר פלוני כן ומה שדומה לזה ויאמן הגוי באמרו מת פלוני כאשר הוא מסיח לפי תומו והלכה כר' יהודה וכר' יודה [בן בבא]:",
                "<b>אמר</b> המאירי אפילו שמע מן הנשים מת פלוני דיו כלומר ויכול להעיד בבית דין שמת ובתוספתא אמרו אפילו שמע קול מקוננת מזכירתו בין המתים ולמדת שאף עד מפי עד כשר אף מפי אשה ומפי עבד ומכל מקום צריך שישמע מפי בן דעת הא מפי שוטה או קטן לא:",
                "<b>ור'</b> יהודה אומר אפילו שמע מפי התינוקות הרי אנו הולכין לספוד ולקבור את איש פלוני ושאלו בגמרא ודילמא לא אזול ותירצו אימא הרי אנו באים מלספוד ומלקבור את איש פלוני ואף לזו שאלו דילמא קמצא בעלמא שכיב ואסיקו ליה כשמיה ותירץ דקאמרי כך וכך רבנן הוו התם כך וכך ספדני כלומר שמאחר שהקטן אינו בן דעת אין מעידין על פי דבריו אלא אם כן נראין דבריו מכוונים וזה שאמר אחר כן בין במתכוין בין שאינו מתכוין פירושו בין שהקטן או המעיד מתכוין להעיד ולהתיר את אשתו בין שאינו מתכוין אלא שמשיח לפי תומו:",
                "<b>ור'</b> יהודה בן בבא אומר בישראל עד שיהא מתכוין ר\"ל אף כשהוא מתכוין אבל בגוי אם היה מתכוין הרי זה עדות ואין עדות לגוי ונמצא שישראל נאמן בין במתכוין בין בשאין מתכוין אפילו אשה או עבד או שפחה או קטן בדברים מכוונים אבל גוי אין משיאין על פיו אלא במסיח לפי תומו:",
                "<b>משנה</b> מעידין לאור הנר לאור הלבנה ומשיאין על פי בת קול מעשה באחד שעמד על ראש ההר ואמר איש פלוני בן איש פלוני ממקום פלוני מת הלכו ולא מצאו שם אדם והשיאו את אשתו שוב מעשה בצלמון באחד שאמר אני איש פלוני בן איש פלוני נשכני נחש והריני מת הלכו ולא הכירוהו והשיאו את אשתו אמר הר\"ם פי' בת קול הוא אשר באר באמרו מעשה באחד ומעשה בצלמון:",
                "<b>אמר</b> המאירי מעידין לאור הנר ולאור הלבנה ר\"ל אע\"פ שלא ראוהו ביום הואיל וראוהו לאור הנר או לאור הלבנה והכירוהו מעידין עליו:",
                "<b>ומשגיחין</b> בבת קול אע\"פ שלא נראה להם אותו המדבר וכמו שפירשו באחד שעמד על ראש ההר ואמר איש פלוני בן איש פלוני מת והלכו ולא מצאו שם אדם והשיאו את אשתו ושאלו בגמרא וניחוש שמא שד הוא ותירצוה דוקא בשראו צורת אדם שם ובבואה דבבואה וחזרו ושאלו וניחוש דילמא צרה היא כלומר ומתכונת לקלקל ותירץ תנא דבי ר' ישמעאל בשעת הסכנה כותבין ונותנין אע\"פ שאין מכירין ר\"ל שאם בא אדם בשעת השמד ואמר אני פלוני בן פלוני דממקום פלוני כתבו ותנו גט לאשתי פלוניתא דממקום פלוני כותבין ונותנין אע\"פ שאין מכירין דכיון דלא איפשר משום עיגונא אקילו בה רבנן ואין חוששין שמכוין הוא לקלקל וכן במושלך לבור ואנו גורסין אלא תנא דבי ר' ישמעאל כלומר ואין חוששין לצרה ולא לשד ומשיאין על פי הקול וכן עיקר ויש פוסקין דלצרה הוא דלא חיישינן הא לשד חיישינן ואין משיאין על פי הקול אלא בשראו צורת אדם ובבואה דבבואה עד שכתבו גאוני ספרד דהאידנא הני מילי לא קים לן בהו ומחמרינן בה ועיקר הדברים כמו שכתבנו:",
                "<b>ושוב</b> מעשה בצלמון באחד שאמר איש פלוני בן פלוני נשכו נחש ומת והלכו ולא מצאו שם אדם והתירו את אשתו ויש גורסין בזו אני איש פלוני נשכו נחש ומת כלומר אני איש פלוני נשכני נחש והלכו שם ומצאוהו מת ולא הכירוהו ר\"ל שנשתנית צורתו מצד שאיפשר שנשכו בפנים ונתפחו ואיפשר שנשתנית צורתו והתירו את אשתו על פי מה שאמר שהוא פלוני וכגון שראוהו על הדרך שפירשנו בראשונה וכן יש קורין בנוסחא זו שהוא היה אומר אני פלוני בן פלוני ואחר כך נשכו נחש ומת והתירוה אע\"פ שלא הכירו צורתו ולענין פסק ודאי כך הוא אלא שלענין ביאור נראה כגירסא ראשונה ובבריתא שנאוה בנוסח זה מעשה שעמד אחד על ראש ההר ואמר איש פלוני בן איש פלוני של מקום פלוני נשכו נחש ומת הלכו ומצאוהו שתפחו פניו והשיאו את אשתו:",
                "<b>משנה</b> אמר ר' עקיבא כשירדתי לנהרדעא לעיבור השנה מצאני נחמיה איש בית דלי אמר לי שמעתי שאין משיאין את האשה בארץ ישראל על פי עד אחד אלא יהודה בן אבא ונמתי לו כן הדברים אמר לי אמור להם משמי אתם יודעים שהמדינה הזאת משובשת בגייסות כך מקובל אני מרבן גמליאל הזקן שמשיאין את האשה על פי עד אחד וכשבאתי והרציתי את הדברים לפני רבן גמליאל שמח לדברי ואמר מצינו חבר ליהודה בן בבא ומתוך הדברים נזכר רבן גמליאל שנהרגו הרוגין בתל ארזה והשיא ר\"ג הזקן את נשותיהן על פי עד אחד והוחזקו להיות משיאין עד מפי עד ומפי אשה אשה מפי אשה מפי עבד ומפי שפחה ר' ליעזר ור' יהושע אומרים אין משיאין את האשה על פי עד אחד ר' עקיבא אומר לא על פי אשה ולא על פי קרובין אמרו לו מעשה בבני לוי שהלכו לצוער לתמרין וחלה אחד מהן בדרך והניחוהו בפונדק ובחזירתן אמרו לפונדקית איה איפה חברינו נומת להן מת וקברתיו והשיאו את אשתו אמרו לו לא תהא כהנת כפונדקית נאמנת שהוציאה להן מקלו ומנעלו ותרמילו ופונדתו וספר תורה שהיה עמו אמר הר\"ם פי' אמרו שהמדינה הזאת משובשת בגייסות הוא סבה להמנעות הגעת העדות אצלם ואמר אליו מפני הדרכים בדבר החיילות אי אפשר להגיע אליהם והנה אם יגיע אליהם עד אחד יספיק ואין הלכה כר' אליעזר ולא כר' יהושע ולא כר' עקיבא אבל המשפט אצלנו משיאין על פי אשה ועל פי קרוב זולת הנשים המנויות קודם זה עד מפי עד מפי אשה מפי עבד מפי שפחה כשר לעדות זאת הפונדקית גויה היתה ומסיחה לפי תומה ולזה אמרו לה לא תהא כהנת כפונדקית ר\"ל שהיא נאמנת להם לפי מה שקדם באורו שגוי מסיח לפי תומו כשר:",
                "<b>אמר</b> המאירי אמר ר' עקיבא כשירדתי לנהרדעא לעיבור שנה מצאני נחמיה איש בית דלי אמר לי שמעתי שאין משיאין בארץ ישראל את האשה על פי עד אחד אלא ר' יהודה בן בבא אמרתי לו כן הדברים אמר לי אמור להם משמי אתם יודעים שמדינה זו משובשת בגייסות כלומר ואיני יכול לילך לפניכם להעיד אבל כך מקובלני מרבן גמליאל הזקן שמשיאין את האשה על פי עד אחד וכשהרציתי את הדברים לפני רבן גמליאל שמח ומתוך הדברים נזכר שנהרגו הרוגים בתל ארזא והשיאו נשותיהן על פי עד אחד והוחזקו להיות משיאין עד מפי עד אפילו אשה מפי אשה מפי עבד ומפי שפחה ר' אליעזר ור' יהושע אומרים אין משיאין על פי עד אחד ופירשוה בגמרא דקודם שהוחזקו קאמר וכן מה שאמר ר' עקיבא לא על פי שפחה ולא על פי קרובים ואמרו לו מעשה בבני לוי שהלכו לצוער עיר התמרים וחלה אחד מהם והניחוהו בפונדק ר\"ל של גוים ובחזרתן אמרו לפונדקית איה חבירנו נמה להם מת וקברתיו והשיאו את אשתו ולא תהא כהנת ר\"ל או ישראלית כפונדקית ואמר להם לכשתהא כפונדקית כלומר שהיא מסיחה לפי תומה והוציאה להם מקלו ותרמילו וספר תורה שהיה בידו ופירשוה בגמרא שהיתה מסיחה לפי תומה ואיה חבירנו דקאמרי פירשו בו שכשראתה אותם התחילה לבכות ומתוך כך שאלו לה איה חבירנו ואמרה להם מת וקברתיו זה מקלו וזה תרמילו וזה קבר שקברתיו ומכיון שבשעה שראתה אותם התחילה לבכות ואמרו לה איה חבירנו ונמה להם מת כו' סופה הוכיח שעליו היתה בוכה והרי היא כאמרה כן מתחלה ומכל מקום הלכה שהכל נאמנין להעיד אפילו אשה אפילו קרוב עד מפי עד בין במתכוין בין בשאינו מתכוין וגוי מיהא או גויה דוקא במסיח לפי תומו:",
                "<b>זהו ביאור המשנה ופסק שלה ודברים שנכנסו תחתיה בגמרא אלו הן:</b>",
                "<b>כבר</b> ביארנו במשנתנו שאין הגוי נאמן אלא במסיח לפי תומו אבל כל שמתכוין להעיד אינו כלום וכל שכן אם מתכוין להתיר וכיצד הם לשונות אלו מתכוין להתיר הוא שאומר פלוני מת השיאו את אשתו מתכוין להעיד הוא שאומר סתם איש פלוני מת מסיח לפי תומו הוא שאומר כלום יש אדם בבית פלוני שישמע את דבריו מת פלוני או שיאמר אוי לו לפלוני שמת כמה היה נאה כמה היה גבור או שיאמר חבל על פלוני שהיה הולך עמנו היאך מת לו פתאום וכיוצא בדברים אלו מדברים שהם מראים שאין כונתו להעיד ונאמן וישראל השומע מפיו יכול להעיד ואין צריך שיאמר קברתיו ומה שאמרו למטה חבל על יהודי שהיה הולך עמנו ומת וקברתיו וכן חבל על קולר של בני אדם שהיו הולכין לאנטוכיא ומתו וקברנום כך היה מעשה ומכל מקום אינו צריך וכמו שנראה להדיא במעשים שהוזכרו בסוגיא זו בבי חיואי ובבי חסא ובפרשא זריזא ומכל מקום גדולי המחברים כתבו בחבל על יהודי ובחבל על קולר והוא שיאמר קברתיו ויראה מלשונם שמצריכים לכך מפני שבאלו לא היו הגוים מכירים את אלו אלא שאמרו יהודי יצא עמנו מכאן ומת וכן יהודים הרבה יצאו עמנו ומתו והואיל ואנו יודעים אותם נאמנים ודוקא בקברתים אבל הראשונים שהיה הגוי מכיר אותו אין צריך לומר קברתיו ויש מבינים מלשונם שהראשונות בשהגוי הסיח לפי תומו וישראל העיד על פי דבריו ונשאת על פי עדות הישראל ובאחרונות בשנשאת על פי הגוי ואיני יודע בשתיהן מאי פסקה ועיקר הדברים בכלם שאין צריך לומר קברתיו כלל אלא כל מסיח לפי תומו נאמן ולא עוד אלא שכל שהתחיל בענין כמסיח לפי תומו אע\"פ שחטפנו את דבריו ושאלנוהו והגיד הענין כמעיד בדבר נאמן אבל כל שסיפר הענין על פי שאלתנו אינו קרוי עוד מסיח לפי תומו ושני דברים אלו אתה למד ממעשה של פונדקית הנזכר במשנתנו שקראוה מסיחה לפי תומה ושאלו בה והא איה חברנו קאמר כלומר והיאך אתה קוראה מסיחה לפי תומה אחר שעל פי שאלתם היא מספרת והשיבו דכי חזת להו אתחילא ובכיא והתחלתה לבכות נעשה כהתחלת דבור והרי נמצאת כמתחלת לפי תומה ואע\"פ ששאלוה איה חבירנו והגידה כל הענין לא יצאה לה מתורת מסיחה לפי תומה וכן בכל גוי מסיח לפי תומו כשר לעדות אשה אלא שצריך להתישב בדבר שלא יהא כמערים שאם ראינוהו כמערים וכנועץ על הדבר חוששין לו וכל שכן אם ראינוהו מגזם כגון שיאמר קטול לי אספסתא לחיותאי או בשיל לי קדרא ואי לא קטילנא לך כמה דקטילית לפלניא אין זה כלום שאינו עושה אלא להטיל אימה וכן בשלישי של גיטין כ\"ח ב' התבאר שכל ששמע מערכאות של גוים פלוני מת ר\"ל מיתת עצמו כגון דשדו ליה לקמוניא חלילא או נהרג על ידינו אין מעידין עליו שלא אמרו אלא להטיל אימה הא מבית דין של ישראל מעידין אף ביוצא ליהרג ויש חולקין בה כמו שביארנו שם:",
                "<b>וכשם</b> שהגוי המסיח לפי תומו נאמן במת ובנהרג כך אם טבע במים שיש להם סוף או במים שאין להם סוף אם אמר שהעלוהו וראהו מת וכל שכן עד אחד וכן כתבוה גאוני ספרד וכבר ביארנוה למעלה:",
                "<b>גזלן</b> של דבריהם כשר לעדות אשה כמו שכתבנו בפרק שני כ\"ה ב' אבל גזלן של תורה פסול ואינו דומה לעבד או שפחה שהרי אלו כשרים הם ואין נפסלין בעבירה ולא גרעי מנשים אבל גזלן או הפסול בעבירה שפיסולו גרם לו אינו נאמן וכתבו גדולי הפוסקים שאם הסיח לפי תומו נאמן דלא גרע מגוי ומכל מקום יש לפקפק בדבר שמאחר שהוא יודע בדבר אף הוא מתכוין להערים וכן התבאר שם שהאומר מת פלוני אני הרגתיו שיכול לישא את אשתו שאין אדם משים עצמו רשע:",
                "<b>בתוספתא</b> אמרו אין מעידין אלא אם כן מכירין שמו ושם עירו ר\"ל שאם אמר העד יהודי אחד היה עמנו במקום פלוני שכך היו סימניו אינו כלום אפילו היה העד ישראל אבל אם אמר איש אחד יצא עמנו מעיר פלונית ומת מפשפשין באותה העיר ואם לא יצא משם אלא הוא תנשא אשתו וכן פסקוה גדולי המחברים:"
            ],
            [
                "<b>גוי</b> שהיה מוכר פירות ואמר פירות הללו של ערלה הם של עזיקה הם של נטע רבעי הם לא אמר כלום שלא אמר אלא להשביח מקחו של ערלה ונטע רבעי מפני שפירות הילדה חשובים מפירות הזקנה ואינו נאמן בשל ערלה לאסרם בהנאה וכל שכן באכילה ולא בנטע רבעי להצריכם פדיון וכן של עזיקה והוא מקום שבארץ ישראל שפירותיו משובחים וכשמביאם חוצה לארץ לפי דבריו הוא מטעינם במעשר שאינו נאמן כך פירשוה גדולי הרבנים ומתחילה היו מפרשין של עזיקה פרדס המעוזק וגדור סביב והוא של שביעית שהמשומר אסור בו ומקשים לעצמם שהרי אם עבר זמן הביעור אף מן המופקר אסור וקודם זמן הביעור אף מן המשומר מותר ואחרוניהם משיבים עליהם שכל מן המשומר אף קודם הביעור אסור וממה ששנו בסיפרא את ענבי נזירך לא תבצור מן המשומר אי אתה בוצר אבל אתה בוצר מן המופקר אלמא פירות מן המשומר אף קודם זמן הביעור אסורים ולא תבצור דקרא לאסר את הפירות בא ומכל מקום הם פירשוה בפירושי התורה שלהם שלא בא אלא ליתן לאו על המשמר כרמו ובצרה ואינו מפקירה שכך כתב ענבי נזיריך שהפרשתם והזרתם מבני אדם ולא הפקרתם לא תבצור כדרך הבוצרים אלא נהוג בהם מנהג הפקר וכן בסיפרא אמרו לא תבצור כדרך הבוצרים מכאן אמרו תאנים של שביעית אין קוצצין אותן במקצה כו' אבל הפירות עצמן מותרין הם לאכלם בתורת הפקר אע\"פ שהוא גדור וראיה לדבר במסכת סוכה ל\"ט ב' במה שאמרו שם אבל הלוקח מן המשומר אפילו כחצי איסר אסור כלומר מפני שהערמה הוא כשמוכר על יד ואם הפירות עצמן אסורין היכי קתני אפילו כחצי איסר אסור והלא אף הן עצמן לכולי עלמא אסורין ואפילו לעצמו אלא לא נאמרה אלא משום סחורה ומכל מקום אם יש לפרשה לענין שביעית אתה מפרש עזיקה בענין חפירה מלשון מצאו יושב ועוזק תחת הזיתים והרי זה אברויי אילנא ואסור ואף הפירות אסורין שהרי מעבודת שביעית באו וקיימא לן הנוטע בשביעית יעקור ושדה שניטייבה או נידיירה בשביעית לא תזרע למוצאי שביעית ויש מפרשים של עזיקה פרדס המשומר מתוך שבחו ולא שיהא בו איסור אלא ללמד שכשם שלא אמר זו אלא להשביח מקחו כך כשהוא אומר של ערלה ולמדנו מדבריהם שאם אמר של ערלה לבד נאמן ואין זה כלום דודאי אף בשל ערלה לבד אינו נאמן:",
                "<b>לפי</b> דרכך למדת משמועה זו שפירות הגוי ערלה נוהגת בהם והוא שהתבאר במקומה ערלה פ\"א מ\"ב שכל שנטעו עד שלא באו אבותינו לארץ פטור משבאו לארץ אף מה שנטעו גוים חייב שנאמר כי תבאו וכבר כתבנו בדין זה כפי היכולת בראשון של קדושין:",
                "<b>ומכל</b> מקום נטע רבעי שהזכירו בו יש מפרשים בו שאף הוא נוהג בשל גוים ויש מפרשים בו שאם בא הנכרי לנהוג במצוה הרי הוא קדש כנטע רבעי של ישראל וכבר ביארנו במקומו שנטע רבעי אינו נוהג בחוצה לארץ אבל ערלה ודאית נוהגת בחוצה לארץ וספיקה מותר:",
                "<b>אשה</b> נאמנת להביא גיטה כמו שביארנו במקומו וקל וחומר הדברים אם נשים שאין נאמנות להעידה במת בעלה נאמנות להביא גיטה כמו שביארנו שם היא עצמה שנאמנת במת בעלה אינו דין שנאמנת להביא גיטה:"
            ],
            [
                "<b>דבר</b> תורה אחד דיני נפשות ואחד דיני ממונות צריכים דרישה וחקירה שנאמר משפט אחד יהיה לכם ומה טעם אמרו דיני ממונות אין צריכים דרישה וחקירה שלא תנעל דלת בפני לווין:",
                "<b>עידי</b> נשים הבאים להשיאה במיתת בעלה נחלקו בסוגיא זו לר' טרפון ור' עקיבא צריכין דרישה וחקירה שהרי יש בה היתר אשת איש לעלמא ואיפשר לבא לידי דיני נפשות ולרבנן אין צריכין דרישה וחקירה שהרי אתה בא להגבות כתובתה ועל כרחך כשאתה מגבה כתובתה אתה מתירה לינשא ואף בארוסה שאין לה כתובה מכל מקום לא נתנו דבריהם לשיעורין והלכה כרבנן ולא עוד אלא שאף ר' טרפון ור' עקיבא לא אמרוה אלא קודם שהוחזקו להשיא על פי אשה וקרוב הא לבתר הכי עבד ושפחה נאמנין גוי מסיח לפי תומו נאמן דרישה וחקירה מהיכא ולמדת שלדברי הכל אף לכשנזדמנה לדיני נפשות משום עיגונא אקילו בה רבנן והוא הדין לכל עניני גיטין וקדושין שאין צריכין דרישה וחקירה וישנן בבית דין הדיוטות וכמו שכתבנוה בפרק המגרש פ\"ח ב' ואין הפרש בזו בין שבאו להתיר בין שבאו להחמיר כמו שכתבנו בראשון של סנהדרין ב' ב' ויש מי שסובר שלא אמרו שאין צריכין דרישה וחקירה אלא בעדים הבאים להשיאה שמעידים שמת בעלה והיורשים חייבין ליתן כתובה אבל עדים הבאים לאסרה כל שמעידים שנתקדשה אפילו לרבנן בעו דרישה וחקירה שהרי אין מחייבין אותו בכתובה ואין הטעם שלהם כלום שהרי מכל מקום באים לחייבו כתובה אם גרשה אפילו לא כתב לה לדעת קצת כמו שביארנו במסכת קדושין ס\"ה א' בענין ואם נתן גט מעצמו כופין אותו ליתן כתובה ובכמה מקומות ועוד דאדרבה דוק מינה דאפילו לר' עקיבא ור' טרפון דמצרכי דרישה וחקירה דוקא בעדים הבאים להתיר אשת איש לעלמא אבל בבאים לאסור לאו דיני נפשות הוא ואף בתוספות כתבו דשום עדות שבקדושין וגיטין אין צריכין דרישה וחקירה עד ששאלו בה למאן דאמר שאין כח ביד חכמים לעקור דבר מן התורה היאך אמרו שאין צריכין דרישה וחקירה הואיל ואף בדיני ממונות לא הפקיעוה אלא משום נעילת דלת ותירצו שמאחר שיש לעדותם פנים אין זו עקירה ואע\"פ שהתירוץ ודאי דוחק הוא מכל מקום כתבנוה להודיע שהם כתבוה כן ואף קצת גאוני ספרד כתבוה כן בכתובות בשמועת המורדת ואפילו בדין מרומה שכיוצא בו אף בממון צריכים דרישה וחקירה בקדושין וגיטין לא וכל שכן אם נמצאו שאר דבריהם מכוונים חוץ מן הזמן שהרי לא תקנו זמן בקדושין ואלו היו מצריכין דרישה וחקירה היינו מצריכים בהם זמן מן התורה ואע\"פ שבגיטין תקנו זמן לא מן התורה אלא משום בת אחותו וכן שאם כתוב בו חדש ושבוע ושבת דיו כדאמרינן אהני לשבוע דלקמיה ודבתריה וכן שלשה גיטין פסולין והולד כשר ואחד מהם שאין בו זמן:",
                "<b>כבר</b> ביארנו בפרק קורדיקוס ע\"א א' שמשיאין את האשה מפי הכתב ופי' הדברים שכתב אחד בפנינו איש פלוני מת שבעדות אשה הקלו לסמוך עליו מפי הכתב אבל אם לא כתב כן בפנינו אלא שמצאו כתוב בשטר איש פלוני מת איש פלוני נהרג נחלקו בה בתלמוד הירושלמי ר' ירמיה אמר משיאין ור' בון אמר אין משיאין ואמרו שם מתניתא מסייעא לדין ולדין מסייעא לר' ירמיה על פי שנים עדים מפיהם ולא מפי כתבם מפיהם ולא מפי תורגמן מפי שנים ולא מפי אחד ולאו משיאין עד מפי עד אוף הכא משיאין מפי כתבם מסייעא לר' בון יפה כח עדים מכח שטר שהעדים שאמרו מת פלוני נהרג פלוני משיאין את אשתו מצאו כתוב בשטר מת פלוני אין משיאין יפה כח שטר שהמלוה בשטר גובה מנכסים משועבדים כו' וגדולי הפוסקים הביאוה ולא החליטו בה לפסוק כאחד מהם והרבה מפרשים סוברים בה כר' ירמיה ממה שאמרו בפרק קורדייקוס שאני אשה כו' אלמא דכל מפי כתבם כשר לעדות אשה ואף גדולי המחברים כתבוה כן ובלבד בשתתקיים הכתיבה עד שיתברר שהכותבה ישראל הוא וחכמי הדורות נסכמים להקל אף בלא קיום כלל וכן כתבוה גדולי הדור ומשום דקיום שטרות דרבנן ואם אנו מקילין בשל תורה ר\"ל במפי כתבם היאך נחמיר בדרבנן אלא שקצתם הניחו הענין לעיני הדיין ומכל מקום אני אומר שאין זה כלום שהרי מתניתא דמסייעא לר' בון מפורשת ומבוררת והוא שבהדיא אמרו שאם כתוב איש פלוני מת אינו כלום וראוי לסמוך עליה ומתניתא דמסייעא לר' ירמיה מסותמת שאם מפני שאמרו בה אף הכא משיאין מפי כתבם שמא דוקא בשכתב כן בפנינו שהרי כשאמרו ולא מפי כתבם בדרך זה הוא אבל כל שמצאו כתוב אף במקויים אינו כלום ומכל מקום נראין הדברים שכל במקויים הרי הוא כנכתב בפנינו ויפה אמרו אין לו לדיין אלא מה שעיניו רואות עינינו תראינה ירושלם נוה שאנן אמן אמן סלה:",
                "<b>ועתה</b> נשלם הפרק ונשלמה המסכת תהלה לאל. ומהנה נשלם מה שנראה לנו לכללו במסכת יבמות תהלה לאל. יבא אחריו מה שיראה לכללו במסכת סוטה. בעזרת הצור ובישועתו אמן אמן סלה. ברוך נותן ליעף כח ולאין אונים עצמה ירבה"
            ]
        ]
    },
    "schema": {
        "heTitle": "מאירי על יבמות",
        "enTitle": "Meiri on Yevamot",
        "key": "Meiri on Yevamot",
        "nodes": [
            {
                "heTitle": "הקדמה",
                "enTitle": "Introduction"
            },
            {
                "heTitle": "",
                "enTitle": ""
            }
        ]
    }
}