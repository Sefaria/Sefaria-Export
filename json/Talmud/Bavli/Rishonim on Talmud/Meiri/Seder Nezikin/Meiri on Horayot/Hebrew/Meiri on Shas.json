{
    "language": "he",
    "title": "Meiri on Horayot",
    "versionSource": "http://www.sefaria.org",
    "versionTitle": "Meiri on Shas",
    "actualLanguage": "he",
    "languageFamilyName": "hebrew",
    "isBaseText": true,
    "isSource": true,
    "isPrimary": true,
    "direction": "rtl",
    "heTitle": "מאירי על הוריות",
    "categories": [
        "Talmud",
        "Bavli",
        "Rishonim on Talmud",
        "Meiri",
        "Seder Nezikin"
    ],
    "text": {
        "Introduction": [
            "<b>אמר</b> מנחם בן שלמה לבית מאיר י\"א זאת המסכתא ר\"ל מסכת הוריות אמנם היא מסדר נזיקין והורגלנו בלמודה אחר מסכת ע\"ז לסבה אשר הזכרנו בפתיחת זה החבור והיא כוללת שלשה פרקים וסדרם לפי שטתנו א' הורו בית דין ב' הורה כהן משיח ג' כהן משיח שעבד וענין המסכתא אמנם הוא סובב על מה שכבר ידעת שכל העובר בשוגג על לא תעשה שזדונה כרת חייב להקריב קרבן חטאת קבועה חוץ ממגדף שפטור מכלום בשוגג מפני שאין בו מעשה וחוץ מטמא שאכל קדש או נכנס למקדש בשוגג שדינו בעולה ויורד וכבר מנו גדולי המחברים מנין אלו ששגגתן חטאת קבועה לארבעים ושלש יתבארו במקומם בע\"ה וכבר התבאר במקראות שיש חלוק בקרבן זה בין שגגת ע\"ז לשגגת שאר עבירות ששגגת ע\"ז בעז בת שנתה לחטאת והוא האמור בפרשת שלח לך ואם נפש אחת תחטא בשגגה והקריבה עז בת שנתה לחטאת ואין בזה הפרש בין הדיוט למלך או כהן משיח אלא כל היחידים שוים בחטאת זו ובשגגת שאר עבירות כהן משיח מביא פר והוא האמור בפרשת ויקרא אם הכהן המשיח יחטא והקריב פר בן בקר תמים לחטאת ומלך מביא שעיר והוא שאמור שם אשר נשיא יחטא והביא את קרבנו שעיר עזים לחטאת והדיוט מביא שעירת עזים או כבשה והוא שאמור שם ואם נפש אחת וגו' והביא קרבנו שעירת עזים וכו' ואם כבש יביא קרבנו נקבה תמימה יביאנה ויש בשגגת עבירות אלו קרבן אחד לצבור והוא שכל ששגגו בית דין בהוראה להתיר אחת מעברות אלו ששגגתן חטאת קבועה וטעו רוב העם על סמך הוראתם ואח\"כ נודע להם טעותם מביאים קרבן והעושים פטורין ויש קצת חלוק בהם גם כן בין שגגת ע\"ז לשגגת שאר עבירות שבשגגת הוראת ע\"ז מביאין פר לעולה ושעיר לחטאת מכל שבט ושבט והוא שאמור בפרשת שלח לך והיה אם מעיני העדה נעשתה בשגגה ועשו כל העדה פר בן בקר לעולה ושעיר עזים אחד לחטאת וקבלה היא ביד רבותינו שכל אותה פרשה שבסדר שלח לך בשגגת ע\"ז אם להוראה אם למעשה ואם שגגו בהוראתם בשאר עבירות מביאין פר מכל שבט ושבט והוא האמור בפרשת ויקרא ואם כל עדת ישראל ישגו והקריבו הקהל פר בן בקר לחטאת וכל שבט ושבט אקרי קהל כמו שיתבאר נמצאו בשגגת הוראת ע\"ז שנים עשר פרים לעולה ושנים עשר שעירי עזים לחטאת והם הנקראים שעירי ע\"ז והם נשרפים ובשגגת הוראת שאר מצות י\"ב פרים לחטאת והם נשרפים ואלו הם נקראים פר העלם דבר של צבור ובא ענין זאת המסכתא לבאר דין קרבנות אלו ועל איזה צד הם באים ועל זה יחלקו עניני המסכתא לשלשה חלקים האחד בפרט קרבנות צבור שפרשנו ענינם דרך כלל על איזה צד הם באים מן הצבור והעושים פטורים ועל איזה צד הצבור פטורים והעושים חייבים קרבן עצמם והשני בפרט עניני קרבן כהן משיח ונשיא ובקצת ענינים שבבית דין וכהן משיח עם קצת דינין כלליים בענין אשם תלוי והשלישי בביאור מי שהוא נקרא נשיא ומי נקרא משיח החלק הראשון יתבאר בפרק ראשון והחלק השני יתבאר בפרק שני וקצת פרק שלישי והחלק השלישי יתבאר בפרק שלישי זהו יסוד המסכתא דרך כלל אלא שיתגלגלו בו קצת ענינים כענין סוגיית התלמוד על הדרך שקדם:",
            "<b>והפרק</b> הראשון יסוד הכונה בו לבאר עניני החלק הראשון ורובו יסוב על חמשה ענינים הראשון לבאר על איזה צד נקראו העושים סומכים על הוראת הבית דין שיהו פטורים מלהביא קרבן מצד עצמם ועל איזה צד אין נקראים סומכין עליהם ויתחייבו מצד עצמם השני שיש צדדים שהצבור פטורים מפר העלם מצד ההוראה אע\"פ שטעו בהוראת בית דין ועשו מעשה על סמך הוראתם וחייבין מצד עצמן כהדיוטות ומבאר איזה הוראה פטורים עליה ויתחייבו העושים מצד עצמם ואיזו חייבים השלישי שיש צדדים אחרים שפוטרין את הצבור מפר העלם ומחייבין את העושים לא מצד ההוראה אלא מצד גוף הבית דין שאין הוראתן מחייבת קרבן הרביעי כשנתערב שם זדון עם שגגה על איזה צד יתחייבו העושים על פיהם קרבן מצד עצמם ועל איזה צד יתחייבו הצבור ועל איזה צד יפטרו כלם החמישי מנין הקרבנות ומי מביאם זהו שרש הפרק דרך כלל אלא שיתגלגלו בו קצת ענינים כמו שיתבאר:"
        ],
        "": [
            [],
            [],
            [
                "<b>והמשנה</b> הראשונה ממנו אמנם תכוין לבאר עניני החלק הראשון והוא שאמר הורו בית דין לעבור על כל אחת מכל מצות האמורות בתורה ר\"ל ממין אלו שהזכרנו והם שזדונן כרת ושגגתן חטאת קבועה כגון שהורו לאכול חלב הקיבה לא שהתירו חלב בכלל שהרי כל שטעו לעקור גוף מצוה מכל וכל יתבאר למטה שאין זו הוראה אלא שהתירו מקצתה כגון שהורו להתיר חלב הקיבה והלך היחיד ועשה על פי הוראתם פטור שהרי נתלה בבית דין ומ\"מ יתבאר בגמ' שזו דברי יחיד אבל לדעת חכמים יחיד או מעוט צבור שעשו על פיהם חייבין קרבן יחיד ואין קרבן לצבור אלא כשנכשלו בהוראתם רוב קהל ואחר שכן אתה צריך לפרש דרך פסק והלך כל יחיד ויחיד עד שטעו בה רוב צבור ועשו שוגגין על סמך הוראתם ר\"ל שאף הם מדמים עליהם שהוראתם נכונה בין שעשו הבית דין ועשה עמהם או אפילו עשו הם תחלה ועשו היחידים אחריהם או אפילו לא עשו הם כלל ואילו היחידים עשו הואיל ועל סמך הוראתם עשו הם פטורים מקרבן יחיד ובית דין חייבים ר\"ל הצבור על ידם בפר העלם כשנודע להם שטעו שאין לנו בהם אם עשו אם לא עשו אלא על הוראתם שסמכו עליה רוב העם ונכשלו והעושים פטורין אחר שתלו בבית דין שסמכו עליהם הורו בית דין וידע אחד מהם ר\"ל מן הבית דין או אחד שהוא תלמיד או ראוי להוראה והלך ועשה על פיהם ולא נפקע ממנו דין שוגג מפני שהוא טועה וסובר שמצוה לשמוע דברי חכמים אלא שאין זו שגגה גמורה לענין המעשה ואין זה תולה בבית דין ומ\"מ אינו מזיד שהרי טועה במצוה לשמוע דברי חכמים ומעתה הוא חייב אפילו עשו ועשה עמהם ואין צריך לומר עשה אחריהם וכל שכן עשה ולא עשו וחייב מצד עצמו ואינו מצטרף עם שאר הקהל ואם לא היה שם רוב קהל בחוץ מאלו שידעו באיסור וטעו במצוה לשמוע דברי חכמים צבור פטורין והעושים חייבים אבל מ\"מ עם הארץ שהרגיש בטעותם פטור שאין ידיעתו מבוררת כל כך ומצטרף לכל השוגגים על פי הוראתם:",
                "<b>זהו ביאור המשנה וכולה על הצד שביארנוה הלכה פסוקה היא ודברים שנכנסו תחתיה בגמרא אלו הם:</b>",
                "<b>לעולם</b> אין בית דין חייבין קרבן בהוראתם שנכשלו רוב העם אחריה אא\"כ אמרו בפירוש למקצת בני אדם מותרין אתם לעשות אבל אם ראו בהם שנשאו ונתנו בלבד ונמנו וגמרו ביניהם שהוא מותר ונכשלו אחר אותה ההוראה או אפילו אמרו להם מותר הוא או מותרים אתם הואיל ולא אמרוה למעשה והוא שיאמרו בפירוש מותרים אתם לעשות בית דין והצבור פטורים והעושים חייבין כל אחד בקרבן יחיד הא כל שאמרו מותרים אתם לעשות וטעו רוב העם אחריהם חייבים הבית דין והעושים פטורין:",
                "<b>זקן</b> ממרא האמור בתורה למיתת חנק הוא חכם שהגיע להוראה ונסמך בסנהדרין שחלק על בית דין הגדול בדבר שחייבין על זדונו כרת ועל שגגתו חטאת או שמ\"מ הוראתו מביאה לידי כך או בתפילין ואף באלו דוקא שהוא מורה הלכה למעשה או שיעשה הוא על פי הוראתו ומעלין אותו לירושלים ומודיעין אותו שכך הוא הדין וחוזר לו ואם אחר שחזר לעירו שנה ולמד כמה שהיה רגיל פטור אבל אם הורה לעשות או שעשו בהוראתו חייב מיתה ואין צריך התראה אחרת כמו שהתבאר במקומו:",
                "<b>בית</b> דין שהורו התר כגון שהתירו אשת איש לינשא בעד אחד ונמצא בעלה חי אפילו טעו רוב נשים אחריהם בית דין פטורים והם ובעליהם האחרונים חייבין חטאת על שגגתם ולא סוף דבר אם לא נשאו על פיהם אלא שקלקלו שהרי הבית דין מיהא לא התירום בזנות אלא אף בנישאו שאין זו הוראה אלא טעות ואע\"פ שגדולי הרבנים כתבו במסכת שבת פרק חבית קמ\"ה ב' שעד אחד נאמן באשה דמשום עגונא אקילו בה רבנן ואפקעינהו לקדושיה במחילת כבודם אין דבריהם נכונים והרי סוגיא זו מבארת סתירת דבריהם לגמרי ואין הטעם אלא ממה שאמרו שם דייקא ומנסבא וכן אם התירו מלאכה בשבת וטעו רוב העם אחריהם מצד שהיו סבורים שהוא לילה וזרחה חמה שאין זו הוראה אלא טעות וכן כל כיוצא בזה יש אומרים שאם נשאת בעד אחד אף היא פטורה מן הקרבן מפני שהיא כמזידה שלא התירוה אלא מטעם דייקא ומנסבא אבל אם נשאת בשני עדים כבר דקדקה כראוי והיא שוגגת גמורה וחייבת קרבן ואע\"פ שבמסכת יבמות הוזכרה כן אין הדברים נראין לענין פסק:",
                "<b>בית</b> דין שהורו התר בחלב הקיבה ובא אחד ואכל חלב הקיבה בטעות והוא שסבור עליו שהוא שומן ואכלו בחזקת שומן אע\"פ שאם ידע שהוא חלב היה אוכלו מצד הוראתם מ\"מ עכשו מיהא אינו אוכל מצד ההוראה אלא מצד שגגתו וחייב להביא קרבן יחיד ואינו מצטרף עם השוגגין להשלימן לרוב צבור וכל שאינן רוב בחוץ ממנו בית דין וצבור פטורין והעושים חייבין שכל שהוא חייב מצד עצמו אינו מצטרף עם האחרים להשלימן לרוב שנאמר לכל העם בשגגה עד שיהו כלם בשגגה אחת שמא תאמר והרי זה אינו שב מידיעתו וכל שאינו שב מידיעתו אינו מביא קרבן על שגגתו מ\"מ אלו נודע טעותם לבית דין וחזרו בהם אף הוא חוזר בו וכל שהוא בדרך זה שב מידיעתו הוא:",
                "<b>מקבלין</b> קרבנות מן הגוים ר\"ל עולת נדר או נדבה לבד אבל המשומד אם הוא משומד לכל התורה או לע\"ז או לחלול שבת בפרהסיא הרי הוא פחות מן הגוי ואין מקבלין ממנו שום קרבן אבל משומד לעברה אחת מקבלין מהם קרבן בכל שגגותיהן חוץ משגגת עברה שהם משומדים בה ר\"ל שאם הוא משומד לאכול חלב במזיד אפילו לתיאבון ואכלו עכשו בשוגג ורוצה להביא קרבן על זה אין מקבלין ממנו שכל שאינו שב מידיעתו אין מקבלין קרבן על שגגתו אבל משומד לאכל חלב ששגג בדם מקבלין ממנו קרבן על הדם וכן כל כיוצא בזה וכבר כתבנוה במסכת חולין:"
            ],
            [
                "<b>הורו</b> בית דין לאכל חלב והיה שם אחד שדרכו לבעט בהוראה תמיד ואכל עכשו חלב אחר הוראה זו ודאי לא אכלו אלא על דעת עצמו שסובר בו שהוא מותר ומאחר שלא אכלו על פי הוראתם אלא על פי עצמו חייב בקרבן יחיד ואינו מצטרף עם שאר השוגגים שאין זה תולה בבית דין:",
                "<b>נודע</b> לבית דין שטעו וחזרו בהם ואח\"כ עשה יחיד על פיהם יש צדדין שהוא נקרא תולה בבית דין אחר שעל פי הוראתם עושה ומצטרף עם האחרים שעשו קודם חזרה ויש צדדין שאינו נקרא תולה בבית דין ואינו מצטרף עם האחרים ולא משלים לרוב ודין זה יתבאר למטה במשנה השניה:",
                "<b>כבר</b> ביארנו שכל שידע בטעותם וטעה במצוה לשמוע דברי חכמים אינו קרוי תולה בבית דין ולא סוף דבר בראוי להוראה אלא אף שאינו ראוי להוראה הואיל ומ\"מ תלמיד הוא סמוך הוא על הוראתו ואינו תולה בבית דין אלא שמ\"מ שוגג הוא מצד מצוה לשמוע ואיזהו ראוי להוראה זה שלמד כראוי להוראתו ושהוא חריף ובעל סברא אבל הלמד ואינו בעל סברא אינו קרוי ראוי להוראה אלא שהוא קרוי תלמיד:",
                "<b>שנים</b> שעשו מלאכה בשבת אם היה כל אחד מהם יכול לעשותה לבדו שניהם פטורים בין שעשאוה כולה כאחד בין שעשאוה זה מקצתה וזה מקצתה כגון שזה עקר וזה הניח ואם אין אחד מהם יכול לעשותה עד שנצטרפו שניהם שניהם חייבים ואם היה כח באחד לעשותה ולא לאחר ועשאוה שניהם היכול חייב והשני מסייע הוא ואין בו ממש נמצאו זה אינו יכול וזה אינו יכול שניהם חייבים זה יכול וזה אינו יכול היכול חייב זה יכול וזה יכול שניהם פטורין והוא שאמרו בעשותה כלה ולא מקצתה ומה שדרשו באחד מן המיעוטין שהוא בא ללמד ביחיד בהוראת בית דין שהוא פטור אין הלכה כן כמו שביארנו:",
                "<b>כל</b> שחטאו בשגגת מעשה בלא הוראת בית דין אין בו חלוק בין יחיד לרבים בין מעוט קהל לרבו אלא בין יחיד בין רבים אפילו רבו של קהל כלם מביאים קרבנות יחיד כל אחד ואחד בפני עצמו לא נאמר פר העלם דבר של ציבור אלא שטעו על פי הוראת בית דין כמו שביארנו:"
            ],
            [
                "<b>בהמת</b> קדשים שנשחטה בלילה או שנשפך דמה או שיצא דמה חוץ לעזרה אפילו עלתה לראש המזבח ליקרב תרד שנאמר היא העולה מה עולה שהיא ראויה לאישים אף כל הראוי לאישים אם עלה לא ירד הא כל שאינו ראוי לאישים אם עלה ירד ויש לך פסולים אחרים שאם עלו מ\"מ לא ירדו ויצא לנו כן ממה שנאמר כל הנוגע במזבח יקדש כגון קדשים שלנו או שנפסלו במחשבת זמן או מקום או שקבלו וזרקו טמאים את דמו או שנשחטו בדרום והרבה כיוצא באלו שכל שפסולן בקדש הקדש מקבלן כמו שיתבאר במקומו:",
                "<b>קרבן</b> זה הבא בשגגת מעשה שעל ידי הוראת בית דין לא משל בית דין הוא בא אלא משל צבור שנאמר ועשו כל העדה וכו' ובשגגת ע\"ז והקריב הקהל וכבר ביארנו שמכל שבט ושבט היו מביאים לשגגת ע\"ז כדינה ולשגגת שאר עבירות כדינה כמו שהקדמנו במשנה:",
                "<b>סנהדרין</b> עצמם שעשו על פי הוראתם חייבין בקרבן עצמם כשאר יחידים ולא עוד אפילו טעו מעוט הקהל אחריהם אינם מצטרפים עמהם להשלים לרוב עד שישגו רוב הקהל בזולת הבית דין:",
                "<b>בית</b> דין של אחד מן השבטים שהורה וטעה אותו השבט על פיו דנין אותם בקרבנות יחידים ואין דנין פר העלם אלא ברוב צבור ובהוראת בית דין הגדול של שבעים ואחד כמו שיתבאר אבל כל שחטאו רוב קהל אע\"פ שאינן רוב שבטים או רוב שבטים אע\"פ שאינם רוב קהל הרי הם בדין קרבן צבור ומנשה ואפרים יתבאר למטה שהם שבט אחד לענין זה:",
                "<b>עשו</b> רוב יושבי ארץ ישראל על פיהם אפילו לא היה אלא שבט אחד ושיש רוב צבור בחוצה לארץ הרי הן בדין קרבן צבור שאין יושבי חוצה לארץ בכלל קהל שנאמר ויעש שלמה את החג וכל ישראל עמו קהל גדול מלבא חמת עד נחל מצרים מכדי כתוב וכל ישראל עמו קהל גדול מלבא חמת עד נחל מצרים למה לי הני הוא דאקרי קהל אידך לא:",
                "<b>עשו</b> רוב קהל על פי הוראתם ובשעת ידיעה מתו מהם עד שנעשו מעוט קהל הולכין אחר מעשה ודינם בקרבן צבור וכן אם היו מועטין בשעת מעשה ונתרבו בשעת ידיעה כגון שמתו מן האחרים עד שנעשו עכשו אלו מרובין הולכין אחר מעשה ודינם בקרבן יחיד וכן כהן משיח ונשיא שחטאו עד שלא נתמנו ובשעת ידיעה נתמנו הולכין אחר מעשה ודינם בקרבן הדיוט כמו שיתבאר:",
                "<b>הורו</b> בית דין שחלב הקיבה מותר ועשו מיעוט קהל על פיהם ונודע להם שחטאו וחזרו ושכחו והורו כהוראה ראשונה ועשו מעוט אחר על פיהם עד שנעשו עכשו רוב הרי אלו מצטרפין אע\"פ שיש ידיעה מחלקת בנתים ולא סוף דבר בזה שהחלב אחד אלא אף אם הראשונה בחלב שעל הקיבה והשניה בחלב שעל הדקין ואע\"פ שמכח שני מקראות הם באים שחלב הקיבה יוצא ממקרא האמור החלב המכסה את הקרב מפני שהוא קרב בכלל חלב שעל הקרב וחלב הדקין יוצא ממקרא האמור ואת כל חלב והוא שיעור אמה משהתחילו הדקין לצאת מן הקיבה ולא עוד אלא אף הראשונה בחלב והשניה בדם הואיל ואסורן וקרבנן שוה:",
                "<b>היתה</b> הראשונה בחלב והשניה באיסור ע\"ז יראה שהדבר ספק וגדולי המחברים כתבו שאף בזו מצטרפים ונראה טעם שלהם שאין גורסין כאן תיקו אלא שמשיבין שאלה זו עם שאלה שאחריה באם תמצא לומר כלומר אם תמצא לומר אידי ואידי כרת הוא הורו בית דין ומתו וכו' וכבר ידעת כל שבאם תמצא לומר הלכה היא ברוב מקומות ויש לך לדון מ\"מ שאם הורו שתי הוראות ביחד אחת בחלב ואחת בע\"ז וטעו מיעוט אחד בחלב ומיעוט אחד בע\"ז שמצטרפין ודינם בקרבן ציבור ומ\"מ צריך אתה לשאול בכל שאתה אומר לצרף הוראת חלב עם הוראת ע\"ז איזה קרבן הם מביאין אחר שאין קרבנם שוה שהרי חלב בפר לכל שבט וע\"ז בפר ושעיר לכל שבט ודבר זה ראיתי בו מחלוקת גדולה בין המפרשים יש אומרים שדנים אותם כאלו כלם חטאו בחלב וכלם בע\"ז ומביאים פר על החלב ושעיר על הע\"ז וגדולי המפרשים פי' שהם מצטרפין להוציא את כלם מדין קרבן הדיוט ופוטרין אותם לגמרי ואין הדברים נראין כלל ויראה לי עיקר הדבר שהם מצטרפין לקרבן חלב שהרי הוא גם כן בע\"ז כענין האמור בדיני ממונות יש בכלל מאתים מנה ומביאין פר לכל שבט שהרי בע\"ז גם כן דינו בפר ואין מביאין שעיר שהרי לא חטאו רובם להיותם בני שעיר:",
                "<b>דברים</b> אלו דוקא בששתי ההוראות על פי בית דין אחד אבל אם הורו בית דין הוראה ראשונה ועשו מיעוט קהל על פיהם ונודע להם שחטאו ומתו ועמד בית דין אחר וחזרו והורו אותה הוראה או אחרת ועשה מיעוט אחר יראה שאין מצטרפין ואפילו היתה ההוראה בדבר אחד ויש לדון שהדבר בספק:",
                "<b>גדולי</b> המפרשים שואלין בשמועה זו בדבר אחד מיהא כשהורו בראשונה וחזרו ואסרו היאך שומעין להם בהוראה שניה כשחוזרים ומתירים והלא אמרו ביבמות פרק האשה רבה צ\"ב א' אלו הורו בית דין בחלב להתרא והדר חזו ביה טעמא לאיסורא אי הדר חזו טעמא להתרא מי משגחינן בהו ותרצו שלא נאמר שם שלא להשגיח בהם אלא באותה חתכה עצמה מכיון שאסרוה הוחזקה באיסור ואין יכולים להתירה אף הם בעצמם ונשענים על סברא זו עד שבחכם שאסר שאמרו שאין חברו רשאי להתיר פרשוה מטעם זה ר\"ל שמאחר שהורבץ שם איסור עליה אין לה עוד התר אחר שנפל שם איסורו על ידי בעל הוראה ואפילו על ידי האוסר ואפילו בדיעבד אבל בחלב של בהמה אחרת כיוצא באותה חתכה סומכין עליהם וכמו שהתבאר בסוגיא זו וכן בחכם שאסר יכול אף הוא בעצמו להתיר כיוצא בה ואפילו חברו ומעתה נמצא ספק אחד בשתי בהמות ואסר חכם אחד את האחת רשאי חכם אחר להתיר את האחרת לכתחלה או הוא בעצמו ואין מרביצין עליה שם ענין חכם שאסר שמאחר שלא נאמר אלא מצד שהורבץ עליה שם איסור דיינו לאסור מה שהורבץ עליו האיסור לבד ומ\"מ גדולי הדורות שלפנינו כתבו שכל שנאסרה על ידי חכם אין מתירין כיוצא בה לשעתו שלא נאמר מטעם הרבצת שם איסור אלא מכבודו של ראשון שלא יתברר טעותו וכל שמתירין אותו איסור בעצמו אף בחתכה אחרת אין כאן כבוד כלל ומ\"מ אחר שאינה אלא משום כבוד אם רצה הוא בעצמו להתיר אף אותה חתיכה בעצמה או כיוצא בה שאסר רשאי או אפילו אחר במחילת כבודו ובדיעבד מותר בכלם וכן יראה לי והוא שאמרו בסוגיא זו ששומעין להם וזו שביבמות שמשמעה שאין שומעין להם אף הם תרצוה שזה שאין משגיחין בהם פירושו כשחוזרין ומתירין מאותו טעם בעצמו שהתירו תחלה ומכיון שאחר היתר ראשון חזרו ואסרו כבר סתרו התר ראשון ואין משגיחין עוד עליו אבל כל שסתרו טעם האיסור או שחזרו והתירו מטעם אחר סומכין עליהם והוא ענין סוגיא זו ואין זה דומה לחכם שאסר שלא אמרו אלא בחברו ומשום כבודו או שלא לעשות תורה כשתי תורות אבל הוא עצמו יכול להתיר כמו שביארנו אם חוזר מטעם האיסור ורואה טעם להתר או שמא לא אמרו שם שלא לסמוך על מה שחוזרין ומתירין אלא בשסמכו איסורם בטעם ברור אבל זו שבכאן אינו אלא שהחזיקו עצמם בטועים ולא אמרו בו טעם ומתוך כך כשחוזרין ומתירין סומכין עליהם:"
            ],
            [
                "<b>בית</b> דין זה שהוראתם מחייבת קרבן צבור לשוגגים על פיהם אינו אלא בבית דין הגדול של שבעים ואחד ואם חסר אחד מהם אינו כלום ואם חסר מופלא שבבית דין אפילו השלימו אחר במקומו אינו כלום הא נצטרפו אחרים עמהם בהוראה אין מצריכין שיורו כלם אלא כל סנהדרין:",
                "<b>הורו</b> רוב סנהדרין ואמר להם אחד מהם או מיעוט הסנהדרין שטעו ורבו המתירין והתירו אין זה כלום הא אם שתקו הואיל והורו רבם ולא היה שם חולק אע\"פ שלא הודו לדבריהם אף בכרכוש הראש הואיל ושתקו מ\"מ ושגגו רוב העם על פי הוראתם דינם בקרבן צבור ומ\"מ אלו ששתקו הואיל ונודע להם הטעות לא נקראו תולין בבית דין וחייבים בקרבן עצמם:",
                "<b>כשם</b> שאם חסר אחד מן הסנהדרין אין ההוראה מחייבת קרבן צבור כך אם היה בחשבונם אחד שלא היה ראוי להיות ממונה בסנהדרין כגון גר או נתין או ממזר או זקן או שלא ראה בנים אין זה הוראה המחייבת קרבן לצבור כמו שיתבאר:",
                "<b>בית</b> דין שהתקינו לתקן איזו תקנה לאסור איזה דבר או לגזור איזו גזרה צריך שיבדקו תחלה אם רוב הצבור יכולין לעמוד בה אם לאו וכל שיראה להם אחר בדיקתם שאין רוב צבור יכולין לעמוד בה אין להם לגזרה כלל נראה להם מתחלה שיהו יכולין לעמוד בה וראו אחר גזרתם שאין יכולין לעמוד ושלא פשטה ברוב צבור הרי זו בטלה ואין להם להשתדל בהעמדתה היו סבורים אחר גזרתם שפשטה בכל ישראל ולאחר זמן בדקו בכל ישראל ומצאו שלא פשטה אפילו נזדמן כך בזמן בית דין של אחריהם יש לאותו בית דין לבטלה אפילו היה הראשון גדול בחכמה ובמנין וכן התבאר במסכת ע\"ז ל\"ו א':",
                "<b>כבר</b> ידעת היאך הזהירה תורה על הדיינים והחמירה בהם בכל צד שלא לעות את הדין אף כל שמצטרפים עמהם בהוראה אע\"פ שלא נתמנו בדיינים צריך שידקדקו בדבר ולא יתרשלו בעצמם מצד שלא נתמנו על כך שהקולר תלוי אף בצוארם ואפילו תלמיד לפני רבו שראה הטיית הדין לא ישתוק אלא יודיע דעתו עד שיצא הדבר לאמתו מגדולי החכמים כשהיה דין בא לפניהם היה מכנס הרבה מן היודעים עד שמתוך כלם יצא הדין לאמתו ואף באיסור והתר ראוי לעשות כן כדי שיתרחק מן המכשולות שרוב דעות מגלים את הצפונות ועצים קטנים מדליקים את הגדולים:",
                "<b>המשנה</b> השניה והוא מענין משנה שלפניה והוא שאמר הורו בית דין כלומר וכבר שגגו רוב העם על פי הוראתם שנמצא הצבור חייבים בקרבן ואח\"כ נודע להם טעותם וחזרו בהם בין שהביאו כפרתם בין שלא הביאו כפרתם והלך אחד אח\"כ שלא נודעה חזרתם ושגג על פי הוראתם ר' שמעון פוטר ור' אליעזר אומר ספק ולענין פירוש לפי מה שכוללת סוגיית הגמרא אתה צריך לבאר שהם סוברים יחיד שעשה בהוראת בית דין פטור ואע\"פ שבמסכת שבת פרק המצניע צ\"ג א' אמרו במקצת נסחאות ר' שמעון לטעמיה דאמר יחיד שעשה בהוראת בית דין חייב וכן ביבמות פרק האשה רבה אמרו כן בר' אליעזר אפשר שהם שונין בכאן משנתם לדברי חכמים של משנה ראשונה ומ\"מ לענין פסק אתה מפרשה שר' שמעון פוטר ומצטרף עם רוב הצבור ור' אליעזר אומר ספק ומפרש בגמ' לדעתו שמביא אשם תלוי ואח\"כ אתה מפרש דבר זה דוקא בשישב לו בביתו כלומר שהיה במדינה והרי שהיה לו לשאול ולחקור וכיון שלא חקר הרי זה כמי שנסתפק אם חטא אם לא חטא אבל מי שהלך למדינה אחרת הרי זה תולה בבית דין לגמרי ופי' בגמ' שאפילו לא יצא עדין הואיל והוא נבהל לצאת תולה בבית דין הוא ולענין פסק בהלך למדינה אחרת או נבהל לצאת תולה בבית דין הוא ומצטרף עם רוב הצבור אע\"פ ששגג אחר ידיעה וביושב בביתו יש פוסקים שהוא באשם תלוי ויש פוסקים שהוא חייב בקרבן יחיד:",
                "<b>זהו ביאור המשנה ופסק שלה ודברים שנכנסו תחתיה בגמרא אלו הם:</b>",
                "<b>פר</b> העלם דבר של צבור ושעירי ע\"ז אע\"פ שמשל צבור הם באים לא היו נוטלין אותם מתרומת הלשכה אלא גובים הגזברים אותם מבעלי בתים מתחלה ולוקחין אותם ושמא תאמר במשנתנו שאמרה אפילו לאחר שהביאו כפרתם היאך אפשר בהביאו כפרתם שלא ידע אפשר שגבו סתם או שלא היה בביתו:",
                "<b>מי</b> שנסתפק בעברה שזדונה כרת ושגגתה חטאת כגון שאכל חתכה ספק חלב ספק שומן ונודע לו מביא אשם תלוי כיצד כגון שהיתה לפניו חתכת חלב וחתכת שומן ואכל אחת מהן בחזקת שומן ואח\"כ נסתפק איזו אכל אבל אם היתה לפניו חתכה ספק חלב ספק שומן ואכלה בחזקת שומן ואח\"כ נולד לו ספק אם שומן היתה אם חלב היתה אין כאן אשם תלוי שאין אשם תלוי עד שיהא שם אסור קבוע וידוע כגון זה שהזכרנו וכגון שאכל חלב ונסתפק אם כזית אם פחות מכזית אשתו ואחותו בבית ובא על אחת מהן ואין ידוע לו איזו וכן אחד אומר מת בעלה ואחד אומר לא מת או ספק מגורשת שהרי מ\"מ נקבע האסור אכל חתכה ספק חלב ספק שומן או ספק נדה או ספק ערוה הואיל ואין כאן איסור קבוע וידוע אין כאן אשם תלוי וכן ספק מקודשת לא נקבע האיסור:"
            ],
            [
                "<b>כבר</b> ידעת שאין מקריבין אחר תמיד של בין הערבים וכמו שדרשו פסחים נ\"ט ב' עליה השלם כל הקרבנות כלם ודבר זה אינו אלא למצוה אבל לעכובא לא וכל שהקריב מ\"מ נתכפר לו ובלבד שיקריב ביום וכמו שאמרו מוספין כל היום נתכפר לו בין השמשות פטור ודוקא בחטאת שאי אפשר להביאו על תנאי שאין חטאת באה נדבה אבל עולה ושלמים מביא אחרת למחר ומתנה שאם אתמול נתכפר ביום יהו אלו של עכשו נדבה ואם בלילה יהו אלו חובה ושמא תאמר אף בחטאת יביא ויתנה שאם ביום נתכפר יהו אלו שלמי נדבה הרי מ\"מ נמצא ממעט באכילת קדשים שאין חטאת נאכלת אלא ליום ולילה ונשרף בשני הואיל וספק חטאת הוא יהא טעון שריפה בשני ושמא שלמים הם ונמצא ממעט באכילתם ושורף קדשים שלא מן הדין ועוד שהרי זה למטה מן הסקרא וזה למעלה מן הסקרא:",
                "<b>המשנה</b> השלישית והכונה לבאר בה בביאור ענין החלק השני והוא שאמר הורו בית דין לעקור את כל הגוף ר\"ל גוף המצוה כולה והוא שאמרו אין נדה בתורה כלל או אין שבת בתורה או אין ע\"ז בתורה הרי אלו פטורין והעושין חייבין בקרבן יחיד שנאמר ונעלם דבר ולא כל הגוף אבל אם הורו לבטל מקצת ולקיים מקצת חייבים כיצד הרי שאמרו יש נדה בתורה אבל הבא על שומרת יום כנגד יום פטור יש שבת בתורה אבל המוציא מרשות היחיד לרשות הרבים פטור יש עבודה זרה בתורה אבל המשתחוה פטור הרי אלו חייבים בקרבן צבור והעושים פטורים:",
                "<b>זהו</b> ביאור המשנה ומ\"מ אין הלכה כן אא\"כ אתה מבארה בצד אחר והוא שביארו בגמ' שלא סוף דבר אם אמרו אין נדה בתורה כלל אין שבת בתורה כלל אין ע\"ז בתורה כלל שאין הוראתם הוראה אלא אף אם אמרו יש נדה בתורה אלא שהבא על השומרת פטור יש שבת בתורה אלא שהמוציא מרשות לרשות פטור יש ע\"ז בתורה אלא שהמשתחוה פטור אין הוראתם כלום שאין חייבים עד שיורו לבטל מקצת ולקיים מקצת בדבר שאין הצדוקים מודים בו והם הדברים שאינן מפורשין בתורה כל כך והרי השומרת פשוט בתורה שנאמר וספרה לה מלמד שסופרת יום כנגד יום וכן המוציא בשבת פשוט הוא בתורה אל יצא איש ממקומו ויש גורסין אל תוציאו משא מבתיכם ואע\"פ שהם דברי קבלה שאף הם מודים בנבואה וכן נראה שאם מן התורה עצמה הרי בפרק הזורק הוציאוהו מויעבירו קול במחנה משה היכא הוה קאי במחנה לויה וקאמר להו לישראל לא תפיקו מרשות היחיד לרשות הרבים וזו אין הצדוקים מודים בה אלא שמן הנביאים הוא אומר כן וכן המשתחוה פשוט הוא בתורה לא תשתחוה לאל אחר א\"כ בכל אלו אין הוראתם הוראה אלא שכך הוא ביאור הדברים שומרת יום כנגד יום הבא עליה חייב אלא דוקא שראתה ביום שנאמר כל ימי זובה אבל ראתה בלילה מותרת או שהתירו העראה שלא כדרכה שגמר ביאה בשלא כדרכה הרי משכבי אשה כתוב והעראה בכדרכה הרי את מקורה הערה כתוב אלא שהתירו העראה בשלא כדרכה או שהתירו בפרסה נדה בשעת תשמיש לפרוש מיד ולא לחוש להמתנה מועטת הידועה במקומה וכן כל כיוצא בזה וכן שאמרו המוציא מרשות לרשות חייב אבל זריקה והושטת יד מבפנים לחוץ או מחוץ לפנים וחפץ בידו מותר ויש אומרין כן לפי סוגיא זו אף בשהתירו את ההכנסה ולא יראה לי כן שהכנסה עצמה הוצאה היא כמו שהתבאר במקומו בכל עקירת חפץ ממקומו אלא דוקא בזרק והושיט וכן שהורו באיזו מלאכה שאינה מלאכה וכן כל כיוצא בזה וכן שטעו ואמרו המשתחוה לע\"ז חייב ומ\"מ דוקא בפשוט ידים ורגלים אבל הכריעה לבד פטור או שלא נאסרה אלא שדרכה בכך וכן כל כיוצא בזה:",
                "<b>זהו ביאור המשנה ופסק שלה ודברים שנכנסו תחתיה בגמרא ממה שלא ביארנוהו במשנה אלו הם:</b>"
            ],
            [
                "<b>למדת</b> שכל מלאכה שלא נתפרשה בהדיא שהיא מלאכה אם הורו עליה שאינה מלאכה חייבים הא כל שנתפרש איסורה בתורה אין הוראתם בה הוראה מעתה הורו שאין חרישה בשבת אין זה כלום שהרי כתוב בחריש ובקציר תשבות והרי הם עוקרים ענין חרישה לגמרי אבל אמרו אין איסור שבת בחרישה וקצירה של שבת שבשביעית שזה שאמרה תורה בחריש ובקציר תשבות בזמן שיש חרישה וקצירה בחול הוא שנאסרה בהן שבת אבל בשביעית שנאסרו אף בחול לא נפרטה בהם איסור שבת הרי זה בטול מקצת וקיום מקצת ודינם בקרבן צבור:",
                "<b>כבר</b> ביארנו שזקן ממרא אינו חייב מיתה אא\"כ הורה בדבר שזדונו כרת ושגגתו חטאת או שהוראתו מביאה לידי כך ולא יצא מכלל זה אלא מצות תפילין על הדרך שבארנו במקומו ובכלם דוקא בדבר שעיקרו מן התורה ופירושו מדברי סופרים שאלו חלק לעקור דבר מן התורה אין זה תחת הוראה וזיל קרי בי רב הוא ואפילו באיזה פרט של מצוה הואיל ואותו פרט כתוב בתורה וכל שכן בעקירת כל הגוף ולמדת שבכל שעיקרו מן התורה אינו חייב אא\"כ הורה בקיום מקצת ובטול מקצת ושאותו בטול הוא בדבר שאין הצדוקים מודים בו אבל כל שהורה לעקור גוף מצוה שמן התורה או אף איזה פרט הכתוב בתורה בפירוש אין זה בדין זקן ממרא ועל זו אמרו כי יפלא ממך דבר ולא כל הגוף שכל שעוקר גוף מצוה של תורה סתמו זיל קרי בי רב הוא ומ\"מ אף בפרט אחד אם נכתב אותו פרט שהוא חולק עליו בתורה אין כאן הוראה הא בדברי סופרים כל שחולק באיסור שעיקרו כרת וחטאת כגון חמץ לפני זמנו אע\"פ שמתירה לגמרי חייב שהרי מ\"מ קיום מקצת הוא הואיל ומודה בעיקר איסור הענין מיהא בזמנו:",
                "<b>נביא</b> שהוחזק בנביא אמת שנתנבא לעקור איזו מצוה מן התורה לפי שעה שומעין לו כגון אליהו בהר הכרמל שהקריב בבמות בשעת איסורן וכגון אלישע שאמר וכל עץ טוב תפילו אבל אם צוה לעקרה לעולם חייב ומיתתו בחנק ואפילו באיזה פרט שבה ובע\"ז אפילו הוראת שעה אין שומעין לו כלל וחייב מיתה וכל שראוי לשמוע לו ונמנע ואינו שומע חייב מיתה בידי שמים כמו שיתבאר במקומו במסכת סנהדרין צ' א' בע\"ה:",
                "<b>המשנה</b> הרביעית והכונה בה בביאור החלק השלישי והוא שאמר הורו בית דין וידע אחד מהם שטעו ואמר להם אלא שרבו המתירים והתירו או שלא היה מופלא שבבית דין שם פי' אפילו מנו אחר במקומו להוראה זו או שהיה אחד מהם מי שאינו ראוי לימנות בסנהדרין כגון גר או נתין או ממזר או זקן ר\"ל מופלג בשנים או מי שלא ראה בנים שכל אלו אין מתמנין בסנהדרין כמו שיתבאר במקומו פטור הבית דין והצבור מפר העלם ואין כאן אלא קרבנות יחידים נאמר כאן עדה ר\"ל ואם מעיני העדה ונאמר בסנהדרין ושפטו העדה וגו' מה להלן כלם ראויים אף כאן וכו':",
                "<b>זהו ביאור המשנה וכן הלכה ולא נתחדש עליה בגמרא דבר:</b>",
                "<b>המשנה</b> החמישית והכונה בה בביאור החלק הרביעי והוא שאמר הורו בית דין שוגגין ועשו הקהל שוגגין על פי הוראתם מביאין פר וזהו פר העלם דבר של צבור הגמור מזידים ועשו שוגגין ר\"ל שהורו בית דין להתיר דבר האסור בזדון ועשו הקהל שוגגין ר\"ל שסומכין על הוראתם בית דין פטורים מן הקרבן ואע\"פ שמשל צבור היה בא הואיל ולשם בית דין היה בא פטורים שהרי מזידין הם ואין מקום לקרבן הבא על שמם והעושים מביאים קרבן עצמם כשבה או שעירה בשגגת שאר עבירות ועז בת שנתה בשגגת ע\"ז שוגגים ועשו מזידים ר\"ל שהוראת בית דין היתה בטעות ושגגה אבל הקהל טעו אחריהם מזידים והוא שידעו רובם שטעו ושאין ראוי לקבל מהם ואין כאן טעות מצוה לשמוע הואיל ורוב קהל ידעו בכך הרי הם מזידים גמורים ונמצאו אלו ואלו ר\"ל בית דין וצבור פטורין בית דין פטורין שהרי לא טעו על פי הוראתם שהרי הרגישו בטעות והעושים פטורין שהרי מזידין הם והתבאר בגמ' גם כן שאם הורו התר חלב ונתכון לאכול שומן ואכל חלב שחייב בקרבן יחיד שלא הוראת בית דין הטעתו אלא שגגתו ואינו מצטרף להשלים מנין השוגגין:",
                "<b>זהו ביאור המשנה ופסק שלה ולא נתחדש עליה בגמרא דבר שלא ביארנוהו:</b>",
                "<b>המשנה</b> הששית והכונה בביאור ענין חלק חמישי והוא שאמר הורו בית דין ועשו כל הקהל או רובם על פיהם שזהו פר העלם דבר של צבור הגמור בית דין מביאים פר פירוש בשגגת שאר עבירות ובע\"ז פר ושעיר דברי ר' מאיר ר' יהודה אומר שנים עשר שבטים מביאין שנים עשר פרים שכל שחטאו רוב צבור אפילו היה מעוט מנין השבטים אפילו היה שבט אחד לבד מביאין פר לכל שבט ושבט ובע\"ז פר ושעיר לכל שבט ושבט ור' שמעון אומר שלשה עשר פרים אחד לבית דין ואחד לכל שבט ושבט והלכה כר' יהודה שצבור מביאין ולא בית דין הורו בית דין ועשו שבעה שבטים וכו' בא להשמיענו שאם שגגו רוב שבטים אע\"פ שהם מעוט צבור הרי הוא נדון כרוב שכל שיש בו רוב מצד אחד או למנין צבור או למנין שבטים נדון הוא ברוב לענין זה והלכך כל ששגגו שבעה שבטים על פי הוראת הבית דין ר\"ל בית דין הגדול מביאין כל השבטים פר ובע\"ז פר ושעיר דברי ר' מאיר ר' יהודה אומר כל השבטים מביאין פר לכל שבט ושבט ובע\"ז פר ושעיר לכל שבט ושבט שאף אלו שלא חטאו מביאים על ידי אותם שחטאו כאלו היה רוב צבור אחר שיש כאן רוב שבטים ור' שמעון אומר שמנה וכו' ואלו שלא חטאו ולא כלום אלא אם כן היה שם רוב צבור והלכה כר' יהודה הורו בית דין של אחד מן השבטים ושגג אותו השבט על פיו ולא היה בו רוב צבור אותו השבט חייב שהרי לענין בית דינו רוב הוא ושאר השבטים פטורים שהרי אין כאן לא רוב צבור ולא רוב שבטים דברי ר' יהודה ופי' בגמ' שלדעתו שבט אחד בהוראת בית דין הגדול כל השבטים מביאים הואיל ושבט אחד אקרי קהל ואע\"פ שאין באותו השבט רוב צבור ואין הלכה כמותו בשני אלו וחכמים אומרים שאפילו היה אותו השבט רוב צבור אין חייבין אלא על הוראת בית דין הגדול של שבעים ואחד והלכה כחכמים:",
                "<b>זהו ביאור המשנה ופסק שלה ודברים שנכנסו תחתיה בגמרא אלו הם:</b>"
            ],
            [
                "<b>בית</b> דין שהורו בטעות ונודע להם שטעות הורו אלא ששכחו עצמו של חטא ר\"ל שהם ידעו ששגגו בדבר שזדונו כרת ושגגתו חטאת אבל אינם זוכרים גוף החטא אם בחלב הורו אם בדם הורו אע\"פ שהעם ידעו במה שגגו ושבמה שהורו שגגו ומודיעים להם אין זה בדין הוראה שנאמר ונודעה החטאת ר\"ל שיודע למורים ולא שיודע לחוטאים אבל כל שהוא כן מביאין החוטאים קרבנות יחידים וי\"מ דבר זה בשאכלו הצבור חלב ודם אחת בהוראה ואחת שלא בהוראה והבית דין שכחו מה הורו והכל אמת וי\"מ דבר זה בשאף העם לא ידעו:",
                "<b>מי</b> שהיה חלב ונותר לפניו ואכל אחד מהם ואינו יודע איזה אכל וכן אשתו נדה ואחותו בבית ואינו יודע איזה בעל אין זה מביא חטאת שנאמר ונודעה החטאת עד שיודע עצמו של חטא ודין אשם תלוי אין כאן שהרי נודע לו בודאי שחטא וכל שנודע לו בודאי שחטא אינו בדין אשם תלוי שאין אשם תלוי אלא במי שנסתפק לו אם חטא אם לא חטא ומ\"מ בית דין שהורו ונסתפק להם אם שגגו אם לאו אין חייבין כלום שנאמר ונודעה החטאת:",
                "<b>המתעסק</b> בשבת ר\"ל שנתכוין לחתוך את התלוש וחתך את המחובר אע\"פ שהוא מתכוין לחתיכה מכל מקום הואיל ולא נעשית מחשבתו פטור לא חייבה תורה אלא במלאכת מחשבת והרי זה אינו אלא כמתעסק ומ\"מ בחלבים ובעריות אף המתעסק חייב שכבר נהנה:"
            ],
            [
                "<b>מן</b> התורה טבול יום נכנס במחנה לויה ובימי יהושפט גזרו עליו שלא ליכנס והוא שאמרו ויעמד יהושפט בקהל יהודה וירושלם חצר בית י\"י החדשה מאי חדשה שחידשו בה ואמרו טבול יום לא יכנס במחנה לויה ובמסכת כלים אמרו עזרת נשים מקדשת מן החיל שאין טבול יום נכנס לשם:"
            ],
            [
                "<b>חמש</b> חטאות מתות והם א' ולד חטאת ב' תמורת חטאת ג' מתו בעליה ד' נתכפרו בעליה באחרת כגון שאבדה והפריש אחרת והקריבה ואח\"כ נמצאת הראשונה ה' עברה שנתה סימן להם ותמנע ומיתה זו ענינה שנועל עליהם עד שימותו ולא נאמרו דברים אלו אלא בחטאת יחיד אבל של צבור תרעה עד שתפול בה מום ותמכר ויפלו דמיה לנדבה ויש פוסקין בעברה שנתה שאף ביחיד תרעה ותסתאב ותמכר ויפלו דמיה לנדבה וכן יראה במסכת תמורה ואי אתה יכול לומר בצבור אלא עברה שנתה ונתכפרו באחרת וכגון שאבדה ונמצאת ואי אתה מוצא בהן ולד חטאת שאין בקרבן צבור נקבה ולא תמורת חטאת שאין הצבור עושין תמורה כמו שיתבאר במקומו וכן אי אתה אומר בהם מתו בעליה שאין רוב צבור מתים בחיי בהמה זו וכל שלא מתו רובם אין כאן מתו בעליה שהרי שעיר ראש חדש שנקרא חטאת והוא בא מתרומת הלשכה אע\"פ שמתו מהם ואי אתה מפרשה בחטאת שהופרשה על המתים שאין כפרה למתים א\"כ מהו שנאמר בבית שני הבאים מהשבי הקריבו עולות פרים שנים עשר אילים תשעים וששה כבשים שבעים ושבעה צפירי חטאת שנים עשר ודרשו בו שעל ע\"ז שעבדו בימי צדקיהו הביאום אף אלו רבם היו חיים דכתוב ורבים מאשר ראו הבית הראשון בוכים וכו' ורבים בתרועה ובשמחה ואין העם מכירים קול תרועת השמחה לקול בכי העם אע\"פ שמ\"מ אותם שבימי צדקיהו מזידים היו ואינם בני קרבן הוראת שעה היתה:",
                "<b>יראה</b> מפשוטה של סוגיא זו שכל שהוא בכלל צבור לחיוב קרבנותיהם ומת לו שאף הוא מתכפר בקרבן זה אף לאחר מיתתו בכלל הצבור וכמו שאמרו כפר לעמך ישראל אשר פדית שאין תלמוד לומר ונכפר להם ומה תלמוד לומר ונכפר להם ראויה כפרה זו שתכפר על יוצאי מצרים ופי' בה מגו דאכפר להני דאינון חיי מכפר נמי להני דאינון מתי ומכאן הייתי דן בפר העלם דבר של צבור שהוא נגבה בתחלה כמו שבארנו שאף הוא נגבה מממון המתים שמתו משעת ההוראה ואילך ומ\"מ יראה לי שאין זה נאמר אלא דרך משא ומתן ודחיה בעלמא שהקרבנות עיקר כפרתם בתשובה ווידוי כמו שביארנו בילדותנו בחבור התשובה ואם מת לו בתשובה אין כאן צרך לקרבן ואם שלא בתשובה אין כפרת קרבן עולה לו עוד ואחר שכן אין גוביינת פר העלם נגבית אלא מן החיים וכן עיקר למדת ממה שכתבנו שכל שהורו בית דין וטעו וחזרו בהם אם מת אחד מהם או אחד מן הצבור אין קרבן צבור נדחה ואין זה חטאת שמתו בעליה שהרי משל צבור הוא בא ואין צבור מתים:",
                "<b>פר</b> ושעיר של יום הכפורים שאבדו והפריש אחרים תחתיהם ירעו עד שיפול בהם מום ויפלו דמיהם לנדבה שאין חטאת צבור מתה ואע\"פ שהוא של כהנים קהל כהנים אקרי קהל ואף לדעת האומר אין קרוי קהל כל שאין לו אחזה אינו קרוי קהל ממה שדרשו ונתתיך לקהל עמים ונתתי את הארץ וכו' כל שיש לו אחזה קרוי קהל כל שאין לו אחזה אינו קרוי קהל מ\"מ חטאת שותפין היא ואין חטאת שותפין מתה:",
                "<b>יש</b> ששואלים לדעת האומר קהל כהנים איקרי קהל וחטאת הצבור היא חטאת השותפין היאך אתה מוצאו שהרי חטאת אינו בא בנדר ונדבה שיהיו שנים נודרים אותה ואם חטאו שניהם הרי כל אחד חייב להביא חטאתו ופרשוה כגון ראובן ושמעון שהיו להם בהמות בשותפות וחטאו שניהם ובררו שתי בהמות מעדרם ואמרו שיפרישום לחטאות שהם חייבים והפרישום ועדיין הם של שותפות:"
            ],
            [
                "<b>לדעת</b> האומר ששבט לוי אינו קרוי קהל על כרחך אי אתה מוצא שנים עשר פרים בפר העלם דבר אלא שתחשוב אפרים ומנשה בשני שבטים ולפי סוגיא זו אינם נמנים לענין זה אלא בשבט אחד שנאמר על שם אחיהם יקראו בנחלתם לנחלה הוקשו ולא לדבר אחר ואע\"פ שנחלקו בדגלים ונשיאים לא היה אלא לחלוק כבוד לדגלים ולנשיאים ומעתה אתה זקוק לומר ששבט לוי קרוי קהל וכן הדין נותן:",
                "<b>ונשלם</b> הפרק תהלה לאל:",
                "<b>הורה</b> כהן משיח וכו' כבר ביארנו בראש המסכתא שיסוד זה הפרק אמנם הוא בביאור עניני קרבן כהן משיח ונשיא ובקצת ענינים שבשניהם עם קצת דינים כלליים בעניני אשם ועל זה הצד יחלק ענין הפרק לשלשה חלקים הראשון לבאר עניני קרבן כהן משיח על איזה צד משתנה מקרבן הדיוט ועל איזה צד חייב ועל איזה צד פטור השני לבאר שיש עברות שאינן בדין קרבן צבור וקרבן כהן משיח אע\"פ שזדונן כרת אע\"פ ששגגתן חטאת הואיל ואינו קבוע ויתגלגלו בחלק זה קצת דברים בעניני אשם תלוי השלישי בחלוק הקרבנות איזה קרבן לצבור ואיזה לכהן משיח ואיזה לנשיא ובאיזה צד קרבן צבור ומשיח ונשיא חלוקין זה מזה זהו שרש הפרק דרך כלל אלא שיתגלגלו בו קצת ענינים כמו שיתבאר:",
                "<b>והמשנה</b> הראשונה ממנו אמנם תכוין לבאר ענין החלק הראשון והוא שאמר הורה כהן משיח וכו' כלומר שלא אמרו בכהן משיח שיביא פר אלא על הדרכים שהצבור מביאו בהוראת בית דין שדינו לענין הוראת עצמו כדין הקהל להוראת בית דין ומתוך כך פרט בענינים אלו שאם הורה לעצמו בטעות ושגג על פי אותה הוראה על דרך בית דין שהתירו בשוגג ושגגו הקהל על פי הוראתם חייב אבל הורה שוגג ועשה מזיד או הורה מזיד ועשה שוגג פטור לגמרי שזה כלל בכהן משיח שאינו מביא קרבן כלל אלא בהעלם דבר ר\"ל הוראת טעות עם שגגת מעשה אבל אם שגג במעשה בלא שום הוראה אינו מביא קרבן כלל הורה בפני עצמו ר\"ל בטעות ועשה בפני עצמו שוגג על פי הוראתו על הדרך שכתבנו מתכפר לו בפני עצמו ר\"ל שמביא פר הורה עם הצבור ר\"ל עם הבית דין ושגג הוא והבית דין בהוראתם ושגג עם הצבור במעשה מתכפר בכלל הצבור בפר העלם דבר של צבור הואיל ועל הוראת בית דין סמך אע\"פ שהורה עמהם ואם לא היה שם קרבן צבור כגון ששגגו מיעוט הקהל הוא פטור לגמרי משום קרבן וכשם שאין בית דין חייבין עד שיורו לבטל מקצת ולקיים מקצת אבל לא בעקירת כל הגוף כך הדין בכהן משיח להוראת עצמו כגון זורק מרשות לרשות וכן בע\"ז בהשתחואה שלא בפשוט ידים ורגלים על הדרך שביארנו בפרק ראשון וכן כשם שאין דין קרבן צבור אלא בהעלם דבר ר\"ל בהוראת בית דין עם שגגת מעשה כך במשיח וכן בע\"ז אין בית דין חייבין ר\"ל שאין בה דין קרבן צבור אלא בהעלם דבר ושגגת מעשה ואע\"פ שלא שנו בזה וכן המשיח פי' בגמ' שהדין כך הוא מ\"מ שאף בע\"ז אע\"פ שאין קרבנה חלוק לכהן משיח מנשיא ושאר הדיוטות מ\"מ אין כהן משיח חייב שום קרבן בשגגת מעשה לבד אא\"כ בהעלם דבר וכן שאין קרבן צבור אלא בהוראת דבר שזדונו כרת ושגגתו חטאת כך המשיח אבל אם הורה בדבר שזדונו אשם ודאי אין בהם אלא דין יחידים לעושים הן הדיוט הן כהן משיח הן נשיא כמו שיתבאר וכן בע\"ז אין שם קרבן צבור אלא בדבר שזדונו כרת ושגגתו חטאת כגון השתחואה ולא במגפף ומנשק וכן במשיח וכן אתה צריך לבאר בענינו שיהא מופלא וראוי להוראה אע\"פ שלא הוזכר כמו שיתבאר בגמרא כללו של דבר כל שהוא בהוראת עצמו עם שגגת מעשה חייב על הדרכים שהצבור חייב בהוראת בית דין וכל שחסר אחת מהן פטור משום קרבן ואם הורה ושגג בע\"ז כפי הוראתו מביא שעירה שהרי קרבן יחיד בע\"ז לא נשתנה בין משיח בין נשיא בין הדיוט כמו שהתבאר אבל אם שגג במעשה בלבד או שחסר אחד מן הדרכים שבארנו בצבור עם בית דין אינו מביא קרבן כלל לא בע\"ז ולא בשאר מצות:",
                "<b>זהו ביאור המשנה וכלה על הצד שביארנוה הלכה היא ודברים שנכנסו תחתיה בגמרא אלו הם:</b>",
                "<b>כהן</b> משיח שהורה לעצמו ושכח מאיזה טעם הורה ומ\"מ בשעת מעשה עשאו על סמך הוראתו הרי זה בדין קרבן כהן משיח ואין אומרין שאלו היה זכור הטעם היה חוזר בו והרי הוא כאלו חזר בו אלא דנין אותו כהורה ושגג על פי הוראתו לגמרי וכן הדין בבית דין אצל צבור:"
            ],
            [
                "<b>הנשיא</b> ר\"ל המלך הואיל ואין ענינו תלוי אין לו אצל העלם דבר כלום אלא כל ששגג במעשה חייב קרבן המיועד לו ואם עשה עם הצבור בהוראת בית דין מתכפר לו עם האחרים ואם היו העושים חייבין כגון ששגגו מיעוט צבור לבד והיה המלך מן העושים מביא שעיר ששעיר נשיא הוא במקום כשבה או שעירה של הדיוט:",
                "<b>בית</b> דין שנסתפקו בהוראה אם טעו אם לא טעו אין הצבור מביאין על זה אשם תלוי וכן כהן משיח שנסתפק לו אם שגג בהוראה או באותו מעשה אם לאו אינו מביא אשם תלוי שאין צבור וכהן משיח מביאין אשם תלוי על לא הודע שלהם כמו שיתבאר אבל הנשיא הרי הוא כהדיוט לענין זה וכל שנסתפק בשגגת מעשה מביא אשם תלוי על הדרכים שההדיוט מביאו הואיל ואין שגגתו תלויה בהוראה כמו שיתבאר:",
                "<b>כבר</b> ביארנו באשם תלוי שהוא בא על מי שנסתפק לו אם שגג בדבר ששגגתן חטאת קבועה אם לאו והוא מפורש בפרשת ויקרא והוא לא ידע ואשם והביא איל תמים ואינו מכפר אלא תולה עד שיודע בודאי ששגג ויביא חטאתו וביארנו שהצבור וכהן משיח אינם בדין אשם תלוי כלל אבל אשם ודאי הוא בא על ודאן של קצת דברים וחמש הם א' אשם גזלות ר\"ל גזל ונשבע והודה ב' אשם מעילות ר\"ל שנהנה מן ההקדש ושניהם בויקרא ג' אשם הבא על שפחה חרופה והוא בפרשת קדושים ד' אשם הבא על טומאת נזיר והוא המפורש בפרשת נשא ה' אשם הבא על טהרת מצורע והוא המפורש בפרשת זאת תהיה וכל שנתחייב באחד מאלו מביא אשם ודאי בין מלך בין כהן משיח כשאר הדיוטות אבל צבור אינם בדין אשם אלא כל העושה נדון כיחיד להביא אשם:",
                "<b>למדת</b> ממה שכתבנו שהכהן שהורה ושגגו אחרים בהוראתו שאינו חייב כלום אינו חייב אלא בהוראה לעצמו ושגגת עצמו כמו שביארנו:",
                "<b>כבר</b> ידעת בסדר עבודת יום הכפורים שכהן משיח מתכפר לעצמו ומביא פר כמו שהתבאר במקראות בסדר עבודת יום הכפורים אבל המלך מתכפר עם קרבן צבור המבואר שם ואין לו קרבן בפני עצמו:",
                "<b>זה</b> שביארנו במשנה בכהן משיח שהורה עם בית דין ושגג עם הצבור שהוא מתכפר עם הצבור לא סוף דבר בשאינו מופלא שהרי הוא סמוך מכל וכל על הוראת בית דין אלא אף כשהוא מופלא כמו שביארנו במשנה ומ\"מ אם הוא מופלא והם אינם מופלאים אין הוראתם כלום וכל הצבור מביאין קרבן יחידים וכהן משיח מביא את קרבנו ואם הוא אינו מופלא ושגג בהוראת עצמו פטור מכלום:"
            ],
            [
                "<b>כל</b> שהורה הוא ובית דין באיסור אחד אפילו לא נצטרף עמהם במעמד אחד אין זה נקרא הורה לעצמו אלא הורה עם הצבור שהמקום לא מעלה ולא מוריד וכל שהורה הוא באיסור אחד ובית דין באיסור אחר אפילו היה עמהם במעמד אחד הרי זה הורה לעצמו ולא סוף דבר זה בחלב וזה בע\"ז אלא אף בחלב ודם אבל אם זה בחלב שעל הקיבה וזה בחלב שעל הדקין בשיעור הנאסר ממנו הרי זה ספק:",
                "<b>ע\"ז</b> כל ששגג בה היחיד אין קרבנה חלוק בין כהן משיח לנשיא או להדיוטות וכלן בשעירה ומ\"מ כהן משיח אינו חייב בה אלא בהעלם דבר כצבור וכן אינו בדין אשם תלוי על ספק שגגת הוראתו וכן הצבור כמו שביארנו:"
            ],
            [
                "<b>לענין</b> ע\"ז מצינו שחלק הכתוב בין יחיד למרובים שהיחיד בסקילה וממונו פלט וכן היחידים כגון עיר שהודחה מיעוטה ורבים בסייף וממונם אבד וזהו עיר הנדחת ר\"ל שהודחה רובה יכול אף אתה תחלוק בקרבנותיהם בשגגת מעשה שאע\"פ שאין שם פר של צבור הואיל ואין כאן אלא שגגת מעשה מ\"מ הואיל ויש כאן שגגת רבים יהא קרבנם חלוק מקרבן היחידים תלמוד לומר אחת וכו' כלומר תורת כל מי שאינו מביא קרבן צבור בדין אחד הוא ואין חלוק בהם בין יחיד לרבים אלא הכל כיחידים:",
                "<b>הכופר</b> בע\"ז הרי הוא כמודה בכל התורה שזהו יתד שהכל תלוי בו בפירוש אמרו וכי תשגו ולא תעשו את כל המצוות האלה בע\"ז הכתוב מדבר איזו היא מצוה ששקולה כנגד כל המצות הוי אומר זו ע\"ז ומה שאמרנו בכאן אידו היא מצוה שהיא תחלה זו ע\"ז לא שדבור לא יהיה הוא הראשון כמו שדימו רבים אלא אף דבור אנכי הוא אזהרה על ע\"ז שהרי הכפירה במציאותו ית' וההאמנה בזולתו הכל ע\"ז וכן שהכפירה במציאותו הוא סבה לעבוד הגלולים ויתר כל צבא השמים:"
            ],
            [
                "<b>המשנה</b> השניה והכונה בה לבאר ענין החלק השני והוא שאמר אין חייבין על עשה ועל לא תעשה שבמקדש רוצה בו על מה שהקדמנו בראש המסכתא שלא נאמר להביא הצבור פר בהוראת בית דין עם שגגת מעשה שלהם אלא בדבר שזדונו כרת ושגגתו חטאת קבועה ליחיד אבל טומאת מקדש וקדשיו ר\"ל נכנס למקדש או אוכל בשר קודש בטומאה אע\"פ שזדונן כרת אם הורו בה בית דין וטעו רוב צבור אחריהם אינן בדין פר העלם הואיל ושגגתו אינה אלא בקרבן עולה ויורד כמו שמפורש בויקרא בשלש פרשיות סמוכות שבועת העדות ושבועת ביטוי וטמאת מקדש וקדשיו ונמצא שכל השוגגין באלו אפילו רוב צבור ועל ידי הוראה דינם כיחידים להביא כל אחד בפני עצמו קרבן לפי מה שהוא אם דל ואם עשיר ומלך וכהן משיח חייבים בו כשאר יחידים ולא נשתנו אלא באותם ששגגתם חטאת קבועה ומה שהזכיר בכאן עשה ולא תעשה ביאורו עשה וישלחו מן המחנה ולאו ולא יטמאו את מחניהם ואין מביאין אשם תלוי על עשה ולא תעשה שבמקדש ר\"ל אף היחידים שצבור וכהן משיח אין מביאין שום אשם תלוי כמו שהתבאר אבל אלו שמביאין אשם תלוי אין מביאין אותו על טומאת מקדש וקדשיו שאין דין אשם תלוי אלא על ספק אם שגג בדבר ששגגתו חטאת קבועה אבל חייבים בית דין פר על עשה ועל לא תעשה שבנדה מפני שזדונה כרת ושגגתה חטאת וכן היחידים מביאין בה אשם תלוי והוא הדין לחלב ודם ושאר דברים שזדונם כרת ושגגתן חטאת קבועה אלא שתפס בה ענין נדה מפני שהיא דומה בקצת ענינים לנכנס למקדש בטומאה שהנכנס למקדש בטומאה ונזכר שם שהוא טמא אם בא ויצא לו בארוכה חייב בקצרה פטור ואף הנדה היה משמש עם הטהורה ונטמאת צריך להשגיח בפרישתו וכמו שאמרו נועץ על צפרניו בקרקע עד שיתשש כחו כמו שיתבאר במקומו ואיזו היא מצות עשה שבנדה פרוש מן הנדה והוא שנאמר והזרתם את בני ישראל לאזהרת פרישה סמוך לוסתה שלא תהא רואה והוא משמש ומצות לא תעשה שבה ואל אשה בנדת טומאתה לא תקרב:",
                "<b>אין</b> בית דין חייבין על שמיעת הקול ר\"ל שבועת העדות ועל שבועת ביטוי ר\"ל שבועה שאוכל ולא אכל או שאעשה דבר פלוני ולא עשה והרי אלו כדין טומאת מקדש וקדשיו שאם הורו בה בית דין ושגגו העם על פיהם אינן בדין פר אלא נדונים כיחידים לקרבן עולה ויורד שהרי אלו אין זדונן כרת ולא שגגתן חטאת קבועה ולא היה צריך להזכירם שכבר נודע דבר זה ממשנת מקדש וקדשיו אלא שבא להשמיענו אם הנשיא חייב בהם והלכה שהנשיא חייב בכלם קרבן עשיר האמור בהם ואפילו על שמיעת הקול הואיל וקבל עליו השבועה אע\"פ שאינו מעיד ולא מעידין אותו ואין צריך לומר במלכי בית דוד שמעידין ומעידין עליהם כמו שיתבאר במקומו וכהן משיח לא הוזכר במשנה זו והתבאר עליו בגמרא שאף הוא חייב בכל אלו בקרבן הדיוט שלא חלק ביניהם אלא בשגגת חטאת קבועה ואע\"פ שאינו מעיד הואיל וקבל שבועה מ\"מ וכל שכן במה שהוא צריך להעיד כגון למלכי ישראל כמו שיתבאר במקומו:",
                "<b>זהו ביאור המשנה וכלה על הצד שביארנוה הלכה היא ודברים שנכנסו תחתיה בגמרא אלו הם:</b>",
                "<b>ממה</b> שאמרו במשנה שהמלך לא מעיד ולא מעידין אותו אתה למד שדבר זה מן התורה הוא שאם לא היה כן אלא מדרבנן הרי היתה חלה שבועה מן התורה והיה מחוייב קרבן ואפשר שיצא להם כן מזקן ואינה לפי כבודו וכן יראה ממסכת סנהדרין פרק כהן גדול:",
                "<b>גזרה</b> שוה אע\"פ שאין התיבות דומות זו לזו בלשון הואיל ודומות בענין דנין גזרה שוה מתיבה אחת לחברתה שהרי לענין נגעי בתים למדנו שיבה מביאה ואמרנו ששיבה וביאה אחת הן ללמוד גזרה שוה מזו לזו והענין הוא שבשעה שבא הכהן ומוצא הקירות שקערורות ירקרקות או אדמדמות מסגיר את הבית שבעה וכתוב שם ושב הכהן ביום השביעי וראה והנה פשה וחלצו וכו' ואת הבית יקציע וכו' ועפר אחר יקח וטח וכו' וזו היא שיבה שחולץ האבנים שהנגע בהם וקוצה העפר חוץ לעיר וטח את כל הבית וכתוב אחריו ואם ישוב הנגע ופרח בבית אחר חלץ את האבנים ואחרי הקצות את האבנים ואחרי הטוח ובא הכהן והנה פשה ונתץ הבית זהו סדר המקרא ואי אפשר לפרשו כך שאם ישוב הנגע אחר חלץ וקצייה וטיחה אין אנו צריכים לפשיון אלא הואיל וחזר נותץ הא למדת על ובא הכהן והנה פשה שבענין אחר הוא אמור ופירשו בו שלא דבר אלא על שעמד בעיניו בהסגר ראשון שמסגירו שבוע שני בלא חלוץ וקצייה וטיחה ובא הכהן לסוף שבעה וראה והנה פשה הייתי סבור ונתץ את הבית אלא למדנו ובא הכהן מושב הכהן מה שיבה למדנו על שפשה בשבוע ראשון שחולץ וקוצה וטח ולא נאמר ונתץ אלא על נגע החוזר אחר שבעה של חלוץ וקצייה וטיחה והמקרא מסורס וענין ונתץ את הבית חוזר על ואם ישוב הנגע אחר חלץ וכו' כמו שיתבאר במקומו:"
            ],
            [
                "<b>כבר</b> ביארנו שכל ששגגתו בקרבן עולה ויורד נשיא ומשיח חייבין בה כשאר הדיוטות ר\"ל בקרבן העשיר ואי אתה יכול לומר דלות במלך ובכהן משיח שהמלך עשיר הוא על כל פנים וכהן גדול הרי אמרו עליו הכהן הגדול שיהא גדול בכח ובנוי ובעושר ואם אין לו שיגדלוהו משל אחיו כל אחד כפי עשרו אלא שדברים אלו אינם אלא למצוה הא כל שנתמנה אע\"פ שאין שם אחת מכל אלו נתמנה:",
                "<b>נשיא</b> שנצטרע לענין קרבן עולה ויורד אין אנו צריכין ללמוד הימנו כלום שהרי אף בנשיאותו פסקנו שהוא כהדיוט אבל לענין שהוא מביא קרבן חלוק בפני עצמו אם נצטרע יתבאר דינו למטה בפרק שלישי בין שנצטרע אחר חטאו בין נצטרע ואח\"כ חטא:",
                "<b>כהן</b> גדול מצוה עליו להביא עשירית האיפה בכל יום והיא הנקראת חבתי כהן גדול על שם שהיתה עשויה במחבת והיא המפורשת בתורה בפרשת צו:",
                "<b>המשנה</b> השלישית והכונה לבאר בה ענין החלק השלישי ואמר על זה כל מצות שבתורה שחייבין על זדונן כרת ועל שגגתן חטאת קבועה יחיד כלומר הדיוט מביא כשבה או שעירה ונשיא מביא שעיר וכהן משיח ובית דין מביאין פר והם הקרבנות המפורשים בסדר ויקרא שכבר ביארנו ענינם ובע\"ז יחיד נשיא ומשיח מביאין שעירה והיא עז בת שנתה ובית דין מביאין פר ושעיר פר לעולה ושעיר לחטאת והוא הקרבן האמור בפרשת שלח לך וכל שבבית דין פירושו בהוראתם עם שגגת צבור וכהן משיח בהוראת עצמו ושגגת עצמו כמו שהתבאר כל זה בפרק ראשון אשם תלוי והוא הבא על ספק אם שגג בדבר שזדונו כרת ושגגתו חטאת קבועה יחיד ונשיא חייבין בו כהן משיח ובית דין פטורים שאינם בתורת אשם כמו שביארנו אשם ודאי והם הבאים על המעילות ועל הגזלות ועל החרופה והנזיר והמצורע יחיד ונשיא ומשיח כלם חייבים בו שמיעת הקול וביטוי שפתים וטומאת מקדש וקדשיו יחיד ונשיא וכהן משיח כלם חייבים בהם ומביאין קרבן והמלך והכהן מביאין קרבן הנאמר בהם בעשירות וזה שאמר אח\"כ לדעת ר' שמעון אלא שאין כהן חייב על טומאת מקדש וקדשיו אין הלכה כן אלא שאף הוא חייב בה ומה הם מביאין קרבן עולה ויורד כלומר קרבן הכתוב בהם ומביא הדיוט כפי השגתו ומלך וכהן בעשירות ר' אליעזר אומר נשיא מביא שעיר ואין הלכה כן אלא שוים הם הקרבנות באלו לכל לא נתחלקו הקרבנות אלא למצות שחייבין על שגגתן חטאת אבל בעולה ויורד הכל שוים:",
                "<b>זהו</b> ביאור המשנה וכלה חוץ ממה שפירשנו מדברי ר' שמעון ור' אליעזר הלכה פסוקה היא וכל שחלקנו בפרקים אלו בין כהן משיח ומלך ובית דין וצבור ושאר העם לא נאמר אלא בשגגה ולענין הקרבנות אבל בזדון ולענין העונש אין מלך ואין שר יחדו יסופו בעונש הנגזר בכתוב לא ישא פני איש ודל לא יהדר בריבו אלא שמלכי ישראל אין דנין ולא דנין אותם כמו שביארנו בשני של סנהדרין וברוך הגומל לחייבים טובות ולא נתחדש על משנה זו בגמרא דבר שלא ביארנוהו:",
                "<b>ונשלם</b> הפרק תהלה לאל:"
            ],
            [
                "<b>כהן</b> משיח וכו' זה הפרק הכונה בו להשלים מה שכבר הותחל בפרק שני בקרבנות הנשיא והמשיח ולבאר בו החלק השלישי ר\"ל ביאור מי הוא הנקרא נשיא ומי הוא נקרא כהן משיח ויתגלגלו על ידי ביאור ענין זה דברים שיש בין כהן משיח לכהן שעבר וכן יתגלגלו על ידי ענינים אלו בבני אדם איזה מהם קודם לחברו לכל דבר שבקדושה וכן בשאר דברים ועל זה הצד יחלקו עניני הפרק לארבעה חלקים הראשון בהשלמת ביאור החלק השני ר\"ל בפרטי קרבנות הנשיא והמשיח השני בביאור החלק השלישי ר\"ל מי הוא הנשיא ומי הוא המשיח השלישי על ידי גלגול בביאור הדברים שבין כהן המשמש לכהן שעבר הרביעי על ידי גלגול גם כן בביאור איזה מקצת בני אדם קודמים לחבריהם בעניני קדושה ומעלה וכן בקצת שאר דברים אי זה מהם קודם לחברו:",
                "<b>זהו</b> שרש הפרק דרך כלל אלא שיתגלגלו בו דברים שלא מן הכונה כענין סוגיאות התלמוד על הדרך שכבר הקדמנו:",
                "<b>המשנה</b> הראשונה ממנו אמנם תכוין לבאר החלק הראשון והוא שאמר כהן המשיח שחטא ואח\"כ קודם שיביא קרבנו עבר ממשיחתו מפני מום או זקנה וכן נשיא שחטא ואח\"כ קודם הבאת קרבנו עבר מנשיאותו משיח מביא פר ונשיא שעיר שהולכין אחר שעת החטא ומ\"מ בכהן משיח לא הוצרך לומר כן שהרי אף אם חטא לאחר שעבר מביא פר שאין בין כהן המשמש לכהן שעבר אלא פר יום הכפורים ועשירית האיפה שבכל יום שאין נעשים אלא במשמש הא פר הבא על כל המצות זה וזה שוים בו וא\"כ לא הוצרכה משנה זו אלא משום נשיא כהן משיח שעבר ממשיחתו ואח\"כ חטא וכן נשיא שעבר מנשיאותו ואח\"כ חטא משיח מביא פר כמו שבארנו ונשיא כהדיוט חטאו שניהם עד שלא נתמנו ואח\"כ קודם הבאת קרבנותיהם נתמנו הרי הם כהדיוטות מפני שהולכין אחר שעת החטא ואפילו לא נודע להם אלא לאחר שנתמנו ר' שמעון אומר אם נודע להם עד שלא נתמנו חייבים ומביאים קרבן הדיוט לגמרי ואם נודע להם משנתמנו פטורים ואין מביאים שום קרבן ואין הלכה כר' שמעון אלא כתנא קמא:",
                "<b>זהו ביאור המשנה וכלה כדברי תנא קמא הלכה פסוקה היא ודברים שנכנסו תחתיה בגמרא אלו הם:</b>"
            ],
            [
                "<b>בהרת</b> שהיתה באדם קודם מתן תורה לא טמאה באותו הדור אף לאחר מתן תורה וכן לעולם בגוי שהיתה לו בהרת ונתגייר וכן יראה לענין זיבה הואיל ואין טומאת זיבה בגוי אלא מדברי סופרים שאין מצרפין ראיה ראשונה שבגיותו לראיה שניה שמשנתגייר לדונו בזב מן התורה:",
                "<b>הזב</b> אינו מיטמאה באונס כלומר שכל שאנו משערים שזיבתו באה מחמת סבה טהור שנאמר מזובו ולא מחמת אונס ובשבעה דרכים בודקין את הזב במאכל ובמשתה במשא ובקפיצה בחולי במראה בהרהור כמו שהתבאר במסכת נזיר ס\"ה ב' אבל הנדה מיטמאה אף כשרואה מחמת סבה כמו שיתבאר במקומו:",
                "<b>הבהרת</b> אף היא מיטמאה אף בבאה מחמת סבה כזו שבאה מחמת הכאה או מחמת האור והן הן דיני שחין ומכוה כמו שהתבאר במקומו ומ\"מ כל שעל ידי כשפים אינה מטמאה:",
                "<b>נשיא</b> שנצטרע עבר נשיאותו מאליו וחזר לו כהדיוט וכל שחטא אח\"כ מביא קרבן הדיוט ואם חטא מקודם מביא קרבנו כנשיא שאחר שעת החטא אנו דנים כמו שביארנו:",
                "<b>כל</b> שאדם מתמנה על הצבור הן מלכות הן שאר מינויים צריך להזהר שלא יתגאה בעצמו ולא יטיל אימה יתרה שלא לשום שמים ויעלה בדעתו תמיד שאינו מלך או נשיא אלא עבד ממונה לראות בעסקי העם להציל העשוק מיד עושקו דרך צחות דרשו רבותינו ז\"ל בעוזיהו כשנתנגע שכתוב בו וישב בבית החפשית שענינו שעד עכשו היה עבד ונסתלק לו מאותו עבדות ואף על דרך הפשט יש לפרשו כן שהיה למלכים בית מיוחד לעמוד שם לפעמים דרך טיול כשרוצים לסלק עצמם מעסקי בני אדם שבוע או שבועים או חדש לפי מה שרוצים וכשנתנגע עמד לו לשם ולא השתדל בעניני מלכות כלל ועל שנסתלק מעסקי המלכות קראוה בית החפשית וכן הוא אומר ברחבעם אם היום תהיה עבד לעם הזה ומעשה הוזכר בכאן שמשם אתה למד גם כן דבר זה וזהו נסחו רבן גמליאל ור' יהושע הוו אזלי בספינתא הוה פיתא בהדי רבן גמליאל ובהדי ר' יהושוע הוי פיתא וסלתא שלים פיתא דרבן גמליאל סמך אסולתא דר' יהושע אמר ליה מי הוי ידעת דהוי לן עכובא דסלתא קא מייתית אמר ליה כוכב אחד יוצא אחת לשבעים שנה ומתעה את הספנים אמרתי שמא יעלה ויתעה אותנו אמר לו כל כך בידך ואתה יורד לספינה אמר לו ועד שאתה תמה עלי תמה על שני תלמידים שיש לך ביבשה ר' יוחנן בן גודגודא ור' אליעזר בן חסמא שיודעין לשער כל טיפין שבים ואין להם לא פת לאכול ולא בגד ללבוש נתן בדעתו למנותן בראש כשעלה ליבשה שלח להם ולא באו חזר ושלח להם ובאו אמר להם כסבורים אתם שררה אני נותן לכם עד שמתוך ענוה הייתם נמנעים מלבא לא כי אלא עבדות אני נותן לכם שנאמר אם היום תהיה עבד לעם הזה:"
            ],
            [
                "<b>וכן</b> צריך המלך להזהר על חטאיו להתודות עליהם תמיד ולבקש סליחה וכל שהוא בדרך זה אשריו ואשרי דורו דרך צחות אמרו אשר נשיא יחטא אשרי הדור שהנשיא שלו מביא קרבן על שגגתו אם נשיא שלו כך אי אתה צריך לומר שכן בהדיוט אם על שגגתו כך אי אתה צריך לומר שכך בזדונו:",
                "<b>הצדיקים</b> אין ראוי להם להיותם הומים אחר הממון עד שיתרשלו מדברי תורה בכך ורחוק הוא להשיג תורה וממון כאחד חכמי המליצות כתבו במשליהם רחוק הוא לתפוש שני צביים במרוצה אחת ועתה ראה הפלגת המשל שהצבי לרוב קלותו ילאה הרוצה ללכדו גם באחד וכל שכן בשנים כן התורה והממון כל אחד מהם קשה להשיגו כל שכן שיבקש להשיג שניהם כאחד ומתוך כך אין ראוי לו להשתדל על כך כמו שביארנו בילדותנו בחבור התשובה ומ\"מ אם הגיעו רחמי השם עליו עד שהצליח בשניהם אשריו ואשרי חלקו ואם נתקשה עליו ענינו עד שנדחקה לו השעה אשריו גם כן שזהו מרוק עונותיו עד שנעשה סלת נקיה ועלה ואין לו להרהר אחר מדותיו של הקב\"ה ומתוך כך דרשו פסוק אחד לשני פנים והוא אשר יש הבל אשר נעשה על הארץ אשר יש צדיקים שמגיע אליהם כמעשה הרשעים ויש רשעים שמגיע אליהם כמעשה הצדיקים אשריהם לצדיקים שמגיע להם מעשה רשעים של עולם הבא בעולם הזה ואוי להם לרשעים שמגיע להם מעשה צדיקים של עולם הבא בעולם הזה וכמו שנאמר על זה ומשלם לשונאיו על פניו להאבידו והקשו על זה אטו צדיקי אי אכלו תרי עלמא מי סאני להו ופרשוהו בדרך אחרת אשרי צדיקים שמגיע להם מעשה רשעים שבעולם הזה בעולם הזה ר\"ל שמצליחים אף בממון והכל אמת אלא שהדבר רחוק ועל צד רחוקו הזכירו מעשה בכאן וזה נסחו רב פפא ורב הונא בריה דרב יהושע אתו לקמיה דרבא אמר להו אוקמיתו מסכתא פלן ומסכתא פלן אמרו ליה אמר להו אעתריתו פורתא אמרו ליה זבנינן קטינא דארעא קרי עליהו אשריהם לצדיקים שמגיע אליהם מעשה הרשעים בעולם הזה ואפשר לפרש בכאן רשעים על ההומים אחר הממון ומתעסקים בעניני העולם מלשון ולא ימלט רשע את בעליו וכן והוא ישקיט ומי ירשיע וכן בכל אשר יפנה ירשיע:",
                "<b>אע\"פ</b> שהמצות אין צריכות כונה ראוי לאדם שלא להתיר את הרצועה בכך ושלא לעשות את המצוה דרך הרגל ודרך פרוק עול אלא דרך חבה ובכונה יתרה וזהו שדרשו כי ישרים דרכי י\"י וצדיקים ילכו בם ופושעים יכשלו בם לשני בני אדם שצלו את פסחיהם אחד אכלו לשם מצוה ואחד אכלו אכילה גסה ר\"ל כאדם שקץ במזונו זה שאכלו לשם מצוה וצדיקים ילכו בם וזה שאכלו אכילה גסה ופושעים יכשלו בם ואע\"פ שמ\"מ נתקיימה מצותו כמו שהשיבו על דרש זה בגמרא פושע קרית ליה נהי דלא עביד מצוה מן המובחר פסח מיהא קא עביד מ\"מ הורו שזה אצלו פחיתות גדולה ומדה נמאסת אצל השם וכבר הארכנו בענין זה בחבור התשובה ועל דרך האמת הוא פושע אצל חובת המצוה ונמצאו שנים במצוה אחת זה זוכה וזה אינו זוכה כיוצא בו בעברה יש עושה אותה לשם עברה ויש עושין אותה לפעמים לשם מצוה והוא שאמרו גדולה עברה לשמה ממצוה שלא לשמה מנא לן מיעל אשת חבר הקיני שנאמר בין רגליה כרע נפל ולא חשו בה להנאת עברה שכל טובתן והנאתן של רשעים רעה היא אצל הצדיקים והוא שאמר השמר לך מדבר עם יעקב מטוב עד רע וכן אתה מוצא בבנות לוט שאביהן נתכון לעברה והן נתכונו למצוה ודרך צחות דרשו על כונה זו ר\"ל בעברה לשם מצוה תמר זנתה וזמרי זנה תמר זנתה ויצאו ממנה מלכים ונביאים זמרי זנה ונפלו כמה רבבות מישראל:",
                "<b>עמוני</b> ומואבי זכרים שבהם אסורין ואיסורן איסור עולם ומ\"מ נקבותיהם מותרות עמוני ולא עמונית מואבי ולא מואבית כמו שיתבאר במקומו:",
                "<b>אע\"פ</b> שהשפלנו מעלת מצוה שלא לשמה לעולם יעסוק אדם בתורה ובמצות ואם אי אפשר לו לשמה יעסוק בהם שלא לשמה שמתוך שלא לשמה בא לשמה:",
                "<b>לעולם</b> יהא אדם מסלסל עצמו במדות ולא יהא פורק עול בעניניהם אפילו בדברים שאין מצוה או עברה תלויה בהם שכל אדם מסלסל עצמו באיזה מדה מקומו מושכר לו דרך צחות אמרו אין הקב\"ה מקפח אפילו שכר שיחה נאה וכל שכן כשתבא דבר מצוה לידו שיהא מכלל זריזים מקדימים למצות ולא יתאחר בעשיית מצוה שאין זה אלא דרך מי שאינו עושה המצוה דרך כונה מעולה אלא כמי שעושה אותה דרך פירוק עול ומצוה מלמדה:"
            ],
            [
                "<b>כבר</b> ביארנו בכהן משיח שעל העלם דבר ושגגת מעשה מביא פר ובשגגת מעשה לבד פטור מכלום אבל הנשיא בשגגת עצמו מביא שעיר כמו שהתבאר וכן ביארנו שאם חטא עד שלא נתמנה מביא קרבן הדיוט:",
                "<b>אכל</b> חצי זית חלב כשהוא הדיוט וחצי זית אחר שנתמנה נשיא ושתיהן בהעלם אחד אינו מצטרף ופטור מכלום וכן אם אכל חצי זית כשהוא נשיא ועבר נשיאותו ואכל חצי זית אחר כל שחציו בהדיוטות וחציו בנשיאות אינו מצטרף אבל אם אכל חצי זית כשהוא הדיוט ונתמנה נשיא והעבירוהו ואחר שעבר אכל חצי זית אחר הואיל ושניהם בהדיוטות אכל ובהעלם אחד יראה שמצטרף ואין הנשיאות מפסקת ביניהם לעכבן שלא להצטרף וגדולי המחברים דנין אותה בספק ואין לשון הגמרא מוכיח כן ובכהן משיח אין מצטרף שהרי אחר שנתמנה אין לו בשגגת מעשה שום חיוב אא\"כ בהעלם הוראה מה שאין כן קודם שנתמנה:",
                "<b>מי</b> ששגג בדבר ששגגתו מביאתו לידי קרבן כגון שאכל חלב בשוגג והפריש חטאתו ונשתמד קודם הקרבה וחזר בתשובה אע\"פ שנדחה בנתים חוזר ומקריבו שאין בעלי חיים נדחים וכל שכן בנשתטה בינתים וחזר ונשתפה ומכאן יראה לי מה שכתבנו שאין הנשיאות מפסקת שאף זה שנדחה בנתים מכל עניני קרבן חזר ונראה:",
                "<b>מאחר</b> שבארנו שהמשיח שחטא קודם שנתמנה ונתמנה מביא קרבן הדיוט אף אם אכל ספק חלב כשהוא הדיוט אפילו לא נודע לו אלא לאחר שנתמנה הרי זה מביא אשם תלוי ואינך צריך בזו לומר שכן בנשיא:",
                "<b>כבר</b> ביארנו שהגוים מקבלין מהם קצת קרבנות והוא עולת נדבה אבל לא עולת חובה כגון של יולדת ולא שלמים ולא מנחות וחטאות ואשמות ואם נדר שלמים מקריבין אותם עולות ואם נדר שלמים ונתנם לישראל ועל מנת שיתכפר בו ישראל מקריבין אותם בשלמים כשלמי אותו ישראל ואותו ישראל אוכלן כמו שיתבאר במקומו וכן ביארנו שהמשומד לע\"ז או לחלל שבתות בפרהסיא אין מקבלין מהם שום קרבן אבל משומד לעברה אחת אם שגג באותה עברה שהוא משומד בה אין מקבלין ממנו קרבן עליה שאינו שב מידיעתו אבל אם שגג בעברה אחרת מקבלין ממנו הואיל ובעברה זו מיהא שב מידיעתו הוא מעתה משומד לאכול חלב מביא קרבן על שגגת הדם וכן כל כיוצא בזה:",
                "<b>זה</b> שאמרנו במשמד לעברה אחת שאין מקבלין ממנו קרבן על שגגת אותה עברה לא סוף דבר כשהוא משומד בה להכעיס אלא אף לתאבון מעתה משומד לאכול חלב אפילו לתאבון ונתחלף לו עכשו חלב בשומן ואכלו בחזקת שומן אעפ\"י שידענו בו שאלו היה לו שומן לא היה מניח את השומן ואוכל את החלב אין מקבלין ממנו קרבן כלל:",
                "<b>כל</b> שהוא ישראל ואוכל אסורין לתאבון בין חייבי כריתות כגון חלב ודם בין חייבי לאוין כגון נבלות וטרפות שקצים ורמשים ויין נסך בין דברים הראויים לאכילה כגון אלו שהזכרנו בין שאין ראויים לאכילה כגון יתושים ופרעושים ודומיהם הואיל ומ\"מ אינו אוכלן אלא על צד תאבון כדי לטעום טעם איסורין וכמו שאמרו בתלמוד המערב אין היצר תאב אלא לדבר האסור לו הרי זה משומד מ\"מ אלא שאין דינו חמור כמשומד להכעיס ולענין חזרת אבדה ורבית הוא כישראל גמור ובתוספות כתבו שאף משתדלין בהצלתו כשאר ישראל אלא שיש חולקין לומר בו שאין מעלין ולא מורידין ויראה כדעת ראשון ר\"ל שמעלין וגדולי הדורות הביאוה כן ממה שאמרו בגיטין פרק השולח מ\"ו ב' ההוא גברא דזבין נפשיה ללודאי ואמר ליה לרבא פרקן אמרו ליה לרבא אוכל נבלות הוא אמר להו דלמא לתאבון אמרו ליה חזי דשביק התרא ואכל איסורא אמר ליה זיל לא שבקי ליה דאפרוקינך אלמא שאלו היה אוכל לתאבון היו חייבים בפדיונו ואף במסכת ע\"ז כ\"ו א' יראה כן ששנו שם הגויים ר\"ל שאינן גדורים בדרכי הדתות כמו שביארנו שם ורועי בהמה דקה לא מעלין ולא מורידין ואלו היה משומד לתאבון בדין זה היה מזכירו עמהם ושמא תאמר ומה אתה מזקיק עצמך לכל זה ואם על השבת ממונו אתה חייב על השבת גופו לא כל שכן מסור יוכיח שמותר להרגו ואסור לאבד ממונו ואם מפני שנקרא אחיך וכמו שאמרנו לכל אבדת אחיך לרבות את המשומד הרי אף ישראל גמור הוצרכנו להשבת גופו מצד אחר וכמו שאמרו אין לי אלא אבדת ממונו אבדת גופו מנין תלמוד לומר והשבותו לו:",
                "<b>כל</b> שהוא ישראל והוא משומד לאכול איסורין להכעיס עד שמניח את ההיתר ואוכל את האיסור או שמשומד לעברה אחרת להכעיס יראה שהוא משומד ולא מין שהרי נחלקו בה רב אחא ורבינא חד אמר משומד הוי וחד אמר מין הוי והלכה כדברי המיקל ומעתה לענין ספר תורה שכתבה הוא יגנז ואין אומרים ישרף כספר תורה שכתבה מין וכן אין שחיטתו אסורה בהנאה כשחיטת המין אבל לענין הורדה לבור חכמי הצרפתים כתבו שמאחר שמשומד הוא ולא מין אין מורידין ולא יראה כן אלא שאע\"פ שמשומד הוא ולא מין גורמין לו כל היזק אחר שהוא להכעיס וגדולי הדורות כתבוה כן ממה שאמרו במסכת ע\"ז שם תני ר' אבהו קמי דר' יוחנן הגוים ורועי בהמה דקה בארץ ישראל לא מעלין ולא מורידין אבל המינין והמסורות והמשומדים מורידין ולא מעלין אמר לו אני שונה לכל אבדת אחיך לרבות את המשומד ואת אמרת מורידין סמי מכאן משומד והקשו שם ולישני ליה כאן לתיאבון כאן להכעיס כלומר שזה שהוא שונה לכל אבדת אחיך ודאי בלתאבון הוא וזה שאמר הוא מורידין בלהכעיס ותירץ קסבר אוכל נבלות להכעיס מין הוא והרי הוא בכלל המינין אלמא שאם היה דעתו שהוא משומד היה מניחו לשנות כן שאע\"פ שהוא משומד מ\"מ הוא בכלל מורידין אחר שהוא להכעיס ומעתה מותר ליטול רבית ממנו ואין חייבין בהחזרת אבדתו:",
                "<b>המינין</b> והאפיקורסים מותר להזיקם בידים והמסורות גופם מותר וממונם אסור והמשומד לע\"ז בכלל המינים הוא ודברים אלו כלם כשעדיין שם ישראל עליהם שכל ששם ישראל עליו והוא מתפקר ומחלל את הדת ענשו חמור עד הרבה מפני שנעשה מין וכמי שאין לו דת הא כל מי שיצא מן הכלל לגמרי ונעשה לו בן דת אחרת הרי הוא אצלינו כבני אותה הדת שהוא נכנס בה לכל דבר חוץ מגיטין וקדושין וזיקתם כמו שיתבאר במקומו וכן הורו רבותי:",
                "<b>כבר</b> ביארנו שהמשומד להכעיס אין בו חילוק בין אכילת נבלות לשאר עברות וכל שהוא להכעיס במצוה מדברי סופרים יראה מכאן שאינו בכלל משומד להכעיס ומ\"מ בכלאים דרבנן הואיל ועבירה זו מפורסמת ונעשית לעיני השמש דינו בה כמשומד להכעיס בדבר שהוא מן התורה וכן כל כיוצא בזה וכבר ביארנו ענין כלאים דאוריתא וכלאים דרבנן במסכת יום טוב סוף פרק ראשון:",
                "<b>המשנה</b> השניה והכונה בה לבאר ענין החלק השני והשלישי והוא שאמר איזהו נשיא ר\"ל שהוא משתנה בקרבן שלו מדין הדיוט זה המלך שנאמר מכל מצות י\"י אלהיו נשיא שאין עליו אלא י\"י אלהיו ר\"ל שאין לשום אדם שולטנות עליו ואין במלכות למעלה הימנו אבל נשיא שבט כגון נחשון בן עמינדב וכיוצא בזה אינו קרוי נשיא לענין זה הא כל שהוא מלך נקרא נשיא לענין זה ואין בו חלוק בין שהוא מבית דוד בין שיהיה משאר שבטי ישראל וכן יתבאר בגמ' שאם היו הרבה מלכים בישראל הואיל ואין האחד כפוף לחברו כלם מביאין שעיר וכן יראה שאפילו היה כפוף תחת האמות לא נפקע קרבנו שהרי הזכירו בגמ' שרבינו הקדוש שהיה נשיא בארץ ישראל שאל כגון אנא אלו הייתי בזמן שבית המקדש קיים מה אני בשעיר והשיבוהו הרי צרתך בבבל ר\"ל על ראש גולה שבבבל וכן השיבוהו מצד אחר התם שבט והכא מחוקק ר\"ל חכם שנאמר לא יסור שבט מיהודה אלו ראשי גלויות שבבבל שרודין ישראל במקל ומחוקק מבין רגליו אלו בניו של הלל שמלמדין תורה ברבים ורבינו הקדוש היה מהם ולא השיבוהו שהיה כפוף תחת האמות ויראה שאין לו דין נשיא אלא בעוד שהוא מחזיק במלכותו והוא שאמרו בתלמוד המערב כל אותם ששה חדשים שהיה דוד בורח מפני אבשלום בשעירה היה מתכפר לו כהדיוט:"
            ],
            [
                "<b>איזהו</b> משיח ר\"ל שדינו בפר זה כהן גדול שנמשח בשמן המשחה אבל לא משוח מלחמה שאע\"פ שנמשח אינו כהן גדול ולא מרובה בגדים שאע\"פ שהוא כהן גדול אינו משוח וענין זה שעד שלא נגנזה צלוחית של שמן המשחה שעשה משה היו מושחין כהן גדול בשעת מנויו בשמן המשחה ואותה משיחה היתה סימן להקמתו והיה נקרא כהן משיח ובימי יאשיהו נגנזה ולא נמשח כהן גדול מאותה שעה ואילך בשמן המשחה ולא היה מתחנך בהקמתו אלא ברבוי בגדים שהיה לובש שמנה בגדים ועובד כדין כהן גדול והיו קורין לו מרבה בבגדים וכן היה כל ימי בית ראשון מיאשיהו ואילך ובית שני על פני כלו ואמר שזה אמרה תורה שמביא פר דוקא במשוח בשמן המשחה וכמו שהוא קוראו הכהן המשיח אבל מרובה בבגדים אינו מביא פר בהוראת עצמו ושגגת עצמו אלא קרבן הדיוט והוא שאמר אח\"כ אין בין כהן משיח למרבה בבגדים אלא פר הבא על המצות אבל איסור טומאה ונשואי בתולה והחזרת רוצח במותם והבאת חבתין שבכל יום והבאת פר יום הכפורים משלו זה וזה שוים בו:",
                "<b>ואמר</b> אח\"כ שכהן שנמשח בשמן המשחה אע\"פ שעבר ממנויו מפני המום או מפני הזקנה אף הוא מביא פר וכן נקרא כהן שעבר כל שאירע פסול בכהן גדול ביום הכפורים שהיו ממנין את הסגן תחתיו ועובד כל אותו היום ולמחר היה כהן גדול טובל ומטהר וחוזר לכהונה גדולה שלו והיו מעבירין את השני שנתמנה תחתיו ואותו הראשון שחזר לעבודתו נקרא כהן המשמש ואותו השני שהעבירוהו עכשו נקרא כהן שעבר ומ\"מ הואיל ונתמנה כהן גדול אין מורידין אותו מחומרי כהן גדול הן לאיסור טומאה הן לאיסור אלמנה ושאם יעבוד יצטרך לעבוד בשמנה בגדים ואם עבד בארבעה חלל ואם הורה ושגג לעצמו מביא פר אין ביניהם אלא פר יום הכפורים שכהן שעבר אינו מביאו משלו וכן מנחת חבתין והיא עשירית האיפה שכהן גדול מקריב כליל בכל יום שכהן המשמש מביאן ולא כהן שעבר והוא שאמר ששניהם שוין בעבודת יום הכפורים ר\"ל שאיזה מהם שירצה מקריב קרבנות היום ומשמשין בשמנה בגדים ומצווים בבתולה ומוזהרים באלמנה ואין מיטמאין בקרובים ואסורים בגדול פרע ובפרימה ורוצח שגלה חוזר למקומו במיתת כל אחד מהם אלא שבאיסור פרימה כהן גדול פורם מלמטה ופי' בגמ' בשולי בגדיו וכן כהן שעבר ונמצא שלא נאסרה לו פרימה מכל וכל אלא מלמעלה במקום קריעה וההדיוט פורם מלמעלה כשאר העם:",
                "<b>כהן</b> גדול מקריב אונן שנאמר ומן המקדש לא יצא כלומר אפילו מת לו מת לא יצא מעבודתו אלא עובד באנינותו והוא יום מיתה ומ\"מ אינו אוכל שנאמר ואכלתי חטאת היום הייטב בעיני י\"י כלומר שאונן אסור באכילת קדשים ואפילו בכהן גדול שהותרה לו הקרבתם והדיוט לא מקריב ולא אוכל ואם עבד אונן חלל ואע\"פ שבכלם נאמר ומפתח אהל מועד לא תצאו ולא תמותו כלומר לא יניחו עבודתם וילכו להם הפרש זה יש ביניהם שכהן הדיוט שהיה עובד במקדש ושמע שמת לו מת מן הראויים להתאבל עליו אע\"פ שאינו יוצא מן המקדש אינו עובד אבל כהן גדול עובד באנינותו ואע\"פ שאינו אוכל כמו שבארנו:",
                "<b>זהו ביאור המשנה וכולה על הצדדין שביארנוה הלכה פסוקה היא ודברים שנכנסו תחתיה בגמרא אלו הם:</b>",
                "<b>שמן</b> המשחה שעשה משה לקח עיקרי הסמים המפורשים בענינו בתורה בפרשת כי תשא והם מור וקנמון וקדה וקנה בושם כשיעור משקל המפורש בהם ושחקם ואחר שחיקתם שרה אותם במים זכים עד שיצא רוב לחותם במים ונותן על אותם המים שמן זית שנים עשר לוג ובשלן על האש עד שלקט השמן ריח אותם המים ובשלם עד שכלו המים ונשאר השמן והניחו בכלי ומשח ממנו משכן וכל כליו שנאמר וימשחם ויקדש אותם ובו נמשח אהרן ובניו בשבעת ימי המלואים וי\"מ שזה ששרה את העקרים במים כדי להבליע את העקרים מים שלא יבלעו כל כך מן השמן אבל כשהציף השמן על המים אף העקרים היו שם וכן נראה:",
                "<b>אע\"פ</b> שמשח משה ממנו מקדש וכל כליו לדורות לא היה כן וכלי שרת שבמקדש לא נתקדשו במשיחה אלא תשמישן מחנכן שנאמר אשר ישרתו בם בקדש שירותן מקדשן ולא היו מושחין ממנו לדורות אלא כהנים גדולים ואפילו כהן גדול שהיה אביו כהן גדול גם כן היה צריך משיחה שהרי מ\"מ לא מצד ירושה באה לו אלא מצד שהוא הגון לה:",
                "<b>וכן</b> היו מושחין ממנו מלכים אלא שאם היה מלך בן מלך אינו צריך משיחה שהרי ירושה היא לו שנאמר הוא ובניו בקרב ישראל ומ\"מ אם היתה מחלקת במלכותו כגון שהיו שאר הבנים או העם חולקים ועוררים עליו מושחין אותו ונמצא שלא משחו את שלמה אלא מפני מחלקתו של אדניהו ולא את יואש אלא מפני מחלקת עתליהו ולא את יהואחז אלא מתוך מחלקתו של יהויקים שהיה גדול ממנו שתי שנים:",
                "<b>משיחה</b> זו שבארנו במלכים אינה אלא במלכי בית דוד אבל מלכי ישראל אין מושחין אותם בשמן המשחה אפילו ראשון שבהם ואם עשו כן הרי מעלו בשמן וזה שמשח אלישע את יהוא לא בשמן המשחה היה אלא בשמן אפרסמון ואף יהואחז לא נמשח אלא בשמן אפרסמון שהרי מיאשיהו ואילך נגנזה צלוחית של שמן המשחה ואני תמה היאך לא הזכירו משיחת שמואל לשאול במה היתה ולגדולי המחברים ראיתי כשמעמידין המלך מושחין אותו בשמן המשחה שנאמר ויקח שמואל את פך השמן ויצוק על ראשו וישקהו נראה שבשמן המשחה היה אע\"פ שממלכי ישראל היה ויראה לי בענין זה מה שתשמעהו והוא שכבר ידעת שהראשונים שאלו מאחר שמנוי של מלך מצות עשה וכמו שאמרו שלש מצות נצטוו ישראל אחר כניסתם לארץ למנות מלך למחות זכר עמלק ולבנות בית הבחירה שנאמר שום תשים עליך מלך תמחה את זכר עמלק לשכנו תדרשו ובאת שמה ופי' רבותינו שמנוי המלך קודם להכרתת זרעו של עמלק שנאמר אותי שלח י\"י למשחך למלך ועתה לך והכית את כל עמלק והכרתת זרעו של עמלק קודמת לבנין הבית שנאמר ויהי כי ישב המלך בביתו וי\"י הניח לו מסביב ויאמר אל נתן הנביא ראה אנכי יושב בבית ארזים וארון ברית י\"י יושב בתוך היריעה מעתה שאלו הראשונים למה כעס עליהם הקב\"ה כששאלו מלך עד שאמר לא אותך מאסו כי אם אותי עד שהשיבו שלא שאלו לקיים המצוה אלא שקצו בשמואל הנביא וכן כתבוה גדולי המחברים ולא יראה לי כן שהרי לא שאלו עד שנעשה שמואל זקן ומנה את בניו שלא היו ראויים לכך ובפירוש כתוב ויהי כי זקן שמואל וישם את בניו שופטים לישראל ולא הלכו בניו בדרכיו ויטו אחרי הבצע ויקחו שוחד ויטו משפט ועל זה נאמר ויתקבצו כל זקני ישראל וגו' הנה אתה זקנת ובניך לא הלכו בדרכיך שימה לנו מלך הנה למדנו שבתם לבב ובנקיון כפים ומחכמה שאלו על זה והם לא כן היו ראויים להענש מיד ולא להעתר אליהם ואף רבותינו אמרו זקנים שבאותו הדור כהוגן שאלו ועמי הארץ שביניהם קלקלו ר\"ל על שאמרו ושפטנו מלכנו ויצא לפנינו ונלחם את מלחמותינו ומ\"מ לפשוטו של מקרא אף על הזקנים כעס ודרך כלל אמר לא אותך מאסו כי אם אותי אלא שנראין הדברים שמצד שנתנה המלוכה לשבט יהודה אפשר שלא היה באותו הפרק בשבט יהודה ראוי למלוך ולא היה ראוי למנות למלך הראשון רק באדם הגון ומעולה ביותר והי' קשה לנביא על שלא נתאחרה הבקשה עד עמוד ביהודה ראוי למלוך והיתה הנבואה להעתר להם להמליך מלך מלכות עראי עד היות ביהודה מי שראוי לכך ושב המלכות לאחזתו וראה והבן הנה ביעדו יתברך לנביא את שאול למלך אמר וי\"י גלה את אזן שמואל כעת מחר אשלח אליך איש מארץ בנימין ומשחתו לנגיד ולא אמר למלך ובבאו לפניו אמר הנה האיש אשר אמרתי אליך זה יעצור בעמי לא אמר ימלוך בעמי וכאשר משחו אמר משחך י\"י על נחלתו לנגיד סוף דבר לא יחס לו שם מלכות עד שחטא בקרבן העולה ונבאו בקריעת מלכותו אמר נסכלת הכין י\"י ממלכתך עד עולם ועתה ממלכתך לא תקום וכן אותי שלח י\"י למשחך למלך לך והכית את עמלק כאשר ידע סוף ענינו והוא אמרו וימאסך מהיות מלך וכו' ונתנה לרעך הטוב ממך ואמר על זה וגם נצח ישראל לא ישקר ולא יכזב ויראה לי בבאורו שקרא הנבואה נצח ישראל מצד שהיא מיוחדת לעם הזה כאמרם ז\"ל בקש שלא תשרה נבואה על אמות העולם ואל תשיבני בדבר בלעם שכבר ביארנוהו במקומו ואמר שהנבואה לא תכזב ואמר זה על נבואת לא יסור שבט מיהודה וכשייעד השם על מלכות שבט יהודה אחר אשר צמח בו צמח צדיק אמר לו מיד לך אשלחך אל ישי בית הלחמי כי ראיתי בבניו לי מלך ואע\"פ שכבר קראו נגיד באמור שמואל לשאול בקש י\"י איש כלבבו ויצוהו לנגיד זה מדרך המוסר שלא להעריכו בפניו ביתר ממנו וזה אצלי מה שאמרו ז\"ל מו\"ק ט\"ז ב' על מפלתו של שאול אתה אומר שירה אלמלא אתה שאול והוא דוד אבדתי כמה שאול מפניו אע\"פ שפי' שאר המפרשים אלמלא נולדת אתה במזלו והוא במזלך ולא יראה כן ואף דרכי הדת לא יתירו זה במוחלט כמו שביארנו בחבור התשובה אבל אצלי לפרש שאלו היה הוא מזרע המלוכה כמוך או היית אתה ממונה לבד כמהו אבדתי כמה דוד מפניו אבל אתה כיורש המלכות והיורש אם חוטא לפעמים מכסים אותו ואין מדקדקים אחריו אבל מי שאינו אלא ממונה או אפוטרופוס מדקדקין אחריו בקלה שבקלות ולמדנו שלא נמשח שאול אלא כממונה וכמחזיק במלכות כגזבר או כפקיד עד בא המלך אשר לו המלוכה מצד הירושה ונמצא שלא היה אלא כממונה מצד שבט יהודה ועשאוהו מפני זה כאלו הוא בעצמו היה מאותו השבט והראיה שהרי המליכוהו על הכל וכבר אמרו שאין ממנין בירושלם לעולם אלא ממלכי בית דוד אבל ממנו ואילך שהיה מלך מזרע יהודה כל שהיו ממנין מישראל אפילו היו מתמנין מפי נביא על צד איזה צרך או על צד עונש שבט יהודה מ\"מ לא היו מושחין אותו בשמן המשחה וכן לא היו ממנין אותו בירושלם והוא שנאמר באחיה השלוני כשהמליך את ירבעם ובניתי לך בית נאמן כאשר בניתי לדוד עבדי ולבנו אתן שבט אחד למען היותו ניר לדוד עבדי כל הימים לפני בירושלם:",
                "<b>זה</b> שאמרנו שהמלכות ירושה לא סוף דבר במלכי בית דוד אלא אף במלכי ישראל וכן בכל שררות ומנויין מ\"מ דוקא בשממלא מקום אבותיו אם היה קטן ממתינין אותו עד שיגדל וממנין אחר עד שיגדל כדרך יהוידע ליואש והגדול קודם לקטן ואם היה הקטן ממלא מקום אבותיו ולא הגדול ממליכין את הקטן וכל שממלא מקום אבותיו ביראה ובמעשים אין מבקשים ממנו למלא מקומם בחכמה אלא שמלמדין אותו כפי יכלתו אבל אם אין בו יראת שמים אין ממנין אותו כלל ומ\"מ יש בזה חלוק בין מלכי בית דוד למלכי ישראל שמלכי ישראל כל שאין הבן כשר אין ממנין אותו ונפסקה מלכותו אבל בית דוד ממנין אחר במקומו עד שיחזור למוטב ויהא ראוי לכך או יחזור מזרעו מי שהוא ראוי לכך וזה שאין ממנין אף מבית דוד אלא מן הכשרים שנאמר כסאך יהיה נכון עד עולם אם ישמרו את בריתי וגו' וזה שמ\"מ אין מלכותו נפסקת שנאמר אם יעזבו בניו את בריתי וגו' ופקדתי בשבט פשעם ובנגעים עונם וחסדי לא אסיר מאתו:"
            ],
            [
                "<b>יאשיהו</b> מלך יהודה גנז ארון הקדש שבבית המקדש שראה מה שכתוב בתורה יולך י\"י אותך ואת מלכך וגו' וצוה וגנזוהו שנאמר ויאמר ללוים המבינים אל כל עם הקדושים לי\"י תנו את ארון הקדש בבית אשר בנה שלמה לי\"י וגו' וקבלה ביד רבותינו ז\"ל שנגנזו עם הארון צנצנת המן וצלוחית של שמן המשחה ומקלו של אהרן שקדיה ופרחיה וארגז ששלחו פלשתים דורון לאלהי ישראל:",
                "<b>כשמושחין</b> את המלכים מושחין אותם כמין נזר והוא שמקיפין את ראשו באצבע הטבול בשמן הקף כגון זה <img> וכהנים גדולים מושחין אותם כמין כי יוני והוא כ שפתחה כנגד הפנים ושלשה צדי הראש משוחים שני צדדים שבצד המצח וצד שאחורי הפנים כגון זו <img> ואף משוח מלחמה היו מושחין אותו בשמן המשחה ככהן גדול:",
                "<b>כל</b> שמושח בשמן המשחה לא יתן ממנו לכאן ולכאן אלא במקום הראוי לימשח ולא עוד אלא שבאותם המקומות לא ירבה בשמן כדי שלא ישפך במקום שאין ראוי למשיחה אלא שיבלע במקומו ולא נאמר באהרן כשמן הטוב שיורד על הזקן זקן אהרן שיורד על פי מדותיו אלא לפרסם משיחתו ואף בזו נתיראו שמא מעלו עד שהובטחו כמו שהוזכר כאן:",
                "<b>כשמושחין</b> את המלך היו מושחין אותו על המעין לסימן טוב שתמשך מלכותו ולא דרך נחש חלילה אלא לעוררו שיתנהג בדרך מעיין אשר לא יכזבו מימיו ולא יתנהג בדרך שיהיה ענינו כאפיק נחלים העובר לשעתו:",
                "<b>הרבה</b> דברים הותרו לפעמים שהם דומים לנחש ולא מדרך נחש חלילה אלא דרך סימן לעורר בו לבבו להנהגה טובה והוא שאמרו ליתן על שלחנו בליל ראש השנה קרכס\"ת קרא רוביא כרתי סלקא תמרי שהם ענינם מהם שגדלים מהר ומהם שגדלתם עולה הרבה וכדי שלא ליכשל בהם לעשות דרך נחש תקנו לומר עליהם דברים המעוררים לתשובה והוא שאומרים בקרא יקראו זכיותינו וברוביא ירבו צדקותינו ובכרתי יכרתו שונאינו ר\"ל שונאי הנפש והם העונות ובסלקא יסתלקו עונינו ובתמרי יתמו חטאינו וכיוצא באלו ורוביא פרשוה גדולי הרבנים תלתן ואנו מפרשים בו קטנית הנקרא פיישו\"ל וידוע שכל זה אינו אלא הערה שאין הדבר תלוי באמירה לבד רק בתשובה ומעשים טובים אבל הדברים שנעשים בדרך נחש חלילה אין פקפוק באיסורם והוא שאמר הנה על קצת בני אדם שכשמתחילין בסחורה מגדלין תרנגול על שם אותה סחורה ואם הוא נעשה יפה בוטחים על הצלחתם ושאר דברים הדומים לאלו שהוזכרו הנה אמר על כלם ולאו מילתא היא כלומר ואין ראוי לבטוח על אלו ההבלים ועשייתם אסורה על הדרך שביארנו בסנהדרין והבוטח בי\"י חסד יסובבנו:",
                "<b>כל</b> תלמיד שרוצה לעמוד על תלמודו ולהצליח בידיעתו ילמוד בינו לבין עצמו מה שהוא עתיד ללמוד לפני רבו כפי מה שיוכל שבזו יכיר שגיאותיו יפה ויכנסו דברי הרב יותר על נקל בלבו ויהיה נותן עיניו ולבו לשמוע דברי הרב ולא יהיו עיניו ולבו תרים ומשוטטים הנה והנה וילמוד במקום שאפשר לו לעמוד ביחוד ובמקומות הזכים ושאוירם זך ומ\"מ יחזר אחר מקום ששוכניו טובים וחסידים וירחיק מן המקום ששוכניו רעים טוב לו לדור באשפות במקום תלמידי חכמים משידור בהיכלות במקום רשעים והוא שאמר אחד מן החכמים לתלמידיו אקיקלי דמתא מחסיא תיבו ולא על אפדני דפומבדיתא:"
            ],
            [
                "<b>כהן</b> גדול שעבר מחמת פסול שאירע לו ביום הכפורים שכשהראשון מיטהר חוזר לעבודתו זה השני כל חומרי כהונה עליו כמו שביארנו במשנה ואחת מהם שאם יצטרך לעבוד עובד בשמנה מ\"מ לכתחלה לא יעבוד מפני הקנאה הא אם עבד ברשות או בדיעבד מ\"מ אם עבד בשמנה עבודתו כשרה ובארבעה חלל:",
                "<b>דברים</b> שנאמרו בכהן גדול יתר על הדיוט פר הבא על המצות ופר יום הכפורים ועשירית האיפה שבכל יום לא פורע ולא פורם אלא שכהן גדול פורם מלמטה וכהן הדיוט מלמעלה אין מיטמא לקרובים ומצווה על הבתולה ומוזהר באלמנה ומחזיר את הרוצח ומקריב אונן אלא שאינו אוכל וכל שרוצה להקריב מקריב בראש ואינו צריך לפייס עם האחרים וכן נוטל חלק בראש ומשמש בשמנה בגדים ועבודת יום הכפורים עליו ואינה כשרה אלא בו ומ\"מ חייב הוא בטומאת מקדש וקדשיו וכל הדברים נוהגים במרובה בגדים חוץ מפר הבא על המצות וכלן נוהגות במשיח שעבר חוץ מפר יום הכפורים ועשירית האיפה שבכל יום:",
                "<b>משוח</b> מלחמה ישנו בקצת דינים שבכהונה גדולה והם שמצוה על הבתולה ומוזהר על האלמנה ואינו לא פורע ולא פורם ולא מיטמא לקרובים ושאר הדברים אין לו דין כהן גדול כלל:",
                "<b>כהן</b> גדול שנצטרע הרי הוא כעבר מחמת מום ולא בטלה כהונה גדולה ממנו לענין איסור אלמנה ושאר דברים שראוי בהם:",
                "<b>פרימה</b> שאסרנו בכהן גדול כבר ביארנו שהותר מכללה פרימה מלמטה כנגד הרגלים הא כל קריעה שלמעלה אסורה ואפילו לא הבדיל שפת הבגד שהרי קריעה אינה טעונה הבדלת שפת הבגד אלא באב ואם כמו שאמרו על כל המתים רצה מבדיל שפה רצה אינו מבדיל על אביו ועל אמו מבדיל כמו שיתבאר במקומו:",
                "<b>המשנה</b> השלישית והכונה לבאר בה ענין החלק הרביעי והוא שאמר כל התדיר לחברו קודם לחברו ר\"ל שאם היה בידו להקריב שני קרבנות כגון מוסף שבת ומוסף ראש חדש מקריב של שבת תחלה ואחריו של ראש חדש מפני שהוא תדיר ואם היה שבת וראש השנה שיש שם שלשה מוספין מקריב תחלה של שבת ואחריו של ראש חדש ואחריו של ראש השנה וכן כל כיוצא בזה שהרי אמרו תדיר ושאינו תדיר תדיר קודם וכן כל המקודש מחברו הוא קודם לחברו כגון כהן לישראל ומדכתיב וקדשתו לפתוח ראשון ר\"ל בקריאת התורה ולברך ראשון בברכת זמון וליטול מנה יפה ראשון כלומר שיש לו לחלק עם אחרים ופירש אח\"כ בשאר דברים שהמקודש בהם קודם לחברו והוא שאמר פר כהן משיח קודם לפר העדה לכל מעשיו שהמשיח מכפר והצבור מתכפר פר הבא על המצות קודם לפר ע\"ז שזה חטאת וזה עולה וחטאת קודם לעולה שעיר ע\"ז קודם לשעיר נשיא שזה צבור וזה יחיד עומר קודם לכבש הבא עמו שהעומר חובת היום והכבש טפלה לו שתי הלחם קודם לכבשים הבאים עמהם ששתי הלחם חובת היום והכבשים טפלים להם ובגמרא יתבאר ענין זה האיש קודם לאשה להחיות ולהשיב אבדה אבל האשה קודמת לאיש לכסות ולהוציא מבית השבי מפני חשש זנות ודבר זה בששניהם באים להחיות או שניהם לכסות אבל אם בא האיש להחיות והאשה לכסות יראה מתלמוד המערב שכסות אשת חבר קודם לחיי עם הארץ בחיי חבר מפני כבוד חבר אבל כל שבצד אחר האיש קודם להחיות ואף בששניהם באים להחיות ור\"ל להאכיל שכתבנו שהאיש קודם פירושו בשאין אפשר לו לחזר הא אם אפשר לו האשה קודמת אף להאכיל שהאיש דרכו לחזר ולא האשה כמו שהתבאר בששי של כתבות ס\"ז א' ובזמן ששניהם עומדין על הקלקלה ר\"ל שאף האיש עומד למשכב זכר האיש קודם לכל מעשיו ר\"ל אף להוצאה מבית השבי כהן קודם ללוי ולוי קודם לישראל וישראל לממזר וממזר לנתין ונתין לגר וגר למשוחרר אימתי בזמן ששניהם שוין אבל זה חכם וזה עם הארץ חכם קודם לעולם אפילו ממזר תלמיד חכם קודם לכהן גדול עם הארץ ואע\"פ שעם הארץ צנורא שלו טמאה והאיך אפשר למנותו כהן גדול אפשר שאינו עם הארץ גמור ומשמר עצמו בטהרה ואעפ\"כ חכם קודמו ולא אמרה בנתין גר ומשוחרר שאין חכמה מצויה בהם:",
                "<b>זהו ביאור המשנה וכלה הלכה היא ודברים שנכנסו תחתיה בגמרא אלו הם:</b>"
            ],
            [
                "<b>פר</b> משיח ופר העדה עומדין ליקרב כבר ביארנו שפר משיח קודם לכל מעשיו וכן הדין הואיל ומשיח מכפר ועדה מתכפרת דין הוא שיקדים מכפר למתכפר וכן הוא אומר וכפר בעדו ובעד ביתו ובעד כל קהל ישראל:",
                "<b>פר</b> הבא על המצות לצבור כבר ביארנו שהוא קודם לפר הבא על ע\"ז מפני שפר העלם דבר של צבור חטאת ופר הבא על ע\"ז עולה וחטאת קודם לעולה בכל מקום שנאמר והקריב את אשר לחטאת ראשונה מה תלמוד אם ללמד שתהא חטאת קודם לעולה הרי כבר אמור ואת השני יעשה עולה כמשפט אלא להיות זה בונה אב שתהא חטאת קודמת לעולה בכל מקום ואפילו חטאת העוף קודמת לעולת בהמה ולא סוף דבר בהקרבה אלא אף בהפרשה מפריש חטאת תחלה וזהו שאמרו ביולדת שנאמר בה אחד לעולה ואחד לחטאת לא הקדימה הכתוב אלא למקראה אין הכונה בה לקריאת השם כמו שפירשו רבים אלא לקריאת הפסוק לבד ומ\"מ קרבנות החג קרבים על סדר הכתוב בתורה פרים תחלה ואילים אחריהם וכבשים אחריהם ושעירים אחריהם אע\"פ שהשעירים חטאות ושאר הקרבנות עולות מפני שכתוב בהם כמשפט כלומר כמשפט הכתוב בהם:",
                "<b>פר</b> ע\"ז קודם לשעיר שלה אע\"פ שהפר עולה והשעיר חטאת מפני שכתוב בו גם כן כמשפט שעירי ע\"ז קודמין לשעיר נשיא שזה צבור וזה יחיד וצבור קודם ליחיד שעיר נשיא קודם לשעירת יחיד שזה מלך וזה הדיוט שעירת יחיד קודמת לכבשת יחיד ואע\"פ ששניהם חטאת מפני שהשעירה ראויה לבא על הכרתות שמביאים עליהם חטאת והכבשה אינה באה אלא על שגגת ע\"ז עומר קודם לכבש הבא עמו ושתי הלחם קודם לשני כבשים הבאים עמהם שכל הבא בשביל היום קודם לבא בשביל הלחם:",
                "<b>יש</b> דברים בענין זה שלא נתפרשו בכאן והוא שמנחת האיש קודמת לשל אשה של חטים לשל שעורים של חוטא לשל נדבה מנחה ליין יין לשמן שמן ללבונה לבונה למלח מלח לעצים חטאת קודמת לאשם חוץ מאשם מצורע שקודמת לחטאתו אשם קודם לתודה ואיל נזיר תודה ואיל נזיר לשלמים והתודה לאיל נזיר שלמים לבכור בכור למעשר בהמה מעשר בהמה לעופות עופות למנחות ומ\"מ אם היו שם חטאת העוף ועולת בהמה ומעשר בהמה מקריב חטאת ואחריו עולה ואחריו מעשר וכל שהיו שם קרבנות הרבה ממין אחד פרים קודמין לאילים ודברים אלו כלם בשבאו כאחד אבל אם לא באו כאחד הבא ראשון קודם וכל הקודם בהקרבה קודם באכילה ויש דברים שהבחירה בידו להקדים איזה שירצה כגון מנחת נדבה ומנחת חוטא וכן במה שאמרו שדם חטאת קודם לדם עולה ואברי עולה קודמין לאמורי חטאת היו שם דם חטאת ואיברי עולה איזה שירצה יקדים וכן דם עולה ואימורי חטאת או דם עולה ודם אשם וכן מה שאמרו שהתדיר קודם לשאינו תדיר וכן שהמקודש קודם לשאינו מקודש באו לפניו תדיר ומקודש יקריב איזה שירצה ודברים אלו ארוכים ומסתעפים לכמה ענפים יתבארו במקומם בע\"ה:",
                "<b>כבר</b> ביארנו שבבני אדם גם כן קודמין קצתם לקצתם לפי מדרגתם מעתה מי שהיה הוא ורבו ואביו בבית השבי הוא קודם לרבו שאדם קרוב אצל עצמו ורבו קודם לאביו ובלבד ברבו מובהק כמו שביארנו במציעא ואמו קודמת לכלם:",
                "<b>חבר</b> קודם למלך שחכם שמת אין לנו כיוצא בו מלך שמת כל ישראל ראויין למלכות מלך קודם לכהן גדול שנאמר בדוד ויאמר להם קחו את עבדי אדוניכם הרי שקרא עצמו אדון אצל צדוק כהן גדול קודם לנביא שנאמר ומשח אותו שם צדוק הכהן ונתן הנביא הקדים כהן לנביא ואומר שמע נא יהושע הכהן הגדול אתה ורעיך היושבים לפניך שמא תאמר הדיוטות היו תלמוד לומר כי אנשי מופת המה ואין מופת אלא נבואה שנאמר ונתן אליך אות או מופת כהן משיח קודם לכהן מרובה בגדים מרובה בגדים קודם למשיח שעבר מחמת שאירע לו פסול ר\"ל קרי ושעבר מחמת פסול הואיל ויש לו טהרה קודם לשעבר מחמת מום ושעבר מחמת מומו קודם למשוח מלחמה ומשוח מלחמה קודם לסגן והוא כהן שהיו ממנין שיהא מזומן אם יארע פסול לכהן גדול והוא כמו משנה לכהן גדול והוא הנקרא ממונה ועומד תמיד לימין כהן גדול וכל הכהנים תחתיו סגן קודם לקתיקול ואע\"פ שלא הוזכר קתיקול כאן כך הוא בסדר התמיד והוא שהיו ממנין שני כהנים להיותם לסגן כסגן לכהן גדול קתיקול קודם לאמרכל ואמרכל הוא שהיו ממנין שבעה כהנים להיות מפתחות העזרה בידם ואין פותחין עד שיתקבצו כולם אמרכל קודם לגזבר וגזבר הוא שהיו ממנין שלשה כהנים גזברים לגבות כל ההקדשות ולפדות הראוי לפדות מהם ומוציאין אותם לדברים הראויים להוצאה גזבר קודם לראש המשמרה וענין המשמרות כבר ביארנוהו במסכת תענית וכל משמר היו ממנין אחד מהם על ראש כלם ראש המשמרה קודם לראש בית אב וכבר ביארנו ג\"כ במסכת תענית ענין בתי אבות שהמשמרה היתה מחלקת עצמה לשבעה בתי אבות בית אב לכל יום וכל בית אב ממנין עליהם אחד להיות להם לראש ראש בית אב קודם לכהן הדיוט:",
                "<b>אע\"פ</b> שהקדמנו לענין זה משוה מלחמה לסגן דוקא להחיותו או שאם היה בבית השבי לפדותו תחלה וכן לכל ענין שבמעלה וקדושה אבל לענין מה שהותר בכל כהן ליטמא למת מצוה מטמא משוח מלחמה ולא סגן והוא שאמרו סגן ומשוח מלחמה שהיו מהלכין בדרך ופגע בהם מת מצוה מוטב שיטמא משוח מלחמה ואל יטמא סגן שמא יארע פסול לכהן גדול ונכנס סגן ומשמש תחתיו:",
                "<b>אף</b> אלו שביארנו במשנה שקודמין זה לזה אע\"פ שהדבר מבואר בעצמו יש בכלם רמז או מן המקרא או מן הסברא כהן גדול ללוי שנאמר ובני עמרם אהרן ומשה ויבדל אהרן להקדישו קדש קדשים לוי קודם לישראל שנאמר הבדיל י\"י את שבט הלוי ישראל קודם לממזר שזה מיוחס וזה אינו מיוחס ממזר קודם לנתין שזה בא מטפה כשרה וזה בא מטפה פסולה נתין קודם לגר שזה גדל עמנו בקדושה וזה לא גדל עמנו בקדושה גר לעבד משוחרר שזה היה בכלל ארור וזה לא היה בכלל ארור ממזר תלמיד חכם קודם לכהן גדול עם הארץ שנאמר יקרה היא מפנינים מכהן גדול שנכנס לפני לפנים:"
            ],
            [
                "<b>מכיון</b> שהחכמה היא עקר גדול ויתד שכל היחסים תלויין בה צריך אדם להשתדל בה תכלית ההשתדלות ולהיות תורתו קבע ושאר הדברים עראי וכן שירגיל עצמו באכילת הדברים המעמידים את הלמוד הן במאכל התמידי כלחם ובשר שיהא מזונו בדקים ובמבושלים כתקנן ובאותן שאין מטמטמין את הלב הן ביין וברקחי הסמים הידועים להועיל בכח הזכרנות והוא אמרם חמרא וריחני פקחין וכן לשמור עצמו מהדברים המשכחים והמטמטמים את הלב כלב בהמה וזיתים מלוחים וכיוצא באלו הענינים על הדרכים שהתבאר ענינם בספרי הרפואות ואם תגבר בו ליחה עד שלא יספיקהו התמדת מזונו במאכלים הדקים יקח לפעמים דברים לטהר הראש ויאכל מן המרקחות ובלבד שיזהר מן ההרכבות היוצאות מן הגדר ומן הבטוחים שבהם למי שצריך לאלו הענינים שיקח לבונה הוא אינשינ\"ש ואגוז מוצדקאדא\"ה וקנה היא הקאנילא\"ה וזבגביל מכל אחד ב' דרכמונים ויקח מאגיוראנ\"ה אני\"ס קרובי\"א מכל אחד שני דרכמונים ויקח מן האנקארד\"י והוא בלאדו\"ר דרכמא וחצי ויקח לב אגוזים ולב לוזים ולב שקדים מכל אחד רביע אוקיא ומענבי ספרד מוסרי הגרעינים שלשה דרכמונים ישחוק היטב הכל וילוש בדבש מוסר הקצף יקח ממנו כחצי אגוז בבוקר וישתה אחריו כמלא לוגמיו יין חשוב ויועיל בע\"ה עם היותו נשמר מהמאכלים הגסים הידועים בטמטום ובשכחה ועם היותו שוקד תמיד ועושה תורתו קבע ולא יפזר נפשו בעסקי העולם רק כפי הצורך ההכרחי וישים על לבו תמיד שכל העושה תורתו קבע ומלאכתו עראי זו וזו מתקיימת בידו ושאר דברים הנזכרים הנה אם להזכיר אם לשכחה קצתם דברים נעזרים בעזר הטבע וקצתם דברים המוניים נמשכים אחר קצת אמונות היו אז מפורסמות ביניהם פרסום כללי וקווי י\"י יחליפו כח יבטחו בי\"י אין מחריד אין שטן ואין פגע רע:",
                "<b>תלמידי</b> חכמים חובה על בני אדם להרבות בכבודם עד למאוד ואעפ\"כ שנתות יש במדת הכבוד עד כאן לחכם עד כאן לנשיא עד כאן לאב בית דין וכן הכל לפי כבודו ומדרגתו כשהנשיא נכנס כל העם עומדין ואין יושבין עד שיאמר להם שבו כשאב בית דין נכנס עושין לו שתי שורות אחת מכאן ואחת מכאן עד שישב במקומו ושאר כל השורות פטורות מלעמוד כשחכם נכנס אחד עומד ואחד יושב עד שישב במקומו בני חכמים ותלמידיהם בזמן שרבים צריכים להם מפסיעים על ראשי עם קודש אע\"פ שגנאי הוא לתלמיד חכם שיכנס באחרונה לבית הכנסת יצא לצורך כגון שנדחק להטיל מים נכנס ויושב במקומו אע\"פ שאינו במדרגה זו שהרי לא פשע ומ\"מ אם יצא להסך את רגליו לא יפסיע עליהם שהרי הוא פושע והיה לו לבדוק את עצמו קודם שיבא כמו שאמרו לעולם ילמד אדם עצמו להשכים ולהעריב כדי שלא יצטרך להתרחק כל כך מן העיר כדרך הנפנה ביום:",
                "<b>בני</b> תלמידי חכמים שאבותיהם ממונים פרנסים על הצבור בזמן שיש להם דעת לשמוע נכנסים ויושבים בפני אביהם ואחוריהם כלפי העם אין להם דעת לשמוע נכנסים ויושבים אחורי אביהם ופניהם כלפי העם ואף בבית המשתה עושין אותם סניפין ר\"ל שמושיבין אותם בצד הזקנים מפני כבוד אביהם ודוקא בחיי אביהם ובפני אביהם:",
                "<b>כשם</b> שצריך לכבד את החכמים כך צריך שלא להשיג גבול הגדולים בפניהם בכבוד שלמטה מהם אלא שיכובד כל אחד כפי הראוי עד שיהא נכר מתוך הכבוד יתרון האדם על חביריו ועל דרך זה יצא ידי חובת הכל כראוי להם:",
                "<b>כשממנין</b> נשיא בישראל להנהיגם ולהדריכם אין ממנין אותו אלא שלם מזומן להשיב על כל מה שנשאל עליו שנאמר מי ימלל גבורות י\"י ישמיע כל תהלתו למי נאה למלל גבורות י\"י למי שיכול להשמיע כל תהלתו וכל שאינו כן הרי פתחון פה לחכמי הדור לפקפק בנשיאותו ומ\"מ ראוי להם שלא לחזור להקיפו בדברים שנודע להם שאינו רגיל בהם כדי לביישו ואם עשו כן ונצל מידם אף הוא יש לו רשות להוציאם מבית המדרש ולהענישם שלא לומר שמועה משמם כבר הזכירו בר' מאיר שהיה חכם ור' נתן שהיה אב בית דין והשתדלו לבייש את ר' שמעון בן גמליאל שהיה נשיא על שקבע גבול בכבודם על הדרך שהזכרנו למעלה ושאלוהו לדרוש בעוקצין וכבר דרש להם כראוי אלא שהכיר כונתם והוציאם מבית המדרש ואף הם הראו חכמתם מבחוץ והיו משליכים קושיות ושאלות בבית המדרש ואת שהיו יכולים לתרץ בפנים היו מתרצים ואת שלא היו יכולים לתרץ בפנים היו מתרצים מבחוץ עד שאמרו התלמידים לרבן שמעון בן גמליאל תורה מבחוץ ואנו מבפנים והכניסום אלא שקנסם שלא לומר שמועה משמם אלא שהיו מזכירים ר' מאיר בשם אחרים ואת ר' נתן בשם יש אומרים:",
                "<b>מי</b> שהיה מעביר בהמותיו תחת השבט לעשרן וטעה במנין וקרא למנין הסמוך לעשרה בין מלפניו כגון תשיעי בין לאחריו כגון אחד עשר עשירי הרי זה נתקדש ונתקדש גם כן העשירי אע\"פ שקראו בשם מנין אחר בטעות קרא לתשיעי עשירי ולעשירי תשיעי ולאחד עשר עשירי בין בכונה בין בטעות הרי שלשתן מקודשין ויתבאר במסכת בכורות פרק אחרון שהתשיעי אינו קרב אלא נאכל במומו והעשירי מעשר ואחד עשר יקרב שלמים ואם המיר בו אין תמורתו תמורה מפני שהוא עצמו תמורה ואין תמורה עושה תמורה כמו שיתבאר במקומו ויש בדבר דינים ארוכים יתבארו במקומם בע\"ה:"
            ],
            [
                "<b>הרי</b> שהיו צריכים למנות ראש ישיבה והיה שם מי שהמשניות והברייתות סדורות בפיו דרך פסק אלא שאינו מפולפל כל כך והיה שם מי שמפולפל הרבה אלא שאין המשניות והברייתות וסוגיית התלמוד שגורה לו בפיו כל כך ממנין את שהתלמוד שגור בפיו והוא שאמרו סיני ועוקר הרים סיני עדיף שהכל צריכין למרי חטיא ובתלמוד המערב אמרו הסדרן קודם לפלפלן ודוקא שאע\"פ שאינו מפולפל כל כך הוא בקי בפירושן של הלכות ובמה שיוצא מהם ויש לו בחינת דמיון הדברים זו בזו והוצאת דבר מתוך דבר כראוי אבל מי שאין בידו אלא סוגיית התלמוד סדורה בפיו ואין בידו דרך פסק ובחינה בדמיונות ובהבנת דבר מתוך דבר אינו בכלל סיני כלל ולא בכלל בעל הוראה ולא עוד אלא שצריך להזהר מהוראתם הרבה עד שיפלסוה מי שמאזניו מעויינות ושכלו זך להכריע את הכף לאחד מצדדיו ומ\"מ אשרי מי שבא לכאן ותלמודו בידו:",
                "<b>כל</b> שמנו ראש ישיבה כלם ראויין להיות כפופין לו ולהתנהג עמו כתלמיד לפני הרב אלא במה שירשהו הרב ויחלוק לו מכבודו ואפילו היה קרוב לו בחכמה והוא שהזכירו ברב יוסף כשמלך רבה אע\"פ שהיה קרוב לו בחכמה וחולק עליו תמיד כולהו שני דמלך רבה רב יוסף אפילו אומנא לביתיה לא קרא ר\"ל שלא הנהיג בעצמו שררה אפילו הבאת המקיז לביתו אלא שהיה הוא הולך אצל האומן וי\"מ שלא היה לו פנאי להקיז עצמו אלא עוסק בתורה כל שעה לפני רבה וראשון עקר:",
                "<b>מי</b> שהוא מפולפל ביותר עד שמתוך פלפולו מקשה כל כך עד שאין כח בנשאלים לתרץ ויש מי שהוא מפולפל כראוי ושונה משנתו במתון ומעלה אותה על דעת פסק נסתפקו רבותינו איזה מהם קודם ומ\"מ בזמנים אלו אחרון חביב כלל גדול בלמוד שידע התלמיד אחר ששנה מה שעלה בידו מכל מה ששנה ויסמוך על הכללים שיצאו לו משם בקבלת הרב הראוי לסמוך עליו וחפץ י\"י בידו יצלח אמן:",
                "<b>ונשלם</b> הספר תהלה לאל חיי ומהנה נשלם מה שראינו לכללו במסכת הוריות תהלה לאל"
            ]
        ]
    },
    "schema": {
        "heTitle": "מאירי על הוריות",
        "enTitle": "Meiri on Horayot",
        "key": "Meiri on Horayot",
        "nodes": [
            {
                "heTitle": "הקדמה",
                "enTitle": "Introduction"
            },
            {
                "heTitle": "",
                "enTitle": ""
            }
        ]
    }
}