{
    "language": "he",
    "title": "Shivchei HaRan",
    "versionSource": "http://rabenubook.com/%D7%A9%D7%91%D7%97%D7%99-%D7%94%D7%A8%D7%B4%D7%9F-%D7%AA%D7%95%D7%9B%D7%9F-%D7%A2%D7%A0%D7%99%D7%99%D7%A0%D7%99%D7%9D/",
    "versionTitle": "rabenubook",
    "status": "locked",
    "versionNotes": "",
    "actualLanguage": "he",
    "languageFamilyName": "hebrew",
    "isBaseText": true,
    "isSource": true,
    "isPrimary": true,
    "direction": "rtl",
    "heTitle": "שבחי הר\"ן",
    "categories": [
        "Chasidut",
        "Breslov"
    ],
    "text": {
        "Introduction": [
            "עַתָּה רָאִיתִי לְבָאֵר וּלְסַפֵּר קְצָת, מְעַט מִזְעָר, מִקְּדֻשַּׁת הַנְהָגַת רַבֵּנוּ הַקָּדוֹשׁ וְהַנּוֹרָא זַ\"ל, מִיּוֹם שֶׁעָמַד עַל דַּעְתּוֹ עַד הַיּוֹם שֶׁנִּסְתַּלֵּק בְּשָׁלוֹם. קְצָת מַה שֶׁשָּׁמַעְתִּי מִפִּיו הַקָּדוֹשׁ בְּעַצְמוֹ, וּקְצָת מֵאֲנָשִׁים אֲחֵרִים שֶּׁהִכִּירוּ אוֹתוֹ מֵעוֹדוֹ, וּקְצָת מַה שֶׁרָאִינוּ בְּעֵינֵינוּ.",
            "וְאִם אָמְנָם, יָדַעְתִּי גַּם יָדַעְתִּי כִּי רַבִּים יִהְיוּ אֲשֶׁר לֹא יַאֲמִינוּ בִּדְבָרִים הָאֵלֶּה, כִּי רַבִּים קָמִים עָלָיו, עִם כָּל זֶה לֹא יָכֹלְתִּי לְהִתְאַפֵּק, מֵעֹצֶם הַפְצָרַת וּתְשׁוּקַת אֲנָשִׁים רַבִּים וְכֵן שְׁלֵמִים, אֲשֶׁר הִפְצִירוּ עַד בֹּשׁ, לְהַדְפִּיס קְצָת מִזֶּה.",
            "גַּם סְעִיפַי יְשִׁיבוּנִי, וְכִלְיוֹתַי יְעָצוּנִי: הֲלֹא עַל כָּל פָּנִים הַהַנְהָגוֹת הַמְּבֹאָרִים כָּאן, הֵם הַנְהָגוֹת קְדוֹשׁוֹת וְטוֹבוֹת מְאֹד, אַשְׁרֵי שֶׁיֹּאחֵז בָּהֶם. וּרְאוּיִם לְחוֹקְקָם עַל סֵפֶר הַנְהָגוֹת כָּאֵלּוּ, יִהְיֶה הָעוֹשֶׂה מִי שֶׁעֲשָׂאָן, עַל כָּל פָּנִים הַהַנְהָגוֹת הַלְלוּ הֵם טוֹבִים וּקְדוֹשִׁים מְאֹד. וְאֵיכָכָה אוּכַל לִמְנוֹעַ הַטּוֹב מֵהַהוֹלְכִים בְּתָמִים, אֲשֶׁר נַפְשָׁם אִוְּתָה לִמְצוֹא בְּסֵפֶר דְּרָכִים יְשָׁרִים הַלָּלוּ.",
            "וְגַם הָאֱמֶת עֵד לְעַצְמוֹ. וּמִי שֶּׁיַּבִּיט בְּעֵין הָאֱמֶת בְּסִפְרֵי רַבֵּנוּ זַ\"ל, יָבִין בְּעַצְמוֹ כִּי דְּבָרִים כָּאֵלּוּ אִי־אֶפְשָׁר לְהַשִּׂיג כְּלָל, בְּשֵׂכֶל אֱנוֹשִׁי, כִּי אִם לְקָדוֹשׁ וְטָהוֹר בִּקְדֻשָּׁה וְטָהֳרָה יְתֵרָה כְּמוֹתוֹ.",
            "וְאִי־אֶפְשָׁר לְהַאֲרִיךְ בְּזֶה, כִּי הֵם אַךְ לְמוֹתָר. כְּדֶרֶךְ שֶׁאוֹמְרִין הָעוֹלָם: אוֹ שֶׁלֹּא יוֹעִיל אוֹ שֶׁהֵם שֶׁלֹּא לְצֹרֶךְ.",
            "עַל כֵּן לִבִּי הָלַךְ אַחַת הֵנָּה וְאַחַת הֵנָּה, בְּעִנְיָן זֶה. וְאָמַרְתִּי וַיְהִי מַה אָרוּצָה דְּבָרַי אֵלֶּה, לְמַעַן יֵדְעוּ דּוֹר אַחֲרוֹן יָקוּמוּ וִיסַפְּרוּ לִבְנֵיהֶם, וּמִמֶּנּוּ יִרְאוּ וְכֵן יַעֲשׂוּ, לֵילֵךְ בִּנְתִיבוֹת הַלָּלוּ, וְלִדְרֹךְ בְּעִקְּבוֹתָיו.",
            "כִּי זֹאת אֵין צָרִיךְ לְפָנִים, שֶׁהַנְהָגוֹת כָּאֵלּוּ הֵם הַנְהָגוֹת קְדוֹשׁוֹת וִיקָרוֹת, וְכָל אֶחָד וְאֶחָד יָכוֹל לְהִתְקָרֵב לה' יִתְבָּרַךְ עַל יְדֵי הַנְהָגוֹת כָּאֵלּוּ. כִּי הֵם דְּבָרִים הַשָּׁוִים לְכָל נֶפֶשׁ כַּקָּטָן כַּגָּדוֹל.",
            "וַאֲפִילוּ הַפָּחוּת שֶׁבְּיִשְׂרָאֵל אִם יִרְצֶה לָחוּס עַל חַיָּיו וְלַחְשֹׁב עַל תַּכְלִיתוֹ הַנִּצְחִי, וְיַרְגִּיל עַצְמוֹ לָלֶכֶת בִּנְתִיבוֹת וּדְרָכִים הַלָּלוּ הַמְּבֹאָרִים פֹּה, בְּוַדַּאי יִּזְכֶּה לְחַיֵּי עוֹלָם, וְיוּכַל לָבֹא לְמַעֲלוֹת גְּבוֹהוֹת קְדוֹשׁוֹת כְּחַד מִבְּנֵי עֲלִיָּה. אִם יִהְיֶה חָזָק בְּדַעְתּוֹ לֶאֱחֹז דַּרְכּוֹ הַטּוֹב תָּמִיד, כְּיָתֵד חָזָק בַּל יִמּוֹט, כְּכָל הַמְּבֹאָר פֹּה לְקַמָּן.",
            "אַךְ זֹאת לָדַעַת, כִּי כָּל הַמְּבֹאָר פֹּה, אֵינוֹ אֲפִילוּ כְּטִפָּה מִן הַיָּם הַגָּדוֹל, מֵעֹצֶם קְדֻשָּׁתוֹ, וְהַפְלָגַת מַעֲלָתוֹ הָעוֹלָה לְמַעְלָה לְמַעְלָה, בְּמָקוֹם שֶּׁאֵין יָד שֵׂכֶל אֱנוֹשִׁי שׁוֹלֶטֶת שָׁם.",
            "וְגַם אֵין רְצוֹנֵנוּ לְבָאֵר קְצָת מוֹפְתִים נוֹרָאִים שֶׁרָאִינוּ מִמֶּנּוּ כִּי אֵין אָנוּ עוֹסְקִים לְסַפֵּר בִּשְׁבָחָיו הַקְּדוֹשִׁים, כִּי אִם מַה שֶּׁנּוֹגֵעַ לְיִרְאַת ה', אָמַרְתִּי אַךְ יִרְאוּ אוֹתָם הַדְּבָרִים יִקְחוּ מוּסַר.",
            "כִּי כָּל הָאֲנָשִׁים הָרוֹאִים דְּבָרִים הַלָּלוּ בִּכְתָב אֶצְלֵנוּ, כֻּלָּם יוֹדוּ וִישַׁבְּחוּ וִיפָאֲרוּ אוֹתָם, וְנוֹגֵעַ בְּלִבָּם הִתְעוֹרְרוּת גָּדוֹל לה' יִתְבָּרַךְ. וְכֻלָּם מְבַקְשִׁים וּמַפְצִירִים בִּי לְהָבִיאָם לִדְפוּס, הַעְתִּירוּ עָלַי דִּבְרֵיהֶם, עַד שֶׁהֻכְרַחְתִּי לְמַלֹּאות רְצוֹנָם.",
            "וה' יִתְבָּרַךְ יְרַחֵם עָלֵינוּ שֶׁנִּזְכֶּה לֵילֵךְ בְּדַרְכֵי אֲבוֹתֵינוּ אֲשֶׁר עָשׂוּ בְּאֵימָה וּבְיִרְאָה רְצוֹן קוֹנָם, עַד יִבָּנֶה צִיּוֹן וִירוּשָׁלַיִם וַיָּשׁוּבוּ יִשְׂרָאֵל אֶל אֲרֻבּוֹתֵיהֶם כַּיּוֹנִים.",
            "בִּמְהֵרָה בְּיָמֵינוּ אָמֵן:",
            "מַיִם עֲמֻקִּים דִּבְרֵי פִי אִישׁ. <b>נַ</b>חַל <b>נֹ</b>בֵעַ <b>מְ</b>קוֹר <b>חָ</b>כְמָה."
        ],
        "": [
            [
                "בִּהְיוֹתוֹ בִּימֵי קַטְנוּתוֹ בָּא עַל דַּעְתּוֹ לִפְרֹשׁ מֵהָעוֹלָם, וְרָצָה לְשַׁבֵּר תַּאֲוַת אֲכִילָה. אַךְ עֲדַיִן הָיָה בְּשֵׂכֶל קָטָן, וְנִדְמָה לוֹ שֶׁזֶּה אִי־אֶפְשָׁר שֶׁיַּנִּיחַ מֵאֲכִילָתוֹ כְּפִי מַה שֶּׁהָיָה רָגִיל לֶאֱכֹל בַּבֹּקֶר וּבַצָּהֲרַיִם וְכוּ'. עַל־כֵּן יִשֵּׁב עַצְמוֹ; שֶׁיִּהְיֶה בּוֹלֵעַ כָּל מַה שֶּׁיֹּאכַל, דְּהַיְנוּ שֶׁלֹּא יִהְיֶה לוֹעֵס מַה שֶּׁיֹּאכַל רַק יִבְלַע כְּמוֹת שֶׁהוּא, כְּדֵי שֶׁלֹּא יַרְגִּישׁ שׁוּם טַעַם בַּאֲכִילָתוֹ. וְעָשָׂה כֵּן, וְעָלָה נְפִיחוּת בְּצַוָּארוֹ (שֶׁקּוֹרִין גִישְׁוָואלִין).",
                "וְאָמַר: שֶׁהָיָה אָז רַק בֶּן שִׁשָּׁה שָׁנִים.",
                "וְהַנְהָגָה זוֹ שָׁמַעְתִּי לְדָבָר גָּדוֹל מִצַּדִּיק גָּדוֹל מְאֹד מְאֹד שֶׁנָּהַג כָּךְ – שֶׁהָיָה בּוֹלֵעַ אֲכִילָתוֹ בְּלִי לְעִיסָה, אַךְ הוּא ז\"ל נָהַג כָּךְ בִּהְיוֹתוֹ בֶּן שִׁשָּׁה שָׁנִים."
            ],
            [
                "גַּם בִּהְיוֹתוֹ יוֹשֵׁב לִפְנֵי רַבּוֹ לִלְמֹד בִּימֵי קַטְנוּתוֹ, הָיָה רוֹצֶה תָּמִיד לְקַיֵּם: \"שִׁוִּיתִי ה' לְנֶגְדִּי תָמִיד\" וְהָיָה מִתְיַגֵּעַ לְצַיֵּר נֶגֶד עֵינָיו שֵׁם: \"הוי\"ה\" בָּרוּךְ הוּא, וּמֵחֲמַת שֶׁהָיְתָה מַחֲשַׁבְתּוֹ טְרוּדָה בָּזֶה לֹא הָיָה יוֹדֵעַ מַה שֶּׁלּוֹמֵד וְהָיָה רַבּוֹ כּוֹעֵס עָלָיו.",
                "וְאַף־עַל־פִּי־כֵן, כָּל יְמֵי יַלְדוּתוֹ הָיָה עוֹשֶׂה עִנְיְנֵי מַעֲשֵׂה נַעֲרוּת הַרְבֵּה מְאֹד, דְּהַיְנוּ עִנְיְנֵי שְׂחוֹק וּקְפִיצוֹת וְטִיּוּל (שֶׁקּוֹרִין פַאר שַׁייט) וְהָיָה רָגִיל בָּזֶה מְאֹד."
            ],
            [
                "אַחַר־כָּךְ נִתְגַּדֵּל יוֹתֵר וּכְשֶׁנַּעֲשָׂה בַּר־מִצְוָה, קָרָא אוֹתוֹ דּוֹדוֹ הַרַב הַקָּדוֹשׁ מוֹרֵנוּ הָרַב אֶפְרַיִם זצ\"ל (אַב־בֵּית־דִּין דְּקְהִלַּת קֹדֶשׁ סִידִילְקוֹב) וְאָמַר לוֹ הַפָּסוּק: \"אֲנִי הַיּוֹם יְלִדְתִּיךָ\". כִּי זֶה נֶאֱמַר עַל הַיּוֹם שֶׁהָאָדָם נַעֲשֶׂה בַּר־מִצְוָה (כַּמּוּבָא בַּסְּפָרִים). וְאָמַר לוֹ קְצָת מְעַט דִּבְרֵי מוּסָר. וְהָיָה יָקָר בְּעֵינָיו מְאֹד מְאֹד \"כְּמוֹצֵא שָׁלָל רָב\".",
                "אַחַר־כָּךְ נִכְנַס לַחֻפָּה. וְתֵכֶף בִּיצִיאָתוֹ מִן הַחֻפָּה הָיָה מִתְלַהֵב מְאֹד וּמִתְגַּעְגֵּעַ מְאֹד לַעֲבוֹדַת ה' יִתְבָּרַךְ וְנִכְנָס בַּעֲבוֹדַת ה' מִיּוֹם אֶל יוֹם."
            ],
            [
                "גַּם בִּימֵי קַטְנוּתוֹ, הִתְחִיל לְהַתְמִיד מְאֹד מְאֹד בְּלִמּוּדוֹ, וְהָיָה מְשַׁלֵּם לְהַמְלַמֵּד מִכִּיסוֹ שְׁלֹשָׁה גְּדוֹלִים [סוג מטבע] בְּעַד כָּל דַּף גְּמָרָא שֶׁהָיָה לוֹמֵד עִמּוֹ, מִלְּבַד הַשְּׂכַר לִמּוּד שֶׁהָיָה אָבִיו מְשַׁלֵּם לְהַמְלַמֵּד, הָיָה הוּא בְּעַצְמוֹ ז\"ל נוֹתֵן לְהַמְלַמֵּד מִשֶּׁלּוֹ שְׁלשָׁה גְּדוֹלִים בְּעַד כָּל דַּף וָדַף, כְּדֵי שֶׁהַמְלַמֵּד יַכְרִיחַ עַצְמוֹ לִלְמֹד עִמּוֹ הַרְבֵּה דַּפִּין גְּמָרָא בְּכָל יוֹם. וְכֵן הָיָה, שֶׁהָיָה הַמְלַמֵּד לוֹמֵד עִמּוֹ כַּמָּה וְכַמָּה דַּפִּין בְּכָל יוֹם וָיוֹם וְהוּא הָיָה מְשַׁלֵּם לוֹ כַּנַּ\"ל ג' גְּדוֹלִים בְּעַד כָּל דַּף וָדַף מִלְּבַד הַשְַּׂכר־לִמּוּד."
            ],
            [
                "וְכֵן הָיָה נִכְנָס בַּעֲבוֹדַת ה', וְכָל עֲבוֹדָתוֹ הָיָה בְּהֶצְנֵעַ גָּדוֹל מְאֹד מְאֹד, עַד שֶׁלֹּא יָדַע שׁוּם אָדָם מִמֶּנּוּ כְּלָל, כִּי הָיָה סָתוּם וְגָנוּז מְאֹד. וְכָל עֲבוֹדָתוֹ הָיָה בְּסֵתֶר וּבְהֶצְנֵעַ גָּדוֹל.",
                "וְעִקַּר עֲבוֹדָתוֹ בַּתְּחִלָּה הָיָה בִּפְשִׁיטוּת גָּדוֹל בְּלִי שׁוּם חָכְמוֹת כְּלָל, רַק בִּפְשִׁיטוּת גָּמוּר.",
                "וְכָל דָּבָר וְדָבָר שֶׁעָשָׂה הַכֹּל הָיָה בִּיגִיעָה גְּדוֹלָה וּבְכֹחַ גָּדוֹל וּבִמְסִירוּת נֶפֶשׁ. וְלֹא הָיָה לוֹ שׁוּם דְּבַר עֲבוֹדָה שֶׁבָּא לוֹ בְּנָקֵל, רַק כָּל דָּבָר וְדָבָר בָּא לוֹ בִּיגִיעָה גְדוֹלָה מְאֹד, שֶׁהָיָה מְיַגֵּעַ עַצְמוֹ כַּמָּה זְמַנִּים בִּשְׁבִיל כָּל דָּבָר וְדָבָר מֵעֲבוֹדַת הַשֵּׁם. וְהָיָה לוֹ כַּמָּה וְכַמָּה עֲלִיּוֹת וִירִידוֹת אֲלָפִים וּרְבָבוֹת עַד אֵין שִׁעוּר וָעֵרֶךְ.",
                "וְהָיָה קָשָׁה וְכָבֵד עָלָיו מְאֹד מְאֹד לְהַתְחִיל לִכְנֹס בַּעֲבוֹדַת ה' לְקַבֵּל עָלָיו עֹל עֲבוֹדָתוֹ יִתְבָּרַךְ. וְהָיָה רָגִיל לְהַתְחִיל אֵיזֶה יָמִים לַעֲסֹק בַּעֲבוֹדַת ה' וְאַחַר־כָּךְ נָפַל מִזֶּה וְחָזַר לְהַתְחִיל וְחָזַר וְנָפַל. וְכֵן הָיָה כַּמָּה וְכַמָּה פְּעָמִים.",
                "עַד שֶׁפַּעַם אֶחָד נִתְחַזֵּק אֶצְלוֹ שֶׁיִּהְיֶה חָזָק מְאֹד שֶׁיֹּאחֵז בַּעֲבוֹדַת ה' לְעוֹלָם, וְלֹא יִסְתַּכֵּל עַל שׁוּם דָּבָר בָּעוֹלָם. וּמֵאָז וָהָלְאָה נִתְחַזֵּק לִבּוֹ בַּה'. וְאַף־עַל־פִּי־כֵן גַּם אַחַר־כָּךְ הָיָה לוֹ תָּמִיד עֲלִיּוֹת וִירִידוֹת הַרְבֵּה מְאֹד מְאֹד, רַק שֶׁאַחַר־כָּךְ הָיָה חָזָק שֶׁלֹּא יַנִּיחַ עֲבוֹדָתוֹ יִתְבָּרַךְ לְעוֹלָם, אַף־עַל־פִּי שֶׁיֵּשׁ לוֹ יְרִידָה לִפְעָמִים, אַף־עַל־פִּי־כֵן יִהְיֶה מִתְחַזֵּק עַצְמוֹ בַּעֲבוֹדַת ה' יִתְבָּרַךְ בְּכָל מַה שֶּׁיּוּכַל."
            ],
            [
                "וְהָיָה רָגִיל לְהַתְחִיל בְּכָל פַּעַם מֵחָדָשׁ, דְּהַיְנוּ כְּשֶׁנָּפַל מִמַּדְרֵגָתוֹ לִפְעָמִים, לֹא הָיָה מְיָאֵשׁ עַצְמוֹ בִּשְׁבִיל זֶה, רַק אָמַר שֶׁיַּתְחִיל מֵחָדָשׁ כְּאִלּוּ לֹא הִתְחִיל עֲדַיִן כְּלָל לִכְנֹס בַּעֲבוֹדָתוֹ יִתְבָּרַךְ רַק עַתָּה הוּא מַתְחִיל מֵחָדָשׁ.",
                "וְכֵן בְּכָל פַּעַם וּפַעַם, תָּמִיד הָיָה רָגִיל לְהַתְחִיל מֵחָדָשׁ. וְהָיָה לוֹ כַּמָּה הַתְחָלוֹת בְּיוֹם אֶחָד, שֶׁגַּם בְּיוֹם אֶחָד לִפְעָמִים נָפַל מֵעֲבוֹדָתוֹ וְהָיָה מַתְחִיל מֵחָדָשׁ וְכֵן כַּמָּה פְּעָמִים בְּיוֹם אֶחָד."
            ],
            [
                "וְהָיָה מַתְמִיד בְּלִמּוּדוֹ מְאֹד. וְלָמַד הַרְבֵּה מְאֹד שַׁ\"ס וּפוֹסְקִים וְתַנַ\"ךְ וְעֵין יַעֲקֹב וְסִפְרֵי הַזֹּהַר וְתִקּוּנִים וְכָל כִּתְבֵי הָאֲרִ\"י־ז\"ל, וּשְׁאָר סְפָרִים הַרְבֵּה מְאֹד וְסִפְרֵי מוּסָר הַרְבֵּה מְאֹד.",
                "וְאָמַר: שֶׁכָּל הַסְּפָרִים קְטַנִּים הַמְדַבְּרִים מִמּוּסָר כֻּלָּם הָיוּ בְּבֵית אָבִיו. וְלָמַד מִכֻּלָּם. גַּם לָמַד הַרְבֵּה \"רֵאשִׁית חָכְמָה\" וְאָמַר בְּפֵרוּשׁ: שֶׁלָּמַד אֶת סֵפֶר \"רֵאשִׁית חָכְמָה\" פְּעָמִים אֵין מִסְפָּר.",
                "וְגֹדֶל בְּקִיאוּתוֹ בְּכָל הַסְּפָרִים כְּפִי מַה שֶּׁרָאִינוּ בְּעֵינֵינוּ קְצָת הָיָה בְּלִי שִׁעוּר וּבִפְרָט בְּסִפְרֵי תַּנַ\"ךְ וְ\"עֵין יַעֲקֹב\" וְכָל כִּתְבֵי הָאֲרִ\"י וְסִפְרֵי הַזֹּהַר וְתִקּוּנִים, לֹא נִמְצָא דֻּגְמָתוֹ בָּעוֹלָם.",
                "כִּי כָּל הַתּוֹרָה כֻּלָּה הָיְתָה מוּכֶנֶת לְפָנָיו וְשָׁגוּר בְּפִיו כַּשֻּׁלְחָן הֶעָרוּךְ מַמָּשׁ, כְּדָבָר הַמֻּנָּח לִפְנֵי הָאָדָם לִפְנֵי עֵינָיו שֶׁיָּכוֹל לִקַּח לְעַצְמוֹ מַה שֶּׁיִּרְצֶה, כֵּן מַמָּשׁ הָיוּ כָּל הַסְּפָרִים הַקְּדוֹשִׁים מוּכָנִים לִפְנֵי עֵינֵי שִׂכְלוֹ הַקָּדוֹשׁ בְּכָל־עֵת שֶׁרָצָה. וּקְצָת מִזֶּה יְכוֹלִים לִרְאוֹת וּלְהָבִין בִּסְפָרָיו הַקְּדוֹשִׁים."
            ],
            [
                "וְסִפֵּר, שֶׁכָּל לִמּוּדוֹ בָּא לוֹ בִּיגִיעָה גְּדוֹלָה.",
                "כִּי בִּתְחִלָּה הָיָה לוֹמֵד מִשְׁנָיוֹת וְלֹא הָיָה מֵבִין לִמּוּדוֹ וְהָיָה בּוֹכֶה הַרְבֵּה לִפְנֵי ה' יִתְבָּרַךְ שֶׁיָּאִיר עֵינָיו. וְהָיָה בּוֹכֶה וּבוֹכֶה כָּל כָּךְ עַד שֶׁזָּכָה שֶׁיּוּכַל לִלְמוֹד מִשְׁנָיוֹת, וְכֵן אַחַר־כָּךְ לָמַד שְׁאָר סְפָרִים וְלֹא הָיָה מֵבִין גַּם כֵּן וְהָיָה בּוֹכֶה וּבוֹכֶה גַּם־כֵּן הַרְבֵּה מְאֹד עַד שֶׁזָּכָה לַהֲבִינָם. וְכֵן בְּלִמּוּד זֹהַר וְכִתְבֵי הָאֲרִ\"י, ז\"ל, הָיָה בּוֹכֶה גַּם כֵּן הַרְבֵּה עַד שֶׁזָּכָה לְהָבִין.",
                "וְאָמַר: שֶׁבִּתְחִלָּה בְּכָל סֵפֶר וָסֵפֶר שֶׁלָּמַד לֹא הָיָה מֵבִין וְהָיָה קָשֶׁה לוֹ הַרְבֵּה וְלֹא הָיָה יָכוֹל לַעֲמֹד עַל פְּשׁוּטָן שֶׁל דְּבָרִים. וְהָיָה לוֹ יִסּוּרִים גְּדוֹלִים מִזֶּה וְהָיָה לִמּוּדוֹ בִּיגִיעָה גְּדוֹלָה, וְאַף־עַל־פִּי־כֵן לָמַד הַרְבֵּה מְאֹד. כִּי הָיָה מְחַזֵּק עַצְמוֹ מְאֹד וְהַכֹּל זָכָה עַל־יְדֵי תְּפִלָּתוֹ וּבְכִיָּתוֹ כַּנַּ\"ל."
            ],
            [
                "וְהָיָה מִתְעַנֶּה הַרְבֵּה מְאֹד, וְכַמָּה פְּעָמִים הִתְעַנָּה מִשַּׁבָּת לְשַׁבָּת, וְהַכֹּל בִּימֵי נְעוּרָיו מַמָּשׁ קֹדֶם הֱיוֹתוֹ בֶּן עֶשְׂרִים שָׁנָה. וְלִפְעָמִים הִתְעַנָּה שְׁנֵי פְּעָמִים מִשַּׁבָּת לְשַׁבָּת רְצוּפִים זֶה לָזֶה.",
                "וְאַף עַל פִּי שֶׁהָיָה \"יֶלֶד שַׁעֲשׁוּעִים\" וּמְגֻדָּל בְּתַפְנוּק, וְהָיָה אָדָם דַּק מְאֹד, אַף־עַל־פִּי־כֵן לֹא הָיָה חָס עַל־עַצְמוֹ כְּלָל, וְהִתְעַנָּה וְסִגֵּף עַצְמוֹ מְאֹד, וְהִתְעַנָּה חַ\"י [שְׁמוֹנֶה־עֶשְׂרֵה] פְּעָמִים מִשַּׁבָּת לְשַׁבָּת בְּשָׁנָה אַחַת."
            ],
            [
                "אַךְ עִקַּר עֲבוֹדָתוֹ אֲשֶׁר עַל יָדָהּ זָכָה לְמַה שֶּׁזָּכָה; הָיָה רַק רִבּוּי הַתְּפִלּוֹת וְהַתְּחִנּוֹת וְהַבַּקָּשׁוֹת וְהָרִצּוּיִים וְהַפִּיּוּסִים, שֶׁהָיָה רָגִיל מְאֹד לְהִתְפַּלֵּל וּלְהִתְחַנֵּן לְפָנָיו יִתְבָּרַךְ. וְהָיָה מְרַצֶּה וּמְפַיֵּס אוֹתוֹ יִתְבָּרַךְ בְּכַמָּה מִינֵי תְּחִנּוֹת וּבַקָּשׁוֹת שֶׁיְּזַכֵּהוּ בְּרַחֲמָיו לְקָרְבוֹ לַעֲבוֹדָתוֹ יִתְבָּרַךְ.",
                "וְעִקַּר מַה שֶּׁהוֹעִיל לוֹ הָיוּ הַתְּפִלּוֹת שֶׁהִתְפַּלֵּל בִּלְשׁוֹן 'אַשְׁכְּנַז', שֶׁהָיָה רָגִיל מְאֹד לְיַחֵד לוֹ אֵיזֶה מָקוֹם שֶׁמָּצָא שֶׁאֵין שָׁם בְּנֵי אָדָם וְהָיָה מְפָרֵשׁ שִׂיחָתוֹ לִפְנֵי ה' יִתְבָּרַךְ בַּלָּשׁוֹן שֶׁמְּדַבְּרִים בּוֹ, (דְּהַיְנוּ בִּלְשׁוֹן אַשְׁכְּנַז).",
                "וְהָיָה מְרַצֶּה וּמְפַיֵּס אוֹתוֹ יִתְבָּרַךְ וּמְבַקֵּשׁ וּמִתְחַנֵּן לְפָנָיו יִתְבָּרַךְ בְּכַמָּה וְכַמָּה מִינֵי טְעָנוֹת וַאֲמַתְלָאוֹת שֶׁרָאוּי לוֹ יִתְבָּרַךְ שֶׁיְּקָרְבוֹ לַעֲבוֹדָתוֹ, וְהָיָה רָגִיל בָּזֶה מְאֹד מְאֹד וְהָיָה מְבַלֶּה יָמִים וְשָׁנִים עַל זֶה.",
                "גַּם הָיָה מַטְמִין עַצְמוֹ עַל גַּבֵּי בֵּית אָבִיו, תַּחַת הַגַּג, שֶׁהָיָה שָׁם כְּמוֹ חֶדֶר בִּמְחִצָּה שֶׁל קָנִּים שֶׁמַּחֲזִיקִין שָׁם תֶּבֶן וּמִסְפּוֹא, וְשָׁם הָיָה מַטְמִין עַצְמוֹ וְהָיָה אוֹמֵר תְּהִלִּים וְהָיָה צוֹעֵק בְּלַחַשׁ לה' יִתְבָּרַךְ שֶׁיְּזַכֵּהוּ לְקָרְבוֹ אֵלָיו יִתְבָּרַךְ.",
                "וְהַכְּלָל: שֶׁכָּל הַמִּינֵי בַּקָּשׁוֹת שֶׁבָּעוֹלָם שֶׁנִּמְצָאִים בְּאֵיזֶה סֵפֶר שֶׁיִּהְיֶה הַמָּצוּי בֵּינֵינוּ הַכֹּל כַּאֲשֶׁר לַכֹּל – לֹא הִנִּיחַ שׁוּם תְּחִנָּה וּבַקָּשָׁה שֶׁלֹּא אֲמָרָהּ כַּמָּה וְכַמָּה פְּעָמִים, הֵן תְּהִלִּים וְסֵפֶר \"שַׁעֲרֵי צִיּוֹן\" וְהַבַּקָּשׁוֹת הַנִּדְפָּסִים בְּהַסִּדּוּרִים הַגְּדוֹלִים וּשְׁאָר מִינֵי בַּקָּשׁוֹת וּתְחִנּוֹת, וַאֲפִלּוּ הַתְּחִנּוֹת הַנִּדְפָּסִים בִּלְשׁוֹן אַשְׁכְּנַז – כֻּלָּם לֹא הִנִּיחַ מִלְּאָמְרָם, וְהָיָה רָגִיל לוֹמַר כָּל הַתְּחִנּוֹת שֶׁאַחַר \"מַעֲמָדוֹת\" הַנִּדְפָּסִים אַחַר כָּל יוֹם וָיוֹם. וְהוּא הָיָה רָגִיל לוֹמַר כָּל הַתְּחִנּוֹת כֻּלָּם שֶׁל כָּל הַיָּמִים, בְּפַעַם אֶחָד.",
                "גַּם הָיָה רָגִיל לִפְעָמִים לוֹמַר בַּתְּהִלִּים רַק הַפְּסוּקִים הַמְדַבְּרִים מִתְּחִנּוֹת וּבַקָּשׁוֹת וּצְעָקָה לה' יִתְבָּרַךְ, וְהָיָה אוֹמֵר רַק פְּסוּקִים אֵלּוּ וְהַשְּׁאָר לֹא הָיָה אוֹמֵר. וְהָיָה אוֹמֵר כָּל הַפְּסוּקִים הָאֵלּוּ מִכָּל סֵפֶר תְּהִלִּים בְּפַעַם אֶחָד.",
                "וּמִלְּבַד כָּל זֶה, הָעִקָּר הָיָה, מַה שֶּׁהָיָה מִתְפַּלֵּל מֵעַצְמוֹ, דְּהַיְנוּ מַה שֶּׁהָיָה רָגִיל לְדַבֵּר מִלִּבּוֹ לִפְנֵי ה' יִתְבָּרַךְ (בִּלְשׁוֹן אַשְׁכְּנַז), שֶׁהָיָה מִתְפַּלֵּל וְטוֹעֵן לִפְנֵי ה' יִתְבָּרַךְ בְּכַמָּה וְכַמָּה מִינֵי טְעָנוֹת וּתְחִנּוֹת וּבַקָּשׁוֹת שֶׁאָמַר מִדַּעְתּוֹ וּמִלִּבּוֹ כַּנַּ\"ל שֶׁיְּזַכֵּהוּ ה' יִתְבָּרַךְ לַעֲבוֹדָתוֹ.",
                "וְזֶהוּ הָעִקָּר מַה שֶּׁהוֹעִיל לוֹ לִזְכּוֹת לְמַה שֶּׁזָּכָה. כָּךְ שָׁמַעְנוּ מִפִּיו הַקָּדוֹשׁ בְּפֵרוּשׁ."
            ],
            [
                "וְכַמָּה פְּעָמִים הָיָה מְדַבֵּר לִפְנֵי ה' יִתְבָּרַךְ דִּבְרֵי תְּחִנּוֹת וּבַקָּשׁוֹת מִלִּבּוֹ, וְנִזְדַּמֵּן לוֹ בְּתוֹךְ דִּבּוּרָיו טְעָנוֹת יָפוֹת וּתְפִלּוֹת נְכוֹנוֹת וּמְסֻדָּרוֹת וְהוּטְבוּ בְּעֵינָיו, וְהָיָה כּוֹתְבָם אֶצְלוֹ לְזִכָּרוֹן לְמַעַן יִהְיֶה רָגִיל לְהִתְפַּלֵּל אוֹתָם גַּם אַחַר־כָּךְ.",
                "וְכֵן הָיָה רָגִיל בְּעִנְיָן זֶה לְדַבֵּר בֵּינוֹ לְבֵין קוֹנוֹ הַרְבֵּה מְאֹד מְאֹד וְכָל תְּפִלּוֹתָיו הָיוּ; שֶׁיִּזְכֶּה לְהִתְקָרֵב לה' יִתְבָּרַךְ. וְהָיוּ לוֹ טְעָנוֹת גְּדוֹלוֹת לה' יִתְבָּרַךְ עַל זֶה."
            ],
            [
                "וְאַף־עַל־פִּי־כֵן, הָיָה נִדְמֶה לוֹ תָּמִיד שֶׁאֵין מִסְתַּכְּלִין עָלָיו כְּלָל וְאֵין שׁוֹמְעִין לוֹ כְּלָל, רַק אַדְּרַבָּא, נִדְמֶה לוֹ שֶׁמַּרְחִיקִין אוֹתוֹ מֵעֲבוֹדָתוֹ יִתְבָּרַךְ בְּכָל מִינֵי הַרְחָקוֹת וּכְאִלּוּ אֵין רוֹצִין בּוֹ כְּלָל וּכְלָל. כִּי הָיָה רוֹאֶה שֶׁחוֹלְפִין וְעוֹבְרִין כַּמָּה וְכַמָּה יָמִים וְשָׁנִים וַעֲדַיִן הוּא רָחוֹק מֵה' יִתְבָּרַךְ וְלֹא זָכָה עֲדַיִן לְשׁוּם הִתְקָרְבוּת, עַל כֵּן נִדְמָה בְּעֵינָיו שֶׁאֵין שׁוֹמְעִין דְּבָרָיו כְּלָל וְאֵין מִסְתַּכְּלִין עָלָיו כְּלָל, רַק אַדְּרַבָּא – מַרְחִיקִין אוֹתוֹ בְּכָל מִינֵי הִתְרַחֲקוּת מֵעֲבוֹדָתוֹ יִתְבָּרַךְ.",
                "אַךְ אַף־עַל־פִּי־כֵן הָיָה מְחַזֵּק עַצְמוֹ מְאֹד וְלֹא הִנִּיחַ אֶת מְקוֹמוֹ. וְכַמָּה פְּעָמִים הָיָה, שֶׁהָיָה נוֹפֵל בְּדַעְתּוֹ מֵחֲמַת זֶה שֶׁרָאָה שֶׁהוּא מִתְפַּלֵּל וּמַעְתִּיר וּמַפְצִיר כָּל כָּךְ שֶׁיִּתְקָרֵב לַעֲבוֹדַת־הַשֵּׁם־יִתְבָּרַךְ וְאֵין מִסְתַּכְּלִין עָלָיו כְּלָל.",
                "וּמֵחֲמַת זֶה נָפַל לִפְעָמִים בְּדַעְתּוֹ וְלֹא הָיָה מְדַבֵּר עוֹד כָּל־כָּךְ בֵּינוֹ לְבֵין קוֹנוֹ אֵיזֶה יָמִים. אַחַר־כָּךְ נִזְכַּר בְּעַצְמוֹ וְהִתְבַּיֵּשׁ בְּעַצְמוֹ עַל שֶׁהִרְהֵר אַחַר מִדּוֹתָיו יִתְבָּרַךְ, כִּי בֶּאֱמֶת בְּוַדַּאי ה' יִתְבָּרַךְ חַנּוּן וְרַחוּם וְכוּ' וּבְוַדַּאי הוּא רוֹצֶה לְקָרְבוֹ וְכוּ'.",
                "וְחָזַר וְנִתְחַזֵּק בְּדַעְתּוֹ, וְהִתְחִיל שׁוּב לְהַעְתִּיר וּלְדַבֵּר לִפְנֵי ה' יִתְבָּרַךְ כַּנַּ\"ל. וְכֵן הָיָה כַּמָּה פְּעָמִים."
            ],
            [
                "וְהָיָה עוֹשֶׂה כָּל מִינֵי עֲבוֹדוֹת פְּשׁוּטוֹת שֶׁל עֲבוֹדַת הַשֵּׁם, בְּלִי שׁוּם חָכְמוֹת וְהַכֹּל בְּהֶצְנֵעַ גָּדוֹל. וְתֵכֶף כְּשֶׁיָּצָא לַחוּץ הָיָה עוֹשֶׂה בְּכַוָּנָה כָּל מִינֵי מַעֲשֵׂה נַעֲרוּת כָּל מִינֵי שְׂחוֹק וּקְפִיצוֹת וּשְׁאָר עִנְיָנִים כָּאֵלּוּ (שֶׁקּוֹרִין פַאר שֵׁייטְקַייט) עַד שֶׁלֹּא הָיָה יָכוֹל לָבוֹא עַל דַּעַת שׁוּם אָדָם שֶׁהוּא רוֹצֶה בַּעֲבוֹדַת ה'.",
                "וּבִתְחִלָּה, בִּימֵי יַלְדוּתוֹ, הָיָה נוֹהֵג שֶׁהָיָה לוֹקֵחַ אֵיזֶה גְּדוֹלִים [מטבעות גדולים] וְהֶחֱלִיפָם עַל טְפָלִים [מטבעות קטנים] וְנִכְנַס לְבֵית הַכְּנֶסֶת בְּהֶצְנֵעַ דֶּרֶךְ חַלּוֹן וְכַיּוֹצֵא, וְלָקַח עִמּוֹ הַסֵּפֶר \"שַׁעֲרֵי צִיּוֹן\" וְאָמַר הַ\"לְּשֵׁם יִחוּד\" שֶׁל עֲשִׂיַּת מִצְוָה. וְלָקַח טָפֵל אֶחָד וְהִשְׁלִיכָהּ לְתוֹךְ הַמַּתָּן בַּסֵּתֶר. וְאַחַר־כָּךְ חָזַר וְעָשָׂה עַצְמוֹ כְּאִלּוּ הוּא מַסִּיחַ דַּעְתּוֹ מִזֶּה, וְאַחַר כָּךְ חָזַר וְאָמַר \"לְשֵׁם־יִחוּד\" הַנַּ\"ל וְחָזַר וְהִשְׁלִיךְ פְּרוּטָה אַחַת לְתוֹךְ הַ\"מַּתָּן־בַּסֵּתֶר\", וְחָזַר וְהִסִּיחַ דַּעְתּוֹ וְחָזַר וְאָמַר הַלְּשֵׁם־יִחוּד הַנַּ\"ל וְהִשְׁלִיךְ עוֹד פְּרוּטָה אַחַת.",
                "וְכֵן חָזַר וְעָשָׂה כַּמָּה פְּעָמִים עַד שֶׁהִשְׁלִיךְ כָּל הַפְּרוּטוֹת לְתוֹךְ הַמַּתָּן־בַּסֵּתֶר, וְעַל כָּל פְּרוּטָה וּפְרוּטָה אָמַר הַלְּשֵׁם־יִחוּד הַנַּ\"ל. וְכַוָּנָתוֹ הָיָה כְּדֵי שֶׁיַּעֲשֶׂה מִצְווֹת רַבּוֹת, כִּי עֲבוֹדָתוֹ הָיָה בִּפְשִׁיטוּת גָּמוּר בְּלִי שׁוּם חָכְמוֹת כְּלָל.",
                "וְכֵן הָיָה עוֹשֶׂה, וְעוֹבֵד אֶת ה' יִתְבָּרַךְ בְּכָל מִינֵי עֲבוֹדוֹת פְּשׁוּטוֹת לְגַמְרֵי בְּלִי שׁוּם חָכְמוֹת כְּלָל, אַף־עַל־פִּי שֶׁבֶּאֱמֶת הָיָה חָכָם גָּדוֹל וּמֻפְלָג בְּחָכְמָה מְאֹד מְאֹד גַּם בִּימֵי קַטְנוּתוֹ וּבִימֵי נְעוּרָיו (כַּאֲשֶׁר הָיָה מְפֻרְסָם לְכָל מַכִּירָיו), אַף־עַל־פִּי־כֵן לֹא הִשְׁתַּמֵּשׁ בְּשׁוּם חָכְמָה כְּלָל בַּעֲבוֹדַת ה', רַק הָיָה נוֹהֵג לַעֲשׂוֹת כָּל הָעֲבוֹדוֹת הַפְּשׁוּטוֹת שֶׁבָּעוֹלָם. דְּהַיְנוּ לִמּוּד הַתּוֹרָה הַרְבֵּה, מִצְווֹת מַעֲשִׂיּוֹת, וְרִבּוּי תְּפִלּוֹת וּבַקָּשׁוֹת וְרִבּוּי הִתְבּוֹדְדוּת מְאֹד לְדַבֵּר וּלְפָרֵשׁ שִׂיחָתוֹ לְפָנָיו יִתְבָּרַךְ כַּנַּ\"ל וְכַיּוֹצֵא בָּזֶה.",
                "וְזֶה הָיָה עִקַּר חָכְמָתוֹ הַגְּדוֹלָה מְאֹד, כִּי מֵעֹצֶם הַפְלָגַת חָכְמָתוֹ זָכָה תֵּכֶף לְחָכְמָה זוֹ שֶׁאֵין צְרִיכִים שׁוּם חָכְמָה כְּלָל בַּעֲבוֹדַת ה'. כִּי זֶה עִקַּר הַחָכְמָה הַגְּדוֹלָה מִן הַכֹּל (כַּמְבֹאָר בִּדְבָרֵינוּ כַּמָּה פְּעָמִים) שֶׁלֹּא לִהְיוֹת שׁוּם חָכָם בַּעֲבוֹדַת ה' רַק בִּתְמִימוּת וּבִפְשִׁיטוּת בְּלִי שׁוּם חָכְמוֹת כְּלָל."
            ],
            [
                "וְכָל דָּבָר וְדָבָר שֶׁרָצָה לַעֲשׂוֹת בַּעֲבוֹדַת ה' הָיָה קָשֶׁה עָלָיו מְאֹד, בְּכָל מִינֵי כְּבֵדוּת שֶׁבָּעוֹלָם.",
                "וּבַתְּחִלָּה הָיָה קָשֶׁה עָלָיו מְאֹד לֵישֵׁב יְחִידִי בְּבַיִת מְיֻחָד אֵיזֶה שָׁעוֹת רְצוּפִים לַעֲסֹק בַּעֲבוֹדַת ה'. וְזֶה הַדָּבָר הָיָה קָשֶׁה עָלָיו מְאֹד בִּתְחִלָּה. אַךְ הוּא ז\"ל הָיָה מַכְרִיחַ עַצְמוֹ מְאֹד וְשִׁבֵּר תַּאֲוָתוֹ וְיָשַׁב כַּמָּה וְכַמָּה שָׁעוֹת בְּכָל יוֹם בְּהִתְבּוֹדְדוּת בְּחֶדֶר מְיֻחָד.",
                "וְכֵן הָיָה קָשֶׁה עָלָיו מְאֹד מְאֹד הָעֲבוֹדָה שֶׁהָיָה צָרִיךְ לַעֲשׂוֹת בְּכָל יוֹם. וְכָל כָּךְ הָיָה קָשֶׁה עָלָיו עַד שֶׁלֹּא הָיָה אֶפְשָׁר לִשָּׂא כְּלָל הָעֹל מִגֹּדֶל הַכְּבֵדוּת שֶׁהָיָה כָּבֵד וְקָשֶׁה עָלָיו מְאֹד מְאֹד.",
                "וְרַק עַל־יְדֵי עֵצָה זוֹ נָשָׂא עָלָיו עֹל הָעֲבוֹדָה; הַיְנוּ שֶׁבְּכָל יוֹם הָיָה חוֹשֵׁב בְּדַעְתּוֹ שֶׁאֵין לוֹ רַק זֶה הַיּוֹם בִּלְבַד וְלֹא הִסְתַּכֵּל עַל יוֹם הַמָּחֳרָת וְעַל זְמַן שֶׁלְּהַבָּא כְּלָל, רַק כְּאִלּוּ אֵין לוֹ רַק זֶה הַיּוֹם לְבַד.",
                "וְעַל כֵּן הָיָה יָכוֹל לִשָּׂא עָלָיו עֹל הָעֲבוֹדָה שֶׁל זֶה הַיּוֹם לְבַד. כִּי עַל יוֹם אֶחָד לְבַד יָכוֹל הָאָדָם לְקַבֵּל עָלָיו כָּל מִינֵי עֲבוֹדוֹת שֶׁבָּעוֹלָם מֵאַחַר שֶׁהוּא רַק לְיוֹם אֶחָד בִּלְבַד. וּכְשֶׁגָּמַר הָעֲבוֹדָה שֶׁל זֶה הַיּוֹם אֲזַי בְּיוֹם הַמָּחֳרָת חָזַר וְקִבֵּל עָלָיו הָעֲבוֹדָה שֶׁל אוֹתוֹ יוֹם הַמָּחֳרָת.",
                "וְכֵן נָהַג תָּמִיד, שֶׁלֹּא הָיָה חוֹשֵׁב בְּדַעְתּוֹ כִּי־אִם אוֹתוֹ הַיּוֹם לְבַד וְעַל־יְדֵי־זֶה הָיָה יָכוֹל לִשָּׂא עַל־עַצְמוֹ עֹל עֲבוֹדָתוֹ, שֶׁהָיְתָה כְּבֵדָה עָלָיו מְאֹד.",
                "וּבְלֹא זֶה, לֹא הָיָה יָכוֹל לִשָּׂא עָלָיו כְּלָל, מֵחֲמַת שֶׁהָיָה מַרְבֶּה בַּעֲבוֹדַת ה' מְאֹד בְּכַמָּה מִינֵי עֲבוֹדוֹת בְּכָל יוֹם וְהַכֹּל בְּטִרְחָא וּבִיגִיעָה גְּדוֹלָה וּבִכְבֵדוּת גָּדוֹל מְאֹד, עַד שֶׁלֹּא הָיָה אֶפְשָׁר לִשָּׂא עָלָיו עֹל כָּזֶה, כִּי־אִם עַל־יְדֵי עֵצָה הַנַּ\"ל, שֶׁלֹּא הָיָה חוֹשֵׁב בְּדַעְתּוֹ רַק אוֹתוֹ הַיּוֹם בִּלְבַד כַּנַּ\"ל."
            ],
            [
                "וְהָיָה רָגִיל בִּנְדָרִים מְאֹד מְאֹד, שֶׁכַּמָּה פְּעָמִים כְּשֶׁבָּא הַיּוֹם, קִבֵּל עָלָיו בְּנֵדֶר כָּל סֵדֶר הָעֲבוֹדָה שֶׁהָיָה רוֹצֶה לַעֲשׂוֹת בְּאוֹתוֹ הַיּוֹם, וְאַחַר־כָּךְ אַף־עַל־פִּי שֶׁהָיָה קָשֶׁה עָלָיו מְאֹד, הָיָה מֻכְרָח לַעֲשׂוֹת מֵחֲמַת הַנֵּדֶר. וְכֵן עָשָׂה כַּמָּה וְכַמָּה פְּעָמִים.",
                "וְכֵן בְּכָל מִינֵי גְּדָרִים וּסְיָגִים שֶׁל פְּרִישׁוּת מֵאֵיזֶה תַּאֲוָה וּמֵאֵיזֶה מִדָּה הָיָה רָגִיל הַרְבֵּה בִּנְדָרִים כַּמָּה וְכַמָּה פְּעָמִים. וְכַמָּה וְכַמָּה פְּעָמִים נִשְׁבַּע עַל אֵיזֶה דְּבָרִים בִּ\"נְקִיטַת חֵפֶץ\" כְּדֵי שֶׁיִּהְיֶה חָזָק לִפְרֹשׁ מֵאוֹתוֹ הַדָּבָר שֶׁהָיָה רוֹצֶה לִפְרֹשׁ עַצְמוֹ."
            ],
            [
                "וְגֹדֶל עֹצֶם מַעֲלַת קְדֻשָּׁתוֹ בִּשְׁבִירַת \"הַתַּאֲוָה הַכְּלָלִית\" שֶׁהִיא כּוֹלֶלֶת כָּל הַתַּאֲווֹת רָעוֹת שֶׁהוּא תַּאֲוַת הַמִּשְׁגָּל, אִי־אֶפְשָׁר לְבָאֵר וּלְסַפֵּר.",
                "וְאָמַר: שֶׁהָיוּ לוֹ נִסְיוֹנוֹת אֵין מִסְפָּר, רַק בֶּאֱמֶת אֵין זֶה נִסָּיוֹן כְּלָל, כִּי אָמַר: שֶׁאֵין זֶה תַּאֲוָה כְּלָל. וְאָמַר: שֶׁמִּי שֶׁהוּא רַק חֲכַם אֱמֶת אֲפִלּוּ עַכּוּ\"ם, מֵאַחַר שֶׁהוּא רַק חֲכַם אֱמֶת, רָאוּי שֶׁלֹּא יִהְיֶה אֶצְלוֹ הַתַּאֲוָה הַזּוֹ נֶחֱשֶׁבֶת לְתַאֲוָה כְּלָל. וְאָמַר כִּי מִי שֶׁהוּא חָכָם בְּחָכְמַת הַנִּתּוּחַ וְיוֹדֵעַ סֵדֶר הָאֵיבָרִים שֶׁל הָאָדָם כְּפִי חָכְמַת הַנִּתּוּחַ, רָאוּי שֶׁיִּהְיֶה נִמְאָס אֶצְלוֹ הַתַּאֲוָה הַזֹּאת בְּתַכְלִית הַמִּאוּס. וּבְעִנְיָן מִאוּס תַּאֲוָה זוֹ הִפְלִיג לְדַבֵּר הַרְבֵּה מְאֹד בְּעִנְיָן זֶה, אֲשֶׁר אִי־אֶפְשָׁר לְבָאֵר מֵחֲמַת הַשִּׁכְחָה.",
                "וְהַכְּלָל: שֶׁהָיָה מְמָאֵס מְאֹד תַּאֲוָה זוֹ בְּתַכְלִית הַמִּאוּס, עַד שֶׁגָּזַר וְאָמַר: שֶׁמִּי שֶׁהוּא חֲכַם אֱמֶת קְצָת, אֵין הַתַּאֲוָה הַזֹּאת נֶחֱשֶׁבֶת לְנִסָּיוֹן כְּלָל.",
                "אֲבָל גַּם קֹדֶם שֶׁזָּכָה לָזֶה שֶׁיִּתְבַּטֵּל וְיִהְיֶה נִמְאָס אֶצְלוֹ לְגַמְרֵי הַתַּאֲוָה הַזֹּאת, גַּם קֹדֶם לָזֶה, גַּם אָז הָיוּ לוֹ כַּמָּה וְכַמָּה נִסְיוֹנוֹת גְּדוֹלוֹת וְנוֹרָאוֹת מְאֹד בְּתַאֲוָה זוֹ, אֲשֶׁר אִי־אֶפְשָׁר לְבָאֵר בִּפְרָט. כִּי בִּימֵי נְעוּרָיו מַמָּשׁ, בְּעֵת רְתִיחַת הַדָּמִים הָיָה לוֹ כַּמָּה וְכַמָּה נִסְיוֹנוֹת גְּדוֹלוֹת שֶׁל תַּאֲוָה זוֹ, עַד אֵין מִסְפָּר, אֲשֶׁר הָיָה בְּיָדוֹ לְמַלֹּאת תַּאֲוָתוֹ וְהָיָה בְּסַכָּנָה גְּדוֹלָה מְאֹד מְאֹד. אַךְ הָיָה גִּבּוֹר חָזָק וְהִתְגַּבֵּר עַל יִצְרוֹ וְכָפָה תַּאֲוָתוֹ כַּמָּה וְכַמָּה פְּעָמִים.",
                "וְאַף־עַל־פִּי־כֵן לֹא הָיָה מִתְרַחֵק עַצְמוֹ פַּעַם שֵׁנִית לִבְרֹחַ מֵהַנִּסָּיוֹן, רַק אַדְּרַבָּא הָיָה חָפֵץ בְּנִסְיוֹנוֹת וְהָיָה מִתְפַּלֵּל לה' יִתְבָּרַךְ שֶׁיַּזְמִין לוֹ נִסְיוֹנוֹת. כִּי הָיָה חָזָק בְּדַעְתּוֹ שֶׁבְּוַדַּאי לֹא יִמְרֹד כְּנֶגֶד ה' יִתְבָּרַךְ. כִּי אֵיךְ אֶפְשָׁר שֶׁיַּעֲשֶׂה עֲבֵרָה ח\"ו וְיַעֲבֹר עַל רְצוֹן ה' יִתְבָּרַךְ, אִם לֹא שֶׁיִּהְיֶה נַעֲשֶׂה מְשֻׁגָּע ח\"ו בָּעֵת הַזֹּאת? אֲבָל מֵאַחַר שֶׁיִּהְיֶה לוֹ אֵיזֶה שֵׂכֶל בְּעָלְמָא בְּעֵת הַנִּסָּיוֹן בְּוַדַּאי יוּכַל לַעֲמֹד, לְפִי גֹּדֶל חֹזֶק לִבּוֹ שֶׁהָיָה חָזָק בַּה' מְאֹד.",
                "וְאַף־עַל־פִּי־כֵן, בְּעֵת שֶׁבָּא עָלָיו הַנִּסָּיוֹן הָיָה בְּסַכָּנָה גְּדוֹלָה מְאֹד וְהָיָה צוֹעֵק לה' יִתְבָּרַךְ מְאֹד, עַד שֶׁזָּכָה לְהִתְגַּבֵּר עַל יִצְרוֹ וּלְהִנָּצֵל. וְאַף־עַל־פִּי־כֵן לֹא הִתְרַחֵק עַצְמוֹ מֵהַנִּסָּיוֹן פַּעַם אַחֶרֶת אַף־עַל־פִּי שֶׁבִּשְׁעַת הַנִּסָּיוֹן הָיָה קָשֶׁה עָלָיו מְאֹד כַּנַּ\"ל. וְכֵן הָיָה כַּמָּה וְכַמָּה פְּעָמִים הַרְבֵּה מְאֹד עַד אֵין שִׁעוּר.",
                "וה' יִתְבָּרַךְ הָיָה בְּעֶזְרוֹ וְזָכָה לְהִתְגַּבֵּר עַל יִצְרוֹ וּלְשַׁבֵּר תַּבְעֵרַת הַמְּדוּרָה שֶׁל תַּאֲוָה הַכְּלָלִית הַזֹּאת. וְהָיָה קָדוֹשׁ גָּדוֹל מְאֹד מְאֹד בִּפְרִישׁוּת תַּאֲוָה זוֹ בִּפְרִישׁוּת גָּדוֹל וּבִקְדֻשָּׁה גְּדוֹלָה וְנוֹרָאָה מְאֹד. וְאָמַר: שֶׁהַבַּעַל־דָּבָר רָצָה לְהַנִּיחַ לוֹ הַכֹּל רַק שֶׁהוּא יְוַתֵּר לוֹ דָּבָר אֶחָד. וְהוּא אָמַר – לְהִפּוּךְ! שֶׁהוּא יַנִּיחַ הַכֹּל, רַק אוֹתוֹ הַדָּבָר אֵינוֹ רוֹצֶה לְהַנִּיחַ מִלְּשַׁבְּרוֹ.",
                "דְּהַיְנוּ שֶׁהַבַּעַל דָּבָר הָיָה מְרֻצֶּה לְהַנִּיחַ לוֹ שֶׁיְּשַׁבֵּר כָּל הַתַּאֲווֹת רַק שֶׁהוּא יְוַתֵּר לוֹ דָּבָר אֶחָד מִן הַסְּתָם הַיְנוּ הַתַּאֲוָה הַכְּלָלִית הַנַּ\"ל, שֶׁעִקַּר הַיֵּצֶר הָרָע הוּא בְּתַאֲוָה זוֹ. אֲבָל הוּא ז\"ל אָמַר לְהֵפֶךְ – שֶׁהוּא יַנִּיחַ לוֹ הַכֹּל לִבְלִי לְשַׁבְּרוֹ, רַק זֹאת הַתַּאֲוָה רוֹצֶה לְשַׁבְּרָהּ לְגַמְרֵי.",
                "וְכֵן הָיָה נוֹהֵג מִתְּחִלָּה, שֶׁכָּל מְגַמָּתוֹ וְכָל יְגִיעָתוֹ הָיוּ רַק לְשַׁבֵּר בָּרִאשׁוֹנָה הַתַּאֲוָה הַכְּלָלִית הַזֹּאת. וְלֹא הָיָה מַשְׁגִּיחַ כְּלָל בִּתְחִלָּה לְשַׁבֵּר תַּאֲוַת אֲכִילָה, רַק אַדְּרַבָּא, בִּתְחִלָּה הָיָה אוֹכֵל הַרְבֵּה מְאֹד מְאֹד, הַרְבֵּה יוֹתֵר מִשְּׁאָר בְּנֵי־אָדָם, וְאָמַר, שֶׁאָז הָיָה מַמְשִׁיךְ כָּל הַתַּאֲווֹת לְתוֹךְ תַּאֲוַת אֲכִילָה, וְאַחַר־כָּךְ שִׁבֵּר גַּם זֹאת הַתַּאֲוָה שֶׁל אֲכִילָה.",
                "וְהָיוּ לוֹ כַּמָּה מִינֵי יְגִיעוֹת וַעֲבוֹדוֹת וּמִלְחָמוֹת וְנִסְיוֹנוֹת אֵין מִסְפָּר קֹדֶם שֶׁשִּׁבֵּר הַתַּאֲוָה הַכְּלָלִית הַנַּ\"ל. וְכַמָּה וְכַמָּה תְפִלּוֹת וְתַחֲנוּנִים וּבְכִיּוֹת וְשִׂיחוֹת שֶׁהָיָה מִתְפַּלֵּל וּמִתְחַנֵּן וְשׁוֹפֵךְ לִבּוֹ לִפְנֵי ה' יִתְבָּרַךְ בְּכַמָּה וְכַמָּה מִינֵי תַּחֲנוּנִים וְרִצּוּיִים וּפִיּוּסִים שֶׁיִּהְיֶה ה' יִתְבָּרַךְ בְּעֶזְרוֹ לְהִנָּצֵל מִתַּאֲוָה זוֹ.",
                "עַד אֲשֶׁר זָכָה לַעֲמֹד בְּכָל הַנִּסְיוֹנוֹת, וְקִדֵּשׁ עַצְמוֹ מְאֹד בִּפְרִישׁוּת תַּאֲוָה זוֹ עַד אֵין שִׁעוּר וָעֵרֶךְ, עַד אֲשֶׁר זָכָה לְשַׁבֵּר תַּאֲוָה זוֹ לְגַמְרֵי. עַד אֲשֶׁר הָיָה לְפֶלֶא אֶצְלוֹ עַל מִי שֶׁנִּדְמֶה לוֹ שֶׁקָּשֶׁה לְשַׁבֵּר תַּאֲוָה זוֹ כִּי אָמַר שֶׁאֵין זֶה תַּאֲוָה כְּלָל, וְהָיָה מַרְבֶּה לְדַבֵּר בְּעִנְיָן זֶה, בְּעִנְיַן בִּטּוּל וּמִאוּס תַּאֲוָה זוֹ.",
                "וְאָמַר: שֶׁאִי־אֶפְשָׁר לְדַבֵּר מִזֶּה עִם אֲנָשִׁים שֶׁכְּבָר נִתְגַּשְּׁמוּ בְּעִנְיָן זֶה. כִּי כְּבָר נִתְעָרְבוּ דְּמֵיהֶם כָּל־כָּךְ עַד שֶׁנִּתְעָרֵב דַּעְתָּם עַד שֶׁאֵין יְכוֹלִים לְהָבִין כְּלָל וְאֵין נִכְנָס בְּלִבָּם כְּלָל שֶׁאֶפְשָׁר לְמָאֵס תַּאֲוָה זוֹ, עַל־כֵּן אִי־אֶפְשָׁר לְדַבֵּר בָּזֶה הַרְבֵּה.",
                "אֲבָל בֶּאֱמֶת מִי שֶׁהוּא חֲכַם אֱמֶת קְצָת יָכוֹל בְּקַל לְמַאֵס תַּאֲוָה זוֹ לְגַמְרֵי. כִּי אָמַר שֶׁאֵין זֶה נִסָּיוֹן כְּלָל לְמִי שֶׁהוּא רַק חֲכַם אֱמֶת כַּנַּ\"ל. וְאָמַר שֶׁבְּהֶכְרֵחַ שֶׁיֵּשׁ בְּכָל זֶה סוֹד, כִּי בֶּאֱמֶת אֵין זֶה תַּאֲוָה כְּלָל.",
                "וְהִתְפָּאֵר עַצְמוֹ מְאֹד בְּגֹדֶל חָזְקוֹ בִּשְׁבִירַת תַּאֲוָה זוֹ. וְהָיָה קָדוֹשׁ גָּדוֹל וְנוֹרָא מְאֹד בְּעִנְיָן זֶה וְאָמַר עַל־עַצְמוֹ שֶׁאֵין לוֹ שׁוּם תַּאֲוָה כְּלָל.",
                "וְאָמַר: שֶׁאֶצְלוֹ זָכָר וּנְקֵבָה שָׁוִים. דְּהַיְנוּ שֶׁאֵין לוֹ שׁוּם מִלְחָמָה מֵחֲמַת אֵיזֶה צַד הִרְהוּר כְּשֶׁרוֹאֶה אוֹ כְּשֶׁמְּדַבֵּר עִם אֵיזֶה אִשָּׁה. כִּי הַכֹּל שָׁוֶה אֶצְלוֹ."
            ],
            [
                "גַּם אָמַר: שֶׁהַזִּוּוּג שֶׁל הַצַּדִּיק הָאֱמֶת, קָשָׁה עָלָיו עִנְיָן זֶה. וְלֹא דַּי שֶׁאֵין לוֹ שׁוּם תַּאֲוָה כְּלָל, כִּי אִם אַדְּרַבָּא יֵשׁ לוֹ יִסּוּרִין מִזֶּה מַמָּשׁ כְּמוֹ יִסּוּרֵי הַתִּינוֹק בִּשְׁעַת מִילָה. כִּי מַמָּשׁ יִסּוּרִין אֵלּוּ יֵשׁ לְהַצַּדִּיק בִּשְׁעַת זִוּוּג וְיוֹתֵר מִזֶּה. כִּי הַתִּינוֹק אֵין לוֹ דַּעַת, עַל־כֵּן אֵין הַיִּסּוּרִים שֶׁלּוֹ גְּדוֹלִים כָּל־כָּךְ, אֲבָל הַצַּדִּיק שֶׁיֵּשׁ לוֹ דַּעַת יִסּוּרָיו גְּדוֹלִים מֵהַתִּינוֹק.",
                "וְזֶה הָיָה אֶצְלוֹ דָּבָר פָּשׁוּט. וְאָמַר: שֶׁכָּל אָדָם יָכוֹל לִזְכּוֹת לָבוֹא לְמַדְרֵגָה זוֹ. וּכְפִי הַנִּרְאֶה מִדְּבָרָיו הָיָה שֶׁקְּדֻשָּׁתוֹ שֶׁל עַצְמוֹ גָּבֹהַּ עוֹד יוֹתֵר וְיוֹתֵר."
            ],
            [
                "וְאָמַר: שֶׁאֶצְלוֹ אִישׁ וְאִשָּׁה שָׁוִין, הַיְנוּ שֶׁאֵין מַגִּיעַ לוֹ שׁוּם צַד מַחֲשָׁבָה כְּשֶׁרוֹאֶה אִשָּׁה. רַק הַכֹּל שָׁוֶה אֶצְלוֹ בְּעֵינָיו כְּאִלּוּ רוֹאֶה אִישׁ.",
                "וְאָמַר פַּעַם אַחַת: שֶׁאֵינוֹ מִתְיָרֵא לֹא מֵאִשָּׁה וְלֹא מִמַּלְאָךְ. וּבָזֶה יֵשׁ הַרְבֵּה לְבָאֵר. כִּי מִי שֶׁיֵּשׁ לוֹ עֲדַיִן אֵיזֶה צַד פַּחַד כָּל שֶׁהוּא מֵהִרְהוּרֵי אִשָּׁה אֲפִלּוּ אִם הוּא נָקִי בָּזֶה רַק שֶׁאֵינוֹ נָקִי בְּתַכְלִית הַזִּכּוּךְ, וַעֲדַיִן יֵשׁ לוֹ אֵיזֶה פַּחַד כָּל שֶׁהוּא מִזֶּה, הוּא צָרִיךְ לִפְחֹד מִמַּלְאָךְ.",
                "אֲבָל הוּא הִתְפָּאֵר שֶׁאֵין לוֹ שׁוּם פַּחַד מִזֶּה, עַל־כֵּן אֵין לוֹ פַּחַד מִמַּלְאָךְ.",
                "וְזֶה מְרֻמָּז קְצָת בְּדִבְרֵי רַבּוֹתֵינוּ ז\"ל (קִדּוּשִׁין פא.): \"אֲנָא בִּשְׂרָא וְאַנְתְּ אֵשׁ וַאֲנָא עֲדִיפְנָא מִנָּךְ\" שֶׁאָמַר רַב עַמְרָם חֲסִידָא אֶל הַמַּלְאָךְ (וּמוּבָא בִּדְבָרָיו ז\"ל, בְּהַתּוֹרָה \"תִּקְעוּ מֶמְשָׁלָה\" סִימָן א' בְּלִקּוּטֵי תִנְיָנָא עַיֵּן שָׁם הֵיטֵב וְהָבֵן)."
            ],
            [
                "גַּם הָיָה רָגִיל מְאֹד בִּימֵי קַטְנוּתוֹ וּבִימֵי יַלְדוּתוֹ לָרוּץ בְּכָל פַּעַם עַל קֶבֶר הַבַּעַל־שֵׁם־טוֹב זצוק\"ל, לְבַקֵּשׁ מֵאִתּוֹ שֶׁיַּעְזְרוֹ לְהִתְקָרֵב לה' יִתְבָּרַךְ.",
                "וְהָיָה רָגִיל לֵילֵךְ לְשָׁם בַּלַּיְלָה. וּבִזְמַן הַחֹרֶף, בְּעֵת שֶׁהָיָה הַקְּרִירוּת גָּדוֹל מְאֹד, הָיָה הוֹלֵךְ לְשָׁם בַּלַּיְלָה, וּמִשָּׁם חָזַר וְהָלַךְ אֶל הַמִּקְוֶה. וְהָיָה שָׁם מִקְוֶה חוּץ לַמֶּרְחָץ, וּמִקְוֶה אֶחָד בְּתוֹךְ הַמֶּרְחָץ. וּבָחַר לוֹ לֵילֵךְ בְּהַמִּקְוֶה שֶׁחוּץ לַמֶּרְחָץ, בְּעֵת הַקְּרִירוּת גָּדוֹל.",
                "וּכְבָר הָיָה קַר לוֹ מְאֹד מֵחֲמַת שֶׁבָּא מֵהַקֶּבֶר הַנַּ\"ל, כִּי הָיָה דֶּרֶךְ רָחוֹק בֵּין בֵּיתוֹ לְהַבֵּית עָלְמִין, וְכֵן מֵהַבֵּית עָלְמִין לַמִּקְוֶה. מִלְּבַד הַשְּׁהִיּוֹת שֶׁנִּשְׁתָּהָה הַרְבֵּה עַל הַקֶּבֶר. אַף־עַל־פִּי־כֵן אַחַר כָּל זֶה הָיָה הוֹלֵךְ דַּוְקָא לִטְבֹּל בְּהַמִּקְוֶה שֶׁהָיְתָה עוֹמֶדֶת בַּחוּץ, כְּדֵי לְסַגֵּף עַצְמוֹ. וְכָל זֶה בְּהֶצְנֵעַ בַּלַּיְלָה.",
                "וְשָׁמַעְתִּי מֵאֶחָד שֶׁאָמַר שֶׁשָּׁמַע מִפִּיו הַקָּדוֹשׁ: שֶׁבְּעֵת שֶׁעָשָׂה הַנְהָגוֹת אֵלּוּ, לֹא הָיָה כִּי־אִם בֶּן שִׁשָּׁה שָׁנִים.",
                "וְכָל כָּךְ הָיָה מֻצְנָע בַּעֲבוֹדָתוֹ מִבְּנֵי אָדָם, עַד שֶׁפַּעַם אַחַת הָלַךְ לַמִּקְוֶה בַּבֹּקֶר בַּחֹרֶף, וּבָא מֵהַטְּבִילָה וְהַפֵּאוֹת הָיוּ לַחוֹת מֵהַמַּיִם. וְתָמְהוּ עָלָיו הָעוֹלָם; שֶׁבַּחֹרֶף יִהְיֶה הָאָדָם חוֹפֵף ראֹשׁוֹ?. כִּי לֹא עָלָה עַל דַּעְתָּם שֶׁהָיָה בַּמִּקְוֶה, רַק סָבְרוּ שֶׁחָפַף ראֹשׁוֹ. וְתָמְהוּ עָלָיו עַל שֶׁחָפַף ראֹשׁוֹ בִּקְרִירוּת כָּזֶה. וְהָיוּ מַחֲזִיקִים זֹאת לְמַעֲשֶׂה נַעֲרוּת שֶׁלּוֹ. כִּי הָיָה מֻצְנָע מְאֹד מְאֹד בַּעֲבוֹדָתוֹ.",
                "גַּם כָּל הַתַּעֲנִיתִים הָרַבִּים מְאֹד שֶׁהִתְעַנָּה, לֹא הָיָה יוֹדֵעַ מֵהֶם שׁוּם אָדָם בָּעוֹלָם, אֲפִלּוּ אָבִיו וְאִמּוֹ וּקְרוֹבָיו. רַק אִשְׁתּוֹ לְבַד הָיְתָה יוֹדַעַת מִזֶּה. וְהָיָה מַשְׁבִּיעָהּ שֶׁלֹּא תְּגַלֶּה לְשׁוּם אָדָם. וְהָיָה עוֹשֶׂה כַּמָּה וְכַמָּה תַּחְבּוּלוֹת לְהַעֲלִים וּלְהַסְתִּיר כָּל הַתַּעֲנִיתִים שֶׁהִתְעַנָּה בְּאֹפֶן שֶׁלֹּא יָדַע מֵהֶם אִישׁ."
            ],
            [
                "וּבְעֵת שֶׁהָיָה יוֹשֵׁב בְּבֵית חוֹתְנוֹ, כְּשֶׁהָיָה חָפֵץ לְדַבֵּר עִם הַבַּעַל־שֵׁם־טוֹב ז\"ל, דְּהַיְנוּ לֵילֵךְ עַל קִבְרוֹ וּלְבַקֵּשׁ מֵאִתּוֹ אֵיזֶה דְּבַר בַּקָּשָׁה, הָיָה רָגִיל לִנְסֹעַ לִקְהִלַּת סְמִילָא שֶׁהָיָה סָמוּךְ לְבֵית חוֹתְנוֹ. וְהָלַךְ עַל קֶבֶר הַצַּדִּיק הַמְפֻרְסָם מוֹרֵנוּ הָרַב יְשַׁעְיָה מִיַּאנוּב ז\"ל, שֶׁהוּא מֻנָּח שָׁם. וְעָשָׂה אֶת הַצַּדִּיק הַנַּ\"ל לְשָׁלִיחַ – שֶׁיֵּלֵךְ וְיוֹדִיעַ לְהַבַּעַל־שֵׁם־טוֹב ז\"ל אֶת בַּקָּשָׁתוֹ מַה שֶּׁהָיָה צָרִיךְ אָז."
            ],
            [
                "וּבְעִנְיַן תַּאֲוַת אֲכִילָה. הָיָה לוֹ גַּם־כֵּן מִלְחָמָה גְּדוֹלָה וִיגִיעָה גְּדוֹלָה מְאֹד קֹדֶם שֶׁשִּׁבְּרָהּ. כִּי בִּתְחִלָּה לֹא הָיָה מַשְׁגִּיחַ כְּלָל לְשַׁבֵּר תַּאֲוַת אֲכִילָה כַּנַּ\"ל. אַחַר־כָּךְ רָצָה לְשַׁבֵּר תַּאֲוָה זוֹ, וְהָיָה קָשֶׁה וְכָבֵד עָלָיו מְאֹד מְאֹד. וְכָל־כָּךְ הָיָה קָשֶׁה עָלָיו שְׁבִירַת תַּאֲוַת אֲכִילָה, עַד שֶׁנִּדְמָה לוֹ שֶׁכָּל הַתַּאֲווֹת יוּכַל לְשַׁבֵּר מִלְּבַד תַּאֲוָה זוֹ שֶׁל אֲכִילָה. וְנִדְמָה לוֹ שֶׁתַּאֲוָה זוֹ שֶׁל אֲכִילָה בְּהֶכְרֵחַ שֶׁתִּשָּׁאֵר, כִּי אִי־אֶפְשָׁר לְשַׁבְּרָהּ. כָּל כָּךְ הָיָה חָזָק עָלָיו הִתְגַּבְּרוּת תַּאֲוָה זוֹ.",
                "וְאַף־עַל־פִּי־כֵן הִתְגַבֵּר עַצְמוֹ וְכָפָה אֶת יִצְרוֹ וְשִׁבֵּר גַּם תַּאֲוָה זוֹ שֶׁל אֲכִילָה לְגַמְרֵי. וְגֹדֶל קְדֻשָּׁתוֹ בִּפְרִישׁוּת תַּאֲוַת אֲכִילָה הָיָה מְפֻרְסָם לְעֵין כֹּל. כִּי לֹא הָיָה אוֹכֵל כְּלָל, וְגַם מְעַט שֶׁהָיָה אוֹכֵל הָיָה בְּהֶכְרֵחַ גָּדוֹל מְאֹד. וְהֻכְרַח לְהַכְרִיחַ עַצְמוֹ בְּכָל הַכֹּחוֹת כְּדֵי לֶאֱכֹל מְעַט, כְּדֵי שֶׁיִּהְיֶה לוֹ אֵיזֶה כֹּחַ לִחְיוֹת.",
                "וְאָמַר, שֶׁבַּתְּחִלָּה הִתְחִיל לְשַׁבֵּר תַּאֲוַת אֲכִילָה, דְּהַיְנוּ שֶׁהָיָה מַכְרִיחַ עַצְמוֹ וְהִרְגִּיל עַצְמוֹ לֶאֱכֹל פָּחוֹת מִמַּה שֶׁהָיָה אוֹכֵל תְּחִלָּה. וּכְשֶׁנַּעֲשָׂה רָגִיל בָּזֶה שֶׁיֹּאכַל פָּחוֹת מִקֹּדֶם, רָאָה שֶׁגַּם עֲדַיִן יֵשׁ לוֹ תַּאֲוָה בְּזֹאת הָאֲכִילָה אַף־עַל־פִּי שֶׁהִיא פְּחוּתָה מִקֹּדֶם. וְהִתְחִיל שׁוּב לְשַׁבֵּר תַּאֲוָתוֹ וְלֶאֱכֹל עוֹד פָּחוֹת מִזֶּה. וְאַחַר־כָּךְ רָאָה שֶׁגַּם זֶה תַּאֲוָה, וְאָכַל עוֹד יוֹתֵר פָּחוֹת. וְכֵן אַחַר־כָּךְ רָאָה שֶׁגַּם בָּזֶה יֵשׁ לוֹ תַּאֲוָה עֲדַיִן וְאָכַל עוֹד יוֹתֵר פָּחוֹת. וּבְדֶרֶךְ זֶה נָהַג, עַד שֶׁהָיָה אֲכִילָתוֹ פְּחוּתָה וּמְעוּטָה מְאֹד מְאֹד בְּתַכְלִית הַצִּמְצוּם וְהַמִּעוּט, אֲשֶׁר אִי־אֶפְשָׁר לְבָאֵר.",
                "וְאַחַר־כָּךְ יִשֵּׁב עַצְמוֹ: שֶׁאַף־עַל־פִּי שֶׁאֲכִילָתוֹ מְעוּטָה מְאֹד, אַף־עַל־פִּי־כֵן עֲדַיִן יֵשׁ לוֹ תַּאֲוָה בְּזֶה הַמְּעַט שֶׁאוֹכֵל. וְהִתְגַּבֵּר עַצְמוֹ וְשִׁבֵּר הַתַּאֲוָה גַּם בְּזֶה הַמְּעַט. עַד שֶׁשִּׁבֵּר תַּאֲוַת אֲכִילָה לְגַמְרֵי, וְיָצָא מֵהַתַּאֲוָה לְגַמְרֵי בְּתַכְלִית הַקְּדֻשָּׁה, עַד שֶׁלֹּא הָיָה לוֹ שׁוּם תַּאֲוָה כְּלָל וּכְלָל לֹא.",
                "וּבֵין כָּךְ וּבֵין כָּךְ שֶׁהָיָה פּוֹרֵשׁ עַצְמוֹ כָּל־כָּךְ מֵהָאֲכִילָה, מֵחֲמַת זֶה לֹא הָיָה יָכוֹל עוֹד לֶאֱכֹל כְּלָל. וּכְפִי הַנִּרְאֶה מִדְּבָרָיו הָיָה: שֶׁאַחַר־כָּךְ הָיָה לוֹ כֹּחַ לֶאֱכֹל בִּקְדֻשָּׁה בְּלִי תַּאֲוָה כְּלָל, אֲפִלּוּ אִם הָיָה אוֹכֵל הַרְבֵּה, אֲבָל כְּבָר לֹא הָיָה יָכוֹל לֶאֱכֹל מֵחֲמַת רְגִילוּתוֹ שֶׁהִרְגִּיל עַצְמוֹ בַּאֲכִילָה פְּחוּתָה וּמְעוּטָה מְאֹד.",
                "וְאָמַר: שֶׁאַחַר־כָּךְ, עַל הַיָּם בְּעֵת שֶׁנָּסַע לְאֶרֶץ־יִשְׂרָאֵל, אָז רָאָה שֶׁאֵין לוֹ שׁוּם חִיּוּת מִשּׁוּם דָּבָר אֲזַי הִכְרִיחַ עַצְמוֹ לֶאֱכֹל קְצָת. וּמֵאָז וָהָלְאָה הֻרְגַּל לֶאֱכֹל קְצָת. אֲבָל קֹדֶם לָזֶה לֹא הָיָה אוֹכֵל אֲפִלּוּ אֲכִילָה פְּחוּתָה כָּזוֹ. כִּי בֶּאֱמֶת גַּם אַחַר־כָּךְ, אַחַר שֶׁהָיָה עַל הַיָּם, הָיְתָה אֲכִילָתוֹ גַּם־כֵּן מְעוּטָה מְאֹד מְאֹד. וּמִקֹּדֶם גַּם שִׁעוּר פָּחוּת כָּזֶה לֹא הָיָה אוֹכֵל.",
                "וּבְעִנְיַן הַנְּסִיעָה שֶׁלּוֹ לְאֶרֶץ־יִשְׂרָאֵל, יֵשׁ הַרְבֵּה לְסַפֵּר. גֹּדֶל הַיִּסּוּרִים הָעֲצוּמִים וְהַקָּשִׁים מְאֹד מְאֹד שֶׁהָיָה לוֹ בַּהֲלִיכָה וּבַחֲזָרָה, וְגֹדֶל הַיְגִיעוֹת וְהַמְּסִירוּת נֶפֶשׁ וְרִבּוּי הַמְּנִיעוֹת שֶׁהָיָה לוֹ קֹדֶם שֶׁזָּכָה לָבוֹא לְאֶרֶץ־יִשְׂרָאֵל. (וִיבֹאַר כָּל זֶה בְּקֻנְטְרֵס מְיֻחָד לְקַמָּן בְּעֶזְרַת ה' יִתְבָּרַךְ, אֶפֶס קָצֵהוּ וְלֹא כֻּלּוֹ. כִּי אִי־אֶפְשָׁר לְבָאֵר הַכֹּל)."
            ],
            [
                "וּבְעִנְיַן שְׁבִירַת כָּל הַמִּדּוֹת רָעוֹת, הָיָה מֻפְלָג בִּקְדֻשָּׁה מֻפְלֶגֶת מְאֹד מְאֹד.",
                "וּקְצָת סִפֵּר מֵעִנְיַן שְׁבִירַת כַּעַס וְאָמַר: שֶׁמִּתְּחִלָּה הָיָה כַּעֲסָן גָּדוֹל מְאֹד מְאֹד. וְאַחַר־כָּךְ מֵחֲמַת שֶׁרָצָה לִהְיוֹת אִישׁ כָּשֵׁר כִּרְצוֹנוֹ יִתְבָּרַךְ, הִתְחִיל לְשַׁבֵּר מִדָּה זוֹ שֶׁל כַּעַס עַד שֶׁזָּכָה לְשַׁבֵּר מִדָּה זוֹ שֶׁל כַּעַס.",
                "אֲבָל תַּכְלִית שְׁבִירַת מִדָּה זוֹ מֵהֶפֶךְ אֶל הֶפֶךְ, דְּהַיְנוּ לְהִתְהַפֵּךְ לְטוֹב גָּמוּר, שֶׁלֹּא יִכְפַּת לֵהּ כְּלָל וּכְלָל שׁוּם דָּבָר, וְיִהְיֶה רַק טוֹב בְּלִי שׁוּם צַד קְפִידָא בָּעוֹלָם, זֶה זָכָה רַק בְּאֶרֶץ־יִשְׂרָאֵל. שָׁם זָכָה לָזֶה שֶׁנִּתְבַּטֵּל הַכַּעַס בְּתַכְלִית הַבִּטּוּל, וְזָכָה וְנַעֲשָׂה טוֹב מַמָּשׁ, וְלֹא נִשְׁאַר בּוֹ שׁוּם צַד קְפִידָא בְּעָלְמָא. עַד שֶׁאַחַר־כָּךְ אֲפִלּוּ מִי שֶׁהָיָה עוֹשֶׂה לוֹ כָּל הָרָעוֹת שֶׁבָּעוֹלָם לֹא הָיָה בְּלִבּוֹ שׁוּם צַד שִׂנְאָה וּקְפֵדָא עָלָיו, אַדְּרַבָּא הָיָה אוֹהֲבוֹ וְלֹא הָיָה בְּלִבּוֹ עָלָיו כְּלָל, כִּי הָיָה רַק כֻּלּוֹ טוֹב מַמָּשׁ. וְגֹדֶל עֹצֶם הַפְלָגַת מִדַּת טוּבוֹ הָיָה מְפֻרְסָם לְכָל מַכִּירָיו, כִּי הָיָה רַק כֻּלּוֹ טוֹב בְּלִי שׁוּם צַד קְפֵדָה וָכַעַס כְּלָל רַק כֻּלּוֹ טוֹב.",
                "וְזֶה זָכָה בְּאֶרֶץ־יִשְׂרָאֵל כַּנַּ\"ל (וּכְבָר מְבֹאָר בִּסְפָרָיו הַקְּדוֹשִׁים, תּוֹרָה עַל זֶה, שֶׁדַּיְקָא בְּאֶרֶץ־יִשְׂרָאֵל זוֹכִין לִבְחִינַת זוֹ שֶׁהוּא בְּחִינַת \"אֶרֶךְ אַפַּיִם\" הֶפֶךְ כַּעַס וַחֲרוֹן אַף. וְשֶׁבִּשְׁבִיל זֶה נִתְאַוָּה מֹשֶׁה רַבֵּנוּ לְאֶרֶץ־יִשְׂרָאֵל וְכוּ' כְּמוֹ שֶׁכָּתוּב: \"וַיְמַהֵר מֹשֶׁה וַיִּקֹּד אַרְצָה\" וְדָרְשׁוּ רַבּוֹתֵינוּ ז\"ל: 'מָה רָאָה – אֶרֶךְ אַפַּיִם רָאָה' וְכוּ' ע\"ש).",
                "וּבְמִדַּת עֲנָוָה הִתְפָּאֵר עַצְמוֹ מְאֹד שֶׁהוּא עָנָו בְּתַכְלִית הָעֲנָוָה.",
                "וְאָמַר שֶׁאֵין מִי שֶׁזּוֹכֶה לַעֲנָוָה בֶּאֱמֶת, כִּי־אִם מִי שֶׁהוּא בְּמַדְרֵגָה זוֹ, שֶׁיָּכוֹל לוֹמַר עַל־עַצְמוֹ שֶׁהוּא עָנָו. כְּמוֹ מֹשֶׁה רַבֵּנוּ, ע\"ה שֶׁכָּתַב עַל־עַצְמוֹ: \"וְהָאִישׁ מֹשֶׁה עָנָו מְאֹד מִכֹּל הָאָדָם\" וְכוּ'. וּכְמוֹ שֶׁמָּצִינוּ בְּדִבְרֵי רַבּוֹתֵינוּ ז\"ל שֶׁאָמַר רַב יוֹסֵף \"אַל תִּתְנֵי עֲנָוָה דְּאִיכָּא אֲנָא\".",
                "וְהוּא ז\"ל, הָיָה בִּבְחִינָה זוֹ, וְהִתְפָּאֵר עַצְמוֹ בְּעֹצֶם מַעֲלָתוֹ בְּמִדַּת עֲנָוָה בְּתַכְלִית הַבִּטּוּל לְגַמְרֵי."
            ],
            [
                "וְאָמַר: שֶׁהוּא עָנָו בְּתַכְלִית הָעֲנִיווּת בְּכָל הָאֵיבָרִים.",
                "כִּי יֵשׁ אֶחָד שֶׁהוּא עָנָו וְאֵין הָעֲנָוָה בַּלֵּב, וְיֵשׁ שֶׁהוּא עָנָו וְאֵין הָעֲנָוָה מַגִּיעַ בְּאֵיזֶה אֵיבָר. אֲבָל אֶצְלוֹ הָעֲנָוָה בְּתַכְלִית בְּכָל הָאֵיבָרִים כִּי לִבּוֹ וְכָל אֵיבָרָיו הֵם בְּתַכְלִית הַבִּטּוּל."
            ],
            [
                "גַּם הֵבַנּוּ מִדְּבָרָיו, שֶׁהָיָה מְסַפֵּר עִמָּנוּ: שֶׁבִּימֵי נְעוּרָיו, בְּעֵת שֶׁיָּגַע וְטָרַח בִּשְׁבִיל עֲבוֹדַת הַשֵּׁם, הָיוּ לוֹ כַּמָּה וְכַמָּה מִינֵי סִגּוּפִים. וּכְפִי הַנִּשְׁמָע וּמוּבָן מִדְּבָרָיו; שֶׁהָיָה לוֹ כָּל מִינֵי סִגּוּפִים שֶׁבָּעוֹלָם, הֵן גִּלְגּוּל שֶׁלֶג וְכוּ' וְכַיּוֹצֵא.",
                "וְאָמַר, שֶׁהַסִּגּוּף לֶאֱחֹז עַצְמוֹ לִבְלִי לְחַכֵּךְ עַצְמוֹ כְּלָל, זֶהוּ הַסִּגּוּף הַגָּדוֹל בְּיוֹתֵר. דְּהַיְנוּ כְּשֶׁמְּנַשְּׁכִים לָאָדָם הַדְּבָרִים הַשְּׁכִיחִים סָמוּךְ לַבָּשָׂר, וְדֶרֶךְ כָּל אָדָם לְחַכֵּךְ עַצְמוֹ בְּכָל־עֵת שֶׁמַּרְגִּישׁ אֵיזֶה נְשִׁיכָה. וְהָיָה מְקַבֵּל זֹאת לְסִגּוּף לֶאֱנֹס אֶת עַצְמוֹ לִבְלִי לַעֲשׂוֹת שׁוּם חִכּוּךְ, לֹא בַּיָּד וְלֹא בַּגּוּף וְלֹא בְּשׁוּם אֵיבָר. וְאָמַר: שֶׁזֶּהוּ סִגּוּף גָּדוֹל מְאֹד, כִּי הָאָדָם מֻנָּח, וְהַנְּשִׁיכוֹת מִתְגַּבְּרִים אָז בְּיוֹתֵר וְהוּא אָסוּר לוֹ לָזוּז בְּיָדָיו וְלֹא בְּשׁוּם אֵבָר רַק מַרְגִּישׁ כָּל נְשִׁיכָה בַּמֹּחַ. וְהוּא סִגּוּף גָּדוֹל מְאֹד (וּכְבָר שָׁמַעְתִּי זֹאת גַּם מִשְּׁאָר אֲנָשִׁים שֶׁזֶּהוּ סִגּוּף גָּדוֹל מְאֹד).",
                "וְהוּא ז\"ל עָשָׂה הַכֹּל, כָּל מִינֵי סִגּוּפִים שֶׁבָּעוֹלָם. וְהַכֹּל בִּתְמִימוּת וּבֶאֱמֶת עַד שֶׁזָּכָה לְמַה שֶּׁזָּכָה אַשְׁרֵי לוֹ.",
                "גַּם בְּעִנְיַן יִסּוּרִים שֶׁיֵּשׁ עַל רֹב הַצַּדִּיקִים, מַמָּשׁ לֹא נִשְׁמַע וְלֹא נִרְאָה בַּעַל יִסּוּרִין כְּמוֹתוֹ וְאִי־אֶפְשָׁר לְסַפֵּר וּלְבָאֵר. וְהָיָה מָלֵא יִסּוּרִים מִבַּיִת וּמִחוּץ. וּבִתְחִלָּה, קֹדֶם סוֹף יָמָיו הָיָה לוֹ יִסּוּרִים עֲצוּמִים וְנוֹרָאִים אֲשֶׁר לֹא הָיוּ יִסּוּרִים דֻּגְמָתָם בָּעוֹלָם.",
                "וְסִפֵּר: שֶׁהַיִּסּוּרִים שֶׁלּוֹ הֵם בְּיָדוֹ בְּכָל־עֵת שֶׁרוֹצֶה הוּא מְקַבְּלָם עַל־עַצְמוֹ וּבָאִים עָלָיו הַיִּסּוּרִים הַלָּלוּ, וּבְעֵת שֶׁרוֹצֶה לְסַלְּקָם נִסְתַּלְּקִים מֵעָלָיו.",
                "וְעֹצֶם קְשִׁי וְכֹבֶד הַיִּסּוּרִים הַלָּלוּ הָיָה בְּלִי שִׁעוּר. וְאָמְרוּ בִּשְׁמוֹ, שֶׁאָמַר: שֶׁבְּשָׁעָה שֶׁבָּאוּ עָלָיו הַיִּסּוּרִים, מֵעֹצֶם הַפְלָגַת הַצַּעַר וְהַכְּאֵב הַמֻּפְלָג מְאֹד מְאֹד, הָיָה כִּמְעַט יָכוֹל לִנְשֹׁךְ עֵץ בְּשִׁנָּיו מֵעֹצֶם הַכְּאֵב (כְּדֶרֶךְ הָאָדָם שֶׁיֵּשׁ לוֹ יִסּוּרִים מֻפְלָגִים שֶׁמֵּעֹצֶם הַיִּסּוּרִים הוּא חוֹרֵק בְּשִׁנָּיו. וְעָלָיו ז\"ל, הָיוּ יִסּוּרִים כְּבֵדִים וְקָשִׁים כָּל־כָּךְ עַד שֶׁבִּשְׁעַת הַיִּסּוּרִים הָיָה אֶפְשָׁר, שֶׁיַּחְתֹּךְ עֵצִים בְּשִׁנָּיו מֵעֹצֶם הַצַּעַר).",
                "אוּלָם גֹּדֶל וְרִבּוּי הַיִּסּוּרִים הַקָּשִׁים וְהָעֲצוּמִים שֶׁהָיָה לוֹ בְּסוֹף יָמָיו שְׁלשָׁה שָׁנִים רְצוּפִים הָיוּ גְּדוֹלִים וְקָשִׁים עוֹד יוֹתֵר וְיוֹתֵר בְּכִפְלֵי כִּיפְלַיִם אֲשֶׁר אֵין לְשַׁעֵר וּלְהַעֲרִיךְ כְּלָל. (וּקְצָת מִזֶּה יְבֹאָר בְּמָקוֹם אַחֵר אִם יִרְצֶה הַשֵּׁם אֶפֶס קָצֵהוּ. וְיֵשׁ עוֹד הַרְבֵּה בָּזֶה לְסַפֵּר אַךְ הִשְׁמַטְנוּ הָרֹב אֲפִלּוּ מְהַמְּעַט שֶׁאָנוּ יוֹדְעִים, כִּי גַּם זֶה הַמְּעַט הוּא רַב לְסַפֵּר וְלֹא יַסְפִּיקוּ הַרְבֵּה יְרִיעוֹת. וְעוֹד חָזוֹן לַמּוֹעֵד לְבָאֵר יוֹתֵר בְּעֶזְרַת ה' יִתְבָּרַךְ)."
            ],
            [
                "כְּלָל הַדְּבָרִים: שֶׁבְּכָל עִנְיְנֵי קְדֻשָּׁה וּפְרִישׁוּת, הֵן בְּתַאֲו‍ֹות וְהֵן בְּמִדּוֹת וְהֵן בְּעִנְיְנֵי יְגִיעוֹת וַעֲבוֹדוֹת וְּטְרָחוֹת וְיִסּוּרִים וְכוּ' בִּשְׁבִילוֹ יִתְבָּרַךְ, הַכֹּל כַּאֲשֶׁר לַכֹּל, הָיָה חִדּוּשׁ נִפְלָא וְנוֹרָא מְאֹד. וְהָיָה מֻפְשָׁט מִכָּל הַתַּאֲווֹת וּמִכָּל הַמִּדּוֹת בְּתַכְלִית, עַד שֶׁלֹּא נִשְׁאַר לוֹ מִשּׁוּם תַּאֲוָה וּמִדָּה שׁוּם שֶׁמֶץ בְּעָלְמָא. וְזָכָה לְמַעֲלָה נוֹרָאָה מְאֹד מְאֹד בְּתַכְלִית הַמַּעֲלָה. וְאִי־אֶפְשָׁר לְדַבֵּר כְּלָל בְּעֹצֶם הַפְלָגַת מַעֲלָתוֹ כִּי 'כָּל הַמּוֹסִיף גּוֹרֵעַ'.",
                "וְכָל מַה שֶּׁסִּפַּרְנוּ עַד הֵנָּה, אִם אָמְנָם כִּגְנוּת נֶחֶשְׁבוּ כָּל הַסִּפּוּרִים הַנַּ\"ל לְנֶגְדּוֹ לְפִי עֹצֶם מַעֲלָתוֹ שֶׁזָּכָה אַחַר־כָּךְ. עִם כָּל זֶה סִפַּרְנוּ כָּל זֶה מֵעִנְיַן עֲבוֹדָתוֹ וְדַרְכּוֹ בִּימֵי יַלְדוּתוֹ, לְמַעַן נֵדַע וְנַשְׂכִּיל אֵיךְ הַבְּחִירָה חָפְשִׁית וְכָל אָדָם יוּכַל לִזְכּוֹת אִם יִרְצֶה לְמַעֲלָה מֻפְלֶגֶת מְאֹד.",
                "אַף־עַל־פִּי שֶׁנִּדְמֶה לוֹ שֶׁקָּשֶׁה וְכָבֵד עָלָיו הָעֲבוֹדָה מְאֹד, וְאֵין מַנִּיחִין אוֹתוֹ לִכָּנֵס כְּלָל בַּעֲבוֹדָתוֹ יִתְבָּרַךְ כִּי הַתַּאֲווֹת וְהַמִּדּוֹת רוֹדְפִין אַחֲרָיו מְאֹד, אַף־עַל־פִּי־כֵן צָרִיךְ שֶׁיִּהְיֶה עַקְשָׁן בַּעֲבוֹדָתוֹ וְלִבְלִי לְהִסְתַּכֵּל עַל כָּל זֶה.",
                "כִּי בְּסִפּוּרִים הַלָּלוּ יָבִין הֶחָכָם מִדַּעְתּוֹ, אֵיךְ גַּם עַל רַבֵּנוּ הַקָּדוֹשׁ וְהַנּוֹרָא זצוק\"ל עָבַר גַּם־כֵּן כָּל הַמְּנִיעוֹת וְהַכְּבֵדוּת הַנַּ\"ל, וְעָבַר בְּכָל זֶה, וְאַף־עַל־פִּי־כֵן זָכָה לְשַׁבֵּר הַכֹּל מֵחֲמַת שֶׁרָצָה בֶּאֱמֶת בַּעֲבוֹדָתוֹ יִתְבָּרַךְ וּבָחַר בַּחַיִּים בֶּאֱמֶת עַד שֶׁזָּכָה לְמַה שֶּׁזָּכָה.",
                "וְאָמַר: שֶׁאֲפִלּוּ לֹא הָיָה מִזֶּרַע הָאֱלֹקִי הַבַּעַל־שֵׁם־טוֹב זצקו\"ל, רַק אֲפִלּוּ אִם הָיָה מִמִּשְׁפָּחָה הַיְרוּדָה שֶׁבְּיִשְׁרָאֵל, הָיָה זוֹכֶה גַּם־כֵּן לְמַה שֶּׁזָּכָה עַל־יְדֵי עֹצֶם עֲבוֹדָתוֹ וִיגִיעָתוֹ שֶׁיָּגַע וְטָרַח מְאֹד מְאֹד בַּעֲבוֹדָתוֹ יִתְבָּרַךְ."
            ],
            [
                "וְהִקְפִּיד מְאֹד עַל אֵלּוּ הָאֲנָשִׁים שֶׁסּוֹבְרִים שֶׁעִקַּר מַעֲלַת הַצַּדִּיק וְהָשָּׂגָתוֹ שֶׁזּוֹכֶה הוּא מִצַּד הַנְּשָׁמָה לְבַד, מֵחֲמַת שֶׁיֵּשׁ לוֹ נְשָׁמָה גָּבֹהַּ מְאֹד. וְאָמַר: שֶׁלֹּא כֵן הַדָּבָר! רַק הָעִקָּר תָּלוּי בְּמַעֲשִׂים טוֹבִים וִיגִיעוֹת וַעֲבוֹדוֹת.",
                "וְאָמַר בְּפֵרוּשׁ: שֶׁכָּל אָדָם שֶׁבָּעוֹלָם יָכוֹל לִזְכּוֹת לְמַדְרֵגָה הַגָּבֹהַּ בְּיוֹתֵר. כִּי אֵין הַדָּבָר תָּלוּי אֶלָּא בִּבְחִירַת הָאָדָם לְבַד, אִם יִרְצֶה לְרַחֵם עַל־עַצְמוֹ וּלְיַשֵּׁב עַצְמוֹ הֵיטֵב הֵיטֵב מַה שֶּׁטּוֹב לְפָנָיו בֶּאֱמֶת וְכוּ' \"וְהַכֹּל לְפִי רֹב הַמַּעֲשֶׂה\"."
            ],
            [
                "וְעַל־כֵּן, אֲפִלּוּ הַמּוֹפְתִים הַנּוֹרָאִים שֶׁרָאִינוּ מֵרַבֵּנוּ ז\"ל, אֵין אָנוּ עוֹסְקִים בָּזֶה לְסַפְּרָם. כִּי אֵין זֶה שֶׁבַח אֶצְלוֹ כְּלָל, לְפִי עֹצֶם הַפְלָגַת מַעֲלָתוֹ. רַק סִפַּרְנוּ מַה שֶּׁנּוֹגֵעַ לַעֲבוֹדָתוֹ יִתְבָּרַךְ, לְמַעַן יִתְעוֹרֵר הַמַּשְׂכִּיל הֶחָפֵץ בֶּאֱמֶת.",
                "כִּי אֵין שׁוּם תֵּרוּץ בָּעוֹלָם, וְכָל אָדָם יָכוֹל לִזְכּוֹת לְמַעֲלוֹת גְּבֹהוֹת, אִם יֵלֵךְ וְיִתְנַהֵג בְּדַרְכֵי רַבֵּנוּ ז\"ל, שֶׁמְּבֹאָרִים כָּאן בְּסֵפֶר זֶה.",
                "וְהָעִקָּר לִהְיוֹת רָגִיל מְאֹד בִּתְפִלּוֹת וּבַקָּשׁוֹת הַרְבֵּה מְאֹד וּבִפְרָט לְדַבֵּר בֵּינוֹ לְבֵין קוֹנוֹ בַּלָּשׁוֹן שֶׁמְּדַבְּרִים בּוֹ, לְהַרְבּוֹת בְּשִׂיחָה לְפָנָיו יִתְבָּרַךְ לְרַצּוֹתוֹ וּלְפַיְּסוֹ יִתְבָּרַךְ וּלְהִתְחַנֵּן לְפָנָיו שֶׁיְּקָרְבוֹ לַעֲבוֹדָתוֹ בֶּאֱמֶת.",
                "וְדַי בְּהֶעָרָה זוֹ לְכָל הֶחָפֵץ בֶּאֱמֶת:"
            ]
        ],
        "An Account of His Pilgrimage to the Holy Land": [
            [
                "קֹדֶם שֶׁנָּסַע לְאֶרֶץ־יִשְׂרָאֵל, הָיָה בָּקַאמִינִיץ.",
                "וְהַנְּסִיעָה שֶׁלּוֹ לְקַאמִינִיץ הָיְתָה פְּלִיאָה גְּדוֹלָה: כִּי פִּתְאֹם נָסַע מִבֵּיתוֹ וְאָמַר; שֶׁיֵּשׁ לוֹ דֶּרֶךְ לְפָנָיו לִנְסֹעַ.",
                "וְנָסַע מִבֵּיתוֹ עַל הַדֶּרֶךְ שֶׁנּוֹסְעִין לְמֶזִ'בּוּז'. וְאָמַר שֶׁהוּא בְּעַצְמוֹ אֵינוֹ יוֹדֵעַ עֲדַיִן לְהֵיכָן הוּא נוֹסֵעַ. וְנָסַע לְמֶזִ'בּוּז'. וּבְמֶזִ'בּוּז' נִתְוַדַּע לוֹ מִן הַשָּׁמַיִם שֶׁהוּא צָרִיךְ לִנְסֹעַ לְקַאמִינִיץ, וְנָסַע לְקַאמִינִיץ.",
                "וְכָל נְסִיעוֹתָיו הָיוּ בִּפְשִׁיטוּת, כְּדֶרֶךְ אֲנָשִׁים פְּשׁוּטִים, בְּלִי שׁוּם הִתְנַשְּׂאוּת וּבְלִי שׁוּם פִּרְסוּם. אַף־עַל־פִּי שֶׁאָז כְּבָר הָיָה מְפֻרְסָם בָּעוֹלָם, אַף־עַל־פִּי־כֵן הִזְהִיר מְאֹד לַאֲנָשָׁיו שֶׁנָּסְעוּ עִמּוֹ; שֶׁיִּזָּהֲרוּ לִבְלִי לְהוֹדִיעַ בְּשׁוּם מָקוֹם שֶׁהוּא נוֹסֵעַ וְלֹא יָדְעוּ בְּשׁוּם מָקוֹם שֶׁהָיָה שֶׁהוּא נִמְצָא שָׁם, כִּי נָסַע בְּהֶעְלֵם, כְּדֶרֶךְ הַסּוֹחֲרִים.",
                "וְהָיָה בְּקַאמִינִיץ. וְאָז בְּאוֹתוֹ הָעֵת, לֹא הָיָה רַשַּׁאי שׁוּם יְהוּדִי לָדוּר בְּקַאמִינִיץ וְלֹא לָלוּן שָׁם בְּתוֹךְ הָעִיר. רַק כָּל הַיְּהוּדִים הָיוּ דָּרִים חוּץ לָעִיר, וְכָל מִי שֶׁהָיָה לוֹ אֵיזֶה עֵסֶק בְּתוֹךְ הָעִיר הָיָה נִכְנָס לְתוֹךְ הָעִיר בַּיּוֹם וְהָיָה רַשַּׁאי לִהְיוֹת שָׁם כָּל הַיּוֹם. וּבַלַּיְלָה הֻכְרְחוּ כָּל הַיְּהוּדִים לָצֵאת מִן הָעִיר, כִּי לֹא הָיָה רַשַּׁאי שׁוּם יְהוּדִי לָלוּן שָׁם כַּמְפֻרְסָם.",
                "וְנִכְנַס רַבֵּנוּ ז\"ל לְתוֹךְ הָעִיר עִם אִישׁ אֶחָד שֶׁהָיָה עִמּוֹ אָז, וְהָיָה שָׁם עַד הַלַּיְלָה. וּבַלַּיְלָה צִוָּה לְהָאִישׁ שֶׁהָיָה עִמּוֹ שֶׁיֵּצֵא מִן הָעִיר וְהוּא ז\"ל נִשְׁאַר שָׁם לְבַדּוֹ בְּתוֹךְ הָעִיר. וְצִוָּה עַל הָאִישׁ הַנַּ\"ל: שֶׁבְּיוֹם הַמָּחֳרָת יָבוֹא לְתוֹךְ הָעִיר וְיִמְצָאֶנּוּ שָׁם.",
                "וְהוּא ז\"ל לָן שָׁם לְבַדּוֹ בְּתוֹךְ הָעִיר וְאֵין שׁוּם בְּרִיָּה יוֹדֵעַ מֶה עָשָׂה שָׁם.",
                "וּבְיוֹם הַמָּחֳרָת נִכְנַס הָאִישׁ הַנַּ\"ל לְתוֹךְ הָעִיר וּמְצָאוֹ שָׁם. וְאַחַר־כָּךְ נִכְנַס הוּא ז\"ל עִם הָאִישׁ הַנַּ\"ל לְתוֹךְ כַּמָּה וְכַמָּה בָּתִּים וְעָשׂוּ לָהֶם אֵיזֶה שַׁיָּכוּת לִכָּנֵס שָׁם, וּבִקְצָת בָּתִּים צִוּוּ לִתֵּן לָהֶם יַיִן שָׂרָף וְכַיּוֹצֵא בָּזֶה. וְהָיוּ בְּתוֹךְ הַרְבֵּה בָּתִּים מְאֹד. וְאֵין שׁוּם אָדָם בָּעוֹלָם יוֹדֵעַ כַּוָּנָתוֹ מֶה עָשָׂה שָׁם.",
                "וְאַחַר־כָּךְ נָסַע מִשָּׁם לְבֵיתוֹ. וְאַחַר־כָּךְ, אַחַר שֶׁלָּן שָׁם רַבֵּנוּ ז\"ל, מֵאוֹתוֹ הָעֵת וָהָלְאָה – נִתַּן רְשׁוּת לְאַנְשֵׁי קַאמִינִיץ לָדוּר בְּתוֹךְ הָעִיר."
            ],
            [
                "וְאָמַר רַבֵּנוּ ז\"ל: מִי שֶׁיּוֹדֵעַ מִפְּנֵי מָה הָיְתָה אֶרֶץ־יִשְׂרָאֵל תְּחִלָּה בְּיַד כְּנַעַן וְאַחַר־כָּךְ בָּאָה לְיַד יִשְׂרָאֵל, הוּא יוֹדֵעַ מִפְּנֵי מָה הוּא הָיָה תְּחִלָּה בְּקַאמִינִיץ וְאַחַר־כָּךְ בְּאֶרֶץ־יִשְׂרָאֵל."
            ],
            [
                "וְהַנְּסִיעָה לְקַאמִינִיץ הָיְתָה פְּלִיאָה גְּדוֹלָה מְאֹד, וְכָל הָעוֹלָם אָמְרוּ פֵּרוּשִׁים עַל זֶה, קְצָת דּוֹרְשִׁין לְשֶׁבַח וּקְצָת וְכוּ'. אֲבָל כֻּלָּם טָעוּ, אֲפִלּוּ אוֹתָן שֶׁאָמְרוּ לְשֶׁבַח לֹא כִּוְּנוּ כַּוָּנָתוֹ כְּלָל.",
                "וַאֲפִלּוּ אוֹתָן שֶׁיָּדְעוּ קְצָת מֵחֲמַת שֶׁהוּא בְּעַצְמוֹ גִּלָּה לָהֶם אֵיזֶה רֶמֶז, אַף־עַל־פִּי־כֵן לֹא יָדְעוּ כַּוָּנָתוֹ בִּשְׁלֵמוּת.",
                "וּכְבָר אָמַר דָּבָר נָאֶה עַל זֶה עַל מַה שֶּׁהָעוֹלָם טוֹעִין עַצְמָן בּוֹ תָּמִיד בְּכָל מַה שֶּׁהוּא עוֹשֶׂה וְכוּ'."
            ],
            [
                "קְצָת אָמְרוּ: שֶׁנָּסַע כְּדֵי לִמְצֹא שָׁם אֶת הַכְּתָבִים שֶׁל הַבַּעַל־שֵׁם־טוֹב שֶׁסְּגָרָם בְּאֶבֶן, וְאוֹמְרִים קְצָת שֶׁהֵם טְמוּנִים שָׁם בְּקַאמִינִיץ וְאָמְרוּ שֶׁנָּסַע לְשָׁם בִּשְׁבִיל זֶה.",
                "וְהוּא ז\"ל הִתְלוֹצֵץ מִזֶּה וְאָמַר שֶׁלֹּא נָסַע כְּלָל בִּשְׁבִיל זֶה, כִּי אֵינוֹ צָרִיךְ לָהֶם כְּלָל. וְאָמַר, אִלּוּ הָיָה רוֹצֶה אוֹתָן הַכְּתָבִים הָיוּ מְבִיאִים אוֹתָם לְבֵיתוֹ, אַךְ הוּא אֵין צָרִיךְ לָהֶם כְּלָל."
            ],
            [
                "בְּעֶרֶב חַג הַפֶּסַח יָצָא אֲדוֹנֵנוּ מוֹרֵנוּ וְרַבֵּנוּ ז\"ל מֵהַמִּקְוֶה, וְאָמַר לְזֶה שֶׁהָלַךְ עִמּוֹ: שֶׁבְּזֹאת הַשָּׁנָה יִהְיֶה בְּוַדַּאי בָּאָרֶץ הַקְּדוֹשָׁה.",
                "וּבְחַג הַפֶּסַח אָמַר תּוֹרָה עַל פָּסוּק: \"וּשְׁבִילְךָ בְּמַיִם רַבִּים וְעִקְּבוֹתֶיךָ לֹא נוֹדָעוּ\" (וְהִקְשָׁה מֵרֵישָׁא לְסֵיפָא וְאָמַר תּוֹרָה עַל זֶה בְּתֵרוּץ קֻשְׁיָא זוֹ). וּמִתּוֹךְ דִּבְרֵי תּוֹרָתוֹ הַקְּדוֹשָׁה נִתְוַדַּע לְכָל בָּאֵי אֵלָיו – שֶׁבְּוַדַּאי יִסַּע לְאֶרֶץ־יִשְׂרָאֵל."
            ],
            [
                "וְכַאֲשֶׁר שָׁמְעָה אִשְׁתּוֹ זֹאת, שָׁלְחָה בִּתָּהּ אֵלָיו לִשְׁאֹל אוֹתוֹ: 'אֵיךְ אֶפְשָׁר לוֹ לְהַנִּיחַ אוֹתָם, מִי יְפַרְנְסֵם?'.",
                "וְהֵשִׁיב כָּךְ: \"אַתְּ תִּסְעִי לִמְחֻתָּנֵךְ, אֲחוֹתֵךְ הַגְּדוֹלָה יִקַּח אֶחָד אוֹתָהּ לִהְיוֹת בְּבֵיתוֹ מְשָׁרֶתֶת קְטַנָּה (שֶׁקּוֹרִין נִיָאנְקֶע), אֲחוֹתֵךְ הַקְּטַנָּה יִקַּח אֶחָד אוֹתָהּ לְבֵיתוֹ מִצַּד רַחֲמָנוּת, וְאִמֵּךְ תִּהְיֶה מְשָׁרֶתֶת קֶעכִין, וְכָל מַה שֶּׁבְּבֵיתִי אֶמְכֹּר הַכֹּל עַל הוֹצָאַת הַדֶּרֶךְ\".",
                "וְכַאֲשֶׁר שָׁמְעוּ זֹאת בְּנֵי בֵיתוֹ, גָּעוּ כֻּלָּם בִּבְכִיָּה וּבָכוּ כַּמָּה יָמִים. וְלֹא הָיָה לוֹ שׁוּם רַחֲמָנוּת עֲלֵיהֶם,",
                "וְאָמַר: כִּי לָא סַגִּי, בְּלָאו הָכִי, יִהְיֶה אֵיךְ שֶׁיִּהְיֶה הוּא יִסַּע בְּוַדַּאי, כִּי רֻבּוֹ כְּבָר הוּא שָׁם וּמִעוּטָא בָּתַר רֻבָּא אַזְלָא. (וְאָמַר בְּזֶה הַלָּשׁוֹן: וָוארִין דִּי גְרֶעסְטִי הֶעלְפְט אִיז שׁוֹין דָּארְט וְכוּ').",
                "וְאָמַר: אֲנִי רוֹצֶה לִנְסֹעַ לְאֶרֶץ־יִשְׂרָאֵל וַאֲנִי יוֹדֵעַ גֹּדֶל הַמְּנִיעוֹת וְהָעִכּוּבִים שֶׁיִּהְיוּ לִי עַל זֶה בְּלִי שִׁעוּר וָעֵרֶךְ. אַךְ כָּל זְמַן שֶׁהַנְּשָׁמָה בְּקִרְבִּי, כָּל זְמַן שֶׁיִּהְיֶה לִי רוּחַ חַיִּים בְּאַפִּי, אֶמְסֹר נַפְשִׁי וְאֶסַּע בְּכָל כֹּחִי לְשָׁם, וְכָל עוֹד נַפְשִׁי בִּי אֶסַּע לְשָׁם \"וַה' הַטּוֹב בְּעֵינָיו יַעֲשֶׂה\"."
            ],
            [
                "וְאָמַר: \"עַל כָּל פְּסִיעָה וּפְסִיעָה שֶׁל נְסִיעַת אֶרֶץ־יִשְׂרָאֵל יִהְיֶה לִי מְסִירַת נֶפֶשׁ\". וְאָמַר: \"אֲנִי רוֹצֶה לִנְסֹעַ מִיָּד, אֵיךְ שֶׁיִּהְיֶה, אֲפִלּוּ בְּלִי מָעוֹת, אַךְ מִי שֶׁיִּרְצֶה לְרַחֵם עָלַי יִתֵּן לִי מָעוֹת עַל הוֹצָאוֹת\".",
                "וְתֵכֶף נָסְעוּ אַנְשֵׁי שְׁלוֹמֵנוּ בָּעֲיָרוֹת הַסְּמוּכִים וְקִבְּצוּ מִיָּד אֵיזֶה סַךְ לְמַעַן יִהְיֶה לוֹ עַל כָּל פָּנִים עַל הוֹצָאוֹת לִנְסֹעַ מִבֵּיתוֹ, כִּי הַנְּסִיעָה הָיְתָה בִּנְחִיצוּת גְּדוֹלָה וְרָאוּ שֶׁאִי־אֶפְשָׁר לְעַכְּבוֹ בְּשׁוּם אֹפֶן אֵיזֶה זְמַן כְּלָל.",
                "וְנָסַע מִיָּד בִּזְרִיזוּת מִבֵּיתוֹ בְּחַ\"י אִיָּר וְהִמְתִּיק סוֹד יַחְדָּו עִם אִישׁ אֶחָד מֵאֲנָשָׁיו שֶׁיִּסַּע עִמּוֹ בְּצַוְתָּא חֲדָא."
            ],
            [
                "וּבְחַ\"י אִיָּר נָסַע מִבֵּיתוֹ מִקְּהִלַּת־קֹדֶשׁ מֶדְוֶדִיוְקָא לָעִיר נִיקוֹלַיֶיב. וְשָׁם הָיָה סְפִינָה עֲבוּר חִטִּים וְנָסַע עִם אוֹתָהּ הַסְּפִינָה דֶּרֶךְ אָדֶס.",
                "כִּי מִקֹּדֶם הָיוּ הַמְשֻׁלָּחִים וּשְׁאָר אֲנָשִׁים, יְרֵאִים לִנְסֹעַ דֶּרֶךְ אָדֶס, כִּי אָמְרוּ שֶׁהַיָּם מְסֻכָּן דֶּרֶךְ שָׁם. וְהוּא בְּחָכְמָתוֹ הַגְּדוֹלָה הֵבִין תֵּכֶף שֶׁטּוֹב יוֹתֵר מִכַּמָּה טְעָמִים לִנְסֹעַ עַל הַסְּפִינָה מֵאָדֶס. כִּי מְקַצְּרִים אֶת הַדֶּרֶךְ הָרַבָּה שֶׁיֵּשׁ מִמְּדִינָתֵנוּ לְגַלָּץ גַּם יוֹצְאִים מִן הַסַּכָּנָה שֶׁיֵּשׁ כְּשֶׁנּוֹסְעִים מִגַּלָּץ, שֶׁיֵּשׁ סַכָּנָה גְּדוֹלָה כְּשֶׁיּוֹרְדִים מֵהַנָּהָר טוּנָא עַל הַיָּם כַּמְפֻרְסָם. עַל־כֵּן לֹא הִשְׁגִּיחַ כְּלָל עַל דִּבְרֵי הָעוֹלָם וְנָסַע מִנִּיקוֹלַיֶיב דֶּרֶךְ אָדֶס, לִסְטַנְבּוּל."
            ],
            [
                "וְצִוָּה לְהָאִישׁ שֶׁהָיָה עִמּוֹ לִקְנוֹת נְיָר הַרְבֵּה וּדְיוֹ. וּמִיָּד בְּבוֹאָם עַל הַסְּפִינָה הִתְחִיל לִכְתֹּב תּוֹרָה. וְהִזְהִיר אֶת הָאִישׁ הַנַּ\"ל לְבַל יְעַיֵּן כְּלָל בְּמִכְתָּבוֹ, וְהֻכְרַח הָאִישׁ לְהַבְטִיחַ לוֹ בְּ'הֵן' שֶׁלּוֹ, וְאָז הֶאֱמִין לוֹ וְנָתַן לוֹ הַמַּפְתֵּחַ מֵהַתֵּבָה.",
                "וּבִיצִיאָתָם מֵאָדֶס, שָׁם לִוּוּ אוֹתוֹ הַרְבֵּה אֲנָשִׁים מְאֹד בְּכָבוֹד גָּדוֹל, וְנָסְעוּ אַחֲרָיו כַּמָּה עֲגָלוֹת וְלִוּוּ אוֹתוֹ בְּשִׁיר בְּמִשְׁתֶּה וְשִׂמְחָה גְּדוֹלָה מְאֹד.",
                "וּבְבוֹאָם לַסְּפִינָה, וְהִתְחִילוּ לֵילֵךְ עַל הַיָּם הַשָּׁחוֹר, תֵּכֶף בַּמֵּעֵת־לְעֵת הָרִאשׁוֹן הָיָה 'פַּרְטִינֶע' גְּדוֹלָה דְּהַיְנוּ רוּחַ סְעָרָה, עַד שֶׁהַגַּלִּים קָפְצוּ עַל הַסְּפִינָה. וְהֻכְרְחוּ לִהְיוֹת בְּחֶדֶר סָגוּר וּמְסֻגָּר מֵחֲמַת הַמַּיִם שֶׁלֹּא יָבוֹאוּ עֲלֵיהֶם. וְהָיוּ בְּרָקִים וּרְעָמִים וְרוּחוֹת גְּדוֹלוֹת בְּלִי עֵרֶךְ. וְהָיָה פַּחַד גָּדוֹלמֵרַעַשׁ הָרְעָמִים וְהַגְּשָׁמִים וּשְׁאוֹן הַגַּלִּים וּמֵחֲמַת פַּחַד לֹא הָיָה בְּאֶפְשָׁרִי לִישֹׁן בַּלַּיְלָה וְכוּ'.",
                "וְאַחַר אַרְבָּעָה יָמִים בָּאוּ לִסְטַנְבּוּל. וְיָשְׁבוּ עַל הַסְּפָר, כִּי לֹא הָיוּ יוֹדְעִים בְּאֵיזֶה בַּיִת לִכְנֹס, כִּי לֹא הָיוּ יְכוֹלִים לְהַכִּיר בֵּין יִשְׁמָעֵאל לִיְהוּדִי וְלֹא יָכְלוּ לִשְׁאֹל מֵחֲמַת שֶׁלֹּא הָיוּ יוֹדְעִים לְשׁוֹנָם.",
                "וּבִרְאוֹתָם שָׁם שֶׁהֵם יוֹשְׁבִים עַל הַסְּפָר, הָלְכוּ וּמָצְאוּ אִישׁ אֶחָד מְתֻרְגְּמָן, שֶׁיּוֹדֵעַ גַּם לְשׁוֹנֵנוּ וְהָיָה מֵלִיץ בֵּינוֹתָם. וּמִיָּד שָׂכְרוּ לָהֶם אַכְסַנְיָא טוֹבָה בַּחֵלֶק הַנִּקְרָא 'גַּאלִיטָא'.",
                "וְכַאֲשֶׁר נִכְנְסוּ לְשָׁם אַחַר שָׁעָה אוֹ שְׁתַּיִם, אָמַר: שֶׁאֵין רְצוֹנוֹ לַעֲמֹד שָׁם. וְשָׁאַל אוֹתוֹ הַמֵּלִיץ: \"אֶפְשָׁר טוֹב לִפְנֵיכֶם לִהְיוֹת בְּעִקַּר סְטַנְבּוּל, דְּהַיְנוּ בְּעִיר הַמְּלוּכָה שֶׁשָּׁם דִּירַת הַתּוֹגָר, וְשָׁם אֵין שׁוּם זוּג רַשַּׁאי לָבוֹא לְשָׁם כִּי־אִם זְכָרִים לְבַד\". וְהֵשִׁיב: שֶׁשָּׁם בְּוַדַּאי טוֹב לְפָנָיו.",
                "וְגִלָּה לוֹ, שֶׁיֵּשׁ שָׁם שְׁלוּחֵי דְרַבָּנָן מֵאֶרֶץ־יִשְׂרָאֵל וְעִמָּם עוֹד שְׁנֵי אֲנָשִׁים מִמְּדִינָתֵנוּ שֶׁהָיוּ בְּאֶרֶץ־יִשְׂרָאֵל וְעַכְשָׁו הֵם חוֹזְרִים לְבֵיתָם וְנוֹסְעִים מֵאֶרֶץ־יִשְׂרָאֵל לְחוּץ־לָאָרֶץ.",
                "וְכַאֲשֶׁר שָׁמַע זֹאת אָמַר הוּא ז\"ל, לְהָאִישׁ הַנַּ\"ל שֶׁהָיָה עִמּוֹ: \"אֲנִי מַזְהִיר אוֹתְךָ לְבַל תְּגַלֶּה אוֹתִי כְּלָל וְלֹא תַּגִּיד כְּלָל מִי אָנֹכִי אִם יִשְׁאֲלוּ עָלַי\".",
                "וְיָצְאוּ לְשָׁם לָעִיר הַנַּ\"ל. וּבְבוֹאָם לְשָׁם מִיָּד הִכִּיר אֶחָד מִשְּׁנֵי הָאֲנָשִׁים הַנַּ\"ל (שֶׁנָּסְעוּ מֵאֶרֶץ־יִשְׂרָאֵל לְבֵיתָם) אֶת הָאִישׁ שֶׁנָּסַע עִם רַבֵּנוּ ז\"ל, וְשָׁאַל אוֹתוֹ: \"מָה אַתָּה עוֹשֶׂה כָּאן?\" הֵשִׁיב לוֹ: \"אֲנִי נוֹסֵעַ עִם זֶה הָרַךְ בַּשָּׁנִים לְאֶרֶץ הַקֹּדֶשׁ\". וְשָׁאַל אוֹתוֹ \"מִי הוּא זֶה?\" וְהֵשִׁיב לוֹ שֶׁיֵּשׁ לוֹ בִּילֶעט מֵהַקָּרְדַאן שֶׁל הַקִּירָ\"ה מֵאוֹסְטְרַייךְ (רִשְׁיוֹן מִנְּצִיג הַקֵּיסָר הָאוֹסְטְרִי) וְלֹא רָצָה לְגַלּוֹת לוֹ מִי הוּא בְּעַצְמוֹ, כַּאֲשֶׁר הִזְהִיר אוֹתוֹ רַבֵּנוּ ז\"ל כַּנַּ\"ל.",
                "וְנִכְנְס בְּלִבָּם עַל רַבֵּנוּ ז\"ל, שֶׁהוּא נוֹסֵעַ מֵהַקָּרְדַאן לַחֲלֹק עַל הֶחָסִיד הַמְפֻרְסָם בּוּצִינָא קַדִּישָׁא מוֹרֵנוּ הָרַב אַבְרָהָם קַלִּיסְקֶר ז\"ל וְהַנִּלְוִים אֵלָיו. וְנִכְנְסוּ בְּטָעוּת זֶה עַד שֶׁהָיָה לָהֶם הוֹכָחוֹת גְּדוֹלוֹת עַל זֶה לְפִי טָעוּתָם. וְנִדְמָה לָהֶם כְּאִלּוּ הוּא ז\"ל הוּא מְשֻׁלָּח מֵאֲנָשִׁים רַבִּים בִּשְׁבִיל לַחֲלֹק עָלָיו.",
                "וְהִתְחִילוּ לַחֲקֹר אֵצֶל הָאִישׁ הַנַּ\"ל שֶׁהָיָה עִם רַבֵּנוּ ז\"ל, אִם יֵשׁ לוֹ אִגֶּרֶת?, וְהֵשִׁיב: שֶׁאֵין לוֹ. וְשָׁאֲלוּ אוֹתוֹ: מַה כַּוָּנָתוֹ בִּנְסִיעָה זוֹ לְאֶרֶץ־יִשְׂרָאֵל?, וְהֵשִׁיב: שֶׁאֵינוֹ יוֹדֵעַ כַּוָּנָתוֹ.",
                "וְלֹא רָצוּ עוֹד לִסְמֹךְ עַל הָאִישׁ הַנַּ\"ל וְאָמְרוּ שֶׁגַּם הוּא מְרַמֶּה אוֹתָם. וְאָמְרוּ: \"אַף־עַל־פִּי שֶׁמִּכְּבָר אָנוּ מַכִּירִים אוֹתְךָ לְאִישׁ כָּשֵׁר, אֲבָל עַכְשָׁו שׁוּב אֵין אָנוּ יוֹדְעִים אִם עוֹדְךָ מַחֲזִיק בְּתֻמָּתְךָ\".",
                "וְשָׁאֲלוּ אוֹתוֹ: \"שָׁאַלְתָּ אֶת רַבְּךָ רַבִּי נַחְמָן מִמֶּעדְוֶעדִבְקָא אִם לִנְסֹעַ עִם הָאִישׁ הַזֶּה?\" אָמַר לָהֶם: \"הֵן\". אֲבָל הֵם לֹא סָמְכוּ עוֹד עַל דְּבָרָיו כַּנַּ\"ל כִּי נִדְמָה לָהֶם בְּבֵרוּר עַל רַבֵּנוּ ז\"ל, כְּאִלּוּ הוּא אִישׁ מִרְמָה ח\"ו, וְנוֹסֵעַ לַחֲלֹק עַל אַנְשֵׁי אֶרֶץ־יִשְׂרָאֵל.",
                "וְהָלְכוּ אֶצְלוֹ ז\"ל בְּעַצְמוֹ לַחֲקֹר אֶצְלוֹ, מִי הוּא וּמֵאֵיזֶה מָקוֹם הוּא וּמֵאֵיזֶה מִשְׁפָּחָה? וְלֹא רָצָה לְגַלּוֹת כְּלָל. וְדִבְּרוּ אִתּוֹ בְּחָכְמָתָם וְרָצוּ לַחֲקֹר בְּכַמָּה אֳפָנִּים כְּדֵי לְהוֹצִיא מִמֶּנּוּ אֵיזֶה דִּבּוּר, לְהָבִין מִמֶּנּוּ עַל־יְדֵי־זֶה מִי הוּא?. וְהוּא הֵשִׁיב לָהֶם עַל כָּל שְׁאֵלוֹתָם בְּחָכְמָתוֹ, וְלֹא יָכְלוּ לְהָבִין כְּלָל, וּבִלְבֵּל דַּעְתָּם מְאֹד מְאֹד, וְרִמָּה אוֹתָם, וְעִקֵּם אֶת מֹחָם, עַד שֶׁלֹּא יָכְלוּ לַעֲמֹד עָלָיו כְּלָל לְהָבִין מִמֶּנּוּ לֹא דָּבָר וְלֹא חֲצִי דָּבָר.",
                "וּבְכָל פַּעַם נִדְמָה לָהֶם לְאִישׁ אַחֵר. לְמָשָׁל, שֶׁשָּׁאֲלוּ אוֹתוֹ: אִם הוּא כֹּהֵן? הֵשִׁיב: הֵן. אַחַר־כָּךְ בְּיוֹם שֶׁאַחַר זֶה שָׁאֲלוּ אוֹתוֹ פִּתְאֹם: אִם הוּא יִשְׂרָאֵל? הֵשִׁיב: הֵן. שָׁאֲלוּ אוֹתוֹ: \"אֶתְמוֹל אָמַרְתָּ שֶׁאַתָּה כֹּהֵן וְעַכְשָׁו אַתָּה אוֹמֵר שֶׁאַתָּה יִשְׂרָאֵל?\" וְהֵשִׁיב: \"כֹּהֵן זֶה מִדַּת חֶסֶד וְיִשְׂרָאֵל מִדָּה אַחֶרֶת, וּבָרוּךְ הַשֵּׁם שֶׁיֵּשׁ בִּי מִדָּה זֹאת וְגַם מִדָּה זֹאת\".",
                "וְאָמְרוּ לוֹ: \"נִכָּר אַתָּה שֶׁאַתָּה מֵהַחוֹלְקִים בְּוַדַּאי, וְאֵינְךָ רוֹצֶה לְגַלּוֹת\". וְהִתְחִילוּ לִשְׂנֹא אוֹתוֹ בְּתַכְלִית הַשִּׂנְאָה, וּבִזּוּ אוֹתוֹ בְּכָל מִינֵי בִּזְיוֹנוֹת, וְקִלְּלוּ אוֹתוֹ בִּקְלָלוֹת נִמְרָצוֹת בְּלִי שִׁעוּר וָעֵרֶךְ כַּמָּה יָמִים. וְרֹב הַבִּזְיוֹנוֹת הָיָה מֵאֶחָד מִשְּׁנֵי הָאֲנָשִׁים הַנַּ\"ל.",
                "וְהוּא ז\"ל הִתְחִיל לְבַקֵּשׁ אוֹתָם וְאָמַר לָהֶם: \"זֹאת תֵּדְעוּ, שֶׁבְּוַדַּאי לֹא אֲגַלֶּה עִקַּר כַּוָּנַת נְסִיעָתִי לְאֶרֶץ־יִשְׂרָאֵל , כִּי מִלִּבִּי לְפוּמִי לֹא גִּלִּיתִי, וְאַף־עַל־פִּי כֵן, מַה טּוֹב וּמַה נָעִים שֶׁבֶת אַחִים גַּם יָחַד, אַף־עַל־פִּי שֶׁלֹּא יֵדַע אֶחָד עִקַּר כַּוָּנַת חֲבֵרוֹ\".",
                "וְהֵשִׁיבוּ לוֹ: \"אִם אַתָּה תְּגַלֶּה לָנוּ כַּוָּנָתְךָ: בְּוַדַּאי יַגִיעַ לְךָ טוֹבָה גְדוֹלָה עַד מְאֹד\". וְהֵשִׁיב לָהֶם: \"אֲנִי אֵינִי רוֹצֶה לְקַבֵּל טוֹבָה מִכֶּם וְלֹא אֲגַלֶּה לָכֶם עִקַּר כַּוָּנָתִי בְּשׁוּם אֹפֶן. אַדְּרַבָּא אַתֶּם תּוּכְלוּ לְקַבֵּל טוֹבָה מֵאִתִּי אִם תִּרְצוּ\".",
                "הֵשִׁיבוּ לוֹ: \"נִרְאֶה בִּלְשׁוֹנְךָ שֶׁאַתָּה מְדַבֵּר בִּלְשׁוֹנוֹת הַמְפֻרְסָמִים הַגְּדוֹלִים כְּמוֹ ר' בָּרוּךְ וְרַבִּי שָׁלוֹם וְרַבִּי נַחְמָן וְכוּ' שֶׁדַּרְכָּם לְדַבֵּר גְּדוֹלוֹת בְּלָשׁוֹן נִסְתָּר, אַךְ בְּוַדַּאי אֵין אַתָּה אֶחָד מֵהֶם, כִּי נִרְאֶה שֶׁאַתָּה בְּוַדַּאי מֵהַחוֹלְקִים עַל הַצַּדִּיק הַנַּ\"ל\".",
                "וְאָמְרוּ לוֹ: שֶׁקֹּדֶם שֶׁיָּבוֹא לְאֶרֶץ־יִשְׂרָאֵל יִהְיֶה שָׁם אִגֶּרֶת בְּאֶרֶץ־יִשְׂרָאֵל; שֶׁהוּא מֵהַחוֹלְקִים וְהַמְרַגְּלִים, לְבַל יוּכַל לְהַטְעוֹת אוֹתָם.",
                "גַּם הָלְכוּ לְהַסַּרְסוּר מֵהַסְּפִינוֹת, וְהוּא מֵאַנְשֵׁי פּוֹלִין וְנָשָׂא אִשָּׁה מֵהַפְרֶענְקֶען וַחֲמוֹתוֹ הִיא יוֹצֵאת וְנִכְנֶסֶת בְּבֵית הַתּוֹגָר, וְהָאִישׁ הַהוּא הוּא אִישׁ גָּדוֹל שָׁם.",
                "וְהָלְכוּ אֵלּוּ הָאֲנָשִׁים הַנַּ\"ל אֶל זֶה הַסַּרְסוּר וּבִקְּשׁוּ אוֹתוֹ וְאָמְרוּ לוֹ: \"לְמַעַן הַשֵּׁם, לְבַל תַּנִּיחַ אֶת הָאִישׁ הַזֶּה לִנְסֹעַ לְהָתָם [לשם] כִּי הוּא מֵהַחוֹלְקִים וְרוֹצֶה לַעֲשׂוֹת גֵּרוּשׁ שָׁם ח\"ו, וְאִם תּוּכַל לַעֲשׂוֹת לוֹ אֵיזֶה רָעָה – שְׂכָרְךָ כָּפוּל מִן הַשָּׁמַיִם\". וְרַבֵּנוּ ז\"ל וְהָאִישׁ שֶׁהָיָה עִמּוֹ לֹא יָדְעוּ מִזֶּה."
            ],
            [
                "כְּלַל הַדָּבָר, כִּי אֵלּוּ הָאֲנָשִׁים הַנַּ\"ל בִּזּוּ אוֹתוֹ ז\"ל, בְּכָל מִינֵי בִּזְיוֹנוֹת וְכוּ', וְהוּא סָבַל הַכֹּל וְלֹא רָצָה לְגַלּוֹת לָהֶם בְּשׁוּם אֹפֶן מִי הוּא. וְרִמָּה אוֹתָם בְּכַוָּנָה וּבִלְבֵּל דַּעְתָּם מְאֹד מְאֹד, עַד שֶׁהָיוּ מְבַזִּים אוֹתוֹ בְּכָל פַּעַם עַל שֶׁבְּכָל פַּעַם הוּא מְשַׁנֶּה עִנְיָנָיו, פַּעַם אֶחָד דִּבֵּר עִמָּהֶם עַד שֶׁנִּדְמָה לָהֶם בְּבֵרוּר שֶׁהוּא מִלַּגּוֹרְנָא (עִיר בְּאִטַלְיָא) וְכוּ' וְאַחַר־כָּךְ רָאוּ שֶׁלֹּא כֵּן הוּא וּבִזּוּ אוֹתוֹ מְאֹד מְאֹד.",
                "וּפַעַם אֶחָד דִּבֵּר עִמָּהֶם וְנִדְמָה לָהֶם שֶׁהוּא בֶּן הַקָּאמַרְנֶער, (דְּהַיְנוּ בֶּן הַמַּגִּיד מִקָּאמַרְנָא [ר' משה יוסף ליקוורניק] שֶׁהָיָה אָז מַחֲלֹקֶת גָּדוֹל עִמּוֹ כַּמְפֻרְסָם). וְאַחַר־כָּךְ בְּתוֹךְ הַדְּבָרִים הִתְחִיל הוּא ז\"ל לְקַלֵּל אֶת הַקָּאמַרְנֶער וְגָעֲרוּ בּוֹ: \"הֲלֹא הוּא אָבִיךָ?!\" וְרָאוּ שֶׁעֲדַיִן לֹא עָמְדוּ עָלָיו.",
                "וּבְכָל פַּעַם הָיָה לוֹ שֵׁם אַחֵר, וּבְכָל שֵׁם שֶׁקָּרְאוּ אוֹתוֹ, נַעֲנָה לָהֶם וּבָא אֲלֵיהֶם. פִּתְאֹם יָצָא מִפִּיהֶם וְקָרְאוּ: \"יְשַׁעְיָה!\" כְּדֵי לְנַסּוֹתוֹ, אִם הוּא בֶּן הַקָּאמַרְנֶער שֶׁשְּׁמוֹ יְשַׁעְיָה, וּבָא הוּא ז\"ל תֵּכֶף וּמִיָּד אֲלֵיהֶם וְנִדְמָה לָהֶם בְּוַדַּאי שֶׁהוּא בֶּן הַקָּאמַרְנֶער. וְאָמְרוּ לוֹ: \"אַתָּה הוּא בְּוַדַּאי בֶּן הַנַּ\"ל\". וְהֵשִׁיב לָהֶם וְהוֹכִיחַ לָהֶם שֶׁאֵינוֹ בְּנוֹ.",
                "בְּתוֹךְ כָּךְ הִתְחִילוּ לְדַבֵּר מֵהַמַּתָּנָה שֶׁשָּׁלַח הַקָּאמַרְנֶער לִבְנוֹ, וְהִתְחִיל הוּא ז\"ל תֵּכֶף לְבַקְּשָׁם וּלְהַפְצִיר אוֹתָם שֶׁיִּהְיוּ מַרְאִין לוֹ אֶת הַמַּתָּנָה שֶׁלּוֹ וְרָאוּ שׁוּב שֶׁהוּא בְּנוֹ. וְאַחַר־כָּךְ דִּבְּרוּ עִמּוֹ עוֹד וְקִלְּלוּ אוֹתוֹ. וְנִבְהֲלוּ מְאֹד מְאֹד וּבָאוּ בְּכַעַס גָּדוֹל וּבִזּוּ אוֹתוֹ מְאֹד מְאֹד.",
                "וּכְשֶׁשָּׁאֲלוּ אוֹתוֹ: \"לָמָה אַתָּה אוֹמֵר עַכְשָׁו שֶׁשִּׁמְךָ כָּךְ וְאַחַר־כָּךְ שֵׁם אַחֵר וְכֵן בְּשֵׁם מְקוֹמְךָ?\", הֵשִׁיב לָהֶם גַּם־כֵּן שֶׁכָּל שֵׁם וְשֵׁם הוּא כְּפִי הַמִּדָּה וְהַסְּפִירָה שֶׁנֹּאחֵז בּוֹ וְכוּ' וַאֲנִי בָּרוּךְ הַשֵּׁם כָּלוּל מִכֻּלָּם.",
                "וְכָל מַה שֶּׁעָבַר בְּעִנְיָן זֶה יִקְצְרוּ הֲמוֹן יְרִיעוֹת לְסַפֵּר. וְהוּא ז\"ל, הָיָה מְעוֹרֵר אוֹתָם לִפְעָמִים מֵהַשֵּׁנָה, וְהִתְחִיל לְדַבֵּר עִמָּהֶם עַד שֶׁבָּאוּ בְּכַעַס גָּדוֹל וְהִתְחִילוּ עוֹד לְקַלֵּל וּלְבַזּוֹת אוֹתוֹ מְאֹד.",
                "וּבְעֶרֶב־שַׁבַּת־קֹדֶשׁ בָּאוּ הֵם מִבֵּית הַטְּבִילָה, וְהוּא ז\"ל הָיָה שׁוֹכֵב עַל הַדַּרְגָּשׁ יָחֵף בְּלִי חֲגוֹרָה וּבְלִי כּוֹבַע עֶלְיוֹן. וְשָׁאַל אוֹתָם: \"מִפְּנֵי מָה בְּכָל הַשָּׁבוּעַ הַגּוּף שֶׁלִּי קַל וְאֵין לִי כְּבֵדוּת וְעַכְשָׁו יֵשׁ לִי כְּבֵדוּת גָּדוֹל מְאֹד, עַד שֶׁכִּמְעַט אֵינִי יָכוֹל לַעֲמֹד מִמָּקוֹם זֶה?\"",
                "וְהֵשִׁיבוּ לוֹ: \"מֵחֲמַת שֶׁבְּכָל עֶרֶב־שַׁבַּת־קֹדֶשׁ הַנְּשָׁמָה זוֹ עוֹלָה לְמַעְלָה וּנְשָׁמָה הַיְתֵרָה בָּאָה לְמַטָּה, וְאֶצְלְךָ הָלְכָה הַנְּשָׁמָה שֶׁלְּךָ וּנְשָׁמָה יְתֵרָה אֵינְךָ זוֹכֶה לְקַבֵּל עַל־כֵּן נִשְׁאָר גּוּפְךָ כְּאֶבֶן\".",
                "וְהֵשִׁיב לָהֶם: \"אוֹי לָכֶם, וַאֲפִלּוּ בְּדָבָר קַל כָּזֶה אֵינְכֶם יוֹדְעִים מַה לְּהָשִׁיב\".",
                "וּבִקֵּשׁ אוֹתָם שֶׁיְּקַבְּלוּ אוֹתוֹ עַל שַׁבָּת אֶצְלָם וְלֹא רָצוּ. וּבְשַׁבָּת קִבְּלוּ אֶת הָאִישׁ שֶׁהָיָה עִמּוֹ אֶצְלָם עַל שַׁבָּת, וְאוֹתוֹ לֹא רָצוּ לְקַבֵּל וְהֻכְרַח לֶאֱכֹל מַאַכְלֵי חָלָב (כִּי לֹא רָצוּ לֶאֱכֹל שָׁם בָּשָׂר. רַק הֵם, הָיָה לָהֶם אֵיזֶה שׁוֹחֵט).",
                "וְגַם בְּשַׁבָּת הָיָה לָהֶם מַחֲלֹקֶת גָּדוֹל מְאֹד עִמּוֹ, וְרָצוּ לְדָחְפוֹ לַחוּץ כִּי הוּא נִכְנַס אֶצְלָם אַף־עַל־פִּי שֶׁלֹּא אָכַל עִמָּהֶם, וְהֵם הִתְחִילוּ לָרִיב עִמּוֹ עַד שֶׁרָצוּ לְדָחְפוֹ לַחוּץ וְהָיָה רַעַשׁ גָּדוֹל שָׁם. וְכֵן בַּבֹּקֶר הָיָה גַּם־כֵּן כָּךְ.",
                "כְּלַל הַדָּבָר, כִּי הוּא ז\"ל עָשָׂה בְּכַוָּנָה, וְהִנִּיחַ עַצְמוֹ לְבַזּוֹת בְּכָל מִינֵי בִּזְיוֹנוֹת. וְאָמַר לְהָאִישׁ שֶׁהָיָה עִמּוֹ: שֶׁאֵלּוּ הַבִּזְיוֹנוֹת יִהְיוּ לוֹ טוֹבָה גְּדוֹלָה בַּהֲלִיכָה וּבַחֲזָרָה. כִּי גֹּדֶל עֹצֶם הַמְּנִיעוֹת הַגְּדוֹלוֹת שֶׁהָיָה לוֹ לָבוֹא לְאֶרֶץ־יִשְׂרָאֵל אִי־אֶפְשָׁר לְשַׁעֵר וּלְהַעֲרִיךְ וּלְסַפֵּר. וְלֹא הָיָה לוֹ בְּאֶפְשָׁרִי לָבוֹא לְאֶרֶץ־יִשְׂרָאֵל כִּי אִם עַל־יְדֵי קַטְנוּת זֹאת, כַּאֲשֶׁר נִשְׁמַע אַחַר־כָּךְ מִפִּיו בְּפֵרוּשׁ.",
                "וְאָמַר: שֶׁאִם לֹא הָיוּ לוֹ אֵלּוּ הַבִּזְיוֹנוֹת וְהַקַּטְנוּת, לֹא הָיָה לוֹ בְּאֶפְשָׁרִי לָבוֹא לְשָׁם בְּשׁוּם אֹפֶן.",
                "וְאָמַר: שֶׁרָאָה שֶׁהוּא מֻכְרָח לִשָּׁאֵר שָׁם בִּסְטַנְבּוּל, דְּהַיְנוּ לָמוּת שָׁם, אַךְ זֹאת הַקַּטְנוּת וְהַבִּזְיוֹנוֹת הִצִּילוּ אוֹתוֹ, כִּי קֹדֶם שֶׁבָּאִין לְאֶרֶץ־יִשְׂרָאֵל וְכוּ' כַּנַּ\"ל.",
                "אַחַר־כָּךְ צִוָּה רַבֵּנוּ ז\"ל לְהָאִישׁ שֶׁהָיָה עִמּוֹ, שֶׁיִּתֵּן לְהָאֲנָשִׁים הַנַּ\"ל שֶׁבִּזּוּ אוֹתוֹ (כַּנַּ\"ל) מֵהַמַּאֲכָלִים וּמַשְׁקָאוֹת וּמִינֵי מִרְקַחַת שֶׁלָּהֶם שֶׁהָיָה עִמָּהֶם, לִתֵּן לָהֶם מֵהַכֹּל.",
                "וְנָסְעוּ אֵלּוּ הָאַנָשִׁים לְבֵיתָם, וְלֹא רָצוּ לְקַבֵּל אִגֶּרֶת מֵרַבֵּנוּ לְבֵיתוֹ, רַק מֵהָאִישׁ שֶׁהָיָה עִמּוֹ קִבְּלוּ אִגֶּרֶת. וְרַבֵּנוּ ז\"ל הִנִּיחַ אִגֶּרֶת שֶׁלּוֹ בְּתוֹךְ אִגֶּרֶת שֶׁל הָאִישׁ הַנַּ\"ל.",
                "וְאֵלּוּ הָאֲנָשִׁים הָיוּ רוֹצִים לִפְתֹּחַ אֶת הָאִגֶּרֶת שֶׁל הָאִישׁ הַנַּ\"ל אוּלַי יוּכְלוּ לְהָבִין מִמֶּנּוּ אֵיזֶה דָּבָר מֵרַבֵּנוּ ז\"ל, מִי הוּא וּמֵאַיִן הוּא, אֲבָל לֹא הָיוּ יְכוֹלִים לִמְצֹא הָאִגֶּרֶת אֶצְלָם, כִּי נֶעְלַם מֵהֶם הֵיכָן שֶׁהִנִּיחוּ אֶת הָאִגֶּרֶת.",
                "וְלֹא בָּא לְיָדָם הָאִגֶּרֶת עַד שֶׁבָּאוּ אֶל הַקַּאמֶער (תַּחֲנַת מַעֲבַר גְּבוּל) בְּוָלִיחַאי אָז מָצְאוּ הָאִגֶּרֶת אֶצְלָם, וְרָאוּ מִן הָאִגֶּרֶת שֶׁזֶּה הָיָה רַבֵּנוּ ז\"ל. הֵמָּה רָאוּ כֵּן תָּמָהוּ, וְנִבְהֲלוּ מְאֹד. וְהָאִישׁ הַהוּא שֶׁבִּזָּה אוֹתוֹ הַרְבֵּה כַּנַּ\"ל בָּא לְבֵיתוֹ וְנִפְטַר בְּסָמוּךְ לְבִיאָתוֹ מַמָּשׁ."
            ],
            [
                "וּמִיָּד אַחַר נְסִיעָתָם מִסְּטַנְבּוּל, בָּא אֵלָיו הַסַּרְסוּר הַנַּ\"ל וְהֶרְאָה לוֹ אִגְּרוֹת הַרְבֵּה מִצַּדִּיקֵי דּוֹרֵנוּ שֶׁשָּׁלְחוּ אֵלָיו בַּקָּשָׁתָם לִהְיוֹת לְעֵזֶר לַאֲנָשִׁים הַנּוֹסְעִים מֵהָכָא לְהָתָם [מכאן לשם], כִּי הוּא חָשׁוּב בְּעֵינֵי הַשָּׂרֵי מְלוּכָה.",
                "בְּכֵן תֵּדְעוּ, אִם תְּגַלּוּ לִי מִי אַתֶּם וּמֵאֵיזֶה מִשְׁפָּחָה אַתֶּם הֲרֵי טוֹב. וְאִם לָאו יֵשׁ לְאֵל יָדִי לַעֲשׂוֹת עִמָּכֶם רָעָה אֲשֶׁר לֹא תּוּכְלוּ כַּפְּרָהּ, וְלֹא יוֹעִיל הוֹן לְשַׁחֵד בְּמָמוֹן. וְלֹא דַּי שֶׁלֹּא תִּסְעוּ לְאֶרֶץ הַקֹּדֶשׁ גַּם תִּהְיוּ בְּבֵית הָאֲסוּרִים. וְכַיּוֹצֵא בִּדְבָרִים אֵלֶּה.",
                "וְכַאֲשֶׁר שָׁמַע זֹאת רַבֵּנוּ ז\"ל, מִיָּד אָמַר לוֹ הָאֱמֶת. שֶׁשְּׁמוֹ רַבִּי נַחְמָן, וְהוּא נֶכֶד לְהַבַּעַל־שֵׁם־טוֹב ז\"ל, וּלְרַבִּי נַחְמָן מֵהָרִידֶענְקֶא ז\"ל.",
                "מִיָּד נָסוֹג אָחוֹר הַסַּרְסוּר הַנַּ\"ל וְהָלַךְ מֵאִתּוֹ. וּלְיוֹם הַמָּחֳרָת בָּא הַסַּרְסוּר בְּהַכְנָעָה אֵלָיו.",
                "וְאָמַר לְרַבֵּנוּ ז\"ל בִּלְשׁוֹן אַהֲבָה וְחִבָּה: \"רַבִּי, ה' עִמָּכֶם. תֵּדְעוּ שֶׁכָּל הַטּוֹבוֹת תְּקַבְּלוּ מֵאִתִּי, וּשְׂכַרְכֶם יִהְיֶה כָּפוּל עַל זֶה שֶׁגִּלִּיתֶם לִי הָאֱמֶת. כִּי אִם לֹא הֱיִיתֶם מוֹדִים לִי, הָיִיתִי מוֹסֵר אֶתְכֶם לְבֵית הַסֹּהַר, וְהָיִיתִי נֶעֱנָשׁ בְּעָלְמָא דֵּין וּבְעָלְמָא דְאָתֵי. וּבִקַּשְׁתִּי אֶתְכֶם לְקַבֵּל טוֹב מֵאִתִּי, הֵן בִּשְׂכִירוּת הַסְּפִינָה, הֵן בִּשְׁאָר דְּבָרִים כִּי אֲנִי מוּכָן וּמְזֻמָּן לְשָׁרֵת אֶתְכֶם\"."
            ],
            [
                "וּבְיוֹם מָחָר בָּא וְאָמַר: שֶׁבָּא סְפִינָה מֵחוּץ־לָאָרֶץ עִם יְהוּדִים וְיֵשׁ לָהֶם גַּם־כֵּן שׁוֹחֵט מֻבְהָק. וְשָׁם בְּאוֹתָהּ סְפִינָה הָיָה הָרַב הֶחָסִיד הַמְפֻרְסָם מוֹרֵנוּ הָרַב זְאֵב וָלְף נ\"י וּשְׁאָר אֲנָשִׁים חֲשׁוּבִים.",
                "וְשָׁאֲלוּ עַל רַבֵּנוּ ז\"ל, וְגִלָּה לָהֶם הָאִישׁ שֶׁהָיָה עִם רַבֵּנוּ ז\"ל הָאֱמֶת. וְתֵכֶף שָׁלַח ר' זְאֵב הַנַּ\"ל אַחֲרֵי רַבֵּנוּ ז\"ל, שֶׁיָּבוֹא אֵלָיו לָאַכְסַנְיָא שֶׁלּוֹ וְיִקַבְּלוֹ בְּאַהֲבָה לְהִתְאָרֵחַ עִמּוֹ יַחַד. וְלֹא רָצָה רַבֵּנוּ ז\"ל לָלֶכֶת אֶצְלוֹ, כִּי אָמַר: \"כָּאן טוֹב לְפָנַי\".",
                "כִּי הָיָה עוֹשֶׂה בִּסְטַנְבּוּל כָּל מִינֵי קַטְנוּת, וְהָיָה הוֹלֵךְ יָחֵף וּבְלִי חֲגוֹרָה וּבְלִי כּוֹבַע עֶלְיוֹן, וְהָיָה מְלֻבָּשׁ רַק בְּהָ\"אִנְטֶער־שְׁלַאק\" שֶׁהָיָה לוֹ מֵאֵיזֶה מַלְבּוּשׁ, וְהָיָה הוֹלֵךְ בַּשּׁוּק כְּדֶרֶךְ בְּנֵי הַנְּעוּרִים הָרָצִים בַּשּׁוּק וּמְצַחֲקִים, וְהָיָה עוֹשֶׂה מִלְחָמוֹת בְּדֶרֶךְ צְחוֹק כְּדֶרֶךְ בְּנֵי הַנְּעוּרִים. וְהָיוּ מְכַנִּים אֶחָד בְּשֵׁם הַצָּרְפַת, וְאֶחָד בְּשֵׁם אַחֵר, וְעָשׂוּ מִלְחָמָה וְהָיָה כְּעֵין תַּכְסִיסֵי מִלְחָמָה מַמָּשׁ. וְהָיָה עוֹשֶׂה עִנְיְנֵי קַטְנוּת הַרְבֵּה מְאֹד שָׁם בִּסְטַאנְבּוּל.",
                "אַחַר־כָּךְ נָפַל הַדֶּבֶר רַחֲמָנָא לִצְלָן בְּחַאן (חָצֵר) זֶה, וְהָיָה מֻכְרָח לִבְרֹחַ מִשָּׁם. וְהֻכְרַח לִכָּנֵס בָּאַכְסַנְיָא שֶׁל רַבִּי זְאֵב הַנַּ\"ל. וְעָשָׂה עֲבוּרוֹ סְעֻדָּה גְּדוֹלָה. וְהָיָה הָרַב ר' זְאֵב הַנַּ\"ל נוֹהֵג בּוֹ כָּבוֹד גָּדוֹל מְאֹד מְאֹד בְּלִי עֵרֶךְ.",
                "וְרַבֵּנוּ ז\"ל, עָשָׂה כַּמָּה דְּבָרִים אָז שֶׁהָיָה כְּנֶגֶד רְצוֹן ר' זְאֵב הַנַּ\"ל, אַךְ אַף־עַל־פִּי־כֵן אַהֲבָה מְקַלְקֶלֶת הַשּׁוּרָה, וּמֵעֹצֶם הָאַהֲבָה לֹא הִסְתַּכֵּל עַל זֶה כְּלָל, אַף־עַל־פִּי שֶׁהָיָה בְּעֵינָיו פְּלִיאוֹת גְּדוֹלוֹת.",
                "כִּי בְּכָל־עֵת שֶׁהָיָה ר' זְאֵב מִתְפַּלֵּל לִפְנֵי הָעַמּוּד בְּשַׁבָּת כְּדֶרֶךְ הַמְפֻרְסָמִים, וְרַבֵּנוּ ז\"ל הָיָה אוֹכֵל בְּאוֹתוֹ הָעֵת. כִּי הָיָה מִתְפַּלֵּל מִקֹּדֶם עַד שֶׁבְּעֵת תְּפִלָּתוֹ שֶׁל ר' זְאֵב הָיָה הוּא ז\"ל אוֹכֵל סְעֻדָּתוֹ. וְכֵן הָיָה בְּלֵיל שַׁבָּת, וּבְשַׁבָּת בְּשַׁחֲרִית, וּבִסְעֻדָּה שְׁלִישִׁית.",
                "וּבְעֵת שֶׁיָּשַׁב ר' זְאֵב לַסְּעֻדָּה הַשְּׁלִישִׁית, כְּבָר בֵּרַךְ רַבֵּנוּ בִּרְכַּת־הַמָּזוֹן. וְצִוָּה לְהָאִישׁ שֶׁהָיָה עִמּוֹ שֶׁיִּסְתַּכֵּל אִם יֵשׁ כּוֹכָבִים, וְהִתְפַּלֵל תֵּכֶף עַרְבִית, וְהִבְדִּיל, וְלָקַח הַלּוּלְקֶע וְנִכְנַס לְבֵית ר' זְאֵב.",
                "וְהוּא הִתְחִיל בְּסָמוּךְ הַסְּעֻדָּה הַשְּׁלִישִׁית כְּדֶרֶךְ הַמְפֻרְסָמִים, וְתֵכֶף כְּשֶׁנִּכְנַס רַבֵּנוּ לְשָׁם בְּלִי כּוֹבַע עֶלְיוֹן וּבְלִי חֲגוֹרָה וְהַלּוּלְקֶע בְּיָדוֹ, תֵּכֶף קִבְּלוֹ בְּכָבוֹד גָּדוֹל ר' זְאֵב הַנַּ\"ל, וְבֵרַךְ בִּרְכַּת־הַמָּזוֹן מִיָּד, וְהִתְפַּלֵּל עַרְבִית, וְהִבְדִּיל, וְדִבֵּר עִם רַבֵּנוּ ז\"ל כִּמְעַט כָּל הַלַּיְלָה. וְהָיָה אַהֲבָה גְּדוֹלָה בֵּינֵיהֶם. וְרַבֵּנוּ ז\"ל עָשָׂה שָׁם כָּל מִינֵי קַטְנוּת כַּנַּ\"ל.",
                "וְהָיָה שָׁם עַל קֶבֶר שֶׁל ר' נַפְתָּלִי ז\"ל. וְכָל מַה שֶּׁעָבַר עָלָיו בִּסְטַנְבּוּל בְּגַשְׁמִיּוּת וּבְרוּחָנִיּוּת תִּקְצַר הֲמוֹן יְרִיעוֹת לְסַפֵּר.",
                "וּכְפִי הַמּוּבָן מִדְּבָרָיו, שֶׁהָיָה שָׁם, בְּסַכָּנָה גְּדוֹלָה וַעֲצוּמָה וְהָיָה סָבוּר שֶׁבְּוַדַּאי יִהְיֶה נִשְׁאָר שָׁם דְּהַיְנוּ שֶׁיִּסְתַּלֵּק שָׁם אַךְ ה' יִתְבָּרַךְ עָשָׂה עִמּוֹ נִסִּים הַרְבֵּה וְעָבַר עַל הַכֹּל. וְהַקַּטְנוּת הַנַּ\"ל הוֹעִיל לוֹ מְאֹד.",
                "גַּם כְּשֶׁבָּא מֵהַקֶּבֶר שֶׁל ר' נַפְתָּלִי, נָפַל פִּתְאֹם עַל הָאָרֶץ וְשָׁכַב כָּךְ כַּמָּה שָׁעוֹת. וְאַחַר־כָּךְ הִנִּיחוּ אוֹתוֹ עַל הַמִטָּה וְשָׁכַב שָׁם כָּל הַלַּיְלָה עַד לְמָחֳרָת חֲצִי הַיּוֹם. וְהָיָה שׁוֹכֵב כְּמוֹ שֶׁנִּגְוַע עַד שֶׁעֲזָרוֹ ה' יִתְבָּרַךְ שֶׁקָּם מִמִּטָּתוֹ וְחָזַר לְאֵיתָנוֹ.",
                "וְהָיָה לוֹ סַכָּנוֹת גְּדוֹלוֹת רַבּוֹת וַעֲצוּמוֹת, וּמְנִיעוֹת אֵין מִסְפָּר בְּכָל־עֵת וּבְכָל רֶגַע שָׁם. וְאָמַר: שֶׁהַבִּזְיוֹנוֹת וְהַקַּטְנוּת הַנַּ\"ל הוֹעִיל לוֹ מְאֹד כַּנַּ\"ל."
            ],
            [
                "וְאָמַר רַבֵּנוּ ז\"ל: שֶׁכָּל כָּךְ נִכְנַס בְּהַקַּטְנוּת, וְנַעֲשָׂה רָגִיל בְּעִנְיְנֵי הַקַּטְנוּת כָּל־כָּךְ, עַד שֶׁאַחַר־כָּךְ כְּשֶׁבָּא לְאֶרֶץ־יִשְׂרָאֵל וְרָצָה לְהַשְׁלִיךְ זֹאת הָיָה מֻכְרָח לְהַכְרִיחַ עַצְמוֹ בְּכֹחוֹת לְשַׁבֵּר וּלְהַשְׁלִיךְ אֶת עִנְיְנֵי קַטְנוּת הַנַּ\"ל, כִּי כְּבָר הָיָה קָשֶׁה עָלָיו לְהַשְׁלִיךְ זֹאת מֵחֲמַת גֹּדֶל הָרְגִילוּת. כָּל כָּךְ הָיָה נִכְנָס בְּהַקַּטְנוּת בִּתְחִלָּה.",
                "גַּם אַחַר־כָּךְ כְּשֶׁבָּא מֵאֶרֶץ־יִשְׂרָאֵל הָיָה חִדּוּשׁ נִפְלָא בְּעִנְיָן זֶה. וְעֹצֶם הַפְלָגַת גְּדֻלַּת חָכְמָתוֹ בְּעִנְיָן זֶה, עָמֹק עָמֹק, לֹא נִשְׁמַע וְלֹא נִרְאָה כָּזֹאת.",
                "כִּי זֶה יָדוּעַ שֶׁקֹּדֶם שֶׁיּוֹצְאִין מִדַּרְגָּא לְדַרְגָּה צָרִיךְ שֶׁיִּהְיֶה יְרִידָה קֹדֶם הָעֲלִיָּה וְכוּ', וְאָז צְרִיכִין לְעִנְיְנֵי קַטְנוּת לִהְיוֹת אִישׁ פָּשׁוּט לְגַמְרֵי וְכוּ'.",
                "וְהוּא ז\"ל, מֵחֲמַת שֶׁכָּל יָמָיו לֹא הָיָה עוֹמֵד בְּשׁוּם פַּעַם עַל מַדְרֵגָה אַחַת, רַק בְּכָל פַּעַם בְּכָל יוֹם וּבְכָל שָׁעָה הָיָה עוֹלֶה תָּמִיד מִדַּרְגָּה לְדַרְגָּה, עַל־כֵּן הָיְתָה חָכְמָתוֹ בְּעִנְיָנִים אֵלּוּ גָּבוֹהַּ וְעָמֹק מְאֹד \"עָמֹק עָמֹק מִי יִמְצָאֶנּוּ\"."
            ],
            [
                "וְאָז בְּאוֹתוֹ הָעֵת הָיְתָה הַמִּלְחָמָה שֶׁל הַצָּרְפַת, שֶׁהָלַךְ הַצָּרְפַת לְאֶרֶץ הַתּוֹגָר לְמִצְרַיִם וּלְאֶרֶץ־יִשְׂרָאֵל (וְכַיּוֹצֵא כַּמְפֻרְסָם).",
                "וְכַאֲשֶׁר נִשְׁמַע לְאַנְשֵׁי סְטַנְבּוּל שֶׁהַמִּלְחָמָה הַנַּ\"ל מִתְעוֹרֶרֶת, וְהַצָּרְפַת הוֹלֵךְ וּבָא עַל הַיָּם, אֲזַי לֹא רָצוּ קְהִלָּה קַדִּישָׁא שֶׁל סְטַנְבּוּל לְהַנִּיחַ שׁוּם יְהוּדִי לָצֵאת מִקִּיר הָעִיר וָחוּצָה, לִפְרֹשׁ עַל הַיָּם. וְרַבֵּנוּ ז\"ל לֹא הִשְׁגִּיחַ עַל זֶה, וְרָצָה לְהַפְקִיר אֶת עַצְמוֹ.",
                "וְאָמַר לְהָאִישׁ שֶׁהָיָה עִמּוֹ: \"תֵּדַע, שֶׁאֲנִי רוֹצֶה לְסַכֵּן אֶת עַצְמִי אֲפִלּוּ בְּסַכָּנוֹת גְּדוֹלוֹת וַעֲצוּמוֹת. אַךְ אֶת נַפְשְׁךָ אֵינִי רוֹצֶה לְהַפְקִיר. בְּכֵן, אִם תִּרְצֶה קַח לְךָ מָעוֹת עַל הוֹצָאוֹת וְשׂוּב בְּשָׁלוֹם לְבֵיתְךָ וַאֲנִי אֶסַּע לְבַדִּי בְּהֶעְלֵם וּבְהֶסְתֵּר מֵאַנְשֵׁי סְטַנְבּוּל. כִּי אֶת עַצְמִי אֲנִי מַפְקִיר יִהְיֶה אֵיךְ שֶׁיִּהְיֶה\" וְכוּ'.",
                "וְהָאִישׁ הַנַּ\"ל מֵאֵן בָּזֶה וְאָמַר: \"בַּמָּקוֹם אֲשֶׁר יִהְיֶה שָׁם אֲדוֹנִי, אִם לַמָּוֶת אִם לְחַיִּים, שָׁם יִהְיֶה עַבְדְּךָ וּבַאֲשֶׁר תֵּלֵךְ אֵלֵךְ גַּם־כֵּן\".",
                "וה' יִתְבָּרַךְ בְּרַחֲמָיו הוּא מִסִּבּוֹת מִתְהַפֵּךְ, וְסִבֵּב בְּרַחֲמָיו, שֶׁאַחַר יוֹם אוֹ יוֹמַיִם נִשְׁמַע: הֱיוֹת שֶׁיּוֹשֵׁב שָׁם בִּסְטַנְבּוּל חָכָם הַגָּדוֹל מִירוּשָׁלַיִם אֲשֶׁר קִבֵּץ עַל יָד נְדָבוֹת עֲבוּר עֲנִיֵּי יְרוּשָׁלַיִם עִיר־הַקֹּדֶשׁ, וְהָיָה בְּדַעְתּוֹ לְהִתְעַכֵּב שָׁם עוֹד שָׁנָה אַחַת.",
                "וּפִתְאֹם נִתְעוֹרֵר וְאָמַר לְאַנְשֵׁי סְטַנְבּוּל: \"תֵּדְעוּ שֶׁנִּתְגַּלָּה לִי שֶׁאֲנִי מֻכְרָח מִיָּד לִנְסֹעַ לִירוּשָׁלַיִם, כִּי אֲנִי רוֹאֶה שֶׁהַיָּמִים מְמַשְׁמְשִׁין וּבָאִין לְהִסְתַּלֵּק מִן הָעוֹלָם, וְאַתֶּם אַל תִּירְאוּ אֶת עַם הַפְרַנְצוֹיז, וְאֵין לָכֶם לִדְאֹג עֲבוּר יִשְׂרָאֵל שֶׁיֵּלְכוּ לְהָתָם, כִּי בְּוַדַּאי לֹא יְאֻנֶּה לָהֶם שׁוּם הֶזֵּק בְּעֶזְרַת ה', וַה' יִשְׁמְרֵם בְּרַחֲמָיו עַד בּוֹאָם לְשָׁם. כִּי כְּבָר נִרְשַׁם מְקוֹם קְבוּרָתִי בִּירוּשָׁלַיִם\".",
                "וּמִיָּד שָׁמְעוּ לִדְבָרָיו, וְהָלְכוּ וְשָׂכְרוּ מִיָּד סְפִינָה גְּדוֹלָה, וְהִכְרִיזוּ: \"מִי שֶׁרוֹצֶה לֵילֵךְ עַל הַסְּפִינָה יֵלֵךְ\". וְהָלְכוּ הַרְבֵּה אֲנָשִׁים וְנָשִׁים וָטַף, הֵן מֵאַנְשֵׁי סְפָרַד וְהֵן מֵאַנְשֵׁי אַשְׁכְּנַז, וְנָסַע רַבֵּנוּ ז\"ל גַּם־כֵּן עַל סְפִינָה זוֹ לְאֶרֶץ הַקֹּדֶשׁ.",
                "וְדִבֵּר רַבֵּנוּ ז\"ל עִם הֶחָכָם מִירוּשָׁלַיִם הַנַּ\"ל שֶׁיִּקַּח אוֹתוֹ לִירוּשָׁלַיִם, כִּי אָמַר שֶׁאֵינוֹ רוֹצֶה לִהְיוֹת לֹא בִּצְפָת וְלֹא בִּטְבֶרְיָה. וְכֵן הִמְתִּיקוּ סוֹד בֵּינֵיהֶם.",
                "וּבְלֶכְתָּם עַל הַיָּם הָיָה רוּחַ סְעָרָה גְּדוֹלָה מְאֹד מְאֹד (שֶׁקּוֹרִין אַפִּירְטִינֶע גְּדוֹלָה מְאֹד), וְהָיְתָה הַסְּפִינָה בְּסַכָּנָה גְּדוֹלָה. \"יַעֲלוּ שָׁמַיִם יֵרְדוּ תְהוֹמוֹת\" וְכוּ' וְלֹא הָיָה עוֹד בְּלֵב אִישׁ מֵהֶם לְהִנָּצֵל מִן הַמִּיתָה. וְהָיוּ צוֹעֲקִים כֻּלָּם אֶל ה'. וְהָיְתָה לַיְלָה אַחַת כְּמוֹ יוֹם־הַכִּפּוּרִים מַמָּשׁ, שֶׁהַכֹּל בּוֹכִים וּמִתְוַדִּים וּמְבַקְּשִׁים כַּפָּרָה עַל נַפְשָׁם. וְאָמְרוּ סְלִיחוֹת וּשְׁאָר דִּבְרֵי תְּפִלּוֹת וְתַחֲנוּנִים.",
                "וְרַבֵּנוּ ז\"ל הָיָה יוֹשֵׁב דּוֹמֵם. וְהִתְחִילוּ כַּמָּה אֲנָשִׁים לוֹמַר לוֹ: \"מִפְּנֵי מָה הוּא שׁוֹתֵק בְּעֵת צָרָה כָּזֹאת?\", וְלֹא הֵשִׁיב.",
                "אַךְ אֵשֶׁת הָרַב דִּקְהִלַּת קֹדֶשׁ חָאטִין, שֶׁהָיְתָה מְלֻמֶּדֶת וּבָכְתָה וְצָעֲקָה כָּל הַלַּיְלָה, וְהִתְחִילָה הִיא גַּם־כֵּן לוֹמַר לוֹ כָּאֵלֶּה – 'מִפְּנֵי מָה הוּא דּוֹמֵם?'. וְכִמְדֻמֶּה שֶׁקִּלֵּל אוֹתָהּ.",
                "וְאָמַר לָהּ: \"הַלְוַאי הֱיִיתֶם שׁוֹתְקִים גַּם אַתֶּם! הָיָה טוֹב לִפְנֵיכֶם! וּבְזֹאת תִּבָּחֲנוּ – אִם אַתֶּם תִּשְׁתְּקוּ – יִשְׁתֹּק הַיָּם מֵעֲלֵיכֶם גַּם־כֵּן\".",
                "וְכֵן הָיָה, וּפָסְקוּ מִלִּצְעֹק וְשָׁתְקוּ. וַאֲזַי מִיָּד כְּשֶׁהֵאִיר הַיּוֹם \"יָקֵם סְעָרָה לִדְמָמָה וַיֶּחֱשׁוּ גַּלֵּיהֶם וַיִּשְׂמְחוּ\" וְכוּ'"
            ],
            [
                "וְאַחַר יוֹם אוֹ יוֹמַיִם, נִשְׁאֲרָה הַסְּפִינָה בְּלִי מַיִם שֶׁרְאוּיִין לִשְׁתִיָּה. כִּי פָּסְקוּ אֶצְלָם הַמַּיִם שֶׁל שְׁתִיָּה שֶׁהָיָה עַל הַסְּפִינָה. וְלֹא נִשְׁאַר לָהֶם, כִּי־אִם כְּלִי אַחַת שֶׁל מַיִם סְרוּחִים וַעֲכוּרִים וְתוֹלָעִים הָיוּ מְרַחֲשִׁין בָּהֶם. וְאֵלּוּ הַמַּיִם חִלְּקוּ לְאַנְשֵׁי הַסְּפִינָה בַּמִּדָּה, לָאִישׁ 'אַקִי' (מִדָּה קְטַנָּה) אַחַת. וְהָיָה לָהֶם סַכָּנָה גְּדוֹלָה מֵהַצִּמָּאוֹן יוֹתֵר מִכָּל הַסַּכָּנוֹת.",
                "וַאֲזַי הִתְפַּלְּלוּ אֲנָשִׁים וְנָשִׁים וָטַף מִקִּירוֹת לִבָּם. וְנִתְעוֹרֵר עוֹד הַפַּעַם רוּחַ־סְעָרָה גְּדוֹלָה, וְהֵבִיא הַסְּפִינָה אַחַר שְׁנֵי מֵעֵת־לְעֵת לָאָרֶץ הַקְּדוֹשָׁה לִסְפַר יְרוּשָׁלַיִם, לְעִיר־הַקֹּדֶשׁ יָפוֹ.",
                "וְרָצָה רַבֵּנוּ ז\"ל לֵירֵד שָׁם מֵהַסְּפִינָה, לָלֶכֶת אֶל יְרוּשָׁלַיִם עִם הֶחָכָם הַנַּ\"ל, בְּצַוְתָּא חֲדָא כַּנַּ\"ל. וּמֵאֵת ה' הָיְתָה סִבָּה, וְלֹא הִנִּיחוּהוּ הַיִּשְׁמְעֵאלִים שֶׁיִּכָּנֵס אֲלֵיהֶם, כִּי הִסַתַּכְּלוּ עַל מַלְבּוּשָׁיו וְעַל תֹּאַר פָּנָיו שֶׁיֵּשׁ לוֹ פֵּאוֹת אֲרֻכִּים כַּנָּהוּג בִּמְדִינָתֵנוּ, וְשֶׁאֵינוֹ יוֹדֵעַ לְשׁוֹנָם וְכַיּוֹצֵא בָּזֶה, וְאָמְרוּ שֶׁהוּא בְּוַדַּאי אֶחָד מֵהַמְרַגְּלִים שֶׁל הַצָּרְפַת. וְלֹא הוֹעִילוּ שׁוּם פִּיּוּס וּבַקָּשׁוֹת. וְנִשְׁאַר רַבֵּנוּ ז\"ל עַל הַסְּפִינָה.",
                "וְהָיָה בְּדַעַת הַקַּפִּיטָן לְהִתְעַכֵּב שָׁם עִם הַסְּפִינָה לִהְיוֹת עוֹמֵד לָפוּשׁ אֵיזֶה יָמִים. וְאָז הָיָה שְׁנֵי יָמִים קֹדֶם רֹאשׁ־הַשָּׁנָה.",
                "אַךְ הַסְּפִינָה לֹא יָכְלָה לַעֲמֹד שָׁם מֵחֲמַת גַּלֵּי הַיָּם שֶׁרָצוּ לְהָפְכָהּ, וְלֹא הוֹעִיל שׁוּם עֵצָה וְתַחְבּוּלָה לָזֶה. וְהָיָה הַדָּבָר לְפֶלֶא גָּדוֹל בְּעֵינֵי הַקַּפִּיטָן. וְשָׁאַל: \"מַה זֶּה, וְעַל מַה זֶּה?\" וְהֵשִׁיבוּ הַחֲכָמִים שֶׁל הַסְּפָרַדִּים: שֶׁקַּבָּלָה בְּיָדָם אִישׁ מִפִּי אִישׁ, שֶׁבְּזֶה הַמָּקוֹם נִשְׁלַךְ יוֹנָה בֶּן אֲמִתִּי הַנָּבִיא. וְלֹא יָכְלָה הַסְּפִינָה לַעֲמֹד שָׁם אוֹתָהּ הַלַּיְלָה וְהֻכְרְחוּ לָזוּז עִם הַסְּפִינָה מִשָּׁם.",
                "וְהָלְכוּ מִשָּׁם. וּבָאוּ בָּעֶרֶב לֵיל \"זְכוֹר בְּרִית\" לְעִיר־הַקֹּדֶשׁ חֵיפָה. וְעָמְדוּ אֵצֶל הַר הַכַּרְמֶל נֶגֶד מְעָרַת אֵלִיָּהוּ.",
                "וּבְאַשְׁמֹרֶת הַבֹּקֶר אָמְרוּ כָּל הָעָם סְלִיחוֹת בְּשִׂמְחָה גְּדוֹלָה. וְאַחַר־כָּךְ הִתְפַּלְּלוּ תְּפִלַּת שַׁחֲרִית, וְאַחַר־כָּךְ הָלְכוּ כֻּלָּם לְעִיר־הַקֹּדֶשׁ חֵיפָה אֲנָשִׁים וְנָשִׁים וָטַף.",
                "וְאָז נִכְנַס רַבֵּנוּ הַקָּדוֹשׁ ז\"ל לָאָרֶץ הַקְּדוֹשָׁה, וּבָא אֶל הַמָּקוֹם אֲשֶׁר נִכְסַף אֵלָיו, וְהִשְׁתּוֹקֵק אֵלָיו בְּהִשְׁתּוֹקְקוּת וְכִסּוּפִין וְגַעְגּוּעִים גְּדוֹלִים מְאֹד מְאֹד, וּמָסַר נַפְשׁוֹ אֲלָפִים וְרִבְבוֹת פְּעָמִים בִּשְׁבִיל זֶה, וְהִשְׁלִיךְ נַפְשׁוֹ מִנֶּגֶד עֲבוּר זֶה.",
                "וְגֹדֶל עֹצֶם הַשִּׂמְחָה שֶׁהָיָה לוֹ בְּאוֹתוֹ הָרֶגַע שֶׁנִּכְנַס וְעָמַד עַל אַדְמַת הַקֹּדֶשׁ, אִי־אֶפְשָׁר לְשַׁעֵר בַּמֹּחַ. אִלּוּ כָּל הַיַּמִּים דְּיוֹ וְכוּ' לֹא יַסְפִּיקוּ לְבָאֵר אֶפֶס קָצֶה מִזֶּה.",
                "כִּי תֵּכֶף וּמִיָּד הִשִּׂיג מַה שֶּׁהִשִּׂיג. כִּי אָמַר: שֶׁתֵּכֶף כְּשֶׁהָלַךְ אַרְבַּע אַמּוֹת בְּאֶרֶץ־יִשְׂרָאֵל פָּעַל מִיָּד מַה שֶׁרָצָה לְהַשִּׂיג.",
                "וְאַחַר חֲצוֹת הַיּוֹם הָלְכוּ לַמִּקְוֶה, וְאַחַר־כָּךְ לְבֵית־הַכְּנֶסֶת, וְנִתְמַהְמְהוּ עַד הַלַּיְלָה.",
                "וּכְשֶׁבָּא רַבֵּנוּ ז\"ל לְבֵיתוֹ, אֶל הָאַכְסַנְיָא שֶׁלּוֹ, הָיָה לוֹ שִׂמְחָה גְּדוֹלָה וַעֲצוּמָה עַד מְאֹד. וּבְכָל רֶגַע וָרֶגַע אָמַר לְהָאִישׁ שֶׁהָיָה עִמּוֹ: \"אַשְׁרֶיךָ שֶׁזָּכִיתָ לְכָךְ, לִהְיוֹת עִמִּי כָּאן\".",
                "וְצִוָּה לוֹ לִקְרוֹת וּלְהַזְכִּיר לְפָנָיו מֵהַצֶּעטִיל כָּל הַנִּרְשָׁמִים שָׁם, דְּהַיְנוּ כָּל הַנִּלְוִים אֵלָיו שֶׁנָּתְנוּ לוֹ צֶעטְלִיךְ מִשְּׁמוֹתֵיהֶם. וְאָכְלוּ שָׁם סְעֻדַּת הַלַּיְלָה שֶׁל רֹאשׁ־הַשָּׁנָה, וְהַכֹּל בְּשִׂמְחָה גְּדוֹלָה עַד אַחַר הַסְּעֻדָּה עַד שֶׁשָּׁכְבוּ שָׁם לִישֹׁן.",
                "וּבַבֹּקֶר הָלְכוּ לְבֵית־הַכְּנֶסֶת, וְאַחַר שֶׁבָּאוּ מִבֵּית־הַכְּנֶסֶת נִתְעוֹרֵר בּוֹ דְּאָגָה וְלֵב נִשְׁבָּר מְאֹד בְּלִי־עֵרֶךְ, וְלֹא דִּבֵּר מְאוּמָה עִם שׁוּם בֶּן אָדָם."
            ],
            [
                "וְתֵכֶף אַחַר רֹאשׁ־הַשָּׁנָה, הָיָה רְצוֹן רַבֵּנוּ ז\"ל לַחֲזֹר תֵּכֶף לְבֵיתוֹ. וְלֹא הָיָה רוֹצֶה לִנְסֹעַ כְּלָל לְשׁוּם מָקוֹם, לֹא לִצְפָת וְלֹא לִטְבֶרְיָה.",
                "אַךְ הָאִישׁ שֶׁהָיָה עִמּוֹ הָיָה כָּסְפּוֹ חָזָק מְאֹד לָזוּן עֵינָיו בִּמְקוֹמוֹת אֶרֶץ־יִשְׂרָאֵל. וּבָא אֶל רַבֵּנוּ ז\"ל וְאָמַר לוֹ: שֶׁיֵּשׁ שַׁיָּרָה לֵילֵךְ עִמָּם לִטְבֶרְיָה.",
                "וְהֵשִׁיב לוֹ: \"יֵשׁ לְךָ כִּסּוּפִים לִטִבֶרְיָה, לֵךְ שְׂכֹר חֲמוֹרִים וְעָשָׂה כֵּן\". וְנָתַן לָהֶם אַדְרוּף (דְּמֵי קְדִימָה). וּבַחֲזִירָתוֹ מֵהַבַּעַל חֲמוֹרִים אָמַר לוֹ תֵּכֶף: \"שָׂכַרְתָּ חֲמוֹרִים?\", הֵשִׁיב לוֹ: \"הֵן\".",
                "אָמַר לוֹ רַבֵּנוּ ז\"ל: \"תֵּכֶף וּמִיָּד תֵּלֵךְ וְתִקַּח מֵהֶם הָאַדְרוּף, וְאִם לֹא יִרְצוּ לְהַחֲזִיר לְךָ, אֲזַי תַּנִּיחַ לְאִבּוּד הָאַדְרוּף, כִּי אֵינִי רוֹצֶה לֵילֵךְ לְשָׁם\".",
                "וְאַחַר שְׁתֵּי שָׁעוֹת אוֹ שָׁלֹשׁ, נָפַל הָאִישׁ הַנַּ\"ל שֶׁהָיָה עִמּוֹ בְּחֻלְשָׁה גְּדוֹלָה רַחֲמָנָא לִצְלָן. וְאָז נָתַן שֶׁבַח וְהוֹדָאָה לה' יִתְבָּרַךְ. אֲשֶׁר מְנָעוֹ לָלֶכֶת עִם הַשַּׁיָּרָה הַנַּ\"ל."
            ],
            [
                "אַךְ תֵּכֶף כַּאֲשֶׁר נִשְׁמַע לְאַנְשֵׁי אֶרֶץ־יִשְׂרָאֵל הַיּוֹשְׁבִים בִּצְפָת וּבִטְבֶרְיָה שֶׁרַבֵּנוּ ז\"ל הוּא בְּחֵיפָה, שָׁלְחוּ הַגְּדוֹלִים וְהַצַּדִּיקִים אֲשֶׁר שָׁם לְבַקֵּשׁ אֶת רַבֵּנוּ ז\"ל שֶׁיִּסַּע אֲלֵיהֶם.",
                "וּבָאוּ אַנְשֵׁי טְבֶרְיָה עַל יוֹם כִּפּוּר אֵלָיו, וְהֵבִיאוּ לוֹ אִגְּרוֹת מִגְּדוֹלֵי הַצַּדִּיקִים, שֶׁכֻּלָּם מְבַקְּשִׁים אוֹתוֹ לָבוֹא לִטְבֶרְיָה עַל חַג הַסֻּכּוֹת. וְהוּא לֹא הִשְׁגִּיחַ עַל כָּל זֶה. וְאָמַר לְהָאִישׁ שֶׁהָיָה עִמּוֹ, לִקְנוֹת לוֹ אֶתְרוֹגִים. וְהָלַךְ אֶל הֶחָכָם הַחוֹנֶה שָׁם, וְנָתַן לוֹ עֶשְׂרִים פָּארֶעס וְהָלַךְ אֶל שְׂדֵה יִשְׁמָעֵאל, וְהֵבִיא לוֹ שְׁלשָׁה אֶתְרוֹגִים מֻבְחָרִים וְיָפִים מְאֹד.",
                "בְּתוֹךְ כָּךְ שֶׁהָיָה יוֹשֵׁב שָׁם בְּחֵיפָה, בָּא יִשְׁמָעֵאל אֶחָד רַךְ בַּשָּׁנִים וְיָשַׁב אֶצְלוֹ וְדִבֵּר אֵלָיו דִּבּוּרִים הַרְבֵּה וְלֹא יָדַע מַה הוּא אוֹמֵר. וְכֵן הָיָה אֵצֶל כָּל סְעֻדָּה וּסְעֻדָּה, בַּיּוֹם וּבַלַּיְלָה, וְהָיָה מְחַבֵּב אוֹתוֹ מְאֹד.",
                "וּפַעַם אַחַת בָּא אֵלָיו בִּכְלִי זַיִן בְּכַעַס גָּדוֹל וְהִתְחִיל לִזְעֹק וְלִצְעֹק עָלָיו. וְהוּא לֹא יָדַע מַה הוּא מְדַבֵּר. אַךְ אִשָּׁה אַחַת מִמְּדִינַת וָאלִיחַאי הָיְתָה שָׁם, וְתֵכֶף כְּשֶׁהָלַךְ הַיִּשְׁמָעֵאל אָמְרָה אֶל רַבֵּנוּ ז\"ל: \"לְמַעַן הַשֵּׁם, שֶׁיִּבְרַח מִבַּיִת זֶה, כִּי זֶה הַיִּשְׁמָעֵאל אוֹמֵר שֶׁהוּא ז\"ל יֵלֵךְ עִמּוֹ לִלְחֹם\" שֶׁקּוֹרִין 'פֶעכְטִין'.",
                "וְתֵכֶף בָּרַח הוּא ז\"ל לְבֵית הֶחָסִיד הַמְפֻרְסָם מוֹרֵנוּ הָרַב זְאֵב מִטְשָׁארְנִי אוֹסְטְרְהָא הַנַּ\"ל וְהִצְנִיעוּ אוֹתוֹ בְּחַדְרֵי חֲדָרִים.",
                "וְאַחַר־כָּךְ בָּא הַיִּשְׁמָעֵאל הַנַּ\"ל עוֹד הַפַּעַם לְבֵית אַכְסַנְיָא שֶׁל רַבֵּנוּ ז\"ל, וְאָמַר: \"הֵיכָן הָאִישׁ הַלָּז? יְדִיעַ לֶהֱוֵי לֵהּ שֶׁאֲנִי אוֹהֵב אוֹתוֹ מְאֹד, אֲנִי אֶתֵּן לוֹ הַחֲמוֹרִים וְגַם הַסּוּס שֶׁלִּי שֶׁיֵּלֵךְ עִם הַשַּׁיָּרָה לִטְבֶרְיָה וְשׂוּב אֵין לוֹ לְהִתְפַּחֵד מִמֶּנִּי כְּלָל מֵעַתָּה\".",
                "וְכֵן הָיָה, שֶׁבָּא רַבֵּנוּ ז\"ל אֶל אַכְסַנְיָא שֶׁלּוֹ, וּבָא הַיִּשְׁמָעֵאל וְלֹא דִּבֵּר לוֹ כְּלוּם רַק שָׁתַק וְשָׂחַק. וְאַחַר־כָּךְ חִבֵּב אוֹתוֹ זֶה הַיִּשְׁמָעֵאל מְאֹד בְּאַהֲבָה יְתֵרָה.",
                "וְעִנְיָן זֶה שֶׁל הַיִּשְׁמָעֵאל, הָיָה פְּלִיאָה גְּדוֹלָה. וְאָמַר רַבֵּנוּ ז\"ל: שֶׁהָיָה לוֹ יִסּוּרִים מֵהָאַהֲבָה שֶׁל הַיִּשְׁמָעֵאל יוֹתֵר מִן הַשִּׂנְאָה וְהַכַּעַס שֶׁלּוֹ. וּכְפִי הַנִּשְׁמַע מִפִּיו הַקָּדוֹשׁ, שֶׁהָיָה בְּעִנְיַן מַעֲשֶׂה זוֹ שֶׁהָיָה לוֹ עִם הַיִּשְׁמָעֵאל סַכָּנָה גְּדוֹלָה, וְכִמְדֻמֶּה שֶׁנִּשְׁמַע מִפִּיו הַקָּדוֹשׁ שֶׁאָמַר שֶׁזֶּה הַיִּשְׁמָעֵאל הָיָה הַס\"מ בְּעַצְמוֹ.",
                "וּבָרוּךְ ה' שֶׁנִּצַּל מִמֶּנּוּ בְּשָׁלוֹם בְּחַסְדֵּי ה'."
            ],
            [
                "וּבְחֹל־הַמּוֹעֵד סֻכּוֹת הָלְכוּ כָּל הָעוֹלָם, וְגַם רַבֵּנוּ הָלַךְ עִמָּהֶם, לַמְּעָרָה שֶׁל אֵלִיָּהוּ הַנָּבִיא. וְשָׁם עָשׂוּ כָּל הָעוֹלָם שִׂמְחָה גְּדוֹלָה וְרִקּוּדִין וּמְחוֹלוֹת. וְהוּא לֹא הָיָה שָׂמֵחַ כְּלָל. רַק יָשַׁב שָׁם בְּהַכְנָעָה גְּדוֹלָה וּבְלֵב נִשְׁבָּר.",
                "וְשָׁאַל הָרַב רַבִּי זְאֵב הַנַּ\"ל אֶת הָאִישׁ שֶׁהָיָה עִמּוֹ: \"מַה זֶּה וְעַל מַה זֶּה, שֶׁהוּא בְּעַצְבוּת מִן רֹאשׁ־הַשָּׁנָה עַד עַתָּה? ה' יוֹדֵעַ אִם טוֹב הַדָּבָר\".",
                "וְגַם בְּשִׂמְחַת תּוֹרָה עָשׂוּ הַקָּפוֹת בְּרִקּוּדִין וְשִׂמְחָה כַּנָּהוּג, בִּפְרָט שֶׁהָיוּ שָׁם אֲנָשִׁים חֲסִידִים.",
                "וְהוּא ז\"ל הָיָה גַּם־כֵּן בְּבֵית־הַכְּנֶסֶת, וְלֹא רָצָה לַעֲשׂוֹת שׁוּם הַקָּפָה, רַק יָשַׁב שָׁם בְּהַכְנָעָה וּבִכְפִיפַת רֹאשׁ.",
                "(כַּאֲשֶׁר דַּרְכּוֹ הָיָה כֵּן עַל־פִּי הָרֹב קֹדֶם שֶׁזָּכָה לִפְעֹל מַה שֶּׁהָיָה רוֹצֶה בְּכָל־עֵת וּבְכָל שָׁעָה, שֶׁהָיָה לוֹ לֵב נִשְׁבָּר מְאֹד, בְּכָל פַּעַם וְכוּ' כַּאֲשֶׁר יְבֹאַר לְקַמָּן).",
                "וְאַחַר שִׂמְחַת תּוֹרָה אָמַר לְהָאִישׁ שֶׁהָיָה עִמּוֹ: \"בָּרוּךְ ה' פָּעַלְתִּי מַה שֶּׁרָצִיתִי עַל צַד הַיּוֹתֵר טוֹב וְנָכוֹן, וְאַף־עַל־פִּי־כֵן הָיָה בְּדַעְתִּי לְהִתְמַהְמֵהּ כָּאן מֵחֲמַת חִבּוּב אֶרֶץ־יִשְׂרָאֵל, וְעַכְשָׁו בִּרְצוֹנִי לִנְהֹג נְסִיעוֹת לְבָתֵּינוּ לְחוּץ לָאָרֶץ. עַל־כֵּן לֵךְ וּשְׂכֹר הַסְּפִינָה לִסְטַנְבּוּל\".",
                "וְלֹא אָבָה הָאִישׁ שֶׁהָיָה עִמּוֹ לִשְׁמֹעַ אֵלָיו, וּמֵאֵן לִנְסֹעַ לְבֵיתוֹ, כִּי אָמַר שֶׁרְצוֹנוֹ לִהְיוֹת בִּטְבֶרְיָה וְכוּ'.",
                "וְהֵשִׁיב לוֹ רַבֵּנוּ ז\"ל: \"מֵאַחַר שֶׁאַתָּה מִתְאַוֶּה לִהְיוֹת בִּטְבֶרְיָה, לֵךְ וּשְׂכֹר חֲמוֹרִים לְשָׁם\". כִּי דַּרְכּוֹ הָיָה לִבְלִי לְהִתְעַקֵּשׁ הַרְבֵּה עַל שׁוּם דָּבָר וְכוּ'.",
                "וְשָׂכַר חֲמוֹרִים לְעִיר־הַקֹּדֶשׁ טְבֶרְיָה, וּבָאוּ לְשָׁם לְעֵת עֶרֶב. וְכָל הַלַּיְלָה הָלְכוּ אַנְשֵׁי טְבֶרְיָה לְקַבֵּל פָּנָיו, זֶה נִכְנָס וְזֶה יוֹצֵא. וְהַרְבֵּה הִלְבִּישׁוּ עַצְמָם בְּבִגְדֵי שַׁבָּת לִכְבוֹדוֹ וְלֹא הָיָה יָשֵׁן כָּל הַלַּיְלָה מֵחֲמַת זֶה.",
                "וּבִתְחִלָּה נִתְאַכְסֵן בְּבֵית שְׁאֵר־בְּשָׂרוֹ, נִין וָנֶכֶד שֶׁל הָרַב הַקָּדוֹשׁ מוֹרֵנוּ הָרַב נַחְמָן מֵהָרִידֶענְקֶא ז\"ל. אַךְ רַבִּים אָמְרוּ שֶׁצְּרִיכִין לִרְאוֹת בִּשְׁבִילוֹ בַּיִת גָּדוֹל שֶׁיִּהְיֶה לוֹ הַרְחָבַת הַדַּעַת. וּמִיָּד הִסְכִּימוּ שֶׁיִּתְאַכְסֵן בְּבֵית הָרַבָּנִי הַמְפֻרְסָם הַוָּתִיק וְהֶחָסִיד מוֹרֵנוּ הָרַב צְבִי הַרְקֶער, וְנִכְנַס לְשָׁם.",
                "וְשָׁלַח אֵלָיו הָרַב הַקָּדוֹשׁ הַמְפֻרְסָם מוֹרֵנוּ הָרַב אַבְרָהָם קַלִּיסְקֶר ז\"ל: בַּאֲשֶׁר שֶׁיּוֹם הֲקָזָה הוּא אֶצְלוֹ, עַל־כֵּן הוּא מִן הַנִּמְנָע שֶׁיֵּלֵךְ אֶצְלוֹ לִתֵּן לוֹ שָׁלוֹם. וְהֵשִׁיב רַבֵּנוּ ז\"ל: שֶׁבְּלֹא זֶה הָיָה בְּדַעְתּוֹ לֵילֵךְ אֵלָיו. וּמִיָּד הָלַךְ לְהַצַּדִּיק הַנַּ\"ל, וְקִבְּלוֹ בְּכָבוֹד גָּדוֹל מְאֹד מְאֹד וּבְאַהֲבָה יְתֵרָה וּבְחִבָּה גְּדוֹלָה מְאֹד מְאֹד. וְגֹדֶל הָאַהֲבָה וְהַחִבּוּב שֶׁהָיָה לְהָרַב הַקָּדוֹשׁ מוֹרֵנוּ הָרַב אַבְרָהָם הַנַּ\"ל עִם כְּבוֹד רַבֵּנוּ הַקָּדוֹשׁ, ז\"ל, אִי־אֶפְשָׁר לְבָאֵר וּלְסַפֵּר.",
                "וְשִׁחֵר פָּנָיו שֶׁיִּתְאַכְסֵן אֶצְלוֹ, וְהֵשִׁיב רַבֵּנוּ ז\"ל: שֶׁזֶּה אִי־אֶפְשָׁר שֶׁיַּעֲמֹד בִּקְבִיעוּת אֶצְלוֹ. אַךְ עַל שַׁבָּת אַחַת יִהְיֶה אֶצְלוֹ. וּבְיוֹם מָחָר שָׁלַח בִּשְׁבִילוֹ. וְקִבְּלוֹ עַל שַׁבָּת הָרִאשׁוֹן פָּרָשַׁת נֹחַ.",
                "וּבְלֵיל שַׁבָּת כָּפַף רַבֵּנוּ ז\"ל אֶת ראֹשׁוֹ שֶׁיְּבָרֵךְ אוֹתוֹ, וְקָפַץ אַרְבַּע אַמּוֹת מִמֶּנּוּ לַאֲחוֹרָיו בִּרְעָדָה גְּדוֹלָה. וְדִבֵּר בְּהִתְלַהֲבוּת גָּדוֹל וְלֹא הָיָה אֶפְשָׁר לְהָבִין מַה שֶּׁאָמַר. אַךְ בְּסוֹף דְּבָרָיו שָׁמְעוּ שֶׁאָמַר: \"אֵיךְ אָנוּ מִתְבַּיְּשִׁים בִּפְנֵי זֶרַע הַבַּעַל־שֵׁם־טוֹב ז\"ל\".",
                "וְלֹא רָצָה לְבָרֵךְ אוֹתוֹ. אַךְ אֶת הָאִישׁ שֶׁהָיָה עִם רַבֵּנוּ ז\"ל בֵּרַךְ מִיָּד כְּשֶׁכָּפַף ראֹשׁוֹ.",
                "וְהָיָה שָׁם בִּשְׁעַת הַסְּעֻדָּה שִׂמְחָה גְּדוֹלָה וּבִקֵּשׁ הַצַּדִּיק הַנַּ\"ל אֶת רַבֵּנוּ ז\"ל שֶׁיֹּאמַר תּוֹרָה. וְלֹא רָצָה בְּשׁוּם אֹפֶן, וְאָמַר הַצַּדִּיק הַנַּ\"ל בְּעַצְמוֹ תּוֹרָה. וְכֵן הָיָה בִּסְעֻדָּה שְׁנִיָּה וּשְׁלִישִׁית.",
                "וַאֲמִירַת הַתּוֹרָה שֶׁל הַצַּדִּיק מוֹרֵנוּ הָרַב אַבְרָהָם הַנַּ\"ל הָיָה בְּהִתְלַהֲבוּת גָּדוֹל וּבִצְעָקָה גְּדוֹלָה וְלֹא נִשְׁמַע שׁוּם דִּבּוּר. רַק לְבַסּוֹף סִיֵּם: \"כָּךְ הוּא עִקַּר עֲבוֹדַת הַבּוֹרֵא יִתְבָּרַךְ\". וְרַבֵּנוּ ז\"ל הָיָה מְשַׁבֵּחַ וּמְפָאֵר הַתּוֹרָה שֶׁלּוֹ בְּלִי עֵרֶךְ, כִּמְעַט שֶׁאֵין דֻּגְמָתוֹ.",
                "גַּם אָנֹכִי שָׁמַעְתִּי מִפִּיו הַקָּדוֹשׁ שֶׁאָמַר: \"שֶׁשְּׁלֵמוּת הָיָה רַק לְהַצַּדִּיק מוֹרֵנוּ הָרַב אַבְרָהָם\" הַנַּ\"ל. וְאָמַר לִי: \"הֲלֹא רָאִיתִי כַּמָּה צַדִּיקִים, אֲבָל שְׁלֵמוּת הוּא רַק אֵצֶל הַצַּדִּיק הַקָּדוֹשׁ הַנַּ\"ל\"."
            ],
            [
                "וְאַחַר שַׁבָּת, בְּיוֹם רִאשׁוֹן, בָּא הַצַּדִּיק מוֹרֵנוּ הָרַב אַבְרָהָם הַנַּ\"ל אֶל רַבֵּנוּ ז\"ל לְאַכְסַנְיָא שֶׁלּוֹ, וְדִבְּרוּ בְּיִחוּד שְׁנֵיהֶם.",
                "וְאַחַר יוֹם אוֹ יוֹמַיִם נָפַל רַבֵּנוּ ז\"ל עַל עֶרֶשׂ דְּוַי רַחֲמָנָא לִצְלָן, וְשָׁלַח עַל פִּדְיוֹן לְהַצַּדִּיק הַנַּ\"ל. וּבְכָל יוֹם וָיוֹם הָיָה הוֹלֵךְ הָרַב מוֹרֵנוּ הָרַב אַבְרָהָם הַנַּ\"ל לְבַקְּרוֹ.",
                "אַחַר־כָּךְ הָיָה שָׁם הַמַּעֲשֶׂה הַמְפֻרְסָם שֶׁל הַמָּסוֹר שֶׁהָיָה שָׁם.",
                "וְהַמָּסוֹר הָיָה אֶחָד מֵאַנְשֵׁי חוּץ־לָאָרֶץ שֶׁבָּאוּ לְשָׁם וְנַעֲשָׂה מָסוֹר אֵצֶל הַפֶּעשָׁא וְעָשָׂה רָעוֹת גְּדוֹלוֹת לְאַנְשֵׁי טְבֶרְיָה וְתָפַס אֶת גְּדוֹלֵי הָעִיר בַּשִּׁבְיָה, וְתָפַס אוֹתָם בַּבּוֹר תִּשְׁעָה שָׁבוּעוֹת. וְאַחַר־כָּךְ נָסְעוּ אַנְשֵׁי פְרֶענְקֶען (הַסְּפָרַדִּים) אֶל הַפֶּעשָׁא וְנָתְנוּ לוֹ הוֹן רַב וּפָטַר אוֹתָם, וְהָלְכוּ, וְתָפְסוּ אֶת הַמָּסוֹר, וְרָצוּ לַחֲנֹק אוֹתוֹ, וְעָשָׂה עַצְמוֹ כְּאִלּוּ כְּבַר נִגְוַע וָמֵת.",
                "וְאַחַר־כָּךְ נִתְעוֹרֵר וְהָלַךְ וּמָסַר אוֹתָם, עַד שֶׁנָּתַן לוֹ הַפֶּעשָׁא רְשׁוּת שֶׁיַּעֲשֶׂה עִם כָּל הָעִיר כִּרְצוֹנוֹ. וְעָשָׂה אוֹתוֹ לְפָקִיד. וּבָא אֶל הָעִיר בְּכָבוֹד גָּדוֹל עִם אַנְשֵׁי חַיִל יִשְׁמְעֵאלִים בִּגְדֻלָּה וּבְכָבוֹד, וַאֲזַי תֵּכֶף וּמִיָּד בָּרְחוּ כָּל הָעִיר וְלא נִשְׁאַר כִּי־אִם נָשִׁים וָטַף וְהָיָה בְּכִיּוֹת גְּדוֹלוֹת בְּכָל הָעִיר, וְהָיְתָה צְעָקָה גְּדוֹלָה וּבְכִיּוֹת רַבּוֹת בְּכָל בַּיִת וּבַיִת.",
                "וְגַם רַבֵּנוּ ז\"ל רָצָה לִבְרֹחַ, אַךְ לֹא הָיָה יָכֹל מֵחֲמַת חֻלְשָׁתוֹ, וּכְבָר הִתְחִיל לָצֵאת מִן הָעִיר, אַךְ חָזַר אַחַר־כָּךְ. וּמֵאֵת ה' הָיְתָה זֹאת, כִּי עַל־יְדֵי רַבֵּנוּ ז\"ל חָזְרוּ כֻּלָּם לְתוֹךְ הָעִיר, כִּי הַמָּסוֹר הִכְנִיעַ עַצְמוֹ מְאֹד תַּחַת רַגְלֵי רַבֵּנוּ ז\"ל. וְהָלַךְ לְרַבֵּנוּ ז\"ל וְהִכְנִיעַ עַצְמוֹ מְאֹד תַּחְתָּיו.",
                "וְעִנְיַן הַהַנְהָגָה, שֶׁנָּהַג עִם הַמָּסוֹר הַנַּ\"ל, תִּקְצַר הַיְרִיעָה לְסַפֵּר, כִּי נָהַג עִמּוֹ בְּחָכְמָה נִפְלָאָה עַד שֶׁהַמָּסוֹר נִתְבַּטֵּל נֶגְדּוֹ. וְצִוָּה לְהָאִישׁ שֶׁהָיָה עִם רַבֵּנוּ ז\"ל שֶׁיַּעֲשֶׂה כְּרוּז שֶׁיַּחַזְרוּ כָּל הַבּוֹרְחִים, וְחָזְרוּ כֻּלָּם עַל־יְדֵי־זֶה לְתוֹךְ הָעִיר.",
                "וְרַבֵּנוּ דִבֵּר עִמּוֹ בְּחָכְמָה, וְאָמַר לוֹ: שֶׁנָּאֶה וְיָפֶה לְפָקִיד שֶׁיִּתְפַּלֵּל עַל צָרַת יִשְׂרָאֵל, וְשֶׁיִּהְיֶה חָסִיד וְעָנָו. כִּי הַמָּסוּר הַנַּ\"ל הָיָה צָבוּעַ, וְדִמָּה עַצְמוֹ כְּאִלּוּ הוּא חָסִיד. וְהִתְחִיל לְדַבֵּר עִם רַבֵּנוּ ז\"ל עִנְיְנֵי חֲסִידוּת וְהוּא ז\"ל עָשָׂה עַצְמוֹ כְּלֹא יָדַע, עַד שֶׁנִּדְמָה לְהַמָּסוֹר כְּאִלּוּ הוּא ז\"ל מַחֲזִיק אוֹתוֹ גַּם־כֵּן לְחָסִיד.",
                "וְדִבֵּר עִמּוֹ בְּחָכְמָה וְעָרְמָה, וְדִבֵּר עַל לִבּוֹ שֶׁיַּרְגִּיל אֶת עַצְמוֹ לוֹמַר תְּהִלִּים, עַד שֶׁאָמַר לוֹ רַבֵּנוּ ז\"ל: \"בְּזֹאת אֵדַע שֶׁאֵין בְּךָ גֵּאוּת, אִם תּוּכַל לוֹמַר תְּהִלִּים בְּבֵיתִי לִפְנֵי בְּנֵי הַנְּעוּרִים בִּבְכִיָּה גְּדוֹלָה\".",
                "וְכֵן הָיָה, וְהִתְחִיל מִיָּד לוֹמַר תְּהִלִּים בִּבְכִיָּה גְּדוֹלָה וְדִמְעָתוֹ עַל לֶחְיוֹ. וְאַחַר־כָּךְ נָפַל הַמָּסוֹר לְחֻלְשָׁה.",
                "וְאַף־עַל־פִּי־כֵן הָיוּ שׁוֹמְרִים עַל כָּל הַשְּׁעָרִים לִשְׁמֹר אִם יָבוֹאוּ מְשֻׁלָּחִים. כִּי זֶה הָיָה מְסִירָתוֹ, שֶׁאָמַר: שֶׁבָּא הוֹן רַב מִכָּאן לְהָתָם. אַךְ ה' הָיָה בְּעֶזְרָם וְהֶעֱלִימוּ הַדָּבָר מֵהַמָּסוֹר הַנַּ\"ל וְשָׁלְחוּ אֶת הָאִישׁ שֶׁהָיָה עִם רַבֵּנוּ ז\"ל לְחֵיפָה, וְקִבֵּל הוּא אֶת הַמָּעוֹת מֵהַמְשֻׁלָּחִים וְהוֹלִיכָם לִטְבֶרְיָה וּנְתָנָם לְרַבֵּנוּ ז\"ל, וְהוּא נָתַן לָהֶם, וְחִלְּקוּ.",
                "וְכַאֲשֶׁר עָמַד הַמָּסוֹר מֵחֻלְשָׁתוֹ, הִתְפָּאֵר אֶת עַצְמוֹ שֶׁיַּעֲשֶׂה לָהֶם עוֹד רָעוֹת, וְהָיָה סוֹפוֹ שֶׁנָּפַל עוֹד הַפַּעַם לְחֻלְשָׁה וָמֵת.",
                "וְהָיָה לְרַבֵּנוּ ז\"ל שִׂמְחָה גְדוֹלָה, עַל שֶׁנִּתְגַּלְגֵּל עַל יָדוֹ זְכוּת כָּזֶה, כִּי עַל יָדוֹ חָזְרוּ כֻּלָּם לְתוֹךְ הָעִיר. וּבַחֲזִירָתָם לְשָׁם שָׂמְחוּ עִמּוֹ כֻּלָּם בְּיַחַד.",
                "וְהָלַךְ רַבֵּנוּ ז\"ל, שָׁם עַל קֶבֶר זְקֵנוֹ רַבִּי נַחְמָן ז\"ל. וְגַם שָׂכְרוּ חֲמוֹרִים וְנָסְעוּ עַל כָּל הַמְּעָרוֹת.",
                "וּבְבוֹאָם לִמְעָרַת רַבִּי שִׁמְעוֹן בֶּן יוֹחַאי, אֲזַי בְּנֵי הַנְּעוּרִים עָסְקוּ בִּתְפִלָּה וּבְלִמּוּד זֹהַר כַּאֲשֶׁר פָּקַד עֲלֵיהֶם הוּא ז\"ל. וּמִמֶּנּוּ לֹא רָאוּ שׁוּם דָּבָר, רַק הָיָה שָׂמֵחַ עַד מְאֹד. וּבְכָל־עֵת בָּא אֵצֶל הָאִישׁ שֶׁהָיָה עִמּוֹ וְאָמַר לוֹ: \"אַשְׁרֶיךָ\" וְכוּ'.",
                "וּבַלַּיְלָה הָלַךְ מֵחֶדֶר לְחֶדֶר, וְהִזְהִיר אוֹתָם לוֹמַר זֹהַר וְכוּ' וְכַיּוֹצֵא. וְהוּא בְּעַצְמוֹ לֹא אָמַר כְּלוּם, רַק הָיָה הוֹלֵךְ וּמְנַגֵּן בְּעַצְמוֹ וְהָיָה בְּשִׂמְחָה גְּדוֹלָה עַד אוֹר הַיּוֹם. וּכְשֶׁהֵאִיר הַיּוֹם עָמַד בְּטַלִּית וּתְפִלִּין וְהִתְפַּלֵּל כַּמָּה שָׁעוֹת.",
                "וּמִשָּׁם נָסַע עִמָּהֶם לִמְעָרַת הִלֵּל וְשָׁם אָמַר גַּם הוּא קַפִּיטְל ל\"ג ול\"ד. וְשָׁם גַּם כֵּן הָיָה בְּשִׂמְחָה גְּדוֹלָה.",
                "וּמִשָּׁם הָלְכוּ לְקֶבֶר שַׁמַּאי, שָׁם נָפַל עָלָיו עַצְבוּת. וְאָמַר: שֶׁתְּמִיהָה גְּדוֹלָה אֶצְלוֹ זֹאת. וְאַחַר־כָּךְ אָמַר שֶׁיֵּשׁ תֵּרוּץ עַל זֶה, וְלֹא גִּלָּה הַתֵּרוּץ.",
                "וּמִשָּׁם נָסְעוּ לִשְׁאָר מְעָרוֹת. וּבְבוֹאָם לָהָר הַגָּדוֹל, שֶׁיֵּשׁ שָׁם עַל רֹאשׁ הָהָר מְעָרַת הַתַּנָּא רַבִּי כְּרוֹסְפַּדַּאי, וְלֹא הָיָה בְּאֶפְשָׁרִי לֵילֵךְ עִם הַחֲמוֹר לְשָׁם, וְקָפַץ מֵעַל הַחֲמוֹר וְהָלַךְ הוּא בְּעַצְמוֹ עִם הָאִישׁ שֶׁהָיָה עִמּוֹ. וְהָלַךְ כִּמְעַט עַל יָדָיו וְעַל רַגְלָיו עַד בּוֹאוֹ לִמְעָרָה זוֹ.",
                "וְשָׁם נִשְׁתַּהָה קְצָת וְחָזְרוּ מִשָּׁם לִמְעָרָה אַחֶרֶת. וְהָיוּ עַל מְעָרָה שֶׁל יַנּוּקָא אֶחָד.",
                "וּבְאוֹתָהּ הַמְּעָרָה הָיוּ הַכֹּל יְרֵאִים לִכְנֹס, כִּי אָמְרוּ שֶׁנָּחָשׁ כָּרוּךְ שָׁם בְּאוֹתָהּ הַמְּעָרָה. גַּם אִילָן גָּדוֹל הָיָה עַל הַמְּעָרָה זוֹ. וְרַבֵּנוּ ז\"ל הָיָה הָרִאשׁוֹן שֶׁנִּכְנַס לְשָׁם, וְלֹא הָיָה שָׁם נָחָשׁ כְּלָל. וּמֵאָז וָהָלְאָה הִתְחִילוּ כֻּלָּם לֵילֵךְ בְּאוֹתָהּ הַמְּעָרָה.",
                "וְאַחַר־כָּךְ הָלְכוּ עַל שְׁאָר מְעָרוֹת עַד שֶׁחָזְרוּ לִטְבֶרְיָה.",
                "וְאָז צִוָּה רַבֵּנוּ לְהָאִישׁ שֶׁהָיָה עִמּוֹ: שֶׁיִּסַּע לְחֵיפָה לִשְׂכֹּר סְפִינָה לְחוּץ לָאָרֶץ. וּבְבוֹאוֹ לְשָׁם לִשְׂכֹּר, בְּתוֹךְ כָּךְ בָּא סְפִינָה עִם הָרַב הַגָּאוֹן הֶחָסִיד הַמְפֻרְסָם דִּקְהִלַּת שְׁפִּיטוּבְקֶע וְגַם שְׁלוּחֵי דְּרַבָּנָן.",
                "וְאָז הָיְתָה הַמַּעֲשֶׂה שֶׁהָיוּ יְרֵאִים לְקַבֵּל בְּעַצְמָם הַמָּעוֹת מֵחֲמַת הַמָּסוֹר הנ\"ל, וְהֻכְרְחוּ לִמְסֹר הַמָּעוֹת הַכֹּל לְיַד הָאִישׁ שֶׁהָיָה עִם רַבֵּנוּ וְכוּ' כַּנַּ\"ל. אֲזַי הֻכְרַח הָאִישׁ הַנַּ\"ל לַחֲזֹר לִטְבֶרְיָה עִם הַמָּעוֹת.",
                "וּבְבוֹאוֹ לִטְבֶרְיָה אָמַר רַבֵּנוּ ז\"ל: \"מִן הַסְּתָם רְצוֹן הַשֵּׁם שֶׁנִּהְיֶה בְּאֶרֶץ־יִשְׂרָאֵל עוֹד אֵיזֶה זְמַן\".",
                "וְאָמַר רַבֵּנוּ ז\"ל: שֶׁיִּשְׂכְּרוּ לוֹ חֲמוֹרִים לֵילֵךְ לִירוּשָׁלַיִם עִיר־הַקֹּדֶשׁ. וּכְשֶׁשָּׁמַע זֹאת הַצַּדִּיק הַקַּלִּיסְקֶר בִּקֵּשׁ מֵאִתּוֹ שֶׁלֹּא יֵלֵךְ.",
                "וְכַאֲשֶׁר בָּא הַצַּדִּיק הַשְּׁפִּיטוּבְקֶער לִטְבֶרְיָה עָשָׂה סְעֻדָּה גְּדוֹלָה בַּלַּיְלָה עֲבוּר רַבֵּנוּ ז\"ל, וְחִבֵּב אוֹתוֹ מְאֹד. וְדִבְּרוּ בְּיִחוּד, וְלֹא שָׁמַע שׁוּם אָדָם מַה שֶּׁדִּבְּרוּ יַחַד. וְעָשָׂה רַבֵּנוּ ז\"ל שָׁלוֹם בֵּין הָרַב הַקָּדוֹשׁ דִּשְׁפִּיטוּבְקֶע וּבֵין הָרַב הַקָּדוֹשׁ הַקַּלִּיסְקֶר.",
                "וְאַחַר זְמַן קָצָר נָפַל שָׁם דֶּבֶר בָּעִיר, וְהֻכְרַח לִבְרֹחַ מֵאַכְסַנְיָא שֶׁלּוֹ לְאַכְסַנְיָא אַחֶרֶת. וְאַחַר־כָּךְ נָפַל שָׁם הַדֶּבֶר גַּם־כֵּן, וְהֻכְרַח לִבְרֹחַ מִטְּבֶרְיָה.",
                "וּבְרִיחָתוֹ מִטְּבֶרְיָה בְּעֵת הַדָּבָר רַחֲמָנָא לִצְלָן הָיָה בְּסַכָּנָה גְּדוֹלָה מְאֹד, כִּי הַשַּׁעַר שֶׁל הַחוֹמָה הָיָה סָגוּר, וְהָיָה מֻכְרָח לִבְרֹחַ דֶּרֶךְ הַמְּעָרָה עַד שֶׁבָּא אֶל הַחוֹמָה אֵצֶל שְׂפַת כִּנֶּרֶת. וְרָצָה לַעֲלוֹת עַל הַחוֹמָה וְלֵירֵד מִשָּׁם כְּדֵי לָצֵאת עַל־יְדֵי־זֶה מִן הָעִיר.",
                "וַיְהִי כַּאֲשֶׁר עָלָה עַל הַחוֹמָה וְעָבַר וּבָא עַל צַד הַשֵּׁנִי כְּלַפֵּי חוּץ, הִסְתַּכֵּל וְהִנֵּה הַיָּם תַּחְתָּיו וְהוּא הָיָה תָּלוּי וְעוֹמֵד עַל יָדָיו וְעַל רַגְלָיו עַל הַחוֹמָה לְמַעְלָה וְתַחְתָּיו הָיָה הַיָּם, וְנָשָׂא לִבּוֹ לה' יִתְבָּרַךְ, וְהִצִּילוֹ בְּרַחֲמָיו.",
                "וְיָצָא מִשָּׁם בְּשָׁלוֹם עַד שֶׁבָּא לָעִיר הַקְּדוֹשָׁה צְפָת, וְיָשְׁבוּ שָׁם יָמִים אֲחָדִים עַד שֶׁנִּשְׁמַע שֶׁהַצָּרְפַת יָבוֹא בְּקָרוֹב לְעַכּוֹ."
            ],
            [
                "וּכְשֶׁשָּׁמַע זֹאת, שָׁלַח שָׁלִיחַ מְיֻחָד לְעַכּוֹ לִשְׂכֹּר הַסְּפִינָה מֵרֶגַאז שֶׁהִיא בְּשָׁלוֹם עִם כָּל הָאֻמּוֹת. הַיְנוּ כִּי יֵשׁ מְדִינַת רֶגַאז וְיֵשׁ לָהֶם שָׁלוֹם עִם כָּל הַמְּלָכִים, וּכְשֶׁאוֹתָהּ הַסְּפִינָה מוֹצִיאָה דֶּגֶל שֶׁלָּהּ אֲזַי אֵין לוֹקְחִין לְתוֹךְ הַפְּלֶען. כִּי דֶּרֶךְ הַסְּפִינוֹת שֶׁל מִלְחָמָה שֶׁחוֹטְפִין עַל הַיָּם סְפִינָה עִם הָאֲנָשִׁים שֶׁבָּהּ לְתוֹךְ הַפְּלֶען דְּהַיְנוּ בְּשִׁבְיָה, אֲבָל כְּשֶׁהַסְּפִינָה הַנַּ\"ל מִמְּדִינַת רֶגַאז מוֹצִיאָה דֶּגֶל שֶׁלָּהּ, אֲזַי אֵין לוֹקְחִין מֵהֶם לְתוֹךְ הַפְּלֶען.",
                "וְכֵן הָיָה שֶׁשָּׂכְרוּ לוֹ סְפִינָה כָּזוֹ. וּכְשֶׁשָּׁמַע הָרַב הַצַּדִּיק מוֹרֵנוּ הָרַב אַבְרָהָם הַנַּ\"ל שֶׁרַבֵּנוּ ז\"ל רוֹצֶה לִנְהֹג נְסִיעוֹת לְבֵיתוֹ, שָׁלַח שָׁלִיחַ מְיֻחָד אֵלָיו עִם אִגַּרְתּוֹ וְגַם אִגֶּרֶת הַכּוֹלְלוֹ. וְהוּא ז\"ל זֵרַז אֶת עַצְמוֹ מְאֹד וְלֹא רָצָה לְהַמְתִּין עַל אִגֶּרֶת שֶׁל הָרַב הַגָּאוֹן דִּקְהִלַּת שְׁפִּיטוּבְקֶע.",
                "וַיֵּצֵא מִשָּׁם בְּעֶרֶב־שַׁבַּת־קֹדֶשׁ פָּרָשַׁת זָכוֹר. וְהָלְכוּ כָּל הַלַּיְלָה עַד שָׁלֹשׁ שָׁעוֹת קֹדֶם קַבָּלַת שַׁבָּת. אָז בָּאוּ לַסְּפָר שֶׁל עַכּוֹ.",
                "וְשָׁלְחוּ הַטַּלְמֶטְשׁ (סוֹכֵן הַנְּסִיעוֹת) שֶׁיִּקַּח אוֹתָם עַל הַסְּפִינָה, וּבָא וְהֵשִׁיב: שֶׁאִי־אֶפְשָׁר בְּשׁוּם אֹפֶן לִקַּח אוֹתָם מֵחֲמַת שֶׁכְּבָר הַסְּפִינָה מָלְאָה מֵהָאֲנָשִׁים שֶׁנִּכְנְסוּ לְשָׁם יוֹתֵר מִדַּאי.",
                "וְהֻכְרְחוּ רַבֵּנוּ ז\"ל עִם הָאִישׁ שֶׁהָיָה עִמּוֹ לִכְנֹס לְתוֹךְ הָעִיר עַכּוֹ לִשְׁבֹּת שָׁם פָּרָשַׁת זָכוֹר. וְהָלְכוּ לְהַגְבִּיר שֶׁהָיָה לָהֶם אִגֶּרֶת אֵלָיו מֵהָרַב הַקַּלִּיסְקֶר הַנַּ\"ל, וְנִתְאָרְחוּ אֶצְלוֹ. וְשָׁם נָפַל עֲלֵיהֶם פַּחַד גָּדוֹל מְאֹד מְאֹד מֵחֲמַת שֶׁהָיָה שָׁם בְּעֶרֶךְ חֲמִשָּׁה־עָשָׂר אֶלֶף אַנְשֵׁי חַיִל יִשְׁמְעֵאלִים וְיוֹתֵר עִם כָּל הַשַּׁיָּךְ לָהֶם לְתַכְסִיסֵי מִלְחָמָה, וְסָגְרוּ הַדֶּלֶת שֶׁל חוֹמַת הָעִיר.",
                "וּבְשַׁבָּת בַּבֹּקֶר בְּעֵת הַתְּפִלָּה, בָּא הַטַּלְמֶטְשׁ וְאָמַר שֶׁאִי־אֶפְשָׁר לִמְצֹא עוֹד שׁוּם סְפִינָה רֶגַזֶער רַק סְפִינוֹת סוֹחֲרִים יִשְׁמְעֵאלִים שֶׁהוֹלְכִים לִסְטַנְבּוּל עִם סְחוֹרָה. וְאַף־עַל־פִּי שֶׁעִמָּהֶם יֵשׁ פַּחַד לֵילֵךְ, מִסַּכָּנַת אַנְשֵׁי חַיִל שֶׁהָיוּ מְצוּיִים אָז עַל הַיָּם שֶׁלּוֹקְחִין לְתוֹךְ הַפְּלֶען (דְּהַיְנוּ לְשִׁבְיָה).",
                "אַף־עַל־פִּי־כֵן טוֹב יוֹתֵר לִכָּנֵס בְּסַכָּנָה זוֹ מִלִּהְיוֹת כָּאן. כִּי בָּאָה הַפְּקֻדָּה שֶׁאַחַר שְׁנַיִם אוֹ שְׁלֹשָׁה יָמִים תִּהְיֶה הַמִּלְחָמָה וּמִן הַסְּתָם יַהַרְגוּ הַרְבֵּה בָּעִיר הַזֹּאת וּמַה לָּכֶם לַצָּרָה הַזֹּאת?. עַל־כֵּן יַתִּיר לִי מַעֲלַת כְּבוֹד תּוֹרָתוֹ לֵילֵךְ לִשְׂכֹּר סְפִינָה עֲבוּרְכֶם בְּשַׁבָּת כִּי פִּקּוּחַ נֶפֶשׁ דּוֹחֶה שַׁבָּת.",
                "וְכֵן הָיָה, וְהָלַךְ הַטַּלְמֶטְשׁ וְשָׂכַר סְפִינָה עֲבוּרָם וְנָתַן אַדְרוּף אֶחָד. וּבְתוֹךְ כָּךְ בָּאוּ עוֹד הַרְבֵּה סְפִינוֹת עִם אַנְשֵׁי חַיִל מֵעֶנְגְלַנְד גַּם־כֵּן לְעַכּוֹ וְנִתְרַבָּה שָׁם עוֹד הַפַּחַד יוֹתֵר וְיוֹתֵר. וְהָיָה דֹּחַק גָּדוֹל בָּעִיר, כִּי הָיָה הַמָּקוֹם צַר לָהֶם לְהָכִיל רִבּוּי אוֹכְלוּסִין כָּל־כָּךְ.",
                "וְהָיָה פַּחַד גָּדוֹל שָׁם בְּאוֹתוֹ הַשַּׁבָּת (וְכָל בְּנֵי הַבַּיִת שֶׁעָמַד שָׁם רַבֵּנוּ ז\"ל, כֻּלָּם פָּרְשׂוּ כַּפֵּיהֶם). אַךְ אַף־עַל־פִּי־כֵן הָיָה לָהֶם לְרַבֵּנוּ ז\"ל, וּלְהָאִישׁ שֶׁהָיָה עִמּוֹ קְצָת נֶחָמָה, מַה שֶּׁכְּבָר שָׂכְרוּ סְפִינָה בִּשְׁבִילָם. גַּם הָיָה לָהֶם צַעַר מַה שֶּׁלֹּא הֵכִינוּ לְעַצְמָם כְּלָל שׁוּם אֲכִילָה וּשְׁתִיָּה לִקַּח עַל הַסְּפִינָה, כִּי כְּפִתְאֹם הָיָה הַדָּבָר כַּנַּ\"ל.",
                "וְזָכְרוּ אֶת עַצְמָם שֶׁבִּכְנִיסָתָם עַל הַסְּפִינָה מֵחוּץ־לָאָרֶץ לְאֶרֶץ־יִשְׂרָאֵל הָיָה לָהֶם עַל הַסְּפִינָה כָּל טוּב עַל אַרְבָּעָה אוֹ חֲמִשָּׁה חֳדָשִׁים כְּמִנְהַג הוֹלְכֵי הַיָּם, וְעַכְשָׁו לֹא הָיָה לָהֶם כְּלוּם.",
                "בַּבֹּקֶר, בְּיוֹם רִאשׁוֹן, שָׁלַח רַבֵּנוּ ז\"ל אֶת הָאִישׁ שֶׁהָיָה עִמּוֹ שֶׁיֵּלֵךְ עִם הַטַּלְמֶטְשׁ לִקְנוֹת צֵידָה לִקַּח עַל הַסְּפִינָה כַּנָּהוּג. וְלֹא מָצָא לִקְנוֹת עַל הַשּׁוּק.",
                "וְחָזַר לָאַכְסַנְיָא. וְרַבֵּנוּ ז\"ל עָמַד אָז מְעֻטָּף בְּטַלִּית וּתְפִלִּין וְלֹא דִּבֵּר אִתּוֹ מְאוּמָה. וְהָאִישׁ הַנַּ\"ל נָפַל וְנִרְדַּם מִגֹּדֶל הַצַּעַר וְהָאֵימָה, וְרַבֵּנוּ לֹא יָדַע שֶׁהוּא בַּבַּיִת.",
                "בְּתוֹךְ כָּךְ נַעֲשָׂה הָרַעַשׁ הַגָּדוֹל שָׁם, כִּי בָּא הַפְּקֻדָּה מֵהַפֶּעשָׁא שֶׁהוּא נוֹתֵן אַרְכָּא רַק שְׁתֵּי שָׁעוֹת, מִי שֶׁאֵינוֹ יוֹדֵעַ תַּכְסִיסֵי מִלְחָמָה יִרְאֶה לִבְרֹחַ עַל הַיָּם, כִּי אֵין שׁוּם שַׁעַר פָּתוּחַ לָצֵאת מִן הָעִיר כִּי־אִם דֶּרֶךְ הַיָּם. וּמִי שֶׁיִּמָּצֵא תּוֹךְ הָעִיר אַחַר שְׁתֵּי שָׁעוֹת יִשְׁחֲטוּ אוֹתוֹ שָׁם.",
                "כִּי הַיִּשְׁמְעֵאלִים שֶׁל הָעִיר הָיוּ רוֹצִים לַעֲשׂוֹת הָרְחָבָה בְּתוֹךְ הָעִיר שֶׁלֹּא יִהְיֶה לָהֶם דֹּחַק כָּל־כָּךְ מֵאֲנָשִׁים הַרְבֵּה, עַל־כֵּן רָצוּ לִשְׁחֹט אֶת הַנִּמְצָאִים שָׁם לְפַנּוֹת לָהֶם מָקוֹם שֶׁלֹּא יִהְיֶה לָהֶם דֹּחַק כָּל־כָּךְ.",
                "וְהָיָה שָׁם רַעַשׁ גָּדוֹל וּצְעָקָה גְּדוֹלָה בָּעִיר, וּפַחַד וְאֵימָה גְּדוֹלָה מְאֹד, וּבִשְׁעַת הָרַעַשׁ הַגָּדוֹל בָּרָח רַבֵּנוּ ז\"ל מִשָּׁם עַל הַיָּם, וְלֹא הִסְתַּכֵּל כְּלָל עַל הָאִישׁ הַנַּ\"ל שֶׁהָיָה עִמּוֹ וְהוּא הָיָה נִרְדָּם כַּנַּ\"ל.",
                "אַחַר־כָּךְ נִתְעוֹרֵר הָאִישׁ הַנַּ\"ל וְרָאָה שֶׁרַבֵּנוּ אֵינוֹ בַּבַּיִת וְהִמְתִּין עַד בּוֹשׁ, וְאַחַר־כָּךְ הָלַךְ לֶחָצֵר, וְרָאָה וְשָׁמַע שֶׁאֲנָשִׁים וְנָשִׁים וָטַף צוֹעֲקִים וּבוֹכִים בִּמְרִירוּת גָּדוֹל מְאֹד וַתַּעַל שַׁוְעַת הָעִיר הַשָּׁמַיִם.",
                "וְהַגְּבִירָה שֶׁל הַבַּיִת כְּשֶׁרָאֲתָה אוֹתוֹ אֶת הָאִישׁ שֶׁל רַבֵּנוּ ז\"ל בָּאת אֶצְלוֹ וְאָמְרָה לוֹ: \"אוֹי וַאֲבוֹי, חָס אֲנִי עַל נְעוּרֵיכֶם שֶׁאַתֶּם תִּהְיוּ נֶהֱרָגִים פֹּה, אֲנַחְנוּ קִבַּלְנוּ עַל־כָּל־פָּנִים טוֹבָה כָּאן, עַכְשָׁו אָנוּ צְרִיכִים לְקַבֵּל גַּם־כֵּן מַה שֶּׁנִּגְזַר עַל הַמָּקוֹם הַזֶּה, אֲבָל עֲלֵיכֶם רַחֲמָנוּת גָּדוֹל כִּי תֹּאבְדוּ פֹּה מִמִּשְׁפְּחוֹתֵיכֶם\" וְכוּ' וְכַיּוֹצֵא בַּדְּבָרִים הָאֵלֶּה.",
                "וְנָפַל עָלָיו חֲרָדָה גְּדוֹלָה עַד שֶׁלֹּא הָיָה לוֹ כֹּחַ לְמַשְׁמֵשׁ בְּאֶצְבְּעוֹתָיו. וְשָׁאַל אוֹתָהּ עַל רַבֵּנוּ, וְהֵשִׁיבָה: \"כִּמְדֻמֶּה לִי שֶׁהוּא בָּרַח עַל הַיָּם\".",
                "וְהוּא כְּשֶׁשָּׁמַע זֹאת, רְצוֹנוֹ הָיָה לִקַּח הַתֵּבָה עִם הַמָּעוֹת וְהַחֲפָצִים שֶׁלָּהֶם, כִּי רַבֵּנוּ ז\"ל בָּרַח שָׁם לְבַדּוֹ בְּלִי שׁוּם דָּבָר. וְלֹא יָכֹל הָאִישׁ לְבַדּוֹ לָשֵׂאת אֶת הַתֵּבָה.",
                "וְהִזְמִין לוֹ הַשֵּׁם אֵיזֶה פְרֶנְק וְנָתַן לוֹ הַתֵּבָה עִם הַחֲפָצִים וּבָרַח עִמּוֹ לַיָּם. וּמֵחֲמַת הַמְּהוּמָה הַגְּדוֹלָה שֶׁהָיְתָה בָּעִיר כִּמְעַט שֶׁאֶחָד תָּקַע סַכִּינוֹ בַּחֲבֵרוֹ, לֹא הָיָה בְּאֶפְשָׁרִי לֵילֵךְ בָּעִיר.",
                "אַךְ בְּחֶמְלַת הַשֵּׁם הָיְתָה סִבָּה מֵאֵת הַשֵּׁם, שֶׁבְּאוֹתָהּ הַשָּׁעָה עָמְדוּ יִשְׁמְעֵאלִים עַל גַּג הַחוֹמָה וְהִכְרִיזוּ עַל אֵיזֶה בְּשׂוֹרָה טוֹבָה. וְנִתְקַבְּצוּ אֲלֵיהֶם הַרְבֵּה אֲנָשִׁים. וּמֵחֲמַת זֶה הָיָה לוֹ דֶּרֶךְ לַעֲבֹר בָּעִיר לֵילֵךְ אֶל הַיָּם.",
                "וְכַאֲשֶׁר בָּא הָאִישׁ הַנַּ\"ל אֶל הַיָּם רָאָה הַרְבֵּה סְפִינוֹת וְלֹא רָאָה אֶת רַבֵּנוּ שָׁם. וְהָיָה מְבַקֵּשׁ וּמְחַפֵּשׂ מְאֹד בְּחִפּוּשׂ אַחַר חִפּוּשׂ עַד שֶׁמָּצָא אֶת רַבֵּנוּ ז\"ל שֶׁיּוֹשֵׁב בִּסְפִינָה וְהַסְּפִינָה מְלֵאָה מִיִּשְׁמְעֵאלִים וְרַבֵּנוּ ז\"ל יָשַׁב בָּאֶמְצַע. וּכְשֶׁנִּתְוַעֲדוּ יַחַד רַבֵּנוּ ז\"ל, עִם הָאִישׁ שֶׁלּוֹ הַנַּ\"ל, הָיָה בֵּינֵיהֶם שִׂמְחָה גְּדוֹלָה. כִּי מִתְּחִלָּה הָיָה לָהֶם צַעַר גָּדוֹל מְאֹד מְאֹד מֵחֲמַת שֶׁלֹּא יָדְעוּ זֶה מִזֶּה.",
                "וְהָיוּ יוֹשְׁבִים תְּחִלָּה בַּסְּפִינָה הַקְּטַנָּה הַנִּקְרָא 'בַּרְקֶס'. אַחַר־כָּךְ הָלְכוּ עִם סְפִינָה זוֹ עַד שֶׁבָּאוּ אֶל הַסְּפִינָה הַגְּדוֹלָה הַנִּקְרֵאת 'אָקְרֶענְט' שֶׁהָיְתָה עוֹמֶדֶת סָמוּךְ לְחֵיפָה. וְרָאוּ שֶׁהַסְּפִינָה מְסֻבֶּבֶת עִם הוֹרְמַאטֶעס וְהָיָה לָהֶם לְפֶלֶא.",
                "אַךְ אָמְרוּ בְּלִבָּם: 'שֶׁמֵּחֲמַת שֶׁעֵת מִלְחָמָה הוּא, עַל־כֵּן גַּם הַסְּפִינָה שֶׁל הַסּוֹחֲרִים הוֹלֶכֶת גַּם־כֵּן עִם הוֹרְמַאטֶעס'. וּבֶאֱמֶת סְפִינָה זוֹ הָיְתָה סְפִינָה שֶׁל מִלְחָמָה, עִם אַנְשֵׁי חַיִל וּכְלֵי זַיִן.",
                "וּבְוַדַּאי הוּא סַכָּנָה גְּדוֹלָה וַעֲצוּמָה מְאֹד לְהִתְוַעֵד עִמָּהֶם יַחַד, בִּפְרָט עִם אַנְשֵׁי חַיִל יִשְׁמְעֵאלִים שֶׁהֵם פֶּרֶא אָדָם וּבִפְרָט לִפְרֹשׁ עִמָּהֶם עַל הַיָּם. וְרַבֵּנוּ ז\"ל בִּשְׁעַת בְּרִיחָתוֹ בְּעֹצֶם הָרַעַשׁ לֹא כִּוֵּן לִכְנֹס בַּסְּפִינָה שֶׁשָּׂכְרוּ לוֹ, כִּי לֹא יָדַע הֵיכָן הוּא, וְנִכְנַס בִּשְׁעַת בֶּהָלָה בִּסְפִינָה זוֹ. וְלֹא יָדַע כְּלָל שֶׁהִיא סְפִינָה שֶׁל מִלְחָמָה.",
                "וְלָקְחוּ אוֹתָם הַיִּשְׁמְעֵאלִים, וְהִכְנִיסוּ אוֹתָם אֶל הַסְּפִינָה הַגְּדוֹלָה וְנָתְנוּ לָהֶם חֶדֶר מְיֻחָד. וְגַם נָתְנוּ לְהָאִישׁ הַנַּ\"ל שֶׁהָיָה עִם רַבֵּנוּ ז\"ל קְנֵה שְׂרֵפָה טְעוּנָה, וְלֹא הָיוּ יְכוֹלִים לִשְׁאֹל אוֹתָם דָּבָר כִּי לֹא יָדְעוּ הַלָּשׁוֹן.",
                "וְלֹא הָיָה לָהֶם שׁוּם מַאֲכָל וּמִשְׁתֶּה בַּסְּפִינָה. וְאַחַר שְׁתַּיִם אוֹ שָׁלֹשׁ שָׁעוֹת בַּלַּיְלָה סָגְרוּ הַדֶּלֶת מֵהַחֶדֶר וְשָׁכְבוּ לִישֹׁן. וְלֹא אָכְלוּ מְאוּמָה כִּי לֹא הָיָה לָהֶם מַה לֶּאֱכֹל כַּנַּ\"ל.",
                "וְאַחַר שָׁעָה אוֹ שְׁתַּיִם, פָּתַח אֶחָד אֶת הַדֶּלֶת וְאָמַר לָהֶם בִּלְשׁוֹן נָכְרִים שֶׁל מְדִינָתֵנוּ: \"מָה אַתֶּם עוֹשִׂים כָּאן?! הֲלֹא זֹאת הִיא סְפִינָה שֶׁל מִלְחָמָה וְאַתֶּם תֹּאבְדוּ פֹּה ח\"ו. הֲלֹא אַתֶּם רוֹאִים שֶׁהַסְּפִינָה מְלֵאָה סָבִיב עִם הוֹרְמַאטֶעס טְעוּנִים\".",
                "וְנִתְעוֹרְרוּ מִשְּׁנָתָם וְחָטְפוּ אוֹתוֹ בְּבִגְדוֹ וְהָיָה הַבֶּגֶד מִגִּיוַואנְט (בַּד פָּשׁוּט) אַךְ צוּרָתוֹ לֹא רָאוּ.",
                "וּבִקְּשׁוּ אוֹתוֹ שֶׁיַּעֲזֹר לָהֶם שֶׁיַּנִּיחוּ אוֹתָם לָצֵאת מֵהַסְּפִינָה עַל הַסְפָר שֶׁל אֶרֶץ־יִשְׂרָאֵל, כִּי כְּבָר רָאוּ שֶׁהֵם בְּסַכָּנָה קְרוֹבִים לְמִיתָה מֵחַיִּים. כִּי רָאוּ שֶׁפָּרְחוּ הַקּוֹילִין (כַּדּוּרִים) סָמוּךְ לַסְּפִינָה, עַל כֵּן אָמְרוּ: 'טוֹב יוֹתֵר לִשָּׁאֵר בָּאָרֶץ הַקְּדוֹשָׁה שֶׁיִּהְיוּ עַצְמוֹתֵיהֶם נִשְׁאָרִים שָׁם בָּאָרֶץ הַקְּדוֹשָׁה', כִּי רָאוּ שֶׁקָּשֶׁה לְהִמָּלֵט מִן הַהֲרֵגָה.",
                "וְאָמַר: שֶׁמֻּכְרָחִים לִתֵּן לוֹ אֵיזֶה סַךְ טָאלֶער בִּשְׁבִיל זֶה, וְאָמַר: שֶׁיֵּלֵךְ לְהַקַּפִּיטָן.",
                "וְהָלַךְ הָאִישׁ הַנַּ\"ל לִפְתֹּחַ הַתֵּבָה לִקַּח הַטָּאלֶער, וְנִתְמַהְמַהּ קְצָת, וְהָלַךְ לְהַקַּפִּיטָן, וּפָשַׁט יָדוֹ לִתֵּן הַמָּעוֹת לְהַקַּפִּיטָן, כִּי סָבַר שֶׁזֶּה שֶׁדִּבֵּר בִּלְשׁוֹן נָכְרִים אֲלֵיהֶם כְּבָר בִּקֵּשׁ עֲבוּרָם אֶת הַקַּפִּיטָן עֲבוּר זֶה שֶׁיַּנִּיחַ אוֹתָם. וְהַקַּפִּיטָן צָעַק עָלָיו צְעָקָה גְּדוֹלָה וְלֹא שָׁמַע אֵלָיו כְּלָל.",
                "וְאַחַר־כָּךְ הָיוּ מְחַפְּשִׂים אַחַר זֶה שֶׁדִּבֵּר אֲלֵיהֶם בִּלְשׁוֹן נָכְרִים וְחִפְּשׂוּ בְּחִפּוּשׂ אַחַר חִפּוּשׂ וְלֹא מָצְאוּ שָׁם שׁוּם בֶּן אָדָם שֶׁיּוּכַל לְדַבֵּר בִּלְשׁוֹן רוּסְיָא, רַק הַכֹּל יִשְׁמְעֵאלִים וְעַרְבִיִּים.",
                "וְאָז נָפַל עֲלֵיהֶם פַּחַד גָּדוֹל וַאֲחָזָתַם רְעָדָה גְּדוֹלָה עַד שֶׁלֹּא הָיוּ יְכוֹלִים לָנוּחַ עַל הַמִּשְׁכָּב מֵחֲמַת רְעִידַת הַגּוּף מִגֹּדֶל הַפַּחַד, כִּי אָז הֵבִינוּ שֶׁהֵם בִּסְפִינָה שֶׁל מִלְחָמָה שֶׁקּוֹרִין 'קְרִיג שִׁיף' וְהוּא סַכָּנָה גְּדוֹלָה בְּלִי עֵרֶךְ.",
                "וַעֲדַיִן אֵין יוֹדְעִים מִי הָיָה זֶה שֶׁדִּבֵּר לָהֶם בִּלְשׁוֹן רוּסְיָא וְהוֹדִיעַ לָהֶם שֶׁהִיא סְפִינָה שֶׁל מִלְחָמָה."
            ],
            [
                "וּבַבֹּקֶר בָּאוּ אַל הַסְּפִינָה אַנְשֵׁי חַיִל שֶׁקּוֹרִין 'בְּרַנְדּ וַאךְ' (כְּמוֹ מִשְׁמַר הַגְּבוּל). וְרַבֵּנוּ ז\"ל עִם הָאִישׁ שֶׁלּוֹ הַנַּ\"ל רָצוּ עוֹד לָבוֹא לְהִתְנַפֵּל לִפְנֵי רַגְלֵי הַקַּפִּיטָן וּלְהִתְחַנֵּן לוֹ שֶׁיַּנִּיחַ אוֹתָם לָשׁוּב אֶל הַסְּפָר [החוף]. אַךְ בְּתוֹךְ כָּךְ עָקְרוּ הָאַנְקֶרְס (עוֹגְנֵי הַסְּפִינָה) וּבָרְחוּ לְצַד שֶׁהָרוּח נְשָׂאָם, מֵחֲמַת פַּחַד, כִּי הַמִּלְחָמָה נִתְעוֹרְרָה מִיָּד.",
                "וְנִשְׁמַע קוֹלָם מְאֹד, וְשָׁמְעוּ שָׁם עַל הַסְּפִינָה קוֹל גָּדוֹל מְאֹד שֶׁל הַהוֹרְמַאטֶעס וְהַבָּאמְבֶּעס (פִּצּוּצִים) וּשְׁאָר קוֹלוֹת כָּאֵלּוּ מֵעִנְיְנֵי מִלְחָמָה, כִּי קוֹלָם נִשְׁמַע לְמֵרָחוֹק מְאֹד. וְגֹדֶל הַסַּכָּנָה וְהָאֵימָה וְהַפַּחַד שֶׁהָיָה לָהֶם אָז – אֵין לְשַׁעֵר.",
                "וְנָפְלוּ לְמִשְׁכָּב שְׁנֵיהֶם יַחַד. וְלֹא הָיָה לָהֶם אֲפִלּוּ מַיִם לִשְׁתּוֹת, כִּי לֹא הֵכִינוּ לָהֶם כְּלוּם כַּנַּ\"ל. וַה' בְּרֹב רַחֲמָיו וַחֲסָדָיו נָתַן לָהֶם חֵן בְּעֵינֵי יִשְׁמָעֵאל אֶחָד, שֶׁהוּא הָיָה קֶעכֶער (טַבָּח) אֵצֶל הַקַּפִּיטָן, וְנָתַן לָהֶם בִּגְנֵבָה אֶחָד 'שָׁאל קַאוֶוע שְׁחוֹרָה' (סֵפֶל קָפֶה) לְכָל אֶחָד וְאֶחָד בַּבֹּקֶר וּבָעֶרֶב.",
                "וּמֵחֲמַת הַחֻלְשָׁה שֶׁלָּהֶם, הָיוּ מֻטָּלִים עַל עֶרֶשׂ דְּוַי רַחֲמָנָא לִצְלָן, וְלֹא יָדְעוּ בְּעַצְמָם הֵיכָן הֵם, כִּי הָיוּ סְגוּרִים בַּחֶדֶר שֶׁלָּהֶם נוֹפְלִים לְמִשְׁכָּב. אַךְ זֹאת שָׁמְעוּ: שֶׁהָיָה רוּחַ סְעָרָה וְנָשָׂא אֶת הַסְּפִינָה וְלֹא יָדְעוּ לְאֵיזֶה מָקוֹם נְשָׂאָהּ.",
                "כְּשֶׁשָּׁמְעוּ שֶׁהִגִּיעַ הַסְּפִינָה לְאֵיזֶה סְפָר הָלְכוּ מֵהַחֶדֶר לַחוּץ לִרְאוֹת הַמָּקוֹם שֶׁהִגִּיעוּ לְשָׁם, וְרָאוּ שֶׁאֵין זֶה סְטַנְבּוּל. וְשָׁאֲלוּ אֶת הַיִּשְׁמָעֵאל הַנַּ\"ל וְאָמַר: שֶׁהַמְּדִינָה הַזֹּאת נִקְרֵאת אַדַּל.",
                "וְהֵם שָׁמְעוּ כְּבָר הַנְהָגָתָם: כְּשֶׁבָּא יְהוּדִי לְיָדָם – מִצְוָה רִאשׁוֹנָה אֶצְלָם לְהַקְרִיבוֹ לְקָרְבָּן, וְכַאֲשֶׁר שָׁמְעוּ שֶׁזֶּה אַדַּל הָלְכוּ מִיָּד לַחֶדֶר שֶׁלָּהֶם, וְסָגְרוּ הַדֶּלֶת בַּעֲדָם, וְהֶחְבִּיאוּ עַצְמָם שָׁם. וְהָיָה עֲלֵיהֶם פַּחַד גָּדוֹל. וְעָמְדָה הַסְּפִינָה שָׁם שְׁלֹשָׁה יָמִים, וְאֶפְשָׁר הָיָה בְּדַעַת הַקַּפִּיטָן לַעֲמֹד שָׁם עוֹד.",
                "אַךְ שֶׁפִּתְאֹם עָמַד רוּחַ סְעָרָה וְנִתְּקוּ הַחֲבָלִים שֶׁל הָאַנְקֶר וְנִשְׁאַר הָאַנְקֶר בַּיָּם וְהָלְכָה סְפִינָה מֵעַצְמָהּ מִשָּׁם. וְהָיָה שָׁם צְעָקָה גְּדוֹלָה בֵּין הַיִּשְׁמְעֵאלִים \"הַמַן הַמַן\".",
                "וְהָיְתָה הַסְּפִינָה מְטֹרֶפֶת בַּיָּם כָּל הַלַּיְלָה עַד אוֹר הַבֹּקֶר, אָז נִשְׁקַט הָרוּחַ סְעָרָה וַיִּשְׂמְחוּ כִּי יִשְׁתֹּקוּ. אַךְ לֹא הִנְחָם לִמְחוֹז חֶפְצָם, כִּי עַל יְדֵי הָרוּחַ סְעָרָה חָזְרוּ וּבָאוּ סָמוּךְ לְעַכּוֹ בְּעֵרֶךְ מַהֲלַךְ יוֹם.",
                "וְאַחַר־כָּךְ, אַחַר חֲצִי הַיּוֹם, נִתְעוֹרֵר עוֹד הַפַּעַם רוּחַ סְעָרָה גְּדוֹלָה, וְנָשָׂא אֶת הַסְּפִינָה. וְהָיְתָה הַסְּפִינָה מְטֹרֶפֶת וּמְבֻלְבֶּלֶת כַּמָּה יָמִים וְלֵילוֹת רְצוּפִים, יַעֲלוּ שָׁמַיִם יֵרְדוּ תְּהוֹמוֹת, וְלֹא הָיָה לְבַעֲלֵי הַסְּפִינָה שׁוּם עֵצָה אֵיךְ לְהִמָּלֵט. וַיָּחֹגּוּ וַיָּנוּעוּ כַּשִּׁכּוֹר כָּל חָכְמָתָם תִּתְבַּלָּע.",
                "וּבְיוֹם חֲמִישִׁי, שָׁעָה שְׁתֵּים־עֶשְׂרֵה, הִתְחִילוּ לְהוֹצִיא הַמַּיִם מֵהַסְּפִינָה מֵהַמָּדוֹר הַשְּׁלִישִׁי עַל־יְדֵי הַפְּלוֹמְפִּין (הַמַּשְׁאֵבוֹת) כְּדֶרֶךְ בַּעֲלֵי הַסְּפִינָה. וְדַרְכָּם הָיָה בְּכָל מֵעֵת־לְעֵת, שֶׁנִּשְׁתַּהוּ בְּהוֹצָאַת הַמַּיִם רְבִיעִית שָׁעָה. וְעַכְשָׁו כְּשֶׁהִתְחִילוּ לִשְׁאֹב, לֹא הִסְפִּיקוּ לִשְׁאֹב עַד אֲשֶׁר הִגִּיעַ עֵת הַלַּיְלָה.",
                "וְנִתְרַבּוּ הַמַּיִם הַרְבֵּה עַל הַסְּפִינָה מֵחֲמַת הַשְּׁאִיבָה, וְהָלְכוּ הַמַּיִם גַּם לַחֶדֶר שֶׁלָּהֶם, שֶׁל רַבֵּנוּ ז\"ל, וְלֹא יָכְלוּ לִשְׁכַּב עַל הַמִּשְׁכָּב שָׁם, כִּי גָּאוּ הַמַּיִם שָׁם, וְהֻכְרַח רַבֵּנוּ לַעֲלוֹת עַל אֵיזֶה מָקוֹם גָּבוֹהַּ לִשְׁכַּב, וְהָאִישׁ שֶׁהָיָה עִמּוֹ עָלָה לְמָקוֹם אַחֵר, כִּי לֹא רָצוּ לָצֵאת לְהִתְרָאוֹת בִּפְנֵי הַיִּשְׁמְעֵאלִים.",
                "וְהַמַּיִם שֶׁבַּסְּפִינָה הָלְכוּ וְנִתְרַבּוּ בְּכָל פַּעַם יוֹתֵר וְיוֹתֵר, עַד שֶׁהֻכְרְחוּ הַיִּשְׁמְעֵאלִים לַעֲקֹר הַפְּלוֹמְפִּין, וְעָשׂוּ גַּלְגַּלִּים, וְשָׁאֲבוּ עַל־יָדָם מַיִם עִם כֵּלִים גְּדוֹלִים. וְהָרוּחַ סְעָרָה הוֹלֵךְ וְחָזֵק מְאֹד. וּמִגֹּדֶל הִתְגַּבְּרוּת הָרוּחַ סְעָרָה עָלוּ הַגַּלִּים כִּמְעַט עַד לֵב הַשָּׁמַיִם וְהָיוּ כְּמוֹ הָרִים גְּבוֹהִים וּבְקָעוֹת גְּדוֹלוֹת. וְהָיָה כָּךְ כָּל הַלַּיְלָה גַּם־כֵּן.",
                "וּכְשֶׁהֵאִיר הַיּוֹם, בָּא הָאִישׁ שֶׁהָיָה עִמּוֹ ז\"ל, וְאָמַר לוֹ רַבֵּנוּ ז\"ל: שֶׁיֵּשׁ לוֹ חֲלִישׁוּת הַלֵּב מְאֹד מִגֹּדֶל הַפַּחַד, \"כִּי אֲנִי רוֹאֶה בְּלִבִּי שֶׁאֲנִי עַכְשָׁו בְּסַכָּנָה גְּדוֹלָה כִּי אֵין זֶה דָּבָר פָּשׁוּט, אַף־עַל־פִּי שֶׁאֵין אֲנִי רוֹאֶה מַה הֵם עוֹשִׂים אַף־עַל־פִּי־כֵן הַלֵּב רוֹאֶה\".",
                "וְהָאִישׁ הַנַּ\"ל כִּחֵשׁ לוֹ וְאָמַר לוֹ: \"אַל תְּפַחֲדוּ כִּי בָּרוּךְ הַשֵּׁם הַכֹּל עַל נָכוֹן\".",
                "וְהָלַךְ הָאִישׁ הַנַּ\"ל לְהִסְתַּכֵּל בַּהַמְבֶּר בַּמָּקוֹם שֶׁהֵם שׁוֹאֲבִין הַמַּיִם, וְרָאָה שֶׁכְּבָר יֵשׁ שָׁם כְּמוֹ גַּלִּים קְטַנִּים כְּמוֹ עַל הַנְּהָרוֹת שֶׁלָּנוּ, כִּי הַסְּפִינָה נַעֲשָׂה טְעוּנָה מִמַּיִם לְבַד. כִּי דֶּרֶךְ הַסְּפִינָה לִהְיוֹת טְעוּנָה עִם מַשּׂוֹי שְׁנֵי חֲלָקִים, וּכְבָר הִשְׁלִיכוּ הַיִּשְׁמְעֵאלִים כָּל הַמַּשָּׂאוֹת וְנִשְׁאֲרָה הַסְּפִינָה טְעוּנָה עִם מַיִם לְבַד. וּמַה שֶּׁהָיָה שָׁם עוֹד יוֹתֵר מַיִם מִמִּשְׁקַל הַמַּשּׂוֹי הָרָאוּי לִהְיוֹת בַּסְּפִינָה, אֵלּוּ הַמַּיִם שָׁאֲבוּ לַחוּץ, וְגַם עַל זֶה לֹא הָיוּ מַסְפִּיקִים לִשְׁאֹב.",
                "וְאָז רָאָה הָאִישׁ שֶׁאִי־אֶפְשָׁר עוֹד עַל־פִּי דֶּרֶךְ הַטֶּבַע לְהִנָּצֵל. וּבָא אֶל הַחֶדֶר שֶׁלָּהֶם, וּמֵחֲמַת גֹּדֶל הַצַּעַר וְהַפַּחַד לֹא הָיָה יָכוֹל לְדַבֵּר כִּמְעַט.",
                "וְאָמַר לוֹ רַבֵּנוּ ז\"ל: \"מַה זֹּאת וְאַיֵּה פִּיךָ אֲשֶׁר אָמַרְתָּ שֶׁאֵין זֶה כְּלוּם וְעַכְשָׁו אַתָּה בְּעַצְמְךָ מִתְפַּחֵד כָּל־כָּךְ?!\"",
                "וְהֵשִׁיב לוֹ: שֶׁשּׁוּב אֵין סְבָרָא עַל־פִּי דֶּרֶךְ הַטֶּבַע לְהִנָּצֵל, כִּי הַמַּיִם מִתְרַבִּים וְהוֹלְכִים בַּסְּפִינָה, וְאֵין בִּיכָלְתָּם לִשְׁאֹב הַכֹּל, כִּי כָּשַׁל כֹּחַ הַסַּבָּל. כִּי זֶה קָרוֹב לְמֵעֵת־לְעֵת שֶׁלֹּא אָכְלוּ וְלֹא שָׁתוּ וְלֹא רָאוּ שֵׁנָה בְּעֵינֵיהֶם.",
                "וְאָמַר לוֹ הָאִישׁ: שֶׁעֲדַיִן לֹא הִתְפַּלֵּל. הֵשִׁיב לוֹ רַבֵּנוּ ז\"ל: אֵין אַתָּה צָרִיךְ לְהִתְפַּלֵּל עַכְשָׁו, רַק תְּקַבֵּל עֹל מַלְכוּת שָׁמַיִם בְּפָסוּק רִאשׁוֹן, וְתֹאמַר שָׁלֹשׁ רִאשׁוֹנוֹת וְשָׁלֹשׁ אַחֲרוֹנוֹת וְכוּ'.",
                "וְאָמַר לוֹ: קַח כָּל הַמָּעוֹת עַד פְּרוּטָה אַחֲרוֹנָה וּתְחַלֵּק לִשְׁנַיִם. מֶחֱצָה תִּקְשֹׁר אֶצְלְךָ עַל גּוּפְךָ, וּמֶחֱצָה אֶקְשֹׁר עַל גּוּפִי.",
                "וּשְׁאָלוֹ הָאִישׁ: \"לָמָּה זֹאת?, הֲלֹא הַדָּג שֶׁבַּיָּם יוּכַל לִבְלֹעַ אוֹתָנוּ בְּלֹא הַמָּעוֹת?\"",
                "הֵשִׁיב לוֹ: \"עֲשֵׂה כָּךְ כְּמוֹ שֶׁאֲנִי אוֹמֵר לְךָ. יִשְׂרָאֵל הָיוּ עַל הַיָּם וְלֹא טָבְעוּ, וַאֲנַחְנוּ עֲדַיִן בַּסְּפִינָה\" וְכוּ'. וְעָשָׂה מַה שֶּׁעָשָׂה.",
                "וְאָמַר לְהָאִישׁ: שֶׁיַּלְבִּישׁ אֶת עַצְמוֹ וְיַחְגֹּר בַּחֲגוֹרָה עַל הַטִּילוֹפּ (מְעִיל פַּרְוָה) וְגַם הוּא עָשָׂה כָּךְ, כְּמוֹ אֶחָד שֶׁמּוּכָן לֵילֵךְ בַּדֶּרֶךְ.",
                "וְשָׁאַל אוֹתוֹ הָאִישׁ וְאָמַר לוֹ: \"אֲנִי אֵינִי יוֹדֵעַ לְהִתְפַּלֵּל אֲפִלּוּ תְּפִלָּה הַסְּדוּרָה מֵאַנְשֵׁי כְּנֶסֶת־הַגְּדוֹלָה מִכָּל־שֶׁכֵּן עַכְשָׁו בְּעֵת צָרָה הַזֹּאת. אֲבָל כְּבוֹד־תּוֹרָתוֹ יוֹדֵעַ לְהִתְפַּלֵּל בְּעַד כְּלָלִיּוּת וּפְרָטִיּוּת, מִפְּנֵי מָה אֵין אַתֶּם מִתְפַּלְּלִין עַכְשָׁו?\"",
                "וְהֵשִׁיב: \"שֶׁעַכְשָׁו מֵחֲמַת הַמֹּחִין דְּקַטְנוּת אֲנִי מְרֻחָק מֵה' יִתְבָּרַךְ. אֲבָל עֲצָתִי אֱמוּנָה, מֵחֲמַת אֵין בְּרֵרָה מֵחֲמַת גֹּדֶל הַסַּכָּנָה שֶׁאֲנַחְנוּ עַכְשָׁו בְּסַכָּנָה נוֹרָאָה וַעֲצוּמָה כָּזוֹ, ה' יִתְבָּרַךְ יוֹדֵעַ שֶׁכָּל יְמֵי חַיַּי עֲדַיִן לֹא הָיִיתִי מִשְׁתַּמֵּשׁ מֵעוֹלָם בִּזְכוּת אָבוֹת, רַק מֵחֲמַת הַהֶכְרֵחַ מֻכְרָח אֲנִי לְבַקֵּשׁ מֵה' יִתְבָּרַךְ שֶׁיַּעֲשֶׂה זֹאת לְמַעַן זְכוּת זְקֵנִי רַבִּי יִשְׂרָאֵל בַּעַל־שֵׁם־טוֹב ז\"ל, וּזְכוּת זְקֶנְתִּי אָדְל, וּזְכוּת זְקֵנִי רַבִּי נַחְמָן מֵהָרִידֶנְקָא\". וְיֶתֶר מִזֶּה לֹא הִזְכִּיר עוֹד.",
                "וְאַחַר זֶה, רָאוּ מֵרָחוֹק כְּמוֹ עָנָן גָּדוֹל אָפֵל מְאֹד, וְנָפַל עֲלֵיהֶם עוֹד פַּחַד גָּדוֹל, מֵחֲמַת שֶׁלִּפְעָמִים כְּשֶׁהֶעָנָן מִתְאַסֵּף וּמִתְקַשֵּׁר לִשְׁאֹב הַמַּיִם מֵהַיָּם, נַעֲשֶׂה שָׁם כְּמוֹ בִּקְעָה, וּכְשֶׁהַסְּפִינָה יוֹרֶדֶת לְשָׁם אֲזַי נִטְבָּעִין שָׁם. וְהַתַּקָּנָה לָזֶה: לִירוֹת בִּקְנֵי־שְׂרֵפָה וְהוֹרְמַאטֶעס כְּדֶרֶךְ הַמִּלְחָמָה, כְּדֵי לְשַׁבֵּר הָעֲנָנִים. וְלָהֶם לֹא הָיָה פְּנַאי לָזֶה מֵחֲמַת שֶׁהָיוּ צְרִיכִין לִשְׁאֹב הַמַּיִם מֵהַסְּפִינָה כַּנַּ\"ל, וְהָיוּ הַצָּרוֹת צְרוֹרוֹת זוֹ לָזוֹ כְּמוֹ זִבּוֹרָא וְעַקְרַבָּא.",
                "אַךְ בְּחֶמְלַת ה' מֵחֲמַת תֹּקֶף הָרוּחַ סְעָרָה הָיָה הֲלִיכַת הַסְּפִינָה בִּמְהִירוּת גָּדוֹל וּפָרְחָה הַסְּפִינָה כְּמוֹ חֵץ מִקֶּשֶׁת מַמָּשׁ, וּבָאָה הַסְּפִינָה לַמָּקוֹם הַנַּ\"ל שֶׁהֶעָנָן שׁוֹתֶה מִשָּׁם. וְהָיָה שָׁם כְּמוֹ שַׁעַר וְהָרִים סָבִיב לָהּ, וְעָבְרָה הַסְּפִינָה מִשָּׁם בְּשָׁלוֹם.",
                "וּבְתוֹךְ כָּךְ הֵאִיר ה' עֵינֵיהֶם, וּמָצְאוּ הַחוֹר שֶׁדֶּרֶךְ שָׁם נִכְנָסִין הַמַּיִם בַּסְּפִינָה, וְשָׁחֲטוּ תַּיִשׁ, וְלָקְחוּ הָעוֹר שֶׁלּוֹ וְתִקְּנוּ הַסְּפִינָה וְנִצְּלוּ בְּשָׁלוֹם מִסַּכָּנוֹת גְּדוֹלוֹת וְנוֹרָאוֹת הַלָּלוּ.",
                "וְהָיָה זֹאת בְּעֶרֶב־שַׁבַּת־קֹדֶשׁ. וְהָיָה לָהֶם שִׂמְחָה גְדוֹלָה. וְאָמַר רַבֵּנוּ ז\"ל אָז \"הוֹדוּ לַהשם\" בְּשִׂמְחָה גְּדוֹלָה.",
                "מִשָּׁם הָלְכוּ דֶּרֶךְ מְקוֹמוֹת הַרְבֵּה מְאֹד. וַאֲכִילָה שֶׁהָיָה לָהֶם עַל הַסְּפִינָה הָיָה רַק מַה שֶּׁנָּתַן לָהֶם הַקֶּכֶער [טבח] הַנַּ\"ל, מִצַּד רַחֲמָנוּת מֵהַמַּגִּיזַאן (מַחְסָן) שֶׁלָּהֶם, סוּחֲרֶעס (צְנִימִים) וְתוֹלָעִים הָיוּ מְרַחֲשִׁים עֲלֵיהֶם. וְהָיוּ הוֹלְכִים וּמְבַקְּשִׁים וּפוֹרְשִׂים יְדֵיהֶם בְּהַכְנָעָה בְּכָל יוֹם כְּעָנִי בַּפֶּתַח, וְהָיָה נוֹתֵן לָהֶם מֵאֵלּוּ הַסּוּחֲרֶעס וְאָכְלוּ זֹאת לְבַד.",
                "וַיְהִי בַּעֲלוֹת עַל לִבָּם שֶׁהוּא סָמוּךְ לַפֶּסַח, הָיָה לָהֶם צַעַר גָּדוֹל, כִּי הָיוּ דּוֹאֲגִים: מַה יַּעֲשׂוּ בַּפֶּסַח? כִּי אִי־אֶפְשָׁר לְהִתְעַנּוֹת כָּל יְמוֹת הַפֶּסַח.",
                "וְאַחַר שָׁעָה אוֹ שְׁתַּיִם בָּאוּ אֶל כְּרָךְ גָּדוֹל (אחד מאיי הַדּוֹרְקֶנִיז) הָעוֹמֶדֶת עַל הָהָר שֶׁל אֲבָנִים בְּאֶמְצַע הַיָּם. וְשָׁם קָנוּ הַיִּשְׁמְעֵאלִים פֵּרוֹת הַרְבֵּה, וְלָהֶם נָתְנוּ בְּעַד טָאלֶער אֶחָד חָרוּבִים (שֶׁקּוֹרִין בָּאקְסֶערְן) הַרְבֵּה, בְּעֵרֶךְ טְשֶׁעטְוִוירְט.",
                "וָאָמַר רַבֵּנוּ ז\"ל: \"לְעֵת עַתָּה גַּם זֶה טוֹב מְאֹד, כִּי יְכוֹלִין לִחְיוֹת שְׁמוֹנַת יְמֵי הַפֶּסַח עִם חָרוּבִין לְבַד, אַךְ מִי יִתֵּן שֶׁיְּזַכֶּה אוֹתָנוּ ה' יִתְבָּרַךְ לְקַיֵּם מִצְוַת אֲכִילַת מַצָּה וְאַרְבַּע כּוֹסוֹת\"."
            ],
            [
                "וְגֹדֶל עֹצֶם הַסַּכָּנוֹת שֶׁהָיָה לָהֶם בַּחֲזִירָתָם, אִי־אֶפְשָׁר לְסַפֵּר. כִּי הָיוּ עַל הַסְּפִינָה הַזּוֹ שֶׁל מִלְחָמָה שֶׁהָיְתָה מְלֵאָה יִשְׁמְעֵאלִים. וְהֵם הָיוּ רַק שְׁנֵי יְהוּדִים לְבַד. וְדֶרֶךְ הַיִּשְׁמְעֵאלִים, בִּפְרָט אַנְשֵׁי מִלְחָמָה, לִתְפֹּס יְהוּדִים וּלְמָכְרָם בְּמֶרְחַקִּים לַעֲבָדִים. וְהָיָה לְרַבֵּנוּ ז\"ל פַּחַד גָּדוֹל מִזֶּה.",
                "וְאָמַר: שֶׁהִתְחִיל לַחֲשֹׁב בְּעַצְמוֹ; מַה יַּעֲשֶׂה אִם יוֹלִיכוּ אוֹתוֹ לְאֵיזֶה מָקוֹם עַל הַיָּם שֶׁאֵין שָׁם יְהוּדִי וְיִמְכְּרוּ אוֹתוֹ שָׁם?, וּמִי יֵדַע מִזֶּה? וְהָיָה לוֹ צַעַר גָּדוֹל, אֵיךְ יוּכַל לְקַיֵּם שָׁם אֶת מִצְווֹת הַתּוֹרָה?",
                "וְהִתְחִיל לַחֲשֹׁב בְּדַעְתּוֹ בְּעִנְיָן זֶה, עַד שֶׁזָּכָה שֶׁבָּא עַל הַשָּׂגָה: שֶׁיּוּכַל לַעֲבֹד אֶת ה' יִתְבָּרַךְ אֲפִלּוּ כְּשֶׁלֹּא יוּכַל ח\"ו לְקַיֵּם הַמִּצְווֹת. כִּי הִשִּׂיג אֶת הָעֲבוֹדָה שֶׁל אֲבוֹת הָעוֹלָם שֶׁהָיָה לָהֶם קֹדֶם מַתַּן תּוֹרָה, שֶׁקִּיְּמוּ כָּל הַמִּצְווֹת אַף־עַל־פִּי שֶׁלֹּא עָשׂוּ אֶת הַמִּצְווֹת כִּפְשׁוּטָן. כְּמוֹ יַעֲקֹב אָבִינוּ שֶׁקִּיֵּם מִצְוַת תְּפִלִּין עַל־יְדֵי הַמַּקְלוֹת אֲשֶׁר פִּצֵּל כַּיָּדוּעַ, וְכַיּוֹצֵא בָּזֶה, עַד שֶׁהִשִּׂיג אֵיךְ לְקַיֵּם אֶת כָּל הַמִּצְווֹת בְּדֶרֶךְ זֶה כְּשֶׁיִּהְיֶה אָנוּס שָׁם בְּמָקוֹם שֶׁיִּמְכְּרוּ אוֹתוֹ ח\"ו.",
                "וְתֵכֶף כְּשֶׁזָּכָה לְהַשָּׂגָה זוֹ, עֲזָרוֹ ה' יִתְבָּרַךְ וּבָאָה הַסְּפִינָה וְהִגִּיעָה אוֹר לְאַרְבָּעָה עָשָׂר בְּנִיסָן לִכְרָךְ גָּדוֹל שֶׁעוֹמֵד עַל אִי הַיָּם וְשָׁם עִיר גְּדוֹלָה לֵאלקִים 'וּשְָׂהּ רַאדִישׁ' (רוּדוּס), וְהִכִּירוּ שֶׁזֶּה עִיר שֶׁל יִשְׂרָאֵל. וְהָיָה לָהֶם שִׂמְחָה גְּדוֹלָה, כִּי יוּכְלוּ לִקְנוֹת כָּאן מַצּוֹת לְפֶסַח וְאַרְבַּע כּוֹסוֹת.",
                "אַךְ זֶּה לֹא עָלָה עַל דַּעְתָּם שֶׁהַקַּפִּיטָן וְהַיִּשְׁמְעֵאלִים יַנִּיחוּ אוֹתָם לִכָּנֵס לָעִיר הַזֹּאת, כִּי רָאוּ וְהֵבִינוּ שֶׁהַיִּשְׁמְעֵאלִים רוֹצִים לְתָפְסָם וּלְגָזְלָם וְאֶפְשָׁר יִמְכְּרוּ אוֹתָם בְּעַצְמָם וְכַּנַּ\"ל."
            ],
            [
                "וּבַבֹּקֶר, שֶׁהוּא עֶרֶב פֶּסַח, נָסַע הַקַּפִּיטָן עִם כַּמָּה יִשְׁמְעֵאלִים עַל הַסְּפִינָה קְטַנָּה לְתוֹךְ הָעִיר. וּבָאוּ לְפָנָיו וּבִקְּשׁוּ מִמֶּנּוּ לֶחֶם לֶאֱכֹל, וְדִבְּרוּ עִמּוֹ בִּרְמִיזָה. וְהֵשִׁיב לָהֶם בִּרְמִיזָה וְהוֹדִיעָם: 'שֶׁיֵּשׁ כָּאן יְהוּדִים' 'וִיכוֹלִים אַתֶּם לִקְנוֹת לָכֶם לֶחֶם'.",
                "וה' יִתְבָּרַךְ בְּרַחֲמָיו אֲשֶׁר בְּיָדוֹ לֵב מְלָכִים וְשָׂרִים, הֵסִיר לִבּוֹ וּבִלְבֵּל דַּעְתּוֹ עַד שֶׁיָּצָא מִפִּיו בְּלִי יִשּׁוּב־הַדַּעַת, וְאָמַר שֶׁיִּקַּח אֶחָד מֵהֶם כְּדֵי לִקְנוֹת לֶחֶם עֲבוּרָם.",
                "וְנָסַע מִיָּד עִמּוֹ הָאִישׁ שֶׁל רַבֵּנוּ ז\"ל. וּבָא אֶל הָעִיר, וְהָלַךְ אַחֲרָיו אֶחָד מֵהַיִּשְׁמְעֵאלִים שֶׁלּוֹ לְשָׁמְרוֹ שֶׁלֹּא יִבְרַח. וְדֶרֶךְ הֲלִיכָתוֹ לָעִיר הָיָה גַּם־כֵּן סַכָּנָה גְּדוֹלָה, כִּי אָז הָיָה שְׁעַת מִלְחָמָה גְּדוֹלָה, וּבְקַל הָיוּ יְכוֹלִים לְתָפְסוֹ שֶׁהוּא אֶחָד מֵהַמְרַגְּלִים, כִּי נִכָּר בּוֹ שֶׁאֵינוֹ מִמְּדִינָתָם כִּי־אִם מִמְּדִינָה רְחוֹקָה מְאֹד. אַךְ בְּחַסְדֵּי ה' עָבַר עַל כָּל שׁוֹמְרֵי הַשְּׁעָרִים, וְלֹא עָשׂוּ לוֹ מְאוּמָה.",
                "עַד שֶׁבָּא אֶל הֶחָכָם הַכּוֹלֵל וְסִפֵּר לוֹ מַה שֶּׁאֵרַע לָהֶם, וְשֶׁהֵם נִלְכְּדוּ בִּסְפִינָה שֶׁל מִלְחָמָה. אַךְ הוּא בְּעַצְמוֹ לֹא יָדַע מַה לְּסַפֵּר, כִּי הֵם בְּעַצְמָן לֹא יָדְעוּ כַּוָּנַת הַקַּפִּיטָן מַה הוּא רוֹצֶה לַעֲשׂוֹת עִמָּהֶם. אַךְ בְּדֶרֶךְ כְּלָל סִפֵּר לוֹ שֶׁהֵם כִּמְעַט בְּשִׁבְיָה ח\"ו וְהֵם בְּסַכָּנָה.",
                "וְאֶצְלוֹ הָיְתָה הַשָּׁעָה הַזֹּאת גְּדוֹלָה כְּמוֹ כַּמָּה שָׁעוֹת. וְהֶחָכָם הָיָה מִתְאַוֶּה לִשְׁמֹעַ סִפּוּרֵי מַעֲשִׂיּוֹת מֵהַמִּלְחָמוֹת וְכַיּוֹצֵא, וְאָמַר לוֹ בְּכָל פַּעַם: \"לֹא תִּפְחַד\", וְהָיָה לוֹ צַעַר גָּדוֹל.",
                "וְהָיָה בְּדַעְתּוֹ לִקְנוֹת מַצּוֹת וָיַיִן וְלַחֲזֹר אֶת עַצְמוֹ לְהַסְּפִינָה. אַךְ ה' יִתְבָּרַךְ שָׁלַח לוֹ בְּמַחֲשַׁבְתּוֹ: הֱיוֹת שֶׁבִּהְיוֹתָם בָּאַכְסַנְיָא בִּטְבֶרְיָה שָׁמְעוּ מֵרַבִּי צְבִי הָארְקֶער, שֶׁאִשְׁתּוֹ מִמִּשְׁפַּחַת פְרֶענְקֶען (ספרדים) וְשֶׁהִיא מְיֻחֶסֶת גְּדוֹלָה, וְאָמַר שֶׁיֵּשׁ לָהּ אָח בְּרַאדִישׁ חָכָם גָּדוֹל וְצַדִּיק. וְעָלָה זֹאת עַל דַּעְתּוֹ, אַךְ לֹא יָדַע שְׁמוֹ. רַק שְׁמָהּ שֶׁל אֵשֶׁת רַבִּי צְבִי הַנַּ\"ל יָדַע.",
                "וְתֵכֶף וּמִיָּד שָׁאַל עַל זֶה הֶחָכָם שֶׁיֵּשׁ לוֹ אָחוֹת בִּטְבֶרְיָה. וּמִיָּד שָׁלְחוּ אֶל הֶחָכָם הַנַּ\"ל. וּבָא אֶצְלוֹ הָאִישׁ שֶׁל רַבֵּנוּ ז\"ל. וּכְבָר סִפְּרוּ לְהֶחָכָם כָּל מַה שֶּׁשָּׁמְעוּ מִפִּי הָאִישׁ מִבֵּית הֶחָכָם הָרִאשׁוֹן הַנַּ\"ל.",
                "וְתֵכֶף בְּבוֹאוֹ אֵצֶל הֶחָכָם הַזֶּה אָמַר לוֹ: \"אֵין שׁוּם פַּחַד בָּזֶה, וְסִפּוּר מַעֲשִׂיּוֹת תְּסַפֵּר לִי אִם יִרְצֶה הַשֵּׁם עַל הַסֵּדֶר\". וְהָיָה בְּלִבּוֹ תְּמִיהָה גְּדוֹלָה, כִּי לֹא עָלְתָה עַל דַּעְתּוֹ שֶׁתִּהְיֶה הַיְּשׁוּעָה כָּל־כָּךְ בִּמְהֵרָה עַד שֶׁיִּזְכֶּה לִהְיוֹת כָּאן עַל הַסֵּדֶר.",
                "וְאָמַר לוֹ הֶחָכָם הַזֶּה: \"תֵּדַע, שֶׁזֶּה הַקַּפִּיטָן כְּבָר עִקַּלְנוּ אוֹתוֹ עִם הַסְּפִינָה, עַד שֶׁיַּנִּיחַ אֶתְכֶם לָצֵאת מִסְּפִינָתוֹ, וּמָעוֹת צְרִיכִים לִתֵּן לוֹ כַּמָּה שֶׁיִּרְצֶה, וְטוֹב לְהוֹדוֹת לַה' אֲשֶׁר הִצִּיל אֶתְכֶם וְהִפְלִיא עִמָּכֶם נִסִּים וְנִפְלָאוֹת שֶׁזְּכִיתֶם לָבוֹא לְכָאן, וְשֶׁהַקַּפִּיטָן יְבֻלְבַּל דַּעְתּוֹ וְיַנִּיחַ אוֹתְךָ לִכְנֹס אֶל הָעִיר. כִּי זֶה הַקַּפִּיטָן הוּא גַּזְלָן מְפֻרְסָם וְהוּא מֻשְׁרָשׁ בְּרִשְׁעָתוֹ, כִּי יִחוּסוֹ הוּא מֵחֲמֵשֶׁת סַרְנֵי פְּלִשְׁתִּים כִּי כָּךְ הוּא חוֹתֵם עַצְמוֹ.",
                "וְעַכְשָׁו אֵין פְּנַאי לִשְׁמֹעַ סִפּוּרֵי מַעֲשִׂיּוֹת. לֵךְ עִמִּי לְרוֹפֵא לְגַלֵּחַ אוֹתְךָ לִכְבוֹד יוֹם־טוֹב\". וְכָךְ הָיָה, הוֹלִיכוּהוּ מִיָּד וְגִלְּחוּ אוֹתוֹ וְרָחֲצוּ אוֹתוֹ וְנָתַן לוֹ קַאוֶוע לִשְׁתּוֹת.",
                "וְשָׁאַל אוֹתוֹ: \"מִי הוּא הַשֵּׁנִי?\"",
                "וְאָמַר לוֹ: \"שְׁמַעתֶּם מֵהַבַּעַל־שֵׁם־טוֹב?\"",
                "וְהֵשִׁיב: \"הֵן\", כִּי הַסְּפָרִים שֶׁל הַגָּאוֹן הֶחָסִיד אַב־בֵּית־דִּין דִּקְהִלַּת קֹדֶשׁ פּוּלְנָאָה נִמְצָאִים שָׁם.",
                "וְאָמַר לוֹ: שֶׁהוּא נֶכְדּוֹ, וְגַם הוּא נֶכֶד לְרַבִּי נַחְמָן הָרִידֶנְקֶער, \"וּבְעַצְמוֹ הוּא חָכָם כַּאֲשֶׁר תִּרְאוּ בְּעֵינֵיכֶם\".",
                "וְהָיָה לְזֶה הֶחָכָם שִׂמְחָה כְּפוּלָה, כִּי אָמַר: \"אֲפִלּוּ לִפְדּוֹת אֲנָשִׁים פְּשׁוּטִים הוּא מִצְוָה רַבָּה וּבִפְרָט שֶׁהִזְמִין לוֹ ה' לִפְדּוֹת אָדָם גָּדוֹל כָּזֶה וּמְיֻחָס מִגֶּזַע קְדוֹשִׁים כָּאֵלֶּה\".",
                "וְזֵרַז אֶת עַצְמוֹ עִם עוֹד אֲנָשִׁים לִנְסֹעַ אֵלָיו. אַךְ בְּתוֹךְ־כָּךְ, נִזְדַּמֵּן שֶׁפָּגְעוּ יִשְׁמְעֵאלִים זֶה בָּזֶה וְנִתְקוֹטְטוּ אֶחָד עִם חֲבֵרוֹ עַד שֶׁנֶּהֶרְגוּ בֵּינֵיהֶם כַּמָּה יִשְׁמְעֵאלִים בַּשּׁוּק. וְתֵכֶף כְּשֶׁשָּׁמְעוּ זֹאת בָּרַח הֶחָכָם הַנַּ\"ל עִם כָּל הָאֲנָשִׁים לַחֲצֵרוֹ, וְגַם אֶת הָאִישׁ שֶׁל רַבֵּנוּ הַנַּ\"ל לָקְחוּ עִמָּהֶם גַּם־כֵּן וְסָגְרוּ אֶת עַצְמָם סָגוֹר וּמְסֻגָּר וְלֹא יָצְאוּ הַחוּצָה בְּעֶרֶךְ כַּמָּה שָׁעוֹת. וְלֹא יָכְלוּ לִנְסֹעַ אֵלָיו, כִּי כְּבָר פָּנָה הַיּוֹם.",
                "וְעָנָה הֶחָכָם וְאָמַר לוֹ: \"תֵּדַע שֶׁאֲנִי מִנְּעוּרַי עוֹסֵק בְּתוֹרָה וַעֲבוֹדָה וּבְמִצְווֹת וּמַעֲשִׂים טוֹבִים, וּמִן הַסְּתָם יֵשׁ לִי שָׂכָר בִּשְׁבִיל זֶה חוּץ חֵלֶק עוֹלָם הַבָּא שֶׁיֵּשׁ לִי בִּכְלַל יִשְׂרָאֵל. זֹאת לָכֶם בְּמַשְׁכּוֹן: בְּאִם ח\"ו לֹא אֶשְׁתַּדֵּל וְאֶתְאַמֵּץ אֶת עַצְמִי לְהוֹצִיא אֶתְכֶם, יֹאבַד הַכֹּל כַּאֲשֶׁר לַכֹּל.",
                "וְאֵין כַּוָּנָתִי לְהִתְפָּאֵר לְפָנֶיךָ, רַק כְּדֵי שֶׁתַּאֲמִין לִי שֶׁאֵין אֲנִי מַפְקִיר אֶתְכֶם ח\"ו, אַךְ אֵין פְּנַאי לַעֲסֹק בָּזֶה הַיּוֹם.",
                "בְּכֵן תִּקַּח עִמְּךָ מַצּוֹת, הֵן מַצָּה שֶׁמוּרָה הֵן שְׁאָר מַצּוֹת אִם תִּרְצוּ לֶאֱכֹל, וְיַיִן טוֹב מֵהַמֻּבְחָר, וִירָקוֹת וּשְׁאָר דְּבָרִים הַשַּׁיָּכִים לְהַסֵּדֶר\".",
                "וְנָסַע בְּעַצְמוֹ הָאִישׁ הַנַּ\"ל וְחָזַר אַל הַסְּפִינָה הַגְּדוֹלָה שֶׁהָיָה שָׁם רַבֵּנוּ ז\"ל לְבַדּוֹ. וּבְּבוֹאוֹ לְשָׁם אֶל הַסְּפִינָה הַגְּדוֹלָה שֶׁהָיְתָה עוֹמֶדֶת רָחוֹק מִן הָעִיר, תֵּכֶף כְּשֶׁשָּׁמַע רַבֵּנוּ אֶת קוֹלוֹ, שָׂמַח מְאֹד שִׂמְחָה גְּדוֹלָה, וְרָץ לְנֶגְדּוֹ, וְאָמַר לוֹ: \"בָּרוּךְ ה' שֶׁאֲנִי רוֹאֶה אוֹתְךָ בַּחַיִּים! כִּי אָמַרְתִּי אוּלַי טִבְּעוּ אוֹתְךָ בַּיָּם וְגַם אוֹתִי יְטַבְּעוּ בַּיָּם. וְעַכְשָׁו בָּרוּךְ ה' הַנּוֹתֵן לַיָּעֵף כֹּחַ, כִּי לֹא הָיָה לִי עוֹד כֹּחַ לִסְבֹּל הַיִּסּוּרִים עַד בּוֹאֲךָ כִּי אָמַרְתִּי אָמוּת עַד בּוֹאֲךָ\", כִּי הָיָה לְרַבֵּנוּ ז\"ל כִּלְיוֹן עֵינַיִם מְאֹד, בְּכָל אוֹתָן הַשָּׁעוֹת שֶׁנִּפְרַד הָאִישׁ מִמֶּנּוּ וְנִשְׁאַר לְבַדּוֹ עַל הַסְּפִינָה, וְהָיָה עוֹמֵד וּמְצַפֶּה וְעֵינָיו כָּלוֹת כָּל הַיּוֹם עַל בִּיאָתוֹ.",
                "וְהִתְפַּלְּלוּ, וְסִדְּרוּ אֶת הַסֵּדֶר כָּרָאוּי, וְאָכְלוּ וְשָׁתוּ. וְסִפֵּר לוֹ הָאִישׁ כָּל הַדְּבָרִים הַנַּ\"ל וְשָׂמַח שִׂמְחָה גְּדוֹלָה.",
                "וּבְיוֹם רִאשׁוֹן שֶׁל פֶּסַח, בָּאָה הַפְּקֻדָּה שֶׁיּוֹלִיכוּ אֶת הַסְּפִינָה אֶל הָעִיר וְלִקְשֹׁר אוֹתָהּ אֶל הַסְּפָר. וְהָיוּ שָׁם גַּם־כֵּן לַיְלָה שְׁנִיָּה בַּסְּפִינָה.",
                "וּבַיּוֹם הַשֵּׁנִי הָלַךְ הָאִישׁ שֶׁל רַבֵּנוּ ז\"ל אֶל הָעִיר לְבֵית־הַכְּנֶסֶת לְהִתְפַּלֵּל, וְאַחַר יְצִיאָתוֹ מִבֵּית־הַכְּנֶסֶת הָלַךְ עִם הֶחָכָם לְבֵיתוֹ לֶאֱכֹל סְעֻדַּת יוֹם־טוֹב, וְאָכְלוּ וְשָׁתוּ. וּבִשְׁעַת הַסְּעֻדָּה אָמַר הֶחָכָם תּוֹרָה מַה שֶּׁחִדֵּשׁ בְּעַצְמוֹ, וְגַם בְּשֵׁם אֲחֵרִים, וְגַם מִצַּדִּיקֵי דּוֹרֵנוּ שֶׁבִּמְדִינָתֵנוּ. וּבִקֵּשׁ מֵהָאִישׁ הַנַּ\"ל שֶׁיֹּאמַר גַּם־כֵּן תּוֹרָה מֵרַבֵּנוּ ז\"ל. וְאָמַר לוֹ אֵיזֶה דָּבָר בִּשְׁמוֹ, וְהָיָה לוֹ נַחַת גָּדוֹל מְאֹד, וְאָמַר: שִׂישׂוּ בְּנֵי מֵעַי וְכוּ'.",
                "וְאַחַר הַסְּעֻדָּה, חָזַר אֶל הַסְּפִינָה וְהַגַּבַּאי הָלַךְ אַחֲרָיו וְנָשָׂא מַאֲכָלִים טוֹבִים לְרַבֵּנוּ ז\"ל. וּבְבוֹא הָאִישׁ הַנַּ\"ל עַל הַסְּפִינָה הָיָה נִרְאֶה פָּנָיו כְּמוֹ מִי שֶׁהוּא בְּעַצְבוּת וּמָרָה שְׁחוֹרָה. וְכִרְאוֹת אוֹתוֹ רַבֵּנוּ ז\"ל נִדְמָה לוֹ שֶׁמֻּכְרָח לִהְיוֹת שֶׁנִּתְהַפֵּךְ הַדָּבָר וּמִי יוֹדֵעַ מַה נּוֹלַד הַיּוֹם וְלֹא יָכוֹל לֶאֱכֹל מֵחֲמַת צַעַר.",
                "וּבֶאֱמֶת, הָיָה מֵחֲמַת שֶׁהֶחָכָם אָנַס אוֹתוֹ שָׁם לִשְׁתּוֹת יַיִן הַרְבֵּה, וְנִשְׁתַּכֵּר, וּמֵחֲמַת זֶה הָיוּ נִרְאִין פָּנָיו זוֹעֲפוֹת כְּשֶׁבָּא אֶל רַבֵּנוּ. וְרַבֵּנוּ שָׁאַל אוֹתוֹ וְהוּא לֹא הֵשִׁיב כְּלוּם.",
                "רַק אַחַר־כָּךְ הִנִּיחַ עַצְמוֹ הָאִישׁ לִישֹׁן אֵיזֶה שָׁעוֹת. וְאַחַר־כָּךְ קָם מֵהַשֵּׁנָה בִּשְׂחוֹק וְאָמַר לְרַבֵּנוּ: \"לֹא יְדַעְתֶּם שֶׁהֵם שִׁכְּרוּ אוֹתִי כִּי אֲנָסוּנִי לִשְׁתּוֹת יוֹתֵר מִדַּי מֵחֲמַת שִׂמְחָתוֹ\".",
                "וְסִפֵּר לוֹ כָּל הַדְּבָרִים, אֵיךְ שֶׁהָיָה נוֹהֵג עִמּוֹ הֶחָכָם, וְהָיָה לוֹ נַחַת וְשִׂמְחָה. וְאָז אָכַל סְעֻדָּתוֹ."
            ],
            [
                "וּבְיוֹם רִאשׁוֹן דְּחֹל הַמּוֹעֵד הָלַךְ הָאִישׁ לְהֶחָכָם, וְצִוָּה לוֹ הֶחָכָם: לִקַּח בִּגְנֵבָה כָּל הַמָּעוֹת שֶׁלָּהֶם וְלַהֲבִיאוֹ הָעִיר, כְּדֵי שֶׁלֹּא יִגְזֹל מֵהֶם מְעוֹתֵיהֶם. וְעָשָׂה כָּךְ.",
                "אַחַר־כָּךְ הָלַךְ הֶחָכָם עִם שְׁנֵי גְּבִירִים וְאָמְרוּ לְהַקַּפִּיטָן: \"תֵּן לָנוּ שְׁנֵי הַנְּפָשׁוֹת הַלָּלוּ\".",
                "וְהֵשִׁיב לָהֶם: \"מַה שַּׁיָּכוּת יֵשׁ לָכֶם לַנְּפָשׁוֹת הָאֵלֶּה? אֲנִי מֵהֶפְקֵר זָכִיתִי בָּהֶם!\".",
                "וְסִפֵּר לָהֶם אֶת כָּל הַתְּלָאוֹת אֲשֶׁר מְצָאָתַם בַּדֶּרֶךְ. וְאָמַר: \"וְלֹא זֹאת בִּלְבַד מַה שֶּׁאֲנִי מְסַפֵּר לָכֶם, אֶלָּא שֶׁכִּמְעַט לֹא הָיָה רֶגַע בְּלֹא פֶּגַע. וְאֵלּוּ הַנְּפָשׁוֹת כְּבָר הָיִינוּ יְכוֹלִים לְטָבְעָם בַּיָּם אוֹ לְמָכְרָם לַיִּשְׁמְעֵאלִים וְכָל הַמָּעוֹת וְהַחֲפָצִים שֶׁלָּהֶם הָיוּ הַכֹּל שֶׁלָּנוּ בְּאֵין פּוֹצֶה פֶּה וּמְצַפְצֵף כְּלָל.",
                "אַךְ מַה לַּעֲשׂוֹת כִּי מַזָּלָם גָּדוֹל עַד לֵב הַשָּׁמַיִם, כִּי לֹא דַּי שֶׁה' יִתְבָּרַךְ עָשָׂה לָהֶם נֵס כָּזֶה שֶׁבְּמַזָּלָם הִגִּיעַ פִּתְאֹם הַסְּפִינָה לְפֹה, אַף גַּם זֹאת נַעֲשָׂה לָהֶם נֵס בְּתוֹךְ נֵס שֶׁה' יִתְבָּרַךְ הֵסִיר לִבִּי וְסִכֵּל אֶת דַּעְתִּי עַד שֶׁלָּקַחְתִּי אֶת אֶחָד מֵהֶם לְתוֹךְ הָעִיר הַזֹּאת.",
                "וְעַכְשָׁו בְּוַדַּאי שׁוּב אֵינִי רַשַּׁאי אֲפִלּוּ לִקַּח מְעוֹתֵיהֶם, רַק כְּדֵי שֶׁלֹּא יִתְרַעֲמוּ הָעֲבָדִים שֶׁלִּי, תְּנוּ לִי מָאתַיִם טָאלֶער וּקְחוּ אוֹתָם מֵעַל הַסְּפִינָה\".",
                "וְכָךְ הָיָה, שֶׁנָּתְנוּ לוֹ מִיָּד כְּמוֹ שֶׁאָמַר, וְהִצִּילוּ אוֹתָם מִיַּד הַגַּזְלָנִים, מִמָּוֶת לְחַיִּים, מִשִּׁעְבּוּד לִגְאֻלָּה."
            ],
            [
                "וְאָז בָּאוּ שְׁנֵיהֶם אֶל הָעִיר, רַבֵּנוּ ז\"ל עִם הָאִישׁ הַמְשַׁמֵּשׁ שֶׁלּוֹ הַנַּ\"ל. וּבְבוֹאָם אֶל הָעִיר אָמְרוּ הַיִּשְׁמְעֵאלִים שֶׁהֵם מְרַגְּלִים, וְנָפַל פַּחַד גָּדוֹל עַל הַסְּפָרַדִּים בְּעַצְמָם. וְתֵכֶף הֵבִיאוּ לָהֶם מַלְבּוּשִׁים שֶׁלָּהֶם, וְהֻכְרְחוּ לְהַלְבִּישׁ עַצְמָם בְּמַלְבּוּשִׁים שֶׁלָּהֶם כְּמִנְהָגָם.",
                "וְהָיָה רַבֵּנוּ בְּצַעַר גָּדוֹל מֵחֲמַת זֶה וְהָאִישׁ הַנַּ\"ל שָׂחַק. וְכָעַס עָלָיו רַבֵּנוּ ז\"ל וְאָמַר לוֹ: \"אֵין אַתָּה יוֹדֵעַ מֵהַקִּטְרוּג שֶׁיֵּשׁ עָלֵינוּ בָּעוֹלָם הָעֶלְיוֹן\", וְאָמַר אָז דָּבָר נִפְלָא לְהָאִישׁ הַנַּ\"ל, וְאֵינוֹ רוֹצֶה לְגַלּוֹת.",
                "וְנִתְקַבֵּל רַבֵּנוּ ז\"ל לִפְנֵי הַחֲכָמִים, וְהוּטַב בְּעֵינֵיהֶם מְאֹד וְהֶחֱזִיקוּ אוֹתוֹ לְחִדּוּשׁ גָּדוֹל. וְאַחַר־כָּךְ בָּא רַבֵּנוּ ז\"ל, בְּעַצְמוֹ בְּשִׂמְחָה, וְאָמַר: \"בָּרוּךְ ה' יִתְבָּרַךְ שֶׁזָּכִינוּ לְהַצָּלָה הַזֹּאת\".",
                "וְהָיָה שָׁם בְּכָבוֹד גָּדוֹל מְאֹד עַד אַחַר הֶחָג. וְנָתְנוּ אַנְשֵׁי הָעִיר בְּעַצְמָם מִכִּיסָם הַמָאתַיִם טָאלֶער הַנַּ\"ל, וְלֹא רָצוּ אַחַר־כָּךְ לַחֲזֹר לְקַבְּלָם מֵרַבֵּנוּ ז\"ל שָׁם, אַף־עַל־פִּי שֶׁהָיָה לוֹ מָעוֹת הַרְבֵּה שָׁם.",
                "וְאַחַר הֶחָג, שָׂכְרוּ לָהֶם סְפִינָה לִסְטַנְבּוּל. וְנָתְנוּ לָהֶם אִגֶּרֶת – אוּלַי ח\"ו יִזְדַּמֵּן לָהֶם עוֹד אֵיזֶה סִבָּה – שֶׁיַּעַמְדוּ בְּעֶזְרָם בְּכָל עִיר וָעִיר.",
                "וְהָלְכוּ עִם סְפִינָה זוֹ. וְשָׁם הָיוּ גְּרֶעקִין הַרְבֵּה וְהָיָה בָּהֶם עִפּוּשׁ. וְהֵם לֹא יָדְעוּ, אַךְ רָאוּ שֶׁמֵּתִים עַל הַסְּפִינָה. וּבָרוּךְ ה' שֶׁהָיָה רוּחַ סְעָרָה וְנָשָׂא הַסְּפִינָה בִּמְהִירוּת לִקְהִלַּת־קֹדֶשׁ סְטַנְבּוּל.",
                "וְאַף־עַל־פִּי שֶׁהָיָה לָהֶם יִסּוּרִים מֵחֲמַת זַעֲפַת הַיָּם וּמֵחֲמַת שֶׁפָּרְחָה הַסְּפִינָה כָּל־כָּךְ בִּמְהִירוּת, אַךְ אַף־עַל־פִּי־כֵן הָיָה לָהֶם לְטוֹבָה שֶׁעָבְרוּ בִּמְהִירוּת וּבָאוּ בַּיּוֹם הַשְּׁלִישִׁי לִקְהִלַּת־קֹדֶשׁ סְטַנְבּוּל. וְהָיוּ שָׁם עֲשָׂרָה יָמִים. וְגַם בִּסְטַנְבּוּל הָיָה לָהֶם סַכָּנָה, כִּי מֵחֲמַת שֶׁלֹּא הֶרְאוּ הַפְּרַשְׂפּוֹרְטִין (דַּרְכּוֹנִים) שָׁם בִּנְסִיעָתָם לְהָתָם, עַל־כֵּן לֹא רָצוּ עַכְשָׁו לְהַנִּיחָם מִשָּׁם. וְהֶעֱמִיסוּ עֲלֵיהֶם עֹל כָּבֵד לִתֵּן סַךְ עָצוּם מְאֹד בְּאֹפֶן שֶׁיַּשִּׂיגוּ הַפְּרַשְׂפּוֹרְטִין מֵהַתּוֹגָר. וְהַסַּךְ שֶׁצֻּוּוּ לִתֵּן הָיָה סַךְ עָצוּם מְאֹד שֶׁלֹּא הָיָה לָהֶם בִּיכָלְתָּם בְּשׁוּם אֹפֶן לְסַלְּקוֹ.",
                "וה' יִתְבָּרַךְ חָמַל עֲלֵיהֶם וְהִזְמִין לָהֶם אִישׁ א' שֶׁלֹּא יָדְעוּ אוֹתוֹ וְלֹא הִכִּירוּ אוֹתוֹ וְהָלַךְ לְאֵיזֶה שַׂר מֵהַיִּשְׁמְעֵאלִים וְגָנַב דַּעְתּוֹ וְאֵינָם יוֹדְעִים כְּלָל כַּמָּה נָתַן לוֹ. וְקִבֵּל קְוִויטְל (פֶּתֶק) לְהַנִּיחַ אוֹתָם מֵהַשַּׁעַר דִּקְהִלַּת קֹדֶשׁ הַנַּ\"ל. וְהִזְהִיר אוֹתָם 'לְמַעַן הַשֵּׁם לְהַסְתִּיר הַדָּבָר מְאֹד מְאֹד'.",
                "וְעַל־יְדֵי־זֶה נִמְלְטוּ מִשָּׁם בְּשָׁלוֹם. וְהָלְכוּ עַל הַיָּם מִסְּטַנְבּוּל – לְגַלָּץ. וְהִגִּיעוּ לְאֵיזֶה עִיר עַל אִיֵּי הַיָּם, וְשָׁם לָקְחוּ אוֹתָם לְבֵית הָאֲסוּרִים וְהֻכְרְחוּ לִתֵּן אַרְבָּעָה אֲדֻמִּים בְּעַד כָּל נֶפֶשׁ.",
                "וּמִשָּׁם וָהָלְאָה לֹא אֵרַע לָהֶם שׁוּם דָּבָר, רַק זַעֲפַת הַיָּם הָיָה כַּמָּה פְּעָמִים. וּסְפִינָה אַחַת מְלֵאָה גְּרֶעקִין נִשְׁבָּרָה וְנִטְבְּעָה וְלֹא נִשְׁאֲרוּ מֵהֶם כִּי־אִם מְעַט דִּמְעַט.",
                "וַה' בְּרַחֲמָיו הִנְחָם לִמְחוֹז חֶפְצָם וְעָבְרוּ בְּשָׁלוֹם עַד שֶׁבָּאוּ לְגַלָּץ בְּשָׁלוֹם עַל חַג הַשָּׁבוּעוֹת."
            ],
            [
                "וּבִנְסִיעָתָם מִגַּלָּץ לְבֵיתָם, נָסְעוּ דֶּרֶךְ קְהִלַּת־קֹדֶשׁ יַאס. וְהָיָה שָׁם עִפּוּשׁ גָּדוֹל וְהָיָה לָהֶם יִסּוּרִים גְּדוֹלִים בְּכָל עִיר וָעִיר וּבְכָל כְּפָר וּכְפָר. וְגַם הָיָה קָשֶׁה לַעֲבֹר הַגְּרֶענִיץ (הַגְּבוּל) מֵחֲמַת זֶה, כִּי אָז לֹא הוֹעִיל אֲפִלּוּ עֲמִידַת קַארָאן טָאן (מַחֲנֵה הֶסְגֵּר שֶׁלְתוֹכוֹ מְכַנְסִים הַבָּאִים מִחוּץ לָאָרֶץ לִמְנִיעַת מַחֲלוֹת) מֵחֲמַת זֶה מִמְּקוֹמוֹת כָּאֵלֶּה.",
                "וה' יִתְבָּרַךְ הָיָה בְּעֶזְרָם וְנִצּוֹלוּ מֵהַכֹּל, מִדֶּבֶר וְחֶרֶב וְרָעָב וְצִמָּאוֹן וּשְׁבִי דְּכֻלְּהוּ הַווֹ בְּהוּ. וּבְחֶסֶד הַשֵּׁם נִמְלְטוּ מִכֻּלָּם וּבָאוּ לְבֵיתָם בְּשָׁלוֹם.",
                "שָׁלוֹם בְּגוּפוֹ שָׁלוֹם בְּמָמוֹנוֹ שָׁלוֹם בְּתוֹרָתוֹ' כִּי זָכָה לְהַשָּׂגָה נִפְלָאָה בְּאֶרֶץ־יִשְׂרָאֵל גְּבֹהָה וַעֲצוּמָה מְאֹד עַד אֵין סוֹף וְאֵין תַּכְלִית."
            ],
            [
                "עַד כֹּה סִפַּרְנוּ קְצָת מְעַט דִּמְעַט כְּטִפָּה מִן הַיָּם מֵעֹצֶם הַתְּלָאוֹת וְהַהַרְפַּתְקָאוֹת וְהַסַּכָּנוֹת הָעֲצוּמוֹת וְהַיִּסּוּרִים הַקָּשִׁים וְהַפְּחָדִים הַגְּדוֹלִים שֶׁהָיָה לְרַבֵּנוּ ז\"ל, בַּנְּסִיעָה לְאֶרֶץ־יִשְׂרָאֵל בַּהֲלִיכָה וּבַחֲזָרָה. וה' יִתְבָּרַךְ הָיָה בְּעֶזְרוֹ, וְעָשָׂה עִמּוֹ נִסִּים נִפְלָאִים וְנוֹרָאִים בְּכָל־עֵת וּבְכָל רֶגַע וְזָכָה לִגְמֹר בִּשְׁלֵמוּת מַה שֶּׁחָפֵץ, וְנִכְנַס בְּשָׁלוֹם וְיָצָא בְּשָׁלוֹם וּבָא לְבֵיתוֹ בְּשָׁלוֹם."
            ],
            [
                "וְתֹקֶף עֹצֶם הַהַשָּׂגָה שֶׁהִשִּׂיג בְּאֶרֶץ־יִשְׂרָאֵל אִי־אֶפְשָׁר לְבָאֵר וּלְסַפֵּר כְּלָל, מַמָּשׁ לֹא נִשְׁמַע וְלֹא נִרְאָה כָּזֹאת שֶׁיִּזְכֶּה יְלוּד אִשָּׁה לְהַשָּׂגָה כָּזוֹ עַל יְדֵי אֲוִירָא דְּאֶרֶץ־יִשְׂרָאֵל. וְאִי־אֶפְשָׁר לְדַבֵּר וּלְסַפֵּר בָּזֶה.",
                "וְהָיָה מִתְפָּאֵר עַצְמוֹ מְאֹד בַּמֶּה שֶּׁזָּכָה לִהְיוֹת בְּאֶרֶץ־יִשְׂרָאֵל. וְגַם בְּסוֹף יָמָיו אָמַר שֶׁהוּא מְחַיֶּה עַצְמוֹ מְאֹד בַּמֶּה שֶּׁזָּכָה לִהְיוֹת בְּאֶרֶץ־יִשְׂרָאֵל. וְאָמַר: זֶה אֲנִי יוֹדֵעַ מִכְּבָר, שֶׁכְּשֶׁאָדָם רוֹצֶה לַעֲשׂוֹת אֵיזֶה דָּבָר שֶׁבִּקְדֻשָּׁה וְיֵשׁ לוֹ מְנִיעוֹת עַל זֶה וְכוּ' (כַּמְבֹאָר כָּל זֶה לְקַמָּן)."
            ],
            [
                "וְזֶה הָאִישׁ שֶׁבִּזָּה אוֹתוֹ מְאֹד בִּסְטַנְבּוּל נִפְטַר מִיָּד בְּבִיאָתוֹ לְבֵיתוֹ.",
                "וְשָׁאַל הָאִישׁ הַנַּ\"ל שֶׁהָיָה עִמּוֹ אֶת רַבֵּנוּ ז\"ל: הֲלֹא כְּתִיב גַּם עָנוֹשׁ לַצַּדִּיק לֹא טוֹב?",
                "וְהֵשִׁיב לוֹ מָשָׁל עַל זֶה: שֶׁהָיָה מֶלֶךְ אֶחָד, וְאָהַב אֶחָד מִבְּנֵי הַשְּׂרָרוֹת. וְחִבֵּב אוֹתוֹ, וְקֵרְבוֹ בְּכָל מִינֵי אַהֲבָה וְחִבּוּב.",
                "וְאַחַר־כָּךְ כְּשֶׁהִגְדִּיל, הֵעֵז נֶגֶד הַמֶּלֶךְ.",
                "וְאָמַר הַמֶּלֶךְ: \"תֵּדַע, שֶׁאַף־עַל־פִּי שֶׁאֲנִי אוֹהֵב אוֹתְךָ מְאֹד, אַף־עַל־פִּי־כֵן אִי־אֶפְשָׁר לִי לַעֲבֹר עַל דַּת וּמִשְׁפַּט הַמַּלְכוּת. וּמִשְׁפָּטְךָ חָרוּץ לְמִיתָה\". וְתֵכֶף צִוָּה הַמֶּלֶךְ לְסָגְרוֹ בְּכַבְלֵי בַּרְזֶל וּנְתָנוֹ בְּבֵית הַסֹּהַר.",
                "וְהִתְחִיל זֶה הַבֶּן שְׂרָרָה לְצַיֵּר בְּדַעְתּוֹ הַיִּסּוּרִים שֶׁלּוֹ שֶׁיִּהְיֶה לוֹ מִן הַמִּיתָה, וּרְאֵה שֶׁצַּעֲרוֹ לֹא יֻמְשַׁךְ זְמַן הַרְבֵּה כִּי־אִם עַד שֶׁיֵּהָרֵג.",
                "אֲבָל כְּשֶׁהִתְחִיל לְצַיֵּר בְּדַעְתּוֹ צַעַר הַמֶּלֶךְ, רָאָה שֶׁצַּעַר הַמֶּלֶךְ יִגְדַּל מְאֹד כִּי צַעַר הַמֶּלֶךְ יִהְיֶה תָּמִיד. כִּי הוּא יוֹדֵעַ שֶׁהַמֶּלֶךְ אוֹהֵב אוֹתוֹ מְאֹד וְיִהְיֶה לוֹ גַּעְגּוּעִים גְּדוֹלִים אַחֲרָיו, וְצַעַר גָּדוֹל מְאֹד לְעוֹלָם. וְהָיָה לוֹ רַחֲמָנוּת עַל צַעַר שֶׁל הַמֶּלֶךְ יוֹתֵר מִצַּעֲרוֹ. וְחָשַׁב מַחֲשָׁבוֹת אֵיךְ לְהַצִּיל אֶת הַמֶּלֶךְ מִצַּעֲרוֹ. וְנִתְיַשֵּׁב כָּךְ: הֲלֹא בּוּשָׁה חֲשׁוּבָה כְּמוֹ מִיתָה.",
                "וְצִוָּה לְהַשַּׂר שֶׁל הַתְּפִיסָה לְהַכְנִיסוֹ לִפְנֵי הַמֶּלֶךְ. וְאָמַר אֶל הַמֶּלֶךְ: \"הָאֱמֶת יָדַעְתִּי כִּי צַעַרְךָ גָּדוֹל מִצַּעֲרִי אַךְ אִי־אֶפְשָׁר לְךָ לַעֲבֹר עַל חָק וְדַת הַמַּלְכוּת. בְּכֵן זֹאת הָעֵצָה הַיְּעוּצָה: שֶׁתְּסַבֵּב תַּחְבּוּלוֹת, שֶׁיְּבַיֵּשׁ אֶחָד אוֹתִי בָּרַבִּים, וְהַבּוּשָׁה חֲשׁוּבָה כְּמוֹ מִיתָה.",
                "עַל־כֵּן תִּרְאֶה לְהוֹצִיא מֵהַשְּׁבוּיִים גַּזְלָן אֶחָד שֶׁדִּינוֹ לַהֲרֵגָה, וַאֲנִי אֶתְגָּרֶה בּוֹ עַד שֶׁיִּכְעַס עָלַי וִיבַזֶּה אוֹתִי וְיַכֶּה אוֹתִי בָּרַבִּים, וְיַגִּיעַ לִי מִזֶּה בּוּשָׁה גְּדוֹלָה, וְיִהְיֶה נֶחֱשָׁב כְּמוֹ מִיתָה.",
                "וְאַחַר־כָּךְ יִקְחוּ אֶת הַגַּזְלָן הַחַיָּב מִיתָה בְּלֹא זֶה וִימִיתוּהוּ כְּדִינוֹ. וְהָעוֹלָם יִהְיוּ סוֹבְרִים שֶׁבִּשְׁבִיל שֶׁבִּזָּה עֶבֶד הַמֶּלֶךְ הֶחָבִיב נֶהֱרַג, וְלֹא יִתְחַלֵּל כְּבוֹד הַמַּלְכוּת וְהָעֶבֶד שֶׁלּוֹ\".",
                "כָּךְ לִפְעָמִים אֶחָד מְבַזֶּה אֶת הַצַּדִּיק. וּבֶאֱמֶת הוּא עוֹשֶׂה טוֹבָה גְּדוֹלָה לְהַצַּדִּיק, כִּי מְכַפֵּר לוֹ עַל זֶה מַה שֶּׁהָיָה חַיָּב לְהִסְתַּלֵּק, וְנִתְחַלֵּף עַל בּוּשָׁה זוֹ.",
                "אַךְ אַף־עַל־פִּי־כֵן אֵין זֶה כְּבוֹד שָׁמַיִם שֶׁלֹּא לִקַּח נְקָמָה מִזֶּה שֶׁבִּזָּה עֶבֶד הַמֶּלֶךְ הֶחָבִיב לוֹ מְאֹד. וְלַעֲנשׁ אֶת זֶה שֶׁבִּזָּה אֶת הַצַּדִּיק בִּשְׁבִיל זֶה גַּם־כֵּן לֹא נִיחָא קָמֵהּ, כִּי גַּם עָנוֹשׁ לַצַּדִּיק לֹא טוֹב.",
                "עַל־כֵּן הוּא יִתְבָּרַךְ מִסִּבּוֹת מִתְהַפֵּךְ, וּמַעֲמִיד עַל הַצַּדִּיק אִישׁ כָּזֶה שֶׁהוּא חַיָּב מִיתָה וָעֹנֶשׁ מִכְּבָר. וּמְזַמְּנָם שְׁנֵיהֶם לְפֻנְדָּק אֶחָד, וְזֶה מְבַזֶּה אֶת הַצַּדִּיק, וְהַצַּדִּיק נִפְטָר בָּזֶה מִן דִּינוֹ כַּנַּ\"ל. וְזֶה הָאִישׁ נֶעֱנָשׁ אַחַר כָּךְ וְנִתְקַדֵּשׁ שֵׁם שָׁמַיִם שֶׁבִּשְׁבִיל כְּבוֹד הַצַּדִּיק נֶעֱנַשׁ. וּבֶאֱמֶת 'גַּבְרָא קְטִילָא קְטַל' כִּי כְּבָר הוּא חַיָּב עָנְשׁוֹ מִקֹּדֶם.",
                "וְדַרְכֵי ה' יְשָׁרִים וְלֹא עַוְלָתָה בּוֹ."
            ],
            [
                "וּבְאֶרֶץ־יִשְׂרָאֵל הָיָה עוֹסֵק בְּתוֹרָה וּתְפִלָּה, וּבְכָל יוֹם כָּתַב בְּעַצְמוֹ תּוֹרָתוֹ.",
                "וְהָיָה מִתְפָּאֵר מְאֹד וְאָמַר: שֶׁהַחִלּוּק בֵּין תּוֹרַת חוּץ־לָאָרֶץ לְתוֹרַת אֶרֶץ־יִשְׂרָאֵל כִּרְחוֹק מִזְרָח מִמַּעֲרָב.",
                "וּבְכָל יוֹם וָיוֹם הָלְכוּ אֵלָיו הַגְּדוֹלִים עִם הַקְּטַנִּים לְשַׁמְּשׁוֹ כְּדֵי לִשְׁמֹעַ חָכְמַת תּוֹרָתוֹ הַקְּדוֹשָׁה וְהַנּוֹרָאָה מְאֹד מְאֹד."
            ],
            [
                "וּפַעַם אַחַת בָּא אֵלָיו אֶחָד מֵהַגְּדוֹלִים, שֶׁהָיָה חָשׁוּב מְאֹד בְּאֶרֶץ־יִשְׂרָאֵל וּבְחוּץ־לָאָרֶץ, וְקִלְּסוּהוּ שֶׁהוּא בָּקִי בְּכָל הַשַּׁ\"ס כִּמְעַט בְּעַל פֶּה, וְשֶׁהוּא גַּם־כֵּן מִמָּרֵי קַבָּלָה.",
                "וּבָא אֶל רַבֵּנוּ ז\"ל, וְהִזְהִיר לְהוֹצִיא כָּל אִישׁ מֵעֲלֵיהֶם, וְלֹא עָמַד אִישׁ אִתָּם בְּהִתְוַעֲדָם יַחַד. אַךְ הָאִישׁ הנ\"ל שֶׁהָיָה עִם רַבֵּנוּ, ז\"ל נִשְׁאַר שָׁם.",
                "וְהִפְצִיר אוֹתוֹ הַגָּדוֹל הַנַּ\"ל וְאָמַר לְרַבֵּנוּ ז\"ל, בְּלָשׁוֹן זֶה: יָדַעְנוּ שֶׁכְּבוֹד־תּוֹרָתוֹ לֹא בָּא לְאֶרֶץ־יִשְׂרָאֵל כִּשְׁאָר הֶהָמוֹן בְּמֹחִין דְּקַטְנוּת, דְּהַיְנוּ כְּדֵי לֵילֵךְ אַרְבַּע אַמּוֹת בְּאֶרֶץ־יִשְׂרָאֵל וְיִהְיֶה בֶּן עוֹלָם הַבָּא אוֹ שְׁאָר מַחֲשָׁבוֹת כָּאֵלּוּ כְּדֶרֶךְ אֲנָשִׁים פְּשׁוּטִים.",
                "רַק בְּוַדַּאי כְּבוֹד־תּוֹרָתוֹ בָּא לְכָאן בְּמֹחִין דְּגַדְלוּת וְלִפְעֹל הַשָּׂגָה גְּדוֹלָה בַּעֲבוֹדַת הַבּוֹרֵא יִתְבָּרַךְ. עַל־כֵּן רְצוֹנֵנוּ לֵידַע בְּאֵיזֶה נְקֻדָּה מִנְּקֻדַּת אֶרֶץ־יִשְׂרָאֵל נִכְנַס כְּבוֹד־תּוֹרָתוֹ, וּמַה הוּא רוֹצֶה לִפְעֹל כָּאן בַּעֲבוֹדַת הַבּוֹרֵא? וַאֲנִי מוּכָן לְשָׁרְתוֹ בְּגוּפִי וּבְנֶפֶשׁ־רוּחַ־נְשָׁמָה שֶׁלִּי וְכוּ'.",
                "וְהֵשִׁיב לוֹ רַבֵּנוּ: יְדִיד נַפְשִׁי, אַל תְּצַעֲרוּ אוֹתִי בְּדָבָר זֶה. כִּי לֹא דָּבָר קַל הוּא לְגַלּוֹת לָכֶם, ח\"ו, מָה הָעֲבוֹדָה הַזֹּאת וּבִשְׁבִיל מָה בָּאתִי לְפֹה. וְאוּלַי אֲנִי מֻשְׁבָּע וְעוֹמֵד עַל זֶה וְכוּ'.",
                "וְהִתְחִיל שׁוּב הָרַב הַגָּדוֹל הַנַּ\"ל לְהַפְצִיר אוֹתוֹ מְאֹד, וְאָמַר: שְׁאֵלָתֵנוּ וּבַקָּשָׁתֵנוּ עַל־כָּל־פָּנִים יְלַמְּדֵנוּ רַבֵּנוּ אֵיזֶה חִדּוּשׁ מֵחִדּוּשָׁיו הַנֶּחֱמָדִים וְהַנְּעִימִים אֲשֶׁר חֲנָנוֹ ה'. יְחָנֵּנוּ גַּם־כֵּן וְיַטְעִימֵנוּ מֵהֶם. וְאֵין כַּוָּנָתֵנוּ ח\"ו לְאֵיזֶה פְּנִיָּה. רַק כַּוָּנָתֵנוּ לִשְׁמֹעַ חִדּוּשֵׁי תּוֹרָה מִפִּיו הַקָּדוֹשׁ, אוּלַי יִתְעוֹרֵר לְבָבֵנוּ מֵחָדָשׁ לַעֲבוֹדָתוֹ יִתְבָּרַךְ, וְגַם אוּלַי נִזְכֶּה מִמֵּילָא לְהָבִין וּלְהַשְׂכִּיל אֵיזֶה רְמִיזָא מֵהַנְּקֻדָּה הַנַּ\"ל.",
                "מִיָּד הִתְחִיל רַבֵּנוּ ז\"ל, לְהִתְלַהֵב מְאֹד בְּרִשְׁפֵּי רִשְׁפֵּי שַׁלְהֶבֶת י\"ק, וּפָנָיו נִבְעֲרוּ וְנִתְלַהֲבוּ כְּלַפִּידִים מַמָּשׁ. וּמֵחֲמַת הַהִתְלַהֲבוּת תִּסָּמֵר שַׂעֲרוֹת ראֹשׁוֹ, וְהִשְׁלִיךְ הַכּוֹבַע עֶלְיוֹן מֵעַל ראֹשׁוֹ, וְהִתְחִיל לְדַבֵּר בְּלָשׁוֹן זֶה: \"הַיְדַעְתֶּם סוֹד כַּוָּנוֹת הַתְּפִלִּין\"?",
                "הֵשִׁיב לוֹ הַנַּ\"ל קְצָת כַּוָּנוֹת.",
                "אָמַר לוֹ: \"לָאו, לֹא זוֹ הַדֶּרֶךְ שֶׁל כַּוָּנַת תְּפִלִּין, וְכֵיוָן שֶׁאֵינְכֶם יוֹדְעִים סוֹד כַּוָּנוֹת תְּפִלִּין אֵינְכֶם יוֹדְעִים סוֹד אַרְבַּע רוּחוֹת שֶׁל אֶרֶץ־יִשְׂרָאֵל. וְעַכְשָׁו אַתְחִיל לְגַלּוֹת לָכֶם אֵיזֶה רֶמֶז מִזֶּה\".",
                "וַיְהִי כַּאֲשֶׁר הִתְחִיל לְדַבֵּר הִתְחִיל לָצֵאת דָּם מִגְּרוֹנוֹ, וְאָמַר לְהֶחָכָם הנ\"ל: \"עַתָּה רְאוּ בְּעֵינֵיכֶם כִּי אֵין מַסְכִּימִים מִן הַשָּׁמַיִם לְגַלּוֹת לָכֶם דָּבָר\".",
                "וְתֵכֶף כְּשֶׁרָאָה הֶחָכָם הַנַּ\"ל זֹאת בְּעֵינָיו, נִעְנַע לוֹ ראֹשׁוֹ, וּבִקֵּשׁ אוֹתוֹ מְאֹד שֶׁיִּמְחוֹל לוֹ מַה שֶּׁהִטְרִיחַ אוֹתוֹ כָּל־כָּךְ, וְנִבְהַל מְאֹד בָּזֶה. וְלֹא רָצָה לָזוּז מִשָּׁם עַד שֶׁמָּחַל לוֹ רַבֵּנוּ ז\"ל."
            ],
            [
                "גַּם תֵּכֶף כְּשֶׁבָּא לְשָׁם לִטְבֶרְיָה, שָׁלַח אֵלָיו הָרַב הֶחָסִיד הַמְפֻרְסָם הַגְּבִיר מוֹרֵנוּ הָרַב מֹשֶׁה ז\"ל (בֶּן הָרַב הַקָּדוֹשׁ הַמְפֻרְסָם מוֹרֵנוּ הָרַב מְנַחֵם מֶנְדִּיל זצ\"ל וִויטֶפְּסְקֶר) שֶׁרוֹצֶה לְהִתְחַתֵּן עִמּוֹ.",
                "וְהֵשִׁיב רַבֵּנוּ ז\"ל: \"הַאֵיךְ יְכוֹלִים לְמָאֵן בְּשִׁדּוּךְ? מִן הַסְּתָם מֵהַשֵּׁם יָצָא הַדָּבָר שֶׁתִּהְיֶה בִּתִּי בָּאָרֶץ הַקְּדוֹשָׁה\" וְלֹא דִּבֵּר יוֹתֵר.",
                "וּמִיָּד הָלַךְ הַשַּׁדְכָן וְהֵשִׁיב לְהָרַב רַבִּי מֹשֶׁה הַנַּ\"ל שֶׁרַבֵּנוּ ז\"ל מְרֻצֶּה. וְתֵכֶף עָשָׂה סְעֻדָּה גְּדוֹלָה.",
                "וְהָיוּ עַל הַסְּעֻדָּה כָּל גְּדוֹלֵי אֶרֶץ־יִשְׂרָאֵל הֵן מִמְּדִינַת לִיטָא וְהֵן מִמְּדִינַת פּוֹלִין, כֻּלָּם כְּאֶחָד גְּדוֹלִים וּקְטַנִּים. וְהָיָה לָהֶם שִׂמְחָה גְּדוֹלָה. וּבְתוֹךְ הַסְּעֻדָּה דִּבְּרוּ דִּבְרֵי־תּוֹרָה בֵּינֵיהֶם.",
                "וְרֹאשׁ הַמְדַבְּרִים הָיָה זֶה הַגָּדוֹל הַנַּ\"ל שֶׁרָצָה שֶׁרַבֵּנוּ יְגַלֶּה לוֹ הַנְּקֻדָּה וְכוּ'. בְּתוֹךְ דִּבְרֵיהֶם נִשְׁכַּח מֵהֶם אֵיזֶה רַשִׁ\"י אַיֵּה אֵפוֹא מְקוֹמָהּ?. וְרָצוּ לְהַעֲלוֹתָהּ עַל זִכְרוֹנָם כִּי הָיָה מֻכְרָח לָהֶם מְאֹד לְעִנְיָנָם. וְלֹא יָכְלוּ לָזוּז מִשָּׁם מֵחֲמַת זֶה, וְהָיָה לָהֶם לְפֶלֶא. כִּי כָּל אֶחָד וְאֶחָד מֵהֶם סִיֵּם בְּסָמוּךְ כָּל הַשַּׁ\"ס וְאֵין אֶחָד מֵהֶם יוֹדֵעַ מְקוֹם הָרַשִׁ\"י הַנַּ\"ל אֵיפֹה הִיא נִשְׁנֵית.",
                "וְרַבֵּנוּ הָיָה דּוּמָם כְּמוֹ שֶׁאֵינוֹ יוֹדֵעַ גַּם־כֵּן, אַךְ בִּרְאוֹתוֹ שֶׁיֵּשׁ לָהֶם צַעַר גָּדוֹל מִזֶּה, וְהֵם הִפְצִירוּ בּוֹ עַד בּוֹשׁ, נַעֲנָה וְאָמַר לָהֶם: 'הֲלֹא רַשִׁ\"י זוֹ מְקוֹמָהּ בְּמַסֶּכֶת זְבָחִים בְּדַף זֶה עַל רֹאשׁ הָעַמּוּד', וְכֵן הָיָה. וְהָיָה לָהֶם לְשָׂשׂוֹן וּלְשִׂמְחָה.",
                "וְנִמְשְׁכָה סְעֻדָּה זוֹ מִזְּמַן מִנְחָה גְּדוֹלָה עַד אוֹר הַיּוֹם, וְנַעֲשָׂה הִתְקַשְּׁרוּת בֵּינֵיהֶם.",
                "אַךְ אַחַר כֵּן, כְּשֶׁיָּצָא רַבֵּנוּ מִשָּׁם מֵאֶרֶץ־יִשְׂרָאֵל לְחוּץ־לָאָרֶץ, נִפְטַר הֶחָתָן בְּנוֹ שֶׁל הָרַב מוֹרֵנוּ הָרַב רַבִּי מֹשֶׁה הַנַּ\"ל, וְרַבֵּנוּ ז\"ל נִשְׁתַּדֵּךְ עִם בִּתּוֹ שֶׁהָיְתָה הַכַּלָּה שֶׁל בֶּן הָרַב מוֹרֵנוּ רַבִּי מֹשֶׁה הַנַּ\"ל, עִם כְּבוֹד הַגָּאוֹן הַמְפֻרְסָם הָרַב דִּקְהִלַּת קֹדֶשׁ וָלִיטְשִׁיסְק. וְנִתְגַּלְגֵּל אַחַר־כָּךְ מֵאֵת ה' שֶׁנָּסַע הָרַב הַגָּאוֹן הַנַּ\"ל לָאָרֶץ הַקְּדוֹשָׁה, וְלָקַח אֶת בְּנוֹ חֲתַן רַבֵּנוּ ז\"ל עִמּוֹ לְשָׁם כְּדֵי שֶׁיִּלְמַד אֶצְלוֹ שָׁם. וְאַחַר־כָּךְ נָסְעָה בַּת רַבֵּנוּ ז\"ל, גַּם כֵּן לְשָׁם.",
                "וְנִתְקַיְּמוּ דִּבְרֵי רַבֵּנוּ ז\"ל, שֶׁאָמַר שֶׁמֵּאֵת הַשֵּׁם הוּא שֶׁבִּתּוֹ תִּהְיֶה בָּאָרֶץ הַקְּדוֹשָׁה. וְדָבָר אֶחָד מִדְּבָרָיו אָחוֹר לֹא יָשׁוּב רֵיקָם."
            ],
            [
                "וְאַחַר כָּל אֵלֶּה, אַחַר אֲשֶׁר עָשָׂה כָּל מִינֵי עֲבוֹדוֹת הַנַּ\"ל בֶּאֱמֶת וּבְתָמִים, וְהִרְבָּה בְּתַעֲנִיתִים וּבִתְפִלּוֹת רַבּוֹת מְאֹד וּבְסִגּוּפִים וּשְׁבִירַת תַּאֲווֹת וּמִדּוֹת, וְעָמַד בְּנִסְיוֹנוֹת רַבּוֹת וּשְׁאָר כָּל עִנְיָנִים הַנַּ\"ל, וְהִרְבָּה בְּהִתְבּוֹדְדוּת מְאֹד מְאֹד לְדַבֵּר בֵּינוֹ לְבֵין קוֹנוֹ וּלְפָרֵשׁ שִׂיחָתוֹ בִּלְשׁוֹן אַשְׁכְּנַז וְכוּ' כַּנַּ\"ל.",
                "עַד שֶׁזָּכָה לְמַדְרֵגָה גְּבֹהָה וְעֶלְיוֹנָה מְאֹד מְאֹד בְּתַכְלִית הַקְּדֻשָּׁה וּבְתַכְלִית הַבִּטּוּל וּבְהִתְקָרְבוּת גָּדוֹל לה' יִתְבָּרַךְ בְּמַדְרֵגַת גְּדוֹלֵי בְּנֵי עֲלִיָּה. וְכָל זֶה זָכָה בִּימֵי יַלְדוּתוֹ מַמָּשׁ, כִּי יוֹמָם לֹא נָח לַיְלָה לֹא נָם וְלֹא שָׁקַט. וְהִתְמִיד מְאֹד בַּעֲבוֹדָתוֹ מִיּוֹם אֶל יוֹם מִתְּחִלַּת יְמֵי קַטְנוּתוֹ וִימֵי נְעוּרָיו. וְיָגַע וְטָרַח מְאֹד מִיּוֹם אֶל יוֹם, עַד שֶׁזָּכָה בִּימֵי נְעוּרָיו מַמָּשׁ לְכָל הַנַּ\"ל לִקְדֻשָּׁה גְּבוֹהָה וְנוֹרָאָה וְהַשָּׂגָה עֲצוּמָה מְאֹד וְכוּ' בְּמַדְרֵגַת גְּדוֹלֵי בְּנֵי עֲלִיָּה.",
                "וְאַחַר אֲשֶׁר זָכָה לְכָל זֶה, אַף־עַל־פִּי־כֵן לֹא הָיָה מְקָרֵר דַּעְתּוֹ בָּזֶה וְלֹא הִנִּיחַ עַצְמוֹ לַעֲמֹד. רַק גַּם אַחַר־כָּךְ, בְּכָל יוֹם וּבְכָל שָׁעָה הָיָה מִשְׁתּוֹקֵק וּמִתְגַּעְגֵּעַ וְנִכְסָף לה' יִתְבָּרַךְ כְּאִלּוּ לֹא הִתְחִיל עֲדַיִן כְּלָל בְּשׁוּם עֲבוֹדָה בָּעוֹלָם. וַאֲפִלּוּ אַחַר שֶׁבָּא מֵאֶרֶץ־יִשְׂרָאֵל וְזָכָה שָׁם לְהַשָּׂגָה עֶלְיוֹנָה וּגְבֹהָה מְאֹד מְאֹד אֲשֶׁר אֵין לְשַׁעֵר כְּלָל, אַף־עַל־פִּי־כֵן מִיּוֹם שֶׁבָּא מֵאֶרֶץ־יִשְׂרָאֵל עַד הַיּוֹם שֶׁנִּסְתַּלֵּק בְּשָׁלוֹם לְמַעְלָה לְמַעְלָה, הָיָה לוֹ תָּמִיד גַּעְגּוּעִים וְכִסּוּפִין וְכוּ' לה' יִתְבָּרַךְ כְּאִלּוּ לֹא הִתְחִיל עֲדַיִן כְּלָל.",
                "וּלְסַפֵּר בְּעִנְיָן זֶה תִּקְצַר הֲמוֹן יְרִיעוֹת אֲפִלּוּ מַה שֶּׁזָּכִינוּ לְהָבִין קְצָת בְּעִנְיָן זֶה כְּפִי מַה שֶּׁשָּׁמַעְנוּ מִפִּיו הַקָּדוֹשׁ וְרָאִינוּ בְּעֵינֵינוּ. כִּי בְּכָל פַּעַם הָיָה דַּרְכּוֹ שֶׁהָיָה מִתְגַּעְגֵּעַ לה' יִתְבָּרַךְ, וְהָיָה שָׁפָל בְּעֵינֵי עַצְמוֹ בֶּאֱמֶת, וְהָיָה לוֹ רַחֲמָנוּת גָּדוֹל עַל־עַצְמוֹ כְּאִלּוּ לֹא הֵרִיחַ עֲדַיִן מֵעוֹלָם שׁוּם רֵיחַ שֶׁל עֲבוֹדַת הַשֵּׁם, וּכְמוֹ שֶׁלֹּא הִתְחִיל עֲדַיִן כְּלָל.",
                "וּבֶאֱמֶת אֲפִלּוּ מִי שֶׁעָבַר עַל כָּל הַתּוֹרָה כֻּלָּהּ, ח\"ו, כַּמָּה וְכַמָּה פְּעָמִים, וּכְשֶׁזֶּה הָאִישׁ נִתְעוֹרֵר בִּתְשׁוּבָה בֶּאֱמֶת, שֶׁאָז בְּוַדַּאי כְּשֶׁמִּסְתַּכֵּל בְּעַצְמוֹ הֵיכָן הוּא בָּעוֹלָם בְּוַדַּאי יֵשׁ לוֹ לֵב נִשְׁבָּר מְאֹד וְיֵשׁ לוֹ רַחֲמָנוּת גָּדוֹל מְאֹד עַל־עַצְמוֹ בְּהַכְנָעָה גְּדוֹלָה וְכוּ', וְאֵין צָרִיךְ לְהַאֲרִיךְ בָּזֶה בְּדָבָר הַמּוּבָן מֵעַצְמוֹ, אַף־עַל־פִּי־כֵן, אֲפִלּוּ זֹאת הָרַחֲמָנוּת וְהַלֵּב נִשְׁבָּר שֶׁל הַבַּעַל תְּשׁוּבָה הַנַּ\"ל לֹא יַגִּיעַ לְחֵלֶק מֵאֶלֶף וּרְבָבָה שֶׁל גֹּדֶל הָרַחֲמָנוּת וְהַלֵּב נִשְׁבָּר בְּהַכְנָעָה גְּדוֹלָה וְכוּ' שֶׁהָיָה לְרַבֵּנוּ ז\"ל, בְּכָל פַּעַם וּפַעַם קֹדֶם שֶׁבָּא לְאֵיזֶה הַשָּׂגָה.",
                "וְהַכְּלָל, כִּי לְעוֹלָם לֹא נָח וְלֹא שָׁקַט אֲפִלּוּ בִּימֵי גְּדֻלָּתוֹ. אַף־עַל־פִּי שֶׁכְּבָר זָכָה לְמַה שֶּׁזָּכָה לְהַשָּׂגַת אֱלֹקוּת בְּמַדְרֵגָה גְּבֹהָה עֲצוּמָה וְנוֹרָאָה מְאֹד, אַף־עַל־פִּי־כֵן לֹא הָיָה מִסְתַּפֵּק עַצְמוֹ בָּזֶה, וְטָרַח וְיָגַע בְּכָל־עֵת וּבְכָל שָׁעָה, וְקִבֵּל יִסּוּרִין עַל־עַצְמוֹ יִסּוּרִים קָשִׁים וּמָרִים אֲשֶׁר כִּמְעַט אֵין דֻּגְמָתָם בָּעוֹלָם, וְהִרְבָּה בִּתְפִלּוֹת וְתַחֲנוּנִים וּבְהַפְצָרוֹת וּבַקָּשׁוֹת רַבּוֹת וּבְגַעְגּוּעִים וְכִסּוּפִין גְּדוֹלִים וְנוֹרָאִים מְאֹד מְאֹד, עַד שֶׁבָּא לְהַשָּׂגָה וּמַדְרֵגָה יוֹתֵר עֶלְיוֹנָה. וְאַחַר־כָּךְ, תֵּכֶף שֶׁזָּכָה לְזֹאת הַהַשָּׂגָה וְאָז הָיָה קְצָת בְּשִׂמְחָה.",
                "וְלִפְעָמִים זָכִינוּ לִשְׁמֹעַ מִפִּיו שֶׁהוֹדִיעַ לָנוּ שֶׁכָּעֵת נוֹדַע לוֹ חֲדָשׁוֹת וְכוּ' וְאָז הָיָה שָׂמֵחַ קְצָת. וְאַחַר־כָּךְ, תֵּכֶף שֶׁזָּכָה לָזֶה אַחַר־כָּךְ הִתְחִיל עוֹד מֵחָדָשׁ וְשָׁכַח כָּל הֶעָבָר כְּאִלּוּ לֹא הִתְחִיל עֲדַיִן כְּלָל, וְחָזַר וְהִתְחִיל מֵחָדָשׁ כְּמוֹ שֶׁמַּתְחִיל לֵילֵךְ וְלִכְנֹס בִּקְדֻשַּׁת יִשְׂרָאֵל.",
                "וְלִפְעָמִים הָיִינוּ שׁוֹמְעִים מִפִּיו הַקָּדוֹשׁ בְּפֵרוּשׁ שֶׁאָמַר בִּלְשׁוֹן הִשְׁתּוֹקְקוּת וְכִסּוּפִין: אֵיךְ זוֹכִין לִהְיוֹת יְהוּדִי? וְאָמַר זֹאת בֶּאֱמֶת וּבִתְמִימוּת גָּדוֹל כְּאִלּוּ לֹא הִתְחִיל עֲדַיִן כְּלָל. וְכֵן הָיָה כַּמָּה פְּעָמִים.",
                "וְהָיָה תָּמִיד הוֹלֵךְ וְעוֹלֶה מִמַּדְרֵגָה לְמַדְרֵגָה. אַף־עַל־פִּי שֶׁזָּכָה לְמַדְרֵגוֹת גְּבוֹהוֹת וְנוֹרָאוֹת מְאֹד לְמַעְלָה לְמַעְלָה וְכוּ', אַף־עַל־פִּי־כֵן מֵעוֹלָם לֹא הָיָה מְקָרֵר דַּעְתּוֹ בָּזֶה כְּלָל, וְתֵכֶף אַחַר־כָּךְ הָיָה לוֹ לֵב נִשְׁבָּר וְהָיָה לוֹ רַחֲמָנוּת גָּדוֹל עַל־עַצְמוֹ בְּהַכְנָעָה גְּדוֹלָה וְכוּ' כַּנַּ\"ל, עַד שֶׁזָּכָה לְמַדְרֵגָה יוֹתֵר גְּבוֹהָה. וְכֵן הָיָה דַּרְכּוֹ תָּמִיד עַד הַסּוֹף.",
                "וְכַמָּה וְכַמָּה פְּעָמִים הָיָה דַּרְכּוֹ שֶׁאָמַר שֶׁעַתָּה אֵינוֹ יוֹדֵעַ כְּלָל כְּלָל, וּכְלָל לֹא. וּפְעָמִים נִשְׁבַּע עַל זֶה שֶׁבֶּאֱמֶת אֵינוֹ יוֹדֵעַ כְּלָל. אַף־עַל־פִּי שֶׁבַּיּוֹם הַקּוֹדֵם וּבַשָּׁעָה הַקּוֹדֶמֶת גִּלָּה דְּבָרִים עַתִּיקִים, אַף־עַל־פִּי־כֵן אַחַר־כָּךְ אָמַר שֶׁאֵינוֹ יוֹדֵעַ כְּלָל. וּבְעִנְיָן זֶה הָיָה חִדּוּשׁ גָּדוֹל מְאֹד מְאֹד.",
                "וְאָמַר בְּפֵרוּשׁ עַל־עַצְמוֹ: שֶׁהַתּוֹרָה שֶׁלּוֹ הוּא חִדּוּשׁ גָּדוֹל מְאֹד, אֲבָל \"הָאֵינוֹ יוֹדֵעַ\" שֶׁלּוֹ הוּא חִדּוּשׁ גָּדוֹל בְּיוֹתֵר. הַיְנוּ עִנְיָן הַנַּ\"ל, כִּי בְּכָל פַּעַם הָיָה דַּרְכּוֹ לוֹמַר שֶׁעַכְשָׁו אֵינוֹ יוֹדֵעַ כְּלָל (וְעַיֵּן עוֹד מִזֶּה בְּמָקוֹם אַחֵר)"
            ],
            [
                "וּכְבָר נִשְׁמַע מִפִּיו הַקָּדוֹשׁ שֶׁאָמַר: כִּי יֵשׁ צַדִּיקִים שֶׁעָבְדוּ וְטָרְחוּ עַד שֶׁזָּכוּ לְאֵיזֶה מַדְרֵגָה וּמַעֲלָה כָּל אֶחָד כְּפִי מַעֲלָתוֹ, כְּמוֹ לְמָשָׁל אֵצֶל מֶלֶךְ שֶׁשָּׂרָיו זוֹכִין עַל־יְדֵי עֲבוֹדָתָם כָּל אֶחָד לְאֵיזֶה מַעֲלָה לְאֵיזֶה הִתְמַנּוּת גָּבֹהַּ כְּפִי עֲבוֹדָתוֹ.",
                "אֲבָל עַל־עַצְמוֹ אָמַר: שֶׁאִם הָיָה יוֹדֵעַ שֶׁהוּא עַכְשָׁו בְּאוֹתָהּ הַמַּעֲלָה וּמַדְרֵגָה שֶׁל אֶשְׁתָּקַד אֵינוֹ רוֹצֶה אֶת עַצְמוֹ כְּלָל (וְאָמַר בִּלְשׁוֹן גְּנַאי עַל־עַצְמוֹ עַל עִנְיָן הַנַּ\"ל אִם הָיָה נִשְׁאָר בְּמַדְרֵגָה שֶׁל אֶשְׁתָּקַד) רַק בְּכָל פַּעַם הוּא עוֹלֶה מִמַּדְרֵגָה לְמַדְרֵגָה.",
                "וְיֵשׁ הַרְבֵּה מְאֹד בְּעִנְיָן זֶה לְסַפֵּר, אַךְ אִי־אֶפְשָׁר לְסַפֵּר כָּל זֶה בִּכְתָב כְּלָל, כִּי־אִם מִי שֶׁזָּכָה לִרְאוֹת בְּעֵינָיו וְלִשְׁמֹעַ בְּאָזְנָיו הָיָה יָכוֹל לְשַׁעֵר בְּלִבֵּהּ מְעַט מִקְצָת עִנְיָן זֶה אֵיךְ לְעוֹלָם לֹא הָיָה עוֹמֵד עַל מַדְרֵגָה אַחַת בְּשׁוּם פַּעַם, רַק תֵּכֶף הָיָה מִשְׁתּוֹקֵק לַעֲלוֹת לְמַדְרֵגָה גָּבֹהַּ יוֹתֵר עַד שֶׁזָּכָה וְכוּ' וְכֵן לְעוֹלָם. וְהָיָה חִדּוּשׁ גָּדוֹל בְּעִנְיָן זֶה.",
                "וְכָל זֶה הָיָה כְּפִי תְּפִיסָתֵנוּ הַמְּעוּטָה, וְיוֹתֵר מִזֶּה יֵשׁ בְּעִנְיָן זֶה סִתְרֵי נִסְתָּרוֹת פִּלְאֵי פְּלָאוֹת, וְדַי בָּזֶה."
            ],
            [
                "וּבְעִנְיַן תַּכְלִית הַיְדִיעָה אֲשֶׁר לֹא נֵדַע, סִפֵּר גַּם־כֵּן קְצָת עִמָּנוּ אֵיזֶה פְּעָמִים, אֵיךְ בְּכָל יְדִיעָה יֵשׁ זֶה הַתַּכְלִית. וְעַל־כֵּן אַף־עַל־פִּי שֶׁזּוֹכִים לָבוֹא לְזֶה הַתַּכְלִית אֲשֶׁר לֹא נֵדַע, אַף־עַל־פִּי־כֵן עֲדַיִן אֵין זֶה הַתַּכְלִית הָאַחֲרוֹן, כִּי עֲדַיִן אֵין זֶה תַּכְלִית הַיְדִיעָה כִּי אִם בִּידִיעָה זוֹ וּצְרִיכִים אַחַר־כָּךְ לִטְרֹחַ לִזְכּוֹת לְתַכְלִית גָּבוֹהַּ יוֹתֵר לִזְכּוֹת לְמַדְרֵגַת הַתַּכְלִית אֲשֶׁר לֹא נֵדַע בִּידִיעָה הַגָּבוֹהַּ יוֹתֵר, וְכֵן לְעוֹלָם.",
                "נִמְצָא שֶׁלְּעוֹלָם אֵין יוֹדְעִין כְּלָל, וְאַף־עַל־פִּי־כֵן לֹא הִתְחִיל עֲדַיִן לְהַשִּׂיג הַתַּכְלִית. (וּכְבָר מְבֹאָר מִזֶּה קְצָת בִּדְבָרֵינוּ בְּמָקוֹם אַחֵר) וְעִנְיָן זֶה עָמֹק וְנִסְתָּר מְאֹד מְאֹד. (וְעוֹד יֵשׁ בְּעִנְיָן זֶה מַה שֶּׁשָּׁמַעְנוּ פַּעַם אַחַת אַחַר פֶּסַח וְיִתְבָּאֵר בְּמָקוֹם אַחֵר אִם יִרְצֶה הַשֵּׁם.)"
            ],
            [
                "פַּעַם אֶחָד שָׁלַח מֶלֶךְ אֶחָד שְׁלֹשָׁה אֲנָשִׁים לִמְדִינָה עִם דְּבַר סֵתֶר לְמֶלֶךְ אַחֵר. וְהֵם עָבְרוּ בְּתוֹךְ הַמְּדִינוֹת שֶׁהָיוּ שָׁם חוֹלְקִים עַל הַמֶּלֶךְ.",
                "וְהָרִאשׁוֹן נָהַג עַצְמוֹ בְּחָכְמָה, וְהֶעֱלִים הָעִנְיָן לְגַמְרֵי, וְעָבַר הַמְּדִינָה וְלֹא הֵבִינוּ כְּלָל שֶׁיֵּשׁ לוֹ דְּבַר סֵתֶר.",
                "וְהַשֵּׁנִי עָבַר לְשָׁם, וְעָמְדוּ בְּנֵי הַמְּדִינָה עַל הַדָּבָר, וְהֵבִינוּ שֶׁיֵּשׁ לוֹ דְּבַר סֵתֶר וְתָפְסוּ אוֹתוֹ שֶׁיַּגִּיד לָהֶם. וְעָשָׂה בְּחָכְמָה אוֹ בִּגְבוּרָה וְנִמְלַט מִיָּדָם.",
                "הַשְּׁלִישִׁי עָבַר שָׁם וְעָמְדוּ עָלָיו גַּם־כֵּן, וְהֵבִינוּ בּוֹ שֶׁיֵּשׁ לוֹ סוֹד, וְתָפְסוּ אוֹתוֹ, וְהָיוּ מְעַנִּים אוֹתוֹ בְּכַמָּה וְכַמָּה עִנּוּיִים הַרְבֵּה מְאֹד, וְכָל מַה שֶּׁעָשׂוּ לוֹ עִנּוּיִים וְיִסּוּרִים וְצָרוֹת גְּדוֹלוֹת וְהוּא לֹא הִגִּיד דָּבָר וְעָמַד בַּנִּסָּיוֹן וְלֹא גִּלָּה הַסּוֹד. עַד אֲשֶׁר רָאוּ שֶׁאֵין מוֹעִיל לוֹ שׁוּם דָּבָר וְהִנִּיחוּהוּ (כִּי חָשְׁבוּ מִסְּתָמָא אֵינוֹ יוֹדֵעַ כְּלָל). וְעָבַר וּבָא לְהַמֶּלֶךְ.",
                "וְהָיוּ חוֹקְרִים, לְמִי מֵהַשָּׁלֹשׁ הַנַּ\"ל מַגִּיעַ שָׂכָר יוֹתֵר?. קְצָתָם אָמְרוּ, לְהָרִאשׁוֹן מַגִּיעַ יוֹתֵר, שֶׁעָשָׂה בְּחָכְמָה לְהַעֲלִים לְגַמְרֵי. קְצָתָם אָמְרוּ, לְהַשֵּׁנִי מַגִּיעַ יוֹתֵר שֶׁכְּבָר עָמְדוּ עַל דַּעְתּוֹ וְאַף־עַל־פִּי־כֵן נִמְלַט מֵהֶם בְּחָכְמָתוֹ וְכוּ' כַּנַּ\"ל.",
                "אָמַר הַמֶּלֶךְ: לְהַשְּׁלִישִׁי מַגִּיעַ שָׂכָר יוֹתֵר מִכֻּלָּם, כִּי כְּבָר נִתְפַּס בִּמְצוּדָתָם וּבְוַדַּאי גַּם הוּא הָיָה רוֹצֶה לְהַעֲלִים אַךְ לֹא עָלְתָה בְּיָדוֹ, וְנִתְפַּס בְּיָדָם. וְעִנּוּ אוֹתוֹ וְיִסְּרוּ אוֹתוֹ בְּיִסּוּרִים וְעִנּוִּיים כָּאֵלּוּ שֶׁאִם הָיָה מְגַּלֶּה סוֹד אֶחָד הָיוּ הַכֹּל רָצִים אַחֲרָיו וְאַף־עַל־פִּי־כֵן עָמַד בְּנִסָּיוֹן כָּזֶה וְלֹא גִּלָּה דָּבָר עַל כֵּן מַגִּיעַ לוֹ שָׂכָר יוֹתֵר מִכּוּלָם",
                "(וְהַנִּמְשָׁל מוּבָן קְצָת מְעַט לַמְּבִינִים)"
            ]
        ]
    },
    "schema": {
        "heTitle": "שבחי הר\"ן",
        "enTitle": "Shivchei HaRan",
        "key": "Shivchei HaRan",
        "nodes": [
            {
                "heTitle": "הקדמה",
                "enTitle": "Introduction"
            },
            {
                "heTitle": "",
                "enTitle": ""
            },
            {
                "heTitle": "סדר הנסיעה שלו לארץ ישראל",
                "enTitle": "An Account of His Pilgrimage to the Holy Land"
            }
        ]
    }
}