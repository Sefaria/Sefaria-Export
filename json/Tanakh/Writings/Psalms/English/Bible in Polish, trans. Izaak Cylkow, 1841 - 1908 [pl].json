{
    "language": "en",
    "title": "Psalms",
    "versionSource": "http://bibliepolskie.pl/",
    "versionTitle": "Bible in Polish, trans. Izaak Cylkow, 1841 - 1908 [pl]",
    "license": "Public Domain",
    "shortVersionTitle": "Izaak Cylkow, 1841 - 1908 ",
    "actualLanguage": "pl",
    "languageFamilyName": "polish",
    "isBaseText": false,
    "isSource": false,
    "direction": "ltr",
    "heTitle": "תהילים",
    "categories": [
        "Tanakh",
        "Writings"
    ],
    "text": [
        [
            "Szczęsny mąż, który nie szedł za radą niegodziwych, a na drodze grzeszników nie postał, a w kole szyderców nie zasiadł. ",
            "Lecz w nauce Bożej ma upodobanie i zakon Jego bada dzień i noc. ",
            "I będzie jako drzewo zasadzone nad strumieniami wód, które owoc daje w czasie swoim, którego liść nie więdnie, a wszystko co czyni się powiedzie. ",
            "Nie tak niegodziwi; bo są jako plewa którą rozwieje wiatr. ",
            "Przetoż nie ostoją się niegodziwi na sądzie, ani grzesznicy w gronie sprawiedliwych. ",
            "Albowiem świadom Bóg drogi sprawiedliwych, a ślad niegodziwych zaginie. "
        ],
        [
            "Czemu burzą się ludy, a narody knują zamysły próżne. ",
            "Powstają królowie ziemi i książęta radzą społem, przeciw Bogu i pomazańcowi Jego. ",
            "Stargajmy ich więzy i zrzućmy z siebie ich pęta. ",
            "Królujący w niebiosach uśmiecha się, Pan urąga im. ",
            "Tedy przemówi do nich w gniewie Swoim, a w grozie Swojej zatrwoży ich. ",
            "Ja to namaściłem króla mego na Cyonie, górze mojej świętej. ",
            "Wygłaszam ten wyrok: Wiekuisty rzekł do mnie: Tyś mój syn, jam cię dziś światu wydał. ",
            "Zażądaj odemnie, a dam ludy w dziedzictwo twoje, a na własność twoję kończyny ziemi. ",
            "Roztrącisz je berłem żelazném, jak naczynie garncarskie, skruszysz je. ",
            "A teraz królowie rozmyślcie się, ukorzcie się, sędziowie ziemi. ",
            "Służcie Bogu w bojaźni, a radujcie się w skrusze. ",
            "Hołdujcie synowi by się nie gniewał i abyście nie zmylili drogi; bo łatwo zapłonie gniew Jego. Szczęśni którzy się doń uciekają. "
        ],
        [
            "Psalm Dawida, gdy uciekał przed Absalonem synem swoim. ",
            "Boże, jak liczni wrogowie moi, wielu powstaje przeciwko mnie. ",
            "Wielu powiada o duszy mojéj: Nie ma dlań zbawienia u Pana. - Sela. ",
            "Ale Tyś o Boże, tarczą moją, chwałą moją, i co podnosisz głowę moję. ",
            "Głosem moim do Boga wołam, a On odpowie mi z góry świętej Swojej. - Sela. ",
            "Kładę się i zasypiam; budzę się, bo Bóg wspiera mnie. ",
            "Nie lękam się kroci ludu, które zewsząd mnie oblegają. ",
            "Powstań o Boże, wspomóż mnie Panie mój, bo porazisz wszystkich wrogów moich szczęki, zęby niegodziwych pokruszysz. ",
            "U Boga ocalenie; nad narodem Twoim błogosławieństwo Twoje. - Sela. "
        ],
        [
            "Przewodnikowi chóru, przy towarzyszeniu instrumentów smyczkowych. Psalm Dawida. ",
            "Na wezwanie moje, odpowiedz mi Panie słuszności mojej, w niedoli rozprzestrzeniłeś mi, zmiłuj się nademną i wysłuchaj modlitwę moję. ",
            "Synowie ludzcy! dopókiż będzie chwała moja w poniewierce? upodobacie sobie marność, poszukiwać będziecie fałszu? - Sela. ",
            "Wiedzcież, że odznaczył Bóg wiernego Sobie, Bóg słyszy, gdy wołam do Niego. ",
            "Drżyjcie, a nie grzeszcie; rozważajcie w sercach waszych na łożach waszych, i uśmierzcie się. - Sela. ",
            "Ofiarujcie ofiary sprawiedliwości i ufajcie Bogu. ",
            "Wielu powiada: któż wskaże nam dobro? Zwróć na nas światło oblicza Twojego Boże. ",
            "Dałeś radość sercu memu, z chwilą gdy zboże ich i wino obrodziło. ",
            "W spokoju zarazem kładę się i zasypiam, bo Ty o Boże sam pozwalasz mi bezpiecznie spoczywać. "
        ],
        [
            "Przewodnikowi chóru, przy towarzyszeniu fletów. Psalm Dawida. ",
            "Słowa moje usłysz Boże; wyrozumiéj westchnienia moje. ",
            "Usłysz głos skargi mojéj, królu mój i Panie, gdy się modlę do Ciebie. ",
            "Boże, zrana usłyszysz głos mój, zrana zwracam się do Ciebie i czekam. ",
            "Bo nie jesteś Bogiem, który upodobał sobie nieprawość, nie przebywa przy Tobie zło. ",
            "Nie ostaną się zuchwalcy przed oczyma Twemi, nienawidzisz wszelakich złoczyńców. ",
            "Gubisz kłamców, człekiem krwi i zdrady brzydzi się Bóg. ",
            "A ja w wielkiéj łasce Twojéj, wstąpię do domu Twojego, ukorzę się w przybytku Twoim świętym, w bojaźni przed Tobą. ",
            "Boże, prowadź mnie w sprawiedliwości Twojéj, wobec czyhających na mnie, utoruj przedemną drogę Twoję. ",
            "Bo niemasz w ustach ich szczerości, ich wnętrze zgubą tchnące, grobem otwartym ich gardło, język swój wygładzili. ",
            "Potęp ich Panie, niech upadną przez własne knowania, dla ogromu grzechów strąć ich, bo przekorni są Tobie. ",
            "A niech cieszą się wszyscy, co uciekają się do Ciebie, i wiecznie się radują, gdyż otaczasz ich opieką Swą, i weselą się w Tobie, którzy umiłowali imię Twoje. ",
            "Bo błogosławisz sprawiedliwemu o Boże, gdyby tarczą, łaską go wieńczysz. "
        ],
        [
            "Przewodnikowi chóru, przy towarzyszeniu instrumentów smyczkowych, na ośm głosów. Psalm Dawida. ",
            "Boże, nie w gniewie Twoim napominaj mnie, nie w uniesieniu Twojém karć mnie. ",
            "Zmiłuj się nademną o Boże, bo zawiędnę, ulecz mnie, bo strętwiały członki moje. ",
            "A dusza moja strwożona wielce, a Ty o Boże dopókiż jeszcze? ",
            "Zwróć się Boże, wyswobódź duszę moję, dopomóż mi przez litość Twoję. ",
            "Bo nie w śmierci pamięć o Tobie; w grobie któż wielbi Cię. ",
            "Zmożony jestem łkaniem, skrapiam co noc me posłanie, łzami łoże moje zalewam. ",
            "Zamroczyło się od strapienia oko moje, zgrzybiało przez tylu gnębiących mnie. ",
            "Odstąpcie odemnie wszyscy złoczyńcy, gdyż wysłuchał Bóg głos płaczu mego. ",
            "Wysłuchał Bóg błaganie moje; Bóg modlitwę mą przyjął. ",
            "Zawstydzeni i zatrwożeni wielce wszystkie wrogi moje, pierzchają shańbieni w jednéj chwili. "
        ],
        [
            "Pieśń Dawida, którą zaśpiewał Bogu z powodu Kusza Benjaminity. ",
            "Boże Panie mój, w Tobie szukam obrony, ocal mnie od wszystkich prześladowców, i wyzwól mnie. ",
            "By nie porwał jako lew, życia mego, szarpiąc gdy niema zbawcy. ",
            "Boże Panie mój, jeżelim to uczynił, jeżeli jest bezprawie w ręku mojém. ",
            "Jeżelim odpłacił przyjacielowi złem, ja co wyzwoliłem prześladującego mnie niewinnie. ",
            "Niech ściga wróg duszę moję; niech ją pojmą, i rozdepcze po ziemi żywot mój, a sławę moję w proch niechaj strąci. - Sela. ",
            "Powstań o Boże, w gniewie Twoim, wystąp przeciw zaciekłości ciemiężców moich, czuwaj nademną, ustanów sąd. ",
            "A zbór narodów otoczy Cię, a ponad nim wzniesiesz się ku wysokości. ",
            "Boże który sądzisz narody, rozsądź mnie Boże; wedle sprawiedliwości mojej i niewinności niech się dzieje mi. ",
            "Niech się skończy tedy złość niegodziwych, abyś podźwignął sprawiedliwego, Ty co badasz serca i wnętrzności, Boże sprawiedliwy! ",
            "Tarcza moja u Boga, który wspomaga prawych sercem. ",
            "Pan sędzią sprawiedliwym, i Pan groźnym jest wciąż. ",
            "Jeżeli się nie nawróci; miecz Swój wyostrzy, łuk Swój naciągnie i wymierzy go. ",
            "I dlań przygotuje narzędzia śmierci, strzały Swe palącemi uczyni. ",
            "Otóż poczyna bezprawie i brzemiennym jest zagubą, a rodzi fałsz. ",
            "Dół kopie i wydrąża go, - a wpadnie w przepaść, którą przygotował. ",
            "Zwraca się niedola na głowę jego, a na jego ciemię srogość jego spada. ",
            "Chwalić będę Boga wedle sprawiedliwości Jego, i wysławiać imię Boga Najwyższego. "
        ],
        [
            "Przewodnikowi chóru Gitejczyków. Psalm Dawida. ",
            "Boże Panie nasz, jak wspaniałe imię Twoje po wszystkiej ziemi, coś wzniósł świetność Twoję na niebiosach. ",
            "Przez usta dzieci i niemowląt utwierdziłeś Sobie chwałę, wobec przeciwników Twoich, by uśmierzyć wroga i mściwego. ",
            "Gdy spoglądam na niebiosa Twoje, dzieło pieńści Twoich, księżyc i gwiazdy, któreś ustanowił. ",
            "Czemże jest człowiek, że pamiętasz o nim, a syn człowieczy, że nań zważasz. ",
            "A upośledziłeś go o mało od bóztwa, i chwałą i blaskiem uwieńczyłeś go. ",
            "I postanowiłeś go władcą nad dziełami rąk Twoich, wszystko poddałeś pod stopy jego. ",
            "Trzody i bydło wszelkie, jak i zwierzęta dzikie. ",
            "Ptactwo nieba i ryby morza, wszystko co ciągnie po drogach morskich. ",
            "Boże, Panie nasz, jak wspaniałem imię Twoje po wszystkiéj ziemi. "
        ],
        [
            "Przewodnikowi chóru, z powodu śmierci, Benowi Psalm Dawida. ",
            "Chwalić chcę Boga, całem sercem, opowiadać wszystkie cuda Twoje. ",
            "Cieszyć się chcę i radować w Tobie, wysławiać imię Twe Najwyższy. ",
            "Że pierzchły wrogi moje wstecz, upadły i zginęły przed obliczem Twojém. ",
            "Bo przeprowadziłeś sprawę moję i spór mój, zasiadłeś na tronie, sędzia sprawiedliwy. ",
            "Zgromiłeś ludy, zgubiłeś niegodziwego, zgładziłeś imię ich na wieki wieków. ",
            "Wrogu, skończone spustoszenia na zawsze, a miasta, które zburzyłeś, zaginęła pamięć o nich. ",
            "Ale Bóg wiecznie zasiada, ustanowił do sądu tron Swój. ",
            "A On sądzi świat w sprawiedliwości; wyrokuje o narodach wedle słuszności. ",
            "I będzie Bóg twierdzą uciśnionemu, twierdzą w czasach niedoli. ",
            "I ufać będą Tobie, którzy znają imię Twoje, bo nie opuściłeś szukających Cię, o Boże. ",
            "Śpiewajcie Bogu, który zamieszkał na Cyonie, rozpowiadajcie między narodami dzieła Jego. ",
            "Bo mściciel krwi, On zapamiętał ich, nie zapomniał wołania uciśnionych. ",
            "Zmiłuj się nademną Boże, spójrz na nędzę moję od nieprzyjaciół moich, któryś mnie wyniósł z bram śmierci. ",
            "Abym opowiadał wszystką chwałę Twoję u wrót córy Cyonu, abym się cieszył pomocą Twoją. ",
            "Popadły ludy w przepaść, którą zgotowały; w sidła, które zastawiły uwikłała się noga ich. ",
            "Dał się poznać Bóg, sprawiedliwość wymierzył, w dziele rąk własnych oplątał się niegodziwy. - Higgajon Sela. ",
            "Znijdą niegodziwi do grobu; wszystkie ludy co zapomniały Pana. ",
            "Bo nie zawsze zapomnianym jest ubogi, nadzieja biednych nie znika na wieki. ",
            "Powstań o Boże, niech się nie rozzuchwali śmiertelny, niech sądzone będą ludy przed obliczem Twojém. ",
            "Rzuć Boże, postrach na nich, niech wiedzą ludy, że ludźmi są. "
        ],
        [
            "Czemuż o Boże stoisz zdaleka, ukrywasz się w czasach niedoli. ",
            "W pysze swojéj ściga niegodziwy biednego, usidleni są w knowaniach, które usnuli. ",
            "Albowiem chlubi się niegodziwy żądzą duszy swojéj, a łupieżca bluźni, lży Boga. ",
            "Niegodziwy w wyniosłości ducha swego: nie karci On, niemasz Boga, są wszystkie myśli jego. ",
            "Szczęśliwe są drogi jego każdego czasu; wysoko sądy Twoje, daleko od niego; na wszystkich przeciwników swoich nadyma się. ",
            "Mówi w sercu swém: nie zachwieję się, od pokolenia do pokolenia nie będę w złéj doli. ",
            "Bluźnierstwa usta jego są pełne, podstępu i zdrady, a na języku jego niecność i nieprawość. ",
            "Siedzi w zasadzce po zagrodach, w kryjówkach godzi na niewinnego; oczy jego nieszczęsnego śledzą. ",
            "Czai się w kryjówce, jak lew w gęstwinie, czycha by porwać biednego; porywa biednego, oplątując go w sidła swoje. ",
            "Płaszczy się, czai, aż wpadną w moc jego nieszczęśni. ",
            "Mówi w sercu swojém: zapomniał Bóg, zakrył oblicze Swoje, nie ujrzy na wieki. ",
            "Powstań Boże, Panie podnieś dłoń Twoję, nie zapominaj uciśnionych! ",
            "Czemuż ma lżyć niegodziwiec Pana; mawiać w sercu swojém: Ty nie poszukujesz. ",
            "Widzisz jednak Ty! niecność i krzywdę widzisz, by odpłacić ręką Twoją, na Tobie polega nieszczęśliwy, osieroconego Ty byłeś pomocą. ",
            "Skrusz ramię niegodziwca; a złoczyńcy, obyś złości jego szukał, a nie znalazł więcéj. ",
            "Bóg królem na wieki wieków, znikną pogany z ziemi Jego. ",
            "Życzenia uciśnionych usłyszysz o Boże; pokrzepisz ich serce, wysłucha ucho Twoje. ",
            "Byś sprawiedliwość wymierzył sierocie i uciśnionemu, by nie wielmożył się więcéj człowiek téj ziemi. "
        ],
        [
            "Przewodnikowi chóru; Dawida. Bogu powierzam się. Jakże wam mówić do duszy mojéj: schrońcie się na górę waszą, niby ptak. ",
            "Bo otóż niegodziwi napięli łuk, założyli strzałę na cięciwę, by wystrzelać w ciemności prawych sercem. ",
            "Gdy podstawy zburzone będą, sprawiedliwy cóż uczyni. ",
            "Bóg w przybytku świętości Swojéj, Bóg, którego w niebiosach tron, oczy Jego widzą, powieki Jego badają synów ludzkich. ",
            "Bóg sprawiedliwego doświadcza, a niegodziwego i miłującego bezprawie nienawidzi dusza Jego. ",
            "Jakby deszcz spuszcza na niegodziwych błyskawice, ogień i siarkę, a wiatr spieki jest udziałem ich czary. ",
            "Bo sprawiedliwym jest Bóg, sprawiedliwość miłuje; prawi oglądać będą oblicze Jego. "
        ],
        [
            "Przewodnikowi chóru, na ośm głosów. Psalm Dawida. ",
            "Dopomóż Boże, bo nie staje pobożnych, bo znikli wierni z pośród synów ludzkich. ",
            "Fałsz prawi jeden drugiemu, usty gładkiemi; dwojakiém sercem mówią. ",
            "Oby wytępił Bóg wszystkie usta gładkie, języki przemawiające z wysoka. ",
            "Którzy powiadają, przez nasz język jesteśmy potężni, wargi nasze z nami: któż panem naszym. ",
            "Wobec grabieży biednych, wobec jęku ubogich, teraz powstanę, rzecze Bóg; stawię w bezpieczeństwie tego, który tęskni za niém. ",
            "Słowa Boże, słowa czyste, srebro wypławione w topielni ziemi, oczyszczone siedmkroć. ",
            "Ty o Boże strzedz ich będziesz, ochronisz ich od tego rodu na wieki. ",
            "Na około niegodziwi krążą, gdy się wzmaga zepsucie wśród synów ludzkich. "
        ],
        [
            "Przewodnikowi chóru, Psalm Dawida. ",
            "Dopókiż Boże zapominać mnie będziesz zupełnie, dopókiż odwracać będziesz oblicze Twoje odemnie? ",
            "Dopókiż układać będę rady w duszy mojéj, będzie troska w sercu mojém codziennie; dopókiż wynosić się ma wróg mój nademną? ",
            "Wejrzyj, odpowiedz mi Boże; Panie mój, oświeć oczy moje, bym nie zasnął śmiercią. ",
            "Niech wróg mój nie powie: zmogłem go; prześladowcy moi niech się nie cieszą, żem się zachwiał. ",
            "A ja ufam w miłosierdzie Twoje, rozraduje się serce moje pomocą Twoją; wysławiać będę Boga, bo łaskę zlał na mnie. "
        ],
        [
            "Przewodnikowi chóru. Dawida. Rzecze nikczemny w sercu swojém: niemasz Boga; zepsuli, skazili postępki swe, niema czyniącego dobro. ",
            "Bóg z nieba spogląda na synów ludzkich, by zobaczyć, czy jest kto rozumny, szukający Boga. ",
            "Wszystko odstąpiło, pospołu się zepsuli; niema czyniącego dobro, niema ani jednego. ",
            "Czyż nie mają poznać wszyscy złoczyńcy, co pożerają lud mój, spożywają jako chleb, Boga, którego nie wezwali. ",
            "Tam zatrwożą się trwogą, gdyż Bóg jest w pokoleniu sprawiedliwém. ",
            "Zamysłami biednego gardzić możecie, ale Bóg jest obroną jego. ",
            "Ktoby dał z Cyonu pomoc Izraelowi; gdy zwróci Bóg wygnańców narodu Swego, rozweseli się Jakób, rozraduje Izrael. "
        ],
        [
            "Psalm Dawida. Boże, komuż przebywać w namiocie Twoim, komu mieszkać na górze Twojej świętej? ",
            "Kto postępuje nieskazitelnie, i świadczy sprawiedliwość, i prawi prawdę w sercu swojém. ",
            "Nie spotwarza językiem swoim, nie czyni bliźniemu złego, ani hańby nie rzuca na krewnego. ",
            "Nikczemnik w oczach jego wzgardzony, a bogobojnych szanuje; przysięga na swą szkodę, a nie odmienia. ",
            "Pieniędzy swych nie daje na lichwę, i wziątku przeciw niewinnym nie bierze. Kto tak czyni, nie zachwieje się nigdy. "
        ],
        [
            "Klejnot Dawida. - Ochroń mnie Boże, gdyż ufam Ci. ",
            "Rzekłaś do Boga: Panem moim Ty; dobrem mojém najwyższém. ",
            "W Świętych, którzy na ziemi są, i szlachetnych, całe upodobanie moje w nich. ",
            "Liczne są utrapienia tych, którzy innego nabyli; nie zalewam ja ich zalewek krwawych, i nie biorę imion ich na usta moje. ",
            "Bóg jest darem w udziale moim i kielichem moim; Ty dzierżysz los mój. ",
            "Granice przypadły mi w rozkoszném polu; tak, dziedzictwo urocze jest dla mnie. ",
            "Błogosławię Boga, który mi tak doradził; nocami téż napominają mnie wnętrza moje. ",
            "Stawiam Boga przed sobą zawsze, bo póki On po prawicy mojéj, nie zachwieję się. ",
            "Przeto cieszy się serce moje i raduje godność moja, a ciało moje spoczywa bezpiecznie. ",
            "Bo nie zostawisz duszy mojéj przepaści, nie dasz pobożnemu Twemu widzieć zagubę. ",
            "Wskażesz mi drogę życia, pełnia radości jest przed obliczem Twojém, rozkosz u prawicy Twojéj wiecznie. "
        ],
        [
            "Modlitwa Dawida. Wysłuchaj Boże słuszność moję, zważ na moje wołanie; skłoń ucho do prośby mojéj, nie z ust obłudnych. ",
            "Z przed Ciebie niech wyrok mój wyjdzie; oczy Twoje spoglądają na prawość. ",
            "Gdy zbadasz serce moje, nawiedzisz w nocy, doświadczysz mnie, nie znajdziesz nic; zła myśl nie przeszła przez usta moje. ",
            "Wobec spraw ludzi, stosownie do słowa ust Twoich, wystrzegałem się dróg przestępcy. ",
            "Trzymają się kroki moje ścieżek Twoich; nie chwieją się stopy moje. ",
            "Wzywam Cię, bo mnie wysłuchasz Panie; skłoń mi ucho Twoje i wysłuchaj słowa moje. ",
            "Ucudownij łaskę Twoję, który wybawiasz od przeciwników, ufających prawicy Twojéj. ",
            "Strzeż mnie jako źrenicę oka, w cieniu skrzydeł Twoich ukryj mnie. ",
            "Przed niegodziwymi, którzy mnie napadają; przed wrogami, którzy zawzięcie mnie otaczają. ",
            "Tuczne serce swe zamknęli, usta ich przemawiają z wysoka. ",
            "Na każdym kroku teraz otaczają nas; oczy swoje zwracają, by nas powalić o ziemię. ",
            "Podobny do lwa, pragnącego żeru, do lwiątka, siedzącego w ukryciu. ",
            "Powstań Boże, uprzedź go, połóż go płazem; wybaw życie moje od niegodziwca, tego miecza Twojego. ",
            "Od tłumów, które są ręką Twoją, od tłumów téj ziemi. Ich udział w tém życiu, a darami Twemi napełniasz ich żywot; mają pełnię synów, a zostawiają nadmiar dzieciom swoim. ",
            "Ja zaś w prawości ujrzę oblicze Twoje; nasycę się za przebudzeniem, postacią Twoją. "
        ],
        [
            "Przewodnikowi chóru. Przez sługę Bożego, Dawida, który wypowiedział Bogu, słowa pieśni téj, gdy wybawił go Bóg z rąk wszystkich nieprzyjaciół i z ręki Saula. ",
            "I rzekł: Miłuję Cię, Boże, potęgo moja. ",
            "Boże, opoko i twierdzo moja i wybawco mój, Panie mój, obrono, w którą ufam, tarczo moja i rogu wybawienia mojego, ucieczko moja! ",
            "Wielbionego wzywam, Wiekuistego, i od wrogów moich wybawion jestem. ",
            "Ogarnęły mnie bóle śmierci i nurty otchłani zatrwożyły mnie. ",
            "Męki przepaści osnuły mnie, pochwyciły sidła śmierci. ",
            "W niedoli méj wzywam Boga i do Pana mojego wołam; wysłuchał z przybytku Swego głos mój, a wołanie moje przed Nim doszło uszu Jego. ",
            "I wstrzęsła się i zadrżała ziemia, i posady gór się chwieją i wstrzęsły się, bo gniewem zapłonął. ",
            "Wzniósł się dym w gniewie Jego, i ogień z ust Jego zieje; głownie żarzą się z Niego. ",
            "I skłonił niebiosa i zstąpił, i gęsta mgła pod stopami Jego. ",
            "I wsiadł na cherubina i wzniósł się, i pędził na skrzydłach wichru. ",
            "I uczynił mrok Swą osłoną w około Siebie, gdyby namiot; pomrokę wód, gęste obłoki. ",
            "Przed blaskiem od Niego chmury Jego pierzchały, grad i głownie ogniste. ",
            "I zagrzmiał w niebiosach Bóg, a Najwyższy wydał głos Swój, grad i głownie ogniste. ",
            "I puścił strzały Swoje i rozproszył ich, i błyskawicami ciskał i zmieszał ich. ",
            "I ukazały się łożyska wód, i obnażyły się posady świata od groźby Twojéj Boże, od zadęcia wichru gniewu Twojego. ",
            "Sięgnął z wysokości i wziął mnie, wydobył z toni wielkiéj. ",
            "Ocalił mnie od wroga potężnego, od nieprzyjaciół moich, choć mocniejsi byli odemnie. ",
            "Napadli mnie w dniu mego nieszczęścia, ale stał się Bóg podporą moją. ",
            "I wywiódł mnie w przestronność, wybawił mnie, bo upodobał Sobie we mnie. ",
            "Wynagradza mnie Bóg, wedle sprawiedliwości mojéj, wedle czystości rąk moich odpłaca mi. ",
            "Albowiem przestrzegałem dróg Bożych, i nie byłem odstępcą od Pana mojego. ",
            "Bo wszystkie Jego ustawy są przedemną, a od praw Jego nie odstępuję. ",
            "I jestem cały oddany Jemu, i strzegę się od grzechu mojego. ",
            "Przeto oddaje Bóg mi wedle sprawiedliwości mojéj, wedle czystości rąk moich przed oczyma Jego. ",
            "Z miłosiernym postępujesz miłosiernie, z mężem nieskazitelnym nieskazitelnie. ",
            "Ze szczerym postępujesz szczerze, a z przewrotnym walczysz. ",
            "Bo lud uciśniony wybawiasz, a oczy wywyższone poniżasz. ",
            "Tak, Ty rozświecasz pochodnię moję, Wiekuisty Pan mój rozjaśnia ciemność moję. ",
            "Bo Tobą przełamię szyki, i Panem moim przestąpię mury. ",
            "Pan, nieskazitelna droga Jego, słowo Boże czyste, tarczą On dla wszystkich, którzy ufają Mu. ",
            "Bo któż Bogiem, prócz Wiekuistego, i któż opoką, prócz Pana naszego. ",
            "Pan, który opasał mnie siłą, i uczynił prostą drogę moję. ",
            "Upodobnił nogi moje do jelenich, a na wyżynach moich mnie stawia. ",
            "Wprawia ręce moje do boju, że naciągają łuk spiżowy ramiona moje. ",
            "I dałeś mi tarczę wybawienia Twego, a prawica Twoja wspierała mnie, a pobłażliwość Twoja uwielmożyła mnie. ",
            "Rozszerzyłeś kroki moje podemną, i nie zachwiały się stawy moje. ",
            "Ścigałem wrogi moje i dognałem je, i nie wróciłem ażem je wytępił. ",
            "Skruszyłem je, że nie mogły powstać; padły pod stopy mojemi. ",
            "Tak opasałeś mnie mocą do boju, powaliłeś przeciwniki moje podemnie. ",
            "I wrogów moich podałeś mi kark, a nieprzyjaciół moich zgładziłem. ",
            "Wołali, a nikt nie pomógł; do Boga, a nie odpowiedział im. ",
            "I starłem ich jak proch na lica wiatru, jak błoto ulic rozrzuciłem ich. ",
            "Wybawiłeś mnie od zatargów ludu, ustanowiłeś mnie głową narodów; lud, którego nie znałem służy mi. ",
            "O których ze słuchu ucha zasłyszałem, synowie obczyzny schlebiają mi. ",
            "Synowie obczyzny omdleli, i drżąc uchodzą z zamków swoich. ",
            "Żyw Bóg, pochwaloną niech będzie opoka moja, wywyższonym Pan zbawienia mojego. ",
            "Pan, który użyczył pomstę mi, i poddał narody podemnie. ",
            "Który mnie wybawił od wrogów moich, a nad przeciwniki moje wyniósł mnie; od męża srogiego ocalił mnie. ",
            "Przeto sławić Cię chcę między narodami o Boże, i imieniu Twojemu śpiewać będę. ",
            "Który wielkiemi czyni zwycięztwa króla Swego i świadczy łaskę pomazańcowi Swemu, Dawidowi i rodowi jego na wieki. "
        ],
        [
            "Przewodnikowi chóru. Psalm Dawida. ",
            "Niebiosa opowiadają chwałę Pana, a dzieła rąk Jego wygłasza nieboskłon. ",
            "Dzień dniowi podaje hasło, a noc nocy przekazuje wieść. ",
            "Bez mowy, bez wyrazów, nie słychać głosu ich. ",
            "Po całéj ziemi rozchodzi się ich dźwięk, aż na kraniec świata ich słowo, kędy słońcu namiot postawił. ",
            "A ono jak oblubieniec wychodzi ze swéj komnaty, cieszy się jak bohater, by przebiedz drogę. ",
            "Od krańca niebios wschód jego, a jego obieg do krańców ich; a nic nie ukryte przed żarem jego. ",
            "Nauka Boża doskonała, orzeźwia duszę; świadectwo Boże wiarygodne, uczy mądrości prostodusznego. ",
            "Rozkazy Boże proste, rozweselają serce; przykazanie Boże jasne, oświeca oczy. ",
            "Bojaźń Boża czysta, ostoi się na wieki; ustawy Boże prawdą, sprawiedliwe społem. ",
            "Pożądańsze od złota i szczerego złota mnóstwa, słodsze od miodu i patoki się rozpływającej. ",
            "I sługa Twój ustrzeżony przez nie, w przestrzeganiu ich sowita nagroda. ",
            "Mimowolne błędy, któż je spostrzeże, od skrytych oczyść mnie. ",
            "Ale i od rozmyślnych oddal sługę Twojego, by nie owładnęły mną; wtedy będę nieskazitelny i oczyszczony od grzechu wielkiego. ",
            "Oby znalazły upodobanie słowa ust moich i myśli serca mojego przed Tobą o Boże, opoko moja i wybawicielu mój. "
        ],
        [
            "Przewodnikowi chóru. Psalm Dawida. ",
            "Niech wysłucha cię Bóg w dzień niedoli, ochroni cię imię Boga Jakóba. ",
            "Niech szle ci pomoc z świątyni, i z Cyonu cię wesprze. ",
            "Niech wspomni wszystkie ofiary twoje, a całopalenie twoje niech Mu miłem będzie. - Sela. ",
            "Niech da ci wedle serca twojego, i wszystkie zamysły twoje niech spełni. ",
            "Wtedy ucieszym się zwycięztwem twojém, i w imię Pana naszego chorągiew podniesiem. Oby spełnił Bóg wszystkie życzenia twoje. ",
            "Teraz wiem, że wspomoże Bóg pomazańca Swego, że go wysłucha z niebios Swoich świętych, przez potężne czyny zbawczéj prawicy Swojéj. ",
            "Ci wozami, a ci rumakami, a my imieniem Boga, Pana naszego, chlubimy się. ",
            "Oni poklękali i legli, a my stoimy i trzymamy się. ",
            "Boże wspomóż! Król oby nas wysłuchał w dzień wołania naszego. "
        ],
        [
            "Przewodnikowi chóru. Psalm Dawida. ",
            "Boże potęgą Twoją cieszy się król, a Twoją pomocą jakże raduje się wielce. ",
            "Pragnienie serca jego dałeś mu, a życzeniu jego ust nie odmówiłeś. - Sela. ",
            "Bo uprzedziłeś go błogosławieństwy szczęścia, włożyłeś na głowę jego koronę szczerozłotą. ",
            "O życie prosił Cię, dałeś mu je, długie dni na wieki wieków. ",
            "Wielka chwała jego z pomocy Twojéj, sławę i świetność włożyłeś nań. ",
            "Albowiem czynisz go błogosławieństwem na zawsze, orzeźwiasz go radością oblicza Twojego. ",
            "Albowiem król ufa Bogu, i za łaską Najwyższego nie zachwieje się. ",
            "Dosięgnie ręka Twoja wszystkie wrogi Twoje, prawica Twa najdzie nieprzyjacioły Twoje. ",
            "Uczynisz je jako piec ognisty w chwili uniesienia Twego, Bóg w gniewie Swoim je zniweczy i poźre je ogień. ",
            "Ród ich z ziemi zagubisz, a potomstwo ich z pośród synów ludzkich. ",
            "Albowiem zastawili na Ciebie zło, knuli zdradę, a nic nie dokazali. ",
            "Zwróciłeś ich barki, cięciwy Twojemi mierząc ku twarzy ich. ",
            "Podnieś się Boże mocą Twoją, opiewać i wysławiać będziemy potęgę Twoję. "
        ],
        [
            "Przewodnikowi chóru, na nutę: \"Łanio zorzy\", pieśń Dawida. ",
            "Panie mój Panie, czemuś mnie opuścił, daleki od wspomożenia mnie, od słów skargi mojéj. ",
            "Panie mój, wołam we dnie, a nie odpowiadasz mi, i nocą, a nie mam spokoju. ",
            "A Ty jednak święty, zasiadający wśród chwały Izraela. ",
            "Tobie ufali ojcowie nasi, ufali, a wybawiłeś ich. ",
            "Do Ciebie wołali, a byli ocaleni, Tobie ufali i nie byli zawstydzeni. ",
            "A ja - robak, a nie mąż, pośmiewisko ludzi, i wzgarda tłumu. ",
            "Wszyscy co widzą mnie, urągają mi, ściągają usta, potrząsają głową. ",
            "Niech poruczy to Bogu! niech go wybawi; ocali go, bo upodobał go Sobie. ",
            "Albowiem Tyś wywiódł mnie z łona, złożyłeś mnie bezpiecznie u piersi matki mojéj. ",
            "Na Tobie polegałem od urodzenia, od żywota matki mojéj, Panem moim Ty. ",
            "Nie oddalaj się odemnie, bo niedola blizka, bo nie ma wybawcy. ",
            "Otoczyła mnie byków gromada, mocarze Baszanu oblegli mnie. ",
            "Rozwarli na mnie paszczę swą, jako lew co porywa i ryczy. ",
            "Jako woda jestem rozlany, rozeszły się wszystkie członki moje, serce moje jako wosk roztopione wśród wnętrzności moich. ",
            "Zaschła jak skorupa siła moja, i język mój przylgnął do podniebienia mego, i w proch śmierci powalasz mnie. ",
            "Albowiem otoczyły mnie psy, zgraja złoczyńców obstąpiła mnie, jakoby lwy - ręce i nogi moje. ",
            "Policzyć mogę wszystkie kości moje, a oni się przyglądają, znęcają się nademną. ",
            "Rozdzielają szaty moje pomiędzy siebie, a o suknie moje rzucają los. ",
            "Lecz Ty, o Boże, nie oddalaj się; potęgo moja, na zbawienie moje pospiesz. ",
            "Ocal od miecza duszę moję, z mocy psa jedyną moję. ",
            "Wyswobódź mnie z paszczy lwa, a od rogów bawołów obroń mnie. ",
            "Rozgłaszać będę imię Twoje braciom moim, wśród zboru wielbić Cię będę. ",
            "Bogobojni chwalcie Go, cały rodzie Jakóba czcij Go, i korzcie się przed Nim wszyscy z nasienia Izraela. ",
            "Albowiem nie wzgardził, i nie wstrętna mu skarga biednego, i nie ukrył oblicza Swego przed nim, i gdy wołał do Niego, wysłuchał go. ",
            "Od Ciebie uwielbianie moje w zborze wielkim, śluby moje spełnię wobec bogobojnych. ",
            "Spożywać będą biedni i nasycą się, chwalić będą Boga czciciele Jego, ożyje serce wasze na wieki. ",
            "Pomnieć będą, i zwrócą się do Boga wszystkie krańce ziemi, i ukorzą się przed Tobą plemiona narodów. ",
            "Albowiem Bogu należy się królowanie i władztwo nad narodami. ",
            "Spożywają, korząc się wszyscy możni ziemi, przed Nim klękają wszyscy zstępujący w proch, i kto duszy swéj nie pożywił. ",
            "Potomstwo służyć Mu będzie, opowiadać o Panu pokoleniom. ",
            "Zejdą się, i wygłaszać będą sprawiedliwość Jego ludowi, który się narodzi, że On tego dokonał. "
        ],
        [
            "Psalm Dawida. Bóg pasterzem moim, nie zbywa mi na niczém. ",
            "Na błoniach zielonych daje mi się wylegać, do wód spokojnych prowadzi mnie. ",
            "Duszę moję orzeźwia, wodzi mnie po ścieżkach cnoty, gwoli imieniu Swojemu. ",
            "I choćbym szedł po dolinie cieni, nie będę się bał złego, bo Ty zemną; laska Twoja i podpora Twoja, one mnie pocieszą. ",
            "Zastawiasz przedemną stół, wobec wrogów moich; namaszczasz olejem głowę moję, kielich mój przelewa się. ",
            "Tak, szczęście i łaska podążają za mną po wszystkie dni życia mojego, i zamieszkam w domu Bożym na długie czasy. "
        ],
        [
            "Dawida pieśń. - Boga jest ziemia i wszystko, co ją napełnia, świat i jego mieszkańcy. ",
            "Bo On nad morzami ją utwierdził, i nad rzekami ją umocnił. ",
            "Któż wstąpi na górę Bożą, i kto stanie na miejscu Jego świętém. ",
            "Czystych rąk i nieskażonego serca, który nie podał fałszowi duszy swojéj, i nie przysięgał obłudzie. ",
            "Odbiera błogosławieństwo od Boga, i nagrodę od Pana Swego wybawienia. ",
            "Takiém jest pokolenie Jego czcicieli, szukających Oblicza Twego, to Jakób. - Sela. ",
            "Wznieście bramy wierzchy swoje, i rozwiedźcie się wrota odwieczne, niech wnijdzie król chwały. ",
            "Kto to ów król chwały? Bóg mocny i potężny, Bóg potężny w boju. ",
            "Wznieście bramy wierzchy swoje, rozwiedźcie się wrota odwieczne, niech wnijdzie król chwały. ",
            "Kto to ów król chwały? - Bóg zastępów, On to król chwały. - Sela. "
        ],
        [
            "Od Dawida. - Do Ciebie Boże duszę moję wznoszę. ",
            "Panie mój na Tobie polegam; obym się nie powstydził, oby nie ucieszyli się wrogi moje nademną. ",
            "I wszyscy, którzy Ci ufają, nie zawstydzą się; zawstydzą się przeniewierzający się napróżno. ",
            "Drogi Twoje, Boże, daj mi poznać, ścieżki Twoje wskaż mi. ",
            "Wdróż mnie w prawdę Twoję i naucz mnie, boś Ty Bogiem wybawienia mego, za Tobą tęsknię dzień cały. ",
            "Wspomnij na miłosierdzie Twoje Boże, i na łaskę Twoję, bo odwieczne są. ",
            "Grzechów méj młodości i przewinień moich nie pomnij; w łasce Twojéj pamiętaj o mnie, wedle dobroci Twojéj, Boże! ",
            "Dobrym i prawym jest Bóg, przeto wskazuje występnym drogę. ",
            "Wdraża pokornych w prawo; wskazuje skromnym drogę Swoję. ",
            "Wszystkie ścieżki Boże są miłością i prawdą, dla przestrzegających przymierza i świadectw Jego. ",
            "Dla imienia Twego Boże wybacz winie mojéj, jakkolwiek wielką ona. ",
            "Kto ów mąż, który się Boga boi; wskaże mu drogę, którą obrać winien. ",
            "Aby dusza jego w szczęściu zamieszkała, a ród jego odziedziczył ziemię. ",
            "Roki Boga są dla tych, co go się boją, a przymierze Jego, by je objawił im. ",
            "Oczy moje zawsze ku Bogu, bo On wydobędzie z sideł nogi moje. ",
            "Zwróć się do mnie i zlituj się nademną, bo samotny i biedny jestem. ",
            "Udręczenia serca mego mnożą się, z utrapień moich wyprowadź mnie. ",
            "Wejrzyj na nędzę i cierpienie moje, i odpuść wszystkie grzechy moje. ",
            "Spójrz na nieprzyjaciół moich, bo ich tak wielu, a nienawiścią srogą, nienawidzą mnie. ",
            "Zachowaj duszę moję i ocal mnie; niech się nie zawstydzę, żem zaufał Ci. ",
            "Niewinność i prawość ochronią mnie, bo w Tobie mam nadzieję. ",
            "Wybaw Panie, Izraela ze wszystkich utrapień jego. "
        ],
        [
            "Od Dawida. - Osądź mnie Boże, bo w niewinności postępuję, i Bogu ufam i nie chwieję się. ",
            "Doświadcz mnie Boże i wypróbuj, oczyść wnętrzności i serce moje. ",
            "Albowiem miłosierdzie Twoje mam przed oczyma, a postępuję w prawdzie Twojéj. ",
            "Nie przesiaduję z ludźmi fałszu, z obłudnymi nie schodzę się. ",
            "Nienawidzę zboru złoczyńców, z bezbożnymi nie zasiadam. ",
            "Umywam w niewinności ręce, i okrążam ołtarz Twój, Boże. ",
            "By zawtórować głosem dziękczynienia, i opowiedzieć wszystkie cuda Twoje. ",
            "Boże, umiłowałem siedzibę domu Twojego, i miejsce przybytku chwały Twojéj. ",
            "Nie porwij z grzesznikami duszy mojéj, a z mężami krwi życia mojego. ",
            "W których ręku zdrada, a których prawica pełna wziątku. ",
            "Ja jednak w niewinności méj postępuję, wyswobódź mnie i zmiłuj się nademną. ",
            "Noga moja stanęła na równi; w zgromadzeniach wysławiać będę Boga. "
        ],
        [
            "Od Dawida. Bóg światłem i zbawieniem mojém, kogóż się mam obawiać; Bóg obroną życia mojego, kogóż się mam lękać. ",
            "Gdy natrą na mnie złoczyńcy, by poźrzéć ciało moje, ciemięzcy i wrogowie moi, upadną oni i legną. ",
            "Gdy otoczy mnie obóz, nie zatrwoży się serce moje; gdy powstanie przeciw mnie wojna, i wtedy będę bezpieczny. ",
            "O jedno proszę Boga, tego pragnę, bym zamieszkał w domu Bożym, przez wszystkie dni życia mojego, by napawać się urokiem Boga i odwiedzać przybytek Jego. ",
            "Bo osłoni mnie w szałasie Swoim w dzień niedoli, i ukryje w tajni Swego namiotu, i na skałę mnie wyniesie. ",
            "A tak wywyższy głowę moję nad nieprzyjacioły moje dokoła, a zaofiaruję w Jego namiocie ofiary radości, zaśpiewam i zanucę Bogu. ",
            "Usłysz Boże głos mój gdy wołam, zmiłuj się nademną i wysłuchaj mnie. ",
            "O tobie mówi serce moje: Szukajcie oblicza mojego; otóż oblicza Twego Boże, szukam. ",
            "Nie ukrywaj oblicza Twego przedemną, nie odtrącaj w gniewie sługi Twojego; pomocą moją byłeś, nie porzucaj i nie opuszczaj mnie, Panie wybawienia mojego. ",
            "Bo ojciec mój i matka mnie opuścili, ale Bóg mnie przygarnie. ",
            "Wskaż mi Boże drogę Twoję, i prowadź po ścieżce prostéj, wbrew czyhającym na mnie. ",
            "Nie wydaj mnie na wolę ciemięzców moich, bo powstawają przeciw mnie świadki fałszywe, i tchnące bezprawiem. ",
            "Gdybym nie był pewnym ujrzeć dobroć Boga w krainie życia... ",
            "Polegaj na Bogu, bądź silnym, a utwierdzi się serce twoje; tak, polegaj na Bogu. "
        ],
        [
            "Od Dawida. - Do Ciebie Boże wołam, opoko moja, nie bądź głuchym dla mnie; bo gdy milcząc odwrócisz się odemnie, podobnym będę do zstępujących do grobu. ",
            "Słuchaj głosu próśb moich, gdy wołam do Ciebie, gdy wznoszę ręce moje do przybytku Twego świętego. ",
            "Nie porywaj mnie z bezbożnymi, i ze złoczyńcami, głoszącymi pokój dla bliźnich, gdy złość mają w sercu swojém. ",
            "Oddaj im według spraw ich, i w miarę złości uczynków ich; podług dzieła rąk ich oddaj im, oddaj im ich zapłatę. ",
            "Bo nie zważają na sprawy Boże i dzieło rąk Jego; oby ich zburzył, a nie odbudował ich. ",
            "Błogosławiony Bóg, albowiem wysłuchał głos próśb moich. ",
            "Bóg mocą i tarczą moją. W Niego ufało serce moje i wspomożony zostałem, i ucieszyło się serce moje; przeto pieśnią moją dzięki Mu złożę. ",
            "Bóg obroną ich, i twierdzą zbawczą pomazańca Swego On. ",
            "Wspomóż lud Twój i błogosław dziedzictwu Twojemu; bądź im pasterzem i piastuj ich na wieki. "
        ],
        [
            "Psalm Dawida. - Nieście Bogu, Synowie Boży, nieście Bogu chwałę i cześć. ",
            "Nieście Bogu cześć imienia Jego; korzcie się przed Wiekuistym w nastroju świętym. ",
            "Głos Boży nad wodami; Pan chwały zagrzmiał, Bóg nad wodami wielkiemi. ",
            "Głos Boży w potędze; głos Boży w majestacie. ",
            "Głos Boży łamie cedry; druzgoce Bóg cedry Libanu. ",
            "I podrzuca je, jakoby cielęta, Liban i Szirion, jak bawolęta. ",
            "Głos Boży krzesze płomienie ognia. ",
            "Głos Boży wstrząsa puszczą, wstrząsa Bóg pustynią Kadesz. ",
            "Głos Boży wstrząsa dęby, i ogołaca bory, a w przybytku Jego wszystko głosi chwałę. ",
            "Bóg w czas potopu panował, i panować będzie król na wieki. ",
            "Bóg moc ludowi Swemu da, Bóg pobłogosławi lud Swój pokojem. "
        ],
        [
            "Psalm, pieśń na poświęcenie domu przez Dawida. ",
            "Wynosić Cię będę Boże, boś mnie wywiódł z toni, i nie uradowałeś nieprzyjaciół moich. ",
            "Boże Panie mój, wołałem do Ciebie, a Tyś mnie uleczył. ",
            "Boże, wywiodłeś z otchłani duszę moję, utrzymałeś mnie przy życiu, żem nie zstąpił do grobu. ",
            "Śpiewajcie Bogu pobożni, dziękujcie imieniu Jego Świętemu. ",
            "Bo chwilę trwa Jego gniew, a życie całe Jego łaska; wieczorem gości płacz, z rana - wesele. ",
            "A ja rzekłem w powodzeniu mojém: nie zachwieję się na wieki. ",
            "Boże w łasce Twojéj, ustanowiłeś na górze mojéj potęgę; ukryłeś oblicze Twoje, a byłem strwożony. ",
            "Do Ciebie Boże wołałem, do Pana się modliłem. ",
            "Jakiż pożytek ze krwi mojéj, gdy znijdę do grobu; czyż może wielbić Cię proch, wygłaszać prawdę Twoję. ",
            "Wysłuchaj o Boże i zmiłuj się nademną; Boże, bądź wybawcą moim. ",
            "Wtedyś przemienił żałobę mą w taniec, rozwiązałeś wór mój, i przepasałeś mnie uciechą. ",
            "Aby Cię opiewała sława i nie zamilkła; Boże, Panie mój, wiecznie Cię wysławiać będę. "
        ],
        [
            "Przewodnikowi chóru, Psalm Dawida. ",
            "Do Ciebie Boże chronię się, obym nie zawstydził się na wieki; w sprawiedliwości Twojéj wybaw mnie. ",
            "Skłoń ku mnie ucho Twoje, rychło ocal mnie; bądź dla mnie opoką warowną, zamkiem obronnym, ku pomocy mojéj. ",
            "Bo skałą moją i warownią moją Ty, i dla imienia Twojego kieruj i prowadź mnie. ",
            "Wywiedź mnie z sideł tych, które zastawili na mnie, boś Ty obroną moją. ",
            "W rękę Twą poruczam ducha mego; wybawiasz mnie Boże, Panie Wiekuisty, ",
            "Nienawidzę oddanych próżnym marnościom, gdyż ja Bogu ufam. ",
            "Raduję się i cieszę miłosierdziem Twojém, który wejrzałeś na niedolę moję, poznałeś utrapienia duszy mojéj. ",
            "I nie wydałeś mnie w moc wroga, a postawiłeś na swobodzie nogi moje. ",
            "Zlituj się nademną Boże, bo biada mi; zamroczyło się od żałości oko moje, i dusza moja i żywot mój. ",
            "Bo spełniło się w trosce życie moje, a lata moje w westchnieniach, zwątlała w grzechu siła moja, a kości moje zanikły. ",
            "Gwoli prześladowcom moim jestem hańbą, nawet sąsiadom moim wielce; postrachem znajomych. Spotykający mnie na ulicy, usuwają się odemnie. ",
            "Zapomniany jestem, jak umarły, z serca; podobny do naczynia zużytego. ",
            "Albowiem słyszę obelżywość tłumu, zbiegowisko dokoła, jak się zmawiają wespół na mnie; by odebrać mi życie przemyśliwają. ",
            "A ja na tobie polegam; Boże, rzekłem: Panem moim Ty. ",
            "W ręku Twoim losy moje; wybaw mnie z mocy wrogów i prześladowców moich. ",
            "Zaświeć obliczem Twojém nad sługą Twoim; wspomóż mi w łasce Twojéj. ",
            "Boże, obym się nie zawstydził, żem wzywał Ciebie; niech zawstydzą się niegodziwi i zamilkną w grobie. ",
            "Niech oniemieją usta kłamliwe, co mówią o sprawiedliwym hardo, wyniośle i pogardliwie. ",
            "Jak wielką dobroć Twoja, którą zachowałeś dla bogobojnych, którą przygotowałeś dla ufających Ci wobec synów ludzkich. ",
            "Osłaniasz ich osłoną oblicza Twego od knowań ludzi, ukrywasz ich w namiocie przed zwadą plemion. ",
            "Błogosławion Bóg, że cudownie łaskę Swą okazał mi w grodzie oblężonym. ",
            "A jam rzekł w przerażeniu mojém: jestem odtrącony z przed oblicza Twego; aleś słyszał głos modlitwy mojéj, gdy wołałem do Ciebie. ",
            "Miłujcie Boga wszyscy pobożni Jego; wiernych strzeże Bóg i odpłaca sowicie pysznemu. ",
            "Bądźcie silni, i niech się utwierdzi serce wasze, wy wszyscy, co macie nadzieję w Bogu. "
        ],
        [
            "Dawida dumanie: Szczęsny, komu odpuszczony występek, wybaczony grzech. ",
            "Szczęsny człowiek, któremu nie poczyta Bóg winy, a niema w jego duchu złudzenia. ",
            "Bo gdym przemilczał, próchniały kości moje, a jęczałem cały dzień. ",
            "Bo dzień i noc ciężyła na mnie ręka Twoja, zanikł tuk mój od upałów lata. - Sela. ",
            "Grzech mój wyznałem Tobie, a winy mojéj nie taiłem; rzekłem: wyjawię przestępstwa moje Bogu, a Tyś odpuścił winę grzechu mojego. - Sela. ",
            "O to modlić się winien każdy pobożny do Ciebie, czasu w którym znaleźć Cię może, by wylew wód wielkich go nie dosięgnął. ",
            "Tyś ochroną mi, od niedoli strzeżesz mnie, hymnem zbawienia otaczasz mnie. - Sela. ",
            "Uczynię cię roztropnym, wskażę ci drogę tę, po któréj postępować masz, utwierdzę na tobie oko moje. ",
            "Nie bądźcie jako koń, jako muł bezrozumny, którego uzdą i wędzidłem żuchwę kiełznać, bo nie zbliży się ktobie. ",
            "Wiele cierpień przypada niegodziwemu; a ufającego Bogu łaską otacza. ",
            "Radujcie się w Bogu i cieszcie się sprawiedliwi, i weselcie się wszyscy szczerego serca. "
        ],
        [
            "Weselcie się sprawiedliwi w Bogu; prawym przystoi chwała. ",
            "Wysławiajcie Boga cytrą, lirą dziesięciostrunną śpiewajcie Mu. ",
            "Śpiewajcie Mu pieśń nową, udatnie zagrajcie przy odgłosie trąb. ",
            "Bo rzetelne jest słowo Boże, a każde Jego dzieło prawdziwe. ",
            "Miłuje sprawiedliwość i prawo, miłosierdzia Bożego pełną jest ziemia. ",
            "Słowem Bożém niebiosa stanęły, tchnieniem ust Jego wszystkie ich zastępy. ",
            "Skupia niby w ścianę wody morza, składa w zbiorniki tonie. ",
            "Niech boi się Boga cała ziemia, przed Nim niech drżą wszyscy mieszkańcy świata. ",
            "Albowiem On rzekł, a stało się, On rozkazał, a stanęło. ",
            "Bóg wywraca zamiary pogan, niweczy zamysły ludów. ",
            "Postanowienie Boga na wieki się ostoi, zamysły serca Jego z pokolenia w pokolenie. ",
            "Szczęsny naród, którego Bóg jest Panem, lud, który wybrał na dziedzictwo Swoje. ",
            "Z niebios spogląda Bóg, widzi wszystkie syny Adama. ",
            "Z przybytku siedziby Swojéj spoziera na wszystkich mieszkańców ziemi. ",
            "Który kształtuje wraz serca ich, który zważa na wszystkie sprawy ich. ",
            "Króla nie wybawia mnogie wojsko, a bohatera nie ocala pełnia siły. ",
            "Zawodny rumak w wygranéj, i potęgą swéj mocy nie uchroni. ",
            "Otóż oko Boże nad wielbicielami Swoimi, nad ufającymi miłosierdziu Jego. ",
            "By wybawić od śmierci duszę ich, i zachować ich życie podczas głodu. ",
            "Dusza nasza wygląda Boga, naszą pomocą i tarczą On. ",
            "Albowiem w Nim raduje się serce nasze, bo w imię święte Jego pokładamy nadzieję. ",
            "Niech będzie miłosierdzie Twoje Boże nad nami, jakeśmy zaufali Tobie. "
        ],
        [
            "Od Dawida. Kiedy zataiwszy rozum swój przed Abimelechem, a wygnany odszedł. ",
            "Wielbić będę Boga każdego czasu, zawsze chwała Jego w ustach moich. ",
            "Bogiem się chlubi dusza moja; niech usłyszą uciśnieni i pocieszą się. ",
            "Wynoście Boga wraz zemną, i wywyższajmy imię Jego społem. ",
            "Szukałem Boga i wysłuchał mnie, a ze wszystkich niepokojów moich wybawił mnie. ",
            "Spojrzeli ku Niemu i rozpromienieni byli, a oblicza ich nie pobladły. ",
            "Ten oto biedny wołał, a Bóg usłyszał, i ze wszystkich utrapień wyzwolił go. ",
            "Rozłożył się anioł Boży dokoła wiernych Jego, i wybawił ich. ",
            "Posmakujcie i zobaczcie jak dobrym Bóg; szczęsny mąż, co chroni się do Niego. ",
            "Czcijcie Boga Święci Jego, bo niemasz niedostatku dla bogobojnych. ",
            "Lwięta łakną i głód cierpią; a szukającym Boga nie zbraknie wszelkiego dobra. ",
            "Pójdźcie dzieci, posłuchajcie mnie, bojaźni Bożéj nauczę was. ",
            "Któryż mąż, co pragnie życia, miłuje dni swoje, by oglądał dobro. ",
            "Strzeż języka swego od zła, i ust twoich od mowy zdradnéj. ",
            "Stroń od złego, a czyń dobrze, pragnij zgody i ubiegaj się za nią. ",
            "Oto oko Pańskie ku bogobojnym, a ucho Jego ku ich błaganiom. ",
            "Gniew Boga na złoczyńców, by zgładzić z ziemi ich pamięć. ",
            "Wołają, a Bóg słucha, i ze wszystkich cierpień ich wyzwala. ",
            "Blizkim Bóg złamanym w sercu; skruszonych w duchu wspomaga. ",
            "Liczne są dolegliwości sprawiedliwego, ale ze wszystkich wybawia go Bóg. ",
            "Strzeże wszystkie członki jego, ani jeden z nich nie uszkodzony. ",
            "Uśmierca niegodziwego zło; a wrogi sprawiedliwego potępieni będą. ",
            "Wyzwala Bóg duszę sług swoich, a nie będą potępieni wszyscy, co ufają Mu. "
        ],
        [
            "Od Dawida. Rozpraw się Boże z tymi, którzy prawują się ze mną; zwalcz tych, co przeciw mnie walczą. ",
            "Chwyć za puklerz i tarczę, a powstań ku obronie mojéj. ",
            "Porwij oszczep i stań zaporą przeciw prześladowcom moim; rzeknij duszy mojéj, pomocą twoją Ja. ",
            "Niech zawstydzą się i zapłoną, którzy czyhają na życie moje, niech pierzchną i zarumienią się, którzy myślą o zagubie mojéj. ",
            "Niech będą jak plewa wobec wiatru; a anioł Boży niechaj ich rozproszy. ",
            "Niech będzie droga ich ciemna i śliska, a anioł Boży niechaj ich ściga. ",
            "Gdyż bez przyczyny zastawiali mi zgubne sidła swoje, bez przyczyny podkopywali życie moje. ",
            "Niech spotka go zaguba bezwiednie; a sidła, które ukrył niech uwikłają go, z łoskotem niech wpadnie w nie. ",
            "A dusza moja rozraduje się w Bogu, ucieszy się pomocą Jego. ",
            "Wszystkie członki moje zawołają: Boże, kto równy Tobie, który wybawiasz biednego od silniejszego, biednego i ubogiego od łupieżcy. ",
            "Stawają świadki przemocy, o czem nie wiem badają mnie. ",
            "Płacą mi złém za dobre; osierocona dusza moja. ",
            "A ja, w czas ich niemocy, wdziałem wór żałobny, trapiłem postem duszę moję, a modlitwa moja do piersi méj wracała. ",
            "Jak gdyby przyjacielem, jakby bratem moim był, błąkałem się; jakoby w żałobie po matce w czerni pochyliłem się. ",
            "A oni w upadku moim cieszą się i gromadzą, gromadzą się przeciw mnie oszczercy których nie znam, szarpią mnie i nie poprzestają. ",
            "Z obłudnymi szydercami i pochlebcami ostrzą na mnie zęby. ",
            "Panie dopókiż patrzyć na to będziesz, odwiedź duszę moję od ich zgubnych zamysłów, od lwiąt moję jedyną. ",
            "Wysławiać Cię będę w zborze wielkim, wśród ludu licznego chwalić Cię będę. ",
            "Niech nie mają ze mnie uciechy, ci co mnie nienawidzą niesłusznie, a wrogują bez powodu; niech nie mrugają okiem. ",
            "Bo nie zgodę głoszą, a na spokojnych téj ziemi słowa zdradne zmyślają. ",
            "Rozwierają na mnie usta swoje, wołają: otóż! otóż! widzi to oko nasze. ",
            "Widzisz to Boże, nie zamilcz; Panie nie oddalaj się odemnie. ",
            "Obudź się a ocuć dla prawa mojego, Boże mój i Panie dla sprawy mojéj. ",
            "Sądź mnie po sprawiedliwości Twojéj Boże, Panie mój, a niech nie mają ze mnie uciechy. ",
            "Niech nie powiedzą sobie: otóż jest życzenie nasze, niech nie powiedzą: unicestwiliśmy go. ",
            "Niech się zawstydzą i zarumienią społem, co cieszą się niedolą moją; niech okryją się hańbą i sromotą, którzy wynoszą się nademnie. ",
            "Niech się uradują i ucieszą ci, co pragną usprawiedliwienia mego, i niech mawiają zawsze: wywyższon niech będzie Bóg, który życzy pokoju słudze Swojemu. ",
            "A język mój będzie opowiadał sprawiedliwość Twoję, dzień cały chwałę Twoję. "
        ],
        [
            "Przewodnikowi chóru. Od sługi Bożego, od Dawida. ",
            "Słowo występku do niegodziwego w sercu mojém. Nie ma bojaźni Boga przed oczyma Jego. ",
            "Bo schlebia mu w oczy, by znalazł grzech jego, by nienawidzieć. ",
            "Mowa ust jego nieprawość i obłuda, pomija by stać się mędrszym i poprawić się. ",
            "Nieprawość zamyśla na łożu swojém, stanął na drodze niedobréj, złém nie brzydzi się. ",
            "Boże do niebios sięga miłosierdzie Twoje, niezawodność Twoja pod obłoki. ",
            "Sprawiedliwość Twoja jako góry najwyższe, Twoje wyroki jako głębia niezmierna, człowieka i zwierzę wspomagasz Boże. ",
            "Jak cenną jest łaska Twoja, Panie, a synowie Adama, którzy pod cienie skrzydeł Twoich się chronią. ",
            "Nasyceni obfitością domu Twojego, a strumieniem rozkoszy Twoich napawasz ich. ",
            "Bo z Tobą źródło życia, w świetle Twojém oglądamy światło. ",
            "Rozciągnij łaskę Twoję nad tymi, co poznali cię; a sprawiedliwość Twoję na prawych sercem. ",
            "Niech nie nastąpi na mnie noga pychy, a ręka bezbożnych niech mnie nie potrąca. ",
            "Tam już padają złoczyńcy, porażeni i nie mogą powstać. "
        ],
        [
            "Dawida psalm. - Nie obruszaj się na złoczyńców nie zajrzyj czyniącym nieprawość. ",
            "Bo jak trawa wprędce będą podcięci, i jako chwast zielony powiędną. ",
            "Zaufaj Bogu i czyń dobrze, żyj w kraju i pielęgnuj prawdę. ",
            "I napawaj się Bogiem, a spełni życzenia serca twojego. ",
            "Porucz Bogu drogę twoję, i polegaj na Nim, a on dokona. ",
            "I wywiedzie jak światło sprawiedliwość Twoję, a prawo Twoje jak jasne południe. ",
            "Poddaj się Bogu i wyczekuj go, nie zazdrość temu, któremu się powodzi, człowiekowi, który spełnił zamiary. ",
            "Zaniechaj gniewu, i porzuć zapalczywość, nie obruszaj się, bo to jedynie do złego. ",
            "Albowiem złoczyńcy zatraceni będą, a ufający Bogu, oni odziedziczą ziemię. ",
            "A jeszcze chwila, a nie będzie niegodziwego; spojrzysz na miejsce jego, a nie masz go. ",
            "Ale pokorni posiędą ziemię i napawać się będą pełnią pokoju. ",
            "Knuje niegodziwy przeciw sprawiedliwemu i ostrzy nań zęby swoje. ",
            "Pan urąga mu, bo widzi że nadchodzi dzień jego. ",
            "Miecza dobyli niegodziwcy, naciągnęli łuk swój, by porazić biednego i uciśnionego, by wytracić postępujących prostą drogą. ",
            "Miecz ich przebije ich serce, a łuki ich połamane będą. ",
            "Lepiéj z małem sprawiedliwemu, niż w dostatku niegodziwcom wielu. ",
            "Albowiem ramiona niegodziwców połamane będą, a wesprze sprawiedliwych Bóg. ",
            "Zna Bóg losy nieskazitelnych, a dziedzictwo ich wieczne będzie. ",
            "Nie zawstydzą się w złą godzinę, a w dni głodu będą nasyceni. ",
            "Albowiem niegodziwcy zaginą, a wrogi Boga jak krasa łąk znikną, jako dym znikną. ",
            "Pożycza niegodziwy a nie płaci, a sprawiedliwy miłosierny jest i daje. ",
            "Bo błogosławieni Jego posiędą ziemię, a wyklęci Jego będą zatraceni. ",
            "Przez Boga kroki męża są kierowane, a drogę Jego upodobał sobie. ",
            "Chociaż upadnie, nie runie, gdyż Bóg wspiera go. ",
            "Młody byłem i zestarzałem się, a nie widziałem sprawiedliwego opuszczonym, ani potomstwa jego żebrzącego chleba. ",
            "Codzień miłosiernym jest i rozpożycza; a potomstwo jego błogosławieństwem. ",
            "Stroń od złego, a czyń dobrze, a bądź spokojnym na wieki. ",
            "Albowiem Bóg miłuje prawość i nie opuści pobożnych swoich; na wieki ma ich w straży Swojéj, a ród niegodziwych zaginie. ",
            "Sprawiedliwi odziedziczą ziemię i zamieszkają na zawsze na niéj. ",
            "Usta sprawiedliwego wysnuwają mądrość, a język jego wygłasza prawo. ",
            "Nauka Pana jego w jego sercu; nie chwieją się kroki jego. ",
            "Czyha niegodziwy na sprawiedliwego i pragnie śmierć mu zadać. ",
            "Bóg nie zostawi go w ręku jego, i nie potępi go, gdy będzie sądzony. ",
            "Miéj nadzieję w Bogu, przestrzegaj drogi Jego, a On Cię wywyższy, abyś odziedziczył ziemię; zagładę niegodziwych zobaczysz. ",
            "Widziałem niezbożnika przemożnego, rozpierającego się niby samorosłe drzewo zielone. ",
            "A przeminął i otóż nie ma go, szukałem go a nie znalazł się. ",
            "Strzeż niewinnego, patrz prawego, bo przyszłość jest dla męża pokoju. ",
            "A występni wytępieni będą społem, przyszłość niegodziwych zniweczoną jest. ",
            "A zbawienie sprawiedliwych od Boga, On obroną ich w czas niedoli. ",
            "Wspomaga ich Bóg i ocala ich, ocala ich od niegodziwych i wybawia ich, bo zaufali Mu. "
        ],
        [
            "Psalm Dawida na wspomnienie. ",
            "Boże w gniewie Twoim nie karć mnie, w oburzeniu Twojém nie karaj mnie. ",
            "Bo strzały Twoje utkwiły we mnie, a tknęła mnie ręka Twoja. ",
            "Ani cząstki zdrowéj na ciele mojém wobec gniewu Twego, niema spokoju członkom moim wobec grzechu mojego. ",
            "Bo winy moje przerosły głowę moję, jako brzemię ciężkie, przeciążają mnie. ",
            "Zaropiały i zajątrzyły się rany moje, dla głupoty mojéj. ",
            "Pokrzywiłem się, pochyliłem bardzo, cały dzień w żałobie chodzę. ",
            "Albowiem biodra moje pełne zgorzeli, a nic zdrowego w ciele mojém. ",
            "Strętwiałem i skruszyłem się wielce, jęczę ze wzburzenia serca mego. ",
            "Panie obecném Tobie całe pragnienie moje, a westchnie moje przed Tobą nie ukryte. ",
            "Serce moje kołace, opuściła mnie siła moja, a światło oczu moich, i ono nie ostało się przy mnie. ",
            "Przyjaciele moi i towarzysze od plagi mojéj stronią, a blizcy moi zdala stanęli. ",
            "A zastawiają sidła co żądają duszy mojéj, a pragnący nieszczęścia mego miotają obelgi, i zdrady cały dzień knują. ",
            "A ja jak głuchy nie słyszę, i jak niemy, co nie otwiera ust swoich. ",
            "I stałem się jak człowiek, który nie rozumié, a nie ma w uściech odprawy. ",
            "Bo Ciebie Boże wyczekuję; Ty odpowiesz Boże, Panie mój. ",
            "Bom rzekł: niech nie mają uciechy ze mnie; gdy się chwieje noga moja, niech nademnie się nie wynoszą. ",
            "Bom ja na upadek gotów, a ból mój obecny mi zawsze. ",
            "Bo winę mą wyjawiam, a pokutuję za grzech mój. ",
            "A wrogi moje żyją, wzmacniają się, mnożą się nienawidzący mnie niesłusznie. ",
            "I odpłacający złém za dobre, którzy mnie prześladują, za to że dążę za dobrém. ",
            "Nie opuszczaj mnie Boże Panie mój, nie oddalaj się odemnie. ",
            "Pospiesz na ratunek mój Panie, pomocy moja. "
        ],
        [
            "Przewodnikowi chóru Jedutunowi. Psalm Dawida. ",
            "Rzekłem: Strzedz będę dróg moich, bym nie zgrzeszył językiem moim; utrzymam ustom moim zamknięcie, póki niegodziwy przedemną. ",
            "Zaniemiałem milczeniem, zwątpiłem o dobrém, choć ból mój się zajątrzył. ",
            "Rozgorzało się serce we wnętrzu mojém, w umyśle moim zapłonął ogień, i przemówiłem językiem moim. ",
            "Objaw mi Boże koniec mój, i wymiar dni moich jakim jest, bym poznał jak nikłym ja. ",
            "Oto piędziami wymierzyłeś dni moje, a wiek mój jak nicość przed Tobą. Zaprawdę, wszystko znikomością, każdy człowiek istniejący. - Sela. ",
            "Zaprawdę, niby widmo błąka się człowiek, tylko dla marności wrzawę czyni, gromadzi a nie wie kto to zabierze. ",
            "A teraz czego mam się spodziewać Panie? Nadzieja moja, w Tobie ona. ",
            "Od wszelkich przewinień moich wyzwól mnie, pośmiewiskiem podłych nie czyń mnie. ",
            "Zaniemiałem i nie otwieram ust moich, boś Ty to uczynił. ",
            "Odwróć odemnie plagę Twą, od grozy ręki Twojéj ginę. ",
            "Karami za winy karcisz człowieka i niweczysz, niby mól, jego wspaniałość, zaprawdę, znikomością każdy człowiek. - Sela. ",
            "Wysłuchaj modlitwę moję Boże, wołanie moje usłysz, na łzy moje nie milcz, bo przychodniem ja u Ciebie, przysiedleniec jak wszyscy przodkowie moi. ",
            "Ulżyj mi, abym się orzeźwił, zanim odejdę, a nie będzie mnie. "
        ],
        [
            "Przewodnikowi chóru. Dawida pieśń. ",
            "Czekać czekałem Boga, a skłonił się ku mnie i wysłuchał wołanie moje. ",
            "I wydobył mnie z otchłani ogłuszającéj, z grzęzkiego bagna, i postawił na opoce nogi moje, upewnił kroki moje. ",
            "I dał w usta moje pieśń nową, chwałę Panu naszemu; ujrzą to tłumy a ulękną się i zaufają Bogu. ",
            "Szczęsny mąż, który uczynił Boga nadzieją swą, i nie zwrócił się ku hardym i zwolennikom kłamstwa. ",
            "Wiele spełniłeś Ty Boże, Panie mój cudów i zamysłów Twoich dla nas; nic nie dorówna Ci, by wymówić i wygłosić, zbyt liczne są, by je wymienić. ",
            "Ofiar bitych i śniednych nie żądasz, w uszy mi to wpoiłeś, całopalenia i obiaty rozgrzesznéj nie wymagasz. ",
            "Tedy rzekłem, oto przybyłem ze zwojem księgi przepisanéj mi. ",
            "Spełniać wolę Twoję, Panie pragnę, a nauka Twoja we wnętrzu mojém. ",
            "Zapowiadam zbawienie w zborze licznym, oto warg moich nie powściągam, Boże, wiesz o tém. ",
            "Sprawiedliwości Twéj nie ukrywam w sercu mojém, o prawdzie i pomocy Twojéj opowiadam, nie taję łaski i niezawodności Twojéj przed zborem licznym. ",
            "Ty Boże nie uchylisz miłosierdzia Twojego odemnie, łaska i niezawodność Twoja niechaj zawsze mnie strzegą. ",
            "Albowiem opadły mnie klęski bez liczby, doścignęły mnie winy moje, a nie mogę ich przejrzeć, liczniejsze są niż włosy głowy mojéj, a serce moje opuszcza mnie. ",
            "Racz Boże ocalić mnie, Boże na pomoc mi pospiesz. ",
            "Niech zawstydzą się i zarumienią społem, czyhający na życie moje, aby je porwać, niech pierzchną i okryją się hańbą pragnący nieszczęścia mojego. ",
            "Niech osłupieją ze sromoty, ci, którzy szczują na mnie - hej, hej! ",
            "Niech ucieszą i uradują się w Tobie wszyscy pożądający Cię, niech powtarzają wciąż: wielkim jest Bóg, miłujący zbawienie Twoje. ",
            "Ja zaś biedny i nędzny, Pan o mnie pomyśli, pomocą moją i zbawcą moim Ty, Panie mój nie zwlekaj. "
        ],
        [
            "Przewodnikowi chóru. Psalm Dawida. ",
            "Szczęsny kto ma wzgląd na biednego, w dzień niedoli ocali go Bóg. ",
            "Bóg go ustrzeże i zachowa przy życiu; szczęsnym będzie na ziemi i nie odda go na wolę wrogów jego. ",
            "Bóg go wesprze na łożu boleści, całe posłanie jego odmienisz w chorobie jego. ",
            "Jam rzekł: Boże zmiłuj się nademną, uzdrów duszę moję, bom zgrzeszył Tobie. ",
            "Wrogi moje mówią źle ze mną, kiedyż umrze i zaginie imię jego. ",
            "A gdy przyjdzie kto odwiedzić, fałsz mówi, serce jego zbiera niegodziwości, wychodzi on na ulicę i rozgłasza. ",
            "Społem przeciw mnie szepcą, wszyscy nienawidzący mnie, na mnie knują; biada mi. ",
            "Sprawa zgubna rozlana w nim, a gdy się położył, już nie powstanie. ",
            "Nawet przyjaciel mój, na którym polegałem, który jada chléb mój, podniósł na mnie stopę. ",
            "A Ty Boże zmiłuj się nademną, dźwignij mię, a odpłacę im. ",
            "Przez to poznam, żeś Sobie upodobał we mnie, gdy nie zatryumfuje wróg mój nademną. ",
            "A mnie, dla niewinności mojéj wspierasz mnie, i stawiasz przed Sobą na wieki. ",
            "Błogosławiony Bóg, Pan Izraela od wieczności do wieczności. Amen i amen. "
        ],
        [
            "Przewodnikowi chóru, dumanie synów Koracha. ",
            "Jak łania tęskni do źródeł wód, tak dusza moja tęskni do Ciebie Panie. ",
            "Łaknie dusza moja Pana, Boga żywego, kiedyż przyjdę, i ukażę się przed obliczem Pana. ",
            "Była mi łza moja pokarmem dniem i nocą, gdy mówią mi codzień: gdzie Pan twój? ",
            "To pomnę, i wylewam w sobie duszę moję, jakem wstępował do przybytku, jak zdążałem z innymi do domu Pana, przy odgłosie wesela i dziękczynienia, poczet świętujący. ",
            "Czemużeś zgnębiona duszo moja, a zawodzisz we mnie; miéj ufność w Panu, bo jeszcze dziękczynić będę Mu za zbawienie oblicza Jego. ",
            "Panie mój, we mnie dusza moja zgnębiona, gdy wspominam Cię na ziemi Jordanu i Chermonu, na górze Micar. ",
            "Przepaść przepaści przyzywa przy odgłosie wodospadów Twoich, wszystkie nurty i fale Twoje ponademną przeszły. ",
            "Dniem zsyłał Bóg łaskę Swą, a nocą pieśń Jego przy mnie, modlitwa do Pana życia mojego. ",
            "Wołam do Pana opoki mojéj, czemu zapomniałeś mnie, czemu w żałobie chodzę pod uciskiem wroga. ",
            "Kalecząc kości moje znęcają się nademną ciemięzcy moi, mówiąc do mnie codzień: gdzie Pan Twój. ",
            "Czemużeś zgnębiona duszo moja i czemu zawodzisz we mnie? miéj ufność w Panu, bo jeszcze dziękczynić będę Mu, zbawieniu oblicza mojego i Panu mojemu. "
        ],
        [
            "Sądź mnie Panie i obroń sprawę moję od ludu niemiłosiernego, od ludzi zdrady i bezprawia wybaw mnie. ",
            "Bo Ty Panie mój wszechmocny, czemu porzucasz mnie, czemu w żałobie chodzę pod uciskiem wroga. ",
            "Zeszlij światło Twoje, i prawdę Twoję, niech one przewodniczą mi, zaprowadzą mnie do góry świętéj Twojéj i do przybytków Twoich. ",
            "Abym przyszedł do ołtarza Pana, do Pana radości i wesela mojego i dziękczynił Ci lutnią Panie, Panie mój. ",
            "Czemużeś zgnębiona duszo moja i zawodzisz we mnie, miéj ufność w Panu, bo jeszcze dziękczynić będę Mu, zbawieniu oblicza mego, Panu mojemu. "
        ],
        [
            "Przewodnikowi chóru, synów Koracha dumanie. ",
            "Panie, na własne uszy słyszeliśmy, ojcowie nasi opowiadali nam o dziele, które spełniłeś za dni ich, za czasów dawnych. ",
            "Tyś dłonią Twoją ludy wygnał a zasadziłeś ich; wytraciłeś narody a rozkrzewiłeś ich. ",
            "Bo nie mieczem swoim posiedli ziemię, ani ramię ich pomogło im, lecz prawica Twoja, i ramię Twoje; i światło oblicza Twojego, bo upodobałeś ich sobie. ",
            "Tyś sam królem moim; Panie, nakaż zwycięztwa Jakóba. ",
            "Tobą gnębicieli naszych odeprzemy; imieniem Twojém zdepczem przeciwników naszych. ",
            "Bo nie na łuku moim polegam, ani mnie miecz mój ocali. ",
            "Lecz ty ocalasz nas od gnębicieli naszych, a nieprzyjaciół naszych pohańbiasz. ",
            "Panem się chlubimy codzień, a imię Twoje na wieki wysławiamy. - Sela. ",
            "Wszelako porzuciłeś i zawstydziłeś nas i nie wystąpiłeś w szeregach naszych. ",
            "Dałeś się nam cofnąć w obec wroga, a nieprzyjaciele nasi grabili dowoli. ",
            "Podałeś nas jako trzodę na żer, a między ludy rozproszyłeś nas. ",
            "Sprzedałeś lud Twój za marne, i nie lichwiłeś o ich cenę. ",
            "Podałeś nas na wzgardę sąsiadom naszym, na pośmiewisko i urąganie otoczeniu naszemu. ",
            "Uczyniłeś nas przysłowiem między ludami, przedmiotem politowania między narodami. ",
            "Cały dzień hańba moja przedemną, a wstyd oblicza mego okrywa mnie. ",
            "Dla głosu bluźniercy i potwarcy, wobec wroga i mściciela. ",
            "Wszystko to spotkało nas, a nie zapomnieliśmy Cię, aniśmy przeniewierzyli się przymierzu Twojemu. ",
            "Nie cofnęło się wstecz serce nasze, ani zboczyły kroki nasze od ścieżki Twojéj. ",
            "Wszak zgniotłeś nas pośród szakali, i rozciągnąłeś nad nami cień śmierci. ",
            "Gdybyśmy zapomnieli Imię Pana naszego, a wyciągnęli dłonie nasze do bóztwa cudzego; ",
            "Czyżby Pan nie dociekł tego, wszak On zna skrytości serca. ",
            "Bo dla Ciebie zabijani bywamy codzień, uważani jako owce rzeźni. ",
            "Ocuć się, czemu śpisz Panie, przebudź się, nie porzucaj na zawsze. ",
            "Czemu oblicze Twe zakrywasz, zapominasz nędzę i ucisk nasz. ",
            "Bo poniżona do prochu dusza nasza, przylgnął do ziemi żywot nasz. ",
            "Powstań na pomoc nam i wybaw nas dla miłosierdzia Twojego. "
        ],
        [
            "Przewodnikowi chóru na sześć głosów, przez synów Koracha, dumanie, pieśń miłości. ",
            "Wynurza się z serca mego słowo wdzięczne, wypowiadam wiersz mój królowi, język mój oby był rylcem pisarza biegłego. ",
            "Urodziwszy jesteś od synów Adama, rozlany wdzięk na ustach twoich; przeto pobłogosławi cię Pan na wieki. ",
            "Przypasz miecz twój do biodra mocarzu, świetność twą i strój twój. ",
            "A w stroju swoim wystąp, wyrusz dla sprawy prawdy, i pognębionéj sprawiedliwości, a niech ci wskaże przewagi prawica twoja. ",
            "Strzały twoje ostre, ludy pod ciebie padają, ugodzą w serce wrogów króla. ",
            "Tron twój, jak Pan wiecznietrwały, berło sprawiedliwe, berło królestwa twego. ",
            "Ukochałeś cnotę, a nienawidzisz bezprawia. Przeto pomazał cię Pan, Bóg twój, olejem wesela, ponad rówienniki twoje. ",
            "Myrrhą, aloesem i kassyą wszystkie szaty twoje, z pośród pałaców z kości słoniowéj, lirnicy cię rozweselają. ",
            "Córy królewskie są między oblubienicami twojemi; stanęła małżonka po prawicy twojéj w złocie Ofiru. ",
            "Słuchaj córo i spójrz, i skłoń ucho twoje i zapomnij lud twój i dom rodzica twojego. ",
            "A gdy zażąda król wdzięku twojego, bo on pan twój, skłoń się ku niemu. ",
            "Córo Tyru, darami oblicze twoje powitają możni ludu. ",
            "Pełna wspaniałości królewna w swém wnętrzu, z tkaniny złotéj jéj strój. ",
            "We wzorzystéj odzieży prowadzą ją do króla, dziewice za nią, druchny przydane ci. ",
            "Prowadzone są wśród wesela i radości, wstępują na dwór królewski. ",
            "Miasto ojców twoich, będą synowie twoi, postanowisz ich książętami po całym kraju. ",
            "Wspominać będę imię twoje po wsze pokolenia; przeto narody sławić Cię będą na wieki. "
        ],
        [
            "Przewodnikowi chóru Korachidów. Dla chóru dziewic, pieśń. ",
            "Pan nam ucieczką i obroną, pomocą w utrapieniach, blizkim bardzo. ",
            "Przeto nie zatrwożym się gdy wstrząśnie się ziemia, a zapadną się góry w łono mórz. ",
            "Niech szumią, wzburzą się wody jego, niech zadrżą góry przed majestatem jego. - Sela. ",
            "Strumień i potoki jego, rozweselą gród Pański, święte przybytki Najwyższego. ",
            "Pan w pośród niego, nie zachwieje się; ocali go Pan, zanim zaświta poranek. ",
            "Burzyły się narody, runęły królestwa, rozległ się głos Jego, struchlała ziemia. ",
            "Bóg zastępów z nami, twierdzą naszą Pan Jakóba. Sela. ",
            "Pójdźcie, spójrzcie na dzieła Boże, który zrządził spustoszenia na ziemi. ",
            "Uśmierza wojny do krańców ziemi; łuki druzgoce i kruszy kopie, wozy pali ogniem. ",
            "Przestańcie i poznajcie żem ja Pan, góruję ponad narody, góruję na ziemi. ",
            "Bóg zastępów z nami, twierdzą naszą Pan Jakóba. Sela. "
        ],
        [
            "Przewodnikowi chóru, Korachidów, pieśń. ",
            "Wszystkie narody uderzcie w dłoń, wołajcie do Pana głosem radości. ",
            "Albowiem Bóg Najwyższy wspaniały, król wielki nad całą ziemią. ",
            "Podbija ludy pod władzę naszą, a narody pod stopy nasze. ",
            "Wybrał nam dziedzictwo nasze, chwałę Jakóba, którego umiłował. - Sela. ",
            "Wstąpił Pan przy okrzykach, Bóg przy odgłosie trąb. ",
            "Śpiewajcie Panu śpiewajcie; śpiewajcie królowi naszemu śpiewajcie. ",
            "Bo królem całéj ziemi Pan, zaśpiewajcie hymn. ",
            "Króluje Pan nad narodami, Pan zasiadł na tronie świętym Swoim. ",
            "Książęta ludów się gromadzą, lud Boga Abrahama; albowiem Pana są tarcze ziemskie, wielce wywyższony. "
        ],
        [
            "Pieśń. Psalm Korachidów. ",
            "Wielkim Bóg i sławionym wielce w grodzie Pana naszego, na górze świętéj Swojéj. ",
            "Piękném wzgórzem, uciechą całéj ziemi góra Cyonu krańcem północy, gród Króla wielkiego. ",
            "Pan w pałacach jego zasłynął jako twierdza. ",
            "Bo oto królowie zgromadzili się, wyruszyli społem. ",
            "Spojrzeli a zdumieli, struchleli, pierzchli. ",
            "Trwoga ogarnęła ich tam, drżenie jak rodzącą. ",
            "Wiatrem wschodnim połamałeś okręty Tarszyszu. ",
            "Jakeśmy słyszeli, tak i widzieliśmy, w mieście Boga zastępów, w mieście Pana naszego; Pan utwierdzi je na wieki. - Sela. ",
            "Wspominamy Panie łaskę Twoję pośród świątyni Twojéj. ",
            "Jak imię Twoje, tak i chwała Twoja po krańce ziemi, sprawiedliwości pełna prawica Twoja. ",
            "Cieszy się góra Cyonu, weselą córy Jehudy wobec wyroków Twoich. ",
            "Otoczcie Cyon i okrążcie go, policzcie wieże jego. ",
            "Zwróćcie baczność waszą na zamek, dotrzyjcie do pałaców jego, byście opowiadali pokoleniu późnemu. ",
            "Bo oto ten Pan, Panem naszym na zawsze i na wieki; On przeprowadzi nas aż do zgonu. "
        ],
        [
            "Przewodnikowi chóru, Korachidów, pieśń. ",
            "Usłyszcie to wszystkie narody, posłuchajcie wszyscy mieszkańcy świata. ",
            "Zarówno dzieci ludu jak synowie mężów, społem bogaty i biedny. ",
            "Usta moje głoszą mądrość, a myśl z serca mego roztropność. ",
            "Skłonię ku przypowieści ucho moje, wyłożę przy lutni zagadkę moję. ",
            "Czemu bym się obawiał w dni złego, gdy grzech napastników moich mnie otacza. ",
            "Wy którzy polegacie na swojém mieniu i wielkiém bogactwem swojém się przechwalacie. ",
            "Zaprawdę odkupić się nie odkupi nikt, nie złoży Panu okupu swego. ",
            "Bo trudny okup duszy ich, a nie dokaże tego nigdy. ",
            "A choćby żył jeszcze długo, czyż nie obaczy grobu? ",
            "Tak obaczy! Mędrcy umierają, społem głupi i ograniczeni giną, i zostawiają innym mienie swoje. ",
            "W myśli ich, domy ich wieczne, mieszkania ich od pokolenia do pokolenia, nazywają od swego imienia ziemie swoje. ",
            "Ale człowiek w świetności nie ostanie się, podobnym jest do zwierząt które giną. ",
            "Taką ich droga, w tém niedorzeczność ich, a postępujący w ich ślady mowom ich potakują. - Sela. ",
            "Jako stado do grobu pędzą, śmierć pasterzy im, a panować tam będą prawi nazajutrz, a osoba ich będzie pastwą mogiły z pośród przybytku swojego. ",
            "Ale Pan wybawi duszę moję z mocy grobu, bo przyjmie mnie. - Sela. ",
            "Nie zajrzyj, gdy się kto bogaci, gdy się mnoży chwała domu jego. ",
            "Bo przy zgonie swoim nie zabierze wszystkiego, nie zstąpi za nim chwała jego. ",
            "Bo duszy swojéj za życia jeszcze złorzeczyć będzie, a przyzna ci, żeś dobrze sobie uczynił. ",
            "Przejdzie ona do rodu ojców jego, którzy na wieki nie będą oglądali światła. ",
            "Człowiek w świetności gdy nie zrozumie, podobny do zwierząt które giną. "
        ],
        [
            "Psalm Asafa. - Pan nad Pany, Bóg przemawia i wzywa ziemię od wschodu słońca do zachodu jego. ",
            "Z Cyonu, pełni wspaniałości, Pan zajaśniał. ",
            "Nadchodzi Pan nasz, a nie zmilczy, ogień przed Nim, a naokoło Niego zaburzyło się wielce. ",
            "Przyzywa niebiosa z wysoka i ziemię na sąd ludu Swego. ",
            "Zgromadźcie Mi pobożnych Moich, zawierających przymierze ze Mną przy ofierze. ",
            "I zaświadczyły niebiosa o sprawiedliwości Jego, że Pan sędzią sam. - Sela. ",
            "Słuchaj ludu Mój bo przemawiam, Izraelu, bo świadczę przeciw tobie; Panem, Panem twoim Ja. ",
            "Nie dla ofiar twoich rozprawiam się z tobą, ni dla całopaleń twoich, które przedemną są ustawicznie. ",
            "Nie wezmę z zagrody twojéj wołu, ani z okołu twego kozłów. ",
            "Albowiem Moim wszelki zwierz leśny, bydło na gór tysiącach. ",
            "Znam wszelkie ptactwo w wysokościach, i dziczyzna pól jest Moja. ",
            "Gdybym głód cierpiał, nie powiedziałbym tobie, bo Moim świat i co go napełnia. ",
            "Alboż jadam mięso bawołów, albo krew kozłów pijam? ",
            "Ofiaruj Panu dziękczynienia i spełnij Najwyższemu śluby twoje. ",
            "A wezwij Mnie w dzień niedoli, ocalę cię, a ty Mnie uczcisz. ",
            "A do niegodziwca rzecze Pan: czemu ci liczyć Moje ustawy i brać przymierze Moje na usta twoje. ",
            "Ty wszak niecierpisz napomnienia i rzucasz słowa Moje po za siebie. ",
            "Gdy widzisz złodzieja bratasz się z nim, a z wszetecznikami spółka twoja. ",
            "Usta twoje rozpuszczasz na złe, a język twój układa zdradę. ",
            "Zasiadasz i przeciw bratu twemu mówisz, na syna matki twojéj rzucasz zakałę. ",
            "Toś czynił a Jam milczał, a wtedy mniemałeś że będę jak ty; ale rozprawię się z tobą i stawię przed oczy twoje. ",
            "Zrozumiejcież to, niepomni Pana, bym nie porwał, a nikt nie ocali. ",
            "Kto ofiaruje dziękczynienie, czci Mnie, kto baczy na drogę, temu wskażę pomoc Pana. "
        ],
        [
            "Przewodnikowi chóru. Psalm Dawida. ",
            "Gdy go odwiedził Natan, prorok, po przyjściu do Bat-Szeby. ",
            "Zmiłuj się nademną Panie wedle łaski Twojéj, według wielkiego miłosierdzia Twego zmaż występki moje. ",
            "Zupełnie obmyj mnie z winy mojéj, a z grzechu mojego oczyść mnie. ",
            "Bo występki moje ja znam, a grzech mój obecny mi zawsze. ",
            "Tobie samemu zgrzeszyłem, a zło w oczach Twoich czyniłem, przetoś sprawiedliwy w wyroku Twoim, czysty w sądzie Twoim. ",
            "Owóż w występku stworzony zostałem, i w grzechu poczęła mnie matka moja. ",
            "Wszak prawdy żądasz w tajni, a w skrytości mądrość wskazujesz mi. ",
            "Rozgrzesz mnie izopem, a będę czysty, obmyj mnie, a od śniegu będę bielszy. ",
            "Daj mi usłyszeć radość i wesele, niech rozradują się kości, któreś pokruszył. ",
            "Odwróć oblicze Twoje od grzechów moich, a wszystkie winy moje zmaż. ",
            "Serce czyste stwórz mi Panie, a ducha stałego odnów we mnie. ",
            "Nie rzucaj mnie z przed oblicza Twego, a ducha Twego świętego nie odbieraj mi. ",
            "Przywróć mi radość wybawienia Twojego, a duchem gorliwym pokrzep mnie. ",
            "Nauczać będę przestępców dróg Twoich, a grzesznych by do Ciebie wrócili. ",
            "Ocal mnie od krwawéj winy Panie, Panie wybawienia mojego, by wysławiał język mój sprawiedliwość Twoję. ",
            "Panie wargi moje roztwórz, a niech usta moje wygłoszą chwałę Twoję. ",
            "Bo nie pragniesz ofiar, abym je składał, całopalenia nie żądasz. ",
            "Ofiarami Panu duch skruszony, sercem skruszoném i złamaném Panie nie pogardzisz. ",
            "Obdarz w łasce Twojéj Cyon, odbuduj mury Jerozolimy. ",
            "Wtedy upodobasz ofiary sprawiedliwości, całopalenie i dary; wtedy wniosą na ołtarz Twój woły. "
        ],
        [
            "Przewodnikowi chóru dumanie Dawida. ",
            "Gdy przyszedł Doego Edomita i doniósł Saulowi i rzekł mu: wszedł Dawid do domu Achimelecha. ",
            "Czemu przechwalasz się złością mocarzu, łaska Pana nieustanna. ",
            "Zagubę knuje język twój, niby brzytwa wyostrzona gotujesz zdradę. ",
            "Upodobałeś raczéj zło aniżeli dobro, fałsz aniżeli słowa prawdy. - Sela. ",
            "Upodobałeś wszelkie mowy zgubne, języku zdradziecki. ",
            "To téż Pan skruszy cię na wieki, pochwyci cię i wyrwie cię z namiotu i wykorzeni cię z ziemi żyjących. - Sela. ",
            "I ujrzą to sprawiedliwi i wzdrygną się, i jemu urągać będą. ",
            "Oto człowiek, który nie uczynił Pana obroną swoją, a polegał na wielkiém bogactwie swojém, dufał w potęgę swoję. ",
            "A ja, jako oliwnik zielony w domu Pańskim, zaufałem łasce Pana wiecznie i zawsze. ",
            "Wysławiać Cię będę na wieki za to co uczynisz, i zaufam imieniu Twojemu, gdyż słodkiém ono dla miłujących Cię. "
        ],
        [
            "Przewodnikowi chóru Macholitów. - Dumanie Dawida. ",
            "Rzecze nikczemny w sercu swojém: niemasz Boga; zepsuci skażeni nieprawością, niema czyniącego dobro. ",
            "Pan z nieba spogląda na synów ludzkich, by zobaczyć, jest-li rozumny, szukający Pana. ",
            "Wszystko odstąpiło, społem popsuli się, niema czyniącego dobro, ani jednego. ",
            "Czyż nie znają złoczyńcy, co pożerają lud mój, spożywają jako chleb, Pana, którego nie wezwali. ",
            "Tam zatrwożyli się trwogą, gdzie nie było trwogi, gdyż Pan rozproszył kości oblegających Cię, pohańbiłeś ich, bo Pan wzgardził nimi. ",
            "Ktoby dał z Cyonu pomoc Izraelowi; gdy zwróci Pan wygnańców narodu Swego, rozweseli się Jakób, rozraduje się Izrael. "
        ],
        [
            "Przewodnikowi chóru, przy towarzyszeniu instrumentów smyczkowych. Dumanie Dawida. ",
            "Gdy przyszli Zyfejczycy i rzekli do Saula: Oto Dawid ukrywa się wśród nas. ",
            "Panie, imieniem Twojém dopomóż mi i wszechmocą Twoją broń mnie. ",
            "Panie wysłuchaj modlitwę moję, bacz na słowa ust moich. ",
            "Albowiem barbarzyńcy powstali przeciw mnie, a okrutnicy pragną duszy mojéj; nie mają Pana przed sobą. - Sela. ",
            "Oto Pan pomocą moją, Pan z tymi co wspierają duszę moję. ",
            "Zwróci zło na czyhających na mnie; gwoli prawdy Twojéj zniwecz ich. ",
            "Chętnie złożę Ci ofiary, wysławiać będę imię Twoje Boże, bo dobrotliwe. ",
            "Bo ze wszelkiéj niedoli ocalił mnie, a nad wrogami mojemi znęcało się oko moje. "
        ],
        [
            "Przewodnikowi chóru, przy towarzyszeniu instrumentów smyczkowych. Dumanie Dawida. ",
            "Wysłuchaj Panie modlitwę moję, a nie odwracaj się od błagania mojego. ",
            "Wejrzyj na mnie i odpowiedz mi, zanoszę się od płaczu i zawodzę. ",
            "Dla okrzyku wroga, wobec ucisku złoczyńcy, że zwalają na mnie biedę i zawziętością ścigają mnie. ",
            "Serce drży we wnętrzu mojém, a postrachy śmierci spadły na mnie. ",
            "Trwoga i dreszcz przenika mnie, a ogarnia odrętwienie. ",
            "I wołam: kto da mi skrzydło gołębicy? Uleciałbym i odpoczął. ",
            "Oto oddaliłbym się lotem, osiadł na pustyni. - Sela. ",
            "Pospieszyłbym do schronienia mojego, przed wichrem wirującym, przed nawałnicą. ",
            "Zniwecz Panie rozdziel język ich, bo widzę grabież i rozbój w mieście. ",
            "Dzień i noc krążą po murach jego, a krzywda i bezprawie we wnętrzu jego. ",
            "Nędza w pośród niego, a nie ustępują z rynku jego przemoc i zdrada. ",
            "Bo nie wróg urąga mi, co bym zniósł; nie przeciwnik nademnie się wynosi, bo bym się uchronił od niego. ",
            "Lecz ty mąż rówiennik mój, towarzysz i przyjaciel mój. ",
            "Którzyśmy wspólnie napawali się rozmową, do domu Bożego chadzali z zapałem. ",
            "Bodaj rzucił śmierć na nich, by zstąpili do grobu żywcem; bo złość w siedzibie ich, we wnętrzu ich. ",
            "Ja do Pana wołam, a Bóg dopomoże mi. ",
            "Wieczorem i zrana i w południe płaczę i zawodzę, a usłyszy głos mój. ",
            "Wybawił szczęśliwie duszę mą z boju, choć tłumnie stanęli przeciwko mnie. ",
            "Usłyszy Pan i upokorzy ich, On, który panuje od wieczności. - Sela. - Przeto że przemian nie doznali, nie obawiają się Pana. ",
            "Podniósł ręce na przyjaciół swoich, znieważył przymierze swoje. ",
            "Gładsze niż śmietanka usta jego, a waśnią serce jego; miększe słowa jego od oliwy, ale to miecze obnażone. ",
            "Porucz Bogu brzemię twoje, a On podźwignie cię, nie pozwoli nigdy zachwiać się sprawiedliwemu. ",
            "A ty Panie strącisz ich w otchłań zagłady; ludzie krwi i zdrady nie dojdą połowy dni swoich. A ja ufam Tobie. "
        ],
        [
            "Przewodnikowi chóru na nutę: \"gołębico niema dali\": Dawida klejnot. Gdy pojmali go Filistyni w Gat. ",
            "Zmiłuj się nademną Panie, bo chce mnie pochłonąć człowiek; ustawicznie przeciwnik gnębi mnie. ",
            "Chcą mnie pochłonąć czyhający na mnie nieustannie, bo liczni przeciwnicy moi, o Najwyższy. ",
            "W dzień trwogi ja na Tobie polegam. ",
            "Panem się chlubię, słowem Jego; na Panu polegam, nie obawiam się, cóż uczyni śmiertelny mi. ",
            "Ustawicznie słowa moje przekręcają, wszystkie zamysły ich ku nieszczęściu mojemu. ",
            "Zbierają się, śledzą oni, kroków moich strzegą, bo czyhają na duszę moję. ",
            "Za krzywdę rozprosz ich, w gniewie ludy roztrąć Panie. ",
            "Tułactwa moje policzyłeś, zbierz łzy moje w łagiew Twoję, alboż nie są w księdze Twojéj. ",
            "Wtedy cofną się wrogi wstecz, w dniu, w którym zawołam. To wiem, iż Pan ze mną. ",
            "Panem się chlubię, słowem, Bogiem się chlubię słowem (Jego). ",
            "Na Panu polegam, nie obawiam się, cóż uczyni człowiek mi. ",
            "Na mnie Panie śluby Twoje, spłacę dzięki Tobie. ",
            "Boś ocalił duszę moję od śmierci, tak, nogi moje od upadku, bym postępował przed Panem w świetle życia. "
        ],
        [
            "Przewodnikowi chóru na nutę: \"nie zatracaj\" Dawida klejnot, gdy schronił się przed Saulem do jaskini. ",
            "Zmiłuj się nademną Panie, zmiłuj się nademną, bo do Ciebie chroni się dusza moja, a pod cień skrzydeł Twoich się uciekam, aż przeminie niedola. ",
            "Wołam do Pana Najwyższego, do Pana, który postanawia o mnie. ",
            "Zeszle z niebios i wspomoże mnie Ten, którego lży czyhający na mnie. - Sela. Zeszle Pan łaskę Swoję i prawdę Swoję. ",
            "Dusza moja w pośród lwów przebywa, w pośród zapalczywych ludzi, zęby ich jako oszczepy i strzały, a język ich jako miecz ostry. ",
            "Wznieś się ponad niebiosa Panie, nad całą ziemią chwałę Twoję. ",
            "Sidła przygotowali krokom moim, zgnębiona dusza moja; - wykopali przedemną jamę, wpadli w nią. - Sela. ",
            "Pokrzepione serce moje Panie, pokrzepione serce moje; śpiewam i wysławiam. ",
            "Rozbudź się duchu mój, rozbudź lutnio i cytro, budzę się wraz z jutrzenką. ",
            "Wysławiać Cię będę wśród narodów, śpiewać Cię wpośród ludów. ",
            "Bo wielką po niebiosa łaska Twoja, i aż pod obłoki prawda Twoja. ",
            "Wznieś się nad niebiosa Panie, nad całą ziemią chwałę Twoję. "
        ],
        [
            "Przewodnikowi chóru na nutę: \"nie zatracaj\" Dawida klejnot. ",
            "Alboż to oniemiałym sprawiedliwość głosicie, rzetelnie rozsądzacie synów ludzkich. ",
            "Raczéj w sercu krzywdy knujecie w kraju, gwałtem rąk waszych torujecie drogę. ",
            "Odszczepili się złoczyńcy od chwili urodzenia, błądzą od żywota matki, kłamcy. ",
            "Jad ich na podobieństwo jadu węża, jakoby żmija głucha, co zatula ucho swoje. ",
            "Co nie słyszy głosu zaklinaczy, zażegnywacza w zamawianiu biegłego. ",
            "Panie skrusz zęby w ustach ich; szczęki lwiąt pogruchocz Boże. ",
            "Niech się rozpłyną jako woda, niech zniszczeją; gdy nałoży strzały swoje, niech się pokruszą. ",
            "Jako ślimak rozpływający się niech znika, jako poroniątko niewieście, niech nie oglądają słońca. ",
            "Zanim poczują garnki wasze cierń, tak żywą, jak i opaloną rozwieje. ",
            "Ucieszy się sprawiedliwy, bo widzi pomstę; stopy swe nurza we krwi złoczyńcy. ",
            "I rzecze człowiek: zaprawdę zbiera owoc sprawiedliwy; zaprawdę jest Pan, sędzia na ziemi. "
        ],
        [
            "Przewodnikowi chóru, na nutę: \"nie zatracaj\" Dawida klejnot, gdy posłał Saul, i pilnowali domu, by go zabić. ",
            "Ocal mnie od wrogów moich, Panie mój; od przeciwników moich obroń mnie. ",
            "Ocal mnie od złoczyńców; od łaknących krwi wybaw mnie. ",
            "Bo oto czyhają na życie moje, spiknęli się na mnie zuchwali; chociażem nie przewinił, nie zgrzeszył, Boże. ",
            "Na niewinnego zbiegają się i szykują; powstań wobec mnie i spojrzyj. ",
            "A Ty Boże, Panie zastępów, Panie Izraela, zbudź się, by nawiedzić wszystkie te ludy; nie ulituj się nad żadnym ze zdrajców występnych. - Sela. ",
            "Wychodzą wieczorem, warczą jako psy i okrążają miasto. ",
            "Oto plwają usty swojemi, miecze na wargach ich. Czy to kto słyszał? ",
            "A Ty Boże, szydzisz z nich, urągasz wszystkim narodom. ",
            "Wobec potęgi jego Ciebie wyglądam, bo Pan twierdzą moją. ",
            "Pan mój litościwy poprzedza mię; Pan dozwoli mi widzieć pomstę nad prześladowcami moimi. ",
            "Nie zabijaj ich, by nie zapomniał lud mój; wstrząśnij ich mocą Twoją i strąć ich, tarczo nasza, Panie. ",
            "Grzechem ust ich, słowo warg ich; a niech uwikłają się pychą swoją, i złorzeczeniem i kłamstwem które głoszą. ",
            "Zgładź ich w gniewie, zgładź, póki ich nie stanie; a niech poznają, że Pan włada nad Jakóbem, aż do krańców ziemi. - Sela. ",
            "I będą chadzali wieczorem, warczeli jako psy i okrążali miasto. ",
            "Oni błąkać się będą za pożywieniem, i choć się nie nasycą, pokładą się. ",
            "A ja będę wysławiał potęgę Twoję i wychwalał co rano miłosierdzie Twoje; bo byłeś twierdzą mi i ucieczką w dzień niedoli mojéj. ",
            "Potęgo moja, Tobie zaśpiewam; bo Pan twierdzą moją, Pan miłosierny mój. "
        ],
        [
            "Przewodnikowi chóru na sześć głosów, na świadectwo, klejnot Dawida, dla nauki. ",
            "Gdy walczył z Aram-Naharaim i z Aram-Coba i zwrócił się Joab, i poraził Edomitów w Dolinie Solnéj, dwanaście tysięcy. ",
            "Panie, porzuciłeś nas, złamałeś nas; gniewałeś się, ale pocieszasz nas. ",
            "Wstrząsłeś ziemię, rozwarłeś ją; ulecz rozpadliny jéj, bo chwieje się. ",
            "Wskazałeś ludowi Twemu twardy los; napoiłeś nas winem odurzającém. ",
            "Dałeś pobożnym Twoim chorągiew, by ją rozwinęli za prawdę. - Sela. ",
            "Aby ocaleni byli umiłowani Twoi, niech wspomoże prawica Twoja, i wysłuchaj nas. ",
            "Pan wyrzekł w świętości Swojéj: ucieszę się, podzielę Szechem a dolinę Sukoth pomierzę. ",
            "Mój Gilead i mój Menasse, a Efraim twierdzą główną moją; Jehuda berłem mojém. ",
            "Moab miską do umywania mojego, na Edom rzucam obuwie moje; nademną Filisteo tryumfuj. ",
            "Kto wprowadzi mnie do miasta obronnego, kto mnie powiedzie do Edomu? ",
            "Czyliż nie Ty, Panie, któryś porzucił nas, a nie występowałeś Panie wśród zastępów naszych. ",
            "Użycz nam pomocy przeciw wrogowi, bo zawodna pomoc ludzka. ",
            "Z Panem dokonamy przewagi, a On zdepcze wrogi nasze. "
        ],
        [
            "Przewodnikowi chóru, przy towarzyszeniu instrumentów smyczkowych. Dawida. ",
            "Słuchaj Panie błagania mojego, bacz na modlitwę moję. ",
            "Z krańca ziemi do Ciebie wołam, w zwątpieniu serca mego; na opokę niedostępną dla mnie, wprowadź mnie. ",
            "Wszak byłeś schronieniem mi, basztą potężną wobec wroga. ",
            "Niech zamieszkam w namiocie Twoim wiecznie, schronię się pod osłonę skrzydeł Twoich. - Sela. ",
            "Bo Ty Panie wysłuchałeś ślubowania moje; oddałeś dziedzictwo czcicieli imienia Twego. ",
            "Dni do dni króla przydaj; oby były lata jego, jak od pokolenia do pokolenia. ",
            "Niech zasiędzie wieczyście w obliczu Pana; łaskę i prawdę ustanów, by go strzegły. ",
            "I tak śpiewać będę Imię Twoje na zawsze, spełniając śluby moje dzień w dzień. "
        ],
        [
            "Przewodnikowi chóru Jedutunów, pieśń Dawida. ",
            "Tylko na Panu polega dusza moja; od Niego pomoc moja. ",
            "Tylko On opoką moją i zbawieniem mojém, twierdzą moją, nie zachwieję się wielce. ",
            "Dopókiż napadać będziecie na męża, zabijać gromadą, jak ściana pochylona, jak mur się walący. ",
            "Tak, z wysokości jego uradzili go strącić, upodobali sobie kłam; usty swojemi błogosławią, a we wnętrzu swém złorzeczą. - Sela. ",
            "Wszelako na Panu polegaj duszo moja, albowiem w Nim nadzieja moja. ",
            "Wszak On opoką i pomocą moją, twierdzą moją, nie zachwieję się. ",
            "W Panu pomoc moja i chwała moja, opoka obrony mojéj; ucieczka moja u Pana. ",
            "Ufaj Mu na wszelki czas; narodzie, wylewaj przed Nim serce twoje, Pan ucieczką dla nas. - Sela. ",
            "Wszak marnością syny ludzkie, zawodni synowie mężów; na wagach pomieszczeni, są marnością zarówno. ",
            "Nie ufajcie w krzywdę, a grabieżą nie łudźcie się; mienie gdy wzrasta nie zważajcie na to. ",
            "Raz powiedział Pan, a dwakroć to słyszałem, że potęga u Pana. ",
            "I u Ciebie Panie, miłosierdzie, bo Ty płacisz człowiekowi wedle uczynków jego. "
        ],
        [
            "Pieśń Dawida, gdy przebywał na puszczy Judzkiéj. ",
            "Panie, Tyś Panem moim; szukam Cię, pragnie Cię dusza moja, tęskni za Tobą ciało moje, na ziemi suchéj i spragnionéj bez wody. ",
            "Tak w świątyni widziałem Cię; bodaj ujrzeć potęgę Twoję i chwałę Twoję. ",
            "Bo lepszą łaska Twoja aniżeli życie; usta moje wysławiać Cię będą. ",
            "Tak, wychwalać Cię będę póki życia; w imię Twoje podniosę ręce moje. ",
            "Jakoby tłuszczem i tukiem nasyca się dusza moja, a wargami radosnemi sławią usta moje. ",
            "Gdy wspominam Cię na łożu mojém, podczas straży nocnych rozmyślam o Tobie. ",
            "Bo byłeś pomocą moją, a w cieniu skrzydeł Twoich radowałem się. ",
            "Przylgnęła dusza moja do Ciebie, mnie wspiera prawica Twoja. ",
            "A oni, którzy na zagubę szukają duszy mojéj, zapadną w głębie ziemi. ",
            "Porazi ich mieczem, pastwą szakali się staną. ",
            "A król weselić się będzie w Panu, chlubić się będzie każdy, który zaprzysiągł mu; bo zamknięte będą usta kłamców. "
        ],
        [
            "Przewodnikowi chóru. Psalm Dawida. ",
            "Słuchaj Panie głosu mojego, gdy błagam; od obawy wroga ustrzeż życie moje. ",
            "Ukryj mnie przed spiskiem złych, przed zaburzeniem złoczyńców. ",
            "Którzy zaostrzyli niby miecz język swój, nałożyli strzałę swoję: słowo goryczy. ",
            "Aby ugodzić w skrytości niewinnego, znienacka ugodzić weń; a nie boją się. ",
            "Utwierdzają się w zamyśle złym, zmawiają się jakby ukryć sidła; powiadają, któż spostrzeże je. ",
            "Ukrywają niegodziwości, spełniliśmy zamysł uknuty; we wnętrzu każdego, w sercu głęboko. ",
            "I ugodził ich Pan strzałą, nagłą była ich klęska. ",
            "Do upadku ich wiedzie własny język, wzdrygają się wszyscy, którzy widzą ich. ",
            "I przestraszyli się wszyscy ludzie, i opowiadają zrządzenie Pana, a sprawę Jego rozważają. ",
            "Raduje się sprawiedliwy w Bogu i polega na Nim, i chlubią się wszyscy prawego serca. "
        ],
        [
            "Przewodnikowi chóru. Psalm Dawida, śpiew. ",
            "Ciebie oczekuje chwała Panie, na Cyonie, i Tobie spełnia się ślub. ",
            "Który słuchasz modlitwy, do Ciebie wszelkie ciało przybiega. ",
            "Sprawy grzeszne owładnęły mną, występki nasze, Ty odpuściłeś je. ",
            "Szczęsny, kogo wybierasz i zbliżasz, kto zamieszka w przedsieniach Twoich. My nasycim się dobrem domu Twojego, świętego przybytku Twojego. ",
            "Cudami w sprawiedliwości nam odpowiedziałeś, Panie pomocy naszéj, nadziejo wszystkich krańców ziemi i mórz dalekich. ",
            "Utwierdzasz góry mocą Twoją, przepasany potęgą. ",
            "Uciszasz szum mórz, szum ich bałwanów i wrzenie narodów. ",
            "A drżą mieszkańcy kresów przed znamionami Twojemi; krańce wschodu i zachodu rozweselasz. ",
            "Nawiedziłeś ziemię i zrosiłeś ją, szczodrze ją wzbogaciłeś, strumień Pański pełen wody; przygotowujesz zboże ich, bo tak urządziłeś ją. ",
            "Zagony jéj skropiłeś, obniżyłeś bruzdy jéj; ulewami spulchniłeś ją, plon jéj pobłogosławiłeś. ",
            "Uwieńczyłeś rok dobrocią Twoją; drogi Twoje kapią obfitością. ",
            "Wybujały pastwiska puszczy, a roskoszą wzgórza się opasują. ",
            "Pokrywają się błonia owcami, a doliny zasuły się zbożem; okrzykują i śpiewają. "
        ],
        [
            "Przewodnikowi chóru. Pieśń, psalm. Zaśpiewaj Panu cała ziemio. ",
            "Śpiewajcie chwałę imienia Jego, oddajcie chwałę sławie Jego. ",
            "Rzeczcie Panu: jak wspaniałe dzieła Twoje; dla wielkiéj potęgi Twojéj schlebiają Ci wrogi Twoje. ",
            "Cała ziemia korzy się przed Tobą i śpiewa Ci, śpiewa imię Twoje. - Sela. ",
            "Pójdźcie i zobaczcie dzieła Pańskie; wspaniały On czynami względem ludzi. ",
            "Przemienił morze w ląd, rzekę przeszli pieszo; tam uradowaliśmy się w Nim. ",
            "Panuje we wszechmocy Swojéj światu, oczy Jego na narody spoglądają; wiarołomni aby się nie rozzuchwalili. Sela. ",
            "Uwielbiajcie ludy Pana naszego i głoście sławę Jego. ",
            "Który powołał dusze nasze do życia, nie dał zachwiać się nodze naszéj. ",
            "Boś doświadczył nas Panie; spławiałeś nas, jak się spławia srebro. ",
            "Zawiodłeś nas w paść, nałożyłeś kleszcze na biodra nasze. ",
            "Ustanowiłeś człowieka głową naszą, popadliśmy w ogień i w wodę, ale wywiodłeś nas do pełni szczęścia. ",
            "Wnijdę do domu Twojego z całopaleniem, uiszczę Ci śluby moje. ",
            "Co wyrzekły wargi moje, a wypowiedziały usta moje w niedoli mojéj. ",
            "Całopalenia tuczne złożę Ci, wraz z kadzidłem barany; przygotuję cielce i kozły. - Sela. ",
            "Pójdźcie, posłuchajcie a opowiem, wszyscy bogobojni, co uczynił dla duszy mojéj. ",
            "Do Niego usty mojemi wołałem, a chwała na języku moim. ",
            "Niegodziwość gdybym spostrzegł w sercu mojém, nie wysłuchałby Pan. ",
            "Wszelako wysłuchał Pan, baczył na głos modlitwy mojéj. ",
            "Błogosławiony Pan, który nie odrzucił modlitwy mojéj, a nie usunął łaski Swojéj odemnie. "
        ],
        [
            "Przewodnikowi chóru, przy towarzyszeniu instrumentów smyczkowych. Psalm, pieśń. ",
            "Pan oby zmiłował się nad nami i błogosławił nam; oby zajaśniał obliczem Swojém w pośród nas. - Sela. ",
            "Aby poznano na ziemi drogę Twoję; wśród wszystkich ludów pomoc Twoję. ",
            "Niech wielbią Cię narody, Panie; niech wielbią Cię narody wszystkie. ",
            "Niech się ucieszą i rozradują plemiona; bo sądzić będziesz narody w prawości, a plemiona ziemi poprowadzisz. Sela. ",
            "Niech wielbią Cię narody, Panie; niech wielbią Cię narody wszystkie. ",
            "Ziemia wydała plon swój; niech błogosławi nam Pan, Pan nasz. ",
            "Niech błogosławi nam Pan, a niech boją się go wszystkie krańce ziemi. "
        ],
        [
            "Przewodnikowi chóru Dawida. Psalm, pieśń. ",
            "Powstał Pan, rozproszyły się wrogi Jego, i uciekli nieprzyjaciele Jego przed Nim. ",
            "Jak się rozwiewa dym, rozwiałeś ich, jak topnieje wosk przed ogniem; nikną niegodziwi przed Panem. ",
            "A sprawiedliwi cieszą się, weselą przed Panem i unoszą się radością. ",
            "Śpiewajcie Panu, wysławiajcie Imię Jego; uderzcie w bębny na cześć zasiadającego w niebiosach przy imieniu Jah i radujcie się przed Nim. ",
            "Ojcem sierot i sędzią wdów, Pan w Przybytku Swoim świętym. ",
            "Pan, który sprowadza zabłąkanych ku domowi, wywodzi jeńców do szczęśliwości; tylko odstępcy zalegli pustynię. ",
            "Panie, gdyś szedł przed ludem Twoim, gdyś kroczył przez pustkowia. - Sela. ",
            "Ziemia drżała, a niebiosa rozpływały się przed Panem; jak ów Synai przed Panem, Panem Izraela. ",
            "Deszcz obfity spuściłeś Panie; dziedzictwo Twoje omdlałe, Ty pokrzepiłeś je. ",
            "Zastępy Twoje przebywały na niéj; przygotowałeś ją w dobroci Swojéj dla biednego, Panie. ",
            "Pan dał hasło; radosnych zwiastunek zastęp wielki. ",
            "Królowie zastępów pierzchają, pierzchają, a mieszkanka domu dzieli łupy. ",
            "Gdyście rozłożyli się pośród zagród, skrzydła gołębicy pokryte były srebrem, a loty jéj zielonawozłotym blaskiem. ",
            "Gdy rozproszył Wszechmocny królów w niéj, zaśnieżyłeś na Calmonie. ",
            "Góro Pana, góro Baszanu, góro piętrząca się, góro Baszanu. ",
            "Czemu zawistnie spoglądacie, góry piętrzące się, na górę, którą upodobał Pan na siedlisko Swoje? Zaprawdę, Bóg zamieszka tam na wieki. ",
            "Wozów Pańskich myriady, tysiące wielokrotne. Pan między niemi jak na Synaju w świętości. ",
            "Wstąpiłeś na wysokość, wziąłeś jeńców, pobrałeś daninę w ludziach, i przekornych, aby się osiedlili, Boże Panie. ",
            "Błogosławiony Pan, dzień w dzień opiekuje się nami; Pan pomocą naszą. - Sela. ",
            "Pan nam Panem wybawienia, a u Boga Pana są od śmierci wyjścia. ",
            "Tak Pan zmiażdżył głowę wrogów Swoich; ciemię włochate postępującego w grzechach swoich. ",
            "Rzekł Pan: z Baszanu sprowadzę ich; sprowadzę z nad głębin morza. ",
            "Aby brodziła noga twoja we krwi, a język psów twoich we wrogach miał udział. ",
            "Widzieli pochód Twój Panie; pochód Pana mojego, króla mojego w świętości. ",
            "Na czele piewcy, za nimi grajkowie, wpośród dziewic bijących w bębny. ",
            "Chórami chwalcie Pana, Pana, wy z rodu Izraela. ",
            "Tam Benjamin najmłodszy, zwycięzca ich; książęta Jehudy, hufce ich, książęta Zebulun, książęta Naftali. ",
            "Ustanowił Pan twój potęgę twoję; utwierdź Panie, coś zdziałał dla nas. ",
            "Do przybytku Twojego nad Jeruzalem, Tobie przynoszą królowie dary. ",
            "Rozgromiłeś zwierzę sitowia, gromadę byków wśród cieląt ludów, że pełzają ze sztabami srebra; rozproszył narody bojów żądne. ",
            "Przychodzą potężni z Egiptu; ziemia Kusz wyciąga ręce swe do Pana. ",
            "Królestwa ziemi, śpiewajcie Panu, wysławiajcie Pana. - Sela. ",
            "Który unosi się w niebiosach niebios odwiecznych; oto rozległ się głos Jego, głos potężny. ",
            "Oddajcie sławę Panu; wśród Izraela majestat Jego, a potęga Jego w obłokach. ",
            "Wspaniałyś Panie w świątyniach Twoich; Pan Izraela On daje siłę i potęgę narodowi; błogosławiony Pan. "
        ],
        [
            "Przewodnikowi chóru na sześć głosów. Od Dawida. ",
            "Wspomóż mię Panie, bo doszły wody aż do zagrożenia życiu. ",
            "Ugrzązłem w bagnie bezdenném, a niemasz oparcia; dostałem się w głębie wód, a prąd uniósł mnie. ",
            "Znużyłem się wołając, zaschło gardło moje; omdlały oczy moje wyglądając Pana mojego. ",
            "Liczniejsi niż włosy głowy mojéj są nienawidzący mnie daremnie, wzmogli się ciemięzcy moi, wrogi moje bez powodu; czegom nie zagrabił nigdy, mam zwrócić. ",
            "Panie Ty znasz nieroztropność moję, a winy moje przed Tobą nie tajne. ",
            "Niechaj nie powstydzą się przezemnie ufający Ci Panie, Boże zastępów; niech nie zarumienią się przezemnie szukający Cię, Panie Izraela. ",
            "Wszak dla Ciebie znosiłem szyderstwo; okrył rumieniec oblicze moje. ",
            "Obcym się stałem braciom moim; i nieznanym dla synów matki mojéj. ",
            "Bo gorliwość dla domu Twego trawiła mnie; a szyderstwa urągających Tobie spadały na mnie. ",
            "I wypłakałem poszcząc duszę moję; a było to na urągowisko dla mnie. ",
            "I włożyłem miasto szaty wór; i stałem się im przysłowiem. ",
            "Rozpowiadają o mnie przesiadujący w bramach i śpiewki pijanych. ",
            "A ja - modlitwa moja do Ciebie Boże, w porę łaski Panie; w wielkiém miłosierdziu Twojém, odpowiedz mi ziszczeniem pomocy Twojéj. ",
            "Wydobądź mnie z błota, abym nie utonął; niech ocalonym będę od przeciwników moich i z głębin wód. ",
            "Niech nie uniesie mnie prąd wody, i niech nie pochłonie mnie głębia, i nie zawrze nademną topiel paszczy swojéj. ",
            "Wysłuchaj mnie Boże, bo błogą łaska Twoja; w wielkiém miłosierdziu Twojém zwróć się do mnie. ",
            "I nie skrywaj oblicza Twego przed sługą Twoim, bom uciśniony; pospiesz i wysłuchaj mnie. ",
            "Zbliż się do duszy mojéj i wybaw ją; z powodu wrogów wyzwól mnie. ",
            "Ty znasz hańbę moję, i wstyd mój, i sromotę moję; obecni Ci wszyscy ciemięzcy moi. ",
            "Hańba kruszy serce moje i jestem zbolały; czekam spółczucia a niemasz go, pocieszających, a nie znalazłem. ",
            "Wdali w pokarm mój żółć; a w pragnieniu mojém poili mnie kwasem. ",
            "Niech stół ich będzie dla nich zasadzką; a dla bezpiecznych sidłem. ",
            "Niech zaćmią się oczy ich, by nie widzieli; a biodra ich nieustannie zachwiewaj. ",
            "Wylej na nich gniew Twój; a zapalczywość Twoja niech dosięgnie ich. ",
            "Niech stanie się zamek ich pustkowiem; w namiotach ich niechaj nie będzie mieszkańca. ",
            "Bo kogo zraniłeś, ścigają; a o bólu porażonych przez Ciebie rozpowiadają. ",
            "Wymierz karę za karą na nich; a niech nie dostąpią łaski Twojéj. ",
            "Niech wymazani będą z księgi życia; a wraz z prawymi nie zapisani. ",
            "A mnie utrapionego i zbolałego, pomoc Twoja Panie wydźwignie mnie. ",
            "Sławić będę imię Pana pieśnią; wielbić je wdzięcznością. ",
            "I milszém to będzie Bogu niż wół, niż byk rogaty, dwukopytny. ",
            "Ujrzą to poniżeni i ucieszą się; szukający Pana, a ożyje serce wasze. ",
            "Bo słucha ubogich Bóg; a więźniami Swoimi nie gardzi. ",
            "Chwalą Go niebiosa i ziemia; morza i wszystko co się roi w nich. ",
            "Albowiem Pan wspomoże Cyon, i odbuduje miasta Jehudy, i osiądą tam, i odziedziczą ją. ",
            "A potomkowie sług Jego posiadać będą; a miłujący imię Jego zamieszkają w niéj. "
        ],
        [
            "Przewodnikowi chóru. Od Dawida, na pamiątkę. ",
            "Panie, aby ocalić mnie, Boże, na pomoc mi spiesz. ",
            "Niech się zawstydzą i pobledną czyhający na życie moje; niech się cofną i zarumienią pragnący nieszczęścia mojego. ",
            "Niech pierzchną na sromotę swoję, którzy wołają: oho! oho! ",
            "Niech się ucieszą i uradują w Tobie wszyscy, którzy szukają Cię; i niech powtarzają wciąż: wielkim Pan, którzy miłują pomoc Twoję. ",
            "A ja biedny i ubogi, Panie pospiesz ku mnie; pomocą moją i zbawcą moim Ty; Boże nie zwlekaj. "
        ],
        [
            "Do Ciebie Boże się chronię, niech się nie powstydzę na wieki. ",
            "Przez sprawiedliwość Twoję ocal i wyswobódź mnie; skłoń ku mnie ucho Twoje i dopomóż mi. ",
            "Bądź dla mnie opoką chroniącą, bym mógł tam uciec zawsze, którą ustanowiłeś dla wybawienia mojego; bo skałą moją i warownią moją Ty. ",
            "Panie mój, wyswobódź mnie z ręki niegodziwego, z garści krzywdziciela i grabieżcy. ",
            "Bo ty nadzieją moją Panie, Boże; zaufaniem mojém od młodości mojéj. ",
            "Na Tobie wspierałem się od żywota, od łona matki mojéj Tyś przewodnik mój; Tyś był chwałą moją zawsze. ",
            "Jakby przestrogą byłem dla wielu; ale Ty obroną moją potężną. ",
            "Pełne usta moje chwały Twojéj, codzień sławy Twojéj. ",
            "Nie porzucaj mnie pod czas starości; gdy się wyczerpie siła moja nie opuszczaj mnie. ",
            "Bo rozpowiadają wrogi moje o mnie, a czyhający na życie moje naradzają się społem. ",
            "Mówiąc: Pan opuścił go; ścigajcie i pochwyćcie go, bo nikt nie ocali. ",
            "Panie, nie oddalaj się odemnie; Panie mój, na pomoc mi spiesz. ",
            "Niech się zawstydzą, zginą prześladowcy duszy mojéj; niech okryją się hańbą i rumieńcem pragnący zaguby mojéj. ",
            "A ja wciąż będę ufał, i wywyższał nadewszystko chwałę Twoję. ",
            "Usta moje opowiadać będą sprawiedliwość Twoję, po wszystkie dni pomoc Twoję; bo nie zdołam ich zliczyć. ",
            "Wyłożę wszechmoc Twoję Panie, Boże; wspomnę sprawiedliwość Twą, Twoję jedynie. ",
            "Panie, nauczałeś mnie od młodości mojéj; a dotąd wygłaszam cuda Twoje. ",
            "I aż do starości i sędziwości Panie, nie opuścisz mnie; aż wygłoszę potęgę Twoję pokoleniom, każdemu z potomnych wszechmoc Twoję. ",
            "I sprawiedliwość Twoję, Panie, wzniosłą, coś dokonał wielkiego; Panie, któż równy Tobie. ",
            "Jako wystawiałeś mnie na utrapienia liczne i zgubne, i znowu ożywiałeś mnie, i z przepaści ziemi znowu wydobywałeś. ",
            "I jako wzmagałeś wielkość moję, i nieraz pocieszałeś mnie. ",
            "Ja téż wychwalać Cię będę na arfie, niezawodność Twoję Panie; sławić Cię będę na cytrze, święty Izraela. ",
            "Zaśpiewają usta moje gdy wysławiać Cię będę, i dusza moja, którą wybawiłeś. ",
            "Téż język mój dzień cały wygłaszać będzie sprawiedliwość Twoję; bo zawstydzili się, pobledli pragnący nieszczęścia mego. "
        ],
        [
            "Salomonowi. - Panie, prawa Twoje królowi daj; a sprawiedliwość Twoję synowi królewskiemu. ",
            "Aby rządził ludem Twoim w sprawiedliwości; a uciśnionymi Twoimi wedle prawa. ",
            "Niech zwiastują góry pokój ludowi; i pagórki się odezwą sprawiedliwością. ",
            "Niechaj sądzi uciśnionych w narodzie, wspomoże dzieci biednych, a zgniecie grabieżcę. ",
            "Aby obawiali się Ciebie póki słońce; i w obliczu księżyca, z pokolenia w pokolenie. ",
            "Niech znijdzie jako deszcz na łąkę skoszoną; jako ulewa nawodniająca ziemię. ",
            "Niech rozkwitnie za dni jego sprawiedliwy; i pełnia pokoju póki nie stanie księżyca. ",
            "I niech włada od morza do morza; i od strumienia aż do krańców ziemi. ",
            "Przed nim niech klękają mieszkańcy stepu; a wrogi jego proch niech liżą. ",
            "Królowie Tarszyszu i wysp dań mu złożą; królowie Szeby i Seby haracz przyniosą. ",
            "I będą się przed nim korzyć wszyscy królowie; wszystkie ludy służyć mu będą. ",
            "Gdyż ocala ubogiego, który woła, i uciśnionego, który nie ma wybawcy. ",
            "Miłosiernym jest dla biednych i ubogich; a duszę ubogich wybawia. ",
            "Od gwałtu i grabieży wyzwala duszę ich; i drogą jest krew ich w oczach jego. ",
            "I będzie żył, da mu złota Szeby, a modlić się będzie za niego nieustannie, i codziennie mu błogosławić. ",
            "Będzie obfitość zboża w kraju, na wierzchach gór zaszumi jak Libanon plon jego, a zakwitną po miastach jak trawa ziemi. ",
            "Przetrwa imię jego wieki, i w obliczu słońca wzrośnie imię jego; i błogosławić się niém będą wszystkie ludy, i mienić je będą szczęśliwém. ",
            "Chwała Bogu, Panu, Panu Izraela, który spełnia cuda jedyny. ",
            "I niech będzie błogosławione imię chwały Jego na wieki, i niech napełni się chwałą Jego cała ziemia. Amen i amen. ",
            "Skończyły się modły Dawida, syna Izajego. "
        ],
        [
            "Pieśń Asafa. - Zaprawdę dobrym dla Izraela Pan, dla czystych sercem. ",
            "A ja, omal nie potknęły się nogi moje; ledwie nie poślizgły się kroki moje. ",
            "Bo pozazdrościłem chełpliwym; powodzenie niegodziwych widziałem. ",
            "Że nie ma mąk do ich śmierci; a krzepką ich siła. ",
            "Mozołu śmiertelnych nie dzielą; a wraz z ludźmi nie bywają trapieni. ",
            "Przeto opasuje karki ich pycha; okrywa szata ich bezprawie. ",
            "Wystąpiło dla otyłości oko ich; wezbrały urojenia serca. ",
            "Drwią i rozprawiają złośliwie o ucisku; z wysoka przemawiają. ",
            "Miotają na niebo ustami swojemi; a język ich pełza po ziemi. ",
            "Dlategoż zwraca się lud jego tu; a strumieniami pełnemi ssą z nich. ",
            "I powiadają: jakże wie to Pan, a jestże wiadomość u Najwyższego. ",
            "Oto ci niegodziwi, a szczęśliwi zawsze, wzrośli w potęgę. ",
            "Zaprawdę, napróżno zachowałem w czystości serce moje, a umywałem w niewinności dłoń moję. ",
            "Abym był dręczony całemi dniami; a cierpiał katusze co rano. ",
            "Gdybym powiedział: będę mawiał jak oni; pokoleniu synów Twoich bym się przeniewierzył. ",
            "I rozmyślałem, by dociec tego; daremna to praca w oczach moich. ",
            "Ażem wstąpił do przybytków Pana, pojąłem koniec ich. ",
            "Zaprawdę, na śliskiém postawiłeś ich; strącasz ich w przepaście. ",
            "Jakże stali się nicością w okamgnieniu; zginęli, znikli z przerażenia. ",
            "Jak snem po przebudzeniu Panie, ocuciwszy się, postacią ich pogardzisz. ",
            "Bo wrzało serce moje; i wnętrzności moje mnie kłóły. ",
            "Gdyż byłem bezrozumnym i nie poznałem; jak bydlę byłem przed Tobą. ",
            "A ja zawsze z Tobą; ująłeś prawicę moję. ",
            "Wedle postanowienia Twojego prowadzisz mnie; i do chwały mnie powiedziesz. ",
            "Kto mi w niebiosach; a obok Ciebie, nie upodobałem nikogo na ziemi. ",
            "Zaniknie ciało moje i serce moje; opoką serca i udziałem moim Pan na wieki. ",
            "Bo oto dalecy od Ciebie zaginą; zatracisz każdego odstępcę od Ciebie. ",
            "Mnie zaś blizkość Pana miłą; pokładam w Panu Bogu ufność moję; by wysławiać wszystkie sprawy Twoje. "
        ],
        [
            "Dumanie Asafa. Czemużeś, Panie, porzucił zupełnie, pała gniew Twój przeciw trzodzie pastwiska Twojego. ",
            "Wspomnij na zgromadzenie Twoje, które zjednałeś sobie niegdyś, które wyswobodziłeś jako szczep dziedzictwa Twego; na górę tę Cyonu na któréj spoczywałeś. ",
            "Pospiesz ku ruinom zupełnym; wszystko poburzył wróg w świątyni. ",
            "Ryczały wrogi Twoje w pośród zborów Twoich; ustanawiały godła swoje jako godła. ",
            "Dał się poznać, gdy zmierzał w górę lasem toporzysk. ",
            "A następnie rzeźby jéj wraz, młotem i oskardami rozbijali. ",
            "Dali na pastwę ognia świątynię Twoję; do ziemi znieważyli siedzibę imienia Twego. ",
            "Rzekli w sercu swojém: Zburzmy je społem; i palili wszystkie zbory Pańskie w kraju. ",
            "Godeł naszych nie widzimy więcéj; nie ma już proroka, i nikogo między nami, któryby wiedział, dopóki. ",
            "Dopókiż Panie urągać będzie ciemięzca, lżyć będzie wróg imię Twoje bezustannie? ",
            "Czemuż usuwasz rękę Twoję i prawicę Twoję? Z pośród łona Twego wytępiaj! ",
            "Wszak Pan, król mój, od dawna spełnia wybawienie w pośród ziemi. ",
            "Tyś rozdzielił mocą Twoją morze; zmiażdżyłeś głowy krokodylów na wodach. ",
            "Ty skruszyłeś głowę Lewiatana; rzuciłeś go na żér mieszkańcom stepu. ",
            "Tyś roztworzył źródła i potoki; Tyś osuszył strumienie bystre. ",
            "Twoim dzień i Twoją noc; Tyś ustanowił światło i słońce. ",
            "Tyś utwierdził wszystkie granice ziemi; lato i zimę, Tyś stworzył je. ",
            "Pomnij na to, wróg urąga Bogu; a naród nikczemny lży imię Twoje. ",
            "Nie wydawaj dziczy duszy gołębicy Twojéj, o gromadce uciśnionych Twoich nie zapominaj na wieki. ",
            "Bacz na przymierze, bo pełne zakąty ziemi siedzib bezprawia. ",
            "Niech nie odchodzi zgnębiony zawstydzonym; uciśniony i biedny niech chwalą imię Twoje. ",
            "Powstań Panie, wytocz sprawę Twoję; wspomnij na zniewagę wyrządzaną Ci przez nikczemnych bezustanku. ",
            "Nie zapominaj okrzyku nieprzyjaciół Twoich; wrzawy przeciwników Twoich, która wznosi się ustawicznie. "
        ],
        [
            "Przewodnikowi chóru na nutę: nie zatracaj, pieśń Asafa, śpiew. ",
            "Dziękujemy Ci Panie, dziękujemy, blizkie imię Twoje, głoszą cuda Twoje. ",
            "Bo oznaczę porę; Ja sprawiedliwie sądzić będę. ",
            "Zachwiała się ziemia i wszyscy mieszkańcy jéj; Ja utwierdzę słupy jéj. - Sela. ",
            "Powiadam chełpliwym, przestańcie się chełpić, a złoczyńcom nie podnoście rogów. ",
            "Nie podnoście wysoko rogów waszych; nie przemawiajcie karkiem hardym. ",
            "Bo nie od Wschodu, ani od Zachodu ani od pustyni gór. ",
            "Bo Pan sędzią; tego poniża, a owego wywyższa. ",
            "Bo kielich w ręku Boga, a wino się pieni; pełen zaprawy, a nalewa z niego; a tylko męty jego wyssą, wypiją wszyscy złoczyńcy ziemi. ",
            "A ja wychwalać będę wiecznie, śpiewać Panu Jakóba. ",
            "A wszystkie rogi złoczyńców strącę; wywyższone będą rogi sprawiedliwego. "
        ],
        [
            "Przewodnikowi chóru, przy towarzyszeniu smyczkowych instrumentów. Pieśń Asafa, śpiew. ",
            "Poznany w Judei Pan; w Izraelu wielkiém imię Jego. ",
            "I ustanowił w Salemie przybytek Swój, a siedzibę Swą w Cyonie. ",
            "Tam to pokruszył płomienne łuki; tarczę, miecz i broń. - Sela. ",
            "Świetnym byłeś, wspaniałym z po za gór zdobyczy. ",
            "Ograbieni zostali dzielni sercem, zasnęli snem swoim, i nie znaleźli rycerze rąk swoich. ",
            "Od grozy Twojéj, Panie Jakóba, strętwiały jeździec i koń. ",
            "Ty, strasznyś Ty; i któż ostoi się przed Tobą, w chwili gniewu Twego. ",
            "Z niebios wygłosiłeś sąd; ziemia się ulękła i uciszyła. ",
            "Gdy powstał do rozprawy Pan, by wspomódz wszystkich zgnębionych ziemi. - Sela. ",
            "Bo zawziętość ludzka podnosi chwałę Twoję, gdy nareszcie gniewem się obłóczysz. ",
            "Ślubujcie i uiszczajcie się Bogu Panu waszemu; wszyscy, co Go otaczają, niech niosą dań Groźnemu. ",
            "Ukróca ducha książąt; groźny dla królów ziemi. "
        ],
        [
            "Przewodnikowi chóru Jedutunów. Asafa pieśń. ",
            "Głos mój do Pana, gdy wołam; głos mój do Pana, a wysłuchaj mnie. ",
            "W dzień niedoli mojéj Pana szukam, ręka moja nocą wyciągnięta, a nie ustawa; nie daje się ukoić dusza moja. ",
            "Wspominam Pana i zawodzę; rozpamiętywam, a wątpi duch mój. - Sela. ",
            "Zachwyciłeś powieki oczu moich; strwożony jestem i zaniemiałem. ",
            "Dumam o dniach przeszłości, o latach dawnych. ",
            "Wspominam pieśń moję w nocy; w sercu mojém rozpamiętywam, a docieka duch mój. ",
            "Czyż na wieki porzuci Pan, a nigdy nie ulituje się już. ",
            "Czyż znikło na zawsze miłosierdzie Jego; postanowił wyrok na wieki wieków. ",
            "Czyli zapomniał litować się Pan? albo wstrzymał w gniewie miłosierdzie Swoje. - Sela. ",
            "I rzekłem: takie błaganie moje, o powrót prawicy Najwyższego. ",
            "Wspominam czyny Przedwiecznego; tak, wspominam dawne cuda Twoje. ",
            "Rozważam wszystkie dzieła Twoje, a czyny Twoje rozpamiętywam. ",
            "Panie w świętości droga Twoja; któryż Bóg wielkim jak Pan. ",
            "Ty o Panie, cudotwórco, objawiłeś między ludami potęgę Twoję. ",
            "Wyzwoliłeś dzielném ramieniem lud Twój, synów Jakóba i Józefa. - Sela. ",
            "Ujrzały Cię wody Panie, ujrzały Cię wody; zadrżały i wstrzęsły się otchłanie. ",
            "Rozlały się powodzią obłoki, odgłos dały chmury; a strzały Twoje przebiegały. ",
            "Odgłos gromu Twojego w wichrze, oświeciły błyskawice świat; drżała i wstrząsała się ziemia. ",
            "Przez morze droga Twoja, a ścieżka Twoja przez wody wielkie; a ślady Twoje nie poznane. ",
            "Wiodłeś jakoby trzodę lud Twój ręką Mojżesza i Arona. "
        ],
        [
            "Dumanie Asafa. Słuchaj ludu mój nauki mojéj, skłońcie ucho wasze ku słowom ust moich. ",
            "Otworzę przypowieścią usta moje, wygłoszę podania z dawien dawna. ",
            "Cośmy słyszeli a poznali, a ojcowie nasi opowiadali nam. ",
            "Nie zataimy przed synami ich, pokoleniu późnemu opowiadając chwałę Boga, i potęgę Jego, i cuda Jego których dokonał. ",
            "Gdy ustanowił świadectwo w Jakóbie i naukę złożył w Izraelu, nakazał wtedy ojcom naszym, aby ją wykładali dzieciom swoim. ",
            "By wiedziało pokolenie ostatnie, synowie którzy się narodzą; powstaną i opowiedzą synom swoim. ",
            "I będą pokładali w Panu nadzieję swą, i nie zapomną spraw Pana, a przykazań Jego strzedz będą. ",
            "I nie staną się jak ojcowie ich, rodem odstępnym i niesfornym, rodem co nie ustalił serca swego, i nie wytrwał przy Panu duchem swoim. ",
            "Synowie Efraima zbrojni łucznicy, cofnęli się w dzień boju. ",
            "Nie strzegli przymierza Pańskiego, a wedle nauki Jego wzbraniali się postępować. ",
            "I zapomnieli o dziełach Jego, i o cudach Jego które pokazał im. ",
            "Wobec ojców ich czynił cuda, na ziemi Micraim, na polu Coan. ",
            "Rozwarł morze i przeprowadził ich, i ustawił wody jako groblę. ",
            "I wiódł ich obłokiem we dnie, a co noc przy świetle ognia. ",
            "Rozbijał skały na puszczy, i poił ich jako z głębin wielkich. ",
            "Wydobywał strumienie z opoki, i sprowadzał jako rzeki wodę. ",
            "A nie przestali jeszcze grzeszyć przeciw Niemu, opierać się Najwyższemu na pustyni. ",
            "I kusili Pana w sercu swojém, żądając jadła dla żywota swojego. ",
            "I złorzeczyli Panu mówiąc: czyż potrafi Pan przyrządzić stół na puszczy. ",
            "Otóż uderzył skałę, a wytrysły wody, i rzeki się rozlały; a czyż chleba zdoła dać, czyż przygotuje mięso dla ludu Swego? ",
            "Przeto usłyszał Bóg i oburzył się, i ogień zapłonął w Jakóbie, i gniew wybuchł na Izraela. ",
            "Bo nie wierzyli w Pana, i nie polegali na pomocy Jego. ",
            "I rozkazał obłokom z wysoka, a bramy niebios roztworzył. ",
            "I deszczem spuścił na nich mannę na pokarm, i zboże niebios dał im. ",
            "Chléb przedni spożywał człowiek, zapasów zesłał im do syta. ",
            "Pognał wiatr wschodni po niebie, i sprowadził mocą Swoją południowy. ",
            "I spuścił deszczem na nich jak proch mięso, i jak piasek morski ptactwo skrzydlate. ",
            "I rzucał na środek obozu jego, w około namiotów jego. ",
            "I jedli i nasycyli się aż nazbyt, i pożądanie ich sprowadził im. ",
            "Nie rzucili pożądania swego, a jeszcze było jadło w ustach ich. ",
            "A gniew Pana spadł na nich, i poraził starszynę, a młodziany Izraela powalił. ",
            "Pomimo to grzeszyli jeszcze, i nie wierzyli w cuda Jego. ",
            "I spełnił w marności dni ich, a lata ich w trwodze. ",
            "Gdy ich gromił, błagali Go, i nawrócili się, i szukali Pana. ",
            "I wspomnieli, że Pan opoką ich, a Pan najwyższy zbawcą ich. ",
            "I schlebiali Mu usty swojemi, a językiem swoim kłamali Mu. ",
            "A serce ich nie wytrwało przy Nim, i nie byli wierni przymierzu Jego. ",
            "A On miłosierny odpuszczał winę i nie zgładził, a często odwracał gniew Swój, i nie pobudzał całéj zapalczywości Swojéj. ",
            "I wspomniał że ciałem są, powiewem który przelatuje a nie wraca. ",
            "Ile razy drażnili Go na puszczy, jątrzyli Go na stepie. ",
            "I znowu doświadczali Pana, i świętego w Izraelu ograniczali. ",
            "Nie pamiętali ręki Jego, dnia w którym wybawił ich od ciemięzcy. ",
            "Gdy dawał w Micraim oznaki Swoje, a cuda Swoje spełniał na polu Coan. ",
            "Gdy przemienił w krew rzeki ich, a wód swoich pić nie mogli. ",
            "Nasłał na nich robactwo a pożerało ich, i ropuchy które ich gubiły. ",
            "Oddał chrząszczowi plon ich, a znój ich szarańczy. ",
            "Spustoszył gradem winorośl ich, a figi ich mrówkami. ",
            "Wydał gradowi ich dobytek, a stada ich błyskawicom. ",
            "Puścił na nich zapalczywość Swoję, zawziętość i zaciekłość i klęskę, zastęp wysłańców zaguby. ",
            "Torował ścieżkę gniewowi Swemu, nie odbierał śmierci duszy ich, a życie ich zarazie wydał. ",
            "I pobił wszystko pierworodne w Micraim, pierwiastki siły w namiotach Chama. ",
            "I powiódł niby owce lud Swój, i prowadził ich jako stado po puszczy. ",
            "I wodził ich bezpiecznie a nie trwożyli się, a wrogów ich pokryło morze. ",
            "I przywiódł ich do dziedziny świętéj Swojéj, na górę ową, którą nabyła prawica Jego. ",
            "I rozpędził przed nimi plemiona, i puścił je na udział dziedziczny, i osiedlił w namiotach ich pokolenia Izraela. ",
            "A oni kusili i drażnili Pana Najwyższego, a zakonu Jego nie strzegli. ",
            "I odstąpili i przeniewierzyli się jak ojcowie ich, zawiedli jako łuk omylny. ",
            "I jątrzyli Go kopcami swojemi, i bałwanami swemi oburzali go. ",
            "Usłyszał Pan i uniósł się, i wzgardził wielce Izraelem. ",
            "I porzucił przybytek Szylo, namiot ustawiony wśród ludzi. ",
            "I oddał w niewolę potęgę Swoję, a chlubę Swą w rękę ciemięzcy. ",
            "I podał pod miecz lud Swój, i na dziedzictwo Swoje się uniósł. ",
            "Młodzież jego pożarł ogień, a dziewice jego nie były opłakiwane. ",
            "Kapłani jego od miecza polegli, a wdowy jego nie płakały. ",
            "A przebudził się niby śpiący Pan, jak bohater wydający okrzyki od wina. ",
            "I odparł ciemięzców jego na powrót, sromotę wieczną zadał im. ",
            "A wzgardził namiotem Józefa, a pokolenia Efraima nie wybrał. ",
            "A wybrał pokolenie Jehudy, górę Cyon, którą umiłował. ",
            "I dźwignął niby góry świątynię Swoję, niby ziemię którą ugruntował na wieki. ",
            "I wybrał Dawida sługę Swego, i wziął go z pośród owczarni. ",
            "Z po za maciorek wywiódł go, by pasterzył Jakóbowi, ludowi Jego, i Izraelowi dziedzictwu Jego. ",
            "I pasterzył im wedle prawości serca swego, a roztropną dłonią swoją prowadził ich. "
        ],
        [
            "Pieśń Asafa. Panie wtargnęli poganie do dziedzictwa Twego, znieważyli przybytek święty Twój, przemienili Jeruzalem w zwaliska. ",
            "Podali zwłoki sług Twoich na żer ptactwu nieba, ciała pobożnych Twoich zwierzowi ziemi. ",
            "Przelewali krew ich jak wodę na około Jeruzalemu, a nie było komu pochować. ",
            "Staliśmy się urągowiskiem u sąsiadów naszych, pośmiewiskiem i szyderstwem otoczenia naszego. ",
            "Dopókiż o Boże! Czyż gniewać się będziesz na wieki? pałać będzie jak ogień uniesienie Twoje? ",
            "Wylej gniew Twój na ludy, które nie znają Ciebie, i na państwa które imienia Twego nie wzywają. ",
            "Albowiem pochłonęli Jakóba, a przybytek jego spustoszyli. ",
            "Nie pamiętaj nam win przodków; rychło niech uprzedzi nas miłosierdzie Twoje, bośmy znędznieni bardzo. ",
            "Wspomóż nas Panie wybawienia naszego, gwoli chwale imienia Twojego, i ocal nas, i odpuść grzechy nasze przez wzgląd na imię Twoje. ",
            "Czemu mają mówić poganie: gdzież Bóg ich? Niech się ujawni między ludami w oczach naszych, pomsta za krew sług Twoich przelaną. ",
            "Niechaj dojdzie do Ciebie jęk więźnia; wedle wielkości ramienia Twojego oszczędź na śmierć skazanych. ",
            "I zwróć sąsiadom naszym siedmiokrotnie w łono ich, zelżywość którą lżyli Cię Panie. ",
            "A my lud Twój i trzoda pastwiska Twego, wysławiać Cię będziemy na wieki, od pokolenia w pokolenie opowiadać chwałę Twoję. "
        ],
        [
            "Przewodnikowi chóru na sześć głosów, na świadectwo. Asafa pieśń. ",
            "Pasterzu Izraela, wysłuchaj; który wodzisz niby trzodę Józefa, który zasiadasz nad cherubami, zajaśniéj. ",
            "Wobec Efraima i Binjamina i Menassy, rozbudź potęgę Twoję, i przybądź na pomoc nam. ",
            "Panie wskrześ nas, rozświeć oblicze Twoje a będziem zbawieni. ",
            "Boże, Panie zastępów, dopókiż pałać będziesz gniewem na modlitwę ludu Twojego? ",
            "Karmisz ich chlebem płaczu, i napawasz łez pełną miarą. ",
            "Czynisz z nas zwadę dla sąsiadów naszych, a wrogowie nasi naśmiewają się z nas. ",
            "Panie zastępów wskrześ nas, rozświeć oblicze Twoje a będziem zbawieni. ",
            "Winorośl z Micraim przeniosłeś, wygnałeś ludy i zasadziłeś ją. ",
            "Uprzątnąłeś przed nią, a zapuściła korzenie swoje i zapełniła ziemię. ",
            "Okryły się góry cieniem jéj, a konarami jéj cedry Pańskie. ",
            "Zaniosła rozsady swoje aż do morza, i aż do rzeki odrośle swoje. ",
            "Czemu rozwaliłeś ogrodzenia jéj, a oskubują ją wszyscy przechodzący drogą. ",
            "Obgryza ją odyniec z lasu, a zwierz dziki spasa ją. ",
            "Panie zastępów zwróć się, spojrzyj z niebios i zobacz i wspomnij winnicę tę. ",
            "I płonkę, którą zasadziła prawica Twoja, i szczep który utwierdziłeś Sobie. ",
            "Opalona ogniem, pocięta; od grozy oblicza Twojego giną. ",
            "Niech będzie ręka Twoja nad mężem prawicy Twojéj, nad synem Adama, którego postanowiłeś Sobie. ",
            "A nie odstąpim od Ciebie, zachowaj nas przy życiu, a imienia Twojego wzywać będziemy. ",
            "Boże, Panie zastępów, wskrześ nas; rozświeć oblicze Twoje, a będziem zbawieni. "
        ],
        [
            "Przewodnikowi chóru Gitejczyków, Asafa. ",
            "Zaśpiewajcie Panu, potędze naszéj, okrzykujcie Panu Jakóba. ",
            "Wznieście pieśń, uderzcie w bębny, w cytry wdzięczne i lutnie. ",
            "Zadmijcie w miesiącu w surmy, podczas pełni, w dzień uroczystości naszéj. ",
            "Gdyż ustawą to dla Izraela, prawem Panu Jakóba. ",
            "Świadectwem w Józefie ustanowił ją, gdy wystąpił przeciw ziemi Micraim. Mowę mi nieznaną usłyszałem. ",
            "Wyzwoliłem od brzemienia grzbiet jego, ręce jego od cebra się uwolniły. ",
            "W niedoli wołałeś i wyswobodziłem cię, wysłuchałem cię w osłonie gromu, doświadczałem cię u wód szemrania. - Sela. ",
            "Słuchaj ludu Mój, ostrzegam cię, Izraelu, czy usłuchasz Mnie? ",
            "Nie będzie wśród ciebie Bóg cudzy, nie będziesz się korzył Bóztwu obcemu. ",
            "Jam Bóg, Pan Twój, którym cię wywiódł z ziemi Micraim; rozewrzyj usta twoje a napełnię je. ",
            "A nie usłuchał lud Mój głosu Mojego, a Izrael nie uległ Mi. ",
            "I zostawiłem go w uporze serca jego, i poszli za zamysłami swojemi. ",
            "Gdyby był lud Mój słuchał Mnie, Izrael drogami Mojemi postępował. ",
            "Wnetbym wrogów ich upokorzył i przeciw ciemięzcom ich zwrócił rękę Moję. ",
            "Nieprzyjaciele Boga schlebiali by mu, a trwałaby doba ich na wieki. ",
            "I karmiłby go wyborem pszenicy. Z opoki miodem bym nasycał cię. "
        ],
        [
            "Pieśń Asafa. Pan stanął w wiecu mocarzy, w pośród sędziów sądzi. ",
            "Dopókiż sądzić będziecie przewrotnie, a obliczu złoczyńców pobłażać. - Sela. ",
            "Brońcie ubogiego i sieroty; biednemu i podupadłemu wymierzajcie sprawiedliwość. ",
            "Uwalniajcie nędznych i uciśnionych; z rąk złoczyńców wyzwalajcie ich. ",
            "Nie pojmują i nie rozumieją, w ciemności postępują, zachwiane wszystkie podstawy ziemi. ",
            "Mniemałem, że Bogami jesteście, synami Najwyższego wy wszyscy. ",
            "Wszelako, jak ludzie pomrzecie, jak każdy z panów upadniecie. ",
            "Powstań Panie, sądź ziemię, wszak Ty dzierżysz wszystkie ludy. "
        ],
        [
            "Śpiew, pieśń Asafa. ",
            "Panie nie użycz spokoju Sobie, nie zamilknij i nie spocznij o Panie! ",
            "Bo oto wrogi Twoje wrą, a nieprzyjaciele Twoi podnoszą głowę. ",
            "Przeciw ludowi Twojemu knują spisek, i naradzają się przeciw osłonionym Twoją pieczą. ",
            "Powiadają: pójdźmy wytępmy ich z pośród narodów, by nie wspomnianém było imię Izraela więcéj. ",
            "Tak, zmawiają się jednomyślnie przeciw Tobie, przymierze zawierają. ",
            "Namioty Edomitów i Izmaelitów, Moabitów i Hagryitów. ",
            "Gebal i Amon i Amalek, Filistea wraz z mieszkańcami Tyru. ",
            "I Aszur łączy się z niemi, stał się ramieniem synom Lota. - Sela. ",
            "Spraw im jak Midianitom, Syserze, i Jabinowi nad potokiem Kiszon. ",
            "Co zginęli pod En-Dor, stali się mierzwą dla ziemi. ",
            "Spraw ich wodzom jak Orebowi i jak Zeebowi, aby byli jak Zebach i Calmuna wszyscy książęta ich. ",
            "Co rzekli: zdobędziemy sobie niwy Pańskie. ",
            "Panie mój, uczyń ich jako zamieć, i jako źdźbło przed wiatrem. ",
            "Jak ogień który zapala las, i jak płomień który ogarnia pożarem góry. ",
            "Tak rozpędź ich nawałnicą Twoją, a huraganem Twoim zatrwóż ich. ",
            "Okryj twarz ich sromotą, by zapragnęli imienia Twojego Boże. ",
            "Niech będą pohańbieni i zatrwożeni na zawsze, a niech pobledną i zginą. ",
            "Niech poznają, że Ty, którego imię Bóg, jedynie najwyższy na ziemi całéj. "
        ],
        [
            "Przewodnikowi chóru Gitejczyków, Korachidów pieśń. ",
            "Jak wdzięczne przybytki Twoje Boże zastępów. ",
            "Tęskni i rwie się dusza moja do przedsionków Bożych, serce moje i ciało moje unoszą się do Boga żywego. ",
            "Jak wróbel który odnalazł dom i jaskółka gniazdo swoje, gdzie zostawiła pisklęta - ołtarze Twoje, Boże zastępów, królu i Panie mój. ",
            "Szczęsni mieszkańcy domu Twojego, jeszcze chwalić mogą Cię. - Sela. ",
            "Szczęsny człowiek którego siła w Tobie, a drogi Twoje w sercu ich. ",
            "Którzy pielgrzymując przez dolinę morw, źródłem ją czynią, a też błogosławieństwy okrywa ją deszcz. ",
            "Idą od trudu do trudu, aż się ukażą Panu na Cyonie. ",
            "Boże, Panie zastępów, wysłuchaj modlitwę moję, usłysz Panie Jakóba. - Sela. ",
            "Na tarczę naszę spójrz Panie, wejrzyj na oblicze pomazańca Twojego. ",
            "Wszak lepszy dzień w przedsionkach Twoich od tysiąca, wolę stać na progu domu Pana mojego, niż wylegać w namiotach bezprawia. ",
            "Bo słońcem i tarczą Wiekuisty Pan, łaskę i chwałę daje Bóg, nie odmawia dobrodziejstwa postępującym w nieskazitelności. ",
            "Boże zastępów, szczęsny człowiek który ufa Tobie. "
        ],
        [
            "Przewodnikowi chóru. Korachidów pieśń. ",
            "Umiłowałeś Boże ziemię Twoję, powróciłeś wygnańców Jakóba. ",
            "Zniosłeś winę ludu Twego, zatarłeś wszystek grzech ich. ",
            "Powściągnąłeś cały gniew Twój, ochłonąłeś od ognia uniesienia Twojego. ",
            "Uspokój nas Panie ocalenia naszego, i uśmierz oburzenie Twoje na nas. ",
            "Czyż na wieki będziesz miał urazę do nas, przenosić będziesz gniew Twój od pokolenia na pokolenie. ",
            "Czyliż nie napowrót ożywisz nas, a lud Twój ucieszy się Tobą. ",
            "Objaw nam Boże łaskę Twoję, a pomocy Twojéj użycz nam. ",
            "Słyszę co rzecze Pan Wiekuisty, bo zapowiada pokój ludowi Swojemu i miłującym Go, jeżeli nie wrócą do niedorzeczności. ",
            "Wszak blizką dla bogobojnych pomoc Jego, by zapanowała chwała na ziemi naszéj. ",
            "Miłość i prawda się zeszły, sprawiedliwość i zgoda się całują. ",
            "Prawda z ziemi wyrasta, a sprawiedliwość z nieba spoziera. ",
            "I Bóg użyczy szczęścia, a ziemia nasza wyda plon swój. ",
            "Szczęście przed Nim, postępować będzie, i zwróci ku drodze kroki swoje. "
        ],
        [
            "Modlitwa Dawida. Skłoń Boże ucho Twoje odpowiedz mi, bom nędzny i biedny. ",
            "Ochroń duszę moję, wszak cnotliwy jestem, wspomóż sługę Twojego, Ty o Panie mój, ufającego Tobie. ",
            "Zmiłuj się nademną Panie, bo do Ciebie wołam ustawicznie. ",
            "Pociesz duszę sługi Twojego, bo do Ciebie Panie duszę moję wznoszę. ",
            "Bo Ty Panie dobry i pobłażliwy, i wielce łaskawy dla wszystkich, którzy wzywają Cię. ",
            "Wysłuchaj Boże modlitwę moję, i bacz na głos błagania mojego. ",
            "W dzień niedoli mojéj wzywam Cię, bo Ty odpowiesz mi. ",
            "Nikt nie dorówna Tobie pomiędzy bóztwami Panie, nic nie dorówna dziełom Twoim. ",
            "Wszystkie ludy któreś stworzył, przyjdą i ukorzą się przed Tobą Panie, i cześć złożą imieniu Twojemu. ",
            "Boś wielki Ty i cudotwórczy, Ty Panie sam jeden. ",
            "Wskaż mi Boże drogę Twoję, będę postępował w prawdzie Twojéj, zjednaj serce moje dla czci imienia Twojego. ",
            "Wielbić Cię będę Boże, Panie mój, całém sercem mojém, i czcić imię Twoje na wieki. ",
            "Bo łaska Twoja wielka dla mnie, ocaliłeś duszę moję z otchłani głębokiéj. ",
            "Panie, niecni powstali na mnie, i zastęp okrutników pożąda duszy mojéj, a nie mają Ciebie przed sobą. ",
            "A Ty Panie, Pan miłosierny i łaskawy, nieskory do gniewu, pełen litości i prawdy. ",
            "Zwróć się do mnie i zmiłuj się nademną, daj opiekę Twoję słudze Twojemu, i wspomóż syna służebnicy Twojéj. ",
            "Uczyń mi znak łaski, a ujrzą nieprzyjaciele moi i zawstydzą się, że Ty Boże wspomagasz i pocieszasz mnie. "
        ],
        [
            "Korachidów pieśń, śpiew. Twierdza Jego na górach świętych. ",
            "Miłuje Bóg wrota Cyonu nad wszystkie siedziby Jakóba. ",
            "Wspaniałości głoszą o tobie, grodzie Pański. - Sela. ",
            "Gdy wspominam Rahab i Babel przyjaciołom moim, oto Filisteę i Cor wraz z Kuszem: ów urodził się tam. ",
            "A o Cyonie mówią: mąż nie jeden urodził się w nim, a On utwierdził go, Najwyższy. ",
            "Bóg liczy spisując narody: ten urodził się tam. - Sela. ",
            "A wieszcze jako i lutniści, wszystkie dzieci moje w tobie. "
        ],
        [
            "Śpiew, pieśń Korachidów. Przewodnikowi chóru Macholidów, do śpiewania. Dumanie Hemana Ezrachidy. ",
            "Boże panie ocalenia mojego, dniem wołam i nocą do Ciebie. ",
            "Niech dojdzie Cię modlitwa moja, skłoń ucho Twoje do skargi mojéj. ",
            "Bo syta cierpień dusza moja, a życie moje do grobu się chyli. ",
            "Zaliczonym do zstępujących w mogiłę, jestem jak mąż bezwładny. ",
            "Wpośród umarłych łoże moje, podobnym do poległych spoczywających w grobie, których nie wspomnisz już, bo oni z pod ręki Twojéj wyłączeni. ",
            "Strąciłeś mnie w przepaść głęboką, w ciemnice, w otchłanie. ",
            "Na mnie oparł się gniew Twój, a wszystkiemi nawałnicami Twojemi przytłaczasz mnie. - Sela. ",
            "Oddaliłeś znajomych moich odemnie, uczyniłeś mnie ohydą dla nich, zamknięty jestem i nie mogę wyjść. ",
            "Oko moje zbolałe z nędzy, wołam Cię o Boże codzień, wyciągam do Ciebie ręce moje. ",
            "Czyż dla zmarłych uczynisz cud, czyż cienie powstaną by wysławiać Cię. - Sela. ",
            "Czyż głoszoną będzie w grobie łaska Twoja, niezawodność Twoja w nicestwie. ",
            "Czyż znany w ciemnościach cud Twój, a sprawiedliwość Twoja w krainie zapomnienia. ",
            "A ja do Ciebie Boże wołam, i zrana modlitwa moja uprzedza Cię. ",
            "Czemu o Boże porzucasz duszę moję, ukrywasz oblicze Twoje przedemną. ",
            "Nędzny jestem i konający od wstrząśnień, znosiłem grozy Twoje, upadam. ",
            "Po mnie przeszły ognie Twoje, trwogi Twoje skruszyły mnie. ",
            "Ogarnęły mnie jak fale bezustannie, otoczyły mnie pospołu. ",
            "Oddaliłeś odemnie przyjaciela i towarzysza, o znajomych moich zaćmienie. "
        ],
        [
            "Dumanie Ethana, Ezrachidy. ",
            "Łaski Boga wiecznie śpiewać będę, od pokolenia do pokolenia wygłaszać niezawodność Twoję usty mojemi. ",
            "Zaprawdę rzekłem: na wieki łaska Twoja ustalona, w niebiosach utwierdziłeś niezawodność Twoję. ",
            "Zawarłem przymierze z wybrańcem Moim, zaprzysiągłem Dawidowi słudze Mojemu. ",
            "Na wieki utrwalę ród twój, zbudowałem z pokolenia do pokolenia tron twój. - Sela. ",
            "I wysławiają niebiosa cuda Twoje Boże, i niezawodność Twoję w zborze świętych. ",
            "Bo któż na wysokościach dorówna Bogu, podobny do Boga między synami bóztw. ",
            "Pan wielbiony w zgromadzeniu świętych niezliczoném, a wspaniały ponad całém otoczeniem Swojém, ",
            "Boże Panie zastępów, któż jak Ty potężny Panie, a prawda otoczeniem Twojém. ",
            "Ty władasz pysznością morza, gdy podnoszą się fale jego, Ty je poskramiasz. ",
            "Tyś zdeptał niby poległego zuchwalca, ramieniem potęgi Twojéj rozproszyłeś wrogi Twoje. ",
            "Twojém niebo, również Twoją ziemia, świat i co go napełnia Tyś ustanowił. ",
            "Północ i południe Tyś je utworzył, Tabor i Chermon w imię Twoje śpiewają. ",
            "Twoją moc i potęga, silną dłoń Twoja, wzniosłą prawica Twoja. ",
            "Sprawiedliwość i prawo podstawą tronu Twego, miłość i prawda poprzedzają oblicze Twoje. ",
            "Szczęsny lud, który zna głos surmy, Boże, w świetle oblicza Twojego postępują. ",
            "W imię Twoje weselą się zawsze, a sprawiedliwością Twoją się chlubią. ",
            "Bo ozdobą siły ich Ty, a łaską Twoją wywyższa się róg nasz. ",
            "Albowiem od Boga tarcza nasza, od Świętego w Izraelu król nasz. ",
            "Niegdy powiedziałeś w objawieniu do pobożnego Twojego i rzekłeś: udzieliłem mocy bohaterowi, wyniosłem młodzieńca z ludu. ",
            "Znalazłem Dawida sługę Mojego, olejem Moim świętym pomazałem go. ",
            "Przy którym ręka Moja wytrwa, a ramię Moje zasili go. ",
            "Nie naprze nań wróg, a syn bezprawia nie uciemięży go. ",
            "I skruszę przed nim nieprzyjaciół jego, a przeciwników jego zgromię. ",
            "A rzetelność i łaska Moja przy nim, a przez imię Moje wywyższy się róg jego. ",
            "I położę na morze rękę jego, a na rzeki prawicę jego. ",
            "On zwać Mnie będzie: Tyś ojciec mój, Pan mój i opoka pomocy mojéj. ",
            "Ja téż pierworodnym ustanowię go, najwyższym nad królami ziemi. ",
            "Na wieki zachowam mu łaskę Moję, a przymierze Moje wierném mu zostanie. ",
            "I utrwalę na zawsze ród jego, a tron jego jako dni niebios. ",
            "A jeśli opuszczą synowie jego zakon Mój, a wedle praw Moich postępować nie będą. ",
            "Jeśli ustawy Moje znieważą, a przykazań Moich nie będą strzegli. ",
            "Napomnę biczem odstępstwo ich, i plagami winę ich. ",
            "Ale łaski Mojéj nie cofnę od niego, a nie zaprę się rzetelności Mojéj. ",
            "Nie naruszę przymierza Mojego, a wyrzeczenia ust Moich nie odmienię. ",
            "Raz zaprzysiągłem na świętość Moję, czyż Dawidowi skłamię? ",
            "Ród jego na wieki ostanie się, a tron jego jak słońce przedemną. ",
            "Jak księżyc będzie utwierdzonym na zawsze, świadek w obłokach wierny. - Sela. ",
            "A Tyś porzucił i wzgardził, uniosłeś się na pomazańca Twojego. ",
            "Zerwałeś przymierze sługi Twojego, znieważyłeś w prochu diadem jego. ",
            "Zburzyłeś wszystkie warownie jego, przemieniłeś twierdze jego w zwaliska. ",
            "Obdzierają go wszyscy przechodnie po drodze, stał się pośmiewiskiem sąsiadom swoim. ",
            "Wyniosłeś prawicę ciemięzców jego, uradowałeś wszystkie wrogi jego. ",
            "I odwróciłeś ostrze miecza jego, nie dałeś mu się ostać na wojnie. ",
            "Znieważyłeś blask jego, a tron jego o ziemię powaliłeś. ",
            "Skróciłeś dni młodości jego, okryłeś go sromotą. - Sela. ",
            "Dopókiż Boże ukrywać się będziesz zupełnie, pałać będzie jak ogień gniew Twój. ",
            "Wspomnij jak nikły jestem, jak na marne stworzyłeś wszystkich synów ludzkich. ",
            "Któryż człowiek żyć będzie a nie ujrzy śmierci, ocali duszę swą z mocy grobu. - Sela. ",
            "Gdzież łaski Twoje dawne Panie, któreś zaprzysiągł Dawidowi w wierności Twojéj. ",
            "Wspomnij Panie na wstyd sług Twoich, który niosłem w łonie mojém od wszystkich tych licznych narodów. ",
            "Którym lżyli wrogowie Twoi, o Boże, którym lżyli kroki pomazańca Twego. ",
            "Pochwalonym Bóg na wieki. Amen i amen. "
        ],
        [
            "Modlitwa Mojżesza męża Bożego. - Panie, schronieniem Tyś był nam od pokolenia do pokolenia. ",
            "Zanim góry się narodziły, a stworzyłeś ziemię i świat, i od wieku do wieku, Tyś Pan. ",
            "Przywodzisz człowieka do prochu i powiadasz: nawróćcie się synowie Adama. ",
            "Wszak tysiąc lat w oczach Twoich jak dzień wczorajszy co przeminął, jako straż w nocy. ",
            "Porwałeś ich i są jako sen. Zrana jak trawa się rozrasta, ",
            "Zrana zakwita i rozrasta się, wieczorem ścięty i zawiędły. ",
            "Bo giniemy od gniewu Twojego, a uniesieniem Twojém przerażeni jesteśmy. ",
            "Stawiłeś winy nasze przed Siebie, tajniki nasze przed światło oblicza Twego. ",
            "Tak, wszystkie dni nasze przemijały pod grozą Twoją, spędziliśmy lata nasze jak marzenie. ",
            "Liczba lat naszych niekiedy siedmdziesiąt lat, a przy siłach ośmdziesiąt lat, a chlubą ich męka i boleść; bo spędzasz nas szybko i ulatujemy. ",
            "Któżby rozważył siłę gniewu Twego, i wedle grozy Twojéj uniesienie Twoje. ",
            "Liczyć dni nasze naucz nas, abyśmy nabyli serca roztropnego. ",
            "Zwróć się o Boże, dopókiż jeszcze, i ulituj się nad sługami Twojemi. ",
            "Nasyć nas rano łaską Twoją, byśmy się weselić i radować mogli przez wszystkie dni nasze. ",
            "Pociesz nas w miarę dni w których trapiłeś nas, w miarę lat przez które oglądaliśmy niedolę. ",
            "Niech się objawi przed sługami Twojemi dzieło Twoje, a świetność Twoja nad synami ich. ",
            "I niech będzie upodobanie Boga Pana naszego nad nami, a sprawę rąk naszych utwierdź pośród nas; tak, sprawę rąk naszych, utwierdź ją. "
        ],
        [
            "Ty, co zasiadasz pod osłoną Najwyższego, co pod cieniem wszechmocnego przebywasz. ",
            "Wzywam Boga, obronę moję i twierdzę moję, Pana mojego któremu ufam. ",
            "By On cię wybawił od sideł zastawionych, od moru zgubnego. ",
            "Skrzydłem Swojém osłoni cię, a pod lotami Jego bezpieczny będziesz; tarczą i puklerzem jest prawda Jego. ",
            "Nie ulękniesz się strachu nocy, strzały lecącéj podczas dnia. ",
            "Moru który w ciemności pełza, ani zarazy niszczącéj w południe. ",
            "Legnie u boku twojego tysiąc, myriady przy prawicy twojéj; do ciebie się nie zbliży. ",
            "Tylko oczyma twemi patrzéć będziesz i zapłatę niegodziwych obaczysz. ",
            "Przeto żeś Boga obronę moję, żeś Najwyższego uczynił ucieczką twoją. ",
            "Nie spotka cię nieszczęście, ani klęska się nie zbliży do namiotu twojego. ",
            "Bo On aniołów Swoich ustanowił ci, by strzegli cię na wszystkich drogach twoich. ",
            "Na dłoniach uniosą cię, by nie potrąciła o kamień noga twoja. ",
            "Po szakalu i żmii stąpać będziesz i zdepczesz lwa i potworę. ",
            "Dla tego, że mnie umiłował ocalę go, obronię go, bo uznał imię Moje. ",
            "Gdy wezwie Mnie wysłucham go, przy nim będę w niedoli, wyzwolę go i zaszczycę. ",
            "Długiém życiem nasycę go, i okażę mu pomoc Moję. "
        ],
        [
            "Psalm, pieśń na dzień Sabbatu. ",
            "Miło chwalić Boga, sławić imię Twe Najwyższy. ",
            "Opiewać zrana miłosierdzie Twoje, a niezawodność Twoję po nocach. ",
            "Na dziesięciostrunnéj lutni i na lirze, przy podźwięku cytry. ",
            "Bo uradowałeś mnie Boże czynami Twojemi, o dziełach rąk Twoich śpiewać będę. ",
            "Jak wzniosłe dzieła Twoje Boże, niezmiernie głębokie zamysły Twoje. ",
            "Człowiek nierozumny jest, nie odgadnie, ograniczony on i nie dociecze tego. ",
            "Jeżeli rozrastają się niegodziwi jako trawa, a rozkwitają wszyscy złoczyńcy, to aby zatraceni byli na wieki. ",
            "A Ty wzniosły wieczyście o Boże. ",
            "Bo oto wrogi Twoje o Boże, bo oto wrogi Twoje zginą, rozproszeni będą wszyscy złoczyńcy. ",
            "Ale wzniosłeś niby bawoli, róg mój; namaszczony jestem oliwą zieloną. ",
            "A napawa się oko moje prześladowcami moimi, a o powstałych na mnie złoczyńcach usłyszy ucho moje. ",
            "Sprawiedliwy jak palma zakwitnie, jak cedr Libanu wystrzeli. ",
            "Zaszczepieni w domu Bożym, w dworcach Pana naszego zakwitną. ",
            "Jeszcze owocem się pokryją w starości, pełni soków i zieleni będą. ",
            "By opowiadać, że sprawiedliwym Bóg, opoka moja, a niema krzywdy w Nim. "
        ],
        [
            "Bóg króluje, we wspaniałość się obłóczył, obłóczył się Bóg w potęgę, przepasał się. I oto utwierdzony świat i nie zachwieje się. ",
            "Utwierdzony tron Twój dawny, z przed wieków Ty. ",
            "Wznoszą strumienie o Boże, wznoszą strumienie szum swój, niosą strumienie nawałę swoję. ",
            "Nad łoskot wód wielkich, nad wspaniałe bałwany morza, wspaniałym na wysokości Bóg. ",
            "Świadectwa Twoje stwierdziły się zupełnie nad domem Twoim, któremu przystoi świętość, Boże na wieczne czasy. "
        ],
        [
            "Panie pomsty, Boże, Panie pomsty zajaśniéj. ",
            "Podnieś się sędzio ziemi, odpłać zasługę pysznym. ",
            "Dopókiż niegodziwi, o Boże, dopókiż niegodziwi górować będą. ",
            "Bluzgać, przemawiać hardo, przechwalać się wszyscy złoczyńcy. ",
            "Lud Twój Boże, dręczą, a dziedzictwo Twoje gnębią. ",
            "Wdowę i przybysza zabijają, a sieroty mordują. ",
            "I mówią: nie widzi Bóg, nie baczy Pan Jakóba. ",
            "Zastanówcie się nieroztropni w narodzie, i ograniczeni kiedyż się opamiętacie. ",
            "Kto urządził ucho, czyż nie usłyszy, albo kto zbudował oko, czyż nie obaczy. ",
            "Kto karci narody czyżby nie karał. On który uczy człowieka wiedzy, ",
            "Bóg zna zamysły ludzkie, że są marne. ",
            "Szczęsny mąż, którego karcisz Boże, a w zakonie Twoim nauczasz go. ",
            "By dać mu otuchę w dni niedoli, póki wykopanym nie będzie dla niegodziwego grób. ",
            "Bo nie zaniecha Bóg ludu Swojego, a dziedzictwa Swego nie opuści. ",
            "Bo do sprawiedliwości wróci sąd, a za nim wszyscy prawego serca. ",
            "Któż stawał przy mnie przeciw niegodziwym, któż występował dla mnie przeciw złoczyńcom? ",
            "Gdyby nie był Bóg pomocą moją, oniemal nie legła by w grobie dusza moja. ",
            "Gdym mniemał: już chwieje się noga moja, łaska Twoja Boże wsparła mnie. ",
            "Gdy ścierają się myśli we wnętrzu mojém, pocieszenia Twoje rozweselają duszę moję. ",
            "Czyż sprzymierzył się z Tobą tron bezprawia, sprawca krzywdy miasto prawa. ",
            "Skupiają się przeciw duszy sprawiedliwego, a krew niewinną potępiają. ",
            "Ale będzie Bóg mi twierdzą, a Pan mój opoką obrony mojéj. ",
            "I zwróci przeciw nim samym niecność ich, a we własnej złości ich wygubi, wygubi ich Bóg, Pan nasz. "
        ],
        [
            "Pójdźcie, zaśpiewajmy Bogu, wysławiajmy opokę pomocy naszéj. ",
            "Przywitajmy oblicze Jego dziękczynieniem, pieśniami zanućmy Mu. ",
            "Bo Panem wielkim Bóg, i królem wielkim nad wszystkie bóztwa. ",
            "W którego ręku głębie ziemi, a szczyty gór Jego są. ",
            "Którego jest morze, bo On je stworzył, i ląd, który ręce Jego ukształtowały. ",
            "Pójdźmy, ukorzmy się i pokłońmy, klęknijmy przed Bogiem Stwórcą naszym. ",
            "Bo On Pan nasz, a my lud któremu pasterzy, i trzoda ręki Jego, od dzisiaj jeżeli głosu Jego usłuchacie. ",
            "Nie zatwardzajcie serca waszego jak w Meriba, jak w dzień Masa na puszczy. ",
            "Kiedy kusili Mnie ojcowie wasi, doświadczali, choć widzieli dzieło Moje. ",
            "Czterdzieści lat przykrzyłem Sobie to pokolenie, i wyrzekłem: lud to obłąkanego serca, i nie poznali oni dróg Moich. ",
            "Tak że przysiągłem w gniewie Moim, że nie wnijdą do siedziby Mojéj. "
        ],
        [
            "Zaśpiewajcie Bogu pieśń nową; śpiewaj Bogu cała ziemio. ",
            "Śpiewajcie Bogu, wysławiajcie imię Jego; zwiastujcie z dnia na dzień pomoc Jego. ",
            "Opowiadajcie między narodami chwałę Jego, między wszystkiemi ludami cuda Jego. ",
            "Bo wielkim Bóg i sławionym wielce; wspaniały On ponad wszystkie bóztwa. ",
            "Bo wszystkie bóztwa pogan bałwany; a Bóg niebiosa stworzył. ",
            "Chwała i urok przed obliczem Jego; potęga i wspaniałość w świątyni Jego. ",
            "Nieście Bogu rodziny ludów; nieście Bogu cześć i sławę. ",
            "Nieście Bogu cześć imienia Jego; składajcie dary i wstępujcie do przedsionków Jego. ",
            "Ukorzcie się przed Bogiem w nastroju uroczystym; zadrżyj przed Nim cała ziemio. ",
            "Głoście między narodami: Bóg króluje i utwierdzony świat, nie zachwieje się; sądzić będzie ludy w sprawiedliwości. ",
            "Niech się weselą niebiosa, niech się raduje ziemia; niech zahuczy morze i co je zapełnia. ",
            "Niech cieszy się pole i wszystko co na niém; zarazem rozradują się wszystkie drzewa leśne, ",
            "Przed Bogiem; bo idzie, bo idzie by sądzić ziemię; sądzić ma świat w sprawiedliwości, a ludy prawdą Swoją. "
        ],
        [
            "Bóg króluje, niech cieszy się ziemia; niech się radują wyspy niezliczone. ",
            "Obłoki i mgły w około Niego; sprawiedliwość i prawo podstawą tronu Jego. ",
            "Ogień przed Nim kroczył, i palił w około wrogi Jego. ",
            "Oświecały błyskawice Jego świat; widziała to i zadrżała ziemia. ",
            "Góry jak wosk stopniały, przed Bogiem, przed Panem całéj ziemi. ",
            "Głosiły niebiosa sprawiedliwość Jego, i widziały wszystkie ludy chwałę Jego. ",
            "Zawstydzeni czciciele posągów, wielbiciele bożyszcz; korzą się przed Nim wszystkie bóztwa. ",
            "Słyszy to i cieszy się Cyon, i radują się córy Jehudy wyroków Twoich Boże. ",
            "Boś Ty Boże, Najwyższy na całéj ziemi, wielceś wyniesiony nad wszystkie bogi. ",
            "Miłujący Boga, nienawidźcie zła; Ten który czuwa nad życiem cnotliwych Swoich, z rąk niegodziwców ocali ich. ",
            "Światło wschodzi dla sprawiedliwego, a dla prawych sercem radość. ",
            "Cieszcie się sprawiedliwi w Bogu, i hołdujcie wspomnieniu świętości Jego. "
        ],
        [
            "Pieśń. Zaśpiewajcie Bogu pieśń nową, gdyż cudów dokonał; wsparła go prawica Jego i ramię Jego święte. ",
            "Oznajmił Bóg pomoc Swą; w oczach narodów odsłonił sprawiedliwość Swoję. ",
            "Wspomniał łaskę i niezawodność Swą dla domu Izraela; ujrzały wszystkie krańce ziemi pomoc Pana naszego. ",
            "Wznieście okrzyki Bogu cała ziemio, wybuchnijcie, radujcie się, śpiewajcie. ",
            "Śpiewajcie Bogu na cytrze, na cytrze i głosem pieśni. ",
            "Na trąbach i głosem surmy, wykrzykujcie przed królem, Bogiem. ",
            "Niech zahuczy morze i co je zapełnia, świat i mieszkańcy jego. ",
            "Rzeki niech przyklasną dłonią, i pospołu góry zawtórują, ",
            "Przed Bogiem; albowiem idzie by sądzić ziemię. Sądzić ma świat w sprawiedliwości, a ludy słusznością. "
        ],
        [
            "Bóg króluje, niech zadrżą narody; zasiadł na Cherubach, niech zachwieje się ziemia. ",
            "Bóg na Cyonie wielki, a wzniesiony On nad wszystkie narody. ",
            "Hołdować im imieniu Twojemu, wielkie i wspaniałe, święte ono. ",
            "Potężny król prawo umiłował, Tyś utwierdził słuszność; prawo i sprawiedliwość w Jakóbie Tyś uczynił. ",
            "Wywyższajcie Boga, Pana naszego, korzcie się u podnóżka stóp Jego; święty On. ",
            "Mojżesz i Aron między kapłanami Jego, a Samuel między wzywającymi imienia Jego; wołali do Boga a On ich wysłuchał. ",
            "Zpośród słupa obłoku przemawiał do nich, strzegli świadectw Jego i zakonu który poruczył im. ",
            "Boże, Panie nasz, Tyś wysłuchał ich, Panem pobłażliwym byłeś dla nich, ale karzącym postępki ich. ",
            "Wywyższajcie Boga, Pana naszego i korzcie się przed górą Jego świętą, bo świętym Bóg, Pan nasz. "
        ],
        [
            "Pieśń dziękczynna. - Okrzykujcie Bogu cała ziemio. ",
            "Służcie Bogu w radości, przyjdźcie przed Niego w weselu. ",
            "Uznajcie że Bóg, wszechmocny, On stworzył nas i doń należymy; lud Jego i trzoda któréj pasterzy. ",
            "Wnijdźcie do bram Jego z dziękczynieniem, do przedsieni Jego z wielbieniem, dziękujcie Mu, błogosławcie imieniu Jego. ",
            "Albowiem dobrym Bóg, na wieki łaska Jego, a od pokolenia do pokolenia niezawodność Jego. "
        ],
        [
            "Dawida pieśń. Miłość i sprawiedliwość wyśpiewam, Tobie Boże, zanucę. ",
            "Baczyć będę na drogę nieskazitelną - kiedyż nawiedzisz mnie? - postępować będę w niewinności serca w pośród domu mojego. ",
            "Nie stawię przed oczy moje rzeczy nikczemnéj, sprawy występnéj nienawidzę; nie przylgnie ona do mnie. ",
            "Serce przewrotne stronić będzie odemnie; złego znać niechcę. ",
            "Oczerniającego skrycie bliźniego swego, zniweczę; człeka wyniosłych oczu i nadętego serca nie ścierpię. ",
            "Oczy moje ku uczciwym w kraju, by przebywali ze mną; postępujący drogą nieskazitelną, ten mi służyć będzie. ",
            "Nie zamieszka w pośród domu mojego obłudnik; głoszący fałsz nie ostoi się przed oczyma mojemi. ",
            "Od każdego rana niszczyć będę niegodziwych w kraju, by wytępić z grodu Bożego wszystkich złoczyńców. "
        ],
        [
            "Modlitwa strapionego, gdy zwątpił, i przed Bogiem wylewa żal swój. ",
            "Boże wysłuchaj modlitwę moję, a wołanie moje do Ciebie niech dojdzie. ",
            "Nie ukrywaj oblicza Twojego przedemną, w dzień niedoli mojéj, skłoń ku mnie ucho Twoje; w dzień w którym wzywam, rychło odpowiedz mi. ",
            "Bo znikają jako dym dni moje, a członki moje jak głownia rozpalone. ",
            "Porażone jak trawa i zawiędło serce moje, że zapominam spożywać chleb mój. ",
            "Od głosu jęku mojego, przylgło do kości mojéj ciało moje. ",
            "Podobnym do pelikana na puszczy, jestem niby puhacz w zwaliskach. ",
            "Czuwam i jestem jak ptak samotny na dachu. ",
            "Cały dzień urągają mi wrogowie moi, pastwiący się nademną przeklinają mnie. ",
            "Bo popiół jak chléb jadam, a napój mój łzami zaprawiam. ",
            "Przed grozą i gniewem Twoim, boś mnie uniósł i rzucił. ",
            "Dni moje jak cień wydłużony, a jak trawa zawiędłem. ",
            "A Ty Boże na wieki panujesz, a chwała Twoja od pokolenia do pokolenia. ",
            "Ty powstaniesz i zmiłujesz się nad Cyonem, bo czas ułaskawić go, bo nadeszła pora. ",
            "Bo upodobali sobie słudzy Twoi kamienie jego, a proch jego umiłowali. ",
            "I bać się będą ludy imienia Boga, a wszyscy królowie ziemi chwały Twojéj. ",
            "Bo odbuduje Bóg Cyon, ukaże się we wspaniałości Swojéj. ",
            "Zwróci się do modlitwy opuszczonego i nie pogardzi modlitwą ich. ",
            "Zapisze się to dla rodu potomnego, a lud odrodzony będzie chwalił Pana. ",
            "Bo wejrzał z wysokości Swojéj świętéj, Bóg z niebios na ziemię spojrzał. ",
            "By wysłuchać westchnienie jeńca, by wyswobodzić skazanych na śmierć. ",
            "By głosili na Cyonie imię Boga, a sławę Jego w Jerozolimie. ",
            "Gdy zgromadzą się narody pospołu, i królestwa by służyć Bogu. ",
            "Stérał w pochodzie siłę moję, skrócił dni moje. ",
            "Wołam: Panie mój, nie zabieraj mnie w połowie dni moich, wszak od wieku do wieku lata Twoje. ",
            "Wonczas ugruntowałeś ziemię, a dziełem rąk Twoich niebiosa. ",
            "One zaginą, a Ty ostaniesz się; a wszystkie jako szata zbutwieją, jak odzież odmienisz je i przeminą. ",
            "A Ty będziesz, a lata Twoje nie skończą się. ",
            "Synowie sług Twoich zamieszkiwać będą, a potomstwo ich przed Tobą się ostanie. "
        ],
        [
            "Dawida. - Uwielbiaj duszo moja Boga, i całe wnętrze moje imię Jego święte. ",
            "Uwielbiaj duszo moja Boga, i nie zapominaj wszech dobrodziejstw Jego. ",
            "Który wybacza wszystkie winy twoje, który leczy wszystkie dolegliwości twoje. ",
            "Który wybawia od zaguby życie twoje, który cię wieńczy łaską i miłosierdziem. ",
            "Który nasyca dobrem czerstwość twoję, że się odnawia jak u orła młodość twoja. ",
            "Wymierza sprawiedliwość Bóg, i sądy dla wszystkich uciśnionych. ",
            "Objawił Mojżeszowi drogi Swoje, synom Izraela postępowanie Swoje: ",
            "Miłosiernym i litościwym Bóg, powściągliwy w gniewie i pełen łaski. ",
            "Nie na zawsze gniewa się, nie na wieki chowa urazę. ",
            "Nie wedle grzechów naszych świadczy nam, nie wedle win naszych odpłaca nam. ",
            "Bo ile wyższém niebo nad ziemią, tyle góruje łaska Jego nad wielbicielami Jego. ",
            "O ile dalekim wschód od zachodu, tyle oddalił od nas występki nasze. ",
            "Jak się lituje ojciec nad dziećmi, tak lituje się Bóg nad wielbicielami Swoimi. ",
            "Bo On zna jestestwo nasze, pamięta, że prochem jesteśmy. ",
            "Człowiek, jak trawa dni jego, jak kwiat polny rozkwita. ",
            "Gdy wiatr przejdzie po nim, niemasz go, a nie poznaje go już miejsce jego. ",
            "Ale łaska Boga od wieku do wieku dla wielbicieli Jego; a sprawiedliwość Jego dla wnuków. ",
            "Strzegącym przymierza Jego, pomnym przykazań Jego, by je spełniać. ",
            "Bóg na niebiosach utwierdził tron Swój, a królestwo Jego wszystkiém włada. ",
            "Uwielbiajcie Boga wysłańcy Jego, mocarze siły, wykonawcy rozkazu Jego, gotowi słuchać głosu słowa Jego. ",
            "Uwielbiajcie Boga wszystkie twory Jego; uwielbiaj duszo moja Boga. ",
            "Uwielbiajcie Boga wszystkie twory Jego; uwielbiaj duszo moja Boga. "
        ],
        [
            "Uwielbiaj duszo moja Boga. Boże, Panie mój, wielkiś bardzo, majestatem i wspaniałością przyodziałeś się. ",
            "Oblekasz się światłem jako szatą, rozpościerasz niebiosa jak oponę. ",
            "Pokrywasz wodami górne sklepienia Twoje, czynisz obłoki wozem Twoim, unosisz się na skrzydłach wiatru. ",
            "Czynisz posłańcami Twoimi wichry, sługami Twoimi płomienie gorejące. ",
            "Utwierdziłeś ziemię na podstawach jéj, nie zachwieje się na wieki wieków. ",
            "Otchłań, jak szatą zakryłeś ją, nad górami stały wody. ",
            "Na groźbę Twą uciekły, na głos Twój piorunujący pomknęły. ",
            "Wzniosły się nad góry, zstąpiły w doliny, do miejsca, któreś ustanowił im. ",
            "Granicę wytknąłeś, by jéj nie przekroczyły, by nie wróciły, aby pokryć ziemię. ",
            "Rozprowadzasz źródła po dolinach, między górami toczą się. ",
            "Napawają wszelkie zwierzę dzikie, gaszą leśne osły swe pragnienie. ",
            "Ponad niemi ptactwo nieba spoczywa, z pośród gałęzi wydają głos. ",
            "Zraszasz góry ze sklepień Twoich, owocem dzieł Twoich nasyca się ziemia. ",
            "Wyprowadzasz trawę dla bydła, i rośliny przy pracy człowieka, dla dobycia chleba z ziemi. ",
            "By wino rozweselało serce człowieka, aby jaśniało oblicze od oliwy, a chléb ciało człowieka posilał. ",
            "Nasiąkły drzewa Boże, cedry Libanu, które zasadził. ",
            "Na których ptaki gnieżdżą się, bocian któremu cyprysy domem. ",
            "Góry wysokie dla kozic, skały schronieniem dla królików. ",
            "Ustanowił miesiąc na pewne czasy, słońcu wyznaczył zachód jego. ",
            "Sprawiasz ciemność i nastaje noc, w niéj się porusza wszelka dzicz lasu. ",
            "Lwięta ryczą o żer, żądając od Pana pożywienia swego. ",
            "Zajaśnieje słońce, ustępują i w kniejach swoich zalegają. ",
            "Wychodzi człowiek do roboty swojéj i do pracy swojéj do wieczora. ",
            "Jak mnogie dzieła Twoje Boże, wszystkieś w mądrości urządził, pełną ziemia dóbr Twoich. ",
            "To morze wielkie i rozległe na wsze strony, tam płazy bez liczby, zwierzęta małe i wielkie. ",
            "Tam okręty krążą, potwór który stworzyłeś, by się rozkoszował w niém. ",
            "Wszystko ku Tobie spogląda, byś im udzielił strawy na czasie. ",
            "Dajesz im, zbierają; otwierasz dłoń Twoję, nasycają się dostatkiem. ",
            "Ukrywasz oblicze Twoje, a trwoga je ogarnia; odbierasz im oddech, zamierają, i do prochu swego wracają. ",
            "Wioniesz tchnieniem Twojém, odradzają się, i odnawiasz oblicze ziemi. ",
            "Oby była chwała Boga na wieki, oby radował się Bóg tworami Swojemi. ",
            "Gdy spojrzy na ziemię, zadrży; dotknie się gór, a zadymią się. ",
            "Śpiewać będę Bogu póki życia, wysławiać Pana o ile bytu mego. ",
            "Oby miłą była Mu mowa moja, ja cieszyć się będę Bogiem. ",
            "Oby znikli grzesznicy z ziemi, a niegodziwych by już nie stało. Wielbij duszo moja Boga. Halleluja. "
        ],
        [
            "Chwalcie Boga, wołajcie w imię Jego, głoście między ludami dzieła Jego. ",
            "Śpiewajcie Mu, przygrywajcie Mu, rozpamiętywajcie wszystkie cuda Jego. ",
            "Chlubcie się imieniem Jego świętém, niech raduje się serce pragnących Boga. ",
            "Badajcie Boga i wspaniałość Jego, szukajcie oblicza Jego wciąż. ",
            "Wspominajcie cuda których dokonał, znamiona i wyroki ust Jego. ",
            "Rodzie Abrahama sługi Jego, synowie Jakóba wybrańcy Jego. ",
            "On Bóg, Pan nasz, po wszystkiéj ziemi prawa Jego. ",
            "Pomny wiecznie przymierza Swojego, słowa które ustanowił tysiącom pokoleń. ",
            "Które zawarł z Abrahamem - i przysięgi Swojéj danéj Izaakowi. ",
            "A stwierdził Jakóbowi jako ustawę, Izraelowi jako umowę wieczną, ",
            "Gdy rzekł: tobie oddam ziemię Kenaan, udział dziedziczny wam. ",
            "Gdy byli garstką drobną, i nieliczni przychodnie w niéj. ",
            "A wędrowali od ludu do ludu, od królestwa do narodu innego. ",
            "Nie dozwolił nikomu krzywdzić ich, a karcił gwoli im królów: ",
            "Nie tykajcie pomazańców Moich, a prorokom Moim nie złoczyńcie. ",
            "I powołał głód na ziemię, wszelką podporę pożywienia skruszył. ",
            "Wysłał przed nimi męża, na niewolnika sprzedany był Józef. ",
            "Spętali więzami nogę jego, w żelazo skuto go. ",
            "Do chwili spełnienia słowa jego; wyrok Boga oczyścił go. ",
            "Posłał król i wyzwolił go, władca ludów wyswobodził go. ",
            "Uczynił go panem domu swego i władcą w całéj dzierżawie swojéj. ",
            "Aby poddał książęta jego woli swojéj, a starszych jego mądrości nauczał. ",
            "I wszedł Izrael do Micraim, a Jakób zagościł w ziemi Chama. ",
            "I rozmnożył naród Swój bardzo, i wzmógł go nad ciemięzców jego. ",
            "I odwróciło się serce ich, by nienawidzieć naród Jego, by knuć przeciw sługom Jego. ",
            "Posłał Mojżesza sługę Swojego, Aarona którego wybrał. ",
            "Spełnili w pośród nich znamiona Jego, i cuda na ziemi Chama. ",
            "Wysłał ciemność i ściemniło się, a nie opierali się słowu Jego. ",
            "Obrócił ich wody w krew, i uśmiercił ryby ich. ",
            "Zaroił się kraj ich żabami, aż do komnat ich królów. ",
            "Rzekł i nadciągnęły żuki, i robactwo we wszystkie ich granice. ",
            "Dał im miasto deszczu grad, ogień płonący na ich kraj. ",
            "I poraził ich winorośl i figę, i połamał drzewa ich dziedziny. ",
            "Rzekł i nadciągnęła szarańcza, i chrząszczy niezliczone mnóstwo. ",
            "I pożarły wszelką trawę w ich kraju, i pożarły płody ich ziemi. ",
            "I ubił wszystko pierworodne w ich państwie, pierwiastki całéj ich siły. ",
            "I wywiódł ich ze srebrem i ze złotem, a nie było w ich pokoleniach bezsilnego. ",
            "Cieszył się Egipt ich wyjściem, bo przypadła trwoga ich na nich. ",
            "Rozpostarł obłok na osłonę, a ogień by rozświecić noc. ",
            "Zażądano, a przywiódł przepiórki, i chlebem niebios nasycał ich. ",
            "Rozwarł skały i wypłynęły wody, rozlały się po pustyniach strumieniem. ",
            "Bo wspomniał na słowo Swoje święte, na Abrahama sługę Swojego. ",
            "I wywiódł lud Swój w radości, w weselu, wybranych Swoich. ",
            "I dał im ziemię ludów, i dorobek narodów odziedziczyli. ",
            "Aby strzegli ustaw Jego, i nauki Jego zachowali. Halleluja. "
        ],
        [
            "Halleluja. Dziękujcie Bogu, bo dobrym jest, bo na wieki łaska Jego. ",
            "Kto wysłowi wszechmoc Boga, wygłosi wszystkę chwałę Jego. ",
            "Szczęsni strzegący prawa, wykonywający sprawiedliwość każdego czasu. ",
            "Wspomnij mnie, Boże, w zmiłowaniu nad narodem Twoim, nawiedź mnie pomocą Twoją. ",
            "Bym oglądał szczęście wybranych Twoich, bym się radował radością ludu Twojego; chlubił się wraz z dziedzictwem Twojém. ",
            "Zgrzeszyliśmy jak i ojcowie nasi, zawinili, złoczynili. ",
            "Ojcowie nasi w Micraim nie baczyli na cuda Twoje, nie pamiętali mnóstwa łask Twoich, i oporni byli nad morzem, nad morzem Czerwoném. ",
            "A pomógł im gwoli imieniu Swojemu, by objawić potęgę Swoję. ",
            "I zgromił morze Czerwone aż wyschło, i przeprowadził ich przez głębiny jak przez pustynię. ",
            "I wyswobodził ich z ręki nieprzyjaciela, i wyzwolił ich z ręki wroga. ",
            "I pokryły wody ciemięzców ich, ani jeden z nich nie ostał się. ",
            "I uwierzyli słowom Jego, śpiewali chwałę Jego. ",
            "Rychło zapomnieli o dziełach Jego, nie polegali na radach Jego. ",
            "I pożądali żądzą w pustyni, i doświadczali Pana na puszczy. ",
            "I dał im żądanie ich, a zesłał posuchę na ich żywot. ",
            "I byli zawistni Mojżeszowi w obozie, Aaronowi, świętemu Boga. ",
            "Rozwarła się ziemia i pochłonęła Datana, i pokryła rzeszę Abirama. ",
            "I wszczął się ogień w ich gromadzie, płomień spalił złoczyńców. ",
            "Zrobili cielca u Chorebu, kłaniali się odlewowi. ",
            "I zamienili przedmiot czci swojéj na wyobrażenie wołu, jedzącego trawę. ",
            "Zapomnieli Pana wybawcę swego, który spełnił wielkie dzieła w Micraim. ",
            "Cuda na ziemi Chama, rzeczy wspaniałe nad morzem Czerwoném. ",
            "I rzekł, by wygubić ich, gdyby Mojżesz, wybraniec Jego, nie stanął u wyłomu przed Nim, aby odwrócić gniew Jego, aby nie tępił. ",
            "I wzgardzili ziemią rozkoszną, nie wierzyli słowu Jego. ",
            "I szemrali w namiotach swoich, nie słuchali głosu Boga. ",
            "I podniósł rękę Swoję na nich, aby wytracić ich na pustyni. ",
            "Aby rzucić ród ich między ludy, by rozproszyć ich po ziemiach. ",
            "I przywiązali się do Baala Peora, i spożywali ofiary martwych. ",
            "I rozjątrzyli postępkami swojemi, i wszczął się pomiędzy nimi mór. ",
            "I powstał Pinchas i załagodził, i ukróconym był mór. ",
            "I poczytano mu za zasługę, od wieku do wieku, na zawsze. ",
            "Znowu wzbudzili gniew u wód szemrania, a ucierpiał i Mojżesz z ich przyczyny. ",
            "Bo rozjątrzyli ducha jego, że mówił niebacznie ustami swojemi. ",
            "Nie wytępili ludów, o których im powiedział Bóg. ",
            "I pomieszali się z narodami, i nauczyli się spraw ich. ",
            "I służyli ich bałwanom, które ich usidliły. ",
            "Ofiarowali synów swoich i córki swoje złym duchom. ",
            "I przelewali krew niewinną, krew synów i córek swoich, których zarzynali na ofiarę ciemnym bóztwom Kanaanu; i skalaną była ziemia krwią. ",
            "Zanieczyszczali się sprawami swojemi, i byli sprosnymi w uczynkach swoich. ",
            "I rozpałał gniew Boga na lud Jego, i obrzydził sobie dziedzictwo Swoje. ",
            "I wydał ich w ręce ludów, i panowali nad nimi nieprzyjaciele ich. ",
            "I zgnębili ich wrogowie, i ulegli pod ich ręką. ",
            "Wielekroć ich wybawiał, a oni zostawali krnąbrni w swych zamysłach, i upadli przez winy swoje. ",
            "I wejrzał na niedolę ich, gdy usłyszał ich wołanie. ",
            "I pamiętał im przymierze Swoje, i pożałował w wielkiej litości Swojéj. ",
            "I zjednał im miłosierdzie u wszystkich ich panów. ",
            "Wspomóż nas o Boże, Panie nasz, i zgromadź nas z pośród ludów, byśmy wysławiali imię Twoje święte, i chlubili się chwałą Twoją. ",
            "Wielbiony Bóg, Pan Izraela, od wieku do wieku, a rzecze cały naród: amen, halleluja. "
        ],
        [
            "Dziękujcie Bogu bo dobry, bo na wieki łaska Jego. ",
            "Niech powiedzą wyswobodzeni przez Boga, których wyzwolił z ręki ciemięzcy. ",
            "I z ziem zgromadził ich, od Wschodu i Zachodu, od Północy i od morza. ",
            "Błąkali się po pustyni, po stepie bezdrożnym; miasta osiadłego nie znaleźli. ",
            "Głodni i spragnieni, dusza w nich omdlewała. ",
            "I wołali do Boga w niedoli swojéj, z utrapień wybawił ich. ",
            "I poprowadził ich drogą prostą, by doszli do miasta osiadłego. ",
            "Niech sławią Bogu łaskę Jego, i Jego cuda względem synów Adama. ",
            "Albowiem zasycił duszę spragnioną, a duszę zgłodniałą napełnił dobrém. ",
            "Przebywających w mroku i w cieniu śmierci, więzionych nędzą i żelazem. ",
            "Bo przekorni byli słowom Pana, i radom Najwyższego urągali. ",
            "Przeto zgnębił biedą ich serce, upadli, a nie było wybawcy. ",
            "I wołali do Boga w niedoli swojéj, z ich utrapień wybawił ich. ",
            "Wywiódł ich z mroku i z cienia śmierci, a więzy ich zerwał. ",
            "Niech sławią Bogu łaskę Jego, i Jego cuda względem synów Adama. ",
            "Bo skruszył wrota spiżowe, a zawory żelazne połamał. ",
            "Niebaczni za drogę grzeszną swoję, i za występki swoje cierpieli. ",
            "Wszelką strawą gardziła ich dusza, i doszli do bram śmierci. ",
            "I wołali do Boga w niedoli swojéj, z utrapień wybawił ich. ",
            "I zesłał słowo Swoje i wyleczył ich, ocalił ich od zaguby. ",
            "Niech sławią Bogu łaskę Jego, i Jego cuda względem synów Adama. ",
            "Niech ofiarują ofiary dziękczynne, i opowiadają dzieła Jego w radości. ",
            "Zstępujący na morze w okrętach, pracujący na wodach szerokich, ",
            "Oni widzieli sprawy Boże, i cuda Jego w głębinie. ",
            "I rzekł, i wzniecił wicher gwałtowny, który podniósł bałwany jego. ",
            "Piętrzą się ku niebu, zstępują w głębiny, dusza ich w niebezpieczeństwie mięknie. ",
            "Potaczają się, chwieją jak pijany, a wszystka umiejętność ich zniweczona. ",
            "I wołali do Boga w niedoli swojéj, a z utrapień wyprowadził ich. ",
            "Zamienił burzę na ciszę, i uśmierzyły się ich fale. ",
            "I ucieszyli się, że zamilkły, i doprowadził ich do celu ich pragnień. ",
            "Niech sławią Bogu łaskę Jego, i Jego cuda względem synów Adama. ",
            "Niech wywyższają Go w zborze ludu, i na radzie starszych niech Go chwalą. ",
            "Obrócił rzeki w pustynie, a źródła wód w suszę spiekłą. ",
            "Ziemię płodną w glebę solną, dla niegodziwości jéj mieszkańców. ",
            "Obrócił pustynie w jeziora, a ziemię suchą w źródła wód. ",
            "I usadowił tam zgłodniałych, i założyli miasto osiadłe. ",
            "I obsieli pola, i nasadzili winnice, i przyniosły owoc, plon coroczny. ",
            "I błogosławił im, i rozmnożyli się bardzo, a dobytku ich nie umniejszył. ",
            "Umniejszeni byli i pognębieni od udręczenia, nędzy i troski. ",
            "Wylał hańbę na dostojników, i zabłąkał ich po stepie bezdrożnym. ",
            "A wyniósł ubogiego z nędzy, i rozmnożył jak trzodę rodziny. ",
            "Widzą to prawi i cieszą się, a wszelkie bezprawie zamyka swe usta. ",
            "Kto mądry, zachowa to wszystko, i rozważy łaski Boga. "
        ],
        [
            "Pieśń, psalm Dawida. ",
            "Pokrzepione serce moje, śpiewam i wysławiam wraz z duszą moją. ",
            "Rozdźwięcz się lutnio i cytro, budzę się wraz z jutrzenką. ",
            "Wysławiać Cię będę wśród narodów Boże, opiewać Cię w pośród ludów. ",
            "Bo wielką ponad nieba łaska Twoja, i pod obłoki prawda Twoja. ",
            "Wznieś się nad niebiosa Panie, i nad ziemię całą chwałę Twoję. ",
            "Aby byli ocaleni ulubieńcy Twoi, dopomóż prawicą Twoją i wysłuchaj mnie. ",
            "Pan wyrzekł w świętości Swojéj, ucieszę się, podzielę Szechem i dolinę Sukoth pomierzę. ",
            "Mój Gilead i mój Menasse, a Efraim twierdzą główną moją; Jehuda berłem mojém. ",
            "Moab miską do umywania mojego, na Edom rzucam obuwie moje, nad Filisteą zatryumfuję. ",
            "Kto mnie wprowadzi do miasta obronnego, kto mnie powiódł do Edomu. ",
            "Czyliż nie Ty Panie, któryś nas porzucił, a nie występowałeś o Panie, wśród zastępów naszych. ",
            "Użycz nam pomocy przeciw wrogowi, bo zawodną pomoc ludzka. ",
            "Z Panem dokonamy przewagi, a On zdepcze wrogi nasze. "
        ],
        [
            "Przewodnikowi chóru, Dawida pieśń. Panie chwały mojéj nie zamilknij. ",
            "Bo usta niegodziwe i usta zdradzieckie przeciw mnie rozwarte, przemawiają do mnie językiem fałszu. ",
            "I słowami nienawiści oplątali mnie, i zwalczają mnie bez przyczyny. ",
            "Za miłość moję oskarżają mnie; a ja modlę się. ",
            "Zesłali na mnie złe za dobre, a nienawiść za miłość moję. ",
            "Ustanów nad nim niegodziwca, a oskarżyciel niech stanie u prawicy jego. ",
            "Gdy sądzonym będzie niech wyjdzie potępiony, a niech modlitwa jego stanie się grzechem. ",
            "Niech będą dni jego nieliczne, spuściznę jego niech zabierze obcy. ",
            "Niech będą dzieci jego sierotami, a żona jego wdową. ",
            "Niechaj tułają się synowie jego, i żebrzą, i proszą zdala od ruin swoich. ",
            "Niech zastawi sidła lichwiarz na wszystko, co doń należy, i niech zagarną obcy pracę jego. ",
            "Niech mu nikt nie dochowa łaski, i niech nikt się nie lituje nad sierotami jego. ",
            "Niech potomstwo jego skazaném będzie na wytępienie, w pokoleniu drugiém niech wygaśnie imię ich. ",
            "Pamiętną niech będzie wina ojców jego Bogu, a grzech jego matki niech zatartym nie zostanie. ",
            "Obecnemi niech będą Bogu ustawicznie, i niech zgładzi z ziemi wspomnienie ich. ",
            "Przeto że nie pamiętał czynów miłosierdzia, a prześladował człowieka uciśnionego i biednego i utrapionego w sercu, by mu śmierć zgotować. ",
            "Umiłował przekleństwo, więc niech spadnie na niego, nie pragnął błogosławieństwa, więc niech się oddali od niego. ",
            "Niech się obłóczy przekleństwem jak szatą swoją, niech wsiąknie jak woda we wnętrze jego, i jak oléj w kości jego. ",
            "Niech mu będzie jak płaszcz którym się odziewa, i pasem którymby się zawsze opasywał. ",
            "Taką niech będzie zapłata przeciwników moich od Boga, którzy zmawiają się przeciw duszy mojéj. ",
            "A Ty Boże, Panie mój, uczyń zemną gwoli imieniu Twojemu, bo błogą łaska Twoja, ocal mnie. ",
            "Bom uciśniony i biedny, a serce moje zranione we wnętrzu mojém. ",
            "Jak cień ustępujący znikam, tułam się jak szarańcza. ",
            "Kolana moje gną się od postu, a ciało moje zanikło z tłuszczu. ",
            "I stałem się pośmiewiskiem dla nich, widząc mnie potrząsają głową. ",
            "Dopomóż mi Boże, Panie mój, wybaw mnie łaską Twoją. ",
            "A niech poznają, że to ręka Twoja, żeś to Ty Boże uczynił. ",
            "Niech złorzeczą oni, a Ty błogosław; powstali a powstydzą się, a sługa Twój radować się będzie. ",
            "Obloką się przeciwnicy moi sromotą, okryją się jak opończą hańbą swoją. ",
            "Wysławiać będę Boga wielce ustami mojemi, i wpośród wielu Go chwalić. ",
            "Bo stanie po prawicy biednego, aby wybawić go od sędziów jego duszy. "
        ],
        [
            "Do Dawida pieśń. Słowo Boga do pana mojego: Siądź po prawicy Mojéj, póki nie uczynię wrogów twoich podnóżkiem stóp twoich. ",
            "Berło potęgi twojéj wyniesie Bóg z Cyonu; panuj wpośród wrogów twoich. ",
            "Lud twój ochoczy w dzień walki twojéj, w stroju świątecznym; od urodzenia młodzież tobie oddana, rosa twéj młodzieży. ",
            "Zaprzysiągł Bóg i nie żałuje, tyś władca na wieki; na słowo Moje, tyś król prawowity. ",
            "Pan po prawicy twojéj, rozbił w dzień gniewu Swego królów. ",
            "Sądził ludy, pełno poległych, zgruchotał naczelnika ziemi Rabba. ",
            "Ze strumienia po drodze pił, dla tego że podniósł głowę. "
        ],
        [
            "Halleluja. Sławię Boga całém sercem w zborze prawych i w zgromadzeniu. ",
            "Wielkie dzieła Boga, odpowiednie wszystkim swym przeznaczeniom. ",
            "Świetném i okazałém dzieło Jego, a sprawiedliwość Jego ostoi się na wieki. ",
            "Pamiątkę ustanowił cudom Swoim; litościwym i miłosiernym Bóg. ",
            "Pożywienie dał czcicielom Swoim; pamięta wiecznie przymierze Swoje. ",
            "Potęgę czynów Swoich wyjawił ludowi Swemu, oddawszy im dziedzictwo ludów. ",
            "Sprawy rąk Jego prawda i sprawiedliwość; nieomylne wszystkie przykazania Jego. ",
            "Utwierdzone na zawsze, na wieki, spełnione w prawdzie i godziwości. ",
            "Wyzwolenie zesłał ludowi Swojemu, ustanowił na wieki przymierze Swoje; święte i wspaniałe imię Jego. ",
            "Początkiem mądrości bogobojność, myśl dobra u wszystkich, co je spełniają. Chwała Jego ostoi się na wieki. "
        ],
        [
            "Halleluja. Szczęsny mąż który boi się Boga, w Jego przykazaniach podobał sobie wielce. ",
            "Potężnym na ziemi będzie ród jego, pokolenie zacnych błogosławione będzie. ",
            "Dostatek i bogactwo w domu jego, a zasługa jego ostoi się na wieki. ",
            "Świecić będzie w ciemności światło zacnym, litościwemu, miłosiernemu i sprawiedliwemu. ",
            "Szczęsny mąż miłosierny i uczynny, urządzający sprawy swoje wedle prawa. ",
            "Albowiem nigdy się nie potknie, w pamięci wiecznéj będzie cnotliwy. ",
            "Przed wieścią złą się nie zatrwoży, spokojném jego serce, ufne w Bogu. ",
            "Niewzruszone serce jego, nie zna obawy, dopóki się nie napoi widokiem ciemięzców swoich. ",
            "Szczodrze daje ubogim, cnota jego ostoi się na wieki, róg jego rośnie w sławę. ",
            "Niegodziwy to widzi i złości się, zębami zgrzyta i ginie; pragnienie niegodziwych omyli. "
        ],
        [
            "Halleluja. Chwalcie słudzy Boga, chwalcie imię Boże. ",
            "Niech będzie imię Boże błogosławione, od dziś aż na wieki. ",
            "Od wschodu słońca aż do zachodu chwalone jest imię Boga. ",
            "Wywyższony między wszystkiemi ludami Bóg, na niebiosach chwała Jego. ",
            "Któż jak Bóg, Pan nasz - zasiadający wysoko, ",
            "Zniżający się, by spojrzeć - na niebie i na ziemi? ",
            "Podnosi z prochu biednego, ze śmiecia dźwiga ubogiego. ",
            "By go posadzić obok możnych, obok możnych narodu Swego. ",
            "Sadowi niepłodną domu, jako matkę dziećmi ucieszoną. Halleluja. "
        ],
        [
            "Gdy wychodził Izrael z Micraim, dom Jakóba z pośród narodu obcego. ",
            "Stał się Jehuda uświęconym Jego, Izrael władztwem Jego. ",
            "Morze to widziało i uciekło, Jordan cofnął się wstecz. ",
            "Góry podskakiwały jak barany, pagórki jak jagnięta. ",
            "Co ci to morze, że uciekasz? Jordanie, że się cofasz wstecz? ",
            "Góry, że podskakujecie jak barany? pagórki niby jagnięta. ",
            "Przed obliczem Pana drżysz ziemio, przed obliczem Pana Jakóbowego. ",
            "Który przemienia skałę w jezioro, krzemień w źródło wód. "
        ],
        [
            "Nie nam, o Boże, nie nam, a imieniu Twojemu daj chwałę, gwoli łasce Twojéj i gwoli prawdzie Twojéj. ",
            "Czemuż mówić mają ludy: Gdzież ich Pan? ",
            "A Pan nasz w niebiosach, wszystko co zechciał uczynił. ",
            "Posągi ich, srebro i złoto, dzieło rąk ludzkich. ",
            "Usta mają, a nie mówią, oczy, a nie widzą, ",
            "Uszy mają, a nie słyszą, nozdrza, a nie węszą. ",
            "Ręce ich nie dotykają, nogi ich nie stąpają, nie odzywają się gardłem swojém. ",
            "Takimi niech będą wytwórcy ich, wszyscy którzy ufają im. ",
            "Izraelu, ufaj Bogu; pomocą ich i tarczą On. ",
            "Domu Aarona, ufajcie Bogu; pomocą ich i tarczą On. ",
            "Bogobojni, ufajcie Bogu; pomocą ich i tarczą On. ",
            "Bóg który pamięta o nas pobłogosławi, pobłogosławi dom Izraela, pobłogosławi dom Aarona. ",
            "Pobłogosławi bogobojnych, tak małych jak i wielkich. ",
            "Rozmnoży Bóg was, was i syny wasze. ",
            "Błogosławieni wy od Boga, stwórcy nieba i ziemi. ",
            "Niebiosa, niebiosa są dla Boga, a ziemię dał synom Adama. ",
            "Nie umarli chwalą Pana, ani wszyscy którzy zstępują do ciszy grobowéj. ",
            "Ale my błogosławić będziemy Pana, odtąd aż na wieki. Halleluja. "
        ],
        [
            "Błogo mi, że wysłuchał Bóg głos mój, błagania moje. ",
            "Że skłonił ucho Swoje ku mnie, i póki dni moje wzywać Go będę. ",
            "Ogarnęły mnie bóle śmierci, a męczarnie grobu nawiedziły mnie, ucisk i smutek dościgły mnie. ",
            "Ale w imię Boga wołałem, racz Boże, ocal duszę moję. ",
            "Litościwy Bóg i sprawiedliwy, a Pan nasz miłosierny. ",
            "Strzeże prostodusznych Bóg, biedny byłem a wspomógł mnie. ",
            "Wróć duszo moja do spokoju swojego, albowiem Bóg ulitował się nad tobą. ",
            "Bo wybawiłeś duszę moję od śmierci, oko moje od łez, nogę moję od upadku. ",
            "Postępować będę wobec Boga, w krainach życia. ",
            "Wierzyłem, gdym wołał: jakżem biedny bardzo. ",
            "Rzekłem w trwodze mojéj: wszyscy ludzie zawodni. ",
            "Czém wywdzięczę się Bogu za wszystkie dobrodziejstwa Jego względem mnie. ",
            "Czarę wybawienia podniosę, i w imię Boże zawołam. ",
            "Śluby moje Bogu spełnię, wobec całego narodu Jego. ",
            "Drogą w oczach Boga śmierć cnotliwych Jego. ",
            "O Boże, wszak ja sługa Twój, syn służebnicy Twojej, rozwiązałeś pęta moje. ",
            "Tobie składam ofiarę dziękczynną, i w imię Boże wołam. ",
            "Śluby Moje Bogu spełniam wobec całego narodu Jego. ",
            "W przedsieniach domu Bożego, we wnętrzu Twojém Jerozolimo. Halleluja. "
        ],
        [
            "Chwalcie Boga wszystkie ludy, sławcie Go wszystkie plemiona. ",
            "Bo przemożna nad nami łaska Jego, a prawda Boża na wieki. Halleluja. "
        ],
        [
            "Dziękujcie Bogu, bo dobry, bo na wieki łaska Jego. ",
            "Niechaj głosi Izrael, że na wieki łaska Jego. ",
            "Niechaj głosi dom Aarona, że na wieki łaska Jego. ",
            "Niechaj głoszą bogobojni, że na wieki łaska Jego. ",
            "Z ucisku wzywałem Pana, odpowiedział mi w wolności Pan. ",
            "Bóg ze mną, nie ulęknę się; cóż uczyni mi człowiek? ",
            "Bóg ze mną, ku pomocy mojéj, a ja spozierać będę na nieprzyjaciół moich. ",
            "Lepiéj ufać Bogu, niż polegać na człowieku. ",
            "Lepiéj ufać Bogu, niż polegać na możnych. ",
            "Wszystkie ludy otoczyły mnie; w imię Boże zniosłem je. ",
            "Obległy mnie i otoczyły; w imię Boże zniosłem je. ",
            "Obległy mnie jak pszczoły, wspłonęły płomieniem cierni; w imię Boże zniosłem je. ",
            "Nacierałeś, nacierałeś na mnie, by mnie powalić; ale Bóg mi dopomógł. ",
            "Sławą i pieśnią moją Bóg; On był mi pomocą. ",
            "Głos radości i zwycięztwa w namiotach cnotliwych; prawica Boga okazała potęgę. ",
            "Prawica Boga górą, prawica Boga okazała potęgę. ",
            "Nie umrę, a będę żył i głosił czyny Pana. ",
            "Karcić, karcił mnie Pan, ale śmierci nie podał mnie. ",
            "Otwórzcie mi wrota cnoty, wnijdę w nie, podziękuję Panu. ",
            "Oto wrota Boże, cnotliwi niech wejdą w nie. ",
            "Dzięki Ci żeś mnie wysłuchał i był mi pomocą. ",
            "Kamień porzucony przez budowniczych, stał się kamieniem węgielnym. ",
            "Od Boga wyszło to, co tak cudowném w oczach naszych. ",
            "Ten to dzień sprawił Bóg, radujmy się i cieszmy nim. ",
            "Racz Boże, dopomóż, racz Boże, poszczęść. ",
            "Błogosławiony kto przychodzi w imię Boże; błogosławimy wam z domu Bożego. ",
            "Wszechmocny Bóg zajaśniał nam, przywiążcie ofiarę mirtami do węgłów ołtarza. ",
            "Moim Panem Ty i dzięki Ci składam, Panem moim i wynoszę Cię. ",
            "Dziękujcie Bogu bo dobry, bo na wieki łaska Jego. "
        ],
        [
            "Szczęsni, których droga nieskazitelna, postępujący wedle nauki Bożéj. ",
            "Szczęsni strzegący świadectw Jego, całém sercem dążą do Niego. ",
            "I nie czynią krzywdy; drogami Jego chodzą. ",
            "Tyś ustanowił przepisy Twoje, by przestrzegane były ściśle. ",
            "Oby skierowane były drogi moje, ku przestrzeganiu ustaw Twoich. ",
            "Tedy nie powstydzę się, gdy baczyć będę na wszystkie przykazania Twoje. ",
            "Sławić Cię będę szczerém sercem, ucząc się wyroków sprawiedliwości Twojéj. ",
            "Ustaw Twoich strzedz będę, nie opuszczaj mnie zbyt długo. ",
            "Czem oczyści młodzian ścieżkę swoję? przestrzeganiem słowa Twojego. ",
            "Całém sercem pragnę Cię, nie daj mi zboczyć od przepisów Twoich. ",
            "W sercu mojém zawarłem słowo Twoje, bym nie zgrzeszył Tobie. ",
            "Błogosławionyś Boże, naucz mnie ustaw Twoich. ",
            "Ustami mojemi wygłaszam wszystkie wyroki ust Twoich. ",
            "Drogą świadectw Twoich cieszę się ponad wszystkie skarby. ",
            "O przepisach Twoich rozmyślam i baczę na tory Twoje. ",
            "Ustawami Twojemi się zachwycam, nie zapominam słowa Twojego. ",
            "Zléj łaskę na sługę Twojego, bym żył i zachował słowa Twoje. ",
            "Odsłoń oczy moje, bym ujrzał cuda w nauce Twojéj. ",
            "Przychodzień jam na ziemi, nie ukrywaj przedemną przepisów Twoich. ",
            "Złamana dusza moja tęsknotą za prawami Twojemi w każdéj dobie. ",
            "Gromisz dumnych, przeklętych, którzy zbaczają od przepisów Twoich. ",
            "Zrzuć ze mnie szyderstwo i wzgardę, bo świadectw Twoich strzegę. ",
            "Nawet gdy zasiadają książęta i zmawiają się na mnie, sługa Twój rozmyśla o ustawach Twoich. ",
            "Nawet wtedy świadectwa Twoje rozkoszą moją, doradcami mojemi. ",
            "Przylgła do prochu dusza moja, ożywisz mnie według słowa Twojego. ",
            "Postępki moje gdy wyznam, wysłuchasz mnie; naucz mnie ustaw Twoich. ",
            "Drogę przepisów Twoich daj mi zrozumieć, a rozważać będę cuda Twoje. ",
            "Rozpłynęła się dusza moja w smutku; podźwignij mnie według słowa Twojego. ",
            "Drogę fałszu oddal odemnie, a nauką Twoją udaruj mnie. ",
            "Drogę prawdy obrałem; prawdy Twoje stawiam przed siebie. ",
            "Przylgnąłem do świadectw Twoich; Boże, nie daj mi się powstydzić. ",
            "Drogą przykazań Twoich pobiegnę, bo rozwierają serce moje. ",
            "Ukaż mi Boże, Drogę ustaw Twoich, bym jéj strzegł do końca. ",
            "Daj mi rozum, a strzedz będę nauki Twojéj, a zachowam ją całém sercem. ",
            "Prowadź mnie torem przykazań Twoich, bo w nim upodobałem sobie. ",
            "Skłoń serce moje do świadectw Twoich, nie zaś ku chciwości. ",
            "Odwróć oczy moje, aby nie spoglądały za marnem; na drogach Twoich daj mi żyć. ",
            "Stwierdź słudze Twojemu słowo Twoje, co się oddał bogobojności. ",
            "Odwróć poniżenie odemnie, którego się obawiam, bo prawa Twoje dobre są. ",
            "Oto pragnę przepisów Twoich; w sprawiedliwości Twojéj daj mi żyć. ",
            "Niech przyjdą na mnie łaski Twoje Boże, pomoc Twoja wedle słowa Twojego. ",
            "I dam urągającemu mi odpowiedź, bo ufam słowu Twojemu. ",
            "A nie pozbawiaj ust moich słowa prawdy zbyt długo, bo wyroków Twoich wyglądam. ",
            "Abym strzegł nauki Twojej zawsze, na wieki wieków. ",
            "Abym postępował w przestrzeni, bo przepisów Twoich pragnę. ",
            "Abym mawiał o świadectwach Twoich wobec królów, i nie powstydził się. ",
            "I lubował się przykazaniami Twojemi, które umiłowałem. ",
            "I wzniósł dłonie moje do przykazań Twoich, które umiłowałem, i rozważał ustawy Twoje. ",
            "Pamiętaj słowo słudze Twojemu, którego wyglądać mi kazałeś. ",
            "To pociecha moja w niedoli mojéj, że słowo Twoje da mi żyć. ",
            "Zuchwali wyszydzają mnie bardzo; od nauki Twojéj nie odstąpiłem. ",
            "Wspominam wyroki Twoje odwieczne, o Boże, i pocieszam się. ",
            "Żar ogarnia mnie wobec niegodziwych, porzucających naukę Twoję. ",
            "Pieśniami są mi ustawy Twoje, w domu pielgrzymki mojéj. ",
            "Wspominam nocą imię Twoje Boże, i zachowuję naukę Twoję. ",
            "Oto wszystko co mi pozostało, że przepisów Twoich przestrzegam. ",
            "To udział mój Boże, rzekłem, abym zachował słowa Twoje. ",
            "Modlę się przed obliczem Twojém całém sercem, zmiłuj się nademną wedle słowa Twego. ",
            "Rozważam drogi moje, i zwracam kroki ku świadectwom Twoim. ",
            "Spieszę, a nie zwlekam, przestrzegać przykazań Twoich. ",
            "Więzy niegodziwych oplotły mnie, nauki Twojéj nie zapomniałem. ",
            "O północy wstawam, aby Ci podziękować za wyroki Twoje sprawiedliwe. ",
            "Towarzyszem jestem dla wszystkich, którzy boją się Ciebie i zachowują przepisy Twoje. ",
            "Łaski Twojéj Boże pełna ziemia, ustaw Twoich naucz mnie. ",
            "Dobro wyświadczyłeś słudze Twojemu, Boże, według słowa Twojego. ",
            "Dobrego smaku i wiedzy naucz mnie, bo przykazaniom Twoim zawierzyłem. ",
            "Zanim upokorzony byłem, błądziłem, a teraz słowa Twojego strzegę. ",
            "Dobryś Ty i dobroczynny, naucz mnie ustaw Twoich. ",
            "Knują przeciw mnie fałsz zuchwalcy, a ja całém sercem strzegę przepisów Twoich. ",
            "Zatyło jak tuk ich serce; ja nauką Twoją się rozkoszuję. ",
            "Błogo mi żem był poniżony, bom się nauczył ustaw Twoich. ",
            "Lepszą mi nauka ust Twoich, niż tysiące złota i srebra. ",
            "Ręce Twoje stworzyły mnie i umocniły, oświeć mnie, abym się nauczył przykazań Twoich. ",
            "Czciciele Twoi widzą mnie i cieszą się, bo słowa Twego wyglądałem. ",
            "Wiedziałem Boże, że sprawiedliwe Twe wyroki, żeś słusznie mnie upokorzył. ",
            "Niech będzie łaska Twoja, by mnie pocieszyć, podług słowa danego słudze Twemu. ",
            "Niech przyjdzie na mnie miłosierdzie Twoje, abym żył; bo nauka Twoja rozkoszą moją. ",
            "Niech zawstydzą się zuchwalcy, bo niewinnie mnie gnębią; ja rozmyślam o przepisach Twoich. ",
            "Niech zwrócą się do mnie czciciele Twoi, i którzy znają świadectwa Twoje. ",
            "Niech będzie serce moje całe w ustawach Twoich, bym się nie powstydził. ",
            "Spragniona pomocy Twojéj dusza moja, słowu Twojemu ufam. ",
            "Spragnione oczy moje słowa Twojego, bym rzekł: kiedyż mnie pocieszysz? ",
            "Bo byłem jak miech w dymie, a ustaw Twoich nie zapomniałem. ",
            "Ileż jeszcze dni sługi Twojego? kiedyż wydasz na prześladowców moich wyrok? ",
            "Wykopali mi zuchwalcy doły, ci, którzy nie postępują wedle nauki Twojej. ",
            "Wszystkie przykazania Twoje prawdą; niewinnie mnie ścigają, dopomóż mi. ",
            "Oniemal zgładzili mnie z ziemi, a nie porzuciłem przepisów Twoich. ",
            "Wedle łaski Twojéj daj mi żyć, bym zachował świadectwo ust Twoich. ",
            "Na wieki, o Boże, słowo Twoje ustanowione na niebiosach. ",
            "Od pokolenia do pokolenia prawda Twoja, utwierdziłeś ziemię i stoi. ",
            "Wedle praw Twoich stoją po dziś dzień, bo wszystko sługi Twoje. ",
            "Gdyby nie nauka Twoja rozkoszą moją; zginąłbym w niedoli mojéj. ",
            "Nigdy nie zapomnę przepisów Twoich, bo przez nie dajesz mi żyć. ",
            "Tobiem oddany, dopomóż mi, bo przepisy Twoje badam. ",
            "Na mnie czekali niegodziwi, aby mnie zgubić; świadectwa Twoje rozważam. ",
            "Wszelkiéj znikomości widziałem kres; rozległe przykazania Twoje wielce. ",
            "Jakżem umiłował naukę Twoję, cały dzień ona myślą moją. ",
            "Od nieprzyjaciół mędrszym czynią mnie przykazania Twoje, bo zawsze są przy mnie. ",
            "Od wszystkich nauczycieli moich stałem się rozumniejszym, bo świadectwo Twoje myślą moją. ",
            "Od starców stałem się roztropniejszym, bo przepisów Twoich strzegę. ",
            "Od wszelkiéj drogi złéj wstrzymuję nogi moje, bym zachował słowo Twoje. ",
            "Od praw Twoich nie odstępuję, bo Ty mnie prowadzisz. ",
            "Jak słodkie są podniebieniu memu słowa Twoje, bardziéj niż miód ustom moim. ",
            "Przez przepisy Twoje nabieram mądrości, dla tego nienawidzę wszelką drogę fałszu. ",
            "Pochodnią nodze mojéj słowo Twoje, i światłem na ścieżce mojéj. ",
            "Przysiągłem i dotrzymam, strzedz wyroków sprawiedliwych Twoich. ",
            "Znękanym bardzo, Boże, daj mi żyć wedle słowa Twojego. ",
            "Ofiary ust moich upodobać racz Boże, a praw Twoich naucz mnie. ",
            "Życie moje na dłoni mojéj zawsze; a nauki Twojéj nie zapomniałem. ",
            "Zastawili niegodziwi sidła na mnie, alem od przepisów Twoich nie zboczył. ",
            "Odziedziczyłem świadectwa Twoje na zawsze, bo radością serca mego one. ",
            "Skłoniłem serce moje, aby wykonywać ustawy Twoje, na zawsze, do ostatka. ",
            "Dwuznacznych nienawidzę, a naukę Twoję umiłowałem. ",
            "Obroną i tarczą moją Ty, słowu Twojemu ufam. ",
            "Odstąpcie odemnie złoczyńcy, a przestrzegać będę przykazań Pana mojego. ",
            "Wspieraj mnie wedle słowa Twojego, a żyć będę, i nie zawstydzaj mnie w nadziei mojéj. ",
            "Pokrzepiaj mnie, abym ocalał, i abym baczył na przykazania Twoje zawsze. ",
            "Zdeptałeś wszystkich, którzy zbaczają od ustaw Twoich, bo daremną obłuda ich. ",
            "Żużle odrzucasz, wszystkich niegodziwców ziemi, przeto umiłowałem świadectwa Twoje. ",
            "Drętwieje z obawy przed Tobą ciało moje, i wyroków Twoich się lękam. ",
            "Spełniałem prawo i sprawiedliwość, nie zostaw mnie ciemięzcom moim. ",
            "Poręcz słudze Twojemu szczęście, by nie ciemiężyli mnie zuchwalcy. ",
            "Oczy moje spragnione pomocy Twojéj, i słowa Twego sprawiedliwego. ",
            "Czyń ze sługą Twoim wedle łaski Twojéj i słowa Twego sprawiedliwego. ",
            "Sługą Twoim ja, oświeć mnie, abym poznał świadectwa Twoje. ",
            "Czas działać Bogu, naruszyli naukę Twoję. ",
            "Przeto umiłowałem przykazania Twoje nad złoto i szczere złoto. ",
            "Przeto wszystkie przepisy, wszystkie uznaję; wszelkiéj drogi fałszu nienawidzę. ",
            "Cudowne są świadectwa Twoje, przeto strzeże ich dusza moja. ",
            "Objaw słów Twoich oświeca, rozumnymi czyni nieroztropnych. ",
            "Usta otwieram i pochłaniam, albowiem przykazań Twoich pożądam. ",
            "Zwróć się do mnie i zmiłuj się nademną, jak przynależy miłującym imię Twoje. ",
            "Kroki moje utwierdź w wyrzeczeniu Twojém, i nie daj mną zawładnąć wszelkiéj nieprawości. ",
            "Wybaw mnie od uciemiężenia ludzkiego, abym zachował przepisy Twoje. ",
            "Oblicze Twoje rozświeć nad sługą Twoim, i naucz mnie ustaw Twoich. ",
            "Strumieniami wód zaszły oczy moje, że nie przestrzegają nauki Twojéj. ",
            "Sprawiedliwym jesteś Boże, i prawe wyroki Twoje. ",
            "Ustanowiłeś sprawiedliwość świadectw Twoich, i prawdę zupełną. ",
            "Gubi mnie gorliwość moja, bo zapomnieli słowa Twoje wrogi moje. ",
            "Lite słowo Twoje bardzo, a sługa Twój miłuje je. ",
            "Poniżony jestem i wzgardzony, przykazań Twoich nie zapomniałem. ",
            "Sprawiedliwość Twoja, sprawiedliwa na wieki, a nauka Twoja prawdziwa. ",
            "Niedola i ucisk naszły mnie, przykazania Twoje rozkoszą moją. ",
            "Sprawiedliwe świadectwa Twoje na wieki, oświeć mnie, abym żył. ",
            "Wołam z całego serca, wysłuchaj mnie Boże, ustaw Twoich przestrzegam. ",
            "Wzywam Cię, dopomóż mi, i niech przestrzegam świadectw Twoich. ",
            "Wstawam o świcie i błagam, słowa Twojego wyglądam. ",
            "Oczy moje wyprzedzają straże nocne, abym rozważał wyroki Twoje. ",
            "Głos mój wysłuchaj wedle łaski Twojéj, Boże, wedle prawa Twojego daj mi żyć. ",
            "Zbliżają się do mnie, którzy dążą za podstępem, a od nauki Twojéj oddalili się. ",
            "Blizkim Ty Boże, i wszystkie przykazania Twoje prawdą. ",
            "Od dawna znam ustawy Twoje, że na wieki utwierdziłeś je. ",
            "Spójrz na nędzę moję, i wyswobódź mnie, bo nauki Twojéj nie zapomniałem. ",
            "Broń sprawy mojéj i oswobódź mnie, podług słowa Twego daj mi żyć. ",
            "Daleką od niegodziwych pomoc, bo ustaw Twoich nie pragną. ",
            "Miłosierdzie Twoje wielkie, Boże, wedle wyroków Twoich daj mi żyć. ",
            "Liczni prześladowcy i wrogi moje, a od świadectw Twoich nie zboczyłem. ",
            "Widziałem odstępców i oburzyłem się, którzy słowa Twojego nie przestrzegają. ",
            "Patrz że przykazania Twoje umiłowałem, Boże, wedle łaski Twojéj daj mi żyć. ",
            "Szczytem słowa Twojego prawda, i na wieki wszelkie prawo sprawiedliwości Twojéj. ",
            "Książęta ścigają mnie niewinnie, a przed słowem Twojém drży serce moje. ",
            "Cieszę się słowem Twojém, jak ten co znalazł zdobycz wielką. ",
            "Kłamstwa nienawidzę i brzydzę się niém, naukę Twoję umiłowałem. ",
            "Siedmkroć dziennie sławię Cię, dla praw Twoich sprawiedliwych. ",
            "Pokój wielki miłującym naukę Twoję, a nie ma dla nich zawady. ",
            "Wyglądam pomocy Twojéj, Boże, a przykazania Twoje spełniam. ",
            "Strzeże dusza moja świadectw Twoich, i umiłowałem je bardzo. ",
            "Strzegę przykazań i świadectw Twoich, bo wszystkie drogi moje przed Tobą. ",
            "Oby doszło wołanie moje przed Ciebie, Boże, wedle słowa Twojego oświeć mnie. ",
            "Oby doszła modlitwa moja przed Ciebie, wedle słowa Twojego ocal mnie. ",
            "Wylewać będą usta moje chwałę, gdy mnie nauczysz ustaw Twoich. ",
            "Śpiewa język mój słowo Twoje, bo wszystkie przykazania Twoje sprawiedliwe. ",
            "Niech będzie ręka Twoja ku pomocy mojéj, bo przepisy Twoje wybrałem. ",
            "Tęsknię do pomocy Twojéj, Boże, a nauka Twoja rozkoszą moją. ",
            "Niech żyje dusza moja, aby Cię sławiła, a wyroki Twoje wspomogą mnie. ",
            "Tułam się jak owca zbłąkana, odszukaj sługi Twojego, bo przykazań Twoich nie zapomniałem. "
        ],
        [
            "Pieśń pielgrzymia. Do Boga w niedoli mojéj wołałem, a wysłuchał mnie. ",
            "Boże, ocal duszę moję od ust kłamliwych, od języka podstępnego. ",
            "Cóż ci da, i co przysporzy ci, języku podstępny? ",
            "Jako strzały bohatera wyostrzone, i jako węgle jałowcu. ",
            "Biada mi, żem zamieszkał w Meszech, żem przebywał w namiotach Kedaru. ",
            "Długo przebywała dusza moja razem z wrogiem pokoju. ",
            "Ja za pokojem, ale cokolwiekbym mówił, oni za wojną. "
        ],
        [
            "Pieśń Pielgrzymia. Wznoszę oczy moje ku górom skąd nadejdzie pomoc moja, ",
            "Pomoc moja od Boga, stwórcy nieba i ziemi? ",
            "Nie da zachwiać się nodze twojéj, nie drżémie stróż twój. ",
            "Oto nie drżémie, nie śpi stróż Izraela. ",
            "Bóg stróżem twoim, Bóg cieniem twoim, po prawicy twojéj. ",
            "Dniem słońce nie porazi cię, ani księżyc nocą. ",
            "Bóg ustrzeże cię od wszelkiego zła, ustrzeże duszę twoję. ",
            "Bóg ustrzeże wyjście twoje i wejście twoje odtąd i na wieki. "
        ],
        [
            "Pieśń pielgrzymia Dawida. - Rad byłem mówiącym mi: do domu Bożego pójdziemy. ",
            "Stanęły nogi nasze w bramach twoich Jerozolimo. ",
            "Jerozolimo zbudowana jak miasto, które się zwarło w sobie. ",
            "Dokąd ciągnęły pokolenia, pokolenia Pana, obyczajem Izraela, by sławić imię Boga. ",
            "Gdzie zasiadali na krzesłach sądu, na krzesłach domu Dawida. ",
            "Módlcie się o pokój Jerozolimy; oby się powodziło przyjaciołom twoim. ",
            "Niech będzie pokój w twierdzy twojéj, cisza w zamkach twoich. ",
            "Dla braci i towarzyszy moich wypowiadam pokój tobie. ",
            "Dla domu Boga, Pana naszego, uproszę szczęście dla ciebie. "
        ],
        [
            "Pieśń Pielgrzymia. Do Ciebie wznoszę oczy moje, Panujący w niebiosach. ",
            "Oto jako oczy sług na rękę panów swoich, jak oczy służebnicy na rękę pani swojéj, tak oczy nasze ku Bogu, Panu naszemu, aż zmiłuje się nad nami. ",
            "Zmiłuj się nad nami Boże, zmiłuj nad nami, bośmy nader przesyceni wzgardą. ",
            "Nad miarę nasyciła się dusza nasza urąganiem hardych, wzgardą wyniosłych. "
        ],
        [
            "Pieśń pielgrzymia Dawida. Gdyby nie Bóg, który był z nami, niechaj że powié Izrael. ",
            "Gdyby nie Bóg, który był z nami, gdy powstali na nas ludzie. ",
            "Wtedyby żywcem pochłonęli nas, gdy wspłonął gniew ich na nas. ",
            "Wtedyby wody zalały nas, strumień wezbrał by ponad duszę naszą. ",
            "Wtedy wezbrały by ponad duszę naszą wody burzliwe. ",
            "Błogosławiony Bóg, który nie podał nas na łup zębom ich. ",
            "Dusza nasza jak ptak uszła z sideł ptaszników; sidła się porwały, a myśmy uszli. ",
            "Pomoc nasza w imieniu Boga, stwórcy nieba i ziemi. "
        ],
        [
            "Pieśń pielgrzymia. Ufający Bogu są jako góra Cyon niewzruszona, wiecznotrwała. ",
            "Jerozolima, góry w około niéj, a Bóg w około ludu swego, odtąd i na wieki. ",
            "Bo nie spocznie berło niegodziwości na udziale cnotliwych, by nie wyciągali cnotliwi ku nieprawości rąk swoich. ",
            "Poszczęść Boże dobrym i prawym w sercach swoich. ",
            "A którzy zbaczają na manowce ich, oby zagubił ich Bóg wraz ze złoczyńcami; pokój Izraelowi. "
        ],
        [
            "Pieśń pielgrzymia. Gdy wrócił Bóg wygnańców Cyonu, byliśmy jak senni. ",
            "Wtedy napełniły się weselem usta nasze, a język nasz śpiewem, wtedy mawiano między ludami, wielkich rzeczy Bóg dokonał z nimi. ",
            "Wielkich rzeczy Bóg dokonał z nami; byliśmy rozradowani. ",
            "Powróć Boże wygnańców naszych, jak strumienie na spiekłą ziemię. ",
            "Zasiewający we łzach, w radości żąć będą. ",
            "Iść idzie płacząc, niosąc garść zasiewu, wracać wraca ze śpiewem, niosąc snopy swoje. "
        ],
        [
            "Pieśń pielgrzymia Salomona. - Jeżeli Bóg nie buduje domu, napróżno trudzą się budowniczowie nim; jeżeli Bóg nie strzeże grodu, napróżno czuwa straż. ",
            "Na marne wam, którzy wcześnie wstajecie, dopóźna przesiadujecie, pożywający chléb znoju; to samo daje ulubieńcowi Swemu przez sen. ",
            "Oto darem Boga dzieci, nagrodą płód żywota. ",
            "Jak strzały w ręku bohatera, tak dzieci młodości. ",
            "Szczęsny mąż, który napełnił swój kołczan niemi; nie powstydzą się, gdy się rozprawią z nieprzyjacielem w bramie. "
        ],
        [
            "Pieśń pielgrzymia. Szczęsny każdy bogobojny, który postępuje drogami Jego. ",
            "Pracę rąk twoich gdy pożywasz, szczęśliwy jesteś i błogo ci. ",
            "Żona twoja jak winorośl bujna w obrębie domu twojego, syny twoje jak rószczki oliwne dokoła stołu twego. ",
            "Oto że tak błogosławiony mąż bogobojny. ",
            "Niech błogosławi ci Bóg z Cyonu, obyś oglądał szczęście Jerozolimy po wszystkie dni życia twojego. ",
            "Obyś oglądał dzieci dzieci twoich, pokój w Izraelu. "
        ],
        [
            "Pieśń pielgrzymia. Wielce gnębili mnie od młodości mojéj; niech rzecze Izrael. ",
            "Wielce gnębili mnie od młodości mojéj, lecz nie zmogli mnie. ",
            "Po grzbiecie moim orali oracze, wydłużali bruzdy swoje. ",
            "Bóg sprawiedliwy rozciął więzy niegodziwych. ",
            "Zawstydzą się i pierzchną wszystkie wrogi Cyonu. ",
            "Będą jak porost dachów, który zanim odrośnie, zasycha. ",
            "Którym nie napełnia garści swojéj żeniec, ani poły swojéj wiążący snopy. ",
            "A nie mówią przechodnie: \"błogosławieństwo Boga z wami, błogosławim was w imię Boże\". "
        ],
        [
            "Pieśń pielgrzymia. Z głębin wzywam Cię Boże. ",
            "Panie wysłuchaj głos mój, oby były uszy Twoje skłonne na głos błagania mojego. ",
            "Jeżeli winy zapamiętasz Boże, Panie, któż się ostoi? ",
            "Ale u Ciebie przebaczenie, by się Ciebie obawiano. ",
            "Ufam Bogu, ufa dusza moja, a słowa Jego wyglądam. ",
            "Dusza moja Boga wygląda bardziéj niż warta poranku, niż warta poranku. ",
            "Wyglądaj Izraelu Boga, bo u Boga łaska i wielkie u Niego wyzwolenie. ",
            "A On wyzwoli Izrael ze wszystkich win jego. "
        ],
        [
            "Pieśń pielgrzymia Dawida. - Boże nie wynosiło się serce moje, i nie wywyższały oczy moje, i nie marzyłem o rzeczach wyższych i niedościgłych dla mnie. ",
            "Czyliż nie koiłem i nie uciszałem duszy mojéj jak niemowlę przy matce swojéj, jak niemowlę we mnie dusza moja. ",
            "Wyglądaj Izraelu Boga oddziś i na wieki. "
        ],
        [
            "Pieśń pielgrzymia. Pomnij Boże Dawidowi wszystkie cierpienia jego. ",
            "Jak przysiągł Bogu, ślubował Mocarzowi Jakóba. ",
            "Nie wnijdę do sieni domu mojego, nie wstąpię na posłanie łoża mojego. ",
            "Nie użyczę snu oczom moim a powiekom moim drżémania. ",
            "Póki nie znajdę miejsca dla Boga, siedziby dla Mocarza Jakóbowego. ",
            "Oto słyszeliśmy o niéj w Efrata, znaleźliśmy ją na błoniach Jaar. ",
            "Wnijdźmyż do przybytków Jego, ukorzmy się u podnóżka stóp Jego. ",
            "Zstąp Boże do miejsca spoczynku Twego, Ty i arka Majestatu Twego. ",
            "Kapłani Twoi obloką się cnotą, a pobożni Twoi się uradują. ",
            "Gwoli Dawidowi słudze Twojemu, nie odtrącaj oblicza pomazańca Twego. ",
            "Zaprzysiągł Bóg Dawidowi w prawdzie, nie cofnie się od niéj; z płodu żywota twego wyniosę na tron twój. ",
            "Jeżeli przestrzegać będą synowie twoi przymierza Mojego i świadectwa tego, którego ich nauczam, i synowie ich na wieki zasiadać będą na tronie twoim. ",
            "Albowiem wybrał Bóg Cyon, upodobał sobie na siedzibę Swoję. ",
            "To spoczynek Mój na wieki, tu zasiądę, bo upodobałem go Sobie. ",
            "Płodom jego pobłogosławię, biednych jego nasycę chlebem. ",
            "I kapłanów jego oblokę pomocą, a pobożni jego radować się będą. ",
            "Tam dam wzrosnąć potędze Dawida, przygotuję pochodnię pomazańcowi Mojemu. ",
            "Wrogi jego okryję sromotą, a na nim błyszczeć będzie korona jego. "
        ],
        [
            "Pieśń pielgrzymia Dawida. O jak pięknie i wdzięcznie, gdy przebywają bracia zgodnie. ",
            "Jak oléj przedni na głowie, spływający na brodę, na brodę Aarona, spływający na kraj szat jego. ",
            "Jak rosa Hermonu, spadająca na góry Cyonu; bo tam ustanawia Bóg błogosławieństwo i życie na wieki. "
        ],
        [
            "Pieśń pielgrzymia. Otóż wysławiajcie Boga, wszyscy słudzy Boga, stawający w domu Bożym po nocach. ",
            "Wznieście ręce wasze ku świątyni, i sławcie Boga. ",
            "Niech pobłogosławi ci Bóg z Cyonu, Twórca nieba i ziemi. "
        ],
        [
            "Halleluja. Chwalcie imię Boga, chwalcie słudzy Boga. ",
            "Którzy stoicie w domu Bożym, w przedsieniach domu Pana naszego. ",
            "Halleluja, bo dobrym Bóg, śpiewajcie imieniu Jego, bo miłe ono. ",
            "Bo Jakóba wybrał sobie Pan, Izraela na własność Swą. ",
            "Zaiste wiem ja, że wielkim Bóg, a Pan nasz nadewszystkie Bogi. ",
            "Wszystko co pożąda Bóg, czyni na niebie i na ziemi, w morzach i we wszystkich głębinach. ",
            "Wznosi obłoki z krańca ziemi, błyskawice dla deszczu tworzy, wywodzi wiatr ze skarbnic Swoich. ",
            "Który poraził pierworodne w Micraim, od człowieka do bydlęcia. ",
            "Zesłał zjawiska i cuda wpośród ciebie Micraim, na Faraona i na wszystkie sługi jego. ",
            "Który poraził ludy mnogie, i pobił królów potężnych. ",
            "Sychona króla Amorei, i Oga króla Baszanu, i wszystkie królestwa Kanaanu. ",
            "I oddał kraj ich na dziedzictwo, na dziedzictwo Izraelowi, ludowi Swojemu. ",
            "Boże, imię Twe na wieki; Boże, pamięć Twoja od pokolenia do pokolenia. ",
            "Bo sprawiedliwość wymierza Bóg narodowi Swojemu, a nad sługami Swojemi lituje się. ",
            "Posągi pogan srebro i złoto, dzieła rąk ludzkich. ",
            "Usta mają a nie mówią, oczy mają a nie widzą. ",
            "Uszy mają a nie słyszą, niema też tchu w ustach ich. ",
            "Jak one niech będą twórcy ich, każdy który zaufał im. ",
            "Domu Izraela, sławcie Boga, bogobojni, sławcie Boga. ",
            "Domu Lewi, sławcie Boga, bogobojni, sławcie Boga. ",
            "Sławionym niech będzie Bóg z Cyonu, przebywający w Jerozolimie. Halleluja. "
        ],
        [
            "Chwalcie Boga bo dobry, bo na wieki łaska Jego. ",
            "Chwalcie Boga nad Bogi; bo na wieki łaska Jego. ",
            "Chwalcie Pana nad Pany; bo na wieki łaska Jego. ",
            "Co zdziałał cuda wielkie sam; bo na wieki łaska Jego. ",
            "Co stworzył nieba w mądrości; bo na wieki łaska Jego. ",
            "Co rozpostarł ziemię na wodach; bo na wieki łaska Jego. ",
            "Co stworzył światła wielkie; bo na wieki łaska Jego. ",
            "Słońce, aby panowało we dnie; bo na wieki łaska Jego. ",
            "Księżyc i gwiazdy, aby panowały w nocy; bo na wieki łaska Jego. ",
            "Co poraził Micraim w pierworodnych jego; bo na wieki łaska Jego. ",
            "I wywiódł Izrael z pośród nich; bo na wieki łaska Jego. ",
            "Ręką potężną i ramieniem podniesioném; bo na wieki łaska Jego. ",
            "Co rozdzielił morze sitowia na części; bo na wieki łaska Jego. ",
            "I przeprowadził Izrael wskróś niego; bo na wieki łaska Jego. ",
            "I pogrążył Faraona i wojsko jego w morzu sitowia; bo na wieki łaska Jego. ",
            "Co prowadził lud Swój po puszczy; bo na wieki łaska Jego. ",
            "Co poraził królów wielkich; bo na wieki łaska Jego. ",
            "I pobił królów potężnych; bo na wieki łaska Jego. ",
            "Sychona króla Amorei; bo na wieki łaska Jego. ",
            "I Oga króla Baszanu; bo na wieki łaska Jego. ",
            "I oddał kraj ich na dziedzictwo; bo na wieki łaska Jego. ",
            "Na dziedzictwo Izraelowi słudze Swojemu; bo na wieki łaska Jego. ",
            "Co w poniżeniu naszém pomnił o nas; bo na wieki łaska Jego. ",
            "I wydarł nas od ciemięzców naszych; bo na wieki łaska Jego. ",
            "Daje chléb wszelkiemu ciału; bo na wieki łaska Jego. ",
            "Chwalcie Pana niebios; bo na wieki łaska Jego. "
        ],
        [
            "Nad rzekami Babilonu, tam siedzieliśmy i płakali wspominając Cyon. ",
            "Na wierzbach tam zawieszaliśmy lutnie nasze. ",
            "Tam to domagali się od nas zaborcy nasi słów pieśni, a gnębiciele nasi radości. Zaśpiewajcie nam z pieśni Cyonu. ",
            "Jak śpiewać nam pieśń Bożą na ziemi obcéj? ",
            "Jeżeli zapomnę cię Jerozolimo, niech zdrętwieje prawica moja. ",
            "Niech przylgnie język mój do podniebienia mojego, jeżelibym nie pamiętał ciebie, jeślibym nie stawił Jerozolimy na przedzie radości mojéj. ",
            "Pamiętaj, Boże, synom Edomu dzień Jerozolimy, którzy wołali: burzcie, burzcie aż do podwalin jéj. ",
            "Córo Babilonu spustoszona, szczęsny kto odpłaci tobie przysługę, którąś przysłużyła się nam. ",
            "Szczęsny kto pochwyci i roztrąci dzieci twe o skałę. "
        ],
        [
            "Dawida pieśń. Sławię cię z całego serca, wobec bóztw śpiewam Ci. ",
            "Korzę się przed przybytkiem Twoim świętym, wysławiam imię Twoje, za łaskę Twoję, za prawdę Twoję; boś wyniósł nad wszystko imię Twoje, słowo Twoje. ",
            "W dzień, kiedym Cię wzywał, wysłuchałeś mnie, pokrzepiłeś mnie, a w mojéj duszy, moc. ",
            "Hołdować Ci będą, Boże, wszyscy królowie ziemi, bo usłyszeli wyroki ust Twoich. ",
            "I śpiewać będą o drogach Bożych, jak wielkim majestat Boga. ",
            "Bo wysoko Bóg, a na poniżonych baczy, i wzniosłego zdaleka dojrzy. ",
            "Gdy chodzić będę pośród niedoli, dasz mi żyć, naprzekór wrogom moim podasz rękę Twoję, i wspomoże mnie prawica Twoja. ",
            "Bóg dokona dla mnie, Boże, łaska Twoja na wieki, dzieł rąk Twoich nie zaniechaj. "
        ],
        [
            "Przewodnikowi chóru. Dawida pieśń. Boże, Ty zbadałeś mnie i znasz. ",
            "Ty znasz spoczynek mój i wstawanie moje, wyrozumiewasz myśl moję zdaleka. ",
            "Chód mój i leżenie moje wyśledziłeś, a na wszystkie drogi moje baczysz. ",
            "Bo zanim wyraz na języku moim, już, Boże, znasz go cały. ",
            "Ze wszech stron opasałeś mnie, i położyłeś na mnie dłoń Twoję. ",
            "Niedościgłém dla mnie zrozumienie tego, tak wzniosłe, że nie podołam mu. ",
            "Dokąd ujdę przed duchem Twoim, i dokąd przed obliczem Twojém schronię się. ",
            "Gdybym się wzniósł ku niebu, tam Ty, i gdybym sobie usłał w otchłani, tuż jesteś. ",
            "Gdybym wziął skrzydła jutrzni, spoczął na krańcu morza. ",
            "Nawet tam ręka Twoja powiodłaby mnie, a ujęła prawica Twoja. ",
            "A gdybym rzekł: wszak ciemność mnie ukryje, a nocą stanie się światło wokoło mnie. ",
            "I ciemność nie zaciemnia przed Tobą, a noc jako dzień świeci; tak ciemność jak światło. ",
            "Boś Ty ukształtował wnętrzności moje, osnułeś mnie w żywocie matki mojéj. ",
            "Sławię Cię, bom dziwnie cudowny, cudowne twory Twoje, a dusza moja poznaje to dobrze. ",
            "Nie tajne było jestestwo moje przed Tobą, gdym się tworzył w tajni, wysnuwał w głębinach ziemskich. ",
            "Zaród mój widziały oczy Twoje, i w księdze Twojéj, gdzie wszystkie zapisane przeznaczenia przyszłe, i dla niego było jedno między niemi. ",
            "A mnie jak cenne były zamysły Twoje, Panie, jak potężną ich liczba. ",
            "Gdybym je liczył, nad piasek liczniejsze; powstałem i wciąż jestem z Tobą. ",
            "Gdybyś też zgładził, Panie, niegodziwego, a do mężów krwawych: wara odemnie. ",
            "Którzy Cię wzywają dla zbrodni, wzywają dla fałszu, wrogi Twoje. ",
            "Czyliż nienawidzących Cię, Boże, nie nienawidzę, i przeciwnikami Twoimi się nie brzydzę. ",
            "Całą nienawiścią nienawidzę ich, wrogami są mi. ",
            "Doświadcz mnie Panie, poznaj serce moje, wypróbuj mnie i poznaj myśli moje. ",
            "I patrz czy droga przekory we mnie, a prowadź mnie po drodze wieczności. "
        ],
        [
            "Przewodnikowi chóru. Pieśń Dawida. ",
            "Wybaw mnie Boże od człowieka złego, od męża bezprawia ochroń mnie. ",
            "Którzy zamyślają złe w sercu, co dzień wszczynają walki. ",
            "Ostrzą języki swoje jak wąż, jad żmii pod wargami ich. - Sela. ",
            "Uchowaj mnie, Boże, od rąk niegodziwca, od męża bezprawia ochroń mnie; którzy umyślili zachwiać kroki moje. ",
            "Ukryli dumni sidła na mnie i powrozy, rozciągnęli sieci nad ścieżką, zasadzki zastawili na mnie. - Sela. ",
            "Rzekłem do Boga: Panem moim Ty, wysłuchaj Boże, głos błagania mojego. ",
            "Boże, Panie, twierdzo pomocy mojéj, co osłaniasz głowę moję w dzień boju. ",
            "Nie spełniaj, Boże, życzeń niegodziwego, zamysłów jego nie urzeczywistniaj; niech nie tryumfują. - Sela. ",
            "Głowy ostępujących mnie, niecność warg ich, niech je pokryje. ",
            "Niech spadną na nich zarzewia, w ogień niech strąci ich, w przepaście, by nie powstali. ",
            "Oszczerca nie ostoi się na ziemi, mąż bezprawia, zło niech go ściga do upadku. ",
            "Wiem, że wymierzy Bóg sprawiedliwość biednemu, słuszność ubogim. ",
            "Zaprawdę, sprawiedliwi sławić będą imię Twoje, zasiędą prawi przed obliczem Twojém. "
        ],
        [
            "Pieśń Dawida. Boże, wzywam Cię, pospiesz do mnie, słuchaj głosu mojego, gdy wzywam Cię. ",
            "Niech stanie modlitwa moja za kadzidło przed obliczem Twojém, wzniesienie dłoni mojéj za obiatę wieczorną. ",
            "Zwróć Boże, uwagę na usta moje, baczność na poruszenie warg moich. ",
            "Nie skłaniaj serca mojego ku rzeczy złéj, bym popełniał czyny niegodziwe względem ludzi czyniących zło, abym nie zwalczał ulubieńców ich. ",
            "Niech porazi mnie sprawiedliwy, łaską to, niech mnie zgromi, - pomazaniec niechaj nie gubi głowy mojéj, bo jeszcze modlitwa moja pomimo krzywd ich. ",
            "Ustąpili u skały sędziowie ich, i usłuchali słów moich, bo były im miłe. ",
            "Jakby kto kopał i płużył w ziemi, tak rozrzucone są kości nasze nad skrajem przepaści. ",
            "Ale ku Tobie, Boże, Panie, oczy moje się wznoszą, Tobie ufam, nie zatracaj duszy mojéj. ",
            "Ustrzeż mnie od sideł, które zastawili na mnie, i od zasadzek złoczyńców. ",
            "Niech wpadną w sieci własne niegodziwi wraz, gdy ja je ominę. "
        ],
        [
            "Dumanie Dawida, gdy zostawał w jaskini; modlitwa. ",
            "Głosem moim do Boga wołam, głosem moim Boga błagam. ",
            "Wylewam przed Nim żal mój, niedolę moję przed Nim wypowiadam. ",
            "Gdy zwątpił we mnie duch mój, a Ty znasz ścieżkę moję, na drodze téj którą chodzę, ukryli sidła na mnie. ",
            "Spójrz na prawo i zobacz; niemasz, ktoby mnie znał, znikło schronienie dla mnie, nikt nie pyta o duszę moję. ",
            "Wołam do Ciebie, Boże, rzekłem: Tyś ucieczką moją, udziałem moim w krainie żywota. ",
            "Zważ na błaganie moje, bom biedny bardzo; ocal mnie od prześladowców moich, bo silniejsi odemnie. ",
            "Wywiedź z zamknięcia duszę moję, bym sławił imię Twoje; mną się uwieńczą cnotliwi, gdy zmiłujesz się nademną. "
        ],
        [
            "Pieśń Dawida. - Boże, wysłuchaj modlitwę moję, skłoń ucho ku błaganiu mojemu, w prawdzie Twojéj odpowiedz mi, w sprawiedliwości Twojéj. ",
            "Nie chodź na sąd ze sługą Twoim, bo nie usprawiedliwi się przed Tobą nikt żywy. ",
            "Bo ściga wróg duszę moję, przygniata do ziemi życie moje, wtrącił mnie w ciemnice, niby umarłych od wieku. ",
            "I zwątpił we mnie duch mój, we wnętrzu mojém osłupiało serce moje. ",
            "Wspominam dni dawne, rozważam wszystkie czyny Twoje, o dziele rąk Twoich rozpamiętywam. ",
            "Wyciągam ręce moje do Ciebie, dusza moja jako ziemia spragniona (zwraca się) ku Tobie. - Sela. ",
            "Pospiesz, wysłuchaj mnie Boże, zanika duch mój; nie ukrywaj oblicza Twojego przedemną, bom podobny do zstępujących do grobu. ",
            "Zwiastuj mi zawczasu łaskę Twoję, bom Tobie zaufał; oznajm mi drogę, którą mam iść, bo do Ciebie wznoszę duszę moję. ",
            "Ocal mnie od wrogów moich, Boże, do Ciebie się chronię. ",
            "Naucz mnie spełniać wolę Twoję, boś Ty Pan mój; duch Twój dobry niech mnie prowadzi po ziemi urównanéj. ",
            "Gwoli imieniu Twojemu, Boże, zachowasz mi życie; w sprawiedliwości Twojéj wywiedziesz z niedoli duszę moję. ",
            "I w łasce Twojéj wytracisz wrogi moje, zagubisz wszystkich ciemięzców duszy mojéj, bo jam sługa Twój. "
        ],
        [
            "Dawida pieśń. Błogosławiony Bóg, opoka moja, który wprawia ręce moje do walki, pierście moje do boju. ",
            "Dobroczyńca mój i warownia moja, obrona moja i zbawca mój, tarcza moja, i Nim się osłaniam; który poddał naród mój podemnie. ",
            "Boże, czemże człowiek, że baczysz nań, a syn człowieka, że go cenisz. ",
            "Człowiek do tchnienia podobny, dni jego jako cień przemijający. ",
            "Boże, skłoń niebiosa Twoje i zstąp, dotknij gór, a niech zadymią. ",
            "Zabłyśnij błyskawicą i rozprosz je, spuść strzały Twoje, a poraź je. ",
            "Spuść rękę Twą z wysokości, wybaw i ocal mnie z powodzi wielkich, z ręki synów obczyzny. ",
            "Których usta mówią fałsz, których prawica, prawicą zawodną. ",
            "Panie, pieśń nową zaśpiewam Ci, na lutni dziesięciostrunnéj zanucę Ci. ",
            "Który dajesz zwycięztwo królom, któryś wybawił Dawida, sługę Twego, od miecza srogiego. ",
            "Wybaw i ocal mnie z ręki synów obczyzny, których usta mówią fałsz, których prawica, prawicą zawodną. ",
            "Aby synowie nasi byli jako latorośle, pielęgnowane w młodości; nasze córki jako rzeźby wyciosane na przyczółku pałacu. ",
            "Nasze stodoły pełne, aby starczyły od zbioru do zbioru, trzody nasze w tysiącach i krociach na błoniach naszych. ",
            "Woły nasze objuczone, ani szkoda, ani strata, ani skarga na ulicach naszych. ",
            "Szczęsny naród, któremu się tak dzieje; szczęsny naród któremu Bóg Panem. "
        ],
        [
            "Hymn Dawida. Wynoszę Cię Panie mój, królu, błogosławię imię Twoje na wieki wieków. ",
            "Każdego dnia błogosławię Cię i wysławiam imię Twoje na wieki wieków. ",
            "Wielki Bóg i sławiony wielce, a wielkości Jego niema granic. ",
            "Pokolenie pokoleniu niech wychwala dzieła Twoje, i wszechmoc Twoję niech rozpowiadają. ",
            "Blask chwały majestatu Twojego, i sprawy cudów Twoich rozpamiętywam. ",
            "I potęgę wspaniałych czynów Twoich opiewać będą, a o wielkości Twojéj rozpowiem. ",
            "Sławę wielkiej dobroci Twojéj wygłoszą, a sprawiedliwość Twoję opiewać będą. ",
            "Litościwy i miłosierny Bóg, nieskory do gniewu i wielki łaską. ",
            "Dobry Bóg dla wszystkich, i miłosierdzie Jego nad wszystkiemi tworami Jego. ",
            "Sławią Cię, Boże, wszystkie twory Twoje, i cnotliwi Twoi błogosławią Cię. ",
            "Chwałę królestwa Twego opowiadają, a potęgę Twoję wygłaszają. ",
            "Aby zwiastować synom ludzkim Jego potęgę, i chwałę blasku Jego królestwa. ",
            "Królestwo Twoje królestwem wszech światów, a panowanie Twoje od pokolenia do pokolenia. ",
            "Wspiera Bóg wszystkich upadających, a podnosi wszystkich zgnębionych. ",
            "Oczy wszystkich Ciebie wyglądają, a Ty dajesz im pożywienie ich w swoim czasie. ",
            "Otwierasz rękę Twoję, i nasycasz wszystko co żyje do woli. ",
            "Sprawiedliwy Bóg na wszystkich drogach Swoich, i łaskawy we wszystkich czynach Swoich. ",
            "Blizki Bóg wszystkim, którzy Go wzywają, każdemu kto wzywa Go szczerze. ",
            "Życzenie bogobojnych Swoich spełnia, a wołania ich słucha, i pomaga im. ",
            "Strzeże Bóg wszystkich, którzy Go miłują, a wszystkich niegodziwych tępi. ",
            "Chwałę Boga niech głoszą usta moje, a niech błogosławi wszelkie ciało imię święte Jego na wieki wieków. "
        ],
        [
            "Halleluja. Chwal duszo moja Boga. ",
            "Chwalić będę Boga pókim żyw, wysławiać Go póki mnie stanie. ",
            "Nie polegajcie na możnych, na synu człowieka, u którego niema pomocy. ",
            "Ujdzie duch jego, wróci do prochu swojego; w on dzień znikną zamysły jego. ",
            "Szczęsny, czyją Pan Jakóba pomocą, czyja nadzieja w Bogu, Panu jego. ",
            "Który stworzył niebo i ziemię, morza i wszystko co w nich; strzegący prawdy na wieki. ",
            "Wymierza sprawiedliwość pokrzywdzonym, daje chléb łaknącym, Bóg, który oswobadza uwięzionych. ",
            "Bóg, który otwiera oczy ciemnych, Bóg, który podnosi poniżonych, Bóg, który miłuje prawych. ",
            "Bóg, obrońca przybyszów, sierotę i wdowę wspiera, a drogę niegodziwych gubi. ",
            "Króluje Bóg na wieki, Pan Twój, Cyonie, z pokolenia w pokolenie - Halleluja. "
        ],
        [
            "Chwalcie Pana, bo dobry, śpiewajcie Panu naszemu, bo miły, przystoi Mu chwała. ",
            "Buduje Jerozolimę Bóg, rozproszonych Izraela zgromadza. ",
            "Uzdrawia skruszone serca, i opatruje rany ich. ",
            "Oznacza liczbę gwiazdom, wszystkim imiona nadaje. ",
            "Wielki Pan nasz i wszechmocny, mądrości Jego bez liku. ",
            "Pokrzepia upokorzonych Bóg, poniża niegodziwych ku ziemi. ",
            "Zawtórujcie Bogu dziękczynieniem, zaśpiewajcie Panu naszemu na cytrze. ",
            "Który pokrywa niebo chmurami, przygotowuje dla ziemi deszcz, rozplenia po górach trawę. ",
            "Daje bydłu karm, rodowi kruka o co woła. ",
            "Nie siły konia pożąda, ani w biodrach męża ma upodobanie. ",
            "Upodobał Bóg czcicieli Swoich, którzy ufają miłosierdziu Jego. ",
            "Wysławiaj, Jerozolimo, Boga, chwal Pana twojego, Cyonie. ",
            "On utwierdza zawory bram twoich, błogosławi synom twoim w tobie. ",
            "Ustanawia w granicach twoich pokój, obfitością ziarna nasyca cię. ",
            "Zsyła słowo Swoje na ziemię, szybko mknie rozkaz Jego. ",
            "Spuszcza śnieg jak wełnę, szron jak popiół rozsypuje. ",
            "Rzuca lód Swój bryłami, przed mrozem Jego któż się ostoi. ",
            "Posyła słowo Swoje i roztapia je, wionie wiatrem Swoim, leją się wody. ",
            "Objawił słowo Swoje Jakóbowi, ustawy i prawa Swoje Izraelowi. ",
            "Nie uczynił tak wszystkim ludom, i praw nie poznały. - Halleluja. "
        ],
        [
            "Halleluja. Chwalcie Boga na niebiosach, chwalcie Go na wysokościach. ",
            "Chwalcie Go wszyscy posłannicy Jego, chwalcie Go wszystkie zastępy Jego. ",
            "Chwalcie Go słońce i księżycu, chwalcie Go wszystkie gwiazdy światła. ",
            "Chwalcie Go niebiosa niebios, i wody nad niebiosami. ",
            "Niechaj chwalą imię Boga, bo On rozkazał i stworzone są. ",
            "I ustanowił je na wieki wieków, prawo nadał i nie zmieni. ",
            "Chwalcie Boga na ziemi, cudotwory i wszystkie głębie. ",
            "Ogień i grad, śnieg i mgła, wicher gwałtowny, wykonawca Jego rozkazu. ",
            "Góry i wsze pagórki, drzewa owocowe, i wszystkie cedry. ",
            "Zwierzęta i wszelkie bydło, gady i ptactwo skrzydlate. ",
            "Królowie ziemi i wsze narody, książęta i wszyscy sędziowie ziemi. ",
            "Młodzieńcy i dziewice, starcy i młodzież. ",
            "Niech chwalą imię Boga, bo wzniosłém imię Jego jedynie; wspaniałość Jego nad ziemią i niebem. ",
            "Podniósł potęgę narodu Swego, sławę wszystkich cnotliwych Swoich, synów Izraela, ludu Mu blizkiego. - Halleluja. "
        ],
        [
            "Halleluja. Śpiewajcie Bogu pieśń nową, chwałę Jego w zgromadzeniu pobożnych. ",
            "Niech cieszy się Izrael Twórcą swoim, niech synowie Cyonu radują się królem swoim. ",
            "Niech chwalą imię Jego fletem, bębnem i cytrą niech grają Mu. ",
            "Bo upodobał Bóg lud Swój, uwieńcza pokornych wybawieniem. ",
            "Cieszą się pobożni sławą, śpiewają na swych łożach. ",
            "Chwała Pana w głosie ich, a miecz obosieczny w ręku ich. ",
            "Aby spełnić pomstę na poganach, karę na plemionach. ",
            "Aby wiązać królów ich pętami, a dostojników ich okowami żelaznemi. ",
            "Aby postąpić z nimi według prawa zapisanego; wspaniały On dla wszystkich cnotliwych Swoich. - Halleluja. "
        ],
        [
            "Halleluja. - Chwalcie Pana w świątyni Jego, chwalcie Go na przestworze potęgi Jego. ",
            "Chwalcie go we wszechmocy Jego, chwalcie Go wedle ogromu wielkości Jego. ",
            "Chwalcie Go głosem trąb, chwalcie Go na lutni i cytrze. ",
            "Chwalcie go bębnem i fletem, chwalcie Go na skrzypcach i piszczałkach. ",
            "Chwalcie Go na cymbałach głośnych, chwalcie Go na cymbałach brzmiących. ",
            "Wszelki duch niech chwali Pana. - Halleluja. "
        ]
    ],
    "sectionNames": [
        "Chapter",
        "Verse"
    ]
}