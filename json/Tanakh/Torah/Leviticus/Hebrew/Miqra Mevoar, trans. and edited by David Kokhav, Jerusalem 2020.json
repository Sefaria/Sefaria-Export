{
    "language": "he",
    "title": "Leviticus",
    "versionSource": "https://he.wikisource.org/wiki/%D7%9E%D7%A7%D7%A8%D7%90_%D7%9E%D7%91%D7%95%D7%90%D7%A8",
    "versionTitle": "Miqra Mevoar, trans. and edited by David Kokhav, Jerusalem 2020",
    "status": "locked",
    "license": "PD",
    "digitizedBySefaria": true,
    "actualLanguage": "he",
    "languageFamilyName": "hebrew",
    "isSource": true,
    "isPrimary": true,
    "direction": "rtl",
    "heTitle": "ויקרא",
    "categories": [
        "Tanakh",
        "Torah"
    ],
    "text": [
        [
            "<b>פָּרָשַׁת הָעוֹלָה</b><br>ה' קָרָא לְמֹשֶׁה, וְדִבֵּר אֵלָיו מֵאוֹהֶל הַהִתְכַּנְּסוּת, וְאָמַר:\n",
            "דַּבֵּר אֶל בְּנֵי יִשְׂרָאֵל וְתֹאמַר לָהֶם: כְּשֶׁאָדָם מִכֶּם יַקְרִיב קָרְבָּן לַה' – תַּקְרִיבוּ אֶת קָרְבַּנְכֶם מֵהַבְּהֵמוֹת: מֵהַבָּקָר, וּמֵהַצֹּאן.\n",
            "אִם קָרְבָּנוֹ קָרְבַּן עוֹלָה מֵהַבָּקָר, יַקְרִיב זָכָר שָׁלֵם לְלֹא מוּם, וְיַגִּישׁ אוֹתוֹ אֶל מוּל פֶּתַח אוֹהֶל הַהִתְכַּנְּסוּת כְּדֵי שֶׁה' יִתְרַצֶּה לוֹ.\n",
            "הוּא יַשְׁעִין אֶת יָדָיו עַל רֹאשׁ הָעוֹלָה, וַה' יִתְרַצֶּה לוֹ וִיכַפֵּר עַל עֲווֹנוֹתָיו.\n",
            "הוּא יִשְׁחַט אֶת בֶּן הַבָּקָר לִפְנֵי ה', וְהַכֹּהֲנִים בְּנֵי אַהֲרֹן יַגִּישׁוּ אֶת הַדָּם וְיִזְרְקוּ אוֹתוֹ מִסָּבִיב עַל הַמִּזְבֵּחַ שֶׁמּוּל פֶּתַח אוֹהֶל הַהִתְכַּנְּסוּת.\n",
            "הוּא יַפְשִׁיט אֶת הָעוֹלָה מֵהָעוֹר, וִיחַלֵּק אוֹתָהּ לַחֲלָקִים.\n",
            "בְּנֵי אַהֲרֹן הַכֹּהֵן יָנִיחוּ אֵשׁ עַל הַמִּזְבֵּחַ וִיסַדְּרוּ עֵצִים עַל הָאֵשׁ.\n",
            "הַכֹּהֲנִים בְּנֵי אַהֲרֹן יְסַדְּרוּ אֶת הַחֲלָקִים – אֶת הָרֹאשׁ וְאֶת שׁוּמַן הַחֵלֶב, עַל הָעֵצִים שֶׁעַל הָאֵשׁ שֶׁעַל הַמִּזְבֵּחַ.\n",
            "וְאֶת מֵעָיו וְרַגְלָיו יִרְחַץ בְּמַיִם, וְהַכֹּהֵן יַקְטִיר אֶת הַכֹּל עַל הַמִּזְבֵּחַ, שֶׁיַּעֲלֶה בָּאֵשׁ לְנַחַת רוּחַ לַה'.\n",
            "וְאִם קָרְבָּנוֹ מֵהַצֹּאן – מֵהַכְּבָשִׂים אוֹ מֵהָעִזִּים לְעוֹלָה, יַקְרִיב זָכָר שָׁלֵם לְלֹא מוּם.\n",
            "הוּא יִשְׁחַט אוֹתוֹ בִּקְצֵה הַמִּזְבֵּחַ שֶׁלְּצַד צָפוֹן לִפְנֵי ה', וְהַכֹּהֲנִים בְּנֵי אַהֲרֹן יִזְרְקוּ אֶת דָּמוֹ עַל הַמִּזְבֵּחַ מִסָּבִיב.\n",
            "הוּא יְחַלֵּק אוֹתוֹ לַחֲלָקִים – אֶת רֹאשׁוֹ וְאֶת שׁוּמַן הַחֵלֶב שֶׁלּוֹ, וְהַכֹּהֵן יַעֲרוֹךְ אוֹתָם עַל הָעֵצִים שֶׁעַל הָאֵשׁ שֶׁעַל הַמִּזְבֵּחַ.\n",
            "וְאֶת הַמֵּעַיִם וְאֶת הָרַגְלַיִם יִרְחַץ בְּמַיִם, וְהַכֹּהֵן יַקְרִיב אֶת הַכֹּל וְיַקְטִיר עַל הַמִּזְבֵּחַ, קָרְבַּן עוֹלָה הוּא – עוֹלֶה בָּאֵשׁ לְנַחַת רוּחַ לַה'.\n",
            "וְאִם קָרְבָּנוֹ לַה' הוּא עוֹלָה מֵהָעוֹף – יַקְרִיב אֶת קָרְבָּנוֹ מֵהַתּוֹרִים אוֹ מִבְּנֵי הַיּוֹנָה.\n",
            "הַכֹּהֵן יַגִּישׁ אוֹתוֹ לַמִּזְבֵּחַ וְיַחֲתוֹךְ אֶת רֹאשׁוֹ בְּצִפּוֹרֶן הַבּוֹהֶן, וְיַקְטִיר עַל הַמִּזְבֵּחַ, וְדָמוֹ יִסָּחֵט עַל קִיר הַמִּזְבֵּחַ.\n",
            "הוּא יָסִיר אֶת הַזֶּפֶק שֶׁלּוֹ עִם הַמֵּעַיִם שֶׁמְּלֵאִים בְּאוֹכֶל מְעֻכָּל, וְיַשְׁלִיךְ אוֹתָם קָרוֹב לַמִּזְבֵּחַ בְּצַד מִזְרַח – לִמְקוֹם הַשְׁלָכַת הָאֵפֶר.\n",
            "הוּא יִתְפּוֹס בִּכְנָפָיו וְיִקְרַע אוֹתוֹ אֲבָל לֹא יַפְרִיד לְגַמְרֵי, וְהַכֹּהֵן יַקְטִיר אוֹתוֹ עַל הַמִּזְבֵּחַ עַל הָעֵצִים שֶׁעַל הָאֵשׁ, קָרְבַּן עוֹלָה הוּא – עוֹלֶה בָּאֵשׁ לְנַחַת רוּחַ לַה'.\n"
        ],
        [
            "<b>פָּרָשַׁת הַמִּנְחָה</b><br>וּכְשֶׁאָדָם יַקְרִיב קָרְבַּן מִנְחָה לַה' – קָרְבָּנוֹ יִהְיֶה סוֹלֶת, הוּא יִצוֹק עָלֶיהָ שֶׁמֶן וְיָשִׂים עָלֶיהָ לְבוֹנָה.\n",
            "הוּא יָבִיא אוֹתָהּ לַכֹּהֲנִים בְּנֵי אַהֲרֹן, וְהַכֹּהֵן יִקַּח מִשָּׁם חוֹפֶן מָלֵא מֵהַסּוֹלֶת וּמֵהַשֶּׁמֶן שֶׁלָּהּ בְּנוֹסַף עַל כָּל הַלְּבוֹנָה שֶׁלָּהּ, וְיַקְטִיר עַל הַמִּזְבֵּחַ אֶת הַחוֹפֶן הַזֶּה שֶׁגּוֹרֵם לְהִזָּכֵר לִפְנֵי ה', כְּדֵי שֶׁיַּעֲלֶה בָּאֵשׁ וְיִגְרוֹם נַחַת רוּחַ לַה'.\n",
            "וּמַה שֶּׁנִּשְׁאַר מֵהַמִּנְחָה יִנָּתֵן לְאַהֲרֹן וּלְבָנָיו – קוֹדֶשׁ קָדָשִׁים מִקָּרְבְּנוֹת ה'.\n",
            "וּכְשֶׁתַּקְרִיב קָרְבַּן מִנְחָה מַאֲפֵה תַּנּוּר – תָּבִיא חַלּוֹת שֶׁלֹּא הֶחְמִיצוּ עֲשׂוּיוֹת מִסּוֹלֶת וּמְעֻרְבָּבוֹת בְּשֶׁמֶן, וּפִתּוֹת דַּקּוֹת שֶׁלֹּא הֶחְמִיצוּ מְרוּחוֹת בְּשֶׁמֶן.\n",
            "וְאִם קָרְבָּנְךָ מִנְחָה עַל מַחֲבַת שְׁטוּחָה, הִיא תִּהְיֶה מִסּוֹלֶת שֶׁלֹּא הֶחְמִיצָה מְעֻרְבֶּבֶת בְּשֶׁמֶן.\n",
            "חֲתוֹךְ אוֹתָהּ לַחֲתִיכוֹת קְטַנּוֹת וּשְׁפוֹךְ עָלֶיהָ שֶׁמֶן, הִיא מִנְחָה.\n",
            "וְאִם קָרְבָּנְךָ מִנְחָה מְטֻגֶּנֶת בְּמַחֲבַת עֲמוּקָה, הִיא תֵּעָשֶׂה מִסּוֹלֶת בְּשֶׁמֶן.\n",
            "תָּבִיא אֶת הַמִּנְחָה שֶׁתֵּעָשֶׂה בְּאַחַת מֵהָאֶפְשָׁרוּיוֹת הָאֵלֶּה לַה', הַמֵּבִיא יַגִּישׁ אוֹתָהּ לַכֹּהֵן שֶׁיַּגִּישׁ אוֹתָהּ לַמִּזְבֵּחַ.\n",
            "הַכֹּהֵן יָרִים מֵהַמִּנְחָה אֶת הַחוֹפֶן שֶׁגּוֹרֵם לְהִזָּכֵר לִפְנֵי ה', וְיַקְטִיר עַל הַמִּזְבֵּחַ, קָרְבָּן עוֹלֶה בָּאֵשׁ רֵיחַ לְנַחַת רוּחַ לַה'.\n",
            "וּמַה שֶּׁנִּשְׁאַר מֵהַמִּנְחָה יִנָּתֵן לְאַהֲרֹן וּלְבָנָיו, קוֹדֶשׁ קָדָשִׁים מִקָּרְבְּנוֹת ה'.\n",
            "כָּל הַמְּנָחוֹת שֶׁתַּקְרִיבוּ לַה' לֹא יֵעָשׂוּ חָמֵץ, כִּי שׁוּם בָּצֵק תּוֹפֵחַ שֶׁמַּתְפִּיחַ בָּצֵק אַחֵר אוֹ דְּבַשׁ אָסוּר לָכֶם לְהַקְטִיר בָּאֵשׁ לַה'.\n",
            "רַק לְקָרְבַּן רֵאשִׁית הַתְּבוּאָה שֶׁמַּקְרִיבִים בְּחַג הַשָּׁבוּעוֹת תַּקְרִיבוּ חָמֵץ וּדְבַשׁ לַה', וְגַם אָז לֹא יַעֲלוּ אוֹתָם לַמִּזְבֵּחַ לְנַחַת רוּחַ.\n",
            "וְתָשִׂים מֶלַח עַל כָּל קָרְבְּנוֹת הַמִּנְחָה שֶׁתַּקְרִיב, וְלֹא תְּבַטֵּל מִמִּנְחָתְךָ אֶת הַמֶּלַח שֶׁמְּסַמֵּל בַּעֲמִידוּתוֹ אֶת נִצְחִיּוּת הַבְּרִית עִם אֱלֹהֶיךָ – עַל כָּל קָרְבְּנוֹתֶיךָ תַּקְרִיב מֶלַח.\n",
            "וְכַאֲשֶׁר תַּקְרִיב מִנְחַת בִּכּוּרִים לַה' – לְמָחֳרַת הַפֶּסַח, תַּקְרִיב אֶת מִנְחַת הַבִּכּוּרִים שֶׁלְּךָ גְּרִיסִים רַכִּים מִתְּבוּאָה צְעִירָה קְלוּיָה בָּאֵשׁ.\n",
            "תָּשִׂים עָלֶיהָ שֶׁמֶן וְתָשִׂים עָלֶיהָ לְבוֹנָה – הִיא מִנְחָה.\n",
            "וְהַכֹּהֵן יַקְטִיר מֵהַגְּרִיסִים וּמֵהַשֶּׁמֶן שֶׁלָּהּ אֶת הַחוֹפֶן שֶׁגּוֹרֵם לְהִזָּכֵר לִפְנֵי ה', בְּנוֹסַף לְכָל הַלְּבוֹנָה שֶׁלָּהּ, קָרְבָּן עוֹלֶה בָּאֵשׁ לַה'.\n"
        ],
        [
            "<b>פָּרָשַׁת הַשְּׁלָמִים</b><br>וְאִם קָרְבָּנוֹ זֶבַח שְׁלָמִים: אִם הוּא מַקְרִיב מֵהַבָּקָר בֵּין זָכָר בֵּין נְקֵבָה – יַקְרִיב אוֹתוֹ לִפְנֵי ה' שָׁלֵם לְלֹא מוּם.\n",
            "הוּא יַשְׁעִין אֶת יָדָיו עַל רֹאשׁ קָרְבָּנוֹ וְיִשְׁחַט אוֹתוֹ מוּל פֶּתַח אוֹהֶל הַהִתְכַּנְּסוּת, וְהַכֹּהֲנִים בְּנֵי אַהֲרֹן יִזְרְקוּ אֶת הַדָּם עַל הַמִּזְבֵּחַ מִסָּבִיב.\n",
            "הוּא יַקְרִיב מִזֶּבַח הַשְּׁלָמִים לָאֵשׁ לַה' – אֶת הַחֵלֶב שֶׁמְּכַסֶּה אֶת הַמֵּעַיִם וְאֶת כָּל הַחֵלֶב שֶׁעַל הַמֵּעַיִם.\n",
            "וְאֶת שְׁתֵּי הַכְּלָיוֹת וְאֶת הַחֵלֶב שֶׁעֲלֵיהֶן וְעַל הַמָּתְנַיִם, וְאֶת הַתּוֹסֶפֶת שֶׁעַל הַכָּבֵד שֶׁיָּסִיר אוֹתָהּ עִם הַכְּלָיוֹת.\n",
            "בְּנֵי אַהֲרֹן יַקְטִירוּ אוֹתָם עַל הַמִּזְבֵּחַ, עַל הָעוֹלָה שֶׁעַל הָעֵצִים שֶׁעַל הָאֵשׁ, קָרְבָּן עוֹלֶה בָּאֵשׁ לְנַחַת רוּחַ לַה'.\n",
            "וְאִם קָרְבָּנוֹ לַה' לְזֶבַח שְׁלָמִים מֵהַצֹּאן – יַקְרִיב אוֹתוֹ זָכָר אוֹ נְקֵבָה שָׁלֵם לְלֹא מוּם.\n",
            "אִם הוּא מַקְרִיב כֶּבֶשׂ לְקָרְבָּנוֹ – יַקְרִיב אוֹתוֹ לִפְנֵי ה'.\n",
            "וְיַשְׁעִין אֶת יָדָיו עַל רֹאשׁ קָרְבָּנוֹ וְיִשְׁחַט אוֹתוֹ לִפְנֵי אוֹהֶל הַהִתְכַּנְּסוּת, וּבְנֵי אַהֲרֹן יִזְרְקוּ אֶת דָּמוֹ עַל הַמִּזְבֵּחַ מִסָּבִיב.\n",
            "הוּא יַקְרִיב מִזֶּבַח הַשְּׁלָמִים קָרְבָּן עוֹלֶה בָּאֵשׁ לַה' – אֶת שׁוּמַן הַזָּנָב שֶׁיּוּסַר בִּשְׁלֵמוּת מִמּוּל עֶצֶם הַזָּנָב, וְאֶת הַחֵלֶב שֶׁמְּכַסֶּה אֶת הַמֵּעַיִם וְאֶת כָּל הַחֵלֶב שֶׁעַל הַמֵּעַיִם.\n",
            "וְאֶת שְׁתֵּי הַכְּלָיוֹת וְאֶת הַחֵלֶב שֶׁעֲלֵיהֶן וְעַל הַמָּתְנַיִם, וְאֶת הַתּוֹסֶפֶת שֶׁעַל הַכָּבֵד שֶׁיָּסִיר אוֹתָהּ עִם הַכְּלָיוֹת.\n",
            "הַכֹּהֵן יַקְטִיר אוֹתוֹ עַל הַמִּזְבֵּחַ, מַאֲכָל לָאֵשׁ – לַה'.\n",
            "וְאִם קָרְבָּנוֹ עֵז – יַקְרִיב אוֹתוֹ לִפְנֵי ה'.\n",
            "וְיַשְׁעִין אֶת יָדָיו עַל רֹאשׁוֹ וְיִשְׁחַט אוֹתוֹ לִפְנֵי אוֹהֶל הַהִתְכַּנְּסוּת, וּבְנֵי אַהֲרֹן יִזְרְקוּ אֶת דָּמוֹ עַל הַמִּזְבֵּחַ מִסָּבִיב.\n",
            "וְיַקְרִיב מִמֶּנּוּ אֶת קָרְבָּנוֹ לָאֵשׁ לַה', אֶת הַחֵלֶב שֶׁמְּכַסֶּה אֶת הַמֵּעַיִם וְאֶת כָּל הַחֵלֶב שֶׁעַל הַמֵּעַיִם.\n",
            "וְאֶת שְׁתֵּי הַכְּלָיוֹת וְאֶת הַחֵלֶב שֶׁעֲלֵיהֶן וְעַל הַמָּתְנַיִם, וְאֶת הַתּוֹסֶפֶת שֶׁעַל הַכָּבֵד שֶׁיָּסִיר אוֹתָהּ עִם הַכְּלָיוֹת.\n",
            "הַכֹּהֵן יַקְטִיר אוֹתָם עַל הַמִּזְבֵּחַ, כָּל חֵלֶב הוּא מַאֲכָל לָאֵשׁ לְנַחַת רוּחַ לַה'.\n",
            "חוֹק לְעוֹלָם לְדוֹרוֹת בְּכָל מְקוֹמוֹת מְגוּרֵיכֶם, אַל תֹּאכְלוּ שׁוּם חֵלֶב וְשׁוּם דָּם.\n"
        ],
        [
            "<b>פָּרָשַׁת חַטַּאת הַכֹּהֵן הַמָּשִׁיחַ</b><br>ה' דִּבֵּר אֶל מֹשֶׁה וְאָמַר:\n",
            "דַּבֵּר אֶל בְּנֵי יִשְׂרָאֵל וְתֹאמַר: אִם אָדָם יֶחֱטָא בִּשְׁגָגָה וְיַעֲבוֹר עַל אַחַת מִכָּל מִצְווֹת ה' שֶׁאָסוּר לַעֲשׂוֹתָן –\n",
            "אִם הַכֹּהֵן הַגָּדוֹל יֶחֱטָא וְיִגְרוֹם אַשְׁמָה לָעָם, הוּא יַקְרִיב לַה' עַל חֶטְאוֹ שֶׁחָטָא פַּר שָׁלֵם לְלֹא מוּם לְקָרְבַּן חַטָּאת.\n",
            "הוּא יָבִיא אֶת הַפָּר לִפְנֵי ה' אֶל מוּל פֶּתַח אוֹהֶל הַהִתְכַּנְּסוּת, וְיַשְׁעִין אֶת יָדָיו עַל רֹאשׁ הַפָּר וְיִשְׁחַט אֶת הַפָּר לִפְנֵי ה'.\n",
            "הַכֹּהֵן הַגָּדוֹל יִקַּח מִדַּם הַפָּר וְיָבִיא אוֹתוֹ לְאוֹהֶל הַהִתְכַּנְּסוּת.\n",
            "הַכֹּהֵן יַטְבִּיל אֶת אֶצְבָּעוֹ בַּדָּם וְיַזֶּה מֵהַדָּם שֶׁבַע פְּעָמִים לִפְנֵי ה' לְעֵבֶר הַפָּרוֹכֶת שֶׁלִּפְנֵי הַקּוֹדֶשׁ.\n",
            "הַכֹּהֵן יָשִׂים מֵהַדָּם עַל קַרְנוֹת מִזְבַּח קְטוֹרֶת הַבְּשָׂמִים שֶׁלִּפְנֵי ה' בְּאוֹהֶל הַהִתְכַּנְּסוּת, וְאֶת כָּל שְׁאָר דַּם הַפָּר הוּא יִשְׁפּוֹךְ עַל יְסוֹד מִזְבַּח הָעוֹלָה שֶׁמּוּל פֶּתַח אוֹהֶל הַהִתְכַּנְּסוּת.\n",
            "וְיַפְרִישׁ מִמֶּנּוּ אֶת כָּל חֵלֶב פַּר הַחַטָּאת – אֶת הַחֵלֶב שֶׁמְּכַסֶּה עַל הַמֵּעַיִם וְאֶת כָּל הַחֵלֶב שֶׁעַל הַמֵּעַיִם.\n",
            "וְאֶת שְׁתֵּי הַכְּלָיוֹת וְאֶת הַחֵלֶב שֶׁעֲלֵיהֶן וְעַל הַמָּתְנַיִם, וְאֶת הַתּוֹסֶפֶת שֶׁעַל הַכָּבֵד שֶׁיָּסִיר אוֹתָהּ עִם הַכְּלָיוֹת.\n",
            "כְּמוֹ שֶׁמֻּפְרָשׁ מִשּׁוֹר זֶבַח הַשְּׁלָמִים, הַכֹּהֵן יַקְטִיר אוֹתָם עַל מִזְבַּח הָעוֹלָה.\n",
            "וְאֶת עוֹר הַפָּר וְאֶת כָּל בְּשָׂרוֹ עִם רֹאשׁוֹ וְעִם רַגְלָיו וּמֵעָיו, וְהָאוֹכֶל הַמְּעֻכָּל שֶׁבּוֹ.\n",
            "– אֶת כָּל הַפָּר יוֹצִיא אֶל מִחוּץ לַמַּחֲנֶה לְמָקוֹם טָהוֹר – לִמְקוֹם שְׁפִיכַת הָאֵפֶר, וְיִשְׂרוֹף אוֹתוֹ עַל עֵצִים בָּאֵשׁ – הוּא יִשָּׂרֵף בַּמָּקוֹם שֶׁשּׁוֹפְכִים אֶת הָאֵפֶר.\n",
            "<b>פָּרָשַׁת חַטַּאת הַקָּהָל</b><br>וְאִם כָּל קְהַל יִשְׂרָאֵל יִטְעוּ כִּי מַנְהִיגֵי הַקָּהָל יִשְׁכְּחוּ דָּבָר, וְיַעַבְרוּ עַל אַחַת מִכָּל מִצְווֹת ה' שֶׁאָסוּר לַעֲשׂוֹתָן וְיִהְיוּ אֲשֵׁמִים,\n",
            "וְיִוָּדַע לָהֶם הַחֵטְא שֶׁחָטְאוּ וְהִתְחַיְּבוּ עָלָיו, הַקָּהָל יַקְרִיבוּ פַּר לְקָרְבַּן חַטָּאת וְיָבִיאוּ אוֹתוֹ אֶל לִפְנֵי אוֹהֶל הַהִתְכַּנְּסוּת.\n",
            "זִקְנֵי הַצִּבּוּר יַשְׁעִינוּ אֶת יְדֵיהֶם עַל רֹאשׁ הַפָּר לִפְנֵי ה', וְיִשְׁחֲטוּ אֶת הַפָּר לִפְנֵי ה'.\n",
            "הַכֹּהֵן הַגָּדוֹל יָבִיא מִדַּם הַפָּר לְאוֹהֶל הַהִתְכַּנְּסוּת.\n",
            "הַכֹּהֵן יַטְבִּיל אֶת אֶצְבָּעוֹ וְיִקַּח מֵהַדָּם, וְיַזֶּה שֶׁבַע פְּעָמִים לִפְנֵי ה' לְעֵבֶר הַפָּרוֹכֶת.\n",
            "הוּא יָשִׂים מֵהַדָּם עַל קַרְנוֹת הַמִּזְבֵּחַ שֶׁלִּפְנֵי ה' שֶׁבְּאוֹהֶל הַהִתְכַּנְּסוּת, וְאֶת כָּל שְׁאָר הַדָּם יִשְׁפּוֹךְ עַל יְסוֹד מִזְבַּח הָעוֹלָה שֶׁמּוּל פֶּתַח אוֹהֶל הַהִתְכַּנְּסוּת.\n",
            "וְאֶת כָּל חֶלְבּוֹ יַפְרִישׁ מִמֶּנּוּ וְיַקְטִיר אוֹתוֹ עַל הַמִּזְבֵּחַ.\n",
            "וְיַעֲשֶׂה לַפָּר כְּמוֹ שֶׁעָשָׂה לְפַר הַחַטָּאת – כָּךְ יַעֲשֶׂה לוֹ, וְהַכֹּהֵן יְכַפֵּר עַל הַקָּהָל וְיִסָּלַח לָהֶם.\n",
            "הוּא יוֹצִיא אֶת הַפָּר אֶל מִחוּץ לַמַּחֲנֶה וְיִשְׂרוֹף אוֹתוֹ כְּמוֹ שֶׁשָּׂרַף אֶת הַפָּר הָרִאשׁוֹן, זֶה קָרְבַּן הַחַטָּאת שֶׁל הַקָּהָל.\n",
            "<b>פָּרָשַׁת חַטַּאת הַנָּשִׂיא</b><br>כַּאֲשֶׁר נָשִׂיא יֶחֱטָא, וְיַעֲבוֹר בְּטָעוּת עַל אַחַת מִכָּל מִצְווֹת ה' אֱלֹהָיו שֶׁאָסוּר לַעֲשׂוֹת אוֹתָן וְיִהְיֶה אָשֵׁם,\n",
            "כְּשֶׁיִתְגַּלֶּה לוֹ חֶטְאוֹ שֶׁחָטָא בּוֹ, יָבִיא אֶת קָרְבָּנוֹ – תַּיִשׁ זָכָר לְלֹא מוּם.\n",
            "הוּא יַשְׁעִין אֶת יָדָיו עַל רֹאשׁ הַתַּיִשׁ וְיִשְׁחַט אוֹתוֹ בַּמָּקוֹם שֶׁשּׁוֹחֲטִים אֶת הָעוֹלָה לִפְנֵי ה', הוּא קָרְבַּן חַטָּאת.\n",
            "הַכֹּהֵן יִקַּח מִדַּם הַחַטָּאת בְּאֶצְבָּעוֹ וְיָשִׂים עַל קַרְנוֹת מִזְבַּח הָעוֹלָה, וְאֶת שְׁאָר הַדָּם יִשְׁפּוֹךְ עַל יְסוֹד מִזְבַּח הָעוֹלָה.\n",
            "וְאֶת כָּל חֶלְבּוֹ יַקְטִיר עַל הַמִּזְבֵּחַ כְּמוֹ חֵלֶב זֶבַח הַשְּׁלָמִים, הַכֹּהֵן יְכַפֵּר עָלָיו מֵחֶטְאוֹ וְיִסָּלַח לוֹ.\n",
            "<b>פָּרָשַׁת חַטַּאת אָדָם פָּשׁוּט</b><br>וְאִם אָדָם פָּשׁוּט יֶחֱטָא בְּטָעוּת וְיַעֲבוֹר עַל אַחַת מִמִּצְווֹת ה' שֶׁאָסוּר לַעֲשׂוֹת אוֹתָן וְיִהְיֶה אָשֵׁם.\n",
            "כְּשֶׁיִּתְגַּלֶּה לוֹ חֶטְאוֹ שֶׁחָטָא, הוּא יָבִיא אֶת קָרְבָּנוֹ עַל חֶטְאוֹ שֶׁחָטָא – עֵז נְקֵבָה לְלֹא מוּם.\n",
            "הוּא יַשְׁעִין אֶת יָדָיו עַל רֹאשׁ הַחַטָּאת וְיִשְׁחַט אֶת הַחַטָּאת בַּמָּקוֹם שֶׁשּׁוֹחֲטִים אֶת הָעוֹלָה.\n",
            "הַכֹּהֵן יִקַּח מִדָּמָהּ בְּאֶצְבָּעוֹ וְיָשִׂים עַל קַרְנוֹת מִזְבַּח הָעוֹלָה, וְאֶת כָּל שְׁאָר הַדָּם הוּא יִשְׁפּוֹךְ עַל יְסוֹד הַמִּזְבֵּחַ.\n",
            "וְיָסִיר אֶת כָּל הַחֵלֶב שֶׁלָּהּ כְּמוֹ שֶׁהוּסַר הַחֵלֶב מִתּוֹךְ קָרְבַּן הַשְּׁלָמִים וְהַכֹּהֵן יַקְטִיר אוֹתוֹ עַל הַמִּזְבֵּחַ לְנַחַת רוּחַ לַה', וְהַכֹּהֵן יְכַפֵּר עָלָיו וְיִסָּלַח לוֹ.\n",
            "אִם יָבִיא כֶּבֶשׂ לְקָרְבָּנוֹ לְחַטָּאת, יָבִיא נְקֵבָה לְלֹא מוּם.\n",
            "הוּא יַשְׁעִין אֶת יָדָיו עַל רֹאשׁ קָרְבַּן הַחַטָּאת, וְיִשְׁחַט אוֹתָהּ לְקָרְבַּן חַטָּאת בַּמָּקוֹם שֶׁשּׁוֹחֲטִים אֶת קָרְבַּן הָעוֹלָה.\n",
            "הַכֹּהֵן יִקַּח מִדַּם הַחַטָּאת בְּאֶצְבָּעוֹ וְיָשִׂים עַל קַרְנוֹת מִזְבַּח הָעוֹלָה, וְאֶת כָּל שְׁאָר הַדָּם יִשְׁפּוֹךְ עַל יְסוֹד הַמִּזְבֵּחַ.\n",
            "וְיָסִיר אֶת כָּל הַחֵלֶב שֶׁלָּהּ כְּמוֹ שֶׁמְּסִירִים אֶת חֵלֶב הַכֶּבֶשׂ מִזֶּבַח הַשְּׁלָמִים וְהַכֹּהֵן יַקְטִיר אוֹתוֹ עַל הַמִּזְבֵּחַ עִם הַקָּרְבְּנוֹת הָעוֹלִים בָּאֵשׁ לַה', וְהַכֹּהֵן יְכַפֵּר עָלָיו עַל חֶטְאוֹ שֶׁחָטָא, וְיִסָּלַח לוֹ.\n"
        ],
        [
            "<b>פָּרָשַׁת חַטַּאת עוֹלֶה וְיוֹרֵד</b><br>וְאִם אָדָם יֶחֱטָא – שֶׁהִשְׁבִּיעוּ אוֹתוֹ לְהָעִיד וְהוּא אָכֵן הָיָה עֵד – אוֹ שֶׁרָאָה אוֹ שֶׁיָּדַע, אִם הוּא לֹא יָעִיד הוּא יְקַבֵּל עוֹנֶשׁ עַל עֲווֹנוֹ.\n",
            "אוֹ אָדָם שֶׁיִּגַּע בְּכָל דָּבָר טָמֵא אוֹ בִּנְבֵלָה שֶׁל חַיָּה טְמֵאָה אוֹ בִּנְבֵלָה שֶׁל בְּהֵמָה טְמֵאָה אוֹ בִּנְבֵלָה שֶׁל שֶׁרֶץ טָמֵא, וְהוּא שָׁכַח וְחָטָא וְנִכְנַס לַמִּקְדָּשׁ אוֹ אָכַל קָדָשִׁים בְּעוֹדוֹ טָמֵא.\n",
            "אוֹ אִם יִגַּע בְּטֻמְאַת אָדָם – בְּאַחַת הַטֻּמְאוֹת שֶׁיִּטָּמֵא בָּהֵן, וְהוּא יָדַע וְשָׁכַח וְחָטָא וְנִכְנַס לַמִּקְדָּשׁ אוֹ אָכַל קָדָשִׁים.\n",
            "אוֹ אִם אָדָם יְבַטֵּא שְׁבוּעָה בְּפִיו לְהָרַע לְעַצְמוֹ אוֹ לְהֵיטִיב – כָּל מַה שֶּׁאָדָם יְבַטֵּא בִּשְׁבוּעָה, וְהוּא יָדַע וְשָׁכַח וְחָטָא בְּאַחַת מִשְּׁבוּעוֹת אֵלֶּה.\n",
            "אִם יֶחֱטָא בְּאַחַת מֵהָעֲבֵרוֹת הָאֵלֶּה – יִתְוַדֶּה עַל הַחֵטְא שֶׁחָטָא בּוֹ.\n",
            "וְיָבִיא אֶת אֲשָׁמוֹ לַה' עַל חֶטְאוֹ שֶׁחָטָא: נְקֵבָה מֵהַצֹּאן – כִּבְשָׂה אוֹ עִזָּה לְחַטָּאת, וְהַכֹּהֵן יְכַפֵּר עָלָיו מֵחֶטְאוֹ.\n",
            "וְאִם לֹא יִהְיֶה לוֹ מַסְפִּיק כֶּסֶף לִקְנוֹת כִּבְשָׂה אוֹ עִזָּה, יָבִיא לַה' אֶת קָרְבַּן אֲשָׁמוֹ עַל חֶטְאוֹ שֶׁחָטָא – שְׁתֵּי תּוֹרִים אוֹ שְׁנֵי בְּנֵי יוֹנָה, אֶחָד לְחַטָּאת וְאֶחָד לְעוֹלָה.\n",
            "הוּא יָבִיא אוֹתָם לַכֹּהֵן וְיַקְרִיב אֶת שֶׁל הַחַטָּאת תְּחִלָּה, וְיַחֲתוֹךְ אֶת רֹאשׁוֹ מִצַּד עָרְפּוֹ בְּצִפּוֹרֶן הַבּוֹהֶן וְלֹא יַפְרִיד אֶת הָרֹאשׁ לְגַמְרֵי.\n",
            "וְיַזֶּה מִדַּם הַחַטָּאת עַל קִיר הַמִּזְבֵּחַ, וּמַה שֶּׁנִּשְׁאָר מֵהַדָּם יִסָּחֵט עַל יְסוֹד הַמִּזְבֵּחַ – הוּא חַטָּאת.\n",
            "וְאֶת הַשֵּׁנִי יַעֲשֶׂה עוֹלָה כַּדִּין, וְהַכֹּהֵן יְכַפֵּר עָלָיו מֵחֶטְאוֹ שֶׁחָטָא, וְיִסָּלַח לוֹ.\n",
            "וְאִם לֹא יַשִּׂיג כֶּסֶף לִשְׁתֵּי תּוֹרִים אוֹ לִשְׁנֵי בְּנֵי יוֹנָה, יָבִיא אֶת קָרְבָּנוֹ עַל שֶׁחָטָא, עֲשִׂירִית אֵיפָה (כִּ2.16 לִיטֶר) סוֹלֶת לְחַטָּאת, לֹא יָשִׂים עָלֶיהָ שֶׁמֶן וְלֹא יָשִׂים עָלֶיהָ לְבוֹנָה כִּי הִיא קָרְבַּן חַטָּאת.\n",
            "הוּא יָבִיא אוֹתָהּ לַכֹּהֵן, הַכֹּהֵן יִקַּח מִמֶּנָּה חוֹפֶן מָלֵא – שֶׁגּוֹרֵם לְהִזָּכֵר לִפְנֵי ה', וְיַקְטִיר עַל הַמִּזְבֵּחַ עַל הָאֵשׁ שֶׁל קָרְבְּנוֹת ה', הִיא חַטָּאת.\n",
            "הַכֹּהֵן יְכַפֵּר עָלָיו מֵחֶטְאוֹ שֶׁחָטָא – שֶׁעָבַר עַל אַחַת מֵהָעֲבֵרוֹת הָאֵלֶּה, וְיִסָּלַח לוֹ, וְהַסּוֹלֶת תִּנָּתֵן לַכֹּהֵן – כְּמוֹ הַמִּנְחָה.\n",
            "<b>פָּרָשַׁת אֲשַׁם מְעִילוֹת</b><br>ה' דִּבֵּר אֶל מֹשֶׁה וְאָמַר:\n",
            "אִם אָדָם יִמְעוֹל וְיֶחֱטָא בְּטָעוּת וְיֶהֱנֶה מִקָּדְשֵׁי ה', הוּא יָבִיא לַה' קָרְבָּן לְכַפֵּר עַל אַשְׁמָתוֹ אַיִל מֵהַצֹּאן לְלֹא מוּם שֶׁשָּׁוֶה כֶּסֶף בְּמִשְׁקַל שְׁנֵי שְׁקָלִים שֶׁל שֶׁקֶל הַקּוֹדֶשׁ (28.2 גְּרַם).\n",
            "וִישַׁלֵּם אֶת הַשּׁוֹוִי שֶׁל מַה שֶּׁחָטָא וְנֶהֱנָה מֵהַקּוֹדֶשׁ, וְיוֹסִיף עָלָיו חֲמִישִׁית וְיִתֵּן אוֹתוֹ לַכֹּהֵן, וְהַכֹּהֵן יְכַפֵּר עָלָיו בְּאֵיל הָאָשָׁם וְיִסָּלַח לוֹ.\n",
            "<b>פָּרָשַׁת אָשָׁם תָּלוּי</b><br>וְאִם אָדָם יֶחֱטָא וְיַעֲבוֹר עַל אַחַת מִכָּל מִצְווֹת ה' שֶׁאָסוּר לַעֲשׂוֹתָן, וְלֹא יֵדַע בְּוַדָּאוּת אִם חָטָא, הוּא יִתְחַיֵּב וְיִצְטָרֵךְ לְכַפֵּר עַל עֲווֹנוֹ.\n",
            "הוּא יָבִיא לַכֹּהֵן לְקָרְבַּן אָשָׁם אַיִל שָׁלֵם לְלֹא מוּם מֵהַצֹּאן בָּעֵרֶךְ שֶׁהֻזְכַּר לִפְנֵי כֵן, וְהַכֹּהֵן יְכַפֵּר עָלָיו עַל טָעוּתוֹ שֶׁטָּעָה וְהוּא לֹא יָדַע, וְיִסָּלַח לוֹ.\n",
            "זֶה קָרְבַּן אָשָׁם, כִּי הוּא חָטָא לַה'.\n",
            "<b>פָּרָשַׁת אֲשַׁם גְּזֵלוֹת</b><br>ה' דִּבֵּר אֶל מֹשֶׁה וְאָמַר:\n",
            "אִם אָדָם יֶחֱטָא וְיִמְעוֹל בַּה' וְיַכְחִישׁ לַחֲבֵרוֹ עַל פִּקָּדוֹן אוֹ שֻׁתָּפוּת אוֹ גֵּזֶל אוֹ שָׂכָר שֶׁהִתְחַיֵּב לַחֲבֵרוֹ.\n",
            "אוֹ שֶׁמָּצָא אֲבֵדָה וְהִכְחִישׁ שֶׁמָּצָא וְנִשְׁבַּע עַל שֶׁקֶר, אוֹ נִשְׁבַּע לַשֶּׁקֶר עַל אַחַת מִכָּל הָעֲבֵרוֹת בְּמָמוֹן שֶׁאָדָם חוֹטֵא בָּהֵן.\n",
            "אִם יֶחֱטָא וְיִתְחַיֵּב, הוּא יַחֲזִיר אֶת הַגְּזֵלָה שֶׁגָּזָל אוֹ אֶת הַשָּׂכָר שֶׂהִתְחַיֵּב לְשַׁלֵּם אוֹ אֶת הַפִּקָּדוֹן שֶׁהֻפְקַד אֶצְלוֹ אוֹ אֶת הָאֲבֵדָה שֶׁמָּצָא,\n",
            "אוֹ אֶת כָּל מַה שֶּׁיִּשָּׁבַע עָלָיו לַשֶּׁקֶר, וִישַׁלֵּם אֶת עֶרְכּוֹ וְיוֹסִיף עָלָיו חֲמִישִׁית, הוּא יִתֵּן אוֹתוֹ בְּיוֹם כַּפָּרַת חֶטְאוֹ לְמִי שֶׁהוּא חַיָּב לוֹ.\n",
            "וְיָבִיא לַה' אֶת הַקָּרְבָּן לְכַפָּרַת אַשְׁמָתוֹ – יָבִיא לַכֹּהֵן אַיִל לְלֹא מוּם מֵהַצֹּאן שֶׁשָּׁוֶה כְּמוֹ קָרְבַּן אֲשַׁם הַמְּעִילָה.\n",
            "הַכֹּהֵן יְכַפֵּר עָלָיו לִפְנֵי ה' וְיִסָּלַח לוֹ – עַל כָּל אַחַת מֵעֲבֵרוֹת הַמָּמוֹן שֶׁהִתְחַיֵּב עָלֶיהָ.\n"
        ],
        [
            "<b>פָּרָשַׁת הָעֹלָה</b><br>ה' דִּבֵּר אֶל מֹשֶׁה וְאָמַר:\n",
            "צַוֵּה אֶת אַהֲרֹן וְאֶת בָּנָיו וֶאֱמוֹר: אֵלֶּה דִּינֵי הָעוֹלָה: הִיא בְּהֵמָה שֶׁנִּשְׂרֶפֶת בַּמְּדוּרָה שֶׁלָּהּ עַל הַמִּזְבֵּחַ – בָּאֵשׁ שֶׁתִּבְעַר עַל הַמִּזְבֵּחַ כָּל הַלַּיְלָה עַד הַבּוֹקֶר.\n",
            "הַכֹּהֵן יִלְבַּשׁ אֶת הַמַּדִּים שֶׁלּוֹ שֶׁעֲשׂוּיִים מִבַּד, וְיִלְבַּשׁ עַל גּוּפוֹ מִכְנָסַיִם מִבַּד, וְיָרִים מֵעַל הַמִּזְבֵּחַ אֶת הָאֵפֶר שֶׁנִּשְׁאַר מֵהָעוֹלָה שֶׁהָאֵשׁ שָׂרְפָה, וְיָשִׂים אוֹתוֹ לְיַד הַמִּזְבֵּחַ.\n",
            "וְיִפְשׁוֹט אֶת בְּגָדָיו וְיִלְבַּשׁ בְּגָדִים אֲחֵרִים, וְיוֹצִיא אֶת הַאֵפֶר אֶל מִחוּץ לַמַּחֲנֶה לְמָקוֹם טָהוֹר.\n",
            "וְהָאֵשׁ שֶׁעַל הַמִּזְבֵּחַ תִּבְעַר עָלָיו וְלֹא תִּכְבֶּה, וְהַכֹּהֵן יַדְלִיק עָלֶיהָ עֵצִים מֻקְדָּם בַּבּוֹקֶר, וִיסַדֵּר עָלֶיהָ אֶת הָעוֹלָה וְיַקְטִיר עָלֶיהָ אֶת גּוּשֵׁי הַחֵלֶב שֶׁל קָרְבְּנוֹת הַשְּׁלָמִים.\n",
            "תָּמִיד תִּבְעַר אֵשׁ עַל הַמִּזְבֵּחַ וְלֹא תִּכְבֶּה.\n",
            "<b>פָּרָשַׁת הַמִּנְחָה</b><br>אֵלֶּה דִּינֵי הַמִּנְחָה: בְּנֵי אַהֲרֹן יַגִּישׁוּ אוֹתָהּ אֶל לִפְנֵי ה' לְקִדְמַת הַמִּזְבֵּחַ.\n",
            "הַכֹּהֵן יַפְרִישׁ מִמֶּנָּה בְּיָדוֹ חוֹפֶן מֵהַסּוֹלֶת וּמֵהַשֶּׁמֶן שֶׁל הַמִּנְחָה, וְיִקַּח אֶת כָּל הַלְּבוֹנָה שֶׁעַל הַמִּנְחָה, וְיַקְטִיר עַל הַמִּזְבֵּחַ לַה' חוֹפֶן זֶה שֶׁגּוֹרֵם לְהִזָּכֵר לִפְנֵי ה' לְנַחַת רוּחַ.\n",
            "וְאֶת מַה שֶּׁנִּשְׁאָר מֵהַמִּנְחָה יֹאכְלוּ אַהֲרֹן וּבָנָיו, הִיא תֵּאָכֵל בְּלִי שֶׁתַּחְמִיץ, הֵם יֹאכְלוּ אוֹתָהּ בְּמָקוֹם קָדוֹשׁ – בַּחֲצַר אוֹהֶל הַהִתְכַּנְּסוּת.\n",
            "הִיא לֹא תֵּאָפֶה חָמֵץ, נָתַתִּי אוֹתָהּ לְחֶלְקָם שֶׁל אַהֲרֹן וּבָנָיו מִקָּרְבְּנוֹתַי, הִיא קוֹדֶשׁ קָדָשִׁים כְּמוֹ הַחַטָּאת וְהָאָשָׁם.\n",
            "כָּל זָכָר בִּבְנֵי אַהֲרֹן יֹאכַל אוֹתָהּ, חוֹק לְעוֹלָם לְדוֹרוֹת מִקָּרְבְּנוֹת ה', כָּל מִי שֶׁיִּגַּע בָּהֶם צָרִיךְ לְהִתְקַדֵּשׁ.\n",
            "<b>פָּרָשַׁת מִנְחַת הַחִנּוּךְ</b><br>ה' דִּבֵּר אֶל מֹשֶׁה וְאָמַר:\n",
            "זֶה הַקָּרְבַּן שֶׁל אַהֲרֹן אוֹ אֶחָד מִבָּנָיו שֶׁיַּקְרִיבוּ לַה' תָּמִיד בַּיּוֹם שֶׁמּוֹרְחִים עָלָיו שֶׁמֶן לְמַנּוֹתוֹ לְכֹהֵן גָּדוֹל: עֲשִׂירִית הָאֵפָה סוֹלֶת (כִּ2 לִיטֶר) מִנְחָה, מַחֲצִיתָהּ בַּבּוֹקֶר וּמַחֲצִיתָהּ בָּעֶרֶב.\n",
            "הִיא תֵּעָשֶׂה בְּשֶׁמֶן עַל מַחֲבַת שְׁטוּחָה, תָּבִיא אוֹתָהּ מְעוֹרֶבֶת בְּשֶׁמֶן, תַּגִּישׁ מִנְחַת חֲתִיכוֹת שֶׁל מַאֲפִים לְנַחַת רוּחַ לִפְנֵי ה'.\n",
            "וְגַם הַכֹּהֵן הַגָּדוֹל שֶׁיִּתְמַנֶּה בִּמְקוֹמוֹ מִבָּנָיו יַעֲשֶׂה אוֹתָהּ, חוֹק לְעוֹלָם שֶׁיַּקְטִירוּ אֶת כֻּלָּהּ לַה'.\n",
            "וְכָל מִנְחָה שֶׁל כֹּהֵן יַקְטִירוּ אֶת כֻּלָּהּ, הִיא לֹא תֵּאָכֵל.\n",
            "<b>פָּרָשַׁת הַחַטָּאת</b><br>ה' דִּבֵּר אֶל מֹשֶׁה וְאָמַר:\n",
            "דַּבֵּר אֶל אַהֲרֹן וְאֶל בָּנָיו וֶאֱמוֹר: אֵלֶּה דִּינֵי הַחַטָּאת: בַּמָּקוֹם שֶׁתִּשָּׁחֵט הָעוֹלָה שָׁם תִּשָּׁחֵט הַחַטָּאת לִפְנֵי ה', הִיא קוֹדֶשׁ קָדָשִׁים.\n",
            "הַכֹּהֵן שֶׁמַּקְרִיב אוֹתָהּ וּמְכַפֵּר בָּהּ הוּא יֹאכַל אוֹתָהּ, הִיא תֵּאָכֵל בְּמָקוֹם קָדוֹשׁ – בַּחֲצַר אוֹהֶל הַהִתְכַּנְּסוּת.\n",
            "כָּל מַה שֶּׁיִּגַּע בָּהּ וִיקַבֵּל טַעַם מִבְּשָׂרָהּ יִתְקַדֵּשׁ כָּמוֹהָ, וְאִם יוּתַּז מִדָּמָהּ עַל הַבֶּגֶד – תְּכַבֵּס בְּמָקוֹם קָדוֹשׁ אֶת הַבֶּגֶד שֶׁיּוּתַּז עָלָיו.\n",
            "וּכְלִי חֶרֶס שֶׁהִיא תְּבֻשַּׁל בּוֹ – יִשָּׁבֵר, וְאִם נִתְבַּשְּׁלָה בִּכְלִי נְחוֹשֶׁת – יִשְׁטְפוּ אוֹתוֹ וְיַרְתִּיחוּ אוֹתוֹ בְּמַיִם.\n",
            "כָּל זָכָר בַּכֹּהֲנִים יֹאכַל אוֹתָהּ, הִיא קוֹדֶשׁ קָדָשִׁים.\n",
            "וְכָל חַטָּאת שֶׁיּוּכְנַס מִדָּמָהּ לְאוֹהֶל הַהִתְכַּנְּסוּת לְכַפֵּר בַּקּוֹדֶשׁ – לֹא תֵּאָכֵל, אֶלָּא תִּשָּׂרֵף בָּאֵשׁ.\n"
        ],
        [
            "<b>פָּרָשַׁת הָאָשָׁם</b><br>אֵלֶּה דִּינֵי הָאָשָׁם: הוּא קוֹדֶשׁ קָדָשִׁים.\n",
            "בַּמָּקוֹם שֶׁיִּשְׁחֲטוּ אֶת הָעוֹלָה שָׁם יִשְׁחֲטוּ אֶת הָאָשָׁם, וְהַכֹּהֵן יִזְרוֹק אֶת דָּמוֹ עַל הַמִּזְבֵּחַ סָבִיב.\n",
            "וְיַסִּיר מִמֶּנּוּ אֶת כָּל הַחֵלֶב וְיַגִּישׁ – אֶת שׁוּמַן הַזָּנָב וְאֶת הַחֵלֶב שֶׁמְּכַסֶּה אֶת הַמֵּעַיִם,\n",
            "וְאֶת שְׁתֵּי הַכְּלָיוֹת וְאֶת הַחֵלֶב שֶׁעֲלֵיהֶן וְעַל הַמָּתְנַיִם, וְאֶת הַתּוֹסֶפֶת שֶׁעַל הַכָּבֵד שֶׁיָּסִיר אוֹתָהּ עִם הַכְּלָיוֹת.\n",
            "הַכֹּהֵן יִשְׂרוֹף אוֹתָם עַל הַמִּזְבֵּחַ – קָרְבָּן עוֹלֶה בָּאֵשׁ לַה', זֶה אָשָׁם.\n",
            "כָּל כֹּהֵן זָכָר יֹאכַל אוֹתוֹ, הוּא יֵאָכֵל בְּמָקוֹם קָדוֹשׁ, הוּא קוֹדֶשׁ קָדָשִׁים.\n",
            "כְּדִין הַחַטָּאת כָּךְ דִּין הָאָשָׁם, דִּין אֶחָד לָהֶם, הַכֹּהֵן שֶׁיְּכַפֵּר בּוֹ – הַקָּרְבָּן יִהְיֶה שֶׁלּוֹ.\n",
            "וְהַכֹּהֵן שֶׁמַּקְרִיב עוֹלָה שֶׁל אִישׁ, עוֹר הָעוֹלָה שֶׁהִקְרִיב יִהְיֶה שַׁיָּךְ לְאוֹתוֹ כֹּהֵן.\n",
            "וְכָל מִנְחָה שֶׁתֵּאָפֶה בַּתַּנּוּר וְכָל שֶׁנַּעֲשֵׂית בְּמַחֲבַת עֲמוּקָה אוֹ שְׁטוּחָה, הִיא תִּהְיֶה לַכֹּהֵן שֶׁמַּקְרִיב אוֹתָהּ.\n",
            "וְכָל מִנְחָה מְעֻרְבֶּבֶת בְּשֶׁמֶן אוֹ יְבֵשָׁה תִּהְיֶה לְכָל בְּנֵי אַהֲרֹן – לְכָל אֶחָד חֵלֶק שָׁוֶה כְּמוֹ לַחֲבֵרוֹ.\n",
            "<b>פָּרָשַׁת הַשְּׁלָמִים</b><br>וְאֵלֶּה דִּינֵי זֶבַח הַשְּׁלָמִים שֶׁיַּקְרִיב לַה':\n",
            "אִם יַקְרִיב אוֹתוֹ כְּקָרְבַּן הוֹדָיָה, יַקְרִיב בְּנוֹסָף לְזֶבַח הַתּוֹדָה חַלּוֹת שֶׁלֹּא הֶחְמִיצוּ מְעֻרְבָּבוֹת בְּשֶׁמֶן, וּפִתּוֹת דַּקּוֹת שֶׁלֹּא הֶחְמִיצוּ מְרוּחִים בְּשֶׁמֶן, וְסוֹלֶת מְעוֹרֶבֶת בְּשֶׁמֶן – חַלּוֹת מְעֻרְבָּבוֹת בְּשֶׁמֶן.\n",
            "הוּא יַקְרִיב אֶת קָרְבָּנוֹ עִם חַלּוֹת לֶחֶם חָמֵץ עִם קָרְבַּן הַשְּׁלָמִים שֶׁמֵּבִיא לְהוֹדָיָה.\n",
            "הוּא יַגִּישׁ מֵהֶם אֶחָד מִכָּל סוּג מַאֲפֶה כִּתְרוּמָה לַה', וְיִהְיֶה שַׁיָּךְ לַכֹּהֵן שֶׁזּוֹרֵק אֶת דַּם הַשְּׁלָמִים.\n",
            "וּבְשַׂר קָרְבַּן הַשְּׁלָמִים שֶׁמֵּבִיא לְהוֹדָיָה יֵאָכֵל בְּיוֹם הַקְרָבָתוֹ – לֹא יַשְׁאִיר מִמֶּנּוּ עַד הַבּוֹקֶר.\n",
            "וְאִם זֶבַח קָרְבָּנוֹ הוּא נֶדֶר אוֹ נְדָבָה שֶׁאֵינוֹ קָרְבַּן תּוֹדָה – הוּא יֵאָכֵל בַּיּוֹם שֶׁיַּקְרִיב אֶת זִבְחוֹ, וּמַה שֶּׁיִּשָּׁאֵר מִמֶּנּוּ יֵאָכֵל לְמָחֳרָת.\n",
            "וּמַה שֶּׁיִּשָּׁאֵר מִבְּשַׂר הַזֶּבַח יִשָּׂרֵף בָּאֵשׁ בַּיּוֹם הַשְּׁלִישִׁי.\n",
            "וְאִם יֵאָכֵל מִבְּשַׂר זֶבַח שְׁלָמָיו בַּיּוֹם הַשְּׁלִישִׁי – הוּא לֹא יִתְקַבֵּל בְּרָצוֹן, זֶה לֹא יֵחָשֵׁב מִצְוָה לַמַּקְרִיב אוֹתוֹ, זֶה קָרְבָּן מָאוּס, וְהָאָדָם שֶׁאוֹכֵל מִמֶּנּוּ יְקַבֵּל עוֹנֶשׁ עַל עֲווֹנוֹ.\n",
            "וּבָשָׂר שֶׁיִּגַּע בְּכָל דָּבָר טָמֵא לֹא יֵאָכֵל אֶלָּא יִשָּׂרֵף בָּאֵשׁ, וּבְשַׂר שְׁלָמִים – כָּל מִי שֶׁטָּהוֹר יֹאכַל מֵהַבָּשָׂר.\n",
            "וְהָאָדָם שֶׁיֹּאכַל בָּשָׂר מִזֶּבַח הַשְּׁלָמִים שֶׁל ה' כְּשֶׁהוּא טָמֵא – הַנֶּפֶשׁ הַהִיא תֹּאבַד מֵעַמָּהּ.\n",
            "וְאָדָם שֶׁיִּגַּע בְּכָל דָּבָר טָמֵא בְּטֻמְאַת אָדָם אוֹ בִּבְהֵמָה טְמֵאָה אוֹ בְּכָל שֶׁקֶץ טָמֵא, וְיֹאכַל מִבְּשַׂר זֶבַח הַשְּׁלָמִים שֶׁל ה' – הַנֶּפֶשׁ הַהִיא תֹּאבַד מֵעַמָּהּ.\n",
            "<b>פָּרָשַׁת מַתְּנוֹת חֵלֶב וְדָם</b><br>ה' דִּבֵּר אֶל מֹשֶׁה וְאָמַר:\n",
            "דַּבֵּר אֶל בְּנֵי יִשְׂרָאֵל וֶאֱמוֹר: אַל תֹּאכְלוּ שׁוּם חֵלֶב שֶׁל שׁוֹר, כֶּבֶשׂ, וְעֵז.\n",
            "וְחֵלֶב שֶׁל נְבֵלָה וְשֶׁל טְרֵפָה תִּשְׁתַּמְּשׁוּ בּוֹ לְכָל מְלָאכָה אֲבָל אַל תֹּאכְלוּ אוֹתוֹ.\n",
            "כִּי כָּל מִי שֶׁאוֹכֵל חֵלֶב מֵהַבְּהֵמָה שֶׁמַּקְרִיבִים מִמֶּנָּה קָרְבָּן עוֹלֶה בָּאֵשׁ לַה' – הַנֶּפֶשׁ שֶׁאוֹכֶלֶת תֹּאבַד מֵעַמָּהּ.\n",
            "וְאַל תֹּאכְלוּ שׁוּם דָּם שֶׁל עוֹף אוֹ בְּהֵמָה בְּכָל מְקוֹמוֹת מְגוּרֵיכֶם.\n",
            "כָּל אָדָם שֶׁיֹּאכַל דַּם שֶׁל כָּל חַיָּה – הַנֶּפֶשׁ הַהִיא תֹּאבַד מֵעַמָּהּ.\n",
            "<b>פָּרָשַׁת הַתְּרוּמָה מֵהַשְּׁלָמִים</b><br>ה' דִּבֵּר אֶל מֹשֶׁה וְאָמַר:\n",
            "דַּבֵּר אֶל בְּנֵי יִשְׂרָאֵל וֶאֱמוֹר: מִי שֶׁמַּקְרִיב זֶבַח שְׁלָמִים שֶׁלּוֹ לַה' יָבִיא אֶת הַחֵלֶק שֶׁשַּׁיָּךְ לַה' מִקָּרְבַּן הַשְּׁלָמִים שֶׁלּוֹ.\n",
            "יָדָיו יָבִיאוּ אֶת קָרְבְּנוֹת ה' – הוּא יָבִיא אֶת הַחֵלֶב מוּנָח עַל הֶחָזֶה, וְאֶת הֶחָזֶה יָבִיא לְהָנִיף אוֹתוֹ לִפְנֵי ה'.\n",
            "הַכֹּהֵן יַקְטִיר אֶת הַחֵלֶב עַל הַמִּזְבֵּחַ, וְהֶחָזֶה יִהְיֶה לְאַהֲרֹן וּלְבָנָיו.\n",
            "וְאֶת הַשּׁוֹק הַיְּמָנִי תִּתְּנוּ תְּרוּמָה לַכֹּהֵן מִזִּבְחֵי הַשְּׁלָמִים שֶׁלָּכֶם.\n",
            "הַכֹּהֵן מִבְּנֵי אַהֲרֹן שֶׁמַּקְרִיב אֶת דַּם הַשְּׁלָמִים וְאֶת הַחֵלֶב – הַשּׁוֹק הַיְּמָנִי יִהְיֶה הַמָּנָה שֶׁלּוֹ.\n",
            "כִּי אֶת הֶחָזֶה הַמּוּנָף וְאֶת הַשּׁוֹק שֶׁהוּרַם לָקַחְתִּי מֵאֵת בְּנֵי יִשְׂרָאֵל מִזִּבְחֵי הַשְּׁלָמִים שֶׁלָּהֶם, וְנָתַתִּי אוֹתָם לְאַהֲרֹן הַכֹּהֵן וּלְבָנָיו – חוֹק לְעוֹלָם מִבְּנֵי יִשְׂרָאֵל.\n",
            "זֹאת מַתְּנַת הַמִּנּוּי שֶׁל אַהֲרֹן וְשֶׁל בָּנָיו מִקָּרְבְּנוֹת ה' שֶׁנִּתְּנוּ בַּיּוֹם שֶׁקֵּרְבוּ אוֹתָם לְכַהֵן לַה'.\n",
            "שֶׁה' צִוָּה שֶׁיִּנָּתֵן לָהֶם מִבְּנֵי יִשְׂרָאֵל בַּיּוֹם שֶׁמְּמַנִּים אוֹתָם, חוֹק לְעוֹלָם לְדוֹרוֹת.\n",
            "אֵלֶּה הַדִּינִים לָעוֹלָה לַמִּנְחָה וְלַחַטָּאת וְלָאָשָׁם וּלְקָרְבָּן הַמִּנּוּי וּלְזֶבַח הַשְּׁלָמִים.\n",
            "שֶׁה' צִוָּה אֶת מֹשֶׁה בְּהַר סִינַי בַּיּוֹם שֶׁצִּוָּה אֶת בְּנֵי יִשְׂרָאֵל לְהַקְרִיב אֶת קָרְבְּנוֹתֵיהֶם לַה' בְּמִדְבַּר סִינַי.\n"
        ],
        [
            "<b>פָּרָשַׁת הַמִּלּוּאִים</b><br>ה' דִּבֵּר אֶל מֹשֶׁה וְאָמַר:\n",
            "קַח אֶת אַהֲרֹן וְאֶת בָּנָיו אִתּוֹ וְאֶת הַבְּגָדִים וְאֶת הַשֶּׁמֶן שֶׁמּוֹרְחִים בּוֹ וְאֶת פַּר הַחַטָּאת וְאֶת שְׁנֵי הָאֵילִים וְאֶת סַל הַלֶּחֶם שֶׁלֹּא הֶחְמִיץ.\n",
            "וְכַנֵּס אֶת כָּל הַצִּבּוּר אֶל מוּל פֶּתַח אוֹהֶל הַהִתְכַּנְּסוּת.\n",
            "מֹשֶׁה עָשָׂה כְּמוֹ שֶׁה' צִוָּה אוֹתוֹ, וְהַצִּבּוּר הִתְאַסֵּף אֶל מוּל פֶּתַח אוֹהֶל הַהִתְכַּנְּסוּת.\n",
            "מֹשֶׁה אָמַר לַצִּבּוּר: זֶה הַדָּבָר שֶׁה' צִוָּה לַעֲשׂוֹת:\n",
            "מֹשֶׁה קֵרֵב אֶת אַהֲרֹן וְאֶת בָּנָיו וְהִטְבִּיל אוֹתָם בְּמַיִם.\n",
            "הוּא שָׂם עָלָיו אֶת הַכֻּתּוֹנֶת, חָגַר אוֹתוֹ בָּאַבְנֵט, הִלְבִּישׁ אוֹתוֹ בַּמְּעִיל, שָׂם עָלָיו אֶת הָאֵפוֹד, חָגַר אוֹתוֹ בַּחֲגוֹרַת הָאֵפוֹד וְהִלְבִּישׁ אוֹתוֹ עָלָיו.\n",
            "הוּא שָׂם עָלָיו אֶת הַחוֹשֶׁן, וְשָׂם בַּחוֹשֶׁן אֶת הָאֲבָנִים הַמְּאִירוֹת שֶׁעוֹנוֹת לִשְׁאֵלוֹת.\n",
            "הוּא שָׂם אֶת הַמִּצְנֶפֶת עַל רֹאשׁוֹ וְשָׂם עַל הַמִּצְנֶפֶת כְּלַפֵּי חוּץ אֶת צִיץ הַזָּהָב – כֶּתֶר הַקּוֹדֶשׁ, כְּמוֹ שֶׁה' צִוָּה אֶת מֹשֶׁה.\n",
            "מֹשֶׁה לָקַח אֶת הַשֶּׁמֶן שֶׁמּוֹרְחִים בּוֹ וּמָרַח עַל הַמִּשְׁכָּן וְעַל כָּל מַה שֶּׁבּוֹ וְקִדֵּשׁ אוֹתָם.\n",
            "הוּא הִתִּיז מִמֶּנּוּ עַל הַמִּזְבֵּחַ שֶׁבַע פְּעָמִים, וּמָרַח עַל הַמִּזְבֵּחַ וְעַל כָּל כֵּלָיו וְעַל הַכִּיּוֹר וְעַל כַּנּוֹ כְּדֵי לְקַדֵּשׁ אוֹתָם.\n",
            "הוּא שָׁפַךְ מֵהַשֶּׁמֶן שֶׁמּוֹרְחִים בּוֹ עַל הָרֹאשׁ שֶׁל אַהֲרֹן, וּמָרַח עָלָיו כְּדֵי לְקַדֵּשׁ אוֹתוֹ.\n",
            "מֹשֶׁה קֵרֵב אֶת בְּנֵי אַהֲרֹן וְהִלְבִּישׁ אוֹתָם כֻּתּוֹנוֹת, חָגַר אוֹתָם בַּחֲגוֹרָה וְחָבַשׁ לָהֶם מִגְבָּעוֹת, כְּמוֹ שֶׁה' צִוָּה אֶת מֹשֶׁה.\n",
            "הוּא הִגִּישׁ אֶת פַּר הַחַטָּאת, וְאַהֲרֹן וּבָנָיו הִשְׁעִינוּ אֶת יְדֵיהֶם עַל רֹאשׁ פַּר הַחַטָּאת.\n",
            "מֹשֶׁה שָׁחַט אוֹתוֹ וְלָקַח אֶת הַדָּם וְשָׂם בְּאֶצְבָּעוֹ עַל פִּנּוֹת הַמִּזְבֵּחַ מִסָּבִיב וְטִהֵר אֶת הַמִּזְבֵּחַ, וְאֶת שְׁאָר הַדָּם שָׁפַךְ עַל יְסוֹד הַמִּזְבֵּחַ, וְקִדֵּשׁ אוֹתוֹ שֶׁיִּהְיֶה אֶפְשָׁר לְכַפֵּר עָלָיו.\n",
            "הוּא לָקַח אֶת כָּל הַחֵלֶב שֶׁעַל הַמֵּעַיִם וְאֶת הַתּוֹסֶפֶת שֶׁעַל הַכָּבֵד וְאֶת שְׁתֵּי הַכְּלָיוֹת וְאֶת הַחֵלֶב שֶׁעֲלֵיהֶן, וּמֹשֶׁה הִקְטִיר אוֹתָם עַל הַמִּזְבֵּחַ.\n",
            "וְאֶת הַפָּר וְאֶת עוֹרוֹ וְאֶת בְּשָׂרוֹ וְאֶת הָאוֹכֶל הַמְּעֻכָּל שֶׁבּוֹ הוּא שָׂרַף בָּאֵשׁ מִחוּץ לַמַּחֲנֶה, כְּמוֹ שֶׁה' צִוָּה אֶת מֹשֶׁה.\n",
            "הוּא הִגִּישׁ אֶת אֵיל הָעוֹלָה, אַהֲרֹן וּבָנָיו הִשְׁעִינוּ אֶת יְדֵיהֶם עַל רֹאשׁ הָאַיִל.\n",
            "מֹשֶׁה שָׁחַט אוֹתוֹ וְזָרַק אֶת הַדָּם עַל הַמִּזְבֵּחַ סָבִיב.\n",
            "וְחִלֵּק אֶת הָאַיִל לַחֲלָקָיו, וּמֹשֶׁה הִקְטִיר אֶת הָרֹאשׁ וְאֶת הַחֲלָקִים וְאֶת הַחֵלֶב.\n",
            "וְאֶת הַמֵּעַיִם וְאֶת הַכְּרָעַיִם רָחַץ בְּמַיִם, וּמֹשֶׁה הִקְטִיר אֶת כָּל הָאַיִל עַל הַמִּזְבֵּחַ, הוּא עוֹלָה לְנַחַת רוּחַ, הוּא קָרְבָּן עוֹלֶה בָּאֵשׁ לַה', כְּמוֹ שֶׁה' צִוָּה אֶת מֹשֶׁה.\n",
            "הוּא הִגִּישׁ אֶת הָאַיִל הַשֵּׁנִי – אֵיל קָרְבַּן הַמִּנּוּי, אַהֲרֹן וּבָנָיו הִשְׁעִינוּ אֶת יְדֵיהֶם עַל רֹאשׁ הָאַיִל.\n",
            "מֹשֶׁה שָׁחַט אוֹתוֹ וְלָקַח מִדָּמוֹ וְשָׂם עַל תְּנוּךְ אוֹזֶן אַהֲרֹן הַיְּמָנִית, וְעַל בּוֹהֶן יָדוֹ הַיְּמָנִית, וְעַל בּוֹהֶן רַגְלוֹ הַיְּמָנִית.\n",
            "הוּא קֵרֵב אֶת בְּנֵי אַהֲרֹן, וּמֹשֶׁה שָׂם מֵהַדָּם עַל תְּנוּךְ אָזְנָם הַיְּמָנִית, וְעַל בּוֹהֶן יָדָם הַיְּמָנִית, וְעַל בּוֹהֶן רַגְלָם הַיְּמָנִית, וּמֹשֶׁה זָרַק אֶת הַדָּם עַל הַמִּזְבֵּחַ מִסָּבִיב.\n",
            "הוּא לָקַח אֶת הַחֵלֶב וְאֶת שׁוּמַן הַזָּנָב, וְאֶת כָּל הַחֵלֶב שֶׁעַל הַמֵּעַיִם, וְאֶת הַתּוֹסֶפֶת שֶׁעַל הַכָּבֵד, וְאֶת שְׁתֵּי הַכְּלָיוֹת וְאֶת הַחֵלֶב שֶׁעֲלֵיהֶן, וְאֶת הַשּׁוֹק הַיְּמִינִי.\n",
            "וּמִסַּל הַלֶּחֶם שֶׁלֹּא הֶחְמִיץ שֶׁלִּפְנֵי ה' לָקַח חַלָּה שֶׁלֹּא הֶחְמִיצָה אַחַת, וּפִתָּה עָבָה מְטֻגֶּנֶת בְּשֶׁמֶן אַחַת, וּפִתָּה דַּקָּה אַחַת, וְשָׂם עַל גּוּשֵׁי הַחֵלֶב וְעַל הַשּׁוֹק הַיְּמָנִי.\n",
            "הוּא שָׂם אֶת הַכֹּל עַל כַּפּוֹת הַיָּדַיִם שֶׁל אַהֲרֹן וְשֶׁל בָּנָיו, וְהֵנִיף אוֹתָם לִפְנֵי ה'.\n",
            "מֹשֶׁה לָקַח אוֹתָם מֵעַל כַּפּוֹת יְדֵיהֶם וְהִקְטִיר עַל הַמִּזְבֵּחַ עַל הָעוֹלָה, הֵם קָרְבָּן לְמִנּוּי לְתַפְקִיד, כְּדֵי לַעֲשׂוֹת נַחַת רוּחַ, זֶה קָרְבָּן עוֹלֶה בָּאֵשׁ לַה'.\n",
            "מֹשֶׁה לָקַח אֶת הֶחָזֶה וְהֵנִיף אוֹתוֹ לִפְנֵי ה' – הוּא הָיָה מָנָה לְמֹשֶׁה מִקָּרְבַּן הָאַיִל שֶׁל הַמִּנּוּי, כְּמוֹ שֶׁה' צִוָּה אֶת מֹשֶׁה.\n",
            "מֹשֶׁה לָקַח מֵהַשֶּׁמֶן שֶׁמּוֹרְחִים בּוֹ וּמֵהַדָּם שֶׁעַל הַמִּזְבֵּחַ, וְהִתִּיז עַל אַהֲרֹן וְעַל בְּגָדָיו וְעַל בָּנָיו וְעַל בִּגְדֵי בָּנָיו אִתּוֹ, וְקִדֵּשׁ אֶת אַהֲרֹן וְאֶת בְּגָדָיו וְאֶת בָּנָיו וְאֶת בִּגְדֵי בָּנָיו אִתּוֹ.\n",
            "מֹשֶׁה אָמַר לְאַהֲרֹן וּלְבָנָיו: בַּשְּׁלוּ אֶת הַבָּשָׂר לִפְנֵי פֶּתַח אוֹהֶל הַהִתְכַּנְּסוּת וְשָׁם תֹּאכְלוּ אוֹתוֹ וְאֶת הַלֶּחֶם שֶׁבְּסַל קָרְבַּן הַמִּנּוּי, כְּמוֹ שֶׁצִּוִּיתִי: שֶׁאַהֲרֹן וּבָנָיו יֹאכְלוּ אוֹתוֹ.\n",
            "וְאֶת מַה שֶּׁיִּשָּׁאֵר מֵהַבָּשָׂר וּמֵהַלֶּחֶם תִּשְׂרְפוּ בָּאֵשׁ.\n",
            "וְאַל תֵּצְאוּ מִפֶּתַח אוֹהֶל הַהִתְכַּנְּסוּת שִׁבְעָה יָמִים – עַד לְיוֹם הַשְׁלָמַת יְמֵי הַמִּנּוּי שֶׁלָּכֶם, כִּי שִׁבְעָה יָמִים יִהְיֶה טֶקֶס הַמִּנּוּי שֶׁלָּכֶם.\n",
            "כְּמוֹ שֶׁנַּעֲשָׂה בַּיּוֹם הַזֶּה – כָּךְ ה' צִוָּה לַעֲשׂוֹת שִׁבְעָה יָמִים כְּדֵי לְכַפֵּר עֲלֵיכֶם.\n",
            "וְשִׁבְעָה יָמִים תֵּשְׁבוּ בַּיּוֹם וּבַלַּיְלָה בְּפֶתַח אוֹהֶל הַהִתְכַּנְּסוּת, וּתְשָׁרְתוּ בְּמִשְׁמֶרֶת ה' – וְכָךְ לֹא תָּמוּתוּ, כִּי כָּךְ הִצְטַוֵּיתִי.\n",
            "אַהֲרֹן וּבָנָיו עָשׂוּ אֶת כָּל הַדְּבָרִים שֶׁה' צִוָּה בְּאֶמְצָעוּת מֹשֶׁה.\n"
        ],
        [
            "<b>פָּרָשַׁת הַיּוֹם הַשְּׁמִינִי לַמִּלּוּאִים</b><br>בַּיּוֹם הַשְּׁמִינִי מֹשֶׁה קָרָא לְאַהֲרֹן וּלְבָנָיו וּלְזִקְנֵי יִשְׂרָאֵל.\n",
            "הוּא אָמַר לְאַהֲרֹן: קַח עֵגֶל מֵהַבָּקָר לְחַטָּאת וְאַיִל לְעוֹלָה – לְלֹא מוּם, וְהַגֵּשׁ אוֹתָם לִפְנֵי ה'.\n",
            "וּתְדַבֵּר אֶל בְּנֵי יִשְׂרָאֵל וְתֹאמַר: קְחוּ תַּיִשׁ לְחַטָּאת, וְעֵגֶל וְכֶבֶשׂ שֶׁגִּילָם עַד שָׁנָה לְלֹא מוּם לְעוֹלָה.\n",
            "וְשׁוֹר וְאַיִל לִשְׁלָמִים לִשְׁחוֹט לִפְנֵי ה' וּמִנְחָה מְעֻרְבֶּבֶת בְּשֶׁמֶן, כִּי הַיּוֹם ה' יִתְגַּלֶּה אֲלֵיכֶם.\n",
            "הֵם לָקְחוּ אֶת מַה שֶּׁמֹּשֶׁה צִוָּה אֶל לִפְנֵי אוֹהֶל הַהִתְכַּנְּסוּת, וְכָל הַצִּבּוּר נִגַּשׁ וְעָמַד לִפְנֵי ה'.\n",
            "מֹשֶׁה אָמַר: זֶה הַדָּבָר שֶׁה' צִוָּה שֶׁתַּעֲשׂוּ, וְאָז כְּבוֹד ה' יִתְגַּלֶּה אֲלֵיכֶם:\n",
            "מֹשֶׁה אָמַר לְאַהֲרֹן: גַּשׁ לַמִּזְבֵּחַ וַעֲשֵׂה אֶת חַטָּאתְךָ וְאֶת עוֹלָתְךָ וְכַפֵּר עַל עַצְמְךָ וְעַל הָעָם, וַעֲשֵׂה אֶת קָרְבַּן הָעָם וְכַפֵּר עֲלֵיהֶם כְּמוֹ שֶׁה' צִוָּה.\n",
            "אַהֲרֹן נִגַּשׁ לַמִּזְבֵּחַ וְשָׁחַט אֶת עֵגֶל הַחַטָּאת שֶׁלּוֹ.\n",
            "בְּנֵי אַהֲרֹן הִגִּישׁוּ לוֹ אֶת הַדָּם, הוּא טָבַל אֶת אֶצְבָּעוֹ בַּדָּם וְשָׂם עַל פִּנּוֹת הַמִּזְבֵּחַ, וְאֶת שְׁאָר הַדָּם הוּא שָׁפַךְ עַל יְסוֹד הַמִּזְבֵּחַ.\n",
            "וְאֶת הַחֵלֶב וְאֶת הַכְּלָיוֹת וְאֶת הַתּוֹסֶפֶת שֶׁעַל הַכָּבֵד מֵהַחַטָּאת הוּא הִקְטִיר עַל הַמִּזְבֵּחַ, כְּמוֹ שֶׁה' צִוָּה אֶת מֹשֶׁה.\n",
            "וְאֶת הַבָּשָׂר וְאֶת הָעוֹר הוּא שָׂרַף בָּאֵשׁ מִחוּץ לַמַּחֲנֶה.\n",
            "הוּא שָׁחַט אֶת הָעוֹלָה, בְּנֵי אַהֲרֹן הֵבִיאוּ לוֹ אֶת הַדָּם, וְהוּא זָרַק אוֹתוֹ עַל הַמִּזְבֵּחַ מִסָּבִיב.\n",
            "הֵם הֵבִיאוּ אֵלָיו אֶת הָעוֹלָה מְחֻלֶּקֶת לַחֲלָקֶיהָ וְאֶת הָרֹאשׁ, וְהוּא הִקְטִיר עַל הַמִּזְבֵּחַ.\n",
            "הוּא רָחַץ אֶת הַמֵּעַיִם וְאֶת הָרַגְלַיִם, וְהִקְטִיר אוֹתָם עַל הָעוֹלָה עַל הַמִּזְבֵּחַ.\n",
            "הוּא הִגִּישׁ אֶת קָרְבַּן הָעָם, הוּא לָקַח אֶת הַתַּיִשׁ לְחַטָּאת שֶׁל הָעָם וְשָׁחַט אוֹתוֹ וְכִפֵּר בְּדָמוֹ כְּמוֹ שֶׁעָשָׂה בַּקָּרְבָּן הָרִאשׁוֹן.\n",
            "הוּא הִגִּישׁ אֶת הָעוֹלָה וְעָשָׂה אוֹתָהּ כַּדִּין.\n",
            "הוּא הִגִּישׁ אֶת הַמִּנְחָה וְחָפַן מִמֶּנָּה בְּיָדוֹ וְהִקְטִיר עַל הַמִּזְבֵּחַ, בְּנוֹסָף לַמִּנְחָה שֶׁל עוֹלַת הַבּוֹקֶר.\n",
            "הוּא שָׁחַט אֶת הַשּׁוֹר וְאֶת הָאַיִל – זֶבַח הַשְּׁלָמִים שֶׁל הָעָם, בְּנֵי אַהֲרֹן הֵבִיאוּ לוֹ אֶת הַדָּם וְהוּא זָרַק אוֹתוֹ עַל הַמִּזְבֵּחַ מִסָּבִיב.\n",
            "וְאֶת גּוּשֵׁי הַחֵלֶב מֵהַשּׁוֹר, וּמֵהָאַיִל – אֶת שׁוּמַן הַזָּנָב וְהַחֵלֶב שֶׁמְּכַסֶּה אֶת הַמֵּעַיִם וְהַכְּלָיוֹת וְהַתּוֹסֶפֶת לַכָּבֵד.\n",
            "הֵם שָׂמוּ אֶת גּוּשֵׁי הַחֵלֶב עַל חֲזֵה הַשּׁוֹר וְהָאַיִל, וְהוּא הִקְטִיר אֶת גּוּשֵׁי הַחֵלֶב עַל הַמִּזְבֵּחַ.\n",
            "וְאֶת חֲזֵה הַשּׁוֹר וְהָאַיִל וְאֶת הַשּׁוֹק הַיְּמִינִי אַהֲרֹן הֵנִיף לִפְנֵי ה', כְּמוֹ שֶׁמֹּשֶׁה צִוָּה.\n",
            "אַהֲרֹן נָשָׂא אֶת יָדָיו אֶל הָעָם וּבֵרֵךְ אוֹתָם, וְיָרַד מֵהַמִּזְבֵּחַ אַחֲרֵי שֶׁעָשָׂה אֶת הַחַטָּאת וְאֶת הָעוֹלָה וְאֶת הַשְּׁלָמִים.\n",
            "מֹשֶׁה וְאַהֲרֹן בָּאוּ אֶל אוֹהֶל הַהִתְכַּנְּסוּת וְיָצְאוּ וּבֵרְכוּ אֶת הָעָם, וּכְבוֹד ה' הִתְגַּלָּה אֶל כָּל הָעָם –\n",
            "– יָצְאָה אֵשׁ מִלִּפְנֵי ה' וְשָׂרְפָה אֶת הָעוֹלָה וְאֶת הַחֲלָבִים עַל הַמִּזְבֵּחַ, כָּל הָעָם רָאָה וְהֵם שִׁבְּחוּ אֶת ה' וְהִשְׁתַּחֲווּ עַל פְּנֵיהֶם.\n"
        ],
        [
            "<b>פָּרָשַׁת נָדָב וַאֲבִיהוּא</b><br>בְּנֵי אַהֲרֹן נָדָב וַאֲבִיהוּא לָקְחוּ כָּל אֶחָד אֶת מַחְתָּתוֹ וְשָׂמוּ בָּהֵן גֶּחָלִים וְשָׂמוּ עֲלֵיהֶם קְטוֹרֶת וְהִקְרִיבוּ לִפְנֵי ה' אֵשׁ \"זָרָה\" – שֶׁהוּא לֹא צִוָּה אוֹתָם.\n",
            "יָצְאָה אֵשׁ מִלִּפְנֵי ה' וְשָׂרְפָה אוֹתָם, וְהֵם מֵתוּ לִפְנֵי ה'.\n",
            "מֹשֶׁה אָמַר לְאַהֲרֹן זֶה מַה שֶּׁה' דִּבֵּר: בַּקְּרוֹבִים אֵלַי בְּיוֹתֵר אֲנִי מִתְקַדֵּשׁ, וְכָךְ אֲנִי מִתְכַּבֵּד בִּפְנֵי כָּל הָעָם! אַהֲרֹן שָׁתַק.\n",
            "מֹשֶׁה קָרָא לְמִישָׁאֵל וּלְאֶלְצָפָן בְּנֵי עֻזִּיאֵל דּוֹדוֹ שֶׁל אַהֲרֹן, וְאָמַר לָהֶם: גְּשׁוּ וּקְחוּ אֶת אֲחֵיכֶם מִלִּפְנֵי הַקּוֹדֶשׁ אֶל מִחוּץ לַמַּחֲנֶה.\n",
            "הֵם נִגְּשׁוּ וְהֵרִימוּ אוֹתָם בַּכֻּתּוֹנוֹת שֶׁלָּהֶם אֶל מִחוּץ לַמַּחֲנֶה, כְּמוֹ שֶׁמֹּשֶׁה דִּבֵּר.\n",
            "מֹשֶׁה אָמַר לְאַהֲרֹן וּלְאֶלְעָזָר וְאִיתָמָר בָּנָיו: אַל תְּגַדְּלוּ אֶת שֵׂעָר רֹאשְׁכֶם וְאַל תִּפְרְמוּ אֶת בִּגְדֵיכֶם לַאֲבֵלוּת, כִּי אָז תָּמוּתוּ, וְה' יִכְעַס עַל כָּל הַצִּבּוּר; רַק אֲחֵיכֶם כָּל בֵּית יִשְׂרָאֵל יִבְכּוּ עַל הַשְּׂרֵפָה שֶׁה' שָׂרַף.\n",
            "וְאַל תֵּצְאוּ מִפֶּתַח אוֹהֶל הַהִתְכַּנְּסוּת כְּדֵי שֶׁלֹּא תָּמוּתוּ כִּי הַשֶּׁמֶן שֶׁל ה' נִמְרַח עֲלֵיכֶם, הֵם עָשׂוּ כִּדְבַר מֹשֶׁה.\n",
            "<b>פָּרָשַׁת אִסּוּר הַיַּיִן</b><br>ה' דִּבֵּר אֶל אַהֲרֹן וְאָמַר:\n",
            "אַל תִּשְׁתֶּה יַיִן וּמַשְׁקֶה מְשַׁכֵּר אַתָּה וּבָנֶיךָ שֶׁאִתְּךָ כְּשֶׁאַתֶּם נִכְנָסִים לְאוֹהֶל הַהִתְכַּנְּסוּת, וְכָךְ לֹא תָּמוּתוּ, חוֹק לְעוֹלָם לְדוֹרוֹת.\n",
            "וּכְדֵי שֶׁתּוּכְלוּ לְהַבְדִּיל בֵּין הַקּוֹדֶשׁ וּבֵין הַחוֹל וּבֵין הַטָּמֵא וּבֵין הַטָּהוֹר.\n",
            "וּלְהוֹרוֹת לִבְנֵי יִשְׂרָאֵל אֶת כָּל הַחֻקִּים שֶׁה' דִּבֵּר אֲלֵיהֶם בְּאֶמְצָעוּת מֹשֶׁה.\n",
            "<b>פָּרָשַׁת אֲכִילַת קָרְבְּנוֹת הַיּוֹם</b><br>מֹשֶׁה דִּבֵּר אֶל אַהֲרֹן וְאֶל אֶלְעָזָר וְאֶל אִיתָמָר בָּנָיו שֶׁנִּשְׁאֲרוּ בַּחַיִּים: קְחוּ אֶת הַמִּנְחָה – הַחֵלֶק שֶׁלֹּא הֻקְטַר בָּאֵשׁ לַה', וְאִכְלוּ אוֹתָהּ בְּלִי שֶׁתַּחְמִיץ לְיַד הַמִּזְבֵּחַ, כִּי הִיא קוֹדֶשׁ קָדָשִׁים.\n",
            "תֹּאכְלוּ אוֹתָהּ בְּמָקוֹם קָדוֹשׁ כִּי הִיא קִצְבָּתְךָ וְקִצְבַּת בָּנֶיךָ מִקָּרְבְּנוֹת ה', כִּי כָּךְ נִצְטַוֵּיתִי.\n",
            "וְאֶת הֶחָזֶה הַמּוּנָף וְאֶת הַשּׁוֹק שֶׁהוּרַם תֹּאכְלוּ בְּמָקוֹם טָהוֹר אַתָּה וּבָנֶיךָ וּבְנוֹתֶיךָ אִתְּךָ, כִּי הֵם נִתְּנוּ לְקִצְבָּה לְךָ וּלְבָנֶיךָ מִקָּרְבְּנוֹת הַשְּׁלָמִים שֶׁל בְּנֵי יִשְׂרָאֵל.\n",
            "אֶת הַשּׁוֹק שֶׁהוּרַם וְהֶחָזֶה הַמּוּנָף יָבִיאוּ כְּשֶׁהוּא מֻנָּח עַל גּוּשֵׁי הַחֵלֶב הַקְּרֵבִים, כְּדֵי לְהָנִיף אוֹתָם לִפְנֵי ה', וְזֶה יִהְיֶה קִצְבָּה לְךָ וּלְבָנֶיךָ אִתְּךָ לְעוֹלָם כְּמוֹ שֶׁה' צִוָּה.\n",
            "מֹשֶׁה חִפֵּשׂ אֶת תַּיִשׁ הַחַטָּאת וְגִלָּה שֶׁהוּא נִשְׂרַף, הוּא גָּעַר בְּאֶלְעָזָר וּבְאִיתָמָר בְּנֵי אַהֲרֹן שֶׁנִּשְׁאֲרוּ בַּחַיִּים, וְאָמַר לָהֶם:\n",
            "לָמָּה לֹא אֲכַלְתֶּם אֶת הַחַטָּאת בִּמְקוֹם הַקּוֹדֶשׁ? הֲרֵי הִיא קוֹדֶשׁ קָדָשִׁים! וַה' נָתַן לָכֶם לֶאֱכוֹל אוֹתָהּ כְּדֵי שֶׁיִּסְלַח עַל עֲווֹן הַצִּבּוּר, כְּדֵי לְכַפֵּר עֲלֵיהֶם לִפְנֵי ה'!\n",
            "הֲרֵי לֹא הֵבִיאוּ אֶת דָּמָהּ לַקּוֹדֶשׁ פְּנִימָה, אִכְלוּ אוֹתָהּ בַּקּוֹדֶשׁ כְּמוֹ שֶׁצִּוִּיתִי!\n",
            "אַהֲרֹן דִּבֵּר אֶל מֹשֶׁה: הֲרֵי הַיּוֹם הִקְרִיבוּ אֶת חַטָּאתָם וְאֶת עוֹלָתָם לִפְנֵי ה' וְקָרוּ לִי אֲסוֹנוֹת אֲבֵלוּת אֵלֶּה, אִם אוֹכַל חַטָּאת הַיּוֹם – הַאִם זֶה יִיטַב בְּעֵינֵי ה'?!\n",
            "מֹשֶׁה שָׁמַע וְהִסְכִּים לַתְּשׁוּבָה.\n"
        ],
        [
            "<b>פָּרָשַׁת הַחַיָּה הַטְּהוֹרָה</b><br>ה' דִּבֵּר אֶל מֹשֶׁה וְאֶל אַהֲרֹן, וְאָמַר לָהֶם:\n",
            "דַּבְּרוּ אֶל בְּנֵי יִשְׂרָאֵל וְאִמְרוּ: אֵלֶּה הַחַיּוֹת שֶׁתֹּאכְלוּ מִכָּל הַבְּהֵמוֹת שֶׁעַל הָאָרֶץ.\n",
            "כָּל בְּהֵמָה שֶׁיֵּשׁ לָהּ פַּרְסוֹת וְלַפַּרְסוֹת שֶׁלָּהּ יֵשׁ שֶׁסַע וְהִיא מַעֲלָה גֵּרָה – אוֹתָהּ תֹּאכְלוּ.\n",
            "אֲבָל אֶת זֶה אַל תֹּאכְלוּ מִמַּעֲלֵי הַגֵּרָה וּמִבַּעֲלֵי פַּרְסָה סְדוּקָה: אֶת הַגָּמָל – כִּי הוּא מַעֲלֵה גֵּרָה אֲבָל אֵין לוֹ פַּרְסָה, הוּא טָמֵא עֲבוּרְכֶם.\n",
            "וְאֶת הַשָּׁפָן – כִּי הוּא מַעֲלֵה גֵּרָה אֲבָל אֵין לוֹ פַּרְסָה, הוּא טָמֵא עֲבוּרְכֶם.\n",
            "וְאֶת הָאַרְנֶבֶת – כִּי הִיא מַעֲלָה גֵּרָה אֲבָל אֵין לָהּ פַּרְסָה, הִיא טְמֵאָה עֲבוּרְכֶם.\n",
            "וְאֶת הַחֲזִיר – כִּי יֵשׁ לוֹ פַּרְסָה וְלַפַּרְסָה שֶׁלּוֹ יֵשׁ שֶׁסַע, אֲבָל הוּא לֹא מַעֲלֶה גֵּרָה, הוּא טָמֵא עֲבוּרְכֶם.\n",
            "אַל תֹּאכְלוּ מִבְּשָׂרָם, וְאַל תִּגְּעוּ בְּנִבְלָתָם כְּשֶׁאָסוּר לְהִטָּמֵא, הֵם טְמֵאִים עֲבוּרְכֶם.\n",
            "אֶת זֶה תֹּאכְלוּ מִכָּל מַה שֶּׁבַּמַּיִם: כֹּל דָּג שֶׁיֵּשׁ לוֹ סְנַפִּיר וְקַשְׂקֶשֶׂת, בַּמַּיִם: בַּיַּמִּים וּבַנְּחָלִים, אוֹתָם תֹּאכְלוּ.\n",
            "וְכָל דָּג שֶׁאֵין לוֹ סְנַפִּיר וְקַשְׂקֶשֶׂת בַּיַּמִּים וּבַנְּחָלִים, מִכָּל הַשְּׁרָצִים שֶׁבַּמַּיִם וּמִכָּל בַּעֲלֵי הַחַיִּים שֶׁבַּמַּיִם – הֵם מְאוּסִים.\n",
            "וְהֵם יִהְיוּ מְאוּסִים עֲבוּרְכֶם – אַל תֹּאכְלוּ מִבְּשָׂרָם וְתַרְחִיקוּ אֶת נִבְלָתָם.\n",
            "כֹּל בַּעַל חַי בַּמַּיִם שֶׁאֵין לוֹ סְנַפִּיר וְקַשְׂקֶשֶׂת, הוּא מָאוּס עֲבוּרְכֶם.\n",
            "עוֹפוֹת אֵלֶּה תַּרְחִיקוּ מֵעַצְמְכֶם – הֵם לֹא יֵאָכְלוּ כִּי הֵם מְאוּסִים: אֶת הַנֶּשֶׁר וְאֶת הַפֶּרֶס וְאֶת הָעָזְנִיָּה. \n",
            "וְאֶת הַדָּאָה וְאֶת כָּל סוּגֵי הָאַיָּה.\n",
            "אֶת כָּל הָעוֹרְבִים מִכָּל הַסּוּגִים.\n",
            "וְאֶת בַּת הַיַּעֲנָה וְאֶת הַתַּחְמָס וְאֶת הַשָּׁחַף וְאֶת כָּל סוּגֵי הַנֵּץ.\n",
            "וְאֶת הַכּוֹס וְאֶת הַשַּׂקְנַאי וְאֶת הַיַּנְשׁוּף.\n",
            "וְאֶת הַתִּנְשֶׁמֶת וְאֶת הַקָּאָת וְאֶת הָרָחָם.\n",
            "וְאֶת הַחֲסִידָה, כָּל סוּגֵי הָאֲנָפָה, וְאֶת הַדּוּכִיפַת וְאֶת הָעֲטַלֵּף.\n",
            "כֹּל שֶׁרֶץ עוֹף שֶׁהוֹלֵךְ עַל אַרְבַּע, הוּא מָאוּס עֲבוּרְכֶם.\n",
            "אֲבָל אֶת זֶה תֹּאכְלוּ מִכָּל שִׁרְצֵי הָעוֹף שֶׁהוֹלְכִים עַל אַרְבַּע – אֶת שֶׁיֵּשׁ לוֹ קַרְסֻלַּיִם מֵעַל לְרַגְלָיו כְּדֵי לְנַתֵּר בָּהֵן עַל הָאָרֶץ.\n",
            "אֶת אֵלֶּה מֵהֶם תֹּאכְלוּ: אֶת כָּל סוּגֵי הָאַרְבֶּה, וְאֶת כָּל סוּגֵי הַסָּלְעָם, וְאֶת כָּל סוּגֵי הַחַרְגּוֹל וְאֶת כָּל סוּגֵי הֶחָגָב.\n",
            "וְכָל שֶׁרֶץ עוֹף שֶׁיֵּשׁ לוֹ אַרְבַּע רַגְלַיִם הוּא מָאוּס עֲבוּרְכֶם.\n",
            "וּלְאֵלֶּה תִּטַּמְּאוּ – כָּל מִי שֶׁנּוֹגֵעַ בְּנִבְלָתָם יִטְמָא עַד הָעֶרֶב.\n",
            "וְכָל מִי שֶׁמֵּרִים מִנִּבְלָתָם יַטְבִּיל אֶת בְּגָדָיו וְיִטְמָא עַד הָעֶרֶב.\n",
            "כָּל מִינֵי בְּהֵמָה שֶׁיֵּשׁ לָהּ פְּרָסוֹת אֲבָל אֵין לַפְּרָסוֹת סֶדֶק אוֹ שֶׁאֵינָהּ מַעֲלָה גֵּרָה – הֵם טְמֵאִים עֲבוּרְכֶם, כָּל מִי שֶׁנּוֹגֵעַ בָּהֶם יִטְמָא.\n",
            "וּבַחַיּוֹת שֶׁהוֹלְכוֹת עַל אַרְבַּע – כָּל הַהוֹלְכִים עַל כַּפּוֹת רַגְלֵיהֶם בְּלִי פַּרְסָה הֵם טְמֵאִים עֲבוּרְכֶם, כָּל מִי שֶׁנּוֹגֵעַ בְּנִבְלָתָם יִטְמָא עַד הָעֶרֶב.\n",
            "וּמִי שֶׁמֵּרִים אֶת נִבְלָתָם יַטְבִּיל אֶת בְּגָדָיו וְיִטְמָא עַד הָעֶרֶב – הֵם טְמֵאִים עֲבוּרְכֶם.\n",
            "<b>פָּרָשַׁת טֻמְאַת הַשֶּׁרֶץ</b><br>וְזֶה לָכֶם הַטָּמֵא מֵהַשְּׁרָצִים שֶׁשּׁוֹרְצִים עַל הָאָרֶץ: הַחוֹלֶד וְהָעַכְבָּר, וְכָל סוּגֵי הַחַרְדּוֹן.\n",
            "וְהָאֲנָקָה וְהַכּוֹחַ וְהַלְּטָאָה וְהַחוֹמֶט וְהַתִּנְשֶׁמֶת.\n",
            "אֵלֶּה הַשְּׁרָצִים שֶׁטְּמֵאִים לָכֶם מִכָּל הַשְּׁרָצִים – כָּל מִי שֶׁנּוֹגֵעַ בָּהֶם בְּמוֹתָם יִטְמָא עַד הָעֶרֶב.\n",
            "וְכָל דָּבָר שֶׁיִּפּוֹל עָלָיו מֵהֶם בְּמוֹתָם – יִטְמָא: מִכָּל כְּלִי שֶׁעָשׂוּי מֵעֵץ אוֹ בֶּגֶד אוֹ עוֹר אוֹ שָׂק שֶׁעוֹשִׂים בּוֹ מְלָאכָה – יֻטְבַּל בְּמַיִם וְיִהְיֶה טָמֵא עַד הָעֶרֶב וְיִטְהַר.\n",
            "וְכָל כְּלִי חֶרֶשׂ שֶׁיִּפּוֹל מֵהֶם לְתוֹכוֹ – כָּל מַה שֶּׁבְּתוֹכוֹ יִטְמָא וְאוֹתוֹ תִּשְׁבְּרוּ.\n",
            "מִכָּל הָאוֹכֶל שֶׁיֵּאָכֵל שֶׁיָּבוֹא עָלָיו מַיִם – יִטְמָא, וְכָל מַשְׁקֶה שֶׁיִּשָּׁתֶה בְּכָל כְּלִי – יִטְמָא.\n",
            "וְכָל דָּבָר שֶׁיִּפּוֹל מִנִּבְלָתָם עָלָיו – יִטְמָא, תַּנּוּר וְכִירַיִם טְמֵאִים יִנָּתְצוּ, וְהֵם יִהְיוּ טְמֵאִים עֲבוּרְכֶם.\n",
            "רַק מַעְיָן וּבוֹר וּמַיִם מְכֻנָּסִים יִהְיוּ טְהוֹרִים, וּמִי שֶׁנּוֹגֵעַ בְּנִבְלָתָם כְּשֶׁהוּא בַּמַּיִם – יִטְמָא.\n",
            "וְאִם יִפּוֹל מִנִּבְלָתָם עַל כָּל זֶרַע שֶׁיִּזָּרַע – הוּא טָהוֹר.\n",
            "אֲבָל אִם יִשָּׁפֵךְ מַיִם עַל זֶרַע וְאָז יִפּוֹל מִנִּבְלָתָם עָלָיו – הוּא טָמֵא עֲבוּרְכֶם.\n",
            "וְאִם תָּמוּת אַחַת מֵהַבְּהֵמוֹת שֶׁמֻּתָּרוֹת לָכֶם בַּאֲכִילָה – מִי שֶׁנּוֹגֵעַ בְּנִבְלָתָהּ יִטְמָא עַד הָעֶרֶב.\n",
            "וּמִי שֶׁאוֹכֵל מִנִּבְלָתָהּ יַטְבִּיל אֶת בְּגָדָיו וְיִטְמָא עַד הָעֶרֶב, וּמִי שֶׁמֵּרִים אֶת נִבְלָתָהּ יַטְבִּיל אֶת בְּגָדָיו וְיִטְמָא עַד הָעֶרֶב.\n",
            "וְכָל הַשְּׁרָצִים שֶׁשּׁוֹרְצִים עַל הָאָרֶץ, הֵם מְאוּסִים וְאָסוּר לֶאֱכוֹל אוֹתָם.\n",
            "מִכָּל הַשְּׁרָצִים שֶׁשּׁוֹרְצִים עַל הָאֲדָמָה – כָּל שֶׁזּוֹחֵל עַל בִּטְנוֹ וְכָל שֶׁהוֹלֵךְ עַל אַרְבַּע רַגְלַיִם אוֹ יוֹתֵר, עַד כָּל מַרְבֵּה רַגְלַיִם – אַל תֹּאכְלוּ אוֹתָם כִּי הֵם מְאוּסִים.\n",
            "אַל תְּטַנְּפוּ אֶת נַפְשׁוֹתֵיכֶם בְּכָל הַשְּׁרָצִים שֶׁשּׁוֹרְצִים, וְאַל תִּטַּמְּאוּ בָּהֶם וְתִהְיוּ טְמֵאִים מֵהֶם.\n",
            "כִּי אֲנִי ה' אֱלֹהֵיכֶם, תִּתְקַדְּשׁוּ וְתִהְיוּ קְדוֹשִׁים כִּי אֲנִי קָדוֹשׁ, וְאַל תְּטַמְּאוּ אֶת נַפְשׁוֹתֵיכֶם בְּכָל הַשְּׁרָצִים שֶׁזּוֹחֲלִים עַל הָאָרֶץ.\n",
            "כִּי אֲנִי ה' שֶׁהֶעֱלֵיתִי אֶתְכֶם מֵאֶרֶץ מִצְרַיִם לִהְיוֹת לָכֶם לֵאלֹהִים, הֱיוּ קְדוֹשִׁים כִּי אֲנִי קָדוֹשׁ.\n",
            "אֵלֶּה דִּינֵי הַבְּהֵמָה וְהָעוֹף וְכָל בַּעֲלֵי הַחַיִּים שֶׁנָּעִים לְאִטָּם בַּמַּיִם, וּלְכָל בַּעֲלֵי הַחַיִּים שֶׁשּׁוֹרְצִים עַל הָאֲדָמָה.\n",
            "לְהַבְדִּיל בֵּין הַטָּמֵא לְבֵין הַטָּהוֹר, וּבֵין חַיָּה שֶׁמֻּתֶּרֶת בַּאֲכִילָה לְבֵין חַיָּה שֶׁאֲסוּרָה בַּאֲכִילָה.\n"
        ],
        [
            "<b>פָּרָשַׁת הַיּוֹלֶדֶת</b><br>ה' דִּבֵּר אֶל מֹשֶׁה וְאָמַר:\n",
            "דַּבֵּר אֶל בְּנֵי יִשְׂרָאֵל וֶאֱמוֹר: כְּשֶׁאִשָּׁה תִּהְיֶה בְּהֵרָיוֹן וְתֵלֵד זָכָר הִיא תִּהְיֶה טְמֵאָה שִׁבְעָה יָמִים כְּמוֹ בִּימֵי טֻמְאַת הַנִּדָּה.\n",
            "וּבַיּוֹם הַשְּׁמִינִי יָמוּלוּ אֶת בְּשַׂר עָרְלַת הַבֵּן.\n",
            "שְׁלוֹשִׁים וּשְׁלוֹשָׁה יָמִים דַּם הַנִּדָּה שֶׁלָּהּ יִהְיֶה טָהוֹר, אָסוּר לָהּ לַגַּעַת בְּשׁוּם קוֹדֶשׁ וְלֹא לְהִכָּנֵס לַמִּקְדָּשׁ עַד שֶׁיִּגָּמְרוּ יְמֵי הַטַּהֲרָה.\n",
            "וְאִם הִיא תֵּלֵד נְקֵבָה, שְׁבוּעַיִם הִיא תִּהְיֶה טְמֵאָה כְּמוֹ בְּנִדָּתָהּ, וְשִׁשִּׁים וְשִׁשָּׁה יָמִים דַּם הַנִּדָּה שֶׁלָּהּ יִהְיֶה טָהוֹר.\n",
            "וּכְשֶׁיִּגָּמְרוּ יְמֵי הַטַּהֲרָה שֶׁל לֵידַת בֵּן אוֹ בַּת, הִיא תָּבִיא לַכֹּהֵן אֶל מוּל פֶּתַח אוֹהֶל הַהִתְכַּנְּסוּת, כֶּבֶשׂ שֶׁגִּילוֹ עַד שָׁנָה לְעוֹלָה, וּבֶן יוֹנָה אוֹ תּוֹר לְחַטָּאת.\n",
            "הַכֹּהֵן יַגִּישׁ אוֹתוֹ אֶל לִפְנֵי ה' וִיכַפֵּר עָלֶיהָ, וְהִיא תִּהְיֶה טְהוֹרָה מֵהַטֻּמְאָה שֶׁבָּאָה מִמְּקוֹר הַדָּם שֶׁלָּהּ, אֵלֶּה דִּינֵי יוֹלֶדֶת זָכָר אוֹ נְקֵבָה.\n",
            "וְאִם לֹא יִהְיֶה לָהּ מַסְפִּיק כֶּסֶף לְטָלֶה, הִיא תִּקַּח שְׁתֵּי תּוֹרִים אוֹ שְׁנֵי בְּנֵי יוֹנָה אֶחָד לְעוֹלָה וְאֶחָד לְחַטָּאת, וְהַכֹּהֵן יְכַפֵּר עָלֶיהָ וְהִיא תִּהְיֶה טְהוֹרָה.\n"
        ],
        [
            "<b>פָּרָשַׁת צָרַעַת הָעוֹר</b><br>ה' דִּבֵּר אֶל מֹשֶׁה וְאֶל אַהֲרֹן וְאָמַר:\n",
            "אָדָם שֶׁיִּהְיֶה בְּעוֹרוֹ שׁוּמָה אוֹ גִּדּוּל אוֹ כֶּתֶם בָּהִיר, זֶה נֶגַע צָרַעַת בְּעוֹרוֹ, וְצָרִיךְ לַהֲבִיאוֹ אֶל אַהֲרֹן הַכֹּהֵן אוֹ אֶל אֶחָד מִבָּנָיו הַכֹּהֲנִים.\n",
            "הַכֹּהֵן יִרְאֶה אֶת הַנֶּגַע שֶׁבְּעוֹר הַבָּשָׂר וְאִם הַשֵּׂעָר שֶׁבַּנֶּגַע הָפַךְ לְלָבָן וְצֶבַע הַנֶּגַע עָמוֹק מֵהָעוֹר – זֶהוּ נֶגַע צָרַעַת, הַכֹּהֵן יִרְאֶה אוֹתוֹ וִיטַמֵּא אוֹתוֹ.\n",
            "וְאִם הַכֶּתֶם בְּעוֹרוֹ לָבָן בָּהִיר אֲבָל צִבְעוֹ אֵינוֹ עָמוֹק מֵהָעוֹר וְהַשֵּׂעָר שֶׁבּוֹ לֹא הָפַךְ לְלָבָן, הַכֹּהֵן יַסְגִּיר אֶת הַנֶּגַע שִׁבְעָה יָמִים.\n",
            "הַכֹּהֵן יִרְאֶה אוֹתוֹ בַּיּוֹם הַשְּׁבִיעִי, וְהִנֵּה אִם מַרְאֶה הַנֶּגַע לֹא הִשְׁתַּנָּה – הַנֶּגַע לֹא הִתְפַּשֵּׁט בָּעוֹר, הַכֹּהֵן יַסְגִּיר אוֹתוֹ שִׁבְעָה יָמִים שֵׁנִית.\n",
            "הַכֹּהֵן יִרְאֶה אוֹתוֹ שֵׁנִית בַּיּוֹם הַשְּׁבִיעִי, וְהִנֵּה אִם הַנֶּגַע נֶחְלַשׁ וְהַנֶּגַע לֹא הִתְפַּשֵּׁט בָּעוֹר, הַכֹּהֵן יְטַהֵר אוֹתוֹ – זֶהוּ גִּדּוּל חָרִיג, הוּא יַטְבִּיל אֶת בְּגָדָיו וְיִהְיֶה טָהוֹר.\n",
            "וְאִם הַגִּדּוּל יִתְפַּשֵּׁט בָּעוֹר אַחֲרֵי שֶׁהֶרְאוּ אוֹתוֹ לַכֹּהֵן וְהוּא טִהֵר אוֹתוֹ, יַרְאוּ אוֹתוֹ שֵׁנִית לַכֹּהֵן.\n",
            "הַכֹּהֵן יִרְאֶה וְהִנֵּה הַגִּדּוּל הִתְפַּשֵּׁט בָּעוֹר, הַכֹּהֵן יְטַמֵּא אוֹתוֹ – זוֹ צָרַעַת.\n",
            "<b>פָּרָשַׁת הַמִּחְיָה</b><br>אִם יִהְיֶה נֶגַע צָרַעַת בְּאָדָם, הוּא יוּבָא לַכֹּהֵן.\n",
            "הַכֹּהֵן יִרְאֶה וְהִנֵּה יֵשׁ שׁוּמָה לְבָנָה בָּעוֹר וְהִיא הָפְכָה אֶת הַשֵּׂעָר לְלָבָן וְיֵשׁ בַּשּׁוּמָה בָּשָׂר חַי שֶׁמַּבְרִיא.\n",
            "זוֹ צָרַעַת יְשָׁנָה בְּעוֹרוֹ – הַכֹּהֵן יְטַמֵּא אוֹתוֹ, הוּא לֹא יַסְגִּיר אוֹתוֹ כִּי הוּא טָמֵא.\n",
            "וְאִם הַצָּרַעַת תִּפְרַח וְתִתְפַּשֵּׁט בָּעוֹר וְהַצָּרַעַת תְּכַסֶּה אֶת כָּל עוֹר הַגּוּף שֶׁבּוֹ הַנֶּגַע – מֵרֹאשׁוֹ וְעַד רַגְלָיו, בְּכָל מָקוֹם שֶׁעֵינֵי הַכֹּהֵן רוֹאוֹת,\n",
            "הַכֹּהֵן יִרְאֶה שֶׁהַצָּרַעַת כִּסְּתָה אֶת כָּל גּוּפוֹ וִיטַהֵר אֶת הַנֶּגַע, אִם כֻּלּוֹ הָפַךְ לָבָן – הוּא טָהוֹר.\n",
            "וּבַיּוֹם שֶׁיֵּרָאֶה בּוֹ בָּשָׂר חַי – הוּא יִהְיֶה טָמֵא.\n",
            "הַכֹּהֵן יִרְאֶה אֶת הַבָּשָׂר הַחַי וִיטַמֵּא אוֹתוֹ, הַבָּשָׂר הַחַי הוּא טָמֵא, הוּא צָרַעַת.\n",
            "וְאִם הַבָּשָׂר הַחַי יַחֲזוֹר וְיֵהָפֵךְ לְלָבָן, הוּא יָבוֹא לַכֹּהֵן.\n",
            "הַכֹּהֵן יִרְאֶה אוֹתוֹ וְהִנֵּה הַנֶּגַע נֶהְפַּךְ לְלָבָן, הַכֹּהֵן יְטַהֵר אֶת הַנֶּגַע – הוּא טָהוֹר.\n",
            "<b>פָּרָשַׁת צָרַעַת הַשְּׁחִין וְהַמִּכְוָה</b><br>אִם יִהְיֶה בְּעוֹר הַבָּשָׂר שְׁחִין, וְהוּא יִתְרַפֵּא,\n",
            "וְתִהְיֶה בִּמְקוֹם הַשְּׁחִין שׁוּמָה לְבָנָה אוֹ כֶּתֶם בָּהִיר לָבָן מְעוֹרָב בְּאָדוֹם – יַרְאוּ אוֹתוֹ לַכֹּהֵן.\n",
            "הַכֹּהֵן יִרְאֶה שֶׁצִּבְעוֹ עָמוֹק מֵהָעוֹר וְהַשֵּׂעָר שֶׁבּוֹ הָפַךְ לְלָבָן, הַכֹּהֵן יְטַמֵּא אוֹתוֹ – זֶהוּ נֶגַע צָרַעַת שֶׁפָּרַח בַּשְּׁחִין.\n",
            "וְאִם הַכֹּהֵן יִרְאֶה אוֹתוֹ וְהִנֵּה אֵין בּוֹ שֵׂעָר לָבָן וְצִבְעוֹ אֵינוֹ עָמוֹק מֵהָעוֹר וְהוּא דָּהוּי, הַכֹּהֵן יַסְגִּיר אוֹתוֹ שִׁבְעָה יָמִים.\n",
            "וְאִם הוּא יִתְפַּשֵּׁט בָּעוֹר, הַכֹּהֵן יְטַמֵּא אוֹתוֹ, זֶהוּ נֶגַע.\n",
            "וְאִם הַכֶּתֶם יַעֲמוֹד בִּמְקוֹמוֹ וְלֹא יִתְפַּשֵּׁט, זוֹ רַק צְרִיבָה מֵהַשְּׁחִין, הַכֹּהֵן יְטַהֵר אוֹתוֹ.\n",
            "אוֹ אִם יִהְיֶה בְּעוֹר הַבָּשָׂר כְּוִיָּה מֵאֵשׁ, וְיִהְיֶה בַּמָּקוֹם שֶׁל הַכְּוִיָּה שֶׁמִּתְרַפֵּאת כֶּתֶם בָּהִיר לָבָן מְעוֹרָב בְּאָדוֹם אוֹ רַק לָבָן.\n",
            "הַכֹּהֵן יִרְאֶה אוֹתוֹ וְהִנֵּה הַשֵּׂעָר שֶׁבַּכֶּתֶם נֶהְפַּךְ לְלָבָן וְצִבְעוֹ עָמוֹק מֵהָעוֹר – זוֹ צָרַעַת שֶׁפָּרְחָה בַּכְּוִיָּה, הַכֹּהֵן יְטַמֵּא אוֹתוֹ, זֶה נֶגַע צָרַעַת.\n",
            "וְאִם הַכֹּהֵן יִרְאֶה אוֹתוֹ וְהִנֵּה אֵין בַּכֶּתֶם שֵׂעָר לָבָן וְצִבְעוֹ אֵינוֹ עָמוֹק מֵהָעוֹר וְהוּא דָּהוּי, הַכֹּהֵן יַסְגִּיר אוֹתוֹ שִׁבְעָה יָמִים.\n",
            "הַכֹּהֵן יִרְאֶה אוֹתוֹ בַּיּוֹם הַשְּׁבִיעִי, אִם הוּא יִתְפַּשֵּׁט בָּעוֹר – הַכֹּהֵן יְטַמֵּא אוֹתוֹ, זֶה נֶגַע צָרַעַת.\n",
            "וְאִם הַכֶּתֶם יַעֲמוֹד בִּמְקוֹמוֹ וְלֹא יִתְפַּשֵּׁט בָּעוֹר, וְהוּא דָּהוּי, זֶה שׁוּמָה שֶׁל כְּוִיָּה, הַכֹּהֵן יְטַהֵר אוֹתוֹ כִּי זֶה צְרִיבָה שֶׁל כְּוִיָּה.\n",
            "<b>פָּרָשַׁת צָרַעַת הַשֵּׂעַר</b><br>אִם יִהְיֶה בְּאִישׁ אוֹ אִשָּׁה נֶגַע, בָּרֹאשׁ אוֹ בַּזָּקָן.\n",
            "הַכֹּהֵן יִרְאֶה אֶת הַנֶּגַע וְהִנֵּה צִבְעוֹ עָמוֹק מֵהָעוֹר וְיֵשׁ בּוֹ שֵׂעָר צָהוֹב דָּק, הַכֹּהֵן יְטַמֵּא אוֹתוֹ – זֶה נֶגַע שֶׁל נִתּוּק שֵׂעָר, זֶה צָרַעַת הָרֹאשׁ אוֹ הַזָּקָן.\n",
            "וְאִם הַכֹּהֵן יִרְאֶה אֶת נֶגַע נִתּוּק הַשֵּׂעָר, וְהִנֵּה צִבְעוֹ אֵינוֹ עָמוֹק מֵהָעוֹר וְאֵין בּוֹ שֵׂעָר שָׁחוֹר, הַכֹּהֵן יַסְגִּיר אֶת נֶגַע נִתּוּק הַשֵּׂעָר שִׁבְעָה יָמִים.\n",
            "הַכֹּהֵן יִרְאֶה אֶת הַנֶּגַע בַּיּוֹם הַשְּׁבִיעִי, וְהִנֵּה נֶגַע נִתּוּק הַשֵּׂעָר לֹא הִתְפַּשֵּׁט וְאֵין בּוֹ שֵׂעָר צָהוֹב וְצִבְעוֹ שֶׁל נֶגַע נִתּוּק הַשֵּׂעָר אֵינוֹ עָמוֹק מֵהָעוֹר.\n",
            "הוּא יְגַלֵּחַ מִסָּבִיב לַנֶּגַע, אֲבָל אֶת הַשֵּׂעָר שֶׁצָּמוּד לְנֶגַע נִתּוּק הַשֵּׂעָר לֹא יְגַלֵּחַ, הַכֹּהֵן יַסְגִּיר שֵׁנִית שִׁבְעָה יָמִים אֶת נֶגַע נִתּוּק הַשֵּׂעָר.\n",
            "הַכֹּהֵן יִרְאֶה אֶת נֶגַע נִתּוּק הַשֵּׂעָר בַּיּוֹם הַשְּׁבִיעִי, וְהִנֵּה נֶגַע נִתּוּק הַשֵּׂעָר לֹא הִתְפַּשֵּׁט בָּעוֹר, וְצִבְעוֹ אֵינוֹ עָמוֹק מֵהָעוֹר, הַכֹּהֵן יְטַהֵר אוֹתוֹ, וְהוּא יַטְבִּיל אֶת בְּגָדָיו וְיִהְיֶה טָהוֹר.\n",
            "וְאִם מַרְאֵה נֶגַע נִתּוּק הַשֵּׂעָר יִתְפַּשֵּׁט בָּעוֹר אַחֲרֵי שֶׁנִּטְהַר.\n",
            "הַכֹּהֵן יִרְאֶה אוֹתוֹ וְהִנֵּה נֶגַע נִתּוּק הַשֵּׂעָר הִתְפַּשֵּׁט בָּעוֹר, הַכֹּהֵן לֹא יְחַפֵּשׂ גַּם שֵׂעָר צָהוֹב – זֶה טָמֵא.\n",
            "וְאִם מַרְאֵה נֶגַע נִתּוּק הַשֵּׂעָר לֹא הִשְׁתַּנָּה וְצָמַח בּוֹ שֵׂעָר שָׁחוֹר – נֶגַע נִתּוּק הַשֵּׂעָר נִרְפָּא, הוּא טָהוֹר, הַכֹּהֵן יְטַהֵר אוֹתוֹ.\n",
            "<b>פָּרָשַׁת הַבֶּהָרוֹת</b><br>וְאִישׁ אוֹ אִשָּׁה אִם יִהְיוּ בְּעוֹרָם כְּתָמִים בְּהִירִים לְבָנִים.\n",
            "הַכֹּהֵן יִרְאֶה וְהִנֵּה יֵשׁ בְּעוֹרָם כְּתָמִים בְּהִירִים דְּהוּיִים לְבָנִים, זוֹ לַבְקָנוּת שֶׁפָּרְחָה בָּעוֹר – זֶה טָהוֹר.\n",
            "<b>פָּרָשַׁת קַרַחַת וְגַבַּחַת</b><br>וְאִישׁ שֶׁשֵּׂעַר רֹאשׁוֹ יִתָּלֵשׁ – הוּא קֵרֵחַ, הוּא טָהוֹר.\n",
            "וְאִם שֵׂעַר רֹאשׁוֹ יִתָּלֵשׁ מֵהַצַּד שֶׁמּוּל פָּנָיו – הוּא גִּבֵּחַ, הוּא טָהוֹר.\n",
            "וְאִם יִהְיֶה בַּקָּרַחַת אוֹ בַּגַּבַּחַת נֶגַע לָבָן מְעוֹרָב בְּאָדוֹם, זוֹ צָרַעַת שֶׁפּוֹרַחַת בְּקָרַחְתּוֹ אוֹ בְּגַבַּחְתּוֹ.\n",
            "הַכֹּהֵן יִרְאֶה אוֹתוֹ וְהִנֵּה הַשּׁוּמָה שֶׁל הַנֶּגַע לְבָנָה מְעוֹרֶבֶת בְּאָדוֹם – בְּקָרַחְתּוֹ אוֹ בְּגַבַּחְתּוֹ, דִּינוֹ כְּמוֹ מַרְאֶה שֶׁל צָרַעַת עוֹר.\n",
            "הוּא אִישׁ צָרוּעַ – הוּא טָמֵא, הַכֹּהֵן יְטַמֵּא אוֹתוֹ כִּי יֵשׁ בְּרֹאשׁוֹ נֶגַע.\n",
            "וְהַצָּרוּעַ שֶׁיֵּשׁ בּוֹ נֶגַע – בְּגָדָיו יִהְיוּ פְּרוּמִים, וְרֹאשׁוֹ יִהְיֶה גָּלוּי – בְּלִי כּוֹבַע מְכֻבָּד, וְהוּא יַעֲטוֹף אֶת רֹאשׁוֹ וְאֶת שְׂפָתָיו בְּבִגְדּוֹ, וְיַכְרִיז: זְהִירוּת! אֲנִי טָמֵא!\n",
            "כָּל הַיָּמִים שֶׁהַנֶּגַע בּוֹ הוּא יִהְיֶה טָמֵא, הוּא יֵשֵׁב בּוֹדֵד – הוּא יָגוּר מִחוּץ לַמַּחֲנֶה.\n",
            "<b>פָּרָשַׁת צָרַעַת הַבֶּגֶד</b><br>וּבֶגֶד, אִם יִהְיֶה בּוֹ נֶגַע צָרָעַת – בְּבֶגֶד צֶמֶר אוֹ בְּבֶגֶד פִּשְׁתָּן,\n",
            "בֵּין בִּשְׁתִי בֵּין בְּעֵרֶב, בֵּין בְּפִשְׁתָּן בֵּין בְּצֶמֶר, בֵּין בְּעוֹר בֵּין בְּכָל דָּבָר שֶׁעָשׂוּי מֵעוֹר,\n",
            "וְהַנֶּגַע יִהְיֶה צְהַבְהַב אוֹ אָדוֹם, בַּבֶּגֶד אוֹ בָּעוֹר, אוֹ בַּשְּׁתִי אוֹ בָּעֵרֶב, אוֹ בְּכָל כְּלִי עוֹר – זֶהוּ נֶגַע צָרַעַת, וְיַרְאוּ אוֹתוֹ לַכֹּהֵן.\n",
            "הַכֹּהֵן יִרְאֶה אֶת הַנֶּגַע, וְיַסְגִּיר אֶת הַנֶּגַע שִׁבְעָה יָמִים.\n",
            "הוּא יִרְאֶה אֶת הַנֶּגַע בַּיּוֹם הַשְּׁבִיעִי, אִם הַנֶּגַע הִתְפַּשֵּׁט בַּבֶּגֶד אוֹ בַּשְּׁתִי אוֹ בָּעֵרֶב אוֹ בָּעוֹר – בְּכָל דָּבָר שֶׁעָשׂוּי מֵעוֹר, הַנֶּגַע הוּא צָרַעַת מַכְאִיבָה, הוּא טָמֵא.\n",
            "הוּא יִשְׂרוֹף אֶת הַבֶּגֶד אוֹ אֶת הַשְּׁתִי אוֹ אֶת הָעֵרֶב הֶעָשׂוּי מִצֶּמֶר אוֹ מִפִּשְׁתָּן, אוֹ כָּל כְּלִי עוֹר שֶׁיִּהְיֶה בּוֹ הַנֶּגַע, כִּי זוֹ צָרַעַת מַכְאִיבָה – הִיא תִּשָּׂרֵף בָּאֵשׁ.\n",
            "וְאִם הַכֹּהֵן יִרְאֶה וְהִנֵּה הַנֶּגַע לֹא הִתְפַּשֵּׁט בַּבֶּגֶד אוֹ בַּשְּׁתִי אוֹ בָּעֵרֶב אוֹ בְּכָל כְּלִי עוֹר.\n",
            "הַכֹּהֵן יְצַוֶּה שֶׁיְּכַבְּסוּ אֶת הַדָּבָר שֶׁבּוֹ הַנֶּגַע וְיַסְגִּירוּ אוֹתוֹ שֵׁנִית שִׁבְעָה יָמִים.\n",
            "הַכֹּהֵן יִרְאֶה אַחֲרֵי שֶׁכִּבְּסוּ אֶת הַנֶּגַע, וְהִנֵּה הַנֶּגַע לֹא שִׁנָּה אֶת צִבְעוֹ וְהַנֶּגַע לֹא הִתְפַּשֵּׁט, הוּא טָמֵא – תִּשְׂרוֹף אוֹתוֹ בָּאֵשׁ, זֶהוּ חֶסְרוֹן בְּמָקוֹם שָׁחוּק אוֹ לֹא שָׁחוּק.\n",
            "וְאִם הַכֹּהֵן יִרְאֶה וְהִנֵּה הַנֶּגַע נֶחֱלַשׁ אַחֲרֵי שֶׁכִּבְּסוּ אוֹתוֹ, הוּא יִקְרַע אוֹתוֹ מֵהַבֶּגֶד אוֹ מֵהָעוֹר אוֹ מֵהַשְּׁתִי אוֹ מֵהָעֵרֶב.\n",
            "וְאִם הִיא תֵּרָאֶה שׁוּב בַּבֶּגֶד אוֹ בַּשְּׁתִי אוֹ בָּעֵרֶב אוֹ בְּכָל כְּלִי עוֹר, זוֹ צָרַעַת מִתְפַּשֶּׁטֶת – תִּשְׂרוֹף בָּאֵשׁ אֶת הַדָּבָר שֶׁבּוֹ הַנֶּגַע.\n",
            "וְהַבֶּגֶד אוֹ הַשְּׁתִי אוֹ הָעֵרֶב אוֹ כָּל כְּלִי עוֹר, שֶׁיְּכֻבַּס וְיֵרֵד מֵהֶם הַנֶּגַע – הוּא יְכֻבַּס שֵׁנִית וְיִהְיֶה טָהוֹר.\n",
            "אֵלֶּה דִּינֵי נֶגַע צָרַעַת שֶׁל בֶּגֶד מִצֶּמֶר אוֹ מִפִּשְׁתָּן אוֹ שְׁתִי אוֹ עֵרֶב אוֹ כָּל כְּלִי עוֹר, אִם לְטַהֵר אוֹ לְטַמֵּא אוֹתוֹ.\n"
        ],
        [
            "<b>פָּרָשַׁת טַהֲרַת הַמְּצוֹרָע</b><br>ה' דִּבֵּר אֶל מֹשֶׁה וְאָמַר:\n",
            "אֵלֶּה יִהְיוּ דִּינֵי הַמְּצוֹרָע בַּיּוֹם שֶׁהוּא נִטְהַר: הוּא יוּבָא לַכֹּהֵן.\n",
            "הַכֹּהֵן יֵצֵא אֶל מִחוּץ לַמַּחֲנֶה, וְהַכֹּהֵן יִרְאֶה שֶׁהִנֵּה נֶגַע הַצָּרַעַת נִרְפָּא מֵהַצָּרוּעַ.\n",
            "הַכֹּהֵן יְצַוֶּה שֶׁיִּקְחוּ בִּשְׁבִיל הַנִּטְהַר שְׁתֵּי צִפּוֹרִים חַיּוֹת טְהוֹרוֹת, וְעֵץ אֶרֶז וְחוּט צָבוּעַ בְּצֶבַע אָדוֹם מִתּוֹלַעַת וְאֵזוֹב.\n",
            "הַכֹּהֵן יְצַוֶּה שֶׁיִּשְׁחֲטוּ אֶת אַחַת הַצִּפּוֹרִים, מֵעַל כְּלִי חֶרֶס מָלֵא בְּמֵי מַעְיָן.\n",
            "וְיִקַּח אֶת הַצִּפּוֹר הַחַיָּה וְאֶת עֵץ הָאֶרֶז וְאֶת הַחוּט הַצָּבוּעַ בְּצֶבַע אָדוֹם מִתּוֹלַעַת וְאֶת הָאֵזוֹב, וְיַטְבִּיל אוֹתָם וְאֶת הַצִּפּוֹר הַחַיָּה בְּדַם הַצִּפּוֹר שֶׁנִּשְׁחֲטָה עַל מֵי הַמַּעְיַן.\n",
            "וְיַזֶּה עַל הַנִּטְהַר מֵהַצָּרַעַת שֶׁבַע פְּעָמִים, וִיטַהֵר אוֹתוֹ, וִישַׁחְרֵר בַּשָּׂדֶה אֶת הַצִּפּוֹר הַחַיָּה.\n",
            "הַנִּטְהַר יַטְבִּיל אֶת בְּגָדָיו וִיגַלֵּחַ אֶת כָּל שְׂעָרוֹ וְיִטְבּוֹל בְּמַיִם וְיִטָּהֵר וְאַחַר כָּךְ יוּכַל לָבוֹא לַמַּחֲנֶה, אֲבָל יֵשֵׁב עֲדַיִן מִחוּץ לְאָהֳלוֹ שִׁבְעָה יָמִים.\n",
            "בַּיּוֹם הַשְּׁבִיעִי יְגַלֵּחַ אֶת כָּל שְׂעָרוֹ – אֶת שְׂעַר רֹאשׁוֹ וְאֶת זְקָנוֹ וְאֶת גַּבּוֹת עֵינָיו וְאֶת כָּל שְׁאָר שְׂעָרוֹ, וְיַטְבִּיל אֶת בְּגָדָיו וְיַטְבִּיל אֶת גּוּפוֹ בְּמַיִם וְאָז יִטָּהֵר.\n",
            "וּבַיּוֹם הַשְּׁמִינִי יִקַּח שְׁנֵי כְּבָשִׂים לְלֹא מוּם, וְכִבְשָׂה אַחַת בַּת שָׁנָה לְכָל הַיּוֹתֵר, לְלֹא מוּם, וְכַמּוּת שֶׁל שָׁלוֹשׁ עֲשִׂירִיּוֹת אֵיפָה (כְּ6.5 לִיטֶר) סוֹלֶת עֲבוּר מִנְחָה מְעֻרְבֶּבֶת בְּשֶׁמֶן, וְלוֹג אֶחָד (כִּ300 מ\"ל) שֶׁמֶן.\n",
            "הַכֹּהֵן הַמְּטַהֵר יַעֲמִיד אֶת הָאִישׁ הַנִּטְהַר וְאֶת הַכְּבָשִׂים לִפְנֵי ה' מוּל פֶּתַח אוֹהֶל הַהִתְכַּנְּסוּת.\n",
            "הַכֹּהֵן יִקַּח אֶת אֶחָד מֵהַכְּבָשִׂים וְיַגִּישׁ אוֹתוֹ וְאֶת לוֹג הַשֶּׁמֶן לְקָרְבַּן אָשָׁם וְיָנִיף אוֹתָם לִפְנֵי ה'.\n",
            "הוּא יִשְׁחַט אֶת הַכֶּבֶשׂ בַּמָּקוֹם שֶׁשּׁוֹחֲטִים אֶת הַחַטָּאת וְאֶת הָעוֹלָה – בִּמְקוֹם הַקּוֹדֶשׁ, כִּי כְּמוֹ הַחַטָּאת – כָּךְ גַּם הָאָשָׁם נִתָּן לַכֹּהֵן, הוּא קוֹדֶשׁ קָדָשִׁים.\n",
            "הַכֹּהֵן יִקַּח מִדַּם הָאָשָׁם, וְיָשִׂים עַל תְּנוּךְ הָאוֹזֶן הַיְּמָנִית שֶׁל הַנִּטְהַר וְעַל אֲגֻדָּל יָדוֹ הַיְּמָנִית וְעַל בּוֹהֶן רַגְלוֹ הַיְּמָנִית.\n",
            "הַכֹּהֵן יִקַּח מִלּוֹג הַשֶּׁמֶן וְיִשְׁפּוֹךְ עַל כַּף הַיַּד הַשְּׂמָאלִית שֶׁל הַכֹּהֵן.\n",
            "הַכֹּהֵן יַטְבִּיל אֶת אֶצְבָּעוֹ הַיְּמָנִית בַּשֶּׁמֶן שֶׁעַל יָדוֹ הַשְּׂמָאלִית וְיַזֶּה בְּאֶצְבָּעוֹ מֵהַשֶּׁמֶן שֶׁבַע פְּעָמִים לִפְנֵי ה'.\n",
            "וּמִשְּׁאָר הַשֶּׁמֶן שֶׁעַל יָדוֹ הַכֹּהֵן יָשִׂים עַל תְּנוּךְ הָאוֹזֶן הַיְּמָנִית שֶׁל הַנִּטְהַר וְעַל אֲגֻדָּל יָדוֹ הַיְּמָנִית וְעַל בּוֹהֶן רַגְלוֹ הַיְּמָנִית, בַּמָּקוֹם שֶׁנִּתַּן לִפְנֵי כֵן דַּם הָאָשָׁם.\n",
            "וְאֶת מַה שֶּׁנִּשְׁאָר מֵהַשֶּׁמֶן שֶׁעַל כַּף הַיַּד שֶׁל הַכֹּהֵן יָשִׂים עַל רֹאשׁ הַנִּטְהַר, וְהַכֹּהֵן יְכַפֵּר עָלָיו לִפְנֵי ה'.\n",
            "הַכֹּהֵן יַעֲשֶׂה אֶת הַחַטָּאת וִיכַפֵּר עַל הַנִּטְהַר מִטֻּמְאָתוֹ, וְאַחַר כָּךְ יִשְׁחַט אֶת הָעוֹלָה.\n",
            "הַכֹּהֵן יַעֲלֶה אֶת הָעוֹלָה וְאֶת הַמִּנְחָה לַמִּזְבֵּחַ, הַכֹּהֵן יְכַפֵּר עָלָיו וְאָז הוּא יִהְיֶה טָהוֹר.\n",
            "וְאִם הוּא עָנִי וְאֵין לוֹ מַסְפִּיק כֶּסֶף, יָבִיא כֶּבֶשׂ אֶחָד לְאָשָׁם לַהֲנָפָה כְּדֵי לְכַפֵּר עַל עַצְמוֹ, וַעֲשִׂירִית אֵיפָה (כִּ2.16 לִיטֶר) שֶׁל סוֹלֶת מְעֻרְבֶּבֶת בְּשֶׁמֶן לְמִנְחָה, וְלוֹג (כִּ300 מ\"ל) שֶׁמֶן.\n",
            "וּשְׁתֵּי תּוֹרִים אוֹ שְׁנֵי בְּנֵי יוֹנָה – שֶׁיֵּשׁ לוֹ מַסְפִּיק כֶּסֶף לִקְנוֹת, וְיִהְיֶה אֶחָד חַטָּאת, וְאֶחָד עוֹלָה.\n",
            "הוּא יָבִיא אוֹתָם בַּיּוֹם הַשְּׁמִינִי לְטַהֲרָתוֹ לַכֹּהֵן, אֶל מוּל פֶּתַח אוֹהֶל הַהִתְכַּנְּסוּת – לִפְנֵי ה'.\n",
            "הַכֹּהֵן יִקַּח אֶת כֶּבֶשׂ הָאָשָׁם וְאֶת לוֹג הַשֶּׁמֶן, וְהַכֹּהֵן יָנִיף אוֹתָם לִפְנֵי ה'.\n",
            "הוּא יִשְׁחַט אֶת כֶּבֶשׂ הָאָשָׁם, וְהַכֹּהֵן יִקַּח מִדַּם הָאָשָׁם וְיָשִׂים עַל תְּנוּךְ הָאוֹזֶן הַיְּמָנִית שֶׁל הַנִּטְהַר וְעַל אֲגֻדָּל יָדוֹ הַיְּמָנִית וְעַל בּוֹהֶן רַגְלוֹ הַיְּמָנִית.\n",
            "וְהַכֹּהֵן יִשְׁפּוֹךְ מֵהַשֶּׁמֶן עַל כַּף יַד הַכֹּהֵן הַשְּׂמָאלִית.\n",
            "הַכֹּהֵן יַתִּיז בְּאֶצְבָּעוֹ הַיְּמָנִית מֵהַשֶּׁמֶן שֶׁעַל יָדוֹ הַשְּׂמָאלִית שֶׁבַע פְּעָמִים לִפְנֵי ה'.\n",
            "הַכֹּהֵן יָשִׂים מֵהַשֶּׁמֶן שֶׁעַל יָדוֹ עַל תְּנוּךְ הָאוֹזֶן הַיְּמָנִית שֶׁל הַנִּטְהַר וְעַל אֲגֻדָּל יָדוֹ הַיְּמָנִית וְעַל בּוֹהֶן רַגְלוֹ הַיְּמָנִית, עַל הַמָּקוֹם שֶׁשָּׂם אֶת דַּם הָאָשָׁם.\n",
            "וְאֶת מַה שֶּׁנִּשְׁאָר מֵהַשֶּׁמֶן שֶׁעַל כַּף יָדוֹ שֶׁל הַכֹּהֵן יָשִׂים עַל רֹאשׁ הַנִּטְהַר, לְכַפֵּר עָלָיו לִפְנֵי ה'.\n",
            "וְיַעֲשֶׂה אֶת אֶחָד הָעוֹפוֹת – מֵהַתּוֹרִים אוֹ מִבְּנֵי הַיּוֹנָה – מִמַּה שֶּׁיִּהְיֶה לוֹ מַסְפִּיק כֶּסֶף לִקְנוֹת.\n",
            "אֶת מַה שֶּׁיִּהְיֶה לוֹ מַסְפִּיק כֶּסֶף לִקְנוֹת – יַעֲשֶׂה אֶת הָאֶחָד חַטָּאת וְאֶת הָאֶחָד עוֹלָה, בְּנוֹסַף עַל הַמִּנְחָה, הַכֹּהֵן יְכַפֵּר עַל הַנִּטְהַר לִפְנֵי ה'.\n",
            "אֵלֶּה דִּינֵי הַהִטַּהֲרוּת שֶׁל אָדָם שֶׁמִּתְרַפֵּא מִנֶּגַע צָרַעַת שֶׁאֵין לוֹ מַסְפִּיק כֶּסֶף.\n",
            "<b>פָּרָשַׁת צָרַעַת הַבַּיִת</b><br>ה' דִּבֵּר אֶל מֹשֶׁה וְאֶל אַהֲרֹן וְאָמַר:\n",
            "כְּשֶׁתָּבוֹאוּ לְאֶרֶץ כְּנַעַן שֶׁאֲנִי נוֹתֵן לָכֶם לְנַחֲלָה, וְאֶעֱשֶׂה נֶגַע צָרַעַת בְּבָתִּים בְּאֶרֶץ נַחֲלַתְכֶם,\n",
            "בַּעַל הַבַּיִת יָבוֹא וִיסַפֵּר לַכֹּהֵן וְיֹאמַר: נִרְאָה אֶצְלִי בַּבַּיִת כְּמוֹ נֶגַע.\n",
            "הַכֹּהֵן יְצַוֶּה שֶׁיְּפַנּוּ אֶת הַבַּיִת לִפְנֵי שֶׁהַכֹּהֵן יָבוֹא לִרְאוֹת אֶת הַנֶּגַע כְּדֵי שֶׁלֹּא יִטְמָא כָּל מַה שֶּׁבַּבַּיִת, וְאַחַר כָּךְ הַכֹּהֵן יָבוֹא לִרְאוֹת אֶת הַבַּיִת.\n",
            "הוּא יִרְאֶה אֶת הַנֶּגַע וְהִנֵּה הַנֶּגַע בְּקִירוֹת הַבַּיִת שְׁקָעִים צְהַבְהַבִּים אוֹ אֲדֻמִּים, וּמַרְאֵיהֶם עָמוֹק מֵהַקִּיר.\n",
            "הַכֹּהֵן יֵצֵא מֵהַבַּיִת אֶל פֶּתַח הַבַּיִת וְיַסְגִּיר אֶת הַבַּיִת שִׁבְעָה יָמִים.\n",
            "הַכֹּהֵן יַחֲזוֹר בַּיּוֹם הַשְּׁבִיעִי, וְיִרְאֶה וְהִנֵּה הַנֶּגַע הִתְפַּשֵּׁט בְּקִירוֹת הַבַּיִת.\n",
            "הַכֹּהֵן יְצַוֶּה שֶׁיּוֹצִיאוּ אֶת הָאֲבָנִים שֶׁנִּמְצָא בָּהֶם הַנֶּגַע וְיַשְׁלִיכוּ אוֹתָן אֶל מִחוּץ לָעִיר לְמָקוֹם טָמֵא.\n",
            "וְאֶת הַבַּיִת יְקַלֵּף מִבִּפְנִים מִסָּבִיב, וְיִשְׁפְּכוּ אֶת הֶעָפָר שֶׁקִּלְּפוּ אֶל מִחוּץ לָעִיר לְמָקוֹם טָמֵא.\n",
            "יִקְחוּ אֲבָנִים אֲחֵרוֹת וְיָבִיאוּ בִּמְקוֹם הָאֲבָנִים שֶׁהוֹצִיאוּ, וְיִקְּחוּ עָפָר אַחֵר וִיטַיְּחוּ אֶת הַבַּיִת.\n",
            "וְאִם הַנֶּגַע יַחֲזוֹר וְיִתְפַּשֵּׁט בַּבַּיִת אַחֲרֵי הוֹצָאַת הָאֲבָנִים וְאַחֲרֵי קִלּוּף הַבַּיִת וְאַחֲרֵי הַטִּיּוּחַ.\n",
            "הַכֹּהֵן יָבוֹא וְיִרְאֶה שֶׁהִנֵּה הַנֶּגַע הִתְפַּשֵּׁט בַּבַּיִת – זוֹ צָרַעַת מַכְאִיבָה בַּבַּיִת – הוּא טָמֵא.\n",
            "הוּא יְנַפֵּץ אֶת הַבַּיִת – אֶת אֲבָנָיו וְאֶת עֵצָיו וְאֶת כָּל עֲפַר הַבַּיִת, וְיוֹצִיא אֶל מִחוּץ לָעִיר לְמָקוֹם טָמֵא.\n",
            "וְהַנִּכְנָס לַבַּיִת בְּכָל יְמֵי הַהֶסְגֵּר יִהְיֶה טָמֵא עַד הָעֶרֶב.\n",
            "וְהַשּׁוֹכֵב בַּבַּיִת יַטְבִּיל אֶת בְּגָדָיו, וְהָאוֹכֵל בַּבַּיִת יַטְבִּיל אֶת בְּגָדָיו.\n",
            "<b>פָּרָשַׁת טַהֲרַת הַבַּיִת</b><br>וְאִם הַכֹּהֵן יָבוֹא וְיִרְאֶה שֶׁהִנֵּה הַנֶּגַע לֹא הִתְפַּשֵּׁט בַּבַּיִת אַחֲרֵי טִיּוּחַ הַבַּיִת, הַכֹּהֵן יְטַהֵר אֶת הַבַּיִת כִּי הַנֶּגַע הִתְרַפֵּא.\n",
            "וְיִקַּח כְּדֵי לְטַהֵר אֶת הַבַּיִת שְׁתֵּי צִפּוֹרִים וְעֵץ אֶרֶז וְחוּט צָבוּעַ בְּצֶבַע אָדוֹם מִתּוֹלַעַת, וְאֵזוֹב.\n",
            "וְיִשְׁחַט אֶת אַחַת מֵהַצִּפּוֹרִים כָּךְ שֶׁדָּמָהּ יִשָּׁפֵךְ עַל מַיִם מִמַּעְיָן שֶׁבִּכְלִי חֶרֶס.\n",
            "וְיִקַּח אֶת עֵץ הָאֶרֶז וְאֶת הָאֵזוֹב וְאֶת הַחוּט הַצָּבוּעַ בְּצֶבַע אָדוֹם מִתּוֹלַעַת, וְאֶת הַצִּפּוֹר הַחַיָּה, וְיַטְבִּיל אוֹתָם בְּדַם הַצִּפּוֹר הַשְּׁחוּטָה וּבַמַּיִם מֵהַמַּעְיַן, וְיַתִּיז עַל הַבַּיִת שֶׁבַע פְּעָמִים.\n",
            "הוּא יְטַהֵר אֶת הַבַּיִת בְּדַם הַצִּפּוֹר, וּבַמַּיִם מֵהַמַּעְיַן, וּבַצִּפּוֹר הַחַיָּה, וּבְעֵץ הָאֶרֶז, וּבָאֵזוֹב, וּבַחוּט הַצָּבוּעַ בְּצֶבַע אָדוֹם מִתּוֹלַעַת.\n",
            "וִישַׁחְרֵר אֶת הַצִּפּוֹר הַחַיָּה מִחוּץ לָעִיר בַּשָּׂדֶה, כָּךְ יְכַפֵּר עַל הַבַּיִת וְהַבַּיִת יִהְיֶה טָהוֹר.\n",
            "אֵלֶּה הַדִּינִים לְכָל נִגְעֵי הַצָּרַעַת וּלְנֶגַע נְתִיקַת הַשֵּׂעָר.\n",
            "וּלְצָרַעַת הַבֶּגֶד וּלְצָרַעַת הַבַּיִת.\n",
            "וְלַשּׁוּמָה וְלַגִּדּוּל וּלְנֶגַע הַכֶּתֶם הַבָּהִיר.\n",
            "עַל פִּיהֶם יֵדַע הַכֹּהֵן לְהוֹרוֹת בְּיוֹם שֶׁיִּרְאֶה טָמֵא וּבְיוֹם שֶׁיִּרְאֶה טָהוֹר, אֵלֶּה דִּינֵי הַצָּרַעַת.\n"
        ],
        [
            "<b>פָּרָשַׁת הַזָּב</b><br>ה' דִּבֵּר אֶל מֹשֶׁה וְאֶל אַהֲרֹן וְאָמַר:\n",
            "דַּבְּרוּ אֶל בְּנֵי יִשְׂרָאֵל וְאִמְרוּ לָהֶם: כָּל אִישׁ שֶׁיֵּצֵא מִגּוּפוֹ נוֹזֵל חָרִיג, הַנּוֹזֵל הַהוּא טָמֵא.\n",
            "וְכָךְ תִּהְיֶה טֻמְאָתוֹ בְּזִיבָתוֹ: כְּשֶׁנּוֹטֵף מִגּוּפוֹ נוֹזֵל זִיבָה, אוֹ שֶׁנִּסְתַּם נֶקֶב גּוּפוֹ מִנּוֹזְלָיו – זוֹ טֻמְאָתוֹ.\n",
            "כָּל דָּבָר שֶׁעָשׂוּי לִשְׁכִיבָה שֶׁהַזָּב יִשְׁכַּב עָלָיו – יִטְמָא, וְכָל כְּלִי שֶׁעָשׂוּי לִישִׁיבָה שֶׁיֵּשֵׁב עָלָיו – יִטְמָא.\n",
            "וְאִישׁ שֶׁיִּגַּע בְּמִשְׁכָּבוֹ יַטְבִּיל אֶת בְּגָדָיו וְיִטְבּוֹל בְּמַיִם וְיִהְיֶה טָמֵא עַד הָעֶרֶב.\n",
            "וּמִי שֶׁיּוֹשֵׁב עַל כְּלִי שֶׁהַזָּב יָשַׁב עָלָיו יַטְבִּיל אֶת בְּגָדָיו וְיִטְבּוֹל בְּמַיִם וְיִהְיֶה טָמֵא עַד הָעֶרֶב.\n",
            "וּמִי שֶׁנּוֹגֵעַ בְּגוּף הַזָּב יַטְבִּיל אֶת בְּגָדָיו וְיִטְבּוֹל בְּמַיִם וְיִהְיֶה טָמֵא עַד הָעֶרֶב.\n",
            "וְאִם הַזָּב יִירַק בְּטָהוֹר הוּא יַטְבִּיל אֶת בְּגָדָיו וְיִטְבּוֹל בְּמַיִם וְיִהְיֶה טָמֵא עַד הָעֶרֶב.\n",
            "וְכָל דָּבָר שֶׁהַזָּב יִרְכַּב עָלָיו – יִטְמָא.\n",
            "וְכָל הַנּוֹגֵעַ בְּכָל דָּבָר שֶׁהָיָה מִתַּחַת לַזָּב יִטְמָא עַד הָעֶרֶב, וּמִי שֶׁמֵּרִים אוֹתָם יַטְבִּיל אֶת בְּגָדָיו וְיִטְבּוֹל בְּמַיִם וְיִהְיֶה טָמֵא עַד הָעֶרֶב.\n",
            "וְכָל מִי שֶׁיִּגַּע בּוֹ הַזָּב שֶׁלֹּא שָׁטַף אֶת יָדָיו בְּמַיִם – יַטְבִּיל אֶת בְּגָדָיו וְיִטְבּוֹל בְּמַיִם וְיִהְיֶה טָמֵא עַד הָעֶרֶב.\n",
            "וּכְלִי חֶרֶס שֶׁיִּגַּע בּוֹ הַזָּב יִשָּׁבֵר, וְכָל כְּלִי עֵץ יוּטְבַּל בְּמַיִם.\n",
            "<b>פָּרָשַׁת טַהֲרַת הַזָּב</b><br>וּכְשֶׁזָּב יֵרָפֵא מִזִּיבָתוֹ הוּא יִסְפּוֹר שִׁבְעָה יָמִים לְטָהֳרָתוֹ וְיַטְבִּיל אֶת בְּגָדָיו, וְיַטְבִּיל אֶת גּוּפוֹ בְּמַיִם נוֹבְעִים, וְאָז יִהְיֶה טָהוֹר.\n",
            "וּבַיּוֹם הַשְּׁמִינִי יִקַּח שְׁתֵּי תּוֹרִים אוֹ שְׁנֵי בְּנֵי יוֹנָה, וְיָבוֹא אֶל לִפְנֵי ה' אֶל מוּל פֶּתַח אוֹהֶל הַהִתְכַּנְּסוּת וְיִתֵּן אוֹתָם לַכֹּהֵן.\n",
            "הַכֹּהֵן יַעֲשֶׂה אוֹתָם אֶחָד חַטָּאת וְאֶחָד עוֹלָה, וִיכַפֵּר עָלָיו לִפְנֵי ה' מִטֻּמְאַת זִיבָתוֹ.\n",
            "<b>פָּרָשַׁת טוּמְאַת זֶרַע</b><br>וְאִישׁ שֶׁיֵּצֵא מִמֶּנּוּ נוֹזֵל הַזֶּרַע יַטְבִּיל בְּמַיִם אֶת כָּל גּוּפוֹ וְיִהְיֶה טָמֵא עַד הָעֶרֶב.\n",
            "וְכָל בֶּגֶד וְכָל עוֹר שֶׁיִּהְיֶה עָלָיו נוֹזֵל הַזֶּרַע יוּטְבַּל בְּמַיִם וְיִהְיֶה טָמֵא עַד הָעֶרֶב.\n",
            "וְאִשָּׁה שֶׁאִישׁ יִשְׁכַּב אִתָּהּ וְיִתֵּן בָּהּ אֶת נוֹזֵל הַזֶּרַע, הֵם יִטְבְּלוּ בְּמַיִם וְיִהְיוּ טְמֵאִים עַד הָעֶרֶב.\n",
            "<b>פָּרָשַׁת נִדָּה</b><br>וְאִשָּׁה כְּשֶׁתִּהְיֶה זָבָה – שֶׁיִּנְזוֹל דָּם מִגּוּפָה, הִיא תִּהְיֶה מְנֻדָּה בְּטֻמְאָתָהּ שִׁבְעָה יָמִים וְכָל מִי שֶׁנּוֹגֵעַ בָּהּ יִטְמָא עַד הָעֶרֶב.\n",
            "וְכָל מַה שֶּׁתִּשְׁכַּב עָלָיו בְּנִדָּתָהּ יִטְמָא, וְכָל מַה שֶּׁתֵּשֵׁב עָלָיו יִטְמָא.\n",
            "וְכָל מִי שֶׁנּוֹגֵעַ בְּמַה שֶּׁשָּׁכְבָה עָלָיו יַטְבִּיל אֶת בְּגָדָיו וְיִטְבּוֹל בְּמַיִם וְיִהְיֶה טָמֵא עַד הָעֶרֶב.\n",
            "וְכָל מִי שֶׁנּוֹגֵעַ בְּכָל כְּלִי שֶׁהִיא תֵּשֵׁב עָלָיו – יַטְבִּיל אֶת בְּגָדָיו וְיִטְבּוֹל בְּמַיִם וְיִהְיֶה טָמֵא עַד הָעֶרֶב.\n",
            "וְאִם הוּא נִשְׁעָן עַל מַה שֶּׁהִיא שׁוֹכֶבֶת עָלָיו אוֹ עַל הַכְּלִי שֶׁהִיא יוֹשֶׁבֶת עָלָיו, אוֹ שֶׁהוּא נוֹגֵעַ בּוֹ, יִטְמָא עַד הָעֶרֶב.\n",
            "וְאִם אִישׁ יִשְׁכַּב אִתָּהּ, טֻמְאַת נִדָּתָהּ תִּהְיֶה עָלָיו וְהוּא יִטְמָא שִׁבְעָה יָמִים, וְכָל דָּבָר שֶׁעָשׂוּי לִשְׁכִיבָה שֶׁהוּא יִשְׁכַּב עָלָיו – יִטְמָא.\n",
            "<b>פָּרָשַׁת זָבָה</b><br>וְאִשָּׁה שֶׁדָּמָהּ יֵצֵא בְּמֶשֶׁךְ יָמִים רַבִּים שֶׁלֹּא בִּזְמַן נִדָּתָהּ, אוֹ שֶׁיַּמְשִׁיךְ לָצֵאת יוֹתֵר מִזְּמַן נִדָּתָהּ, בְּכָל הַיָּמִים שֶׁיּוֹצֵא מִמֶּנָּה דַּם טֻמְאָתָהּ הִיא תִּהְיֶה כְּמוֹ בִּימֵי נִדָּתָהּ – הִיא טְמֵאָה.\n",
            "כָּל דָּבָר שֶׁעָשׂוּי לִשְׁכִיבָה שֶׁהִיא תִּשְׁכַּב עָלָיו בְּכָל הַיָּמִים שֶׁיּוֹצֵא מִמֶּנָּה דָּם – יִהְיֶה טָמֵא כְּמוֹ מִשְׁכַּב נִדָּתָהּ, וְכָל כְּלִי שֶׁתֵּשֵׁב עָלָיו – יִהְיֶה טָמֵא כְּטֻמְאַת נִדָּתָהּ.\n",
            "וְכָל מִי שֶׁנּוֹגֵעַ בָּהֶם יִטְמָא, וְיַטְבִּיל אֶת בְּגָדָיו וְיִטְבּוֹל בְּמַיִם וְיִהְיֶה טָמֵא עַד הָעֶרֶב.\n",
            "<b>פָּרָשַׁת טַהֲרַת הַזָּבָה</b><br>וְאִם נִתְרַפְּאָה מִזִּיבָתָהּ הִיא תִּסְפּוֹר שִׁבְעָה יָמִים וְאַחַר כָּךְ תִּטְהַר.\n",
            "וּבַיּוֹם הַשְּׁמִינִי תִּקַּח שְׁתֵּי תּוֹרִים אוֹ שְׁנֵי בְּנֵי יוֹנָה, וְתָבִיא אוֹתָם לַכֹּהֵן אֶל מוּל פֶּתַח אוֹהֶל הַהִתְכַּנְּסוּת.\n",
            "הַכֹּהֵן יַעֲשֶׂה אֶת הָאֶחָד חַטָּאת וְאֶת הָאֶחָד עוֹלָה, וּבָזֶה יְכַפֵּר עָלֶיהָ הַכֹּהֵן לִפְנֵי ה' מִטֻּמְאַת זִיבָתָהּ.\n",
            "הַרְחִיקוּ אֶת בְּנֵי יִשְׂרָאֵל מִטֻּמְאָתָם, כְּדֵי שֶׁלֹּא יָמוּתוּ בְּטֻמְאָתָם אִם יְטַמְּאוּ אֶת שְׁכִינָתִי שֶׁבְּתוֹכָם.\n",
            "אֵלֶּה דִּינֵי הַזָּב וּמִי שֶׁיֵּצֵא מִמֶּנּוּ נוֹזֵל הַזֶּרַע וְיִטָּמֵא בּוֹ,\n",
            "וְהַטְּמֵאָה בְּהַרְחָקָתָהּ, וּמִי שֶׁנּוֹזְלִים מִמֶּנּוּ נוֹזְלָיו זָכָר אוֹ נְקֵבָה, וְאִישׁ שֶׁיִּשְׁכַּב עִם אִשָּׁה טְמֵאָה.\n"
        ],
        [
            "<b>פָּרָשַׁת הַכְּנִיסָה לַקּוֹדֶשׁ</b><br>ה' דִּבֵּר אֶל מֹשֶׁה אַחֲרֵי שֶׁמֵּתוּ שְׁנֵי בְּנֵי אַהֲרֹן, כְּשֶׁנִּגְּשׁוּ לִפְנֵי ה' וּמֵתוּ.\n",
            "ה' אָמַר לְמֹשֶׁה: דַּבֵּר אֶל אַהֲרֹן אָחִיךָ שֶׁלֹּא יָבוֹא בְּכָל זְמָן שֶׁיִּרְצֶה אֶל הַקּוֹדֶשׁ שֶׁמֵּעֵבֶר לַפָּרוֹכֶת מִבִּפְנִים – אֶל מוּל הַכִּסּוּי שֶׁעַל הָאָרוֹן, וְכָךְ לֹא יָמוּת, כִּי אֲנִי מִתְגַּלֶּה בֶּעָנָן שֶׁעַל כִּסּוּי הָאָרוֹן.\n",
            "עִם קָרְבָּנוֹת אֵלֶּה אַהֲרֹן יִכָּנֵס לַקּוֹדֶשׁ: עִם פַּר לְחַטָּאת וְאַיִל לְעוֹלָה.\n",
            "הוּא יִלְבַּשׁ כְּתוֹנֶת קְדוֹשָׁה מִבַּד, וְיִהְיוּ עַל גּוּפוֹ מִכְנְסֵי בַּד, וְיַחְגּוֹר חֲגוֹרָה מִבַּד, וְיַחֲבוֹשׁ לְרֹאשׁוֹ מִצְנֶפֶת בַּד – אֵלֶּה הֵם בִּגְדֵי קוֹדֶשׁ, הוּא יִטְבּוֹל בְּמַיִם בְּגוּפוֹ, וְיִלְבַּשׁ אוֹתָם.\n",
            "וְיִקַּח מִקְּהַל בְּנֵי יִשְׂרָאֵל שְׁנֵי תְּיָשִׁים לְחַטָּאת וְאַיִל אֶחָד לְעוֹלָה.\n",
            "אַהֲרֹן יַגִּישׁ אֶת פַּר הַחַטָּאת שֶׁלּוֹ וִיכַפֵּר עַל עַצְמוֹ וְעַל מִשְׁפַּחְתּוֹ.\n",
            "הוּא יִקַּח אֶת שְׁנֵי הַתְּיָשִׁים וְיַעֲמִיד אוֹתָם לִפְנֵי ה' – מוּל פֶּתַח אוֹהֶל הַהִתְכַּנְּסוּת.\n",
            "אַהֲרֹן יַטִּיל גּוֹרָלוֹת בֵּין שְׁנֵי הַתְּיָשִׁים, עַל גּוֹרָל אֶחָד כָּתוּב: \"לַה'\", וְעַל גּוֹרָל אֶחָד כָּתוּב: \"לַצּוּק הַתָּלוּל\".\n",
            "אַהֲרֹן יַגִּישׁ אֶת הַתַּיִשׁ שֶׁעָלָה עָלָיו הַגּוֹרָל \"לַה'\" וְיַעֲשֶׂה אוֹתוֹ חַטָּאת.\n",
            "וְאֶת הַתַּיִשׁ שֶׁעָלָה עָלָיו הַגּוֹרָל \"לַצּוּק הַתָּלוּל\" יַעֲמִידוּ חַי לִפְנֵי ה' כְּדֵי לְהִתְוַדּוֹת עָלָיו לְכַפָּרָה, וְלִשְׁלוֹחַ אוֹתוֹ לַצּוּק הַתָּלוּל שֶׁבַּמִּדְבָּר.\n",
            "אַהֲרֹן יַגִּישׁ אֶת פַּר הַחַטָּאת שֶׁלּוֹ וִיכַפֵּר עַל עַצְמוֹ וְעַל מִשְׁפַּחְתּוֹ וְיִשְׁחַט אֶת פַּר הַחַטָּאת שֶׁלּוֹ.\n",
            "וְיִקַּח מַחְתָּה מְלֵאָה שֶׁל גֶּחָלִים בּוֹעֲרוֹת מֵעַל הַמִּזְבֵּחַ מִלִּפְנֵי ה', וּמְלֹא חָפְנָיו קְטוֹרֶת בְּשָׂמִים דַּקָּה, וְיָבִיא פְּנִימָה אֶל מֵעֵבֶר לַפָּרוֹכֶת.\n",
            "הוּא יָשִׂים אֶת הַקְּטוֹרֶת עַל הָאֵשׁ לִפְנֵי ה', וַעֲנַן הַקְּטוֹרֶת יְכַסֶּה אֶת הַכִּסּוּי שֶׁעַל אֲרוֹן לוּחוֹת הַבְּרִית, וְהוּא לֹא יָמוּת.\n",
            "הוּא יִקַּח מִדַּם הַפָּר וְיַתִּיז בְּאֶצְבָּעוֹ אֶל מֵעַל הַכִּסּוּי מִמִּזְרָח, וּלְכִוּוּן הַכִּסּוּי יַתִּיז בְּאֶצְבָּעוֹ מֵהַדָּם שֶׁבַע פְּעָמִים.\n",
            "הוּא יִשְׁחַט אֶת תַּיִשׁ הַחַטָּאת שֶׁל הָעָם, וְיָבִיא אֶת דָּמוֹ פְּנִימָה אֶל מֵעֵבֶר לַפָּרוֹכֶת, וְיַעֲשֶׂה בְּדָמוֹ כְּמוֹ שֶׁעָשָׂה בְּדַם הַפָּר וְיַתִּיז אוֹתוֹ מֵעַל הַכִּסּוּי וּלְכִוּוּן הַכִּסּוּי.\n",
            "הוּא יַתִּיז בִּמְקוֹם הַקּוֹדֶשׁ כְּדֵי לְכַפֵּר עַל טֻמְאוֹת בְּנֵי יִשְׂרָאֵל וְעַל פִּשְׁעֵיהֶם וְכָל חֲטָאֵיהֶם, וְיַתִּיז כָּךְ גַּם בְּאוֹהֶל הַהִתְכַּנְּסוּת שֶׁשּׁוֹכֵן אִתָּם בְּתוֹךְ טֻמְאוֹתֵיהֶם.\n",
            "וְשׁוּם אָדָם לֹא יִהְיֶה בְּאוֹהֶל הַהִתְכַּנְּסוּת כְּשֶׁיִכָּנֵס לַקּוֹדֶשׁ לְכַפֵּר עַד שֶׁיֵּצֵא, וְהוּא יְכַפֵּר עַל עַצְמוֹ, וְעַל מִשְׁפַּחְתּוֹ, וְעַל כָּל קְהַל יִשְׂרָאֵל.\n",
            "הוּא יֵצֵא לַמִּזְבֵּחַ שֶׁלִּפְנֵי ה' וְיַתִּיז עָלָיו כְּדֵי לְכַפֵּר, וְיִקַּח מִדַּם הַפָּר וּמִדַּם הַתַּיִשׁ, וְיָשִׂים עַל פִּנּוֹת הַמִּזְבֵּחַ מִסָּבִיב.\n",
            "הוּא יַתִּיז עַל הַמִּזְבֵּחַ מֵהַדָּם בְּאֶצְבָּעוֹ שֶׁבַע פְּעָמִים, וִיטַהֵר אוֹתוֹ וִיקַדֵּשׁ אוֹתוֹ מִטֻּמְאוֹת בְּנֵי יִשְׂרָאֵל.\n",
            "כְּשֶׁיִּגְמוֹר לְהַתִּיז עַל הַקּוֹדֶשׁ וְעַל אוֹהֶל הַהִתְכַּנְּסוּת וְעַל הַמִּזְבֵּחַ כְּדֵי לְכַפֵּר, יַקְרִיב אֶת הַתַּיִשׁ הַחַי.\n",
            "אַהֲרֹן יַשְׁעִין אֶת שְׁתֵּי יָדָיו עַל רֹאשׁ הַתַּיִשׁ הַחַי וְיִתְוַדֶּה עָלָיו אֶת כָּל עֲוֹנוֹת בְּנֵי יִשְׂרָאֵל וְאֶת כָּל פִּשְׁעֵיהֶם וְכָל חֲטָאֵיהֶם, וְיָשִׂים אוֹתָם עַל רֹאשׁ הַתַּיִשׁ וִיגָרֵשׁ אוֹתוֹ לַמִּדְבָּר בְּיַד אִישׁ שֶׁמּוּנָה לְכָךְ.\n",
            "הַתַּיִשׁ יִסְחוֹב עָלָיו אֶת כָּל עֲוֹנוֹתֵיהֶם אֶל אֶרֶץ שְׁמָמָה, וְהוּא יַשְׁלִיךְ אֶת הַתַּיִשׁ בַּמִּדְבָּר.\n",
            "אַהֲרֹן יָבוֹא לְאוֹהֶל הַהִתְכַּנְּסוּת וְיִפְשׁוֹט אֶת בִּגְדֵי הַבָּד שֶׁלָּבַשׁ בְּבוֹאוֹ לַקּוֹדֶשׁ וְיַנִּיחַ אוֹתָם שָׁם.\n",
            "הוּא יִטְבּוֹל בְּגוּפוֹ בְּמַיִם בְּמָקוֹם קָדוֹשׁ וְיִלְבַּשׁ אֶת בְּגָדָיו, וְיֵצֵא וְיַעֲשֶׂה אֶת עוֹלָתוֹ וְאֶת עוֹלַת הָעָם וִיכַפֵּר עַל עַצְמוֹ וְעַל הָעָם.\n",
            "וְאֶת חֵלֶב הַחַטָּאת יַקְטִיר עַל הַמִּזְבֵּחַ.\n",
            "וְהָאִישׁ שֶׁמַּשְׁלִיךְ אֶת הַתַּיִשׁ לַעֲזָאזֵל יַטְבִּיל אֶת בְּגָדָיו וְיַטְבִּיל אֶת גּוּפוֹ בְּמַיִם וְאַחֲרֵי כֵן יוּכַל לָבוֹא לַמַּחֲנֶה.\n",
            "וְאֶת פַּר הַחַטָּאת וְאֶת תַּיִשׁ הַחַטָּאת שֶׁדָּמָם הוּבָא לְכַפֵּר בַּקּוֹדֶשׁ יוֹצִיא אֶל מִחוּץ לַמַּחֲנֶה, וְיִשְׂרְפוּ בָּאֵשׁ אֶת הָעוֹרוֹת וְהַבָּשָׂר שֶׁלָּהֶם וְאֶת הָאוֹכֶל הַמְּעֻכָּל שֶׁבָּהֶם.\n",
            "וְהָאִישׁ שֶׁשּׂוֹרֵף אוֹתָם יַטְבִּיל אֶת בְּגָדָיו וְיַטְבִּיל אֶת גּוּפוֹ בְּמַיִם, וְאַחֲרֵי כֵן יוּכַל לָבוֹא לַמַּחֲנֶה.\n",
            "זֶה יִהְיֶה לָכֶם חוֹק לְעוֹלָם, בַּחוֹדֶשׁ הַשְּׁבִיעִי בַּיּוֹם הָעֲשִׂירִי לַחוֹדֶשׁ תְּעַנּוּ אֶת נַפְשׁוֹתֵיכֶם בְּצוֹם, וְאַל תַּעֲשׂוּ שׁוּם מְלָאכָה – הָאֶזְרָח וְהַגֵּר שֶׁגָּר אִתְּכֶם.\n",
            "כִּי בַּיּוֹם הַזֶּה יְכַפֵּר עֲלֵיכֶם לְטַהֵר אֶתְכֶם מִכָּל חֲטָאֵיכֶם – תִּטָּהֲרוּ לִפְנֵי ה'.\n",
            "הוּא יוֹם שַׁבָּתוֹן עֲבוּרְכֶם וּתְעַנּוּ אֶת נַפְשׁוֹתֵיכֶם בְּצוֹם – חוֹק לְעוֹלָם.\n",
            "הַכֹּהֵן שֶׁיִּמְשְׁחוּ אוֹתוֹ וְשֶׁיְּמוּנֶה לְכַהֵן בִּמְקוֹם אָבִיו הוּא יְכַפֵּר, וְיִלְבַּשׁ אֶת בִּגְדֵי הַבָּד – בִּגְדֵי הַקּוֹדֶשׁ.\n",
            "הוּא יַתִּיז עַל קוֹדֶשׁ הַקֳּדָשִׁים וְעַל שְׁאָר אוֹהֶל הַהִתְכַּנְּסוּת וְעַל הַמִּזְבֵּחַ כְּדֵי לְכַפֵּר, וְכָךְ יְכַפֵּר עַל הַכֹּהֲנִים וְעַל כָּל עַם הַקָּהָל.\n",
            "זֶה יִהְיֶה לָכֶם חוֹק לְעוֹלָם – לְכַפֵּר עַל בְּנֵי יִשְׂרָאֵל מִכָּל חֲטָאֵיהֶם פַּעַם אַחַת בַּשָּׁנָה. אַהֲרֹן עָשָׂה כְּמוֹ שֶׁה' צִוָּה אֶת מֹשֶׁה.\n"
        ],
        [
            "<b>פָּרָשַׁת שְׁחוּטֵי חוּץ</b><br>ה' דִּבֵּר אֶל מֹשֶׁה וְאָמַר:\n",
            "דַּבֵּר אֶל אַהֲרֹן וְאֶל בָּנָיו וְאֶל כָּל בְּנֵי יִשְׂרָאֵל וֶאֱמוֹר לָהֶם: זֶה הַדָּבָר שֶׁה' צִוָּה:\n",
            "כָּל אִישׁ מֵעַם יִשְׂרָאֵל שֶׁיִּשְׁחַט שׁוֹר אוֹ כֶּבֶשׂ אוֹ עֵז בַּמַּחֲנֶה אוֹ שֶׁיִּשְׁחַט מִחוּץ לַמַּחֲנֶה,\n",
            "וְלֹא יָבִיא אוֹתוֹ אֶל מוּל פֶּתַח אוֹהֶל הַהִתְכַּנְּסוּת כְּדֵי לְהַקְרִיב אוֹתוֹ קָרְבָּן לַה' לִפְנֵי מִשְׁכַּן ה' – זֶה יֵחָשֵׁב לָאִישׁ הַהוּא לְדָם, כְּאִלּוּ רָצַח וְשָׁפַךְ דָּם, הָאִישׁ הַהוּא יֻשְׁמַד מִתּוֹךְ עַמּוֹ.\n",
            "כְּדֵי שֶׁבְּנֵי יִשְׂרָאֵל יָבִיאוּ אֶת זִבְחֵיהֶם שֶׁהֵם רְגִילִים לִזְבּוֹחַ בַּשָּׂדֶה – שֶׁיָּבִיאוּ אוֹתָם לַה' אֶל מוּל פֶּתַח אוֹהֶל הַהִתְכַּנְּסוּת – לַכֹּהֵן, וְיִזְבְּחוּ אוֹתָם כְּזִבְחֵי שְׁלָמִים לַה'.\n",
            "וְהַכֹּהֵן יִזְרוֹק אֶת הַדָּם עַל מִזְבַּח ה' מוּל פֶּתַח אוֹהֶל הַהִתְכַּנְּסוּת, וְיַקְטִיר אֶת הַחֵלֶב לְנַחַת רוּחַ לַה'.\n",
            "וְלֹא יִזְבְּחוּ עוֹד אֶת זִבְחֵיהֶם לַשֵּׁדִים שֶׁהֵם נִמְשָׁכִים אַחֲרֵיהֶם, זֶה יִהְיֶה לָהֶם חוֹק לְעוֹלָם לְדוֹרוֹת.\n",
            "וֶאֱמוֹר לָהֶם: כָּל אִישׁ מֵעַם יִשְׂרָאֵל וּמֵהַגֵּר שֶׁיָּגוּר אִתָּם שֶׁיַּקְרִיב עוֹלָה אוֹ זֶבַח,\n",
            "וְלֹא יָבִיא אוֹתוֹ אֶל מוּל פֶּתַח אוֹהֶל הַהִתְכַּנְּסוּת לְהַקְרִיב אוֹתוֹ לַה' – הָאִישׁ הַהוּא יֻשְׁמַד מֵעַמּוֹ.\n",
            "<b>פָּרָשַׁת אִסּוּר הַדָּם</b><br>וְכָל אִישׁ מִבֵּית יִשְׂרָאֵל אוֹ מֵהַגֵּר הַגָּר בְּתוֹכָם שֶׁיֹּאכַל כָּל דָּם שֶׁהוּא, אֶכְעַס עַל הַנֶּפֶשׁ הָאוֹכֶלֶת אֶת הַדָּם, וְאֶעֱשֶׂה שֶׁתֹּאבַד מִתּוֹךְ עַמָּהּ.\n",
            "כִּי הַחַיִּים שֶׁל בַּעֲלֵי הַחַיִּים הֵם בַּדָּם, וַאֲנִי צִוִּיתִי אֶתְכֶם שֶׁתִּזְרְקוּ אוֹתוֹ עַל הַמִּזְבֵּחַ כְּדֵי לְכַפֵּר עַל נַפְשׁוֹתֵיכֶם, כִּי זְרִיקַת הַדָּם עַל הַמִּזְבֵּחַ מְכַפֶּרֶת עַל הַנֶּפֶשׁ שֶׁל מֵבִיא הַקָּרְבָּן.\n",
            "לָכֵן אָמַרְתִּי לִבְנֵי יִשְׂרָאֵל: שׁוּם אָדָם מֵאִתְּכֶם לֹא יֹאכַל דָּם, וְגַם הַגֵּר שֶׁגָּר אִתְּכֶם לֹא יֹאכַל דָּם.\n",
            "וְכָל אִישׁ מִבְּנֵי יִשְׂרָאֵל אוֹ מֵהַגֵּר שֶׁגָּר אִתָּם שֶׁיָּצוּד חַיָּה אוֹ עוֹף שֶׁמֻּתָּר לֶאֱכוֹל אוֹתָם, יִשְׁפּוֹךְ אֶת דָּמוֹ וִיכַסֶּה אוֹתוֹ בֶּעָפָר.\n",
            "כִּי הַחַיִּים שֶׁל כָּל בַּעֲלֵי הַחַיִּים הֵם בְּדָמָם, וְאָמַרְתִּי לִבְנֵי יִשְׂרָאֵל: אַל תֹּאכְלוּ שׁוּם דַּם שֶׁל בַּעַל חַי, כִּי הַחַיִּים שֶׁל כָּל בַּעֲלֵי הַחַיִּים הֵם בְּדָמָם, כָּל הָאוֹכֵל אוֹתוֹ יֹאבַד מֵעַמּוֹ.\n",
            "וְכָל אִישׁ – אֶזְרָח אוֹ גֵּר, שֶׁיֹּאכַל נְבֵלָה אוֹ טְרֵפָה, יַטְבִּיל אֶת בְּגָדָיו וְיִטְבּוֹל בְּמַיִם וְיִטְמָא עַד הָעֶרֶב, וְאָז יִהְיֶה טָהוֹר.\n",
            "וְאִם לֹא יַטְבִּיל אֶת בְּגָדָיו וְלֹא יַטְבִּיל אֶת גּוּפוֹ וְיִגַּע בְּקוֹדֶשׁ הוּא יְקַבֵּל עוֹנֶשׁ עַל עֲווֹנוֹ.\n"
        ],
        [
            "<b>פָּרָשַׁת אַזְהָרַת הָעֲרָיוֹת</b><br>ה' דִּבֵּר אֶל מֹשֶׁה וְאָמַר:\n",
            "דַּבֵּר אֶל בְּנֵי יִשְׂרָאֵל וֶאֱמוֹר לָהֶם: אֲנִי ה' אֱלֹהֵיכֶם.\n",
            "אַל תַּעֲשׂוּ כְּמַעֲשֵׂי אֶרֶץ מִצְרַיִם שֶׁגַּרְתֶּם בָּהּ, וְאַל תַּעֲשׂוּ כְּמַעֲשֵׂי אֶרֶץ כְּנַעַן שֶׁאֲנִי מֵבִיא אֶתְכֶם לְשָׁם, וְאַל תִּתְנַהֲגוּ לְפִי הַחֻקִּים שֶׁלָּהֶם.\n",
            "תַּעֲשׂוּ אֶת מִשְׁפָּטַי וְתִשְׁמְרוּ אֶת חֻקַּי וְתִתְנַהֲגוּ עַל פִּיהֶם, אֲנִי ה' אֱלֹהֵיכֶם.\n",
            "שִׁמְרוּ אֶת חֻקַּי וְאֶת מִשְׁפָּטַי שֶׁאִם אָדָם יַעֲשֶׂה אוֹתָם הוּא יִחְיֶה בִּזְכוּתָם, אֲנִי ה'.\n",
            "שׁוּם אִישׁ לֹא יִגַּשׁ אֶל שׁוּם קְרוֹבַת מִשְׁפַּחְתּוֹ לְגַלּוֹת אֶת הַמָּקוֹם הַמֻּצְנָע, אֲנִי ה'.\n",
            "אַל תְּגַלֶּה אֶת הַמָּקוֹם הַמֻּצְנָע שֶׁשַּׁיָּךְ לְאָבִיךָ – הַמָּקוֹם הַמֻּצְנָע שֶׁל אִמְּךָ, זוֹ אִמְּךָ, אַל תִּשְׁכַּב אִתָּהּ.\n",
            "אַל תְּגַלֶּה אֶת הַמָּקוֹם הַמֻּצְנָע שֶׁל אֵשֶׁת אָבִיךָ – זֶהוּ הַמָּקוֹם הַמֻּצְנָע שֶׁל אָבִיךָ.\n",
            "אַל תְּגַלֶּה אֶת הַמָּקוֹם הַמֻּצְנָע שֶׁל אֲחוֹתְךָ בַּת אָבִיךָ אוֹ בַּת אִמְּךָ, שֶׁנּוֹלְדָה בְּנִשּׂוּאִין אוֹ מִחוּץ לְנִשּׂוּאִין; אַל תְּגַלֶּה אֶת הַמָּקוֹם הַמֻּצְנָע שֶׁלָּהֵן.\n",
            "הַמָּקוֹם הַמֻּצְנָע שֶׁל בַּת בִּנְךָ אוֹ בַּת בִּתְּךָ – אַל תְּגַלֶּה אֶת הַמָּקוֹם הַמֻּצְנָע שֶׁלָּהֵן, כִּי זֶה הַמָּקוֹם הַמֻּצְנָע שֶׁלְּךָ.\n",
            "אַל תְּגַלֶּה אֶת הַמָּקוֹם הַמֻּצְנָע שֶׁל בַּת אֵשֶׁת אָבִיךָ שֶׁנּוֹלְדָה מֵאָבִיךָ – הִיא אֲחוֹתְךָ, אַל תְּגַלֶּה אֶת הַמָּקוֹם הַמֻּצְנָע שֶׁלָּה.\n",
            "אַל תְּגַלֶּה אֶת הַמָּקוֹם הַמֻּצְנָע שֶׁל אֲחוֹת אָבִיךָ, הִיא קְרוֹבַת אָבִיךָ.\n",
            "אַל תְּגַלֶּה אֶת הַמָּקוֹם הַמֻּצְנָע שֶׁל אֲחוֹת אִמְּךָ כִּי הִיא קְרוֹבַת אִמְּךָ.\n",
            "אַל תְּגַלֶּה אֶת הַמָּקוֹם הַמֻּצְנָע שֶׁל אֲחִי אָבִיךָ, אַל תִּגַּשׁ אֶל אִשְׁתּוֹ לִשְׁכַּב אִתָּהּ, הִיא דּוֹדָתְךָ.\n",
            "אַל תְּגַלֶּה אֶת הַמָּקוֹם הַמֻּצְנָע שֶׁל כַּלָּתְךָ, הִיא אֵשֶׁת בִּנְךָ, אַל תְּגַלֶּה אֶת הַמָּקוֹם הַמֻּצְנָע שֶׁלָּהּ.\n",
            "אֶת הַמָּקוֹם הַמֻּצְנָע שֶׁל אֵשֶׁת אָחִיךָ אַל תְּגַלֶּה, זֶהוּ הַמָּקוֹם הַמֻּצְנָע שֶׁל אָחִיךָ.\n",
            "אֶת הַמָּקוֹם הַמֻּצְנָע שֶׁל אִשָּׁה וּבִתָּהּ אַל תְּגַלֶּה, אַל תִּתְחַתֵּן עִם בַּת בְּנָהּ וְעִם בַּת בִּתָּהּ כְּדֵי לְגַלּוֹת אֶת מְקוֹמַן הַמֻּצְנָע, הֵן קְרוֹבוֹת, זוֹ מַחְשֶׁבֶת חֵטְא.\n",
            "וְאַל תִּקַּח אִשָּׁה עִם אֲחוֹתָהּ לְהִתְחַתֵּן עִמָּן שֶׁתִּהְיֶינָה צָרוֹת זוֹ לָזוֹ – לְגַלּוֹת אֶת הַמָּקוֹם הַמֻּצְנַע שֶׁל אַחַת מֵהֶן בְּחַיֶּיהָ שֶׁל אֲחוֹתָהּ.\n",
            "וְאַל תִּגַּשׁ אֶל אִשָּׁה כְּשֶׁהִיא טְמֵאָה בְּנִדָּתָהּ, לְגַלּוֹת אֶת הַמָּקוֹם הַמֻּצְנָע שֶׁלָּהּ.\n",
            "וְאַל תַּכְנִיס אֶת הַזֶּרַע שֶׁלְּךָ בְּאֵשֶׁת חֲבֵרְךָ וְתִטַּמֵּא בָּהּ.\n",
            "וְאַל תִּתֵּן מִצֶּאֱצָאֶיךָ לְהַעֲבִיר בָּאֵשׁ לַעֲבוֹדַת הָאֱלִיל מוֹלֶךְ, וְלֹא תְּחַלֵּל בְּכָךְ אֶת שֵׁם אֱלֹהֶיךָ, אֲנִי ה'.\n",
            "וְאַל תִּשְׁכַּב עִם זָכָר כְּמוֹ בְּמִשְׁכַּב עִם אִשָּׁה כִּי זוֹ תּוֹעֵבָה.\n",
            "וְאַל תַּכְנִיס אֶת הַזֶּרַע שֶׁלְּךָ בְּכָל בְּהֵמָה וְתִטַּמֵּא בָּהּ, וְאִשָּׁה לֹא תַּעֲמוֹד לִפְנֵי בְּהֵמָה מִמִּין זָכָר שֶׁיִּשְׁכַּב אִתָּהּ, זֶה עִרְבּוּב וּבִלְבּוּל.\n",
            "אַל תִּטַּמְּאוּ בְּכָל אֵלֶּה כִּי בְּכָל אֵלֶּה נִטְמְאוּ הָעַמִּים שֶׁאֲנִי מְגָרֵשׁ מִפְּנֵיכֶם.\n",
            "הָאָרֶץ נִטְמְאָה זָכַרְתִּי אֶת חֲטָאֶיהָ וְהֶעֱנַשְׁתִּי אוֹתָהּ, הָאָרֶץ הֵקִיאָה אֶת תּוֹשָׁבֶיהָ וְגֵרְשָׁה אוֹתָם.\n",
            "אַתֶּם תִּשְׁמְרוּ אֶת חֻקַּי וְאֶת מִשְׁפָּטַי וְאַל תַּעֲשׂוּ מִכָּל הַתּוֹעֵבוֹת הָאֵלֶּה, גַּם הָאֶזְרָח וְגַם הַגֵּר שֶׁגָּר אִתְּכֶם.\n",
            "כִּי אֶת כָּל הַתּוֹעֵבוֹת הָאֵלֶּה עָשׂוּ אַנְשֵׁי הָאָרֶץ שֶׁהָיוּ בָּהּ לִפְנֵיכֶם וְהָאָרֶץ נִטְמְאָה.\n",
            "וְכָךְ הָאָרֶץ לֹא תָּקִיא אֶתְכֶם בִּגְלַל שֶׁאַתֶּם מְטַמְּאִים אוֹתָהּ, כְּמוֹ שֶׁהֵקִיאָה אֶת הָעָם שֶׁהָיָה לִפְנֵיכֶם.\n",
            "כִּי כָּל מִי שֶׁיַּעֲשֶׂה מִכָּל הַתּוֹעֵבוֹת הָאֵלֶּה –הַנְּפָשׁוֹת שֶׁעוֹשׂוֹת כָּךְ יֻשְׁמְדוּ מִתּוֹךְ עַמָּם.\n",
            "תַּקְפִּידוּ עַל מִצְווֹתַי שֶׁלֹּא תַּעֲשׂוּ מֵהַחֻקִּים הַמְּתוֹעָבִים שֶׁנַּעֲשׂוּ לִפְנֵיכֶם, וְלֹא תִּטַּמְּאוּ בָּהֶם, אֲנִי ה' אֱלֹהֵיכֶם.\n"
        ],
        [
            "<b>פָּרָשַׁת מִצְווֹת הַקְּדֻשָּׁה</b><br>ה' דִּבֵּר אֶל מֹשֶׁה וְאָמַר:\n",
            "דַּבֵּר אֶל כָּל צִבּוּר בְּנֵי יִשְׂרָאֵל וֶאֱמוֹר לָהֶם: תִּהְיוּ קְדוֹשִׁים כִּי אֲנִי ה' אֱלֹהֵיכֶם קָדוֹשׁ.\n",
            "תְּכַבְּדוּ – כָּל אִישׁ אֶת אִמּוֹ וְאֶת אָבִיו, וְתִשְׁמְרוּ אֶת שַׁבְּתוֹתַי, אֲנִי ה' אֱלֹהֵיכֶם.\n",
            "אַל תִּפְנוּ לַעֲבוֹד אֶת הָאֱלִילִים וְאַל תַּעֲשׂוּ לָכֶם פִּסְלֵי מַתָּכוֹת, אֲנִי ה' אֱלֹהֵיכֶם.\n",
            "וּכְשֶׁתִּזְבְּחוּ זֶבַח שְׁלָמִים לַה', תִּזְבְּחוּ אוֹתוֹ בְּאוֹפֶן שֶׁה' יִהְיֶה מְרוּצֶה מִמַּעֲשֵׂיכֶם.\n",
            "הַקָּרְבָּן יֵאָכֵל בְּיוֹם הַשְּׁחִיטָה וּלְמָחֳרָת, וּמַה שֶּׁיִּשָּׁאֵר עַד הַיּוֹם הַשְּׁלִישִׁי יִשָּׂרֵף בָּאֵשׁ.\n",
            "וְאִם יֵאָכֵל בַּיּוֹם הַשְּׁלִישִׁי, הוּא מָאוּס וְהוּא לֹא יִתְקַבֵּל בְּרָצוֹן.\n",
            "וּמִי שֶׁאוֹכֵל אוֹתוֹ יְקַבֵּל אֶת עוֹנֶשׁ עֲווֹנוֹ כִּי הוּא חִלֵּל אֶת קוֹדְשֵׁי ה', הַנֶּפֶשׁ הַהִיא תֹּאבַד מֵעַמָּהּ.\n",
            "וּכְשֶׁתִּקְצְרוּ אֶת קְצִיר אַרְצְכֶם, אַל תִּגְמוֹר לִקְצוֹר גַּם אֶת קְצֵה הַשָּׂדֶה, וְאַל תֶּאֱסוֹף אֶת הַשִּׁבֹּלִים שֶׁנָּפְלוּ בִּזְמַן הַקְּצִירָה.\n",
            "וְאַל תִּבְצוֹר בְּכַרְמְךָ אֶת הָאֶשְׁכּוֹלוֹת הַקְּטַנִּים, וְאַל תֶּאֱסוֹף אֶת הָעֲנָבִים שֶׁנָּפְלוּ בְּכַרְמְךָ בִּזְמַן הַבָּצִיר, אֶלָּא תַּשְׁאִיר אוֹתָם לֶעָנִי וְלַגֵּר, אֲנִי ה' אֱלֹהֵיכֶם.\n",
            "אַל תִּגְנְבוּ, וְאַל תַּכְחִישׁוּ אֶת חוֹבוֹתֵיכֶם וְאַל תְּרַמּוּ אִישׁ אֶת חֲבֵרוֹ.\n",
            "וְאַל תִּשָּׁבְעוּ בִּשְׁמִי לַשֶּׁקֶר שֶׁלֹּא תְּחַלֵּל אֶת שֵׁם אֱלֹהֶיךָ, אֲנִי ה'.\n",
            "אַל תִּמָּנַע מִלְּשַׁלֵּם לַחֲבֵרְךָ אֶת שְׂכָרוֹ וְאַל תִּגְזוֹל, אַל תַּשְׁאִיר אֶצְלְךָ בַּלַּיְלָה עַד הַבּוֹקֶר אֶת שְׂכַר עֲבוֹדָתוֹ שֶׁל שָׂכִיר.\n",
            "אַל תְּקַלֵּל אֲפִלּוּ חֵרֵשׁ, וְאַל תָּשִׂים מִכְשׁוֹל לִפְנֵי עִוֵּר, וּתְכַבֵּד אֶת אֱלֹהֶיךָ, אֲנִי ה'.\n",
            "אַל תַּעֲשׂוּ עָוֶל בַּמִּשְׁפָּט – אַל תִּתֵּן עֲדִיפוּת לְעָנִי וְאַל תְּכַבֵּד אָדָם חָשׁוּב, אֶלָּא תִּשְׁפּוֹט אֶת חֲבֵרְךָ בְּצֶדֶק.\n",
            "אַל תַּלְשִׁין עַל אָדָם מֵעַמְּךָ, אַל תִּמָּנַע מִלְּהַצִּיל אֶת חַיֵּי חֲבֵרְךָ שֶׁבְּסַכָּנָה, אֲנִי ה'.\n",
            "אַל תִּשְׂנָא אֶת אָחִיךָ בְּלִבְּךָ, הוֹכַח אֶת חֲבֵרְךָ, כְּדֵי שֶׁלֹּא תֵּעָנֵשׁ עַל חֶטְאוֹ.\n",
            "אַל תִּנְקוֹם וְאַל תִּשְׁמוֹר בְּלִבְּךָ שִׂנְאָה עַל בְּנֵי עַמְּךָ, אֱהוֹב אֶת חֲבֵרְךָ כָּמוֹךָ, אֲנִי ה'.\n",
            "שִׁמְרוּ אֶת הַחֻקִּים שֶׁלִּי: אַל תַּרְבִּיעַ אֶת בְּהֶמְתְּךָ בְּעִרְבּוּב עִם מִין אַחֵר, אֶת שָׂדְךָ אַל תִּזְרַע בְּעִרְבּוּב שֶׁל מִינֵי זְרָעִים, וְלֹא יַעֲלֶה עָלֶיךָ בֶּגֶד מִצֶּמֶר וּפִשְׁתָּן מְעוֹרָבִים.\n",
            "וְאִם אִישׁ יִשְׁכַּב עִם אִשָּׁה וְיִתֵּן בָּהּ אֶת נוֹזֵל הַזֶּרַע וְהִיא שִׁפְחָה מְאוֹרֶסֶת לְאִישׁ וְהִיא לֹא נִפְדְּתָה בְּכֶסֶף וְלֹא שִׁחְרְרוּ אוֹתָהּ לַחָפְשִׁי, יִהְיֶה הֶבְדֵּל מֵהַדִּין הָרָגִיל – הֵם לֹא יוּמְתוּ כִּי הִיא לֹא יָצְאָה לַחָפְשִׁי.\n",
            "הוּא יָבִיא אֶת הַקָּרְבָּן עַל אַשְׁמָתוֹ לַה' – אֶל מוּל פֶּתַח אוֹהֶל הַהִתְכַּנְּסוּת, אַיִל לְאָשָׁם.\n",
            "הַכֹּהֵן יְכַפֵּר עָלָיו בְּאֵיל הָאָשָׁם לִפְנֵי ה' עַל חֶטְאוֹ שֶׁחָטָא, וְיִסָּלַח לוֹ עַל חֶטְאוֹ שֶׁחָטָא.\n",
            "וּכְשֶׁתָּבוֹאוּ לָאָרֶץ וְתִטְּעוּ עֵץ מַאֲכָל מִכָּל מִין, תִּתְרַחֲקוּ מִלֶּאֱכוֹל אֶת פֵּרוֹתָיו שֶׁהֵם עָרְלָה – שָׁלוֹשׁ שָׁנִים יִהְיֶה לָכֶם עָרְלָה, לֹא יֵאָכְלוּ.\n",
            "וּבַשָּׁנָה הָרְבִיעִית יִהְיוּ כָּל פֵּרוֹתָיו קוֹדֶשׁ לְהַלֵּל לַה'.\n",
            "וּבַשָּׁנָה הַחֲמִישִׁית תֹּאכְלוּ אֶת פֵּרוֹתָיו, וְכָךְ יִתְרַבֶּה הַיְּבוּל שֶׁלּוֹ, אֲנִי ה' אֱלֹהֵיכֶם.\n",
            "אַל תֹּאכְלוּ בָּשָׂר בְּעוֹדוֹ עִם הַדָּם, אַל תְּכַשְּׁפוּ וְאַל תֹּאחֲזוּ עֵינַיִם.\n",
            "אַל תְּגַלְּחוּ אֶת שְׂעַרְכֶם מִסָּבִיב בְּשָׁוֶה וְתוֹרִידוּ אֶת פֵּאוֹת רֹאשְׁכֶם, וְאַל תַּשְׁחִית אֶת קְצָווֹת זְקָנְךָ.\n",
            "אַל תַּעֲשׂוּ בְּגוּפְכֶם שְׂרִיטָה מִתּוֹךְ אֲבֵלוּת עַל נֶפֶשׁ, וְאַל תַּעֲשׂוּ בָּכֶם כְּתוֹבֶת קַעֲקוּעַ, אֲנִי ה'.\n",
            "אַל תְּחַלֵּל אֶת בִּתְּךָ לַעֲשׂוֹת אוֹתָהּ זוֹנָה, וְלֹא תִּהְיֶה זְנוּת בָּאָרֶץ – שֶׁתִּתְמַלֵּא הָאָרֶץ בְּמַחְשְׁבוֹת חֵטְא.\n",
            "תִּשְׁמְרוּ אֶת שַׁבְּתוֹתַי וּתְכַבְּדוּ אֶת מִקְדָּשִׁי, אֲנִי ה'.\n",
            "אַל תִּפְנוּ אֶל מַעֲלֵי רוּחוֹת מֵתִים בְּכִשּׁוּף וְאֶל מַגִּידֵי עֲתִידוֹת, אַל תְּבַקְשׁוּ לְהִטַּמֵּא בָּהֶם, אֲנִי ה' אֱלֹהֵיכֶם.\n",
            "קוּם בִּפְנֵי זָקֵן בֶּן שִׁבְעִים, וְכַבֵּד חָכָם בַּתּוֹרָה, כַּבֵּד אֶת אֱלֹהֶיךָ, אֲנִי ה'.\n",
            "<b>פָּרָשַׁת שְׁמִירַת הַצֶּדֶק</b><br>וְאִם יָגוּר אִתְּכֶם גֵּר בְּאַרְצְכֶם אַל תְּצַעֲרוּ אוֹתוֹ.\n",
            "הַגֵּר שֶׁגָּר אִתְּכֶם יִהְיֶה לָכֶם כְּמוֹ אֶזְרָח שֶׁלָּכֶם, אֱהוֹב אוֹתוֹ כְּמוֹ אֶת עַצְמְךָ כִּי הֱיִיתֶם גֵּרִים בְּאֶרֶץ מִצְרַיִם, אֲנִי ה' אֱלֹהֵיכֶם.\n",
            "אַל תַּעֲשׂוּ עָוֶל בַּמִּשְׁפָּט, וּבְמִדּוֹת נֶפַח שֶׁל יָבֵשׁ, בְּמִשְׁקוֹלוֹת, וּבְמִדּוֹת נוֹזְלִים.\n",
            "יִהְיוּ לָכֶם מֹאזְנַיִם, מִשְׁקוֹלוֹת, וּכְלֵי מְדִידַת נֶפַח לְיָבֵשׁ וּלְנוֹזְלִים – מְדֻיָּקוֹת, אֲנִי ה' אֱלֹהֵיכֶם שֶׁהוֹצֵאתִי אֶתְכֶם מֵאֶרֶץ מִצְרַיִם.\n",
            "שִׁמְרוּ אֶת כָּל חֻקַּי וְאֶת כָּל מִשְׁפָּטַי וַעֲשׂוּ אוֹתָם, אֲנִי ה'.\n"
        ],
        [
            "<b>פָּרָשַׁת הַמֹּלֶךְ</b><br>ה' דִּבֵּר אֶל מֹשֶׁה וְאָמַר:\n",
            "אֱמוֹר לִבְנֵי יִשְׂרָאֵל: כָּל אִישׁ מִבְּנֵי יִשְׂרָאֵל וּמֵהַגֵּר שֶׁגָּר בְּיִשְׂרָאֵל שֶׁיִּתֵּן מִצֶּאֱצָאָיו שֶׁיִּשָּׂרֵף בָּאֵשׁ לַעֲבוֹדַת הַמּוֹלֶךְ – יוּמַת; הָעָם יִרְגְּמוּ אוֹתוֹ בָּאֲבָנִים.\n",
            "וַאֲנִי אֶכְעַס עַל הָאִישׁ הַהוּא – וְאֶעֱשֶׂה שֶׁיֹּאבַד מִתּוֹךְ עַמּוֹ, כִּי הוּא נָתַן מִצֶּאֱצָאָיו לַמּוֹלֶךְ וּבְכָךְ הוּא מְטַמֵּא אֶת עַם קָדְשִׁי וּמְחַלֵּל אֶת שְׁמִי הַקָּדוֹשׁ.\n",
            "וְאִם הָעָם יַעֲלִימוּ אֶת עֵינֵיהֶם מֵהָאִישׁ הַהוּא שֶׁנָּתַן מִצֶּאֱצָאָיו לַמּוֹלֶךְ, וְלֹא יַהַרְגוּ אוֹתוֹ.\n",
            "אֲנִי אֶכְעַס עַל הָאִישׁ הַהוּא וְעַל מִשְׁפַּחְתּוֹ, וְאֶעֱשֶׂה שֶׁהוּא וְכָל הַבּוֹגְדִים בִּי בְּעִקְבוֹתָיו וְהוֹלְכִים אַחֲרֵי הַמּוֹלֶךְ יֹאבְדוּ מִתּוֹךְ עַמָּם.\n",
            "וְהָאָדָם שֶׁיִּפְנֶה אֶל מַעֲלֵי רוּחוֹת מֵתִים בְּכִשּׁוּף וְאֶל מַגִּידֵי עֲתִידוֹת וְיִבְגּוֹד בִּי וְיֵלֵךְ אַחֲרֵיהֶם, אֶכְעַס עַל הָאָדָם הַהוּא וְאֶעֱשֶׂה שֶׁיֹּאבַד מִתּוֹךְ עַמּוֹ.\n",
            "קַדְּשׁוּ עַצְמְכֶם וְתִהְיוּ קְדוֹשִׁים, כִּי אֲנִי ה' אֱלֹהֵיכֶם.\n",
            "שִׁמְרוּ אֶת חֻקַּי וַעֲשׂוּ אוֹתָם, אֲנִי ה' שֶׁמְּקַדֵּשׁ אֶתְכֶם.\n",
            "כָּל אִישׁ שֶׁיְּקַלֵּל אֶת אָבִיו אוֹ אֶת אִמּוֹ יוּמַת, הוּא קִלֵּל אֶת אָבִיו וְאִמּוֹ – הוּא חַיָּב מִיתָה.\n",
            "<b>פָּרָשַׁת עֹנְשֵׁי הָעֲרָיוֹת</b><br>וְאִישׁ שֶׁיִּזְנֶה עִם אֵשֶׁת אִישׁ – שֶׁיִּזְנֶה עִם אֵשֶׁת חֲבֵרוֹ, הַזּוֹנֶה וְהַזּוֹנָה יוּמְתוּ.\n",
            "וְאִישׁ שֶׁיִּשְׁכַּב עִם אֵשֶׁת אָבִיו – הוּא גִּלָּה אֶת הַמָּקוֹם הַמֻּצְנָע שֶׁל אָבִיו, שְׁנֵיהֶם יוּמְתוּ כִּי הֵם חַיָּבִים מִיתָה.\n",
            "וְאִישׁ שֶׁיִּשְׁכַּב עִם אֵשֶׁת בְּנוֹ, שְׁנֵיהֶם יוּמְתוּ, הֵם עָשׂוּ עִרְבּוּב וּבִלְבּוּל וְהֵם חַיָּבִים מִיתָה.\n",
            "וְאִישׁ שֶׁיִּשְׁכַּב עִם זָכָר כְּמוֹ בְּמִשְׁכְּבֵי אִשָּׁה – שְׁנֵיהֶם עָשׂוּ תּוֹעֵבָה, הֵם יוּמְתוּ כִּי הֵם חַיָּבִים מִיתָה.\n",
            "וְאִישׁ שֶׁיִּשָּׂא אִשָּׁה וְגַם אֶת אִמָּהּ – זוֹ מַחְשֶׁבֶת חֵטְא, יִשְׂרְפוּ אוֹתוֹ וְאוֹתָן בָּאֵשׁ, וְלֹא תִּהְיֶה מַחְשֶׁבֶת חֵטְא בְּתוֹכְכֶם.\n",
            "וְאִישׁ שֶׁיִּזְנֶה עִם בְּהֵמָה יוּמַת, וְאֶת הַבְּהֵמָה תַּהַרְגוּ.\n",
            "וְאִשָּׁה שֶׁתִּגַּשׁ אֶל כָּל בְּהֵמָה שֶׁהִיא שֶׁתִּזְנֶה אִתָּהּ – תַּהֲרוֹג אֶת הָאִשָּׁה וְאֶת הַבְּהֵמָה, הֵם יוּמְתוּ כִּי הֵם חַיָּבִים מִיתָה.\n",
            "וְאִישׁ שֶׁיִּשָּׂא אֶת אֲחוֹתוֹ מֵאָבִיו אוֹ מֵאִמּוֹ וְהֵם יִשְׁכְּבוּ יַחַד וְיִזְנוּ – זוֹ בּוּשָׁה, וְהֵם יֻשְׁמְדוּ לְעֵינֵי בְּנֵי עַמָּם, הוּא גִּלָּה אֶת הַמָּקוֹם הַמֻּצְנָע שֶׁל אֲחוֹתוֹ לָכֵן יְקַבֵּל אֶת עוֹנֶשׁ עֲווֹנוֹ.\n",
            "וְאִישׁ שֶׁיִּשְׁכַּב עִם אִשָּׁה זָבָה וִיגַלֶּה אֶת הַמָּקוֹם הַמֻּצְנָע שֶׁלָּהּ – הוּא חָשַׂף אֶת מְקוֹר דָּמֶיהָ, וְהִיא גִּלְּתָה אֶת מְקוֹר דָּמֶיהָ, שְׁנֵיהֶם יֹאבְדוּ מִתּוֹךְ עַמָּם.\n",
            "אַל תְּגַלֵּה אֶת הַמָּקוֹם הַמֻּצְנָע שֶׁל אֲחוֹת אִמְּךָ אוֹ אָבִיךָ, הֵם יְקַבְּלוּ עוֹנֶשׁ עַל עֲווֹנָם כִּי הוּא חָשַׂף אֶת הַמָּקוֹם הַמֻּצְנָע שֶׁל קְרוֹבָתוֹ.\n",
            "וְאִישׁ שֶׁיִּשְׁכַּב עִם דּוֹדָתוֹ – הוּא גִּלָּה אֶת הַמָּקוֹם הַמֻּצְנָע שֶׁל דּוֹדוֹ, הֵם יְקַבְּלוּ אֶת עוֹנֶשׁ חֶטְאָם וְיָמוּתוּ לְלֹא יְלָדִים.\n",
            "וְאִישׁ שֶׁיִּשָּׂא אֶת אֵשֶׁת אָחִיו – זֶהוּ דָּבָר מְרוּחָק, הוּא גִּלָּה אֶת הַמָּקוֹם הַמֻּצְנָע שֶׁל אָחִיו וְהֵם יִהְיוּ לְלֹא יְלָדִים.\n",
            "שִׁמְרוּ אֶת כָּל חֻקַּי וְאֶת כָּל מִשְׁפָּטַי וַעֲשׂוּ אוֹתָם, וְכָךְ הָאָרֶץ שֶׁאֲנִי מֵבִיא אֶתְכֶם לְשָׁם לָגוּר בָּהּ לֹא תָּקִיא אֶתְכֶם.\n",
            "וְאַל תִּתְנַהֲגוּ עַל פִּי חֻקֵּי הָעָם שֶׁאֲנִי מְגָרֵשׁ מִפְּנֵיכֶם, כִּי הֵם עָשׂוּ אֶת כָּל הַמַּעֲשִׂים הָאֵלֶּה וּמָאַסְתִּי בָּהֶם.\n",
            "וְאָמַרְתִּי לָכֶם: אַתֶּם תִּכְבְּשׁוּ אֶת אַדְמָתָם, אֲנִי אֶתֵּן אוֹתָהּ לָכֶם לִכְבּוֹשׁ אוֹתָהּ – אֶרֶץ זָבַת חָלָב וּדְבָשׁ, אֲנִי ה' אֱלֹהֵיכֶם שֶׁהִבְדַּלְתִּי אֶתְכֶם מֵהָעַמִּים.\n",
            "הַבְדִּילוּ בֵּין הַבְּהֵמָה הַטְּהוֹרָה לַטְּמֵאָה, וּבֵין הָעוֹף הַטָּמֵא לַטָּהוֹר, וְלֹא תַּמְאִיסוּ אֶת נַפְשׁוֹתֵיכֶם בַּאֲכִילַת אִסּוּרִים – בַּבְּהֵמָה וּבָעוֹף וּבְכָל הַזּוֹחֲלִים עַל הָאֲדָמָה שֶׁהִבְדַּלְתִּי לָכֶם וְאָמַרְתִּי שֶׁהֵם מְטַמְּאִים.\n",
            "הֱיוּ לִי קְדוֹשִׁים כִּי אֲנִי ה' קָדוֹשׁ, וְהִבְדַּלְתִּי אֶתְכֶם מֵהָעַמִּים כְּדֵי שֶׁתִּהְיוּ שֶׁלִּי.\n",
            "וְאִם אִישׁ אוֹ אִשָּׁה יִהְיוּ מַעֲלֵי רוּחוֹת מֵתִים אוֹ מַגִּידֵי עֲתִידוֹת בְּכִשּׁוּף – הֵם יוּמְתוּ, יִרְגְּמוּ אוֹתָם בַּאֲבָנִים כִּי הֵם חַיָּבִים מִיתָה.\n"
        ],
        [
            "<b>פָּרָשַׁת אִסּוּרֵי הַכֹּהֵן</b><br>ה' אָמַר לְמֹשֶׁה: דַּבֵּר אֶל הַכֹּהֲנִים בְּנֵי אַהֲרֹן, וֶאֱמוֹר לָהֶם שֶׁאַף אֶחָד מֵהֶם לֹא יִטַּמָּא לְאָדָם מֵת מֵעַמּוֹ.\n",
            "אֶלָּא רַק לִקְרוֹב מִשְׁפַּחְתּוֹ הַקָּרוֹב אֵלָיו – לְאִמּוֹ וּלְאָבִיו, וְלִבְנוֹ וּלְבִתּוֹ וּלְאָחִיו.\n",
            "וְלַאֲחוֹתוֹ הַבְּתוּלָה הַקְּרוֹבָה אֵלָיו שֶׁלֹּא הִתְחַתְּנָה עִם אִישׁ – לָהּ מֻתָּר לוֹ לְהִטַּמֵּא.\n",
            "כֹּהֵן שֶׁנָּשׂוּי לְאִשָּׁה מֵעַמּוֹ שֶׁאֲסוּרָה לוֹ וּבָהּ מִתְחַלְּלִים צֶאֱצָאָיו – לֹא יִטַּמָּא לָהּ.\n",
            "הֵם לֹא יַעֲשׂוּ קָרַחַת בְּרֹאשָׁם וְלֹא יְגַלְּחוּ אֶת קְצָווֹת זְקָנָם, וְלֹא יִשְׂרְטוּ שְׂרִיטָה בְּגוּפָם בַּאֲבֵלוּתָם.\n",
            "הֵם יִהְיוּ קְדוֹשִׁים לֵאלֹהֵיהֶם וְלֹא יְחַלְּלוּ אֶת שֵׁם אֱלֹהֵיהֶם, כִּי אֶת קָרְבָּנוֹת ה' – אֶת לֶחֶם אֱלֹהֵיהֶם הֵם מַקְרִיבִים, לָכֵן יִהְיוּ קוֹדֶשׁ.\n",
            "לֹא יִשְׂאוּ אִשָּׁה שֶׁזִּנְּתָה עִם אִישׁ הָאָסוּר לָהּ אוֹ עִם כֹּהֵן הָאָסוּר לָהּ, וְלֹא יִשְׂאוּ אִשָּׁה גְּרוּשָׁה מִבַּעֲלָהּ, כִּי הַכֹּהֵן קָדוֹשׁ לֵאלֹהָיו.\n",
            "קַדֵּשׁ אוֹתוֹ כִּי הוּא מַקְרִיב אֶת קָרְבְּנוֹת אֱלֹהֶיךָ, הוּא יִהְיֶה קָדוֹשׁ עֲבוּרְךָ כִּי אֲנִי – ה' שֶׁמְּקַדֵּשׁ אֶתְכֶם – קָדוֹשׁ.\n",
            "וּבַת נְשׁוּאָה שֶׁל אִישׁ כֹּהֵן, אִם תִּתְחַלֵּל בִּזְנוּת – הִיא מְחַלֶּלֶת אֶת אָבִיהָ, לָכֵן תִּשָּׂרֵף בָּאֵשׁ.\n",
            "<b>פָּרָשַׁת אִסּוּרֵי הַכֹּהֵן הַגָּדוֹל</b><br>וְהַכֹּהֵן הַגָּדוֹל מֵאֶחָיו שֶׁיָּצְקוּ עַל רֹאשׁוֹ אֶת הַשֶּׁמֶן שֶׁמּוֹרְחִים בּוֹ, וְקִבֵּל אֶת הַתַּפְקִיד לִלְבּוֹשׁ אֶת בְּגָדָיו הַמְּיוּחָדִים, לֹא יְגַדֵּל מִדַּי אֶת שְׂעַר רֹאשׁוֹ, וְלֹא יִפְרוֹם אֶת בְּגָדָיו בַּאֲבֵלוּת.\n",
            "וְלֹא יָבוֹא אֶל שׁוּם אָדָם מֵת – אֲפִלּוּ לְאָבִיו וּלְאִמּוֹ לֹא יִטַּמָּא.\n",
            "וְלֹא יֵצֵא מֵעֲבוֹדַת הַמִּקְדָּשׁ וְלֹא יְחַלֵּל אֶת מִקְדַּשׁ אֱלֹהָיו, כִּי יֵשׁ עָלָיו \"כֶּתֶר\" שֶׁל הַשֶּׁמֶן שֶׁמָּרְחוּ עָלָיו לִכְבוֹד אֱלֹהָיו, אֲנִי ה'.\n",
            "וְהוּא יִשָּׂא רַק אִשָּׁה שֶׁאַף אִישׁ לֹא שָׁכַב אִתָּהּ.\n",
            "אַלְמָנָה אוֹ גְּרוּשָׁה אוֹ אִשָּׁה שֶׁזִּנְּתָה עִם כֹּהֵן הָאָסוּר לָהּ אוֹ עִם אִישׁ אַחֵר הָאָסוּר לָהּ – אֶת אֵלֶּה לֹא יִשָּׂא, אֶלָּא יִשָּׂא רַק אִשָּׁה מֵעַמּוֹ שֶׁאִישׁ לֹא שָׁכַב אִתָּהּ.\n",
            "וְלֹא יְחַלֵּל בְּנָשִׁים אֵלֶּה אֶת צֶאֱצָאָיו שֶׁלֹּא יִהְיוּ קְדוֹשִׁים בְּעַמּוֹ, כִּי אֲנִי ה' מְקַדֵּשׁ אוֹתוֹ.\n",
            "<b>פָּרָשַׁת הַמּוּמִים</b><br>ה' דִּבֵּר אֶל מֹשֶׁה וְאָמַר:\n",
            "דַּבֵּר אֶל אַהֲרֹן וֶאֱמוֹר: אִישׁ מִצֶּאֱצָאֶיךָ בְּכָל הַדּוֹרוֹת שֶׁיִּהְיֶה בּוֹ מוּם לֹא יִגַּשׁ לְהַקְרִיב אֶת קָרְבַּן אֱלֹהָיו.\n",
            "כִּי כָּל אִישׁ שֶׁיֵּשׁ בּוֹ מוּם לֹא יִגַּשׁ – אִישׁ עִוֵּר אוֹ צוֹלֵעַ אוֹ בַּעַל אָף שָׁקוּעַ אוֹ בַּעַל אֵיבָר גָּדוֹל מִדַּי.\n",
            "אוֹ אִישׁ שֶׁיִּהְיֶה לוֹ שֶׁבֶר בָּרֶגֶל אוֹ שֶׁבֶר בַּיָּד.\n",
            "אוֹ גִּבֵּן, אוֹ גַּמָּד, אוֹ שֶׁיֵּשׁ כְּעֵין שַׁבְּלוּל בְּעֵינוֹ, אוֹ בַּעַל שְׁחִין יָבֵשׁ אוֹ בַּעַל שְׁחִין לַח אוֹ שֶׁאֲשָׁכָיו מְעוּכִים.\n",
            "כָּל אִישׁ מִצֶּאֱצָאֵי אַהֲרֹן הַכֹּהֵן שֶׁיֵּשׁ בּוֹ מוּם לֹא יִגַּשׁ לְהַקְרִיב אֶת קָרְבְּנוֹת ה', כֵּיוָן שֶׁיֵּשׁ בּוֹ מוּם הוּא לֹא יִגַּשׁ לְהַקְרִיב אֶת קָרְבְּנוֹת אֱלֹהָיו.\n",
            "אֲבָל הוּא רַשַּׁאי לֶאֱכוֹל מִקָּרְבְּנוֹת אֱלֹהָיו – מִקָּדְשֵׁי הַקֳּדָשִׁים וּמֵהַקֳּדָשִׁים.\n",
            "אֲבָל לֹא יָבוֹא אֶל מֵעֵבֶר לַפָּרוֹכֶת וְלֹא יִגַּשׁ אֶל הַמִּזְבֵּחַ כִּי יֵשׁ בּוֹ מוּם, וְלֹא יְחַלֵּל אֶת קָדָשַׁי כִּי אֲנִי ה' מְקַדֵּשׁ אוֹתָם.\n",
            "מֹשֶׁה אָמַר דְּבָרִים אֵלֶּה לְאַהֲרֹן וּלְבָנָיו וּלְכָל בְּנֵי יִשְׂרָאֵל.\n"
        ],
        [
            "<b>פָּרָשַׁת זְהִירוּת הַכֹּהֲנִים מִטֻּמְאָה</b><br>ה' דִּבֵּר אֶל מֹשֶׁה וְאָמַר:\n",
            "דַּבֵּר אֶל אַהֲרֹן וְאֶל בָּנָיו שֶׁיִּפְרְשׁוּ מִקָּדְשֵׁי בְּנֵי יִשְׂרָאֵל בִּזְמַן שֶׁהֵם טְמֵאִים, וְכָךְ לֹא יְחַלְּלוּ אֶת שֵׁם קָדְשִׁי וְאֶת מַה שֶּׁהֵם מַקְדִּישִׁים לִכְבוֹדִי, אֲנִי ה'.\n",
            "אֱמוֹר לָהֶם: בְּכָל הַדּוֹרוֹת, כָּל אִישׁ מִכָּל צֶאֱצָאֵיכֶם שֶׁיִּגַּשׁ כְּשֶׁהוּא טָמֵא אֶל הַקֳּדָשִׁים שֶׁבְּנֵי יִשְׂרָאֵל יַקְדִּישׁוּ לַה' – הַנֶּפֶשׁ הַהִיא תֹּאבַד מִלְּפָנַי, אֲנִי ה'.\n",
            "כָּל אִישׁ מִצֶּאֱצָאֵי אַהֲרֹן שֶׁהוּא צָרוּעַ אוֹ זָב לֹא יֹאכַל בַּקֳּדָשִׁים עַד שֶׁיִּטְהַר, וְכֵן הַנּוֹגֵעַ בְּכָל מִי שֶׁנִּטְמָא לְנֶפֶשׁ, אוֹ אִישׁ שֶׁתֵּצֵא מִמֶּנּוּ שִׁכְבַת זֶרַע.\n",
            "אוֹ אִישׁ שֶׁיִּגַּע בְּכָל שֶׁרֶץ שֶׁמְּטַמֵּא, אוֹ בְּאָדָם שֶׁיִּטָּמֵא בְּכָל טֻמְאָה שֶׁמְּטַמֵּאת.\n",
            "אִישׁ שֶׁיִּגַּע בּוֹ – יִהְיֶה טָמֵא עַד הָעֶרֶב, וְלֹא יֹאכַל מֵהַקֳּדָשִׁים אֶלָּא אִם כֵּן הִטְבִּיל אֶת גּוּפוֹ בְּמַיִם.\n",
            "כְּשֶׁתִּשְׁקַע הַשֶּׁמֶשׁ הוּא יִהְיֶה טָהוֹר, וְאַחַר כָּךְ יֹאכַל מֵהַקֳּדָשִׁים כִּי זֶהוּ מְזוֹנוֹ.\n",
            "לֹא יֹאכַל נְבֵלָה וּטְרֵפָה לְהִטָּמֵא בָּהּ, אֲנִי ה'.\n",
            "הֵם יִשְׁמְרוּ אֶת מִצְווֹתַי וְכָךְ לֹא יְקַבְּלוּ עוֹנֶשׁ עַל חֵטְא – וְיָמוּתוּ בְּכָךְ כְּשֶׁיְּחַלְּלוּ אֶת שְׁמִי, אֲנִי ה' מְקַדֵּשׁ אוֹתָם.\n",
            "וְכָל זָר לֹא יֹאכַל קוֹדֶשׁ, עֶבֶד עִבְרִי שֶׁל כֹּהֵן וּשְׂכִירוֹ לֹא יֹאכְלוּ קוֹדֶשׁ.\n",
            "וְאִם כֹּהֵן יִקְנֶה בְּכַסְפּוֹ גּוֹי שֶׁיִּהְיֶה עַבְדּוֹ וּרְכוּשׁוֹ – הוּא יֹאכַל מֵהַקּוֹדֶשׁ, וְכֵן עֶבֶד שֶׁנּוֹלַד מִשִּׁפְחָתוֹ – הֵם יֹאכְלוּ מִמַּאֲכָלָיו.\n",
            "וּבַת כֹּהֵן שֶׁתִּנָּשֵׂא לְאִישׁ שֶׁאֵינוֹ כֹּהֵן – הִיא לֹא תֹּאכַל מִתְּרוּמַת הַקֳּדָשִׁים.\n",
            "וּבַת כֹּהֵן שֶׁתִּהְיֶה אַלְמָנָה אוֹ גְּרוּשָׁה וְאֵין לָהּ צֶאֱצָאִים – הִיא תַּחְזוֹר אֶל בֵּית אָבִיהָ כִּימֵי נְעוּרֶיהָ וְתֹאכַל מֵהָאוֹכֶל שֶׁל אָבִיהָ, וְכָל מִי שֶׁאֵינוֹ כֹּהֵן לֹא יֹאכַל מִמֶּנּוּ.\n",
            "וְאִישׁ שֶׁיֹּאכַל קוֹדֶשׁ בִּשְׁגָגָה, הוּא יוֹסִיף עָלָיו חֲמִישִׁית וְיִתֵּן לַכֹּהֵן אֶת פִּדְיוֹן הַקּוֹדֶשׁ.\n",
            "וְלֹא יְחַלְּלוּ אֶת קָדְשֵׁי בְּנֵי יִשְׂרָאֵל – אֶת מַה שֶּׁיִּתְרְמוּ לַה' –\n",
            "וִיחַיְּבוּ אֶת עַצְמָם בְּאַשְׁמַת עֲווֹן אִם יֹאכְלוּ אֶת קָדְשֵׁיהֶם, כִּי אֲנִי ה' מְקַדֵּשׁ אוֹתָם.\n",
            "<b>פָּרָשַׁת מוּמֵי הַקָּרְבָּנוֹת</b><br>ה' דִּבֵּר אֶל מֹשֶׁה וְאָמַר:\n",
            "דַּבֵּר אֶל אַהֲרֹן וְאֶל בָּנָיו וְאֶל כָּל בְּנֵי יִשְׂרָאֵל וֶאֱמוֹר לָהֶם: כָּל אִישׁ מֵעַם יִשְׂרָאֵל וּמֵהַגֵּר בְּיִשְׂרָאֵל שֶׁיַּקְרִיב אֶת קָרְבָּנוֹ – אֶת כָּל נִדְרֵיהֶם אוֹ כָּל נִדְבוֹתֵיהֶם שֶׁיַּקְרִיבוּ לַה' לְעוֹלָה.\n",
            "שֶׁה' יִהְיֶה מְרֻצֶּה מִמְּכֶם – תַּקְרִיבוּ אוֹתוֹ שָׁלֵם לְלֹא מוּם, זָכָר, מִבָּקָר מִכְּבָשִׂים וּמֵעִזִּים.\n",
            "אַל תַּקְרִיבוּ כָּל מַה שֶּׁיֵּשׁ בּוֹ מוּם, כִּי זֶה לֹא יְרַצֶּה אֶתְכֶם בְּעֵינֵי ה'.\n",
            "וְאִם אִישׁ יַקְרִיב קָרְבַּן שְׁלָמִים לַה' אֶת מַה שֶּׁהִפְרִישׁ עֲבוּר נֶדֶר אוֹ נְדָבָה מִבָּקָר אוֹ מִצֹּאן, הוּא יִהְיֶה שָׁלֵם לְרַצּוֹת אֶת ה' – לֹא יִהְיֶה בּוֹ שׁוּם מוּם.\n",
            "עִוֵּר אוֹ בַּעַל שֶׁבֶר אוֹ בַּעַל חָרִיץ אוֹ שׁוּמָה אוֹ שְׁחִין יָבֵשׁ אוֹ שְׁחִין לַח – אַל תַּקְרִיבוּ אֶת אֵלֶּה לַה', וְאַל תַּעֲשׂוּ מֵהֶם קָרְבָּן עוֹלֶה בָּאֵשׁ עַל הַמִּזְבֵּחַ לַה'.\n",
            "וְשׁוֹר וְשֶׂה בַּעַל אֵבֶר גָּדוֹל מִדַּי אוֹ חָסֵר – אוֹתוֹ תִּתֵּן נְדָבָה לַמִּקְדָּשׁ, אֲבָל הוּא לֹא יֵרָצֶה כְּתַשְׁלוּם לְנֵדֶר שֶׁל קָרְבָּן.\n",
            "אַל תַּקְרִיבוּ לַה' בַּעַל אֵבֶר מָעוּךְ אוֹ מְרֻסָּק אוֹ מְנֻתָּק אוֹ כָּרוּת, וּבְכָל אַרְצוֹתֵיכֶם אַל תַּעֲשׂוּ כָּךְ לַחַיּוֹת.\n",
            "גַּם מִיַּד בֵּן שֶׁל עַם אַחֵר אַל תַּקְרִיבוּ מִכָּל אֵלֶּה אֶת קָרְבַּן אֱלֹהֵיכֶם, כִּי יֵשׁ בָּהֶם הַשְׁחָתָה – יֵשׁ בָּהֶם מוּם – הֵם לֹא יְרַצּוּ אֶתְכֶם בְּעֵינֵי ה'.\n",
            "<b>פָּרָשַׁת פְּסוּלֵי קָרְבָּנוֹת</b><br>ה' דִּבֵּר אֶל מֹשֶׁה וְאָמַר:\n",
            "אִם יִוָּלֵד שׁוֹר אוֹ כֶּבֶשׂ אוֹ עֵז הוּא יִהְיֶה שִׁבְעָה יָמִים עִם אִמּוֹ, וּמֵהַיּוֹם הַשְּׁמִינִי וָהָלְאָה יִהְיֶה רָצוּי לְהַקְרִיבוֹ לָאֵשׁ לַה'.\n",
            "וְשׁוֹר אוֹ שֶׂה – אֶת הָאֵם וְאֶת בְּנָהּ אַל תִּשְׁחֲטוּ בְּיוֹם אֶחָד.\n",
            "וְאִם תִּזְבְּחוּ זֶבַח תּוֹדָה לַה', תִּזְבְּחוּ אוֹתוֹ בְּאוֹפֶן שֶׁה' יִהְיֶה מְרוּצֶה מִמַּעֲשֵׂיכֶם.\n",
            "בְּאוֹתוֹ הַיּוֹם יֵאָכֵל, אַל תַּשְׁאִירוּ מִמֶּנּוּ עַד הַבּוֹקֶר, אֲנִי ה'.\n",
            "שִׁמְרוּ אֶת מִצְווֹתַי וַעֲשׂוּ אוֹתָן, אֲנִי ה'.\n",
            "אַל תְּחַלְּלוּ אֶת שֵׁם קָדְשִׁי, וְאֶתְקַדֵּשׁ בְּתוֹךְ בְּנֵי יִשְׂרָאֵל, אֲנִי ה' שֶׁמְּקַדֵּשׁ אֶתְכֶם,\n",
            "שֶׁמּוֹצִיא אֶתְכֶם מֵאֶרֶץ מִצְרַיִם לִהְיוֹת לָכֶם לֵאלֹהִים, אֲנִי ה'.\n"
        ],
        [
            "<b>פָּרָשַׁת הַמּוֹעֲדִים</b><br>ה' דִּבֵּר אֶל מֹשֶׁה וְאָמַר:\n",
            "דַּבֵּר אֶל בְּנֵי יִשְׂרָאֵל וֶאֱמוֹר לָהֶם: זְמַנֵּי חַגֵּי ה' שֶׁתַּכְרִיזוּ עֲלֵיהֶם כִּמְאוֹרְעוֹת קוֹדֶשׁ – אֵלֶּה הֵם זְמַנֵּי מוֹעֲדַי:\n",
            "שִׁשָּׁה יָמִים תֵּעָשֶׂה מְלָאכָה, וּבַיּוֹם הַשְּׁבִיעִי שְׁבִיתַת מְנוּחָה – מְאוֹרָע קוֹדֶשׁ, אַל תַּעֲשׂוּ שׁוּם מְלָאכָה – הִיא שַׁבָּת לַה' בְּכָל מְקוֹמוֹת מְגוּרֵיכֶם.\n",
            "אֵלֶּה חַגֵּי ה' – מְאוֹרְעוֹת קוֹדֶשׁ, שֶׁתִּקְבְּעוּ אוֹתָם בִּזְמַנָּם:\n",
            "בַּחוֹדֶשׁ הָרִאשׁוֹן בְּאַרְבָּעָה עָשָׂר לַחוֹדֶשׁ אַחַר הַצָּהֳרַיִם – תַּקְרִיבוּ קָרְבַּן פֶּסַח לַה'.\n",
            "וּבַחֲמִשָּׁה עָשָׂר יוֹם לַחוֹדֶשׁ הַזֶּה חַג הַמַּצּוֹת לַה' – שִׁבְעָה יָמִים תֹּאכְלוּ מַצּוֹת.\n",
            "בַּיּוֹם הָרִאשׁוֹן מְאוֹרָע קוֹדֶשׁ יִהְיֶה לָכֶם, אַל תַּעֲשׂוּ שׁוּם מְלֶאכֶת עֲבוֹדָה.\n",
            "הַקְרִיבוּ קָרְבָּן עוֹלֶה בָּאֵשׁ לַה' שִׁבְעָה יָמִים, בַּיּוֹם הַשְּׁבִיעִי מְאוֹרָע קוֹדֶשׁ, אַל תַּעֲשׂוּ שׁוּם מְלֶאכֶת עֲבוֹדָה.\n",
            "ה' דִּבֵּר אֶל מֹשֶׁה וְאָמַר:\n",
            "דַּבֵּר אֶל בְּנֵי יִשְׂרָאֵל וֶאֱמוֹר לָהֶם: כְּשֶׁתָּבוֹאוּ לָאָרֶץ שֶׁאֲנִי נוֹתֵן לָכֶם וְתִקְצְרוּ אֶת קְצִירָהּ, הֲבִיאוּ אֶת הָעוֹמֶר הָרִאשׁוֹן שֶׁתִּקְצְרוּ לַכֹּהֵן.\n",
            "הוּא יָנִיף אֶת הָעוֹמֶר לִפְנֵי ה' כְּדֵי שֶׁה' יִתְרַצֶּה לָכֶם, הַכֹּהֵן יָנִיף אוֹתוֹ לְמָחֳרַת יוֹם הַשְּׁבִיתָה.\n",
            "וּבַיּוֹם שֶׁתָּנִיפוּ אֶת הָעוֹמֶר תַּקְרִיבוּ כֶּבֶשׂ לְעוֹלָה לַה' שָׁלֵם לְלֹא מוּם בִּשְׁנָתוֹ הָרִאשׁוֹנָה.\n",
            "וּמִנְחָתוֹ שְׁנֵי עֶשְׂרוֹנִים (כְּ⅓4 לִיטֶר) סוֹלֶת מְעֻרְבֶּבֶת בְּשֶׁמֶן קָרְבָּן עוֹלֶה בָּאֵשׁ לַה' לְנַחַת רוּחַ, וְלַהַגָּשָׁה אִתּוֹ רְבִיעִית הַהִין יַיִן (כִּ900 מ\"ל).\n",
            "וְאַל תֹּאכְלוּ לֶחֶם וְחִטָּה קְלוּיָה אוֹ מְרֻסֶּקֶת מֵהַתְּבוּאָה הַחֲדָשָׁה, עַד עֶצֶם הַיּוֹם הַזֶּה – עַד שֶׁתָּבִיאוּ אֶת קָרְבַּן אֱלֹהֵיכֶם, חוֹק לְעוֹלָם לְדוֹרוֹת בְּכָל מְקוֹמוֹת מְגוּרֵיכֶם.\n",
            "סִפְרוּ מִלְּמָחֳרַת יוֹם הַשְּׁבִיתָה – מֵהַיּוֹם שֶׁתָּבִיאוּ אֶת הָעוֹמֶר הַמּוּנָף, שִׁבְעָה שָׁבוּעוֹת שְׁלֵימִים.\n",
            "תִּסְפְּרוּ חֲמִשִּׁים יוֹם עַד לְמָחֳרַת הַשָּׁבוּעַ הַשְּׁבִיעִי, וְתַקְרִיבוּ לַה' מִנְחָה מֵהַתְּבוּאָה הַחֲדָשָׁה.\n",
            "תָּבִיאוּ לֶחֶם לַהֲנָפָה מִמְּקוֹמוֹת מְגוּרֵיכֶם, שְׁתֵּי חַלּוֹת מִשְּׁתֵּי עֲשִׂירִיּוֹת הָאֵיפָה, הֵן תִּהְיֶינָה סוֹלֶת וְתֵאָפֶינָה חָמֵץ – בִּכּוּרִים לַה'.\n",
            "וְתַקְרִיבוּ בְּנוֹסָף לַלֶּחֶם: שִׁבְעָה כְּבָשִׂים לְלֹא מוּם שֶׁגִּילָם עַד שָׁנָה וּפַר אֶחָד וּשְׁנֵי אֵילִים, אֵלֶּה יִהְיוּ עוֹלָה לַה', וּמִנְחוֹתֵיהֶם וּשְׁפִיכוֹת הַיַּיִן שֶׁאִתָּם, קָרְבָּן עוֹלֶה בָּאֵשׁ לְנַחַת רוּחַ לַה'.\n",
            "וְתַעֲשׂוּ תַּיִשׁ אֶחָד לְחַטָּאת וּשְׁנֵי כְּבָשִׂים שֶׁגִּילָם עַד שָׁנָה לְזֶבַח שְׁלָמִים.\n",
            "הַכֹּהֵן יָנִיף אוֹתָם לִפְנֵי ה' – אֶת לֶחֶם הַבִּכּוּרִים הַמּוּנָף לִפְנֵי ה' עִם שְׁנֵי הַכְּבָשִׂים, הֵם יִהְיוּ קוֹדֶשׁ לַה' וְיִנָּתְנוּ לַכֹּהֵן.\n",
            "וְתִקְבְּעוּ בַּיּוֹם הַזֶּה עַצְמוֹ – מְאוֹרָע קוֹדֶשׁ יִהְיֶה לָכֶם, אַל תַּעֲשׂוּ שׁוּם מְלֶאכֶת עֲבוֹדָה, חוֹק לְעוֹלָם בְּכָל מְקוֹמוֹת מְגוּרֵיכֶם לְדוֹרוֹת.\n",
            "וּכְשֶׁתִּקְצְרוּ אֶת קְצִיר אַרְצְכֶם אַל תְּחַסֵּל בִּקְצִירָתְךָ אֶת פִּנַּת שָׂדְךָ, וְאַל תְּלַקֵּט אֶת הַשִּׁבּוֹלִים שֶׁנּוֹפְלוֹת – תַּשְׁאִיר אוֹתָן לֶעָנִי וְלַגֵּר, אֲנִי ה' אֱלֹהֵיכֶם.\n",
            "ה' דִּבֵּר אֶל מֹשֶׁה וְאָמַר:\n",
            "דַּבֵּר אֶל בְּנֵי יִשְׂרָאֵל וֶאֱמוֹר: בַּחוֹדֶשׁ הַשְּׁבִיעִי בָּרִאשׁוֹן לַחוֹדֶשׁ יִהְיֶה לָכֶם מְנוּחָה, הַזְכָּרַת תְּרוּעָה, מְאוֹרָע קוֹדֶשׁ.\n",
            "אַל תַּעֲשׂוּ שׁוּם מְלֶאכֶת עֲבוֹדָה, וְתַקְרִיבוּ קָרְבָּן עוֹלֶה בָּאֵשׁ לַה'.\n",
            "ה' דִּבֵּר אֶל מֹשֶׁה וְאָמַר:\n",
            "אֲבָל בַּעֲשִׂירִי לַחוֹדֶשׁ הַשְּׁבִיעִי הַזֶּה, הוּא יוֹם הַכִּפּוּרִים, יִהְיֶה לָכֶם מְאוֹרָע קוֹדֶשׁ, תִּתְעַנּוּ בְּצוֹם, וְתַקְרִיבוּ קָרְבָּן עוֹלֶה בָּאֵשׁ לַה'.\n",
            "וְאַל תַּעֲשׂוּ שׁוּם מְלָאכָה בַּיּוֹם הַזֶּה עַצְמוֹ, כִּי הוּא יוֹם כַּפָּרַת חֲטָאִים לְכַפֵּר עֲלֵיכֶם לִפְנֵי ה' אֱלֹהֵיכֶם.\n",
            "כִּי כָּל אָדָם שֶׁלֹּא יִתְעַנֶּה בְּצוֹם בַּיּוֹם הַזֶּה עַצְמוֹ – יֹאבַד מֵעַמּוֹ.\n",
            "וְכָל אָדָם שֶׁיַּעֲשֶׂה מְלָאכָה כָּלְשֶׁהִי בַּיּוֹם הַזֶּה עַצְמוֹ, אַאֲבִיד אוֹתוֹ מִתּוֹךְ עַמּוֹ.\n",
            "אַל תַּעֲשׂוּ שׁוּם מְלָאכָה, חוֹק לְעוֹלָם לְדוֹרוֹת בְּכָל מְקוֹמוֹת מְגוּרֵיכֶם.\n",
            "הוּא יוֹם שְׁבִיתָה מֻחְלֶטֶת בִּשְׁבִילְכֶם וְתִתְעַנּוּ בְּצוֹם, בְּתִשְׁעָה לַחוֹדֶשׁ בָּעֶרֶב – מֵעֶרֶב עַד עֶרֶב תִּשְׁבְּתוּ בַּשְּׁבִיתָה שֶׁלָּכֶם.\n",
            "ה' דִּבֵּר אֶל מֹשֶׁה וְאָמַר:\n",
            "דַּבֵּר אֶל בְּנֵי יִשְׂרָאֵל וְתֹאמַר: בַּחֲמִשָּׁה עָשָׂר יוֹם לַחוֹדֶשׁ הַשְּׁבִיעִי הַזֶּה, יִהְיֶה חַג הַסֻּכּוֹת שִׁבְעָה יָמִים לַה'.\n",
            "בַּיּוֹם הָרִאשׁוֹן מְאוֹרָע קוֹדֶשׁ, אַל תַּעֲשׂוּ שׁוּם מְלֶאכֶת עֲבוֹדָה.\n",
            "שִׁבְעָה יָמִים תַּקְרִיבוּ קָרְבָּן עוֹלֶה בָּאֵשׁ לַה', בַּיּוֹם הַשְּׁמִינִי יִהְיֶה לָכֶם מְאוֹרָע קוֹדֶשׁ וְתַקְרִיבוּ קָרְבָּן עוֹלֶה בָּאֵשׁ לַה', הוּא יוֹם הִתְכַּנְּסוּת, אַל תַּעֲשׂוּ שׁוּם מְלָאכָה שֶׁל עֲבוֹדָה.\n",
            "אֵלֶּה מוֹעֲדֵי ה' שֶׁתַּכְרִיזוּ עֲלֵיהֶם כִּמְאוֹרְעוֹת קוֹדֶשׁ, לְהַקְרִיב קָרְבָּן עוֹלֶה בָּאֵשׁ לַה' – עוֹלָה וּמִנְחָה, קָרְבַּן שְׁלָמִים וּשְׁפִיכוֹת יַיִן, הַקָּרְבָּנוֹת שֶׁל כָּל יוֹם בְּאוֹתוֹ יוֹם.\n",
            "בְּנוֹסַף לְשַׁבְּתוֹת ה', וּבְנוֹסַף לְמַתְּנוֹתֵיכֶם וּבְנוֹסַף לְכָל נִדְרֵיכֶם וּבְנוֹסַף לְכָל נִדְבוֹתֵיכֶם שֶׁתִּתְּנוּ לַה'.\n",
            "אֲבָל בַּחֲמִשָּׁה עָשָׂר יוֹם לַחוֹדֶשׁ הַשְּׁבִיעִי כְּשֶׁתֶּאֶסְפוּ אֶת תְּבוּאַת הָאָרֶץ תַּחְגְּגוּ אֶת חַג ה' שִׁבְעָה יָמִים, בַּיּוֹם הָרִאשׁוֹן מְנוּחָה וּבַיּוֹם הַשְּׁמִינִי מְנוּחָה.\n",
            "וְתִקְחוּ לָכֶם בַּיּוֹם הָרִאשׁוֹן פְּרִי עֵץ אֶתְרוֹג, לוּלְבֵי עֵץ תְּמָרִים, וַעֲנַף עֵץ הֲדַס, וְעַרְבֵי נַחַל, וְתִשְׂמְחוּ לִפְנֵי ה' אֱלֹהֵיכֶם שִׁבְעָה יָמִים.\n",
            "וְתַחְגְּגוּ אוֹתוֹ חַג לַה' שִׁבְעָה יָמִים בַּשָּׁנָה, חוֹק לְעוֹלָם לְדוֹרוֹת, תַּחְגְּגוּ אוֹתוֹ בַּחוֹדֶשׁ הַשְּׁבִיעִי.\n",
            "שִׁבְעָה יָמִים תֵּשְׁבוּ בְּסֻכּוֹת, כָּל הָאֶזְרָחִים שֶׁבְּעַם יִשְׂרָאֵל יֵשְׁבוּ בְּסֻכּוֹת.\n",
            "כְּדֵי שֶׁצֶּאֱצָאֵיכֶם יֵדְעוּ שֶׁהוֹשַׁבְתִּי אֶת בְּנֵי יִשְׂרָאֵל בְּסֻכּוֹת כְּשֶׁהוֹצֵאתִי אוֹתָם מֵאֶרֶץ מִצְרַיִם, אֲנִי ה' אֱלֹהֵיכֶם.\n",
            "מֹשֶׁה דִּבֵּר אֶת מֹעֲדֵי ה' אֶל בְּנֵי יִשְׂרָאֵל.\n"
        ],
        [
            "<b>פָּרָשַׁת הַשֶּׁמֶן לַמָּאוֹר</b><br>ה' דִּבֵּר אֶל מֹשֶׁה וְאָמַר:\n",
            "צַוֵּה אֶת בְּנֵי יִשְׂרָאֵל וְיָבִיאוּ לְךָ שֶׁמֶן זַיִת צָלוּל, כָּתוּשׁ, בִּשְׁבִיל לְהָאִיר, לְהַדְלִיק נֵר תָּמִיד.\n",
            "אַהֲרֹן יְסַדֵּר אוֹתוֹ מִחוּץ לַפָּרוֹכֶת שֶׁלִּפְנֵי אֲרוֹן לוּחוֹת הַבְּרִית בְּאוֹהֶל הַהִתְכַּנְּסוּת, שֶׁיִּדְלַק לִפְנֵי ה' תָּמִיד מֵעֶרֶב עַד בּוֹקֶר, חוֹק לְעוֹלָם לְדוֹרוֹת.\n",
            "הוּא יְסַדֵּר אֶת הַנֵּרוֹת עַל הַמְּנוֹרָה הַטְּהוֹרָה, לִפְנֵי ה' תָּמִיד.\n",
            "<b>פָּרָשַׁת לֶחֶם הַפָּנִים</b><br>קַח סוֹלֶת וְתֹאפֶה אוֹתָהּ שְׁתֵּים עֶשְׂרֵה חַלּוֹת, כָּל חַלָּה תִּהְיֶה מִשְׁתֵּי עֲשִׂירִיּוֹת הָאֵיפָה (כּ5 לִיטֶר).\n",
            "וְתָשִׂים אוֹתָם בִּשְׁתֵּי עֲרֵמוֹת מְסֻדָּרוֹת – שֵׁשׁ חַלּוֹת כָּל עֲרֵמָה, עַל הַשֻּׁלְחָן הַטָּהוֹר לִפְנֵי ה'.\n",
            "וְתָנִיחַ עַל הָעֲרֵמָה בּוֹשֶׂם לְבוֹנָה נְקִיָּה שֶׁתֻּקְטַר בָּאֵשׁ לְהַזְכִּיר אֶת הַלֶּחֶם לַה'.\n",
            "בְּכָל יוֹם שַׁבָּת יַעֲרוֹךְ אֶת הַשֻּׁלְחָן לִפְנֵי ה', תָּמִיד, הִתְחַיְּבוּת לְעוֹלָם מֵאֵת בְּנֵי יִשְׂרָאֵל.\n",
            "הַלֶּחֶם יִהְיֶה לְאַהֲרֹן וּלְבָנָיו, וְיֹאכְלוּ אוֹתוֹ בְּמָקוֹם קָדוֹשׁ, כִּי הוּא עֲבוּרוֹ קוֹדֶשׁ קָדָשִׁים מִקָּרְבְּנוֹת ה' – חוֹק לְעוֹלָם.\n",
            "<b>פָּרָשַׁת הַמְקַלֵּל</b><br>בֵּן שֶׁל אִשָּׁה יִשְׂרְאֵלִית וְאִישׁ מִצְרִי יָצָא וְהִסְתּוֹבֵב בֵּין בְּנֵי יִשְׂרָאֵל, הַבֵּן שֶׁל הַיִּשְׂרְאֵלִית וְאִישׁ יִשְׂרְאֵלִי רָבוּ בַּמַּחֲנֶה.\n",
            "בֶּן הָאִשָּׁה הַיִּשְׂרְאֵלִית הִזְכִּיר אֶת שֵׁם הַשֵּׁם בִּמְפוֹרָש וְקִלֵּל אוֹתוֹ, וְהֵבִיאוּ אוֹתוֹ לְמֹשֶׁה. וְשֵׁם אִמּוֹ הָיָה שְׁלוֹמִית בַּת דִּבְרִי מִשֵּׁבֶט דָּן.\n",
            "הִנִּיחוּ אוֹתוֹ בַּמַּעֲצָר בְּהַמְתָּנָה עַד שֶׁיְּפוֹרַשׁ לָהֶם דִּינוֹ עַל פִּי ה'.\n",
            "ה' דִּבֵּר אֶל מֹשֶׁה וְאָמַר:\n",
            "הוֹצֵא אֶת הַמְקַלֵּל אֶל מִחוּץ לַמַּחֲנֶה וְכָל הָעֵדִים שֶׁשָּׁמְעוּ יַשְׁעִינוּ אֶת יְדֵיהֶם עַל רֹאשׁוֹ וְכָל הַצִּבּוּר יִזְרְקוּ עָלָיו אֲבָנִים.\n",
            "וְאֶל בְּנֵי יִשְׂרָאֵל תְּדַבֵּר וְתֹאמַר: כָּל אִישׁ שֶׁיְּקַלֵּל אֶת אֱלֹהָיו יְקַבֵּל אֶת הָעוֹנֶשׁ עַל חֶטְאוֹ.\n",
            "וּמִי שֶׁיַּזְכִּיר אֶת שֵׁם ה' וִיקַלֵּל אוֹתוֹ יוּמַת – כָּל הַצִּבּוּר יִזְרְקוּ עָלָיו אֲבָנִים, דִּין הַגֵּר כְּדִין הָאֶזְרָח – אִם יַזְכִּיר אֶת הַשֵּׁם וִיקַלֵּל אוֹתוֹ – יוּמַת.\n",
            "וְאִישׁ שֶׁיַּכֶּה אָדָם כָּלְשֶׁהוּ לַמָּוֶת – יוּמַת.\n",
            "וְהַמַּכֵּה בְּהֵמָה וּמֵמִית אוֹתָהּ יְשַׁלֵּם אֶת עֶרְכָּהּ – עֵרֶךְ שֶׁל נֶפֶשׁ עֲבוּר נֶפֶשׁ.\n",
            "וְאִישׁ שֶׁיַּעֲשֶׂה מוּם בַּחֲבֵירוֹ, כְּמוֹ שֶׁעָשָׂה כָּךְ יֵעָשֶׂה לוֹ:\n",
            "פִּיצוּיֵי שֶׁבֶר עֲבוּר שֶׁבֶר, עֵרֶךְ שֶׁל עַיִן עַל הַשְׁחָתַת עַיִן, עֵרֶךְ שֶׁל שֵׁן עַל הַשְׁחָתַת שֵׁן – אוֹתוֹ נֶזֶק שֶׁעָשָׂה לְאָדָם כָּךְ יַעֲשׂוּ לוֹ.\n",
            "וּמַכֵּה בְּהֵמָה יְשַׁלֵּם אֶת עֶרְכָּהּ, וּמַכֵּה אָדָם בְּמֵזִיד יוּמַת.\n",
            "מִשְׁפַּט אֶחָד יִהְיֶה לָכֶם – דִּין הַגֵּר יִהְיֶה כְּדִין הָאֶזְרָח, כִּי אֲנִי ה' אֱלֹהֵיכֶם.\n",
            "מֹשֶׁה דִּבֵּר אֶל בְּנֵי יִשְׂרָאֵל וְהֵם הוֹצִיאוּ אֶת הַמְקַלֵּל אֶל מִחוּץ לַמַּחֲנֶה וְרָגְמוּ אוֹתוֹ בָּאֲבָנִים, בְּנֵי יִשְׂרָאֵל עָשׂוּ כְּמוֹ שֶׁה' צִוָּה אֶת מֹשֶׁה.\n"
        ],
        [
            "<b>פָּרָשַׁת הַשְּׁמִטָּה</b><br>ה' דִּבֵּר אֶל מֹשֶׁה בְּהַר סִינַי וְאָמַר:\n",
            "דַּבֵּר אֶל בְּנֵי יִשְׂרָאֵל וֶאֱמוֹר לָהֶם: כְּשֶׁתָּבוֹאוּ לָאָרֶץ שֶׁאֲנִי נוֹתֵן לָכֶם, הָאָרֶץ תִּשְׁבּוֹת לִכְבוֹד ה'.\n",
            "שֵׁשׁ שָׁנִים תִּזְרַע אֶת שָׂדְךָ, וְתִגְזוֹם אֶת הָעֲנָפִים בְּכַרְמְךָ, וְתֶאֱסוֹף אֶת תְּבוּאַת הָאָרֶץ.\n",
            "וּבַשָּׁנָה הַשְּׁבִיעִית תִּהְיֶה שַׁבַּת מְנוּחָה לָאָרֶץ, שַׁבָּת לִכְבוֹד ה' – אַל תִּזְרַע אֶת שָׂדְךָ וְאַל תִּגְזוֹם אֶת עַנְפֵי כַּרְמְךָ.\n",
            "אַל תִּקְצוֹר אֲפִלּוּ אֶת הַזְּרָעִים שֶׁנָּפְלוּ בַּקְּצִירָה וְצָמְחוּ, וְאַל תִּבְצוֹר אֶת הָעֲנָבִים שֶׁפָּרַשְׁתָּ מֵעֲבוֹדָתָם, שְׁנַת מְנוּחָה תִּהְיֶה לָאָרֶץ.\n",
            "תְּבוּאַת שַׁבַּת הָאָרֶץ תִּהְיֶה מְיוּעֶדֶת לַאֲכִילָה, לְךָ וּלְעַבְדְּךָ וּלְשִׁפְחָתְךָ וְלַפּוֹעֵל שֶׁלְּךָ וּלְגֵר הַתּוֹשָׁב שֶׁגָּרִים אִתְּךָ.\n",
            "וְגַם לִבְהֶמְתְּךָ וְלַחַיָּה שֶׁבְּאַרְצְךָ כָּל תְּבוּאַת אוֹתָהּ שָׁנָה תִּהְיֶה מְיוּעֶדֶת לַאֲכִילָה.\n",
            "<b>פָּרָשַׁת הַיּוֹבֵל</b><br>סְפוֹר לְךָ שֶׁבַע שְׁנוֹת מְנוּחָה – שֶׁבַע שָׁנִים שֶׁבַע פְּעָמִים, וְיִהְיֶה סְכוּם תְּקוּפַת שֶׁבַע שְׁנוֹת הַמְּנוּחָה – אַרְבָּעִים וְתֵשַׁע שָׁנִים.\n",
            "תַּכְרִיז בִּתְרוּעַת שׁוֹפָר בַּחוֹדֶשׁ הַשְּׁבִיעִי בַּעֲשִׂירִי לַחוֹדֶשׁ – בְּיוֹם הַכִּפּוּרִים תַּכְרִיזוּ בְּשׁוֹפָר בְּכָל אַרְצְכֶם.\n",
            "קַדְּשׁוּ אֶת שְׁנַת הַחֲמִשִּׁים וְתַכְרִיזוּ עַל חוֹפֶשׁ בָּאָרֶץ לְכָל תּוֹשָׁבֶיהָ, זוֹ תִּהְיֶה לָכֶם שְׁנַת הַיּוֹבֵל – כָּל אִישׁ יַחֲזוֹר אֶל שְׂדֵה אֲחֻזָּתוֹ וְכָל עֶבֶד יַחֲזוֹר אֶל מִשְׁפַּחְתּוֹ.\n",
            "זוֹ יוֹבֵל – שְׁנַת הַחֲמִשִּׁים שֶׁתִּהְיֶה לָכֶם, אַל תִּזְרְעוּ בָּהּ וְאַל תִּקְצְרוּ אֲפִלּוּ אֶת הַזְּרָעִים שֶׁנָּפְלוּ בַּקְּצִירָה וְצָמְחוּ, וְאַל תִּבְצְרוּ אֶת הָעֲנָבִים שֶׁפְּרַשְׁתֶּם מֵעֲבוֹדָתָם.\n",
            "כִּי הִיא יוֹבֵל, הִיא תִּהְיֶה לָכֶם קוֹדֶשׁ, תֹּאכְלוּ אֶת הַתְּבוּאָה יְשִׁירוֹת מֵהַשָּׂדֶה בְּלִי לֶאֱגוֹר.\n",
            "בִּשְׁנַת הַיּוֹבֵל הַזֹּאת תָּשׁוּבוּ כָּל אִישׁ לַאֲחֻזָּתוֹ.\n",
            "כְּשֶׁתִּמְכּוֹר לַחֲבֵרְךָ אוֹ שֶׁתִּקְנֶה מִיַּד חֲבֵרְךָ אַל תְּרַמּוּ אֶחָד אֶת הַשֵּׁנִי.\n",
            "תִּקְנֶה מֵחֲבֵרְךָ וּתְשַׁלֵּם לְפִי מִסְפַּר הַשָּׁנִים שֶׁעָבְרוּ מֵאַחֲרֵי הַיּוֹבֵל – הוּא יִמְכּוֹר לְךָ לְפִי מִסְפַּר הַשָּׁנִים שֶׁתֹּאכַל אֶת הַתְּבוּאָה.\n",
            "לְפִי רִבּוּי הַשָּׁנִים תַּעֲלֶה אֶת הַמְּחִיר וּלְפִי מִעוּט הַשָּׁנִים תּוֹרִיד אֶת הַמְּחִיר, כִּי הוּא מוֹכֵר לְךָ מִסְפַּר שֶׁל שְׁנוֹת תְּבוּאָה.\n",
            "וְאַל תְּרַמּוּ אֶחָד אֶת הַשֵּׁנִי וּתְכַבֵּד אֶת אֱלֹהֶיךָ, כִּי אֲנִי ה' אֱלֹהֵיכֶם.\n",
            "תַּעֲשׂוּ אֶת חֻקַּי וְתִשְׁמְרוּ אֶת מִשְׁפָּטַי וְתַעֲשׂוּ אוֹתָם, וְאָז תֵּשְׁבוּ בָּאָרֶץ בְּבִטָּחוֹן.\n",
            "הָאָרֶץ תִּתֵּן אֶת פֵּרוֹתֶיהָ וְתֹאכְלוּ לָשׂוֹבַע, וְתֵשְׁבוּ עָלֶיהָ בְּבִטָּחוֹן.\n",
            "וְאִם תֹּאמְרוּ מַה נֹּאכַל בַּשָּׁנָה הַשְּׁבִיעִית? הֲרֵי לֹא נִזְרַע וְלֹא נֶאֱסוֹף אֶת תְּבוּאָתֵנוּ!\n",
            "הַתְּשׁוּבָה: אֲצַוֶּה אֶת בִּרְכָתִי שֶׁתָּבוֹא אֲלֵיכֶם בַּשָּׁנָה הַשִּׁשִּׁית שֶׁתַּצְמִיחַ תְּבוּאָה לִשְׁלוֹשׁ הַשָּׁנִים הַבָּאוֹת.\n",
            "וְתִזְרְעוּ בַּשָּׁנָה הַשְּׁמִינִית וְתֹאכְלוּ מֵהַתְּבוּאָה הַיְּשָׁנָה עַד הַשָּׁנָה הַתְּשִׁיעִית – עַד הַגָּעַת תְּבוּאַת אוֹתָהּ שָׁנָה תֹּאכְלוּ מֵהַתְּבוּאָה הַיְּשָׁנָה.\n",
            "וְהָאָרֶץ לֹא תִּמָּכֵר לְתָמִיד כִּי הָאָרֶץ הִיא שֶׁלִּי, הֲרֵי אַתֶּם גֵּרִים וְתוֹשָׁבִים אֶצְלִי.\n",
            "וּבְכָל אֶרֶץ אֲחֻזַּתְכֶם תִּפְדּוּ אֶת הָאֲדָמָה בְּכָךְ שֶׁתַּחֲזִירוּ אוֹתָהּ לִבְעָלֶיהָ.\n",
            "<b>פָּרָשַׁת גְּאֻלַּת הַקַּרְקָעוֹת</b><br>אִם אָחִיךָ יִהְיֶה עָנִי וְיִמְכּוֹר מֵאֲחֻזָּתוֹ, יָבוֹא קְרוֹבוֹ הַקָּרוֹב אֵלָיו בְּיוֹתֵר וְיִפְדֶּה אֶת הַשָּׂדֶה שֶׁאָחִיו מָכַר.\n",
            "וְאִישׁ שֶׁלֹּא הָיָה לוֹ קָרוֹב לִפְדּוֹת, וְהוּא הִרְוִיחַ וְהִשִּׂיג מַסְפִּיק כֶּסֶף כְּדֵי לִפְדּוֹת אֶת שָׂדֵהוּ,\n",
            "הוּא יְחַשֵּׁב אֶת הַשָּׁנִים שֶׁעָבְרוּ מֵאָז הַמְּכִירָה וְיַחֲזִיר אֶת הַהֶפְרֵשׁ לַקּוֹנֶה שֶׁהוּא מָכַר לוֹ, וְהוּא יַחֲזוֹר לַאֲחֻזָּתוֹ.\n",
            "וְאִם לֹא יַשִּׂיג מַסְפִּיק כֶּסֶף לְהַחֲזִיר לַקּוֹנֶה, הַשָּׂדֶה הַנִּמְכֶּרֶת תִּהְיֶה בִּידֵי מִי שֶׁקָּנָה אוֹתָהּ עַד שְׁנַת הַיּוֹבֵל, וְהִיא תַּחֲזוֹר בַּיּוֹבֵל וְהוּא יַחֲזוֹר לַאֲחֻזָּתוֹ.\n",
            "וְאִם אִישׁ יִמְכּוֹר בֵּית מְגוּרִים בְּעִיר מֻקֶּפֶת חוֹמָה, הוּא יוּכַל לִפְדּוֹת אוֹתוֹ עַד סוֹף שְׁנַת מְכִירָתוֹ – תְּקוּפַת פִּדְיוֹנוֹ תִּהְיֶה שָׁנָה.\n",
            "וְאִם הוּא לֹא יִפָּדֶה עַד שֶׁתַּעֲבוֹר לוֹ שָׁנָה שְׁלֵמָה, הַבַּיִת שֶׁבָּעִיר שֶׁיֵּשׁ לָהּ חוֹמָה יִהְיֶה שַׁיָּךְ לַקּוֹנֶה אוֹתוֹ וּלְיוֹרְשָׁיו לְתָמִיד – הוּא לֹא יֵצֵא בַּיּוֹבֵל.\n",
            "וּבָתֵּי הַכְּפָרִים שֶׁאֵין לָהֶם חוֹמָה מִסָּבִיב, יֵחָשְׁבוּ כְּמוֹ שְׂדֵה הָאָרֶץ – אֶפְשָׁר לִפְדּוֹת אוֹתָם תָּמִיד, וְהֵם יַחְזְרוּ בַּיּוֹבֵל.\n",
            "וְעָרֵי הַלְוִיִּים – הַבָּתִּים שֶׁבְּעָרֵי נַחֲלָתָם, הַלְוִיִּים יוּכְלוּ לִפְדּוֹתָם תָּמִיד.\n",
            "וּכְשֶׁאָדָם יִקְנֶה מֵהַלְוִיִּים, מְכִירַת הַבַּיִת אוֹ הָעִיר שֶׁבְּחֶלְקוֹ תִּתְבַּטֵּל בַּיּוֹבֵל, כִּי הַבָּתִּים שֶׁבְּעָרֵי הַלְוִיִּים הֵם חֶלְקָם בֵּין בְּנֵי יִשְׂרָאֵל.\n",
            "וּשְׂדֵה מִגְרַשׁ עָרֵיהֶם לֹא יִמָּכֵר לְתָמִיד, כִּי הוּא עֲבוּרָם אֲחֻזָּה לְעוֹלָם.\n",
            "<b>פָּרָשַׁת רִבִּית</b><br>וְאִם אָחִיךָ שֶׁאִתְּךָ יִהְיֶה עָנִי וּפַרְנָסָתוֹ תִּתְמוֹטֵט – תְּמוֹךְ בּוֹ, וְגַם בְּבֶן הַמִּיעוּטִים שֶׁאִתְּךָ – כְּדֵי שֶׁיּוּכַל לִחְיוֹת.\n",
            "אַל תִּקַּח מִמֶּנּוּ רִבִּית – כַּבֵּד אֶת אֱלֹהֶיךָ, וְאָחִיךָ יִחְיֶה אִתְּךָ.\n",
            "אַל תַּלְוֶה לוֹ אֶת כַּסְפְּךָ בִּתְמוּרָה לְתוֹסֶפֶת, וְאַל תַּלְוֶה לוֹ אוֹכֶל בְּרִבִּית.\n",
            "אֲנִי ה' אֱלֹהֵיכֶם שֶׁהוֹצֵאתִי אֶתְכֶם מֵאֶרֶץ מִצְרַיִם לָתֵת לָכֶם אֶת אֶרֶץ כְּנַעַן לִהְיוֹת לָכֶם לֵאלֹהִים.\n",
            "<b>פָּרָשַׁת פִּדְיוֹן הַנִּמְכָּרִים</b><br>וְאִם אָחִיךָ שֶׁאִתְּךָ יִהְיֶה עָנִי וְיִמָּכֵר לְךָ, אַל תַּעֲבִיד אוֹתוֹ בַּעֲבוֹדָה שֶׁל עֶבֶד.\n",
            "הוּא יִהְיֶה אֶצְלְךָ כְּמוֹ פּוֹעֵל שָׂכִיר וְתוֹשָׁב זְמַנִּי, וְיַעֲבוֹד אֶצְלְךָ רַק עַד שְׁנַת הַיּוֹבֵל.\n",
            "הוּא יֵצֵא מֵאֶצְלְךָ בַּיּוֹבֵל, הוּא וּבָנָיו אִתּוֹ, וְיַחֲזוֹר אֶל מִשְׁפַּחְתּוֹ וְאֶל אֲחֻזַּת אֲבוֹתָיו.\n",
            "כִּי הֵם עֲבָדַי שֶׁהוֹצֵאתִי אוֹתָם מֵאֶרֶץ מִצְרַיִם, הֵם לֹא יִמָּכְרוּ כְּמוֹ שֶׁמּוֹכְרִים עֶבֶד.\n",
            "אַל תְּשַׁעְבֵּד אוֹתוֹ בַּעֲבוֹדָה מְפָרֶכֶת, כַּבֵּד אֶת אֱלֹהֶיךָ.\n",
            "וְעַבְדְּךָ וְשִׁפְחָתְךָ שֶׁיִּהְיוּ לְךָ, יִהְיוּ מֵהָעַמִּים שֶׁסְּבִיבוֹתֵיכֶם – רַק מֵהֶם תִּקְנוּ עֶבֶד וְשִׁפְחָה.\n",
            "וְגַם מִבְּנֵי הַתּוֹשָׁבִים הַגּוֹיִם שֶׁגָּרִים אִתְּכֶם מֵהֶם תִּקְנוּ וּמִמִּשְׁפַּחְתָּם שֶׁאִתְּכֶם שֶׁהוֹלִידוּ בְּאַרְצְכֶם, וְהֵם יִהְיוּ לָכֶם לִירֻשָּׁה כְּמוֹ אֲחֻזָּה.\n",
            "תּוֹרִישׁוּ אוֹתָם לִבְנֵיכֶם אַחֲרֵיכֶם שֶׁיִּירְשׁוּ אוֹתָם כְּמוֹ אֲחֻזָּה, תַּעַבְדוּ בָּהֶם לְעוֹלָם אַתֶּם וְצֶאֱצָאֵיכֶם, וּבְאַחֵיכֶם בְּנֵי יִשְׂרָאֵל – אִישׁ בְּאָחִיו – אַל תְּשַׁעְבֵּד אוֹתוֹ בַּעֲבוֹדָה מְפָרֶכֶת.\n",
            "וְאִם בֶּן מִיעוּטִים שֶׁגָּר אֶצְלְךָ יַעֲשִׁיר, וְאָחִיךָ שֶׁגָּר לְיָדוֹ יִהְיֶה עָנִי וְיִמָּכֵר לְבֶן הַמִּיעוּטִים שֶׁאֶצְלְךָ אוֹ לְאֶחָד מִמִּשְׁפַּחְתּוֹ בְּחוּץ לָאָרֶץ.\n",
            "אַחֲרֵי שֶׁנִּמְכַּר אֶפְשָׁר לִפְדּוֹתוֹ – אֶחָד מֵאֶחָיו יִפְדֶּה אוֹתוֹ.\n",
            "אוֹ דּוֹדוֹ אוֹ בֶּן דּוֹדוֹ יִפְדֶּה אוֹתוֹ, אוֹ קָרוֹב אֵלָיו מִמִּשְׁפַּחְתּוֹ יִפְדֶּה אוֹתוֹ, אוֹ שֶׁיַּרְוִיחַ כֶּסֶף וְיִפְדֶּה אֶת עַצְמוֹ.\n",
            "וִיחַשֵּׁב עִם מִי שֶׁקָּנָה אוֹתוֹ אֶת הַזְּמָן מֵהַשָּׁנָה שֶׁנִּמְכַּר לוֹ עַד לִשְׁנַת הַיּוֹבֵל, וִיחַלֵּק אֶת סְכוּם הַכֶּסֶף שֶׁקִּבֵּל בְּמִסְפַּר הַשָּׁנִים, כְּמוֹ שֶׁמְּחַשְּׁבִים מְחִיר יְמֵי פּוֹעֵל שָׂכִיר כָּךְ הוּא יְחַשֵּׁב אִתּוֹ.\n",
            "אִם נוֹתְרוּ עוֹד שָׁנִים רַבּוֹת, לְפִי זֶה הוּא יַחֲזִיר מְחִיר גָּבוֹהַּ לְפִדְיוֹנוֹ, לְפִי מְחִיר קְנִיָּתוֹ.\n",
            "וְאִם נִשְׁאֲרוּ שָׁנִים מְעַטּוֹת עַד שְׁנַת הַיּוֹבֵל, כָּךְ יְחַשֵּׁב לוֹ, הוּא יַחֲזִיר אֶת הַכֶּסֶף לְפִדְיוֹנוֹ לְפִי מִסְפַּר שְׁנוֹתָיו.\n",
            "הוּא יִהְיֶה אִתּוֹ כָּל שָׁנָה כְּמוֹ שָׂכִיר לְשָׁנָה – לֹא יְשַׁעְבֵּד אוֹתוֹ בַּעֲבוֹדָה מְפָרֶכֶת לְעֵינֶיךָ.\n",
            "וְאִם לֹא יִפָּדֶה בְּאַחַת מֵהָאֶפְשָׁרוּיוֹת הָאֵלֶּה הוּא יֵצֵא בִּשְׁנַת הַיּוֹבֵל הוּא וּבָנָיו אִתּוֹ.\n",
            "כִּי בְּנֵי יִשְׂרָאֵל הֵם הָעֲבָדִים שֶׁלִּי – הֵם עֲבָדַי שֶׁהוֹצֵאתִי אוֹתָם מֵאֶרֶץ מִצְרַיִם, אֲנִי ה' אֱלֹהֵיכֶם.\n"
        ],
        [
            "אַל תַּעֲשׂוּ לָכֶם אֱלִילִים, וְאַל תָּקִימוּ לָכֶם פֶּסֶל וּמַצֵּבָה, וְאַל תָּשִׂימוּ בְּאַרְצְכֶם אֶבֶן מְקֻשֶּׁטֶת כְּדֵי לְהִשְׁתַּחֲווֹת עָלֶיהָ, כִּי אֲנִי ה' אֱלֹהֵיכֶם.\n",
            "תִּשְׁמְרוּ אֶת שַׁבְּתוֹתַי וּתְכַבְּדוּ אֶת מִקְדָּשִׁי, אֲנִי ה'.\n",
            "<b>פָּרָשַׁת הַבְּרָכוֹת</b><br>אִם תִּתְנַהֲגוּ לְפִי חֻקַּי וְתִשְׁמְרוּ אֶת מִצְווֹתַי וְתַעֲשׂוּ אוֹתָם.\n",
            "אֶתֵּן אֶת גִּשְׁמֵיכֶם בַּזְּמַן הַמַּתְאִים, הָאָרֶץ תִּתֵּן אֶת יְבוּלָהּ וְהָעֵץ בַּשָּׂדֶה יַצְמִיחַ אֶת פִּרְיוֹ.\n",
            "עוֹנַת הַדִּישָׁה תִּמָּשֵׁךְ לָכֶם עַד עוֹנַת הַבָּצִיר וְהַבָּצִיר יִמָּשֵׁךְ עַד עוֹנַת הַזְּרִיעָה, וְתֹאכְלוּ אֶת לַחְמְכֶם לָשׂוֹבַע וְתֵשְׁבוּ בְּבִטָּחוֹן בְּאַרְצְכֶם.\n",
            "אַשְׁכִּין שָׁלוֹם בָּאָרֶץ, תִּשְׁכְּבוּ לִישׁוֹן וְאַף אֶחָד לֹא יַפְחִיד אֶתְכֶם, אַשְׁמִיד אֶת הַחַיּוֹת הָרָעוֹת מֵהָאָרֶץ, וְלֹא תַּעֲבוֹר מִלְחָמָה בְּאַרְצְכֶם.\n",
            "תִּרְדְּפוּ אֶת אוֹיְבֵיכֶם וְהֵם יִפְּלוּ לִפְנֵיכֶם בַּמִּלְחָמָה.\n",
            "חֲמִשָּׁה מֵאִתְּכֶם יִרְדְּפוּ מֵאָה מֵהָאוֹיֵב, וּמֵאָה מֵאִתְּכֶם יִרְדְּפוּ עֲשֶׂרֶת אֲלָפִים, אוֹיְבֵיכֶם יִפְּלוּ לִפְנֵיכֶם בַּמִּלְחָמָה.\n",
            "אֶפְנֶה אֲלֵיכֶם לְהֵטִיב לָכֶם, וְאַרְבֶּה אֶתְכֶם וַאֲגַדֵּל אֶתְכֶם, וַאֲקַיֵּם אֶת הֶסְכֵּמִי אִתְּכֶם.\n",
            "תֹּאכְלוּ יָשָׁן נוֹשָׁן מֵרוֹב תְּבוּאָה, תִּצְטָרְכוּ לְהוֹצִיא מֵהַמַּחְסָנִים תְּבוּאָה יְשָׁנָה כְּדֵי לְהַכְנִיס חֲדָשָׁה.\n",
            "אַשְׁרֶה אֶת שְׁכִינָתִי בְּתוֹכְכֶם וְנַפְשִׁי לֹא תִּדְחֶה אֶתְכֶם.\n",
            "שְׁכִינָתִי תִּהְיֶה מְצוּיָה בְּתוֹכְכֶם וְאֶהְיֶה לָכֶם לֵאלֹהִים וְאַתֶּם תִּהְיוּ לִי לְעָם.\n",
            "אֲנִי ה' אֱלֹהֵיכֶם שֶׁהוֹצֵאתִי אֶתְכֶם מֵאֶרֶץ מִצְרַיִם מִלִּהְיוֹת לָהֶם עֲבָדִים, בִּטַּלְתִּי אֶת הָעַבְדּוּת שֶׁלָּכֶם וְהוֹלַכְתִּי אֶתְכֶם בְּקוֹמָה זְקוּפָה.\n",
            "<b>פָּרָשַׁת הַקְּלָלוֹת</b><br>וְאִם לֹא תִּשְׁמְעוּ לִי וְלֹא תַּעֲשׂוּ אֶת כָּל הַמִּצְווֹת הָאֵלֶּה.\n",
            "וְאִם תִּמְאָסוּ בְּחֻקַּי, וְאִם נַפְשְׁכֶם תִּדְחֶה אֶת מִשְׁפָּטַי, שֶׁלֹּא תַּעֲשׂוּ אֶת כָּל מִצְווֹתַי וְתָפֵרוּ אֶת הַהֶסְכֵּם אִתִּי.\n",
            "גַּם אֲנִי אֶעֱשֶׂה לָכֶם כָּךְ, וְאֶשְׁלַח בָּכֶם פַּחַד שַׁחֶפֶת וְקַדַּחַת – מַחְשִׁיכוֹת עֵינַיִם וּמַעֲצִיבוֹת אֶת הַנֶּפֶשׁ, תִּזְרְעוּ לַשָּׁוְא אֶת זַרְעֲכֶם וְיֹאכְלוּ אוֹתוֹ אוֹיְבֵיכֶם.\n",
            "אַפְנֶה אֶת כַּעֲסִי עֲלֵיכֶם וְתוּבְסוּ לִפְנֵי אוֹיְבֵיכֶם, שׂוֹנְאֵיכֶם יִשְׁלְטוּ בָּכֶם וְתִבְרְחוּ גַּם כְּשֶׁאֵין מִי שֶׁרוֹדֵף אַחֲרֵיכֶם.\n",
            "וְאִם גַּם אַחֲרֵי מַכּוֹת אֵלֶּה לֹא תִּשְׁמְעוּ לִי – אוֹסִיף לְיַסֵּר אֶתְכֶם פִּי שֶׁבַע בִּגְלַל חַטֹּאתֵיכֶם.\n",
            "אֶשְׁבּוֹר אֶת גַּאֲוַתְכֶם עַל כּוֹחֲכֶם, אֲיַבֵּשׁ אֶת שְׁמֵיכֶם כַּבַּרְזֶל מִלְּהוֹרִיד גֶּשֶׁם, וְאַקְשֶׁה אֶת אַרְצְכֶם כַּנְּחוֹשֶׁת מִלְּהַצְמִיחַ.\n",
            "כּוֹחֲכֶם יִגָּמֵר לַשָּׁוְא בַּעֲבוֹדַת הָאֲדָמָה, אַרְצְכֶם לֹא תִּתֵּן אֶת יְבוּלָהּ וְעֵץ הָאָרֶץ לֹא יִתֵּן אֶת פִּרְיוֹ.\n",
            "וְאִם תֵּלְכוּ אִתִּי בְּעַקְשָׁנוּת וְלֹא תִּרְצוּ לִשְׁמוֹעַ לִי – אוֹסִיף עֲלֵיכֶם מַכָּה פִּי שֶׁבַע – כָּרָאוּי לְחַטֹּאתֵיכֶם.\n",
            "אֲשַׁסֶּה בָּכֶם אֶת חַיּוֹת הַשָּׂדֶה שֶׁיַּעֲשׂוּ אֶתְכֶם שַׁכּוּלִים, הֵם יַשְׁמִידוּ אֶת בֶּהֱמוֹתֵיכֶם וְיַמְעִיטוּ אֶתְכֶם, וְדַרְכֵיכֶם תִּהְיֶינָה שׁוֹמְמוֹת.\n",
            "וְאִם מִמַּכּוֹת אֵלֶּה לֹא תִּלְמְדוּ מוּסָר לִשְׁמוֹעַ בְּקוֹלִי, וְתֵלְכוּ אִתִּי בְּעַקְשָׁנוּת.\n",
            "גַּם אֲנִי אֵלֵךְ אִתְּכֶם בְּעַקְשָׁנוּת וְאַכֶּה אֶתְכֶם גַּם אֲנִי פִּי שֶׁבַע – עוֹנֶשׁ עַל חַטֹּאתֵיכֶם.\n",
            "אָבִיא עֲלֵיכֶם מִלְחָמָה לִנְקוֹם עַל הֲפָרַת הַהֶסְכֵּם אִתִּי וְתִתְכַּנְּסוּ בְּעָרֵיכֶם, וְאָז אֶשְׁלַח בְּתוֹכְכֶם מַחֲלַת דֶּבֶר, וְתִלָּכְדוּ בְּיַד הָאוֹיֵב.\n",
            "כְּשֶׁאֶשְׁבּוֹר וַאֲמוֹטֵט אֶת פַּרְנָסַתְכֶם, עֶשֶׂר נָשִׁים תֹּאפֶינָה אֶת לַחְמְכֶם הַמּוּעָט בְּתַנּוּר אֶחָד וִיחַלְּקוּ בֵּינֵיהֶן אֶת לַחְמְכֶם בְּמִשְׁקָל, וְתֹאכְלוּ וְלֹא תִּשְׂבְּעוּ.\n",
            "וְאִם בְּכָל זֹאת לֹא תִּשְׁמְעוּ לִי וְתֵלְכוּ אִתִּי בְּעַקְשָׁנוּת.\n",
            "אֵלֵךְ אִתְּכֶם בְּעַקְשָׁנוּת וּבְכַעַס, וַאֲיַסֵּר אֶתְכֶם גַּם אֲנִי פִּי שֶׁבַע, עוֹנֶשׁ עַל חֲטָאֵיכֶם.\n",
            "תֹּאכְלוּ אֶת בְּשַׂר בְּנֵיכֶם וְתֹאכְלוּ אֶת בְּשַׂר בְּנוֹתֵיכֶם.\n",
            "אַשְׁמִיד אֶת בָּמוֹת אֱלִילֵיכֶם וְאַשְׁמִיד אֶת פִּסְלֵי הַשֶּׁמֶשׁ שֶׁלָּכֶם, אָשִׂים אֶת גּוּפוֹתֵיכֶם עַל שִׁבְרֵי פִּסְלֵיכֶם, וְנַפְשִׁי תִּדְחֶה אֶתְכֶם.\n",
            "אֶעֱשֶׂה אֶת עָרֵיכֶם חֻרְבּוֹת, וְאֶהֱפוֹךְ אֶת מִקְדְּשֵׁיכֶם לִשְׁמָמָה, וְלֹא אָרִיחַ אֶת נִיחוֹחַ קָרְבְּנוֹתֵיכֶם.\n",
            "אֲנִי אֶעֱשֶׂה אֶת הָאָרֶץ שְׁמָמָה, אֲפִלּוּ אוֹיְבֵיכֶם שֶׁיִּתְיַשְּׁבוּ בָּהּ יִהְיוּ בִּשְׁמָמָה.\n",
            "וְאֶתְכֶם אֲפַזֵּר בַּגּוֹיִם, וְאֶשְׁלוֹף עֲלֵיכֶם חֶרֶב – שֶׁיִּרְדְּפוּ אַחֲרֵיכֶם, אַרְצְכֶם תִּהְיֶה שְׁמָמָה וְעָרֵיכֶם תִּהְיֶינָה חֲרֵבוֹת.\n",
            "אָז יְשֻּׁלְמוּ לָאָרֶץ הַשְּׁמִטּוֹת שֶׁהִפְסִידָה – כָּל יְמֵי הַשְּׁמָמָה שֶׁל הַגָּלוּת כְּשֶׁאַתֶּם בְּאֶרֶץ אוֹיְבֵיכֶם, אָז הָאָרֶץ תִּשְׁבּוֹת וּתְקַבֵּל בַּחֲזָרָה אֶת שְׁמִטּוֹתֶיהָ.\n",
            "הִיא תִּשְׁבּוֹת כָּל יְמֵי שִׁמְמָתָהּ אֶת מַה שֶּׁלֹּא שָׁבְתָה בִּשְׁנוֹת הַשְּׁמִיטָה בַּזְּמַן שֶׁיְּשַׁבְתֶּם עָלֶיהָ.\n",
            "וְהַנִּשְׁאָרִים מִכֶּם, אָבִיא פַּחַד בְּלִבָּם בְּאַרְצוֹת אוֹיְבֵיהֶם, יִרְדּוֹף אוֹתָם אֲפִלּוּ רַעַשׁ שֶׁל עָלֶה מְעוֹפֵף, וְיִבְרְחוּ מִמֶּנּוּ כְּמוֹ מֵחֶרֶב וְיִפְּלוּ גַּם כְּשֶׁאֵין מִי שֶׁרוֹדֵף.\n",
            "יִתָּקְלוּ אֶחָד בַּשֵּׁנִי כְּמוֹ כְּשֶׁבּוֹרְחִים מֵחֶרֶב וְאֵין מִי שֶׁרוֹדֵף, וְלֹא תַּצְלִיחוּ לְהִתְאוֹשֵׁשׁ מִמַּפָּלַת אוֹיְבֵיכֶם.\n",
            "תֹּאבְדוּ בַּגּוֹיִם וְאֶרֶץ אוֹיְבֵיכֶם תְּכַלֶּה אֶתְכֶם.\n",
            "וְהַנִּשְׁאָרִים מִכֶּם יֵרָקְבוּ בַּעֲווֹנוֹתֵיהֶם בְּאַרְצוֹת אוֹיְבֵיכֶם, וְיֵרָקְבוּ גַּם בַּעֲווֹנוֹת אֲבוֹתֵיהֶם שֶׁהֵם מַמְשִׁיכִים לַעֲשׂוֹת.\n",
            "וְהֵם יִתְוַדּוּ עַל עֲווֹנוֹתֵיהֶם וְעַל עֲווֹנוֹת אֲבוֹתֵיהֶם, בִּבְגִידָתָם שֶׁבָּגְדוּ בִּי, וְגַם עַל שֶׁהָלְכוּ אִתִּי בְּעַקְשָׁנוּת.\n",
            "גַּם אֲנִי אֵלֵךְ אִתָּם בְּעַקְשָׁנוּת וְאָבִיא אוֹתָם לְאֶרֶץ אוֹיְבֵיהֶם, רַק אָז יִכָּנַע לִבָּם הַסָּתוּם וְאָז יְקַבְּלוּ עוֹנֶשׁ עַל עֲווֹנָם.\n",
            "וְאֶזְכּוֹר אֶת הַבְטָחָתִי לְיַעֲקֹב וְגַם אֶת הַבְטָחָתִי לְיִצְחָק וְגַם אֶת הַבְטָחָתִי לְאַבְרָהָם אֶזְכּוֹר, וְאֶזְכּוֹר אֶת אֶרֶץ יִשְׂרָאֵל.\n",
            "וְהָאָרֶץ תֵּעָזֵב מֵהֶם וּתְקַבֵּל אֶת הַשְּׁמִטּוֹת שֶׁהִפְסִידָה כְּשֶׁתִּהְיֶה שׁוֹמֵמָה מֵהֶם, וְהֵם יְקַבְּלוּ עוֹנֶשׁ עַל עֲווֹנָם בִּגְלַל שֶׁמָּאָסוּ בְּמִשְׁפָּטַי וְנַפְשָׁם דָּחֲתָה אֶת חֻקַּי.\n",
            "וְגַם אָז כְּשֶׁיִּהְיוּ בְּאֶרֶץ אוֹיְבֵיהֶם לֹא אֶמְאַס בָּהֶם וְלֹא אֶדְחֶה אוֹתָם לְהַשְׁמִיד אוֹתָם – לְהָפֵר אֶת הֶסְכֵּמִי אִתָּם, כִּי אֲנִי ה' אֱלֹהֵיהֶם.\n",
            "וְאֶזְכּוֹר לָהֶם אֶת הֶסְכֵּמִי עִם אֲבוֹתֵיהֶם הָרִאשׁוֹנִים שֶׁהוֹצֵאתִי אוֹתָם מֵאֶרֶץ מִצְרַיִם לְעֵינֵי הָעַמִּים לִהְיוֹת לָהֶם לֵאלֹהִים, אֲנִי ה'.\n",
            "אֵלֶּה הַחֻקִּים וְהַמִּשְׁפָּטִים וְהַהוֹרָאוֹת שֶׁה' הוֹרָה בְּהַר סִינַי בְּאֶמְצָעוּת מֹשֶׁה בַּהֶסְכֵּם שֶׁבֵּינוֹ וּבֵין בְּנֵי יִשְׂרָאֵל.\n"
        ],
        [
            "<b>פָּרָשַׁת הָעֲרָכִים</b><br>ה' דִּבֵּר אֶל מֹשֶׁה וְאָמַר:\n",
            "דַּבֵּר אֶל בְּנֵי יִשְׂרָאֵל וְתֹאמַר לָהֶם: אִישׁ שֶׁיַּפְרִישׁ מִמָּמוֹנוֹ בְּנֶדֶר לְהָבִיא לַה' כֶּסֶף בְּשׁוֹוִי אָדָם.\n",
            "שׁוֹוִי שֶׁל זָכָר מִגִּיל עֶשְׂרִים שָׁנָה וְעַד בֶּן שִׁשִּׁים שָׁנָה – הַשּׁוֹוִי הוּא כֶּסֶף בְּמִשְׁקַל חֲמִשִּׁים שֶׁקֶל בְּשֶׁקֶל הַקּוֹדֶשׁ (705 גְּרַם).\n",
            "וְאִם הִיא נְקֵבָה, הַשּׁוֹוִי יִהְיֶה שְׁלוֹשִׁים שֶׁקֶל (423 גְּרַם).\n",
            "וְאִם הוּא מִגִּיל חָמֵשׁ שָׁנִים וְעַד בֶּן עֶשְׂרִים שָׁנָה, הַשּׁוֹוִי יִהְיֶה: הַזָּכָר – עֶשְׂרִים שְׁקָלִים (282 גְּרַם), וְלַנְּקֵבָה – עֲשָׂרָה שְׁקָלִים (141 גְּרַם).\n",
            "וְאִם מִגִּיל חוֹדֶשׁ וְעַד בֶּן חָמֵשׁ שָׁנִים, הַשּׁוֹוִי יִהְיֶה: הַזָּכָר – חֲמִשָּׁה שְׁקָלִים כֶּסֶף (70.5 גְּרַם), וְלַנְּקֵבָה – הַשּׁוֹוִי שְׁלוֹשָׁה שְׁקָלִים כֶּסֶף (42.3 גְּרַם).\n",
            "וְאִם מִגִּיל שִׁשִּׁים שָׁנָה וָמַעְלָה: אִם זָכָר –הַשּׁוֹוִי יִהְיֶה חֲמִשָּׁה עָשָׂר שֶׁקֶל (211.5 גְּרַם), וְלַנְּקֵבָה – עֲשָׂרָה שְׁקָלִים (141 גְּרַם).\n",
            "וְאִם הוּא עָנִי מִלְּהַשִּׂיג אֶת הַשּׁוֹוִי הַמָּלֵא, יַעֲמִידוּ אוֹתוֹ לִפְנֵי הַכֹּהֵן וְהַכֹּהֵן יַעֲרִיךְ אֶת יְכָלְתּוֹ, כְּפִי יְכוֹלֶת הַנּוֹדֵר כָּךְ יַעֲרִיךְ לוֹ הַכֹּהֵן לְשַׁלֵּם.\n",
            "וְאִם נָדַר לָתֵת בְּהֵמָה שֶׁמַּקְרִיבִים מִמֶּנָּה קָרְבָּן לַה', כָּל מַה שֶׁיֻּקְדַּשׁ מִמֶּנָּה לַה' יִהְיֶה מֻקְדָּשׁ לְקָרְבָּן.\n",
            "הוּא לֹא יִפְדֶּה אוֹתוֹ וְלֹא יַחֲלִיף אוֹתוֹ לֹא טוֹב בְּרָע וְלֹא רַע בְּטוֹב, וְאִם יַחֲלִיף בְּהֵמָה בִּבְהֵמָה, גַּם הָרִאשׁוֹנָה וְגַם זוֹ שֶׁבִּמְקוֹמָה יִהְיוּ קוֹדֶשׁ.\n",
            "וְאִם יַקְדִּישׁ בְּהֵמָה טְמֵאָה שֶׁלֹּא מַקְרִיבִים מִמֶּנָּה קָרְבָּן לַה' – יַעֲמִידוּ אֶת הַבְּהֵמָה לִפְנֵי הַכֹּהֵן.\n",
            "הַכֹּהֵן יַעֲרִיךְ אֶת שׁוֹוְיָהּ לְפִי מַעֲלוֹתֶיהָ וְחֶסְרוֹנוֹתֶיהָ – כְּהַעֲרָכַת הַכֹּהֵן כָּךְ יִהְיֶה מְחִירָהּ.\n",
            "וְאִם הַמַּקְדִּישׁ בְּעַצְמוֹ יִפְדֶּה אוֹתָהּ, הוּא יוֹסִיף חֲמִישִׁית עַל מְחִירָהּ.\n",
            "<b>פָּרָשַׁת הַפִּדְיוֹנוֹת</b><br>וְאִם אִישׁ יַקְדִּישׁ אֶת בֵּיתוֹ שֶׁיִּהְיֶה קוֹדֶשׁ לַה', הַכֹּהֵן יַעֲרִיךְ אֶת שׁוֹוְיוֹ לְפִי מַעֲלוֹתָיו וְחֶסְרוֹנוֹתָיו, כְּפִי שֶׁהַכֹּהֵן יַעֲרִיךְ כָּךְ יִהְיֶה מְחִירוֹ.\n",
            "וְאִם הַמַּקְדִּישׁ עַצְמוֹ יִפְדֶּה אֶת בֵּיתוֹ, הוּא יוֹסִיף חֲמִישִׁית עַל מְחִיר שׁוֹוְיוֹ, וְיִהְיֶה שֶׁלּוֹ.\n",
            "וְאִם אִישׁ יַקְדִּישׁ לַה' מִשְּׂדֵה אֲחֻזָּתוֹ, הַמְּחִיר יִקָּבַע לְפִי כַּמּוּת הַתְּבוּאָה – שֶׁטַח שֶׁזּוֹרְעִים בּוֹ חוֹמֶר שְׂעוֹרִים (כּ216 לִיטֶר) יִפָּדֶה בַּחֲמִשִּׁים שֶׁקֶל כֶּסֶף (705 גְּרַם).\n",
            "אִם יַקְדִּישׁ אֶת שָׂדֵהוּ מִיַּד אַחֲרֵי שְׁנַת הַיּוֹבֵל, יִקָּבַע הַמְּחִיר הַזֶּה:\n",
            "וְאִם יַקְדִּישׁ אֶת שָׂדֵהוּ אַחֲרֵי הַיּוֹבֵל הַכֹּהֵן יַפְחִית מֵהַמְּחִיר וִיחַשֵּׁב לוֹ אֶת הַכֶּסֶף רַק עַל פִּי מִסְפַּר הַשָּׁנִים שֶׁנִּשְׁאֲרוּ עַד שְׁנַת הַיּוֹבֵל.\n",
            "וְאִם הַמַּקְדִּישׁ עַצְמוֹ יִפְדֶּה אֶת הַשָּׂדֶה, יוֹסִיף עָלָיו אֶת חֲמִישִׁית מְחִיר שׁוֹוְיוֹ, וְיִהְיֶה שֶׁלּוֹ.\n",
            "וְאִם הוּא לֹא יִגְאַל אֶת הַשָּׂדֶה, אוֹ אִם הַהֶקְדֵּשׁ מָכַר אֶת הַשָּׂדֶה לְאִישׁ אַחֵר, אִי אֶפְשָׁר לִפְדּוֹתוֹ עוֹד.\n",
            "וּכְשֶׁהַשָּׂדֶה תֵּצֵא בַּיּוֹבֵל הִיא תִּהְיֶה קוֹדֶשׁ לַה' כְּמוֹ שָׂדֶה שֶׁהֻקְדְּשָׁה עֲבוּר כֹּהֲנִים, הִיא תִּהְיֶה לַכֹּהֵן לַאֲחֻזָּה.\n",
            "וְאִם יַקְדִּישׁ לַה' שָׂדֶה קְנוּיָה שֶׁאֵינֶנָּה מִשְּׂדֵה אֲחֻזָּתוֹ,\n",
            "הַכֹּהֵן יְחַשֵּׁב לוֹ אֶת מְחִיר הַשִּׁמּוּשׁ בַּשָּׂדֶה עַד שְׁנַת הַיּוֹבֵל, וְהָאִישׁ יִתֵּן בַּיּוֹם הַהוּא אֶת הַמְּחִיר, שֶׁיִּהְיֶה קוֹדֶשׁ לַה'.\n",
            "בִּשְׁנַת הַיּוֹבֵל הַשָּׂדֶה תַּחֲזוֹר לְזֶה שֶׁנִּקְנְתָה מִמֶּנּוּ – לְמִי שֶׁאֲחֻזַּת הָאָרֶץ שֶׁלּוֹ.\n",
            "וְכָל הַהַעֲרָכוֹת יִהְיוּ לְפִי שֶׁקֶל הַקּוֹדֶשׁ – עֶשְׂרִים גֵּרָה יִהְיֶה מִשְׁקַל הַשֶּׁקֶל (14.1 גְּרַם).\n",
            "אֲבָל בְּכוֹר בְּהֵמָה שֶׁהוּא קוֹדֶשׁ לַה', בֵּין אִם שׁוֹר וּבֵין אִם גְּדִי אוֹ טָלֶה, אִישׁ לֹא יוּכַל לְהַקְדִּישׁ אוֹתוֹ, כִּי הוּא שֶׁל ה'.\n",
            "וְאִם יַקְדִּישׁ בְּהֵמָה טְמֵאָה, יִפְדֶּה אוֹתָהּ בְּשׁוֹוְיָהּ וְיוֹסִיף עָלֶיהָ חֲמִישִׁית, וְאִם הַמַּקְדִּישׁ לֹא יִפְדֶּה אוֹתָהּ יִמְכְּרוּ אוֹתָהּ בְּשׁוֹוְיָהּ.\n",
            "אֲבָל כָּל הֶקְדֵּשׁ עֲבוּר כֹּהֲנִים שֶׁאִישׁ יַפְרִישׁ לַה' מִכָּל הַמָּמוֹן שֶׁלּוֹ – מֵאָדָם וּבְהֵמָה וּמִשְּׂדֵה אֲחֻזָּתוֹ – לֹא יִמָּכֵר וְלֹא יִפָּדֶה, כָּל הֶקְדֵּשׁ עֲבוּר כֹּהֲנִים הוּא קוֹדֶשׁ קָדָשִׁים לַה'.\n",
            "כָּל אָדָם שֶׁיֻּחְרָם לְמָוֶת לֹא יִפָּדֶה, אֶלָּא יוּמַת.\n",
            "וְכָל מַעֲשֵׂר שֶׁיֻּפְרַשׁ מִגִּדּוּלֵי הָאָרֶץ – מִזֶּרַע הָאָרֶץ אוֹ מִפֵּרוֹת הָעֵץ, הוּא לַה' – קוֹדֶשׁ לַה'.\n",
            "וְאִם אִישׁ יִפְדֶּה חֵלֶק מִמַּעַשְׂרוֹ, הוּא יוֹסִיף עָלָיו חֲמִישִׁית מִמְּחִירוֹ.\n",
            "וְכָל מַעֲשֵׂר שֶׁל בָּקָר וְצֹאן – מִכָּל אֵלֶּה שֶׁיַּעַבְרוּ תַּחַת מַקֵּל הַסְּפִירָה – הָעֲשִׂירִי יִהְיֶה קוֹדֶשׁ לַה'.\n",
            "לֹא יִבְדּוֹק לְהַבְחִין אִם הוּא טוֹב אוֹ רַע וְלֹא יַחֲלִיף אוֹתוֹ, וְאִם יַחֲלִיף אוֹתוֹ – הוּא וּפִדְיוֹנוֹ יִהְיוּ קוֹדֶשׁ וְאִי אֶפְשָׁר לִפְדּוֹת אוֹתָם.\n",
            "אֵלֶּה הַמִּצְווֹת שֶׁה' צִוָּה אֶת מֹשֶׁה אֶל בְּנֵי יִשְׂרָאֵל בְּהַר סִינַי.\n"
        ]
    ],
    "sectionNames": [
        "Chapter",
        "Verse"
    ]
}