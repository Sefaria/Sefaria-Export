{
    "title": "Shadal on Leviticus",
    "language": "he",
    "versionTitle": "merged",
    "versionSource": "https://www.sefaria.org/Shadal_on_Leviticus",
    "text": [
        [
            [
                "ויקרא: לענין א' זעירא עיין מה שכתבתי על קצתי בחיי (בראשית כ\"ז מ\"ו)."
            ],
            [
                "מן הבהמה וגו: הוא מאמר מוסגר, ואדם כי יקריב מוסב למטה אם עלה קרבנו, והמאמר מוסגר הוא לנכח ולשון רבים, ושאר הפרשה (אדם כי יקריב, אם עולה קרבנו וכו' וכו') כלה לנסתר יחיד. וכאן ראיתי לחוות דעתי בקצרה על עניני הקרבנות. הקרבנות לא היתה תחלתם בצווי אלהי, אלא ברשון אנושי, כי התנדבו בני אדם לתת תורה לאל על חסדיו עמהם, או להביא לפניו מנחה לשכך חמתו, ולרַצותו למען ימלא שאלותם, כי לא יתכן לאדם להתנהג עם אלהיו כי אם על דרך שהוא מתנהג עם מלך בשר ודם, והנה בבואם להביא מנחה לאלהים לא מצאו תחבולה אלא שישרפוה באש, כי בשרפתה היו מוציאים אותה מרשותם ומרשות שאר בני אדם, ומרשות הבהמות והחיות והעופות, וגם בהיותה נשרפת ועשנה עולה למרום, היה נראה להם כאילו עלה אל האלהים. והדבר הנשרף לכבוד האל קראו לו קדֶש, מן יְקוד אֵש, ואחר כך הושאל לשון קדושה לענינים אחרים: התורה האלהית אשר אין מגמתה ללמד את העם חכמה ודעת, אלא להדריכם במעגלי צדק, לא ביטלה מנהג הקרבנות, לא שלא היה זה בכחה, אלא מפני שאין המנהג הזה רע מצד עצמו, ולא מזיק לבני אדם ולתקון מדותם, אבל הוא מועיל להם, שאם היתה התורה מודיעה את העם שאין חפץ לה' בעולות וזבחים, מחר יאמרו מה חפץ לה' כי נצדק ומה בצע כי נתם דרכינו? ולהיות אחד מיסודות התורה האמונה שהאל משגיח על מעשי בני אדם, ואוהב עושי הטוב ושונא את הרעים, היה מן ההכרח שלא יצוייר האל בתכלית הרוממות כפי מדרגתו האמיתית, אלא כביכול תושפל מעלתו מעט, ויצוייר המחשבת בני אדם כמלך גדול המבין אל כל מעשיהם ושומע צעקתם, ומקבל מנחותם. וההכרח הזה לא היה בדור ההוא בלבד, אבל הוא בכל דור ודור בשוה. ואם במקום הקרבנות היה האל מצוה על התפלה והזמירות וקריאת התורה והשמעת דברי מוסר, ולא היה מצוה על הקרבנות, לא היתה גדולת האל ויראתו נרשמת בלב ההמון, כי היה נראה להם שאלהי העמים שעובדיהם מקריבים לפניהם כמה זבחים, הם גדולים ונכבדים מאלהינו שיאן עבודתו אלא בדברים בעלמא. כי כן היא מדת ההמון בכל דור ודור, ולא ההמון העם בלבד, אלא רוב בני אדם כך היא מדתם, איזהו מכובד אצלם? המכבד את עצמו, ומגדיל מעלתו; ואמנם מי שהוא מעביר על מדותיו ואינו מבקש גדולה לעצמו איננו חשוב בעיניהם. ואלהי האמת אף על פי שאינו צריך לכבוד בשר ודם, הנה לתועלתנו ולטובתנו הוצרך להביא יראתו בלבנו לבלתי נחטא; ואחר שבימים ההם לא היה אפשר שתבא יראתו בלב העם בזולת קרבנות, צוה עליהם. והנה פרי הקרבנות שהיה הצבור מקריב במקדש היה זה, שהיה מתרשם בלב ההמון כי אלוה ומלך גדול שוכן בקרבם, ושהם חביבים אליו, וצוה להם עבודות הרצויות לפניו, ושהם בעשותם העבודות ההן במצותו, הם מתרצים אליו יום יום, וממשיכים עליהם תמיד אהבתו: וצותה התורה שלא יהיה כל אחד בונה במה לעצמו, אך כל העדה יקריבו את קרבניהם במקום מיוחד אשר יבחר בו ה'; ולא היה זה חלילה כדי למעט מעשה הקרבנות (כדעת הרמב\"ם במורה חלק ג' פ' ל\"ב), אך היה לטובת האומה והצלחתה, ולתקון המדות, ולשמירת הריליגיאָן, כי בהיות לכל העם מקדש אחד, יתקבצו כלם למקום אחד, ויתקשרו לבותם בקשר האחוה, ויהיו תמיד לאגודה אחת, ולא יהיה כל שבט וכל משפחה לעם בפני עצמו. ואם היה כל אחד בונה במה לעצמו, היה מספיק לכל אחד שיהיה האל מרוצה לו ומקבל זבחיו, ולא היה לבו דואג כלל לשאר בני אומתו, תחת שרצון התורה הוא שיהיה הגמול כללי לאומה, וכל ישראל ערבים זה לזה. גם היה אפשר שתתקלקל העבודה אצל משפחה או שבט, וימירו את חקותיה, ומעט מעט ילכו בחקות הגוים, ויקבעו להם מנהגים נתעבים לפניו ית', וגם את בניהם ואת בנותיהם יזבחו; ובהיות העבודה רק המקום אחד, הקלקול יותר רחוק, כי תצטרך לזה הסכמת האומה כלה (ועיין מה שכתבתי במדבר ט\"ו ט\"ו). והנה קרבנות הצבור הם כדי שיהיה לישראל משכן ומקדש לעבודת האל, כדי שיתרשם בלבם כי ה' בקרבם, והוא מלכם ומנהיגם, המשגיח על מעשיהם והגומל אותם כדרכם וכעלילותם, ולא יתרשם זה בלב ההמון בלי ענין מוחש שירמוז אליו. לפיכך הוצרך שיהיה המקדש כתבנית היכל מלך, והוצרך שיהיה בו שלחן ומנורה, ועל השלחן מערכת לחם, והכלים השייכים לשלחן, קערותיו וכפותיו. ואחר שהיה המנהג להקריב לאלהים מנחה מן הדברים הנאכלים, היה מן הראוי שנביא לפני מלכנו מיני אכילה ושתיה, והנה הזבחים כנגד האכילה, והנסכים כנגד השתייה. והוצרך שיהיו למלך משרתים העובדים בביתו ועומדים לפניו, והם הכהנים. ואחד מהם רואה פני המלך היושב ראשונה במלכות, והוא הכהן הגדול. הוצרך שיהיו המקדש וכליו והכהנים ובגדיהם מפוארים בהוד והדר לכבוד, למען תתרשם בלב העם גדולת המלך השוכן בבית, ותהיה יראתו על פניהם לבלתי יחטאו. ואם בתחלה כשהיה כל אחד בונה במה לעצמו היתה העבודה מסורה לכל אדם או לבכורות, עכשו שאין מקריבים רק במקום אחד, הוצרך שתהיה העבודה ביד משפחה אחת המשרתת בשם האומה כלה והמשפחה הזאת המקודשת לעבודת האל ראוי שתהיה פנויה משאר מלאכות ועבודות; ולהיות עבודתה בבית ה' בשם האומה כלה ראוי שתהיה פרנסתה מזומנת לה מאת העם. ואמנם לא היה ראוי שיהיה כל כהן וכל לוי מקבל פרנסה קבועה, והיה כצדיק כרשע; אבל הניחה התורה ברשות כל איש ואיש מישראל לתת מתנותיו לכל כרהן ולכל לוי שירצה, ומתוך כך ישתדלו הכהנים והלוים להיות מרוצים לקהל בכשרון דרכיהם וביושר מעלליהם. ואמנם קרבנות היחיד כלם לתועלת היחיד, בכל העתים אשר יעברו עליו. אם תבואהו טובה, יתן תודה לה' ויקריב קרבנו. ובזה יתרשם בלבו כי מאת ה' היתה לו הטובה, ויבטח בו ויתקן מעשיו, כדי להמשיך עליו תמיד אהבתו וחמלתו. ואם יהיה בצרה יתפלל לאל וידור נדר שאם יחלצהו יקריב לפניו קרבן, וכאשר רֶוח והצלה יעמוד לו ישלם נדרו, ויתרשם בלבו כי ה' הצילו. ואם יחטא בשגגה יביא קרבן, ויתרשם בלבו כי אלהיו סלח לו והוא רצוי לפניו כבתחלה. ואם לא היתה כפרה לשוגג, היה החוטא אומר בלבו מי יצילנו מיד האל הקשה הזה? כי הנה עתה בבלי דעת חטאתי, וחרה אפו בי וישליכני מלפניו, ואין לי תקוה להשיב חמתו; אם כן למה אשתמר עוד מחטוא מהיום והלאה? ואמנם החוטא בזדון לא היה מביא קרבן, כדי שלא יתרשם בלבו כמחשבת הגוים הקדמונים, שהאל לוקח שוחד מן החוטאים וסולח להם פשעיהם. ועוד תועלת אחרת היתה בקרבנות היחיד, והוא כי מלבד החלק המגיע מהם לכהנים, הנה גם מה שנשאר לבעלים היו הבעלים מוכרחים לאכלו בחברה עם זולתם, כי לא היו רשאים להשאיר ממנו עד המחרת או עד היום השלישי, ואף לא למלוח בשר הזבח ולהביאו לביתם חוץ לירושלם ולאכלו עם בני ביתם; והנה המשלם נדרו לה' על חסד אשר עשה לו היה מוכרח לשמח עמו גם אחרים, ועל ידי זה היה מתקשר בקשר האהבה עם אנשים אשר לא ידע מתמול שלשום, או לפחות היה מהנה מסעודתו העניים והאביונים, ועיין למטה י\"ט ט'."
            ],
            [
                "לרצונו: כתרגומו לרעוא ליה שיהיה הקרבן נרצה לפני ה' לטובה לו לאיש המביאו. רצון בתורה ושאר הספרים הקדמונים אין ענינו Voluntas, ולא רצה velle, וכן כתב גם רמבמ\"ן כאן."
            ],
            [
                "ונרצה לו לכפר עליו: אין קרבן מכפר על עון, אלא על שגגה (חוץ ממקצת אשמות), והעולה אינה על חטא רק כְּמַתָנָה להתרצות לאדון, לכפר עליו, לכסות על מומיו אשר לא ידע בהם, או לבקש ממנו חסד, וירא שמא יגרום החטא הבלתי ידוע למנוע שאלתו."
            ],
            [
                "ושחט: וכן והפשיט ונתח, חוזר לבעל הקרבן, והוא יעשה בידיו או על ידי מי שירצה, וכן וקרבו וכרעיו ירחץ במים (למטה פסוק ט') נאמר על בעל הקרבן (עיין נתה\"ש שם), וכל מה שצריך שיעשהו הכהן נזכר בפירוש בכתוב."
            ],
            [],
            [],
            [],
            [
                "וקרבו וכרעיו ירחץ במים: להסיר לכלוכם לכבוד גבוה (דון יצחק)."
            ],
            [],
            [],
            [
                "את ראשו: לא היה מנתח הראש ולא החלבים, אבל היה כורת הראש (כי בשחיטה אין הראש מתפרד מן הגוף), והיה חותך החלבים בסכין, ושתי הפעולות האלה אע\"פ שאינן נתוח ממש, הרי הן כריתה וחתיכה בסכין, ונכללו במלת ונתח."
            ],
            [],
            [],
            [
                "ומלק את ראשו: חתוך מן העורף, וכאן היה מתיז את הראש בהחלט ומקטירו לעצמו, ולמטה בחטאת (ה' ח') לא היה מבדיל, לפי שדם העוף הוא מועט ואין בו די לקבלו בכלי ולזרקו על המזבח סביב, לכן צוה ונמצה דמו על קיר המזבח, וגם בחטאת העוף שנ' והזה מדם החטאת לא היה מקובל בכלי, ומזה הטעם לא היתה המליקה אלא בראש המזבח, כדי שלא יאבד מהדם כלל (דון יצחק).",
                "ונמצה: קודם שיקטיר, ואין צורך לפרש וכבר נמצה, אלא שתחלה הזכיר ההקטרה, שהא העיקר, ואח\"כ חזר להזהיר שבשעת המליקה ימצה הדם על קיר המזבח. ורנה\"ו כתב שאין הוי\"ו להפך העבר לעתיד, והוא טעות.\n"
            ],
            [
                "מראתו: מראה לשון מריא, מקום שמלעיטין ומכניסים שם המאכל."
            ]
        ],
        [
            [
                "מנחה: עיקרו שרש נוח, כטעם ריח ניחוח, אע\"פ שאח\"כ נתקבלה המ\"ם כאילו שרשית, ואמרו מנחה בנו\"ן נחה, גם אמרו מְנָחות בפלס שְפָחות."
            ],
            [
                "וקמץ משם מלא קמצו: אין ספק שהכהן הוא הקומץ, שאם לא כן היה צריך שיוסיף הכתוב ונתן על כפי הכהן; ומה שלא נכתב וקמץ הכהן, הוא מפני סמיכות מלת הכהנים, והנה אמר וקמץ והקטיר הכהן, כאילו שני הדברים דבר אחד הם, כי מיד שהיה קומץ היה מקטיר.",
                "אזכרתה: מענין ריח, כמו זכרו כיין לבנון, וכל לשון זכירה תחלת הוראתו הֵרִיחַ ריח, והושאל על הזכירה, כי זכירת מה שהיה הוא כאדם המרגיש ריח הדבר אחרי עָבְרוּ מנגד עיניו, והרמבמ\"ן כתב בהפך, כי הריח נקרא זֶכֶר מפני שהוא דומה לזככן השומר רשמי הדברים אחר העלמם מן החושים; והוא לא זכר כי כל המלות המורות על פעולות הנפש ועל כל מה שאינו מורגש בחוש, כלן מלות מושאלות, והונחו מתחלתן על ענינים מורגשים, והמלה המורה על הריח קדמה בהכרח למלה המורה על הזכרן.\n"
            ],
            [],
            [],
            [],
            [],
            [
                "מרחשת: עמוקה, לא כן מחבת, ע' רש\"י, וראיה לזה וכל נעשה במרחשת (בתוכה) ועל המחבת (עליה) (למטה ז' ט') (רנה\"ו)."
            ],
            [
                "אשר יֵעָשה מאלה: אולי ראוי לקרוא יַעֲשֶה, כלו' העושה, והוא הנזכר אח\"כ והקריבה אל הכהן."
            ],
            [],
            [],
            [],
            [],
            [
                "מלח ברית אלהיך: עד היום הזה נשיאי הערביים כשכורתים ברית מביאים כלי של מלח ואוכלים יחד פת במלח (רוז'), והנה זה היה מנהג ידוע בימי קדם בארצות המזרח שהברית נכרת במלח, ואמנם כל קרבן הוא לרצות ולפייס האל ולהביאו עמנו בברית, ולפיכך צוה לתת מלח בכל קרבן וקרא לאותו מלח מלח ברית אלהיך, כי בו אתה כורת ברית עם אלהיך."
            ],
            [
                "מנחת בכורים: לפי הפשט הוא של יחיד הבאה בנדבה, (כדברי ראב\"ע) ואיננה של צבור, ומלת אם כמשמעה. ברש\"י כ\"י לשון שבירה וטחינה גסה (לא גורסה), וכן צ\"ל."
            ]
        ],
        [
            [
                "זבח שלמים: כמו זבחי שלמים עלי היום שלמתי נדרי על כן וגו', הוא זבח של שמחה ונאכל בחברה להרבות השמחה והשלום בעולם, ואולי נקרא כן מפני שנשלמה התאוה והתוחלת."
            ],
            [],
            [],
            [],
            [],
            [],
            [],
            [],
            [
                "העצה: כי דומה לעץ שיוצאים ממנו ענפים (רנה\"ו)."
            ],
            [],
            [],
            [],
            [],
            [
                "רמבמ\"ן תרגם ממנו קרבנו, מאותו קרבן, ואיננו נכון."
            ]
        ],
        [
            [],
            [
                "מכל מצות ... ועשה מאחת: נגד אחת, כמו לא רשעתי מאלהי, וכן וחטאה בשגגה מקדשי ה', וכן ואת אשר חטא מן הקדש ישלם."
            ],
            [
                "לאשמת העם: שהעם נושא עון מנהיגיו, ונענש על ידם, כענין הגוי גם צדיק תהרג, וכן באמת השחתת המנהיג גורמת תקלות רבות לעמו; אבל הקדמונים היו מאמינים שהעם נענש ממש על חטאת המנהיג, גם יתכן כדברי רש\"י שהם תלויין בו לכפר עליהם, וצ\"ע.",
                "חטאת: היא היא אשם, אך נקרא חטאת כשעושין בו חטוי על קרנות המזבח, ומפני שקוראים להזהה חטוי כד\"א תחטאני באזוב ע\"כ נקרא הקרבן הזה חטאת, לא מפני שבא על חטא. וכן אנקלוס (למטה ו' י\"ט) תרגם הכהן המחטא אותה, כהנא דמכפר בדמה, הזכיר הדם שבו היו ההזיות. ורק בקרבן עולה ויורד כשהעני מביא עשירית האיפה סלת לחטאת אין שם חטוי כי אין שם דם, ומכל מקום נקראת חטאת מפני שהיא באה תמורת הכשבה או בני היונה.\n"
            ],
            [],
            [],
            [],
            [],
            [],
            [],
            [],
            [
                "ואת עור הפר: דבק למטה."
            ],
            [],
            [
                "כל עדת ישראל: כמשמעו, כל הקהל; וזה אמנם לא יהיה רק בשגגת המנהיגים והשופטים, אבל הכתוב לא הזכיר הסנהדרין ולא הזכיר כלל הוראת ב\"ד, ולפי הפשט אחד הוא שתהיה השגגה בעבור הוראת ב\"ד, או הוראת הכהן הגדול או המלך, או שתהיה ללא מורֶה."
            ],
            [],
            [],
            [],
            [
                "וטבל מן הדם: ע' רנה\"ו למטה י\"ד י\"ו."
            ],
            [],
            [],
            [],
            [],
            [],
            [
                "או הודע: ואשם (מעצמו) או הודע אליו ע\"י אחרים (רשב\"ם).",
                "או הודע אליו: שלא נחשוב כי מי שלא הכיר חטאו אלא אחר שהודיעוהו אחרים יצטרך כפרה גדולה ממי שהכיר והודה מעצמו לכך הוסיף או הודע אליו, לומר כי תורה אחת להם (אח\"ם), ולא הזכיר זה בכ\"ג כי לרוב קדושתו אין לחשוד אותו שיעלים עיניו מחטאתו או שיחטא במזיד ויאמר שוגג הייתי (הנ\"ל), ובקהל לא אמר או הודע כי אי אפשר בלאו הכי, כי לא יתכן שהעם כלו כל אחד ואחד בפני עצמו יכירו החטאת ובהכרח קצת מהם יפקחו עיני חבריהם ויודיעום החטאת. ואמנם מה שאמר בחטאת הקהל ונודעה החטאת, הכוונה אז כאשר תהיה החטאת ידועה להם יעשו כך וכך.\n"
            ],
            [],
            [],
            [],
            [],
            [],
            [],
            [],
            [
                "לריח ניחוח לה': להיות הקרבנות האלה באים על חטא, הוסיף המליצה הזאת להודיע שהם חביבים ורצוים לפניו ועולים לפניו לריח ניחוח כשאר הקרבנות."
            ],
            [],
            [],
            [],
            [
                "על אשי ה': יקטיר החלבים האלה על גבי עולת התמיד, ושאר אשי ה' הנמצאים על המזבח, לבלתי יחשוב הכהן שאין ראוי שיהיו חלבי החטאת עומדים על גבי העולה. ואמנם אמר שתי המליצות האלה (לריח ניחוח לה', ועל אשי ה') כאן ולא למעלה, לבלתי נחשוב שזה למעלת החוטא (הכהן הגדול, העדה או הנשיא), לפיכך לא הזכיר זה אלא כשהחוטא הוא נפש מעם הארץ."
            ]
        ],
        [
            [
                "ושמעה קול אָלָֽה וגו': ענינו שנשבע לשקר, ואמר ושמע כי כן היה המנהג שלא לבטא האלה והקללה בפיו, רק אחרים היו משביעים אותו והוא עונה אמן כענין הסוטה, אבל שבועה שאין עמה אלה היה מוציאה מפיו ונקראת שבועת בטוי, והיא להרע או להיטיב לעצמו. והנה זה לבדו הוא מזיד, ואותם שלמיטה שוגגים ונכלל זה עמהם כי שומע האלה מורה היתר לעצמו ואומר בלבו למה אתחייב אני להתעבר על ריב לא לי ולהעיד עדות לזה? ולמה אגרום נזק לבעל ריבו? ולדעת רנה\"ו מלבד הקרבן לא יכופר לו אם לא יְרַצֶה את חברו אם בהמנעו מהעיד לו גרם לו נזק."
            ],
            [
                "ונעלם ממנו והוא טמא: ואכל קדש או בא אל המקדש (רש\"י) או שנגע באחרים ולא הזהירם שהוא טמא (אח\"ם)."
            ],
            [],
            [
                "לכל אשר יבטא האדם: כולל הכל אפי' דברים שאין בהן הרעה והטבה (רנה\"ו), ואולי להוציא דברים שאין אדם רשאי לקבל עליו, כגון לחבול בעצמו וק\"ו בחברו.",
                "ונעלם ממנו: שכח שבועתו, ועל ידי כן עבר עליה."
            ],
            [
                "והתודה: הוא וידוי בפה על הקרבן כשסומך ידו עליו, אם קרבנו בהמה, או בלא סמיכה אם יביא עוף או מנחה, לפי' אמר תחלה שיתודה, ואח\"כ פירש שהקרבן יהיה עולה ויורד."
            ],
            [],
            [
                "אחד לחטאת ואחד לעולה: כדי שיהיה בהם חלק לכהנים וחלק לגבוה כי מאותו שיהיה לחטאת יאכלו הכהנים, ואשר יהיה לעולה הוא כלו לגבוה (דון יצחק וכן נראה כוונת ראב\"ע)."
            ],
            [
                "והקריב את אשר לחטאת ראשונה: כדי שבתחלה יכופר חטאו, ואחרי כפרתו יקריב עולתו להתרצות אל אדוניו ולדבקה בו (דון יצחק, ולזה רמז גם רש\"י).",
                "ומלק: ע' למעלה א' ט\"ו."
            ],
            [],
            [],
            [],
            [],
            [],
            [],
            [
                "בערכך: אין הכ\"ף לכנוי אלא כך הוא משקל השם הזה בלמ\"ד הפעל כפולה, ולמטה (י\"ח וכ\"ה) בערכך לאשם כפירש\"י בערך האמור למעלה באשם. והנה בשלשה האשמות קבע הערכך לחומר הענין, כי הם זלזול כפלי מעלה, אם שאכל קדש, או שלא ידע אחת מתורות ה' או שנשבע לשקר, לכך החמיר שיהיה שוויו שני שקלים (אח\"מ) לא לבד שלא יהיה (כמו הקודם) עולה ויורד לפי עשרו ועניו, אלא שיהיה תמיד איל גדול.",
                "שקלים: אולי הקריאה שְקָלַיִם. מה שכתב רש\"י אין מעילה אלא שינוי, והוא מתורת כהנים, ענינו כמו שקור, וכן מותר לשנות מפני השלום ענינו לשקר, כי כל מְשַקֵר מְשַנה הדבר ממה שהוא, והאשה המועלת בבעלה היא משקרת ועושה עצמה כאוהבת אותו והיא אוהבת זולתו. "
            ],
            [],
            [],
            [
                " לאשם: לדעת רז\"ל זה אשם תלוי שהוא מסופק ואינו יודע אם חטא או לא חטא, והקשה אח\"ם כי אין זה משמעות מליצת כי תחטא ועשתה וגו', ומליצת על שגגתו אשר שגג והוא לא ידע; והוא אומר כי למעלה (כל סימן ד') מדבר בשגגת מעשה (שלא ידע שזה חֵלֶב ושאשה זו נדה) (ignorantia facti), וכאן מדבר בהעלם האיסור (ignorantia juris), ומביא סיוע ממליצת על שגגתו אשר שגג והוא לא ידע. ואולי לכך נתכוון ראב\"ע באמרו ולא ידע; אם הוא אסור, אך יתר הדבור הוא סתום ומבולבל, ואין לעמוד על אמתת מחשבתו."
            ],
            [],
            [],
            [
                "עשק: עיין למטה י\"ט י\"ג. ",
                "ומעלה מעל בה': הכוונה על הנשבע לשקר.",
                "או בתשומת יד: דבק עם תחטא ומעלה מעל, לא עם וכחש, ותשומת יד כמו שליחות יד (שמות כ\"ב י')."
            ],
            [],
            [],
            [],
            [
                "ואת אשמו: הקרבן הוא מלבד השבת הגזלה, והנה איננו מכפר על חטא שבין אדם לחברו, אלא על מה שבין אדם למקום."
            ]
        ],
        [
            [],
            [
                "צו את אהרן ואת בניו: בתחלת הס' אמר דבר אל בני ישראל, וכאן אמר צו את אהרן ואת בניו, וכתב הרמב\"ן כי שם יצוה בהבאת הקרבנות וישראל מביאים אותם, וכאן אמר צו את אהרן כי ידבר במעשה הקרבנות, והכהנים יעשו אותם, ותלמידי מוהר\"ר יא\"א מוסיף כי עיקר המכוון בפרשת ויקרא הוא להגיד מעניני הקרבנות מה שנוגע לבעלים, ודרך עראי מגיד קצת ממה שנוגע לכהנים; ובפרשת צו העיקר הוא להגיד מה שנוגע לכהנים, הן מה שמוטל עליהם לעשות, הן מה שהוא חק להם לקבל חלף עבודתם, גם מה שמוטל עליהם להורות כגון לכמה זמן הזבחים נאכלים, ואיסור אכילתם בטומאה, ואיסור החלב והדם.",
                "היא העולה: ל' דליקה ושרפה, וכמו בהעלותך את הנרות, והכוונה לומר הקרבן הזה הנקרא עולה על שם שכלו נשרף, יהיה על מוקדה על המזבח כל הלילה, ובבקר יוסר הדשן, וכן נראה דעת ראב\"ע.",
                "היא העולה על מוקדה על המזבח כל הלילה על הבקר: עיקר הפרשה הזאת הוא לצוות על תרומת הדשן והוצאת הדשן, ולפיכך אמר שהעולה נשרפת והולכת (ביום וגם) בלילה עד הבקר ולא אח\"כ, כי בבקר ירימו הדשן (מוהר\"ר יא\"א).\n"
            ],
            [
                "מדו בד: הבא לתרום את הדשן ילבש בגדי כהונתו, מלמד שהיא עבודה וצריכה בגדי כהונה (רנה\"ו), ורק הוצאת הדשן מחוץ למחנה אינה עבודה ולובש בגדים אחרים.",
                "הדשן אשר תאכל האש: כאילו אמר אשר תְדַשֵן האש באכלה את העולה."
            ],
            [],
            [],
            [],
            [],
            [],
            [],
            [],
            [
                "יקדש: עיין שמות כ\"ט ל\"ז."
            ],
            [],
            [
                "אהרן ובניו: לפי הפשט אין הכוונה אלא על הכה\"ג שהיה מקריב מנחת חביתין ביום משיחתו ומשם והלאה מנחה תמיד כל ימי חייו; וטעם ובניו לדעת ראב\"ע ורשב\"ם מי שיהיה מבניו שיעמוד תחתיו לכה\"ג, וכמפורש אח\"כ בפסוק ט\"ו, וחכמים דרשו על כהן הדיוט כשעושה עבודה ראשונה צריך חנוך במנחה, ונראה שכן היה מנהג הכהנים ואעפ\"י שאינו מצוה מן התורה."
            ],
            [
                "מרבכת: ראב\"ע כתב אי לו אח, ותפשו אותו רמ\"ל והמעמר, כי הנה עוד מרבכת למטה ז' י\"ב וגם בד\"ה א' כ\"ג כ\"ט, ותפישתם שוא והבל, כי משני המקומות ההם אין ללמוד כלל מה ענין מרבכת, והוא באמת כמי שאין לו אח."
            ],
            [],
            [],
            [],
            [],
            [
                "המחטא אותה יאכלנה: וכיוצא בזה למטה ז' פסוק ז' וח' וט', כך היה הענין מימות משה עד דוד, ואז התקינו כ\"ד משמרות כהונה, וכל העובדים ביום אחד (והם הנקראים בית אב) חולקים בבשר החטאת והאשם המובאים ביום ההוא, והוצרכו חז\"ל לפרש הכהן המחטא אותה להוציא את הטמא בשעת עבודה (עיין רש\"י כאן ולמטה ז' ז' וח' וט'). ומתי יפקחו עיניהם המחזיקים באולת ואומרים שהתורה נכתבה בזמן המלכים?"
            ],
            [
                "יזה: בנין הקל משרש נזה שענינו קפיצה, אם יקפוץ מדמה על הבגד, ובהפעיל ענינו זרק המשקה באופן שיקפוץ ממקום למקום."
            ],
            [
                "ומורק ושוטף במים: נ\"ל כי מלת ומרק צריכה טפחא, כי השטיפה היא במים, אבל המירוק איננו במים אלא בחול או בדבר אחר, ואף אם מערבין קצת מים בחול, אין המים עיקר, אלא החול, ועיין למטה י\"ב ב'."
            ],
            [
                "ומורק ושוטף במים: נ\"ל כי מלת ומרק צריכה טפחא, כי השטיפה היא במים, אבל המירוק איננו במים אלא בחול או בדבר אחר, ואף אם מערבין קצת מים בחול, אין המים עיקר, אלא החול, ועיין למטה י\"ב ב'."
            ]
        ],
        [
            [],
            [],
            [],
            [],
            [],
            [],
            [],
            [],
            [],
            [
                "לכל בני אהרן תהיה: לכלם ממש כל זמן שיהיו מתי מספר כגון בימי משה, או כל הנמצאים בבית המקדש ביום ההוא כשיפרו ויתרבו; וצ\"ע מה נשתנו אלו מאותן שבפסוק הקודם; ורמב\"ן אמר כי באותן שלמעלה טרח הכהן באפייתן, ורנה\"ו דחה דבריו, והוא מפרש לכל בני אהרן תהיה על פי דרכו (למעלה ו' כ\"ב) שהמקריב רשאי לתת מחלקו לכל שאר הכהנים, ונ\"ל שיאן זה משמעות לכל בני אהרן תהיה, והיל\"ל כל בני אהרן יאכלוה כמו למעלה, אך לכל בני אהרן תהיה היא מליצה שוה למליצת לכהן המקריב אותה לו תהיה."
            ],
            [],
            [],
            [],
            [],
            [],
            [
                "נדר: הרי עלי, נדבה הרי זו. "
            ],
            [],
            [
                "ואם האכל יאכל מבשר זבח שלמיו ביום השלישי: אם המקריב יותיר מבשר הזבח עד היום השלישי ולא ישרפנו, אבל יאכל ממנו או יאכיל לאחרים שיאכלו ממנו ביום השלישי, אז לא יהיה קרבנו נחשב לו, אך פגול יהיה, וכל מי שיאכל מבשרו אפילו בתוך הזמן (ביום הראשון והשני) עונו ישא. זה הוא משמעות הכתוב, אבל זו באמת חומרא גדולה, שמי שאכל מבשר הזבח בתוך הזמן ישא עונו כאילו אכל פגול, מפני שאחר כן לא נשרף הנותר יהיה כמי שאכל ממנו ביום השלישי; ועל זה תמה ר' אליעזר (זבחים כ\"ט) אחר שהוא כשר יחזור ויפסל? לפיכך הוצרכו חכמים להוציא הכתוב מפשוטו, ולפרש שאין הקרבן נפסל באכילת  יום שלישי, אלא אם כן בשעת הקרבתו היתה כוונת הבעלים לאכלו בשלישי, ולכך דרשו המקריב אותו לא יחשב לו, אזהרה לבעלים שלא יחשבו בשעת הקרבה לאכול מבשרו ביום השלישי, והנפש האוכלת ממנו (אם קודם אכילה ידעה מחשבת הבעלים) עונה תשא. אחרי כמה שנים שהייתי מתמיה על רז\"ל, למה (כדברי רשב\"ם) עקרו הכתוב הזה מפשוטו, היום (פורים, תר\"ז) זכיתי להבין מה ראו על ככה. וכן בכל מקום שנטו רז\"ל מפשט הכתובים, כשאין הדבר דעת יחיד, אבל הוא דבר מוסכם בלי חולק, איננו טעות שטעו, אבל הוא תקנה שתקנו, לפי צורך הדורות, ומי כמוהם ריפורמאטור? אבל תקנותיהם היו בחכמה עמוקה, וביראת ה' ואהבת האדם, לא להנאת עצמם או לכבודם, ולא למצוא חן בעיני בשר ודם."
            ],
            [],
            [],
            [
                "שקץ: ענינו שרץ או דג או עוף האסור באכילה, ושקץ טמא ענינו אחד מן השרצים המטמאים במותם."
            ],
            [],
            [],
            [
                "וחלב נבלה וחלב טרפה: זה נאמר כנגד דור המדבר שלא היו אוכלים בשר אלא שלמים, ולא היה להם חלב מותר אלא חלב של נבלה וטרפה (ולפיכך אמר אח\"כ בדם: בכל מושבותכם כלומר בין בדור זה ובין כשתהיו על ארצכם), והואיל והזכיר שהוא מותר למלאכה הזכיר איסור אכילתו, אעפ\"י שאינו צריך להאמר (וכן דעת התרגום המיוחס ליב\"ע, ע' נתה\"ש) ולדורות, המקרא הזה מלמד שאין החלב טמא טומאת נבלה, וגם המקרא הזה ראייה שנכתבה התורה בדור המדבר."
            ],
            [
                "מן הבהמה אשר יקריב ממנה: שמקריבין מאותו המין."
            ],
            [
                "וכל דם וכו' לעוף ולבהמה: שלא נחשוב שאין איסור הדם אלא כאיסור החלב, שהוא במינים הקרבים על המזבח, לכך הוסיף לעוף ולבהמה וחיה בכלל בהמה (רנה\"ו)."
            ],
            [],
            [],
            [],
            [],
            [],
            [
                "שוק: עיין סמ\"ג עשין קפ\"ג ותי\"ט חולין סוף פרק י' וס' זכרון."
            ],
            [],
            [
                "שוק: לא נקרא שוק התנופה כי לא היו עושים בו הנפה, ונקרא שוק התרומה כי היה מורם וניתן לגבוה, כלומר לכהן (עיין שמות כ\"ט כ\"ד)."
            ]
        ],
        [
            [],
            [],
            [
                "ואת כל העדה הקהל אל פתח אהל מועד: כתב רש\"י שהחזיק מועט את המרובה, וזה בחשבו כי העדה היא הקהל, ואינו כן."
            ],
            [],
            [],
            [],
            [],
            [
                "ויתן אל החשן את האורים ואת התומים: משה נתנם בחשן בשעת לבישה, א\"כ לא היו קבועים בחשן, א\"כ היה הכהן משתמש בהם לפרקים ומוציאם מתוך החשן, ואולי היו כ\"ב אותיות חקוקות על כ\"ב תחיכות קטנות של עץ או של מתכת, והיה הכהן מרים משם אות אחת ואח\"כ אות אחרת, והשגחת ה' היתה מזמנת לו תשובה נכונה לשאלתו; והיו האותיות ההן נקראות כל א' בשם מיוחד, האל\"ף היתה נקראת אוּר,  והת\"ו היתה נקראת תם, וכללן מאל\"ף ועד ת\"ו נקרא אורים ותומים, ומזה נמשכת קבלת רז\"ל שמאותיות שמות השבטים היו מבינים התשובה."
            ],
            [],
            [],
            [],
            [],
            [],
            [],
            [],
            [],
            [],
            [],
            [],
            [],
            [],
            [
                "איל המלואים: ע' נתה\"ש."
            ]
        ],
        [
            [
                "ויהי ביום השמיני: למלואים ולניסן, כראב\"ע, ועיין נתה\"ש שמות מ' ב' שמביא לשון ר' אלי מזרחי שמביא מל' הספרי שכן דעת ר' עקיבא, אלא שלפי נוסח הדפוס אינו כן."
            ],
            [],
            [],
            [
                "הקמץ במלת נראָה קשה, כי הוא בינוני זכר, והיה משפטו בסגול, וטענו כי היום ה' נראה אליכם על ירידת האש מן השמים לאכול הקרבנות (רשב\"ם וראב\"ע), כי אמנם כל נס ניכר וגלוי הוא מראה כבוד ה', כמו ובקר וראיתם את כבוד ה', שאין המכוון בו אלא ירידת המן, ואולי בכוונה נקדו נראה ל' נקבה כדי שיובן אש ה' לא האל עצמו."
            ],
            [],
            [],
            [],
            [
                "אל פְנֵי: מקרא קצר, ויקחו את אשר צוה משה ויביאו אל פני וגו', ע\"ד קחם נא אלי."
            ],
            [],
            [
                "הקטיר המזבחה: שם אותם על המזבח ובבא האש של מעלה נקטרו (רשב\"ם)."
            ],
            [],
            [],
            [],
            [],
            [],
            [],
            [],
            [],
            [],
            [],
            [],
            [],
            [
                "ויבא משה ואהרן אל אהל מועד ויצאו ויברכו את העם: אחר שעבד אהרן עבודתו נכנס משה עמו, כביכול להעמידו לפני המלך ולבקש מלפניו שירצהו, או לשמוע אם הוא רצוי לפניו, ואז נתבשר היותו רצוי לפניו, והורשה לברך את העם, ואז יצאו וברכו את העם, מיד נראה כבוד ה'."
            ]
        ],
        [
            [
                "ויקריבו לפני ה' אש זרח: לא היתה כוונתם להקטיר קטרת של שחר (כדעת רשב\"ם וכמו שהאמנתי גם אני זה עשרים שנה, עיין בכורי העתים תקפ\"ח עמוד קמ\"ה), שאם כן מה מקום לשתי מחתות (ועיין במבאר עוד ראיות אחרות), אבל הקריבו קטרת שלא צוה ה', והיה חטאם מפני גאוה; כי לא הספיק להם להיות משרתים לאביהם, ככתוב וימציאו בני אהרן את הדם אליו, ובקשו להראות שגם הם כהני ה' כאהרן, והואיל משה לא צוה אותם לעשות שום עבודה פרטית, בחרו הם לעצמם עבודה יקרה, והקריבו לפני ה' אש זרה. ולא אמר קטרת זרה, כי באמת לא היתה הקטרת זרה (עיין במבאר), אבל האש היתה זרה, ואם היתה ההקטרה ההיא ממצות משה, היה משה מודיעם שלא יקחו אש, כי מאת ה' תבוא האש, כמו שבאה לאכול העולה; אבל הם עשו מדעת עצמם, ובהיותם בלתי בטוחים שתצא אש ה' לאכול את קטרת אשר לא צוה, הוצרכו להביא אש זרה."
            ],
            [
                "ותצא אש: אש אחרת, לא האש שאכלה העולה (כדעת רשב\"ם), שאם כדבריו ותצא האש היה לו לומר, ועיין רנה\"ו בפסוק הקודם."
            ],
            [
                "הוא אשר דבר ה': אין צורך לבקש היכן דבר, כי כמהו ותהי אשה לבן אדניך כאשר דבר ה', והכוונה: דע כי כך גזרה חכמתו ית', להתקדש להראות קדושתו וגדולתו בהענישו את בחיריו הקרובים אליו, וזה למען כל העם ישמעו וייראו, וידינו ק\"ו בעצמם (עיין רש\"י); והנני מבטל מה שכתבתי על המקרא הזה בבכורי העתים תקפ\"ח עמוד קנ\"ה."
            ],
            [],
            [],
            [],
            [],
            [],
            [],
            [
                "יין ושכר אל תשת: לא שנדב ואביהוא חטאו מפני שכרות, כי לא יאומן ששתו יין בבקר השכם ביום הנורא ההוא; אבל מפני שמתו על שהוסיפו דבר אשר לא צוה אותם ה', רצה ה' לזרז את אהרן ואת בניו שיהיו זהירים בעניני העבודה, שלא להחליף אפי' דבר קטון, והנה הוא כאילו אמר ידעתי כי מהיום והלאה לא תזידו עוד לעשות דבר מדעתכם, אך הנני מצוה אתכם שתזהרו גם מן השגגה, ולפיכך לא תשתו יין ושכר בבואכם אל אהל מועד, שמא תבואו לשנות שום דבר, ולא לבד תזהרו בזה במעשה העבודה, אלא גם כשתורו הוראה לאחרים בעניני קדש וחול טמא וטהור או בשאר חקי ה', תזהרו שלא לשתות פן תטעו בהוראה וחטאתם לה'."
            ],
            [
                "פסוקים ט. י. יא.",
                "בבאכם, ולהבדיל, ולהורות: השתיה אסורה לכהנים בכל הפעולות המיוחדות להם, והם שלשה מינים, האחד הוא מעשה העבודה במקדש, וזהו בבאכם אל אהל מועד, והשני ההוראה בעניני קדש וחול וטמא וטהור, בעניני העבודה ובית המקדש, כלומר לפסוק הדין כשיולד איזה ספק לכהנים עצמם, והשלישי הוא להורות את בני ישראל את כל החקים, להודיעם מה יעשו מה אסור ומה מותר, ואולי גם ההוראה בעניני הצרעת  נכללת בפסוק השני, כי היא להבדיל בין הטמא ובין הטהור."
            ],
            [],
            [],
            [],
            [],
            [
                "ואת שעיר החטאת: משמע שלא היה שם אלא שעיר אחד (והוא הנזכר למעלה ט' ג'), א\"כ לא היה ראש חדש, ויום השמיני הוא שמיני בחדש, כי באחד לחדש הוקם המשכן וקודם יום השמיני ישבו שבעת ימים פתח אהל מועד, א\"כ היה המשכן על עמדו; וגם לא היה שם שעיר הנשיא, א\"כ הנשיאים התחילו להקריב קרבנותיהם אחר יום השמיני, וביום כלות משה להקים את המשכן לאו דווקא באותו היום, אלא לאחר המלואים, וכן כתוב שם חנוכת המזבח ביום המשח אותו, ואח\"כ כתוב אחרי המשח אותו. ורז\"ל אמרו (עיין רש\"י) שהיו שם שלשה שעירים, אבל שנים מהם אכלו אותם מפני שהיו קדשי שעה, ורק שעיר ר\"ח שרפו אותו מפני שהיה קדשי דורות; אך לפי הפשט נראה שהיה לו לפרש איזה שעיר דרש, ובאמרו סתם ואת שעיר החטאת משמע שלא היה שם אלא שעיר אחד. ומה שכתב רש\"י בסוף פסוק שאחר זה שחטאת שמיני לא באה לכפרה, אין הדבר כן, שהרי למעלה ט' ז' כתוב ועשה את קרבן העם וכפר בעדם, וקרבן העם הוא שעיר עזים ועגל וכבש (שם פסוק ג')."
            ],
            [
                "מדוע לא אכלתם: אעפ\"י שאתם אוננים היה לכם לאכול החטאת, כי כבר אמרתי לכם ראשכם אל תפרעו וגו', ומפתח אהל מועד לא תצאו, כלומר שאין לכם לחוש כלל למה שאירע לכם."
            ],
            [],
            [
                "הן היום הקריבו: אני עם ארבעה בני הקרבנו את חטאתנו ואת עולותנו לכפר בעדנו, ואעפ\"כ קרו אותי כאלה שמתו שני בני, א\"כ הרי אין אנחנו רצוים לפני המקום, וא\"כ אם אכילת החטאת היא כאשר אמרת לכפר על העדה, היתכן שנכפר אנחנו על העדה בהיותנו אנחנו נזופים למקום? ואם בכל זאת היינו אוכלים אותה והיינו מתברכים בלבנו שעדיין הרי אנו רצויים לפניו והרי אנו כדאי לכפר על העם, הייטב בעיני ה'? הלא יותר תבער בנו חמתו על זדון לבנו זה. ולדעת הכורם (וקרובין לזה דברי הרשב\"ם) הכוונה: אם כבשתי את צערי ולא בכיתי כדי להצדיק דין שמים ברבים הייטב בעיני ה' לאכול את בשר החטאת מתוך שמחה ונחת ולבי מלא יגון ועצב, ובשר קדשים ראוי לאכלו בשמחה ולא כלחם העצבים. ואמנם לפירוש זה יקשה מה ענין הן היום הקריבו וכו', ואח\"מ משיב שהכוונה הן היום הוא היום הראשון שהקריבו, והיה ראוי שיהיה לנו יום שמחה גדולה, ובהפך קרו אותי כאלה, א\"כ וכו', ועדיין קשה הכנוי את חטאתם ואת עולותם אשר על כן מחזיק אני בפירושי."
            ]
        ],
        [
            [
                "איסורי אכילה להבדיל מן העמים וגם לרומם הנפש שאכילת הדברים המאוסים מביאה פחיתות נפש, ואין הטעם לשמירת הבריאות, כי אמנם בשר הגמל הוא טוב לבריאות, והוא חביב מאד לאנשי המזרח. "
            ],
            [],
            [
                "פרסה: ציפורן אחת כעין מנעל, לא צפרנים בכל אצבע כארנבת ושפן (רשב\"ם).",
                "ושוסעת שסע: מובלדת הפרסה לשנים, ולא פרסה אחת שלמה כסוס וחמור. שם פרסה עיקר ענינו בקיעה, והונח מתחלתו על פרסות הבהמות השוסעות ואח\"כ הושאל על פרסת הסוסים שאיננה שסועה, לפיכך אחר שאמר כל מפרסת פרסה הוצרך להוסיף ושוסעת שסע להוציא הסוס והחמור, ועכ\"ז אמר בפסוק ד' וממפרסי הפרסה על השוסעות לפי עיקר הוראת התיבה.\n"
            ],
            [],
            [
                "השפן: הוא coniglio, והוא שוכן בסלעים (תהלים ק\"ד י\"ח, משלי ל' כ\"ו), וכן בלשון רומי cuniculus שענינו שפן ענינו ג\"כ מחלות עפר, ואולי גם בלה\"ק שפן, מענין צפן על שם שהוא נצפן ונסתר בנקיקי הסלעים, ודע כי Scheuzer בספרו Physique sacrée וכן Valmont de Bomaf בספר Dictionnaire d'Histoire naturelle אומרים כי גם coniglio מעלה גרה."
            ],
            [
                "הארנבת: הוא lepre, והוא מעלה גרה, וכן כתב Linnaeus ואחרים, אעפ\"י שאין לו אסטומכא כפולה, כמו שאר מעלי הגרה."
            ],
            [
                "ובנבלתם לא תגעו: כמו למטה פסוק י\"א ואת נבלתם תשקצו, כשתרצו להיות טהורים לאכול קדשים או לבא אל המקדש לא תגעו בנבלתם."
            ],
            [],
            [],
            [
                "מכל שרץ המים: שאינם חיים אלא במים.",
                "ומכל נפש חיה אשר במים: האנפיביים שהם חיים גם במים (רמבמ\"ן)."
            ],
            [
                "ואת נבלתם תשקצו: לפי ההלכה אין לו ענין, ולפי הפשט דגים טמאים מטמאים במותם."
            ],
            [],
            [
                "פרס: מן פרס שענינו בקיעה.",
                "עזניה: לשון עז בתוספת נו\"ן במקום אות הכפל, על דרך מֹעֻזְנֶיהָ."
            ],
            [
                "איה: מין falcone המשמיע בקולו jaja."
            ],
            [],
            [
                "נץ: sparviere מלשון ניצוץ, gli sparvieri di cui gli occhi sono scintillanti nel buio, Virey. II, 300."
            ],
            [
                "כוס: שיש מתחת ליו כמין שק או כוס שממלא מים ודגים."
            ],
            [
                "קאת: cuculo שמשמיע קוּקוּ."
            ],
            [
                "עטלף: אינו עוף אבל הוא דומה לעוף, לפיכך נזכר באחרונה (וקרוב לזה רנה\"ו)."
            ],
            [],
            [],
            [],
            [],
            [],
            [],
            [
                "לכל הבהמה אשר היא מפרסת פרסה ושסע איננה שוסעת: הם הסוס והחמור והזיברו (רנה\"ו).",
                "לכל הבהמה: הוא פירוש ולאלה תטמאו, ותשובת רמבמ\"ן אינה כלום כי טמאים הם לכם הוא כלל שאחר הפרט, וכאילו כתוב לכל הבהמה אשר היא וכו' תטמאו, כי טמאים הם לכם, (וכיוצא בזה בפסוק כ\"ז וכ\"ח), כך נ\"ל דקדוק לשון המקרא, אעפ\"י שלא תרגמתי כן.\n"
            ],
            [
                "כל הולך על כפיו: כל אותם שאין להם פרסה (צפורן כמין מנעל), אך חלוקי אצבעות ככלב ושאר חיות (רנה\"ו)."
            ],
            [],
            [],
            [
                "והכח: בתרדום סורי חולדא, וחולדא בסורי הוא טלפא, ובלשון השיר נקרא חפרפרות, אבל החולד הוא חולדה שבל\"ח והוא donnola.",
                "והחמט: אומרים lumaca, אך זה איננו שרף, כי אין לו רגלים, ואני אומר שהוא testudo, מלשון חומטנא בסורי שהוא pro-pugnaculum.\n"
            ],
            [],
            [],
            [],
            [],
            [
                "תנור וכרים יתץ: אעפ\"י שקבועים בקרקע מקבלים טומאה גם כי בעלמא אין טומאה במחובר, (ע' רנה\"ו)."
            ],
            [
                "ונוגע בנבלתם: מי שהוא בתוך המים (במעין ובור) ושם נגע בנבלה, ואפי' הנבלה היא בתוך המים אין לומר שהמקוה מציל מלקבל טומאה (הלל בת\"כ, ע' רנה\"ו)."
            ],
            [
                "על כל זרע זרוע: לטהר את המחובר לקרקע (רשב\"ם ורנה\"ו)."
            ],
            [],
            [],
            [],
            [],
            [],
            [
                "ונטמתם בם: מן נטמינו בעיניכם (איוב י\"ח ג') (כפירוש י\"א שהביא ראב\"ע), הוא שאמרתי למעלה שאכילת המאכלים המשוקצים מביאה פחיתות בנפש, וכאילו היא יורדת ממעלת האדם למדרגת הבהמה, וכמ\"ש מדעו נחשבנו כבהמה נטמינו בעיניכם."
            ]
        ],
        [
            [],
            [
                "כי תזריע: מלשון זרע בהוראתו השניה שענינו פרי.",
                "כימי נדת דְּוֹתָהּ תטמא: תהיה טְמֵאָה כחומר טומאה בימי נדתה.",
                "כימי: כמו כבימי, ואין הכוונה על מספר ימי טומאתה שיהיו ז' כימי הנדות, כי למטה ביולדת נקבה שהיא טמא י\"ד אמר ג\"כ וטמאה שבועים כנדתה, אבל הכוונה שהיא ג\"כ אסורה לבעלה. מה שאין כן בימי דם טֹהַר.",
                "וטמאה שבעה ימים: כאן ראיתי לחוות דעתי בקצרה על כל עניני טומאה וטהרה, ואומר כי עניני הטומאות נחלקים לשני מינים: טומאות שיש בטהרתן הבאת קרבן וטומאות שאין בטהרתן הבאת קרבן. ונתחיל מטומאת הצרעת שהיא היותר חמורה בטומאות המין הראשון. והנה כבר חשבו רבים כי הרחקת המצורע היא מפני שהחולי ההוא מתדבק במגע, ונראה לי שאם חששה התורה להדבקות החולי, כמה חליים אחרים יש המתדבקים, ולא התקינה התורה בהם שום תקנה; ואיך לא צותה דבר על דבר הדֶבֶר? ונראה לי כי שנוי מראה העור היה לפי מחשבת הקרמונים סימן גערת האל, והצרוע היה לדעתם נגוע מוכה אלהים לעֹנש איזה עון חמור שיש בו, ולפיכך היו בדלים ממנו כמו מאדם הנזוף למקום; וכן שנוי המראה בבגד ובבית היו אצלם סימן גערת האל, וכאילו הבגד והבית המנוגעים הם שנואים למקום לסיבת איזה חטא גדול שנעשה בהם ולהיות כל זה מסייע לאמונת ההשגחה והשכר והעונש מאת האלהים, קיימה התורה האמונה הזאת, וצותה הרחקת המצורע ושריפת הבגד ונתיצת הבית אשר בהם הנגע, וההזאה וחטוי הבית, וצותה שיהיה הנרפא מן הצרעת מביא קרבן, כדי שמיד שתסור ממנו גערת האל ונזיפתו שהיתה מרחקת אותו מהתראות לפניו, יבא לבית ה' ויכנע לפניו, ויודה לו על שחזר וקירב אותו, גם יבקש ממנו שלא ישוב עוד לגעור בו ולהרחיקו מעליו; וזה טעם וכפר הכהן על המטהר לפני ה', שעל ידי הקרבן, האל מתפייס לו וימשוך עליו חסדו. ואמנם ענין שתי הצפורים ועץ הארז והאזוב ושני התולעת וההזיות נראה שהכל סימן ורמז לכפרת העון, להודיע שיאן המצורע נזוף עוד למקום. והנה תולעת השני הוא רמז לעון, כי היו מציירים העונות באדמימות, ככתוב אם יהיו חטאיכם כשנים, על שם שפיכות דמים, שהוא עון שאין למעלה ממנו. והארז והאזוב מהם רמז לגדול ולקטון, על דרך מן הארז אשר בלבנון עד האזוב אשר יוצר בקיר. והנה עץ ארז ואזוב ושני תולעת רומזים לעון גדול וקטן. ואמנם דם הצפור השחוטה הוא רמז לנקוי גדול כלומר לנקוי מחטא גדול כי הדם הוא בנפש יכפר; והמים החיים הם סימן לנקוי קטן כלומר לנקוי מחטא קל. והנה שתי הצפורים הן כפרת המצורע וחליפתו, ואחת מהן נשחטת ודמה בנפש יכפר, והאחרת חיה ומחברין אותה עם העונות (עץ ארז ואזוב ושני תולעת) ומטבילין אותה בדם ובמים, ומזין בה על המצורע, וזה רמז שכבר נתכפרו עונותיו וחזר לטהרתו; ואחר כן משלחין את הצפור החיה על פני השדה, וזה יסמן שהמצורע איננו עוד מוסגר חוץ למחנה, אבל הוא יוצא מהסגרו ונכנס בכל מקום שירצה. וקרוב לענין המצורע ענין הנדה והזב והזבה והיולדת כי כל אלה כנזופים למקום, כי יציאת הדם או הזרע (שלא ברצון) היא התחלת מיתה, והוא רמז שהאיש או האשה ההיא בני מות הם, ולפיכך נצטוינו להבדל מהם ולהזהר ממגעם, ולפיכך כשהם נטהרים מביאים קרבן, וכפר עליהם הכהן כמו על המצורע. ואמנם הנדה לא נתחייבה בקרבן, כי חסה התורה על בנות ישראל, ולא הטריחה אותן לנסוע ממקומן ולבוא אל בית ה' בכל חדש, ואין לומר כי לכך לא נתחייבה בקרבן, מפני שלא יתכן שתבקש מהאל שלא תשוב עוד נדה; כי אמנם יתכן שתבקש שבשובה לנדתה לא תמשך טומאתה יותר מהראוי ותהיה זבה. וכן היולדת היתה צריכה כפרה לא כדי לבקש שלא תלד עוד, אלא כדי לבקש שלא תמות בשעת לדתה, כי הדם היוצא מן היולדת סימן מיתה הוא, וכל יולדת בסכנה עומדת. ואמנם הטומאות שאין בטהרתן הבאת קרבן הן טומאת מת וטומאת נבלה וטומאת שכבת זרע בלא חולי; ואלה אין בהם כפרה, מפני שאינן דבר היורד מן השמים, אך הם ענינים תלויים ברצון האדם, רצה מיטמא, לא רצה אינו מיטמא (ולמיעוטא לא חיישינן, לכך לא בא צווי פרטי לאיש אשר ימות מת עליו בפתע פתאום, וכיוצא בו), באופן שלא יתכן לחשוב על הטמאים האלה היותם נזופים ממש למקום. ואמנם היו המת והנבלה מטמאים, כי המיתה היא גערת האל שאין למעלה ממנה, ואם המצורע והזב מטמאים את הנוגע בהם להיותם נזופים למקום, כל שכן וקל וחומר המת. ולחומר טמאת המת היה אף הנוגע בו נזוף ז' ימים, וצריך הזאה במי חטאת. אבל הבהמה השחוטה איננה טמאה, כי לא היתה מיתתה בידי שמים ודרך גערה, אלא בידי אדם ולתועלת בני אדם, אבל החלל אעפ\"י שהוא הרוג בידי אדם, הוא טמא, כי האדם מושגח ובעל שכר וענש, לא הבהמה, לפיכך האדם המת, אף על פי שבידי אדם מת, ראוי לחשוב עליו שהיתה מיתתו בגזרת האל ובגערתו; ואין לחשוב כזאת על הבהמה השחוטה או ההרוגה. ואמנם טמאת שכבת זרע היא לכבוד בית המקדש, כדי שלא יבא אדם לבית ה' ולא יאכל בשר קדש ביום שעסק בהנאה גופנית (בלתי הכרחית כאכילה ושתיה), והוא על דרך שצוה קודם מתן תורה היו נכונים לשלשת ימים אל תגשו אל אשה; ואיסור הזה ירומם וינשא במחשבת כל הקהל הדר כבוד המקדש וקדשיו, יירומם וינשא במחשבת הכהנים יקר תפארת העבודה אשר הם עובדים; וכל זה יועיל הרבה להגדיל יראת האל בלב הכהנים ובלב העם. ואמנם הזאת מי חטאת היא רמז להסרת החטא: הפרה האדומה היתה באדמימותה רמז לעון, וכן עץ ארז ואזוב ושני תולעת הם רמז לעון גדול וקטן, ובהשרפם יחדו כאילו העון מתבטל, והאפר ההוא הוא סימן לבטול העון; על כן הזאתו מטהרת מטומאת מת שהיא טומאה חמורה. ואמנם אף על פי שהעון נשרף, לא נתבטל לגמרי, כי האפר הנשאר ממנו יש בו עדיין משהו מן העון, לכך הוא מביא טומאה קלה על הנוגע בו, ואותה טומאה קלה עוברת בטבילה. והנה אין לתמוה איך הפרה מטהרת הטמאים, ומטמאה הטהורים, כי היא מעבירה טומאה חמורה, והיא מביאה טומאה קלה. משל למה הדבר דומה, לכלי נחשת שממרקין אותו תחלה בחול, והמירוק ההוא מעביר מעליו מה שלא תספיק ההדחה במים להעביר מעליו; ולבסוף צריך להדיחו במים להעביר מעליו החול הנדבק בו, וכן בכתוב (ויקרא ו' כ\"א) ומרק ושטף במים; וגם הממרק אותו צריך לשטוף ידיו, מפני הזוהמא שנדבקה בהן. כך אפר הפרה עושה מירוק חזק ומעביר הטומאה החמורה, ואחר המירוק צריך עוד טבילה גם לעוסקים בימי הנדה וגם למי שהזו עליו. "
            ],
            [
                "וביום השמיני ימול: המקרא הזה אשר בהשקפה ראשונה אין לו קשר עם מה שלפניו ושלאחריו, הוא מלמדנו למה היתה מצות המילה דוקא ביום ח', לא ביום ז' או ביום י' שהם מספרים נהוגים במצות התורה; כי אמנם לכך נקבעה המילה ביום ח', מפני שבשבעת הימים הראשונים האם טמאה טומאה חמורה כטומאת הנדה, ורצה נותן התורה ית' שלא יהיה הילד נימול עד שתהיה אמו טהורה. וזה אמנם לאחד משלשה טעמים: הראשון הוא דעת ר' שמעון ב' יוחאי (נדה ל\"א) שלא יהו הכל שמחין ואביו ואמו עצבין, כי ביום השמיני היתה היולדת טהורה לבעלה. השני היא דעת ר' עובדיה ספורנו כי הולד נזון במעי אמו מדת הנדות, ובמשך ז' ימים יתעכל הדם ההוא, וביום השמיני הרי הילד טהור להכנס בברית קדש. ועל אלה אני מוסיף טעם שלישי, והוא כי הערלה נחשבת בקרב ישראל כעין טומאה, כמה שכתוב (ישעיה נ\"ב א') כי לא יוסיף יבוא בך עוד ערל וטמא, והנה צותה תורה שביום שתטהר היולדת מטומאתה יטהר גם הילד על ידי המילה."
            ],
            [],
            [],
            [],
            [
                "והקריבו: הכנוי חוזר למלת קרבן שהיא בכח פעל הקריב, ושיעורו והקריב הקרבן אשר הזכרנו שהוא עולה וחטאת (וע' על לא תענה ברעך עד שקר), וקרבן כולל גם בעלי חיים רבים וכל מה שאדם מקריב לאל בפעם א' כאשר מצאנו קרבנו קערת כסף א' וכו', פר א', איל א' וכו'."
            ]
        ],
        [
            [],
            [
                "והובא אל אהרן: וכן למטה (י\"ד ב') והובא אל הכהן, אין הכוונה שהאיש עצמו יבא אל הכהן, כי הכהן הוא ההולך אליו אבל הכוונה שיוגד הדבר אל הכהן, ע\"ד כי יהיה להם דבר בא אלי, עד האלהים יבא דבר שניהם, וריב אלמנה לא יבא אליהם (יש\"ב)."
            ],
            [
                "וראה הכהן את הנגע בעור הבזר: לדעת אח\"ם כאן מדבר בנגע שאינו לבן אלא ירקרק, או אדמדם או מראה אחר, ולפי' מראה הנגע עמוק מעור בשרו, וכן משמע בפסוק שאחר זה ואם בהרת לבנה היא וכו' ועמוק אין מראה, ולפיכך נבוך בו רש,י וכתב לא ידעתי פירושו, וראיה לזה למטה (י\"ד ל\"ז) ירקרקות או אדמדמות ומראיהן שפל מן הקיר, כי לדעת אח\"ם הלבן נראה כגבוה ושאר מראות נראין כעמוקים, וזה אמנם בכתם גרידא שאיננו מצוייר בדמות איזה גוף,  אבל אם הכתם הוא מצוייר באופן שנראה כגוף מה, אז תמיד יראה לנו כאילו הוא גבוה, כי הדעת ממהרת לחשוב שהגוף ההוא הוא נתון על השטח ההוא, ולפי' מקום החמה נראה עמוק מן הצל, כי הצל הוא בצורת איזה גוף ומיד הדעת שופטת שהגוף ההוא הוא למעלה מן הקרקע או מן הקיר, וכן האותיות נראות לנו כגופות העומדים על הנייר, ודעת אחרת ע' בנתה\"ש ויש\"ר."
            ],
            [
                "והסגיר את הנגע: יצוה לאיש אשר בו הנגע שישב בביתו ולא יגע בזולתו עד שיתברר אם הוא טהור או טמא. ולדעת הרא\"ש הכוונה לעשות רושם סביבות הנגע לסימן, כדי לראות אח\"כ אם פשה או לא. לפי זה מלות שבעת ימים אינם מתיישבות יפה (שש\"ם)."
            ],
            [
                "בעיניו: ע' למטה פסוק ל\"ז."
            ],
            [
                "כהה: ל' חולשה וחסרון כח (רנה\"ו)."
            ],
            [],
            [],
            [],
            [
                "הפכה: פעל עומד, כמו ושער בנגע הפל לבן, כלו הפל לבן, וטעמו השאת נהפכה, כלו' שערה הפך ונעשה לבן, ע\"ד כאלה נובלת עָלֶהָ.",
                "מחית בשר חי: גוון בשר אדום, ואין הכוונה בריאות בשר בריא, כי בשר חולה הוא, וצרעת נושנת היא. וכך הביא ראז' כי בצרעת לפעמים העור לבן ותחתיו יצמח בשר אדום וספוגי.\n"
            ],
            [],
            [
                "עור הנגע: הגוף אשר בו הנגע (רנה\"ו), ואולי האיש הנגוע נקרא נגע."
            ],
            [
                "והנה כסתה הצרעת את כל בזרו: בסוף החלי הצרעת יוצאה לחוץ ומתפשטת בכל הגוף, ובתוך עשרה או י\"ב ימים הוא נרפא (ראז'), וכן בעל הטורים כתב כי כשהנגע מתפשט אז אינו נכנס בעומק הבשר והוא סימן שקרוב להתרפאת, אבל כשאינו מתפשט בכל הגוף אז אוכל ויורד תחתיו."
            ],
            [],
            [],
            [],
            [],
            [],
            [],
            [],
            [],
            [],
            [],
            [],
            [],
            [],
            [],
            [],
            [],
            [],
            [],
            [
                "לא פשה הנתק: ולא אמר בעור, ופשיון זה הוא סתם, ואח\"כ מתגלח, ואז רואים אם יפשה בעור או לא יפשה בעור (אח\"מ), וסיוע לזה פסוק ל\"ו, כי קודם הגילוח אם לא פשה ואין בו שער צהב יסגרנו, ואחר הגלוח אם פשה בעור, טמא הוא, ולא יבקר הכהן לשער הצהב ולא יסגירנו לראות אם יעלה בו שער צהוב, מאחר שהפשיון הוא בעור (אח\"מ)."
            ],
            [],
            [],
            [],
            [],
            [
                "ואם בעיניו עמד הנתק: מכאן ראיה כי בעיניו ענינו בשיעורו לא במראהו.",
                "ואם בעיניו: שלא הלך לו הפשיון, אם שער שחור צמח בו נרפא הנתק וטהור (רנה\"ו)."
            ],
            [
                "בהרות בהרות: נ\"ל (נגד הטעמים) כמו חְמָרִים חְמָרִים, בארות בארות חמר."
            ],
            [],
            [
                "מלות שער לבן שמחק רנה\"ו (למטה פסוק מ\"ב) ברש\"י אינן ברע\"ח ולא בחומש עם ג' תרוגמים ויניציאה שנ\"א."
            ],
            [],
            [],
            [],
            [],
            [
                "והצרוע אשר בו הנגע: אפי' אין בו אלא נגע א', וזה חלוק בין צרוע למצורע.",
                "וטמא טמא יקרא: והלא מחוץ למחנה מושבו? מוהר\"ר אברהם גריגו ז\"ל אומר שהכוונה בשעה שהולך מביתו אל מחוץ למחנה; ונכון, ולפי' בגדיו יהיו פרומים כאבל, כי הוא מתרחק מחברת רעיו והולך לשבת בדד בבית כלא.\n"
            ],
            [],
            [],
            [
                "שתי: ל' יסוד (שְתות) שהוא העקר באריגה, ובו מערבים העֵרֶב."
            ],
            [],
            [],
            [],
            [],
            [],
            [],
            [
                "אחרי הכבס: ע' מה שכתבתי בישעיה ל\"ד ו'.",
                "עינו: מראהו: ואיננו כמו עיניו.",
                "בקרחתו או בגבחתו: ר' סעדיה וראב\"ע."
            ],
            [],
            [],
            [
                "וסר מהם הנגע: יחדל ויפסוק כמו לא יסור שבט מיהודה (בראשית מ\"ט י') וסר ממני כחי (שופטים י\"ו י\"ז) לשא תסור מעליו אולתו (משלי כ\"ז כ\"ב)."
            ]
        ],
        [
            [],
            [
                "והובא אל הכהן: ע' למעלה י\"ג ב', ודברי רנה\"ו רחוקים, וכן בפסוק ג' דבריו על והנה בלתי נכונים."
            ],
            [],
            [],
            [
                "על מים חיים: הטבילה תהיה בדם ותהיה גם במים, כי הדם מעורב במים, וכן למטה נ\"א בדם הצפור השחוטה ובמים החיים."
            ],
            [],
            [],
            [],
            [],
            [
                "וכבשה אחת: פירש ר ש\"י לחטאת ע' למעלה ד' ל\"ב."
            ],
            [],
            [
                "והניף אותם תנופה: הקרבן טעון תנופה חי, וכן למטה כ\"ד, וכן בסימן כ\"ג פסוק ד' וכיוצא בזה תנופת הלוים (במדבר ס' י\"א וכ\"א), ורז\"ל פירשו כמשמעו שהיה הכהן מגביהם בידיו, ויש אומרים שהיה מוליכם סביב למזבח, ואומרים כי גם רבנו סעדיה גאון בתרגומו הערבי תרגם ענין הולכה circumduxit, duxit, ע' גיז' שרש נוף."
            ],
            [],
            [],
            [],
            [],
            [],
            [],
            [],
            [],
            [],
            [],
            [
                "והביא אותם ביום השמיני לטהרתו: רש\"י הדביק השמיני לטהרתו, ואין כן דעת בה\"ט, שאם כפירושו היה צריך להיות והביא אותם במונח רביע. ולכל הפנים הענין אחד, כי ההזאות בדם הצפור וכו' היו לטהרתו של מצורע, והקרבנות היו תשלום טהרתו (ט' מרחשון תרכ\"ה)."
            ],
            [],
            [],
            [],
            [],
            [],
            [],
            [],
            [],
            [],
            [],
            [],
            [],
            [],
            [
                "שקערורות: אנקלוס פַחְתָן, ענין גומות והוא משרש קער, והנה נגעי הבתים היו נקראים כך להיותם כעין גומות, ואח\"כ מפרש שמראיהן שפל מן הקיר."
            ],
            [],
            [],
            [],
            [
                "הקצו והקצות: משרש קצה, וכאן קצה הוא כמו קצע, אבל רש\"י פירש ל' קצה, אשר קצעו בקצות הנגע סביב, כן בכ\"י שבידי וברא\"ם, ובקצת דפוסים קדמונים כתוב בקצו', והאחרונים טעו וכתבו בקצוע.",
                "הקְצות: אם היה נפעל (כדעת רש\"י) היה משפטו הִקָּצוֹת, ונראה שהוא הפעיל בחיריק כמו הִשְמִדְךָ, וכמו חִלֵּץ במקום חַלֵּץ, אבל הִטוֹחַ אין ספק שהוא נפעל.\n"
            ],
            [],
            [
                "חלץ והקצות: בחירק במקום פתח, כמו עד השמידך אותם, וכן תחלת דִבֶר ה' בהושע וכן כל ימי הִסגיר אֹתו."
            ],
            [
                "והנה פשה: הנכון כרנה\"ו שחזרת הנגע ופריחתו באבנים חדשות אחר שהוסרו האבנים הקודמות נקראת פשיון."
            ]
        ],
        [
            [],
            [],
            [],
            [],
            [],
            [],
            [],
            [],
            [],
            [],
            [],
            [],
            [],
            [],
            [],
            [
                "שכבת זרע: אחר פעל היה (כמו בפסוק י\"ז) ואחר פעל יצא הוא ענין שטיחה כמו שכבת הטל, אחר פעל שכב ענינו שכיבה."
            ],
            [],
            [],
            [],
            [],
            [],
            [],
            [
                "ואם על המשכב הוא וכו': למעלה הזכיר הנוגע במשכבה ומושבה, אף אם איננו שוכב או יושב עליו ואם אם היא איננה שם עכשו, וכאן הוסיף שאף אם הוא שוכב על המשכב או יושב על הכלי והיא גם היא יושב עליו עכשו, אינו טמא רק עד הערב (רנה\"ו ויש\"ר). ומלות בנגעו בו חוזרות לתחלת הפסוק, ואם בנגעו בו, כלומר ואם הנוגע שאמרנו הוא על המשכב וכו' וכן דעת בה\"ט (אח\"מ)."
            ]
        ],
        [
            [
                "אחרי מות: אעפ\"י שהם לא נכנסו לקדש הקדשים, מכל מקום היתה מיתתם מפני זלזולם בכבוד ובמורא הראוי למשכן ה' ולעבודתו. ברש\"י כ\"י שבידי מוסיף: כל מקום מיקר ומוציא זיעה כגון מחילה שתחת הקרקע מוקפת גדר של אבנים הוא נקרא תחב (אבל קודם לכן כתוב בטחב בטי\"ת)."
            ],
            [
                "אל יבא בכל עת: בשום זמן.",
                "כי בענן אראה על הכפרת: כי גם כשאהיה נגלה על הכפרת לא יהיה זה אלא בתוך הענן, כי כבוד אלהים הסתר דבר, ולפיכך גם הכה\"ג יזהר שלא יכנס לשם.",
                "ואל יבא בכל עת אל הקדש: טעמי המקרא הזה זרים מאד, כי היה האתנח ראוי תחת ולא ימות (ואל-יבא֩ בכל ע֨ת אל-הק֜דש מב֣ית לפרֹכת אל-פנ֚י הכפ֛רת אש֥ר על-האר֖ן ול֣א ימו֑ת); ואולי דעת בה\"ט כר\"י יהודה (מנחות כ\"ז) מבית לפרכת באזהרה, אל פני הכפרת במיתה. ואפשר עוד לומר כי אולי בבית שני היה מי שהיה אומר עכשו שאין ארון ואין כפרת ראוי שיהיה מותר להכנס לבית קדש הקדשים, לפיכך ראו חכמים לחלק מאמר הכתוב כאילו הוא שני מאמרות, ואל יבא בכל עת אל הקדש מבית לפרכת (אף אם אין שם ארון וכפרת אסור לבוא שם, ואמנם) אל פני הכפרת אשר על הארון (אל יבא בכל עת) ולא ימות), בזמן שיש ארון יש מיתה ובזמן שאין ארון מיתה ליכא, אזהרה מיהא איכא. ובעלי הטעמים (שהיו אחרי חתימת התלמוד) ציינו הטעמים על פי הקריאה שהיתה מקובלת בעל פה מחכמי בית שני.\n"
            ],
            [],
            [],
            [],
            [],
            [],
            [
                "גורלות: גרלון בערבי אבן.",
                "עזאזל: נראה שהיה מקדם שם האל הרע, השטן, אל עז, ומלת עזאזל מן עז עז אל. והמאמינים באחדות האל שלא האמינו מציאות האל הרע, נשארה אצלם המלה הזאת להוראת הרע הגמור והאבדון, על דרך שגם היום אומרים שטן להורות על כל רעה גדולה ועל האבדון; והנה השעיר היה משתלח לאבדון במדבר שימות ברעב. והנה בזמן שהיתה ארץ ישראל רחבת ידים לישראל להיותם המעט מכל העמים היה אפשר למצוא בתוך ארצם ארץ גזרה ורחבה שיתעה בה השעיר וימות, אבל אחר זמן כשרבתה האומה ונתיישבה הארץ ולא היתה שם ארץ גזרה הוצרכו להתקין שידחף השעיר מעל הצוק, שאל\"כ היה נכנס לעיר נושבת. ואמנם המכוון בשלוח השעיר לעזאזל נראה שהוא על דרך ותשליך במצולות ים כל חטאתם, כי הכהן בדבורו היה נותן כל עונות העם על השעיר, ואח\"כ היה משלח השליח ועמו העונות כלם אל ארץ גזרה, והעם היה נשאר נקי מכל עונותם.\n"
            ],
            [],
            [],
            [],
            [],
            [],
            [],
            [],
            [
                "וכפר על הקדש מטמאות בני ישראל ומפשעיהם: ההזיות מטהרות המקדש מן הטמאות אשר אולי טמאוהו ישראל אם בשוגג ואם במזיד, אבל אין הכפרה מועילה למי שטמאו, כי הוא עונו ישא; והנה המכוון בכפרה הזאת הוא שאם אולי אחד העם יבא לבית המקדש בטומאה, אל יחשבו העם שהמקדש נטמא וכל העבודות הנעשות בו לא לרצון תהיינה, אך יחשבו שכבר חזר לטהרתו וקדושתו על ידי הזיות הכהן הגדול."
            ],
            [],
            [
                "ויצא אל המזבח אשר לפני ה': מזבח הזהב, ע' שמות ל' י', ודברי ראב\"ע שגגה, עיין רנה\"ו, וע' במעמר שבקש להליץ בעד ראב\"ע."
            ],
            [],
            [],
            [
                "עתי: מן עת, כמו מְזֻמָן מן זְמָן, ומזה אולי עתיד כמו עתית מן עת."
            ],
            [],
            [],
            [],
            [
                "ברש\"י כ\"י שבידי: מתרגמינן וית תרבי חטוותא, אימורי פר ושעיר יקטיר המזבחה - והכוונה כי נכללו כאן ב' חטאות, פר ושעיר."
            ],
            [],
            [],
            [],
            [
                "תענו את נפשותיכם: כמו ונפש נענה תשביע, ויענך וירעיבך."
            ],
            [
                "יכפר עליכם: הכהן בעבודות שיעשה (רנה\"ו).",
                "מכל חטאתיכם לפני ה' תטהרו: הכוונה על עונות הנשכחים או נעלמים ממי שעשה אותם."
            ],
            [
                "ולבש: דבק עם וכפר, המכהן תחת אביו יכפר ביום הזה, ויעשה העבודות בבגדי לבן, וכן תרגם רמבמ\"ן."
            ]
        ],
        [
            [
                "אחר שהוקם המשכן התחיל לצוותם על עניני קדושה, שיהיו קדושים אחר שהאל השוכן בקרבם הוא קדוש, ע\"כ הזהיר על המאכלות האסורים ועל הטומאות ועל העריות, וגם על ענינים שבין אדם לחבירו, כי הוא האוהב הצדק והחסד בין בני אדם, ואח\"כ הזהיר על קדושת הכהנים (בפ' אמור); ואמנם איסור החלב והדם אעפ\"י שהוא נוהג גם בחולין אינו אלא דרך כבוד כלפי מעלה, כי החלב והדם הי לחם גבוה, ואמנם נבחר הדם להיות קרֵב על המזבח כי בו הנפש, על כן יכפר על הנפש, והחלב אולי נבחר גם קודם מתן תורה להיותו ניתך ועולה באש ומעלה עשן יותר מן הבשר, והוא כעין קטורת. והנה הדם מלבד טעם זה יש בו ג\"כ טעם אחר, כי שתייתו אכזריות ומקנה תכונה רעה בנפש, על כן הדם אסור גם בחיה שאינה קריבה על גבי המזבח, מה שאין כן החלב."
            ],
            [],
            [
                "אשר ישחט שור או כשב: בחולין מדבר כי במדבר נאסר להם בשר תאוה, וכן דעת ר' ישמעאל, והיא קרובה לפשט הכתוב (רנה\"ו), ואח\"כ בפסוק ח' וט' מדבר במוקדשין. תחילה אסר השחיטה בחוץ דרך כלל כדי שלא יבואו לזבוח לשעירים, ואח\"כ אמר: אם אולי יאמר אדם אני אעלה עולה או זבח לה' בביתי, דעו כי איש איש אשר יעלה עולה או זבח ואל פתח וגו'."
            ],
            [],
            [],
            [],
            [
                "חקת עולם: שלא יזבחו לשעירים."
            ],
            [],
            [
                "לעשות אותו לה': לא אמר להקריב קרבן לה' כמו למעלה ד' כי כאן כבר אמר אשר יעלה עולה או זבח."
            ],
            [],
            [
                "כי הדם הוא בנפש יכפר: הוא יכפר בנפש, ע' רש\"י."
            ],
            [],
            [
                "וכסהו בעפר: כדי שלא יניחוהו על הקרקע בשביל נפשות המתים שתבאנה לשתותו כמו שהיתה אמונת הגוים הקדמונים כנראה בהומירוס; וראז' אומר דרך כבוד לדם, לבלתי ישתוהו החיות. ול\"נ כדי שלא ישאר דם ויחשוב מי שרואה אותו שהוא דם בני אדם ושנשפך דם נקי בארץ ישראל שהיא קדושה. (שש\"ם)."
            ],
            [
                "דמו בנפשו הוא: הוא הדם שבגופו, נפשו כמו גופו (הרנהיים)."
            ],
            [],
            [
                "ונשא עונו: אם יאכל קדש או יבא למקדש, שאו שלא יזהיר את הנוגעים בו, ולדעת אח\"ם השוהה בטומאתו נושא עונו."
            ]
        ],
        [
            [],
            [],
            [
                "בכל התועבות הנזכרו לפנינו לא מצאנו ענין שיהיה חק אלא העברת הבנים למולך. ונראה כי כמו שהיבום  הוא חק אצלנו, כך קצת מן העריות היה חק אצל האומות ההן על פי תנאים ידועים."
            ],
            [],
            [
                "וחי בהם: תתקיים החברה בשלום, שאם יתחבר אדם עם קרובותיו, תהיה כל משפחה חברה לעצמה נבדלת מזולתה. טענה זו לפי דעתי אינה כלום, כי אם יהיו מותרות העריות לא תהיה משפחה בעולם בשום פנים, והטעם הוא כי אם יתחבר אדם עם קרוביו לא תהיה בעולם לא אהבה לא יראה ולא שלום כמו בימי המבול (שש\"ם). ואולי (כדעת אח\"ם) היה חק במצרים שלא יהיו אנשי המשפחה והשבט מתחתנים באנשי משפחה או שבט אחר (כי היה העם נחלק לְקַסְטֵי), ולפיכך לפעמים היו זקוקים לקת שאר בשרם."
            ],
            [
                "שאר בשרו: מל' אך עצמי ובשרי אתה, גם שאר ענינו בשר, כמו וימטר עליהם כעפר שאר.",
                "איש איש אל כל שאר בשרו: איסורי ביאה אין המכוון בהם כדעת הרמב\"ם (מורה חלק ג' פרק מ\"ט) מעט המשגל, כי אל אסרה תורה רבוי הנשים (אלא למלך), ולא רבוי המשגל באשה אחת; ואמנם כלם לתועלת החברה. והנה אשת איש טעמה מבואר, והוא להרחיק החמס והמריבות והרציחות הבאות בעקבות הניאוף; ואף אם יהיה אדם שיתרצה בזה, ויפקיר אשתו לאיש עשיר, הדבר אסור מפני ההשחתה אשר תצא מזה לכלל האומה בקלקול המדות. ואיסור הזכר והבהמה הוא מפני שהם מעשים נגד הטבע, ואם היו מותרים תהיה תקיחת נשים מתמעטת. ואמנם העריות אשר הן שאר בשר אסורות בעבור הצלחת הבית ותקון המדות והצלחת המדינה. כי הנה לקיחת האם ואשת האב ואחות האב ואשת אחי האב הוא דבר המתנגד לכבוד אב ואם, והזלזול בכבוד האב והאם גורם קלקול המדות והפסד הנהגת הבית; וכן אשת הבן הרי היא במדרגת הבת לחמיה ולחמותה, ואם יקחנה חמיה ימשך מזה זלזול בכבוד החם והחמות והאב והאם, וכן לקיחת אשה ובתה מביאה שווי ביניהן, וגורמת זלזול בכבוד האם. ואסור אשה ואחותה הוא מפורש במלת לצרור, והוא שלא להטיל קנאה בין שתי אחיות לעשותן צרות ושונאות זו את זו, תחת שמשפטן לאהוב זו את זו, וידוע כי השנאה בין הקרובים קשה מהשנאה בין הזרים, כי כתוקף האהבה הקודמת, כן חוזק השנאה הבאה אחריה, וזה יגרום קלקול המדות והפסד גדול בהצלחת הבית. וכן לקיחת אשת האח תביא קנאה ושנאה בין האחים; ואפילו אחר מיתת אחיו אם יש לו בנים, ויקח האח את יבמתו זה יגרום שנאה בינו ובני אחיו, וכן בין בניו ובני אחיו, וזה סבה לקלקול המדות והפסד הצלחת הבית. לא כן אם מת האח וזרע אין לו. ואמנם איסור האחות נראה שהוא להצלחת המדינה, שאם היתה האחות מותרת היו רוב בני אדם נושאים אחותם, והיתה כל משפחה כעם בפני עצמו, ולא היו המשפחות מתחתנות ומתערבות זו בזו, ולא היתה האומה לעם אחד אלא לעמים רבים בלתי קרובים זה לזה ובלתי אוהבים זה את זה.",
                "לגלות ערוה: גלוי מקום הבושה, והוא לשון נקיה וכנוי לשכיבה, וגלוי ערוה אינו דוקא בלקיחת קבע, אבל גם בשכיבת עראי, שנאמר ואל אשה בנדת טמאתה ולא תקרב לגלות ערותה. וכשנכתב גלוי ערוה אצל הזכר כגון ערות אביך, ערות אחיך, הכוונה גלוי ערות אשתו, כי איש ואשתו נחשבים כבשר אחד; ובפסוק י' האיש וזרעו נחשבים ג\"כ כבשר אחד. ודע כי הכתוב תלה תמיד האזהרה בזכר לפי שהוא הפועל, ואם הבעילה אסורה לזכר לא יתכן שתהיה מותרת לנקבה (ולפיכך לא פרט האיסור כנגד הנקבה אלא בנרבעת כי שם האשה היא הפועלת, שהיא מביאה את הבהמה עליה). אמנם אין ללמוד מכאן כי כל מה שנאסר לזכר יהיה דוגמתו אסור לנקבה אלא היכא דגלי גלי, היכא דלא גלי לא גלי, כגון אחות האב נאסרה לזכר, אך אחי האב מותר בבת אחיו. וא\"ת א\"כ כמו שהזכיר ערות כלתך, למה לא הזכיר איסור החתן בחותנתו? זה כבר נכלל באיסור אשה ובתה. וא\"ת כמו שהזכיר ערות בת בתך למה לא הזכיר איסור הנכד בזקנתו אם אביו או אם אמו? נ\"ל כי דבר הכתוב בהווה, כי קרוב הוא שיתאוה הזקן לבת בנו, ורחוק הוא מאד שיתאוה הבחור לשכב עם אם אביו או אם אמו, אשר היא זקנה ממנה כל כך.\n"
            ],
            [
                "ערות אביך וערות אמך לא תגלה: מה שהוא ערות אב וגם ערות אם, והיא האם שהיא קרובה משני צדדים (רמב\"ן), ולפי פי' רש\"י קשה אמך היא."
            ],
            [],
            [
                "מולדת בית וגו': היה נראה לי לומר שזה פירוש הקודם, אחותך בת אביך היא מולדת בית, שנולדה עמך בבית אחד, ואחותך בת אמך היא מולדת חוץ, שנולדה מאיש אחר ומסתמא בבית אחר; אך לפי זה יקשה מה הוסיף אחר כך באמרו (פסק י\"א) ערות בת אשת אביך מולדת אביך אחותך היא? ותלמידי מוהר\"ר אברהם חי מיינשעטר אומר כי האחות שאינה מן האם לא נזכרה כלל בפסוק ט', אלא כך פירושו: ערות אחותך (בת אמך, כי כן סתם אח ואחות הם מאם אחת. ככתוב כי יסיתך אחיך בן אמך, מי יתנך כאח לי יונק שדי אמי), בין שהיא גם כן בת אביך בין שאינה אלא בת אמך, כלומר בין שהיא מולדת בית בין שהיא מולדת חוץ, כמו שפירשתי."
            ],
            [
                "לא נזכר איסור הבת שכבר היא נכללת באיסור ערות האם (שהבן לא ישכב עם אמו וכן הבת עם אביה) וגם באיסור אשה ובתה.",
                "ערותך הנח: הרי הן עצמך ובשרך, והרי זה כאילו אתה מגלה ערותך."
            ],
            [],
            [],
            [],
            [
                "ערות אחי אביך: ולא הזכיר ערות אחי אמך, והנה אשת אחי האם איננה בכלל העריות, אלא מן השניות האסורות מדברי סופרים, וטעם החלוק הזה, כי אחי האב הוא ממשפחה אחת עמנו, ולא כן אחי האם, כי ממשפחה אחרת הוא, ואין לקיחת אשתו (כשנתאלמנה או נתגרשה) מתועבת, ואם תאמר אף אחות האם ממשפחה אחרת היא אין זו טענה, כי אחות האם היא שאר אמך, מה שאין כן אשת אחי האם שיאן לה שום קורבה טבעית עִמָנוּ."
            ],
            [],
            [],
            [
                "זמה היא: זמם נאמר על מחשבה שמסתירין אותה, והמלה נגזרת מן זמם שענינו בארמית רסן שחוסמין בו פי הבהמה. והנה המחשבות שמסתירין אותן, על הרוב הן לרע, ואפשר ג\"כ שתהיינה לטוב. ובעריות לא נקראת זמה אלא ערות אשה ובתה (כאן ולמטה כ' י\"ד), כי הוא מעשה מתועב כל כך, שהעושה אותו מוכרח להסתירו; וביחזקאל כ\"ב י\"א ואיש את כלתו טמא בזמה, כי הוא ענין קרוב לאשה ובתה, וכיוצא בזה (עמוס ב' ז') ואיש ואביו ילכו אל הנערה, הזכיר זה כדבר מכוער תכלית הכיעור. ואח\"כ קראו זמה לכל מעשה מכוער ונתעב, וקראו מזמה לכל מחשבה שאדם מסתיר בלבו, כמו (איוב מ\"ב ב') ולא יבצר ממך מזמה, גם קראו מזמה לחכמה וערמה כלו' לכח אשר בו יחשוב אדם מחשבות ויסתירן בלבו עד בוא העת להוציאן לפעל, כגון (משלי ב' י\"א) מזמה תשמור עליך תבונה תנצרכה (ח' טבת תרי\"ו)."
            ],
            [
                "יח. יט. כ.",
                "סיים העריות באותן שאיסורן איננו לעולם אלא לזמן, האחות יש לה היתר במות אחותה, הנדה בגמר טומאתה, ואשת איש אם תתאלמן או תתגרש (יום הנ\"ל)."
            ],
            [],
            [],
            [],
            [],
            [],
            [],
            [
                "יח.יט.כ. סיים העריות באותן שאיסורן איננו לעולם אלא לזמן, האחות יש לה היתר במות אחותה, הנדה בגמר טומאתה, ואשת איש אם תתאלמן או תתגרש (יום הנ\"ל)."
            ]
        ],
        [
            [],
            [],
            [],
            [],
            [],
            [],
            [],
            [],
            [
                "לא תכלה פאת שדך: הזכיר כאן איסור אכילת הזבח אחר המחרת, וסמך לו פאת הקציר, כי אמנם לכך צוה שתהיה אכילת הזבח ביום אחד או בשנים, כדי שיצטרך לקרוא לזבחו אנשים אחרים שיאכלו עמו, שאם היה מותר למלוח בשר הזבח ולשמרו ימים וְחָדשים, יאכלהו הוא לבדו ואנשי ביתו, ועכשו שנאסרה אכילתו אחר המחרת, הנה הוא מוכרח להאכיל ממנו לזולתו, וזה מביא למעשה צדקה וחסד, דומה להנחת הפאה בשדה. וכן מצאנו אצל הזבחים קריאת אנשים לאכול, כמו כי הכין ה' זבח הקדיש קראיו (צפנים א' ז'), וקראת לישי בזבח (שמואל א' ט\"ז ג'), זבחי שלמים עלי על כן יצאתי לקראתך (משלי ז' י\"ד)."
            ],
            [],
            [],
            [],
            [
                "תעשק: העושק אינו נוטל מיד זולתו, אבל מעכב לעצמו מה שחייב לו (רנה\"ו) ולענין גזרת המלה נ\"ל כי שרש עשק נגזר משרש עקש."
            ],
            [
                "לא תקלל חרש וגו': אזהרה למזיק בסתר ואומר לא יראני אדם."
            ],
            [],
            [],
            [
                "ולא תשא עליו חטא: אם תשנאהו בלי שתוכיחהו תשא עליו חטא, אבל אם תוכיחהו ולא יקבל תוכחה, נראה שאין עליך חטא אם תשנאהו. ורנה\"ו כתב דברי הבל בענין שנאת הלב, גם לא הבין דעת רז\"ל וחכמתם בתורת כהנים וחשב שדרשו ולא תשא ענין נשיאת קול, והם לא לכך נתכוונו, רק אמרו שאם תלבין פניו ברבים יהיה עליך חטא, ואם כדבריו היה להם לומר יכול אתה מוכיחו בקול רם ת\"ל ולא תשא, אך באמרם יכול את מוכיחו ופניו משתנות ת\"ל ולא תשא עליו חטא, הדבר ברור שכוונתם שלא תהיה תוכחתך בלי חמלה וחנינה, באופן שיהיה עליך חטא."
            ],
            [
                "לא תטור: לפי הפשט הנטירה היא נקמה לאחר זמן, כמו ונוטר הוא לאויביו (נחום א' ב') (רנה\"ו).",
                "ואהבת לרעך כמוך: כל שאר עברות שבין אדם לחברו הם נתעבות מצד עצמן, חוץ מן הנקמה שהיא נראית כמשפט צדק, לפיכך אמר בה ואהבת לרעך כמוך, כמו שאתה לא תחפוץ שאחרים ינקמו ממך, כן לא תקח נקמה מרעך, אף על פי שבדין היתה נקמתך, וכן בכל ענין תאהב לרעך מה שתאהב לעצמך. ורמבמ\"ן פירש תאהב את רעך בכל דרכי האהבה שאתה אוהב את עצמך, והשווי יהיה באיכות האהבה ולא בכמותה, במקום שאין התנגדות בין שני הדברים הנאהבים וזה אמנם קרוב למדת סדום (שלי שלי ושל שלך), כי איך איטיב לחברי בלי שיבואני הפסד או טורח קל או כבד? כי בהכרח יש תמיד התנגדות בין הנאתי להנאת זולתי, ואי אפשר לי לתת פרוטה לחברי בלי שתחסר הפרוטה ההיא מכיסי.\n"
            ],
            [
                "שעטנז: לדעת Jablonskius et Forsterus מלת שעטנז היא מצרית ועיקרה Sciontnes וענינה בגד צמר ופשתים מהרבה גוונים - כל מיני כלאים היו חקי ע\"ז אצל הקדמונים."
            ],
            [
                "בקרת תהיה: כפירוש רמב\"ן הפקר, כלומר אין לה דין נשואה מאחר שלא חופשה, ותהיה נחשבת כהפקר לענין שלא יומתו כנואפים. ולדעתי ולדעת ראב\"ע ישראלית היא ולא כנענית, ולדעת רז\"ל אף הכנענית אם נשתחררה, קדושיה קדושין ככל בת ישראל. וטעם המצוה שלא יחשוב האדון להשתמש בה כשפחה, וגם למשכב, אלא או ישחררנה ויקחנה כמשפט הבנות, או תהיה הפקר לו ולאחרים בשוה. והנה גם האשם הזה הוא שגגה ignorantia juris, כמו למעלה סימן ה', כי השוכב עמה חושב שהיא הפקר ממש, והרי היא מותרת לכל אדם, ואין הדבר כן, אך בקרת תהיה בדיעבד, לענין שלא יומתו, אך לא בקרת היא שיבא עליה מי שירצה לכתחלה."
            ],
            [],
            [],
            [
                "יהיה לכם ערלים: יהיה חוזר למלת פריו ופרי שם כולל ויפול אצלו התאר בל' רבים, ע\"ד ועמי תלואים, וכן כאן יהיה פריו פירות ערלים. ע' מורה חלק ג' פרק ל\"ז."
            ],
            [],
            [
                "כל מקום שכתוב כ֛י אנ֥י ה֖' אלהיכֽם השם מחובר למלת אני, וכל מקום שאין כתוב כי השם מחובר למלת אלהיכם, וע' פירושי על אנכי ' אלהיך."
            ],
            [
                "לא תאכלו על הדם: היו שופכים הדם בגומא והיו אוכלין שם את זבחיהם לכבוד השדים ונשמות המתים, שלפי דעתם היו באים לשתות הדם, ובשכר זה היו באים אליהם בחלום ומגידים להם העתידות (רמב\"ן)."
            ],
            [
                "ולא תשחית את פאת זקנך: השחתת הפאה נזכרה אצל שרט לנפש מת, וכן בכהנים (למטה כ\"א ה') ופאת זקנם לא יגלחו ובבשרם לא ישרטו שרטת, ועיין הראב\"ע שם. והנה לפי הפשט כל ישראל אסורים להשחית זקנם מפני אבלות על מת ולכהנים נאסר אפילו הגלוח, גם הוא על מת."
            ],
            [
                "קעקע: קרוב לשרש תקע ושקע."
            ],
            [
                "אל תחלל את בתך להזנותה: אחר שהזהיר על כתבת קעקע שהוא סימן שעבוד לעבודה זרה, אמר שלא יקדיש בתו לע\"ז להזנותה לכבוד ע\"ז, ולפי שאותן הנשים היו נקראות קדשות לשון קדושה, הזכיר בה לשון חלול, אל תחלל, להודיע כי מעשה כזה איננו קדושה אלא חלול. ומי לא יצחק על ראב\"ע שפירש שאחר שאסר השריטה הזכיר שאל תשרוט הנערה בבשרה, כי זה יביא אותה לגלות בשרה, וקול באשה ערוה וקל וחומר לשריטה."
            ],
            [],
            [],
            [],
            [],
            [
                "ואהבת לו כמוך: הגוים הקדמונים לא היו אוהבים רק את בני עמם, ולא היתה הונאת הנכרים נתעבת בעיניהם, לפיכך אמר כאן ואהבת לו כמוך, התנהג עמו כמו שתחפוץ שינהגו אחרים עמך אם היית גר, והוא על דרך מה שכתבתי למעלה (פסוק י\"ח) על ואהבת לרעך כמוך."
            ],
            [
                "מדה ומשורה: מדה היא מדת האורך, והמשורה היא כלי המחזיק, כגון האיפה והסאה (רנה\"ו). שרש מדד מתחלתו מורה שטיחת דבר על דבר, כמו ויתמודד על הילד (מלכים א' י\"ז כ\"א), ומזה נקראת בשם זה מדידת האורך בהעברת החבל או האמה על הגוף הנמדד; ואח\"כ הושאל ל' מדידה גם על המדידה בכלי מחזיק, כגון וימדו בעומר, מי מדד בשעלו מים. ורנה\"ו תפש על רש\"י, ולא ידע כי רש\"י גם הוא הזכיר מדת הלח והיבש, וכן הוא בכ\"י ובדפוסי ויניציא ואמשטרדם, ואם במציעא ס\"א ב' כתב רש\"י משורה מדת הלח היא שם פירש כך לפרש הברייתא, וכאן פירש אמתת הוראת המלה בפסוק."
            ]
        ],
        [
            [],
            [],
            [
                "ואני אתן את פני באיש הוא: אחר שנסקל, להכריתו מקרב עמו, כלומר לעשות שלא ישאר לו זרע ויהיה שמו מחוי, כי זה הוא הכרת.",
                "למען טמא וגו': כי במקדש ה' היו זובחים שור או כבש או עז, ובבמת המולך היו זובחים בני אדם, והרי הוא כאילו שלחן ה' נבזה הוא ולכך יזבחו עליו חלב ודם הבהמות, ובמת המולך היא טהורה ונכבדת כי שם היו זובחים אדם (דון יצחק).\n"
            ],
            [
                "עם הארץ: הם בני המשפחה וכמו שאומר אח\"כ ובמשפחתו."
            ],
            [],
            [],
            [],
            [],
            [
                "דמיו בו: מה שכתוב ברש\"י כמו דמו בנפשו טעות הוא, וצ\"ל כמו דמו בראשו (יהושע ב' י\"ט). אחר כמה שנים מצאתי בתנ\"ך קטן דפוס אמשטרדם שנת כת\"ם כתוב (ס\"א בראשו)."
            ],
            [
                "אשר ינאף את אשת רעהו: כמו אביו ואמו קלל (ראב\"ע), כלומר איש אשר יעשה דבר כל כך רע."
            ],
            [],
            [],
            [],
            [
                "ואתהן: שתיהן אם הראשונה יודעת שלקח השניה ועכ\"ז שוהה עמו ונבעלת לו (שש\"א)."
            ],
            [],
            [
                "דמיהם בם: אמר כן גם על הבהמה כאן ולא בפסוק שלמעלה, כי כאן הבהמה היא הפועלת (יצחק פארדו), ולפיכך למעלה הבדילם ואמר מות יומת ואת הבהמה תהרוגו, וכאן הזכירם ביחד והרגת את האשה ואת בהמה; הן אמת כי אין בבהמה דעת טוב ורע, ולא יצדק לומר עליה דמיה בה, אבל התורה אמרה כן כדי שיתרשם יותר בלבות בני אדם כי כל עושה מעשה נתעב יקבל עונשו."
            ],
            [
                "וראה את ערותה וכו': שאפילו הראיה מגונה בין אח ואחות, ולפי הם גדלים יחדו ולבם גס זה בזו וזו בה, לפיכך ראוי להחמיר בהם אפי' בראיה, ולפי שהם חשבו לעשות בסתר, ענש אותם שיכרתו לעיני בני עמם.",
                "חסד הוא: מלשון פן יְחַסֶּדְךָ שומע, וכן בארמי ע' רש\"י."
            ],
            [],
            [
                "וערות אחות אמך וגו': צריך עיון גדול למה בפרשה זו שהיא פרשת עונשין בא פסוק זה לבדו דרך אזהרה (לא תגלה) ולא דרך עונש (ואיש אשר ישכב), ובכל המפרשים רש\"י לבדו העיר על זה. גם צ\"ע על חלוף הסדר שנסדרו העריות בפרשת אחרי מות ובפרשה זו. גם הושמטו כאן שתי אחיות, אולי מפני האחת מותרת במיתת חברתה. ומה שרמז ראב\"ע שהוא בשביל כבודו של יעקב הוא תפל בלי מלח, וכבר השיב עליו דון יצחק. ואמנם עונש לוקח אחות אביו או אחות אמו שאמר בו עונם ישאו ולא פירש עָנשם, אולי הוא כמו בפסוק שאח\"כ שאמר חטאם ישאו ערירים ימותו, ויהיה עונש אלו ואלו למות ערירים. גם צ\"ע למה הקדים אחות אם לאחות אב, ויוסף שבתי באזיבי אומר כי להיות שהבן יש לו געגועין עם אמו יותר מאביו קרוב יותר שתחשוק נפשו באחות אמו ולא באחות אביו. והנה נ\"ל כי פסוק י\"ט כ' וכ\"א המכוון בהם ענין פרטי ומשונה מענין שאר העריות, כי כשהזכיר בפסוק י\"ח שכיבת הנדה, השלים ענין עריות שאדם דבק בהן לתיאבון, ועכשו בה להזהיר על מי שאין לו בנים ולוקח אשה להעמיד ממנה בנים, על כן התחיל בלשון אזהרה ואמר לא תגלה, כלומר אל תחשוב כי מה שהזהרתיך בפרשה שלמעלה אינו אלא בעושה לתיאבון, ולא במי שעושה להעמיד זרע ולהקים את שמו, כי היבום להקים שם אחיו היה דבר נוהג אצלם, ואולי גם בשאר עריות היו לפעמים נוהגים היתר כשהיתה הכוונה לשם שמים. והנה אסר אחות האם ואחות האב ואשת הדוד ואשת האח, ובכלן העונש הוא למת בלא בנים, חֵלף מה שהיתה כוונת הלוקח להעמיד זרע. והנה הלוקח אשה לשום בנים אין ספק שיבחר שה שכבר ילדה זרע, לפיכך לא הוצרך להזכיר כאן היתר היבום, כי היבום הוא כשאין שם זרע, ואם מת האח בלא בנים, מסתמא גם אשת המת לא ילדה (וכבר אפשר שילדה לאיש אחר קודם שתנשא לזה, אבל הכתוב מדבר בהווה, שנישאת בתולה ולא אלמנה), והאח החי המבקש אשה להעמיד תולדות לא יבחר באלמנת אחיו שמת בלא בנים. וזה שאמרתי כי בכלן העונש הוא למות בלא בנים, הוא מפורש בשני מקראות שאחר זה אבל בפסוק זה (י\"ט) לא נתפרש העונש, רק אמר עונם ישאו, ויתכן להאמין שהכונה כמו בשני המקראות שלאחריו שכתוב בהם חטאם ישאו ערירים ימותו, ערירים יהיו. וכל זה שכתבתי על המקרא הזה ושנים שאחריו אינו אלא השערה בעלמא."
            ],
            [],
            [
                "נדה היא: השכיבה הזאת (רש\"י) לא האשה, כי היה לו לומר נדה היא לו, אבל נדה שם על ההרחקה כמו בנדת דותה."
            ]
        ],
        [
            [
                "לנפש לא יטמא בעמיו: איש בעם הכהנים לא יטמא לנפש אדם, כמו בתולה מעמיו יקח אשה (רשב\"ם) כי לפי הפשט צריך שתהיה כהנת."
            ],
            [],
            [
                "אשר לא היתה לאיש: שאם היא בעולה מסתמא יש לה בנים והם יעסקו בקבורתה, והתורה לא דברה אלא בהווה, כי רוב הבעולות יש להן בנים; ואם אין לה בנים אולי יטמא לה בעלה כמת מצוה, או ישכור קוברים."
            ],
            [
                "בעל בעמיו: הכהן הגדול (אנקלוס ורנה\"ו)."
            ],
            [],
            [],
            [
                "חללה: לדעת ראב\"ע שאינה מפורסמת כזונה, ולדעת אח\"מ אפי' אנוסה.",
                "ואשה גרושה מאישה: דע כי מה שהביא רמבמ\"ן בהקדמתו אור לנתיבה: התפוח נאכל מראובן, איננו מדרך לה\"ק ורעותיה, אבל כשהמדבר יודע מי הוא האוכל יאמר ראובן אכל את התפוח, ואם לא ידע מי הוא האוכל אז יאמר התפוח נאכל (בבנין מורה על קבלת הפעולה) בלי זכרון הפועל, ולפיכך הבנינים המורים על קבלת הפעולה נקראים בנין שלא נזכר שם פועלו, כי המדקדקים הקדמונים יודעים היו שאין דרך לה\"ק ורעותיה להזכיר הפועל באבלאטיך, ויודעים היו שאם יאמר אדם (כרם חמד ז' ק') אהוב ממני מאד, יהיה המובן מדבריו: אהוב יותר ממני מאד, ולא יובן כלל שהוא חביב לי מאד. אך ידוע כי מלת מן נאמרת על הסבה הגורמת כמו מחטאת נביאיה איכה ד' י\"ג, ועל הדרך הזה אמרו ולא יכרת כל בשר עוד ממי המבול (בראשית ט' יא) והכוונה מפני מי המבול. ועל הדרך הזה אמרו נבלעו מן היין (ישעיה כ\"ח ז') והכוונה בסבת היין, לא שהיין הוא הפועל. והראיה מה שכתוב אחריו תעו מן השכר, שבהכרח פירושו בסבת השכר, כי תעו איננו פאסיף, וכן מקשת אסרו (שם כ\"ב ג') ענינו שהם כמו אסורים מפחד הקשת, לא שהקשת אוסרת אותם, כי הקשת תכה ותהרוג, ולא תאסור. וגעזעניוס באוצרו (עמוד 803), הביא שני המקראות האלה מישעיה להוכיח מציאות האבלאטיף אחר הפאסיף, ואינו אלא טעות. ועוד הביא לראיה כגבור מתרונן מיין (תהלים ע\"ח ס\"ה) שהוא מפרש שהיין התגבר עליו (victus a vino), ואף אם יונח כדבריו ששרש רון בא כאן להוראת ההתגברות כמו בלשון ערבי, לא יתכן לשום בעל הלשון ולשום אדם אשר אזנו תבחן הדבור העברי, להבין ממלות מתרונן מיין שהיין התגבר עליו, אבל בהפך ראוי להבין: כגבור המתגבר יותר מן היין, כלומר המתגבר על היין. ועוד הביא החכם הנ\"ל עת נשברת מימים במעמקי מים (יחזקאל כ\"ז ל\"ד), ואמת הוא שהוא מקרא קשה, אבל מכל מקום רחוק הוא עד מאד שיאמר שהים שבר את העיר, והנה למעלה (פסוק כ\"ו) כי רוח הקדים שבר אותה בלב ימים, לא שהימים שברו אותה; ועוד מה טעם לומר שנשברה מימים במעמקי מים? לכך אומר אני כי המקרא הזה סתום ואין למדין ממנו. עוד מצאנו כמו חללים שוכבי קבר אשר לא זכרתם עוד והמה מידך נגזרו (תהלים פ\"ח ו'), אך אין הכוונה כלל שידך גזרה אותם (e che dalla tua man furono troncati). אבל יגיד עליו רעז (שם ל\"א כ\"ג) נגרזתי מנגד עיניך, וכן כי נגזר מארץ חיים (ישעיה נ\"ג ח'), כי נגזר מבית ה' (דברי הימים ב' כ\"ו כ\"א), כלם ענין הפרשה וריחוק, ומי\"ם מידך היא כמי\"ם מנגד עיניך ומארץ חיים ומבית ה', והוראתה על המקום אשר ממנו יהיה הריחוק, והכוונה כתרגום רמבמ\"ן וכפירוש ר' יואל ברי\"ל שלא ירגישו מכותיך וידך החזקה, או כפירוש געזעניוס שהם רחוקים מעזרתך, וקרוב לזה תרגם הארמי מאפי שכינתך אתפלגון. ודע כי גזר, גרז וגרש אחים הם, ומצאנו (יונה ב' ה') נגרשתי מנגד עיניך בשי\"ן, וכן כאן גרושה מאישה, אין המי\"ם קושרת הפעול עם הפועל, אבל היא להורות על המקום אשר ממנו יהיה הריחוק, כלומר אשר מופרשת ורחוקה מאישה. עוד מצאנו הנשכחים מני רגל (איוב כ\"ח ד'), אך לא הרגל היא השוכחת, אבל הכוונה כפירש ראב\"ע שהם נשכחים מפני הרגל, מרוב שדרכו בהם בני אדם, כלומר הנחל יחרב ויבש וידרכו בו בני אדם, עד שלא יוודע מקומו. ואמנם מצאנו מה' מצעדי גבר כוננו (תהלים ל\"ז כ\"ג), נתנו מרועה אחד (קהלת י\"ב י\"א), ומצאנו בלשון ארמית בדניאל ועזרא מני שים טעם, עד מני טעמא יתשם; ונראה לי כי כל אלו הם דרך כבוד וגדולה, ולא היתה כוונת המדברים במקראות האלה להבחין בשם הקשור בי\"ם בחינת פועֵל ממש, ואין הכוונה ממש לומר שהמלך ישים הדת והחק, ושהאל יכונן מצעדי גבר, אבל כוונת המדברים לומר כי מלפניו יצא הדבר, על דרך מה' יצא הדבר (בראשית כ\"ד נ'). מלפניך משפטי יצא (תהלים י\"ז ב'), יצא דבר מלכות מלפניו (אסתר א' י\"ט), מן קדמי שים טעם (דניאל ו' כ\"ז); ולעולה כי כשאין הכוונה לדבר דרך גדולה וכבוד לא יתכן בלה\"ק לקשור הפעול עם הפועל במי\"ם, ועיין למטה על והארץ תעזב מהם (כ\"ו מ\"ג), כל חרם אשר יחרם מן האדם (כ\"ז כ\"ט). והואיל ובא לידנו פסוק מה' מצעדי גבר כוננו אחוה דעתי בו, כי לדעתי ענינו פשוט מאד, והמפרשים הלכו בדרך רחוקה. והנה אחשוב שהמקרא הזה ענינו שוה ממש למה שכתוב במשלי (ט\"ז ט') לב אדם יחשב דרכו וה' יכין צעדו, מה שכתוב כאן ודרכו חפץ הוא כנגד לב אדם יחשב דרכו, ולא חסרה הבי\"ת כדעת ראב\"ע, אבל הכוונה שהאדם הוא בעל בחירה ורצון, והוא החפץ ובוחר דרכו ומחשב בלבו מה שיעשה, אבל השלמת המעשה איננה תלויה בידו, אלא בידי שמים, כי מה' מצעדי גבר כוננו, ואם לא יישר בעיני האלהים הדרך אשר הוא הולך, אז לא יכונו מצעדיו, ולא יוכל להשלים דרכו ולהקים עצתו.\n"
            ],
            [],
            [
                "כי תחל: אולי חלל מן קלל, וכן כל דבר חול לשון קל הפך נכבד."
            ],
            [],
            [],
            [],
            [],
            [],
            [],
            [],
            [],
            [],
            [],
            [
                "תבלול: כמו שבלול, והיא חיליז או חלזון שם שרץ רר בשרו, וכן כאן עינו מורידה ריר.",
                "מרוח אשך: מן רוח וּרְוָחָה, כן תרגם רבינו סעדיה, לדעת אחרים schiacciato d'un testicolo מלשון מִרוַח (וְיִמְרְחוּ על השחין),ואשך כנוי לביצים, ולפירש זה ההסכים גיז' ואומר שזו הוראת מלת אך גם בסורי, ושהוא משרש שכה, שבלשון כושי ענינו indicare, ונקראו כן על שם שמעידים על הזַכְרוּת, וכן ברומי testis.\n"
            ]
        ],
        [
            [],
            [],
            [],
            [],
            [],
            [],
            [],
            [],
            [
                "ולא ישאו עליו: על הקדש שיאכל (והוא נזכר למעלה פסוק ז' ואחר יאכל מן הקדשים כי לחמו הוא).",
                "ומתו בו: בחטא.",
                "כי יחללוהו: הקדש."
            ],
            [],
            [
                "אשת כהן אוכלת בתרומה ולא נזכרה בתורה, ולמדו אותה מן קנין כספו, ולדעתי הנקבה נכללת בזכר."
            ],
            [],
            [],
            [],
            [
                "ולא יחללו (הכהנים) את קדשי בני ישראל: ינהגו בקדשים מנהג כבוד ומורא, ויודיעו לכל הנוגע בהם כי קדש הם, כדי שלא יכשל בהם זר לאכלם בשגגה, ואל ינהגו בהם דרך חול באופן שכל החפץ יאכל מהם, שאם יעשו כן ישיאו את בני ישראל עון אשמה, כלו' הרי הכהנים הם המחטאים את הזרים האוכלים קדש בשגגה."
            ],
            [
                "והשיאו אותם עון אשמה: הכהנים ישיאו את בני ישראל עון אשמה אם יאכילום קדש."
            ],
            [],
            [],
            [
                "לרצונכם: תקריבו לרצונכם, ע' רש\"י."
            ],
            [],
            [],
            [
                "עַוֶּרֶת: הוא הנקבה לא מן עִוֵר, אלא מן עַוִּיר הנוהג בלשון ארמי, והמלה בפלס צַדֶּקֶת מן צַדִּיק; ורש\"י שפירש עורת שם דבר, הרגיש שאם כדבריו היה לו לומר אחר כך שבר, ונדחק לפרש: עורת (שם דבר) לא יהא בו, ושבור (שם התאר) לא יהיה.",
                "ואשֶה לא תתנו מהם: אל תאמרו מאחר שאין זה עולָה אלא שלמים שרובו נאכל לבעלים מה לי אם יהיה בו מום? לכך הוסיף ואשה לא תתנו מהם על המזבח לה', החלב והדם הנקטרים לכבוד ה' אי ראוי שיהיו מבהמה בעלת מום. (יצחק פארדו).\n"
            ],
            [],
            [],
            [
                "ומיד בן נכר: נ\"ל כאותו פי' שדחה רנה\"ו, כי אחר שאמר ובארצכם לא תעשו משמע שמותר לקנות מן הגוים בהמות מסורסות, לאכילה או לעבודת הקרקע או לרכיבה וכיוצא, והיה אפשר להעלות על הדעת שיהיה מותר לעשות מהן גם קרבן, לכך אמר שזה אסור. ומה שמביא אותי להחזיק בפירוש זה הוא מפני שהכתוב מסיים לא ירצו לכם, משמע שישראל הוא המביא הקרבן, ורנה\"ו בקש להולמו באמרו לפי שנחשב להם לרצון שבנו מקדש לה', ומאספי ארץ גוים יבאו להשתחוות בו למלך ה' ולהקריב לו קרבן; וזה הבל, כי מליצת לא ירצו לכם אינה אלא כמו ונרצה לו, ואינה חוזרת אלא לבעל הקרבן. ועם כל זה אין ספק שהדין דין אמת שאסור לנו להקריב מעוך וכתות אפי' בשביל בן נכר, שנ' ומעוך וכתות לא תקריבו לה'."
            ],
            [],
            [],
            [
                "ושור או שה: לשון שֶה ושֵיתָא לא מצאנו בלשון ארמי ואף לא בלשון סורי, אלא בלה\"ק ובלשון ערבי, והכוונה (כמו שכתבתי על פסוק שור שה כשבים ושה עזים, דברים י\"ד ד') על איש אחד מן הצאן, בין מן כשבים בין מן העזים, ובלשון ארמי אין שום מלה הנאמרת על איש אחד, יהיה מהכשבים או מהעזים, אשר על כן בפסוק הנ\"ל הוכרח אנקלוס לשנות בתרגומו, ותרגם שה כשבים אמרין דרחלין, וזה עזים גדיין דעזין. ובפסוק שלפנינו לא תרגם רחילא כדי שלא יובן שאין העזים בכלל, לפיכך בחר במלת שיתא אע\"פ שאינה ארמית, אבל היא נאותה בענין, מפני שהיא כוללת שני המינים. ואני בזמן שכתבתי ס' אוהב גר לא הבנתי דבר זה, כמו שלא הבינו בעל ספר יא\"ר, והבאתי תמיהתו על אנקלוס, והמעמר תפש אותי ואמר כי אנקלוס לא תרגם רחילא כי הוא לשון נקבה בלבד, אבל בחר במלת שיתא הכוללת הזכר והנקבה, כדי להשוות תרגומו עם עיקר הדין-וזה שבוש גדול, כי מלת בְּנוֹ כוללת הבן והבת, אבל מלת אתו וכן מלות שור או שה, המכוון בהן האם לבדה, לא האב, ולפיכך שנה אנקלוס ותרגם תורתא לשון נקבה, ומי יאמר כי תורתא כולל הזכר והנקבה? ואלמלא שרצה אנקלוס לכלול שה כשבים ושה עזים (כאשר היא דעתי עכשו) אמת הוא שהיה לו לתרגם רחילא, שהוא שם הנקבה.",
                "לא תשחטו ביום אחד: לא לרחמים על הבהמה ממש, אלא לחזק בלבנו מדת הרחמים ולהרחיקנו מן האכזריות."
            ],
            [
                "לרצנכם תזבחו: ומתי יהיה לרצון? כשתאכיל ממנו לאחרים, באופן שלא יוָתר ממנו עד בקר."
            ]
        ],
        [
            [],
            [
                "ע' ישעיה א' י\"ג. ברש\"י מלמדין נ\"ל צ\"ל נועדין, עיין תורת כהנים. ולענין פירוש הכתוב נראה לי (נגד הנגינה) שאין מקראי קדש דבק עם אשר תקראו אותם, אלא עם אלה מועדי ה'; כלומר: מועדי ה' (ימי קבוץ לשם ה') מקראי קדש (ימי קבוץ לקדושה) אשר תקראו (תקבעו ותכריזו) אותם; וכן משמע למטה (פסוק ה') אלה מועדי יהוה מקראי קדש אשר תקראו אותם במועדם."
            ],
            [],
            [],
            [],
            [],
            [],
            [],
            [],
            [],
            [
                "ממחרת השבת: בעל הכוזרי (ג' מ\"א) אומר שיתכן להודות לקראים כי ממחרת השבת הכוונה על שבת בראשית, ושאמנם קצת מן השופטים והסנהדרין חשבו שלא הזכירה התורה השבת אלא דרך משל, ואמנם הרשות ביד האומה להחל חרמש ביום שתרצה, והם (השופטים והסנהדרין) קבעו שתהיה התחלת הקציר ביום שני של פסח. ודעת כי כל אריכות לשונו של הראב\"ע על הפסוק הזה איננה אלא אחיזת עינים, ועיקר סברתו היא כדעת בעל הכוזרי שהשבת האמור כאן הוא שבת ממש, אלא שלא הזכירה התורה יום השבת רק לדוגמא, והרשות בידנו להניף את העומר ביום שנרצה, וזה טעם לרצונכם לדעת ראב\"ע בחידתו."
            ],
            [],
            [],
            [],
            [],
            [
                "עד ממחרת השבת השביעית תספרו: כן הוא לפי דעת רש\"י, וע' דבריו.",
                "עד ממחרת השבת השביעית: תספרו חמשים יום עד שתגיעו למחרת השבת השביעית, ואז תקריבו מנחה חדשה."
            ],
            [
                "ממושבותיכם תביאו: מכל מקום שיהיה בארצכם (יא\"א), כלו' ממקום שיבכר תחלה, משם תביאו לחם הבכורים."
            ],
            [],
            [],
            [],
            [],
            [],
            [],
            [
                "זכרון תרועה: כמו הזכירו כי נשגב שמו, והכוונה כדי שידעו הכל שהיום ראש השנה, וכן בשנת היובל היו תוקעים להודיע שהיא שנת היובל, וכדי שלא התחלף תקיעת היובל בשל כל השנים נצטוינו לתקוע ביום הכפורים."
            ],
            [],
            [],
            [
                "אך: עיין למטה פסוק ל\"ט.",
                "ועניתם: ע' למעלה ט\"ו."
            ],
            [],
            [],
            [],
            [],
            [
                "בתשעה לחדש בערב: שיעורו בתשעה לחדש בערב יהיה לכם שבתון. והוסיף פירוש ואמר מערב עד ערב תשבתו שבתכם, כך הוא לפי הטעמים, ואם היתה מלת בערב ברביע היה יותר נכון. כי אז לא היה המקרא קצר, וכך היה פירושו: בתשעה לחדש בערב (כלו' מערב עד ערב) תשבתו שבתכם. ואולי רצה בעל הטעמים שיהיה מאמר מערב עד ערב וגו' כולל כל החגים, כפירו דון יצחיק. ואין ספק כי גם כל החגים הם מערב עד ערב, אך הוסיף לפרש זה ביום הכפורים מפני הענוי, שיוודע שצריך להתענות כ\"ד שעות שלמות."
            ],
            [],
            [],
            [],
            [],
            [],
            [],
            [
                "אך: בכפור נכתב אך מפני הענוי שאין דוגמתו בחגים, ובחג הסכות נכתב אך מפני הלולב והסוכה שאין דוגמתם בשאר מועדים."
            ]
        ],
        [
            [],
            [],
            [],
            [],
            [],
            [
                "אך: בכפור נכתב אך מפני הענוי שאין דוגמתו בחגים, ובחג הסכות נכתב אך מפני הלולב והסוכה שאין דוגמתם בשאר מועדים."
            ],
            [],
            [],
            [],
            [
                "ויצא בן אשה ישראלית: אחר שהשלים המצות שהן בעבור כבוד שמו ית' (הקרבנות והחגים ומשפטי הכהנים) סיים בעונש המקלל את השם, שהוא הקצה האחרון המתנגד לכל המצֻוֶה עד כאן. והנה עד כאן לא בא שום צווי על זה (כי אלהים לא תקלל הוא על הדיינים) כי אין להעלות על הדעת שאיש מישראל יקלל את השם, ומעולם לא היתה התורה מזהרת על ה אלמלא המקרה שקרה כי בן איש מצרי עשה התועבה הזאת, ואחר שקרה המקרה, באה עליו האזהרה, ונכתבה כאן לסיים כל המתיחס לקדושת השם."
            ],
            [],
            [],
            [],
            [
                "וסמכו כל השומעים: לומר דמך בראשך, עיין רש\"י וכן בקרבנות הסומך ידו על ראש קרבנו נותן עליו עונו, כמו הכה\"ג על ראש השעיר המשתלח, ואח\"כ נתפשטה הסמיכה גם על השלמים, אעפ\"י שאינם באים על חטא. ואח\"מ מוסיף כי גם כאן הם נותנים עונם על ראשו, שאם לא היו עושים בו דין היה החטא על הקהל או על השומעים."
            ],
            [
                "כי יקלל אלהיו: בלא הזכרה שם הויה."
            ],
            [
                "ונוקב שם ה': אם המקלל נוקב שם הויה (ראב\"ע)."
            ],
            [
                "ואיש כי יכה כל נפש אדם: אפי' גר. אחר שענש מיתה את המקלל שהיה בן איש מצרי, בא להודיע כי המכה כל נפש אדם (ואפי' גר) יומת, ושאין לחשוב את הגר כבהמה, כי אמנם מכה בהמה ישלמנה ומכה אדם יומת, וכן איש כי יתן מום בעמיתו וכו', וחתם כאשר יתן מום באדם, וסיים הענין במאמר כגר כאזרח יהיה (וקצת מזה בראב\"ע)."
            ]
        ],
        [
            [],
            [
                "ושבתה הארץ שבת לה': מצות שנת השמטה דומה למצות השבת, כי כמו שמצות השבת היא לחזק בלב העם אמונת היותם גוי קדוש, כן מצות השמטה תביא בלבם האמונה כי גם אדמתם אדמת קדש, אחרי שהיא שובתת בשנה הזו כשביתת האל ביום השביעי (ועיין דברי דון יצחק בנחלת אבות פרק ' משנת גלות בא לעולם, כי נעמו), וכמו שבמדבר היה ה' נותן להם ביום הששי לחם יומים, כן בהיותם על אדמתם היה מצוה להם את ברכתו בשנה הששית, שתהיה תבואתה מספקת גם לשנת השמטה. ואמנם קדושת הארץ היתה סבה חזקה להרחיק את העם מלטמאה ומלחללה במעשים מתועבים. וגם בהכרח כשתשבות האדמה ינוחו קצת מעבודתם גם העבדים והבהמות, וזה דומה למנוחת העבד והבהמה ביום השבת. והיות תבואת השנה ההיא הפקר הוא חמלה על העניים, והוא משוה העשיר והעני, ומשפיל גאות העשיר, ומזכיר אותו כי כל בני אדם שוים הם. וכן שמטת הכספים היא חמלה וחנינה לעניים. וכמו שהעם מלבד שביתתם ביום השביעי, ניתנו להם חגים אחרים לשבות בהם ולשמוח לשם ה', ככה אדמת הקדש מלבד שנת השמטה ניתן לה שנת היובל. והיובל משוה העשיר לעני כמו השמטה וכמו השבת, מצד השביתה מעבודת האדמה, ומצד הפקר התבואות; ונוסף בו חזרת הקרקעות לבעליהם, ויציאת העבדים חפשי, והיא חמלה גדולה על העניים, וחזוק גדול לשווי בני המדינה. והתבונן כי כמו שהיובל הוא אחד לשבע שמטות, כן המועדים הם אחד משבעה במספר שבתות השנה, כי שבתות השנה הם יותר מארבעים ותשע, אך לא יגיעו לשש וחמשים, ומקראי קדש הם שבעה ימים, והם יום ראשון ושביעי של פסח, יום אחד של שבועות, אחד של ר\"ה, אחד של יוה\"כ, ראשון של סכות, ושמיני חג עצרת, הרי שבעה ימים."
            ],
            [],
            [],
            [
                "נזריך: קלער' רמבמ\"ן, ראז' וגיז'."
            ],
            [
                "ולעבדך ולאמתך: בפרשת משפטים אמר ואכלו אביוני עמך, וכאן הוסיף העבדים והתושבים שאינם מבני ישראל. ודע כי ברש\"י על ולשכירך ולתושבך כתוב בכ\"י שבידי וברע\"ח אף הגוים (לא הגרים), וכן הוא בת\"כ."
            ],
            [
                "ולבהמתך ולחיה וגו': שנת השמטה היא להזכיר כי לו יתברך הארץ ומידו היא לנו, וגרים ותושבים אנחנו עמו, ולא נתגאה בעשרנו, כי מידו הכל, והנה בכל שבע שנים האדמה חוזרת לבעליה, האדון ה', ע\"כ נקראת השנה שבת לה', ותבואתה היא לעשיר ולעני בשוה, לגר ולאזרח לעבד ולתושב בשוה, וגם לבהמה ולחיה כי הכל שוים לפניו ית'."
            ],
            [],
            [],
            [],
            [
                "יובֵל: השם הזה היה נוהג קודם מתן תורה בין העמים עובדי הבעל, שהרי התורה אמרה יובל היא כדבר ידוע מה הוא; ונ\"ל שהיא מלה מורכבת יו-בֵל, והנה יָהּ יָהוּ, יַו, יוֹ הוא קול של שמחה (עיין פירושי לשם הויה) ובֵל הוא שם ע\"ז כמו בַעַל בהבלעת העי\"ן, ונראה כי הגוים בימי שמחתם היו קוראים הקריאה הזאת, וכיוצא בזה אצל היונים והרומיים Io Paeane, Io Bacche הוא קול של שמחה שהיו קוראים בחגים ובמועדים, והוא מורכב מן Io שהיא קריאת שמחה וממלה אחרת שהיא שם האליל. והתורה קדשה השמחה, וצותה שיהיה הזמן ההוא זמן גאולה ודרור לעניים שהוצרכו למסור שדה אחוזתם, או את גְוִיָתָם ג\"כ, ומלבד זה באותה שנה תהיה תבואת הארץ לכל יושביה בשוה, וישתוו העשיר והעני יחדיו. ויונתן (ביהושע ו') והש\"ס ורש\"י פירשו יובל אַיִל, אך אין בתנ\"ך שום ראיה לזה, וקרן היובל אין ענינו אלא קרן שתוקעים בו לשמחת היובל, ואח\"כ אמרו שופרות היובלים, ואח\"כ אמרו ג\"כ במשוך היובל, ועיין גיז'."
            ],
            [],
            [],
            [],
            [],
            [
                "תרבה מקנתו: בלוקח מדבר, שהרי סוף הפסוק הוא מוכר לך, ותמיהה גדולה על רש\"י שכתב תמכרנה ביוקר; ובפראג ימכרנה, וכן נכון."
            ],
            [
                "ולא תונו איש את עמיתו: נ\"ל הטעם כיון שהזהיר ללוקח הוסיף זה שלא יחשבו שהמוכר יוכל למכור ביוקר גדול (שש\"ם)."
            ],
            [],
            [],
            [],
            [
                "לשלש השנים: חצי הששית וכל השביעית וחצי השמינית (ע' רש\"י) חלק מן השנה קרוי שנה."
            ],
            [
                "עד השנה התשיעית: ע' רש\"י."
            ],
            [],
            [
                "גאלה תתנו לארץ: חוזר למיטה, והגאולה היא בכסף, ולא כשל יובל שאינה אלא חזרה בלא גאולה (רש\"י רשב\"ם ורמבמ\"ן) וכן חנם נמכרתם לא בכסף תגאלו, כמו שהמכירה לא היתה כתקונה, כי היתה חנם, כן הגאולה לא תהיה כדרכה."
            ],
            [],
            [],
            [
                "העדף: הכסף העודף, על שווי התבואות שאכל הקונה."
            ],
            [],
            [
                "הגאולה היא נזק לקונה, והתורה התקינה הגאולה בשדה אחוזה, כדי שלא ישאר אדם בלא שדה שיתפרנס ממנו, אבל בבתי עיר חומה שאין בהם חיי נפש, כי מי שיש שדה יוכל לשבת בשדהו, ולבנות לו שם בית, לכך לא נתנה להם תורה גאולה אלא שנה אחת, ועי\"כ הקונה אחר שעברה שנת מקנתו יוכל להוציא הוצאות ליפות ביתו, מה שלא היה עושה אם בכל שנה ושנה היה המוכר יכול לגאלו. אמנם בתי החצרים הרי הם הכרחיים כמו השדות, על כן יש להם גאולה תמיד, וע' מעמר."
            ],
            [
                "אשר לא חומה: יפה כתב רש\"י (בקצת ספרים) שהתקינו לקרוא לו להיותו קרוב במבטא למלת לא שבכתיב, אך לפי האמת היה ראוי לקרוא לָהּ חוזר לעיר."
            ],
            [],
            [
                "גאולת עולם תהיה ללוים: מאחר שאין להם שדות וכרמים, הרי בתי ערי אחֻזתם הכרחיים להם, כמו בתי החצרים לשאר ישראל."
            ],
            [
                "ואשר יגאל מן הלויים: אם אחד מהלוים (לוי ב') יגאל מיד ישראל שקנה הבית מיד לוי א' אל יחשוב לוי ב' שתשאר בידו לעולם מאחר שאין שבט מפסיד, אלא ביובל יצא הבית מיד לוי ב' הגואל וישוב ליד לוי א' המוכר.",
                "ממכר בית ועיר אחוזתו: הוי\"ו לפירוש, ממכר בית, כלומר ממכר חלק מעיר אחוזתו. ונראה כי י\"א שהביא ראב\"ע נתכוונו לפירוש זה, והוא פירוש רמבמ\"ן. ובתרגום רומי (Vulgata) כתוב ואשר לא יגאל, ולפי ה כך הוא המשך הפרשה: (29) בתי ערי חומה יש להם גאולה עד שנה אחת, (30) ואם לא נגאלו בתוך שנה אין להם עוד גאולה, ואף ביובל לא יצאו, (31) אבל בתי החצרים נחשבים כמו שדה, ויש להם גאולה אחר שנה, ואם לא נגאלו יוצאים ביובל, אבל (32) בתי הלוים הם אחוזתם, ויש להם גאולת עולם כמו בתי החצרים (33), ואם לא נגאלו יוצאים ביובל, וכן רשב\"ם הרגיש שהכוונה כשלא יגאל, על כן פירש שירצה לגאול ואין לו במה לגאול.\n"
            ],
            [
                "ושדה מגרש עריהם: לפי הפשט אסורים הלוים למכור שדה מגרש שלהם, כי מעט היה."
            ],
            [
                "גר ותושב: עיין אוהב גר, ושם פירשתי כתרגומו ידור ויתותב, יהיה גר ויהיה ושב ויחיה עמך, וזה פירוש קשה, ואולי הכוונה בין שיהיה גר (שיש לו אשה ובנים), בין שהוא תושב (שהוא בגפו) יחיה עמך."
            ],
            [],
            [],
            [],
            [],
            [],
            [],
            [],
            [],
            [],
            [],
            [],
            [
                "או לעקר: ל' עיקר ושרש (ראב\"ע), וענינו מי שהוא משרש משפחת גר כלומר אף אם הנכרי הזה נולד בא\"י, אל תניחו עבד עברי בידו, כיון שהוא ממשפחת גרים, והוא עצמו נכרי בן נכרים, אלא שנולד בא\"י ואיננו נקרא בשם גר (יח\"ף ז\"ל). ולדעת אח\"ם הוא יחיד שמשפחתו גרים תושבים, והוא נעקר מהם ונעשה גר צדק, ואעפ\"י שהוא כיהודי לכל דבר, אל תניחו עבד עברי בידו."
            ],
            [],
            [],
            [
                "עד שנת היובל: הנמכר לגוי אינו יוצא בשש, כי הניחה התורה למי שירצה למכור עצמו ליותר משש שנים שיוכל למכור עצמו לגר תושב; אבל בשנת היובל יוצא גם הוא, כי שנת היובל היתה שנת דרור בארץ לכל יושביה, ואין ראוי שיהיה גם אחד שלא ישוב בה לביתו, כי רצון התורה להשוות העם כלו כאיש אחד חברים, ולא יאומת השווי אם יהיה איש אחד נשאר בעבדותו.",
                "כימי שכיר יהיה עמו: ע\"ד כי מספר תבואות הוא מוכר לך, אינו נמכר לו לעבד עולם, אלא עד היובל במספר שנים, ואינו עם אדוניו אלא כאילו הוא כימי שכיר, כלו' כאילו נשכר לו לזמן ידוע.",
                "כימי: כמו כבימי, ע' שמות י\"א ד'."
            ],
            [],
            [],
            [
                "כשכיר שנה וכו': דרך התורה לכפול עיקר הדבר בתחלת המאמר ובסופו, כדי שיהיה רשומו חזק בנפש, וכן למעלה ט\"ו וט\"ז במספר שני תבואות ימכר לך, לפי רוב השנים תרבה מקנתו ולפי מעוט השנים תמעיט מקנתו כי מספר תבואות הוא מוכר לך, וכן כאן אמר תחלה כימי שכיר יהיה עמו אם עוד רבות וגו' ואם מעט נשאר וגו' ואח\"כ חזר ואמר (אזהרה לבית דין) כשכיר שנה בשנה יהיה עמו, והשלים האזהרה לב\"ד באמרו לא ירדנו בפרך לעיניך, וכל זה במשך זמן עבודתו שהוא עד היובל ואח\"כ הוסיף שאם הגיע יובל ולא נגאל, יצא ביובל, וגם זו אזהרה לב\"ד."
            ],
            [],
            [
                "כי לי בני ישראל עבדים: ברש\"י כתוב כל המשעבדן מלמטה כאילו משעבדן מלמעלה, אבל בתורת כהנים כתוב מעלין עליו כאילו משתעבד למעלה, ופירש בעל קרבן אהרן כאילו משעבד בו ית'. וברש\"י כ\"י שבידי כתוב כאילו משעבד מלמעלה."
            ]
        ],
        [
            [
                "משכית: Pietre effigiate (רשב\"ם ורשאב\"ע)."
            ],
            [],
            [],
            [],
            [],
            [],
            [],
            [],
            [],
            [],
            [],
            [],
            [],
            [],
            [],
            [
                "בֶּהָלָה: נ\"ל כמו ויכל בהבל ימיהם ושנותם בבהלה (תהלים ע\"ח ל\"ג), לא יגעו לריק ולא ילדו לבהלה (ישעיה ס\"ה כ\"ג), אף כאן מכות שיפסידו יגיעכם בעבודת האדמה, והן השחפת והקדחת, והן מכות בתבואה, לא בגוף, וזה מסכים עם מכלות עינים ומדיבות נפש (שהעובד אדמתו מצפה לקצור ואינו קוצר) ועם וזרעתם לריק זרעכם, ואח\"כ מוסיף שגם אם יצמח יאכלוהו האויבים. והנה אמר בהלה בלא ה\"א הידיעה, כי ענינה דבר המביש תוחלתכם, ואח\"כ פרט את השחפת ואת הקדחת, ועל הדרך הזה יש לפרש ג\"כ בכי תבוא, וכן הזכיר הראב\"ע כי רבים אומרים כי השחפת והקדחת שנים חליים בזרע כמו השדפון והירקון."
            ],
            [],
            [],
            [
                "ושברתי את גאון עזכם: אשבור מה שהוא סבה לגאונכם."
            ],
            [],
            [
                "ואם תלכו עמי קרי: נפתלי וויזל פירש אם תלכו עמי קרי, שגם במקרה הרעה הזאת שקרה לכם תלכו עמי כמו שהלכתם עמי קודם לכן; ולפירושו העיקר חסר, שהרי שיעור הכתוב לפי פירוש זה הוא \"אם גם עם המקרים והמכות האלה שהבאתי עליכם עדיין תלכו עמי\" ומה טעם תלכו עמי, שהיא מליצה קרובה למליצת את האלהים התהלך נח? ורמבמ\"ן פירש לשון התנגדות, מגזרת לקראת, תלכו נגד רצוני, תשימו מגמת פניכם לעשות הפך רצוני; אבל לא מצאנו מלת לקראת בענין התנגדות, ובהפך מצאנו ולא הלך כפעם בפעם לקראת נחשים, שענינו ולא הלך אחרי נחשים: ומלבד זה, הנה כשהגיע אצל והלכתי עמכם בחמת קרי לא מצא ידיו ורגליו, כי מה טעם בחמת התנגדות? וכל חמה היא התנגדות, והוצרך להפריד בין הדבקים, ולתרגם בחמת קרי כאילו כתוב בחמה בקרי, ואין זה פירוש אלא עיוות הכתוב. ומי יתן ואדע מה רבו כל החכמים האלה לפנות כה וכה למצוא להם דרכים צרים ודחוקים לפרש מלת בקרי, אחרי אשר קדמם המתרגם החשוב אנקלוס ע\"ה, הראשון בזמן ובמעלה בקהל המפרשים, אשר על פי הקבלה שהיתה בידו תרגם מלת בקרי במלת בקשיו, ומלות בחמת קרי במלות בתקוף רגז, והוא פירוש המתישב על פשוטו של מקרא בלי שום דוחק כלל. ואם תאמר: מאין באה למלת קרי הוראת הקושי? - אחשוב שזה נמשך ממלת קורָה, ואולם יהיה איך שיהיה, אין ספק שהיתה המלה האת ידועה לקדמונינו בקבלה מקדמוניהם, והם ידעו שהוראתה על הקושי. (בה\"ע תקפ\"ט עמוד 89)."
            ],
            [],
            [],
            [],
            [],
            [
                "עשר נשים: מעשר משפחות (ראב\"ע), ועיין רנה\"ו ויש\"ר."
            ],
            [],
            [],
            [],
            [
                "פגרי גלוליכם: אולי הכוונה על בהמות בעבדות שגם הן תמותינה ברעב."
            ],
            [],
            [],
            [],
            [
                "ע' פסוק מ\"א. ברש\"י כ\"י שבידי: למלאת את שבתותיה (לא: למלך את שבתותיה)."
            ],
            [],
            [
                "עלה נדף: ברש\"י כ\"י שבידי שהרוח הודפתו (עָשָה נדף כמו נהדף)."
            ],
            [],
            [],
            [
                "אתם: עם עונות של עצמם."
            ],
            [],
            [
                "ירצו את עונם: כמו עד ירצה כשכיר יומו (איוב י\"ד ו'), או אולי כל ירצו ותרצה הכתובים כאן ראוין להנקד פתח, והם הפעיל, כמו והרצת את שבתותיה, וטעם הרצה pagare (על דרך שלם שענינו עשה שלום, ככה הרצה ענינו פייס) והטעם כשיכנע לבבם אז יכלה תשלום עונם (avranno pagato), וכן האדמה כאילו היא חייבת לשלם לה' שבתותיה, ועיין רמבמ\"ן פסוק ל\"ד."
            ],
            [],
            [
                "והארץ תעזב מהם וגו': איננו דבק עם מהם אלא שיעור הכתוב: הארץ כשתהיה בלא הם תשאר נעזבת ולא תתישב עוד לעולם. המפרשים שתהיה נעזבת מהם, כלומר שהם יעזבוה, אין להם חיך לטעום הדבור העברי, אבל כח המי\"ם הזאת הוא להורות על הפירוד והריחוק, והכוונה כי אחר שיגלו ישראל מארצם, לא יצליח עליה שום גוי, ולא תהיה ארצם מיושבת כמו שהיתה, אבל תהיה נעזבת, אחרי הפרדה מהם, ותרצה את שבתותיה; וכן בהשמה מהם אין ענינו שהם יעשו אותה שממה, אבל שהיא תשאר שממה אחרי הפרדה מהם.",
                "בָּהְשַמָה: הרי זה אחד ממשפטי אותיות אהח\"ע, שלפעמים יבא בהן השוא הראוי לבא לפניהן, ותבא לפניהן התנועה הראויה לבא בהן, כמו לַעְשֵר (דברים כ\"ו י\"ב) במקום לְעַשֵר, בַּעְשֵר (נחמיה י' ל\"ט) במקום בְּעַשֵר, מַעְזְרִים (דברי הימים ב' כ\"ח כ\"ג), מַחְלְמִים (ירמיה כ\"ט ח'), מַהְלְכִין (דניאל ד' ל\"ד) במקום מְעַזְּרִים, מְחַלְּמִים, מְהַלְּכִין.\n"
            ]
        ],
        [
            [],
            [
                "כי יפליא: עיין במדבר ו'.",
                "ערכך: כפול, כמו רענן שאנן אמלל (רשב\"ם), והראוי ערכָך, והוא להבדיל ערך קצוב (prezzo fisso) משאר ערכים שבעולם.",
                "בערכך נפשות: כל נפש אדם במשמע, בין נפשו (ערכי עלי), בין נפש אחרים (ערך פלוני עלי). ורש\"י פירש ערך נפשו, ואין זה מדוייק, ולפיכך כשהגיע לפסוק ואם מבן חמש שנים הוצרך לכתוב לא שיהא הנודר קטן, ואם היה מפרש בערכך נפות בין נפשו בין של אחרים לא י צריך לכתוב הדבור הוא. ואמנם מבן חמש שנים עד בן כ' שנה נכלל גם מי שהשלים י\"ג שנה ואיננו נקרא קטן, והוא יכול לנדור ערכי עלי. ודע כי ברש\"י כ\"י שבידי כתוב ערך דבר שנפשי (לא שנפשו) תלויה בו עלי, וכן צ\"ל.\n"
            ],
            [],
            [],
            [],
            [],
            [
                "ואם מבן ששים שנה: מה שכתב רש\"י האיש פוחת בהזדקנו יותר משליש בערכו והאשה אינה פוחתת אלא שליש בערכה, כן צריך להבינו: האיש בהזדקנו יורד עד למטה משליש בערכו, אינו שוה אפילו שליש ממה שהיה שוה,) שבתחלה היה שוה 50 ועכשו 15), והאשה אינה יורדת אלא עד שליש בערכה (בתחלה 30 ועכשו 10), ובש\"ס (ערכין י\"ט) אמרו נקבה קימה אתילתא, זכר לא קאי אתילתא."
            ],
            [],
            [
                "כל אשר יתן ממנו: פירוש כל אשר יתן ממנו כתרגום רמבמ\"ן dasjenige stück; וחז\"ל פירשו אמר רגלה של זו עולה, אבל לפי הפשט לא דבר הכתוב במקדיש חלק בהמה."
            ],
            [
                "לא יחליפנו ולא ימיר אותו: זה דרך כלל, ואח\"כ פירש הפרטים שלא ימיר אותו לא טוב ברע ולא רע בטוב. ולדעת בה\"ט נראה כי התמורה היא טוב ברע, והחלוף רע בטוב, ויש לזה סיועים, וארזים נחליף, (ישעיה ט' י') יחליפו כח, וימירו את כבודם בתבנית שור; וקשה והחליף את משכרתי, ואולי הכוונה כי בבחינת לבן היו החלופים מרע לטוב, כי היה מבקש תמיד תועלת לעצמו. הן אמת שאם לא יחליפנו דבק עם רע טוב, תהיה מלת או יתרה, והאמת כי מרע\"ה לא נתכוון להפסיק כפי הטעמים האלו, אלא לפי כוונתו כך היה ראוי להטעים ל֤א יחליפ֨נ֨ו ולא-ימי֣ר אות֔ו, ואח\"כ פתח במאי דסיים, טוב ברע כנגד ימיר, או רע בטוב כנגד יחליפנו."
            ],
            [],
            [
                "והעריך הכהן אותה וכו': כערכך הכהן כן יהיה, פירש רש\"י לשאר בני אדם, הבא לקנותם מיד ההקדש, ואם גאל יגאלנה (פסוק י\"ג) בבעלים החמיר הכתוב להוסיף חומש, וכן במקדיש בית (פסוק י\"ד), וכן במקדיש שדה (ט\"ז), וכל זה קשה לפי הפשט, כי התורה לא נזכירה כלל ענין הגזבר שמוכר את ההקדשות למי שיזדמן, ומשמע הכתובים אינו אלא שהמקדיש דבר שאינו קרב על גבי המזבח, תכף שהקדיש משלם הערכך ואח\"כ אם בא לגאול מוסיף עוד חמישיתו:; ואמנם כשלא היה גואל למה היה נותן הערכך? והלא היה מוסר להקדש גוף הדבר - לפיכך נ\"ל כי המקדיש לא היה מוסר גוף הדבר שהקדיש, אבל היה מעכבו אצלו, והוא היה נזהר בו ונוהג בו מנהגי קדושה בלתי ידועים לנו; ודוגמא לזה מעשר שני שנקרא קדש (למטה פסוק ל' ול\"א), והיה נאכל לבעלים בירושלים. והנה לא רצתה תורה שיהיה אדם מקדיש דבר שאינו קרב על גבי המזבח בלתי שתמשך מזה שום תועלת לזולתו, כי אין רצון התורה שיחשוב אדם שעשה מעשה קדוש ורצוי לאלהיו (חוץ מהקרבנות, כגון שיתנדב עולה), אך אם אין מעשהו המוליד שום תועלת לזולתו, על כן צותה תורה שמיד כשהוא מקדיש דבר יתן לבית ה' ולכהנים את כסף מחירו, ואחר כן ישאר הדבר בידו בתורת קדושה. ואם אחרי כן ירצה להוציאו לחולין, אז יתן עוד חמישיתו ויגאלנו, וישתמש בו כרצונו."
            ],
            [],
            [],
            [],
            [],
            [],
            [],
            [],
            [],
            [],
            [],
            [],
            [],
            [],
            [],
            [
                "ואם בבהמה הטמאה: מדבר במקדיש פטר חמור (כדעת ראב\"ע ורנה\"ו), ולפי שטתי ופדה בערכך ענינו שיתן הערך ככל שאר מקדיש, וכאן הוא צריך להוסיף חמישיתו עליו בלי שתהיה זו גאולה המוציאה אותו לחולין, כי החומש הזה אינו אלא להפקיע ממנו הקדושה שהוסיף עליו בשעה שהקדישו, ועל ידי נתינת הערכך והחומש פקעה ממנו אותה קדושה שניה, וחזר לקדושתו הראשונה, שהיא קדושת בכור, ואז אם לא יגאל, אם לא יפדהו בשה, אז ונמכר בערכך, הכהנים ימכרוהו לאחרים, והוא יפסיד ממונו, על דרך ואם לא תפדה וערפתו. ועדיין קשה לשון ואם לא יגאל כי סתם גאולה אינו אלא בכסף, והנותן שה פודה יקרא ולא גואל; ואולי בנדון זה הוא מצֻוֶה לגאול אותו לא בשה, אלא בהוספת החומש פעם שנית, ואם לא יגאל בחומש שני אז ונמכר בערכך. והנה כל זה שאמרתי שהיה ההקדש נשאר ביד המקדיש, והוא יה נוהג בו מנהגי קדושה, זה היה בבהמה הטמאה ובבית ובשדה, אבל בהמה טהורה היתה קרבה על גבי המזבח, ואדם שהקדישוהו ונתנו את ערכו נראה שלא היה עליו דין קדושה כלל, כי אין אדם משועבד לאדם, עד שיוכל ראובן להביא על שמעון חיוב מאיזה מן שיהיה, בלתי הסכמתו (טבת תר\"ב)."
            ],
            [
                "אך כל חרם: זה במקדיש מעבדיו הכנענים, או מבהמתו, או מאחוזתו לשם חרם, וכל חרם ניתן לכהנים, בלי שוכלו למכרו לאחרים (על דרך ונמכר בערכך), וגם הבעלים אינם רשאים לגאלו, כי החרם קדש קדשים, ואסור בהנאה למי שאינו כהן."
            ],
            [
                "כל חרם אשר יחרם מן האדם: זה ענין אחר, ואיננו חרם לגבוה, כי לא נאמר בו לה', אבל הוא להשמיד ולהרוג, ואיננו דבר התלוי ביד איש ואיש, כי לא נאמר בו אשר יחרים איש, רק אשר יחרם, והוא דבר המסור לכללות האומה או למנהיגיה לגזור ולומר בהוראת שעה (אף אם לא יהיה הדין כך) העושה כך וכך יחרם, וכפירוש רמב\"ן ורנה\"ו. וראז' פירש אשר יחרם מן האדם כענין אשר יחרים איש, כאילו כל אחד מישראל יהיה רשאי להחרים בניו ובני ביתו; וזה שבוש גדול, נמשך ממה שחשבו שהעברי יאמר והתפוח נאכל מראובן (ע' למעלה כ\"א ז'). והנה מן האדם איננו נאמר על הפועֵל אלא על הפעול (מי שיהיה מן האדם שֶיָחֳרַם), והפועֵל לא נזכר, כי איננו איש פרטי, אבל הוא מי שהרשות בידו, והוא כלל האומה, או המלך והשופט, אבל שיהיה מותר לאחד מן העם להחרים בניו ובני ביתו, זה מתנגד לדרכי תורת משה, כי הנה ראינו בכמה מקומות התורה צווחת על תועבות הגוים הזובחים את בניהם, וראינו שמסרה משפט בן סורר ומורה לבית דין, גם ראינו וכי יכה איש את עבדו ומת תחת ידו נקום ינקם. ברוך שהבדילנו מן התועים ונתן לנו את תורתו תורת אמת, דרכיה דרכי נועם וכל נתיבותיה שלום.",
                "חזק"
            ]
        ]
    ],
    "versions": [
        [
            "Shadal first edition, Padua 1871",
            "https://www.nli.org.il/he/books/NNL_ALEPH001969139"
        ]
    ],
    "heTitle": "שד\"ל על ויקרא",
    "categories": [
        "Tanakh",
        "Acharonim on Tanakh",
        "Shadal",
        "Torah"
    ],
    "sectionNames": [
        "Chapter",
        "Verse",
        "Comment"
    ]
}