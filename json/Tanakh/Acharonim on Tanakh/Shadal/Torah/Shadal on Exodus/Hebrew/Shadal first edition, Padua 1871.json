{
    "language": "he",
    "title": "Shadal on Exodus",
    "versionSource": "https://www.nli.org.il/he/books/NNL_ALEPH001969139",
    "versionTitle": "Shadal first edition, Padua 1871",
    "status": "locked",
    "license": "Public Domain",
    "digitizedBySefaria": true,
    "versionTitleInHebrew": "שד״ל במהדורה המקורית, פדובה 1871",
    "actualLanguage": "he",
    "languageFamilyName": "hebrew",
    "isBaseText": true,
    "isSource": true,
    "isPrimary": true,
    "direction": "rtl",
    "heTitle": "שד\"ל על שמות",
    "categories": [
        "Tanakh",
        "Acharonim on Tanakh",
        "Shadal",
        "Torah"
    ],
    "text": [
        [
            [
                "ואלה שמות: מפני שהוא בא לומר ובני ישראל פרו וישרצו וגו', הקדים להזכיר כי בבואם למצרים לא היו אלא שבעים (רשב\"ם ורמבמ\"ן)."
            ],
            [
                "ראובן שמעון: בני יעקב מסודרים כאן על הסדר שלקח נשיו, כי תחלה לקח את לאה (ובניה ראובן שמעון לוי יהודה יששכר זבולון), ואח\"כ לקח רחל (והיא ילדה יוסף ובנימין, והזכיר תחלה בנימין, ויוסף הזכירו לבסוף, כי לא בא עם אחיו, כי היה במצרים בעת בואם), ואח\"כ לקח בלהה (ובניה דן ונפתלי) ולבסוף זלפה (ובניה גד ואשר) (א\"א ז\"ל)."
            ],
            [],
            [],
            [
                "ירך: ע' בראשית מ\"ו כ\"ו."
            ],
            [],
            [
                "וישרצו: עיין בראשית א' כ '. ",
                "ותמלא הארץ אותם: ארץ גושן.\n"
            ],
            [
                "ויקם מלך חדש: דעת החכם יאסט (Allgemeine Geschichte des Israelitischen Volkes כרך ראשון, עמוד צ\"ד) כי פרעה שהיה בזמן יציאת מצרים היה (לפי מה שמצאו האחרונים שעמדו על הבנת כתיבת המצרים הקדמונים) החמישי ממשפחת רעמסס (Ramesses), ומלכי משפחת רעמסם הכריתו כמאתים שנה קודם לכן את המלכים הרועים אשר באו מארץ ערב וכבשו את המצרים ומשלו בם מאה שנים והנה הוא אומר כי יוסף ואח\"כ כל בית אביו באו מצרימה בזמן ממשלת הרועים, והמלכים הרועים אהבו אותם להיותם מבני שם ומאנשי אזיא ומדברים לשון הקרובה ללה\"ק, ואולי היו גם הם נקראים עברים מבני יקטן בן עבר. והנה פרעה שבימי יוסף שהיה אוהב העברים הושיב בני יעקב במטב הארץ בארץ רעמסס, והארץ ההיא קרוב למאמין שהיתה ארץ אחוזת משפחה אחת של מצרים הנקראת משפחת רעמסס, ובני ישראל לקחו נחלתם כלה או רובה וישבו בה, ואחרי מאתים שנה אירע כי אנשי משפחת רעמסס מרדו במלך הנכרי ממשפחת הרועים והכריתו אותם, ומלכו תחתיהם; ולהיות אני המשפחה ההיא שונאי ישראל מפני שלקחו נחלתם, וגם מפני שהיו אוהבי הרועים; היה שפרעה גזר על ישראל מה שגזר."
            ],
            [],
            [
                "נתחכמה לו: נעשה עצמנו חכמים בשבילו ונפעל עמו בערמה, חכמה תקרא בל' הקודש ההנהגה שכל לעומת התכלית המכוונת, ויש חכמה כללית ויש חכמה פרטית, החכמה הכללית היא ההנהגה לעומת התכלית הכללית, שהיא הצלחת האדם בכל עניניו בימי חייו, ולהגיע אל ההצלחה הכללית הזאת צריך שתהיה ההנהגת האדם תמיד בתבונה, ושימשול ביצרו ויתנהג תמיד בצדקה וכשרון ויראת ה', וזה הוא סתם חכמה במקרא, והחכמה הפרטית היא ההנהגה לעומת תכלית פרטית, תהיה מה שתהיה, טובה או רעה, כמו ויונדב איש חכם מאד (ש\"ב י\"ג ג') היה איש יודע להתנהג בשכל להשיג תמיד מבוקשו יהיה מה שיהיה, וכן כאן נתחכמה לו נעשה עצמנו חכמים על דבר העם הזה להשיג מבוקשנו שלא ירבה באופן שיוכל להלחם בנו, אבל אל תתחכם יותר (קהלת ז' י\"ח) הוא לענין החכמה הכללית, אל תעשה עצמך חכם יותר מדאי באהבת הצדק, כאמור שם אל תהי צדיק הרבה, ורנה\"ו (בספרו גן נעול) לא הבדיל בין החכמה הכללית והפרטית, ולפיכך הוצרך לשבש קצת כתובים וזה בכללם, וחשב כי בא בהתפעל להורות שלא היתה חכמה אלא בדמיון פרע ויועציו, ושקר הוא שיהיה ההתפעל מורה כלל על פעולה מדומה ובלתי אמיתי, ובספקו יש מתעשר ואין כל מתרושש והון רב (משלי י\"ג ז') מלות ואין כל ומלות והון רב הן הן המורות כי פעולת ההתעשרות וההתרוששות אין באמת כ\"א בשקר, לא שיהיה זה בכח ההתפעל כאשר כבר העיר על זה בעל ענף עץ עבות דף כ\"ט.",
                "כי תקראנה מלחמה: אותיות נָה יתרות, כמו ידה ליתד תשלחנה (שופטים ה' כ\"ו), ברגלים תרמסנה עטרת גאות (ישעיה כ\"ח ג').",
                "ונלחם בנו ועלה מן הארץ: רשב\"ם ורמבמ\"ן פירשו ולא טוב לנו לאבד עבדינו, והכורם טען כי עדיין לא היו ישראל עבדים, והוא מפרש ועלה מן הארץ ויקח עמו את כל ההון והרכוש אשר רכש בארצנו, וגם זה בלתי צודק, כי הונם ורכושם הלא שלהם היה ולא היה למצרים שום זכות עליו, מלבד שאם כן העיקר חסר, ובני אוהב גר ז\"ל היה מקיים פירוש רשב\"ם ורמבמ\"ן, והוא אומר כי גם קודם שיעבידום בפרך, כבר משעה ראשונה היו ישראל מועילים למצרים ע\"י מלאכתם לרעות הצאן, כי המצרים לא היו רועי צאן, אבל היו צריכים לרועים, ואם היו יוצאים ממצרים היה בזה נזק לממלכה. ואני הייתי אומר כי הנכון שהמלך החדש שקם על מצרים היה ירא ממרידת מצרים, אך היה בטוח שאם יתחילו למרוד יכה בהם ויהרוג גדולי המורדים וכל העם ישמעו וייראו; אך יותר היה ירא מבני ישראל, כי להיותם נכרים וגרים בארץ ההיא, ולא היתה נפשם דבקה בארץ מצרים כמו המצרים, קרוב היה שיתקוממו נגדו כשתזדמן להם שעת הכושר, ואף אם תגבר יד המלך על אויביו ועליהם, לא יוכל להנקם מהם כי ועלו מן הארץ ההיא אל ארץ האויבים אשר התחברו עמהם. ודעת החכם יאסט כי נמצא בספרי הקדמונים כי הרועים לקחו ארץ מצרים עד Memphis והעמידו שם מלך, ואחרי כן בָּנוּ Avaris שהיא לדעתו Hiroopolis, והיא היא פי החירות (כי פי הוא כמו ה\"א הידיעה בל' מצרי), ואחר זמן כשעמד עליהם מלך Thebais ונצחם נמלטו לשם, ואחר שלא יָכְלוּ המצרים להביאם תחת עֻלָּם, גרשום גם משם, ולפ\"ז הוא מפרש ונלחם בנו ועלה מן הארץ שהיה פרעה ירא שמא ישראל יתחברו אל אוהביהם הרועים שהיו בפי החירות קרוב לגושן וילחמו במצרים ע\"י שיצאו מן הארץ ויתחברו אל שארית הערביים, ויפלו יחדו על המצרים, ונ\"ל כי לפ\"ז הי\"לל ועלה מן הארץ תחלה ואח\"כ ונוסף גם הוא על שונאינו.\n"
            ],
            [
                "וישימו עליו וגו': אחר שאמר פרעה הבה נתחכמה לו נראה שהוסיף ג\"כ הבה נשימה עליו שרי מסים וכו', והתורה קצרה הענין.",
                "שרי מסים: שרים ממונים לגבות המס, והמס הוא לפעמים נתינת דבר מה, ולפעמים עשיית עבודה מה לצורך המלך; ונ\"ל כי מס (אעפ\"י שלפי הנראה הוא משרש מסס) הוא באמת משרש נשא, וקרוב למליצת וישא משאות, ומס קרוב לתרומה, והאנשים הנבחרים לעבודת המלך הם עצמם נקראים מס להיותם מורמים מתוך הקהל, וכן ויעל המלך שלמה מס על כל ישראל ויהי המס שלשים אלף איש וישלחם לבנונה (מ\"א ה' כ\"ז). ובני אוהב גר ז\"ל היה אומר כי כן בל' איטלקי leva שענין שרשו נשא והרים, נאמר על חלוצי הצבא שהמלך לוקח מן העם.",
                "למען ענותו בסבלותם: שמתוך שיהיו משועבדים בעבודת פרך יחלשו כחותם, ולא יתרבו כל כך, וגם הנולדים לא יהיו כ\"כ בריאים וחזקים.",
                "בסבלותם: אין ענינו נשיאת המשואות ממש על הכתף (כפירוש רד\"ק ורמבמ\"ן) אלא הושאל לכל עבודה שאדם מעמיס על חברו (כמו בלעז peso, carica), וכן והאיש ירבעם גבור חיל, וירא שלמה את הנער כי עושה מלאכה הוא ויפקוד אותו לכל סבל בית יוסף (מ\"א י\"א כ\"ח).",
                "ויבן: אפשר שכבר היו הערים האלה כי שרש בנה נאמר ג\"כ על חדוש וחזוק מה שכבר נבנה (רש\"י קלער' וראז').",
                "ערי מסכנות: לכנוס בהן תבואות, כמו מכנסות, משרש כנס, כמו מסכנות לתבואת דגן ותירוש ויצהר (ד\"ה ב' ל\"ב כ\"ח), וערי מסכנות נזכרו בד\"ה ב' ח', ד', ו', וי\"ז י\"ב (ראז').",
                "את פיתום: הירודוט מזכיר עיר שמה  Patumos ואומר שהיא קרוב לים סוף (ראז' וגיז').",
                "רעמסס: זו בפת\"ח העי\"ן, ודעת Jablonski שהיא עיר השמש (Heliopolis) כי re בלשון מצרי הוא שֶמֶש בעברי, messe שָדֶה; והעובר ארחות ימים Iorskal אמר לניעבוהר כי בלכתו מן Cairo לאלכסנדריאה פגע בכפר שהיו קוראים אותו Ramsis, ושקרוב לאותו כפר יש חרבות עיר נושנת (ראז'), ודעת החכם יאסט כי פרעה גזר על ישראל בנות ולחזק את עיר רעמסס, שהיתה מקדם לבני משפחתו, ואולי שם בתוכה אנשי צבא להשגיח על ישראל שלא ימרודו.\n"
            ],
            [
                "וכן יפרץ: שרש פרץ הוא פעל יוצא, וענינו שבירה, כמו יפרצני פרץ על פני פרץ (איוב י\"ו י\"ד), ובפרט הריסת גדר וקיר כמו למה פרצת גדריה (תהלים פ' י\"ג), ואח\"כ שמשו בו כאילו הוא פועל עומד,  ואמרו ופרצת ימה וקדמה (ברא' כ\"ח י\"ד) שענינו תהרוס כל גבול ותגבר על כל מונע ותתפשט ימה וקדמה, והושאל על כל דבר המתרבה יותר ממנהגו של עולם, כאילו הוא פורץ הגבול אשר שם לו הטבע, כגון כי מעט אשר היה לך לפני ויפרוץ לרוב (ברא' ל' ל'), ומקנהו פרץ בארץ (איוב א' י'), וגם אמרו על האדם שהוא פורץ, והכוונה שנכסיו מתרבים, כמו ויפרץ האיש מאד מאד ויהיה לו צאן רבות (ברא' ל' מ\"ג), ואולי אמרו ג\"כ לשון פריצה על תוספת כח וחוזק וזו דעת המתרגם הארמי שתרגם כן סגן וכן תקפין. ולדעת אינו זז מענין הרבוי במספר כאילו אמר וכאשר יענו אותו כן היו מתרבים, וכן היה רבויים יוצא מן המנהג הטבעי."
            ],
            [
                "בפרך: וכן ויקרא כ\"ה מ\"ג מ\"ו ונ\"ג ויחזקאל ל\"ד ד', והוא בל' ארמי לשון שבירה ורצוץ (רשב\"ם ורד\"ק), והענוי נקרא בלה\"ק רצוץ, ואת מי רצותי (ש\"א י\"ב ג'), עשוק ורצוץ (דברים כ\"ח ל\"ג) ושלח רצוצים חפשים (ישעיה נ\"ח ו') וירוצצו את ישראל (שופטים י' ח') הרוצצות אביונים (עמוס ד' א')."
            ],
            [
                "בחומר ובלבנים: בעשיית החומר והלבנים, והיא עבודה קשה כי צריך לעמוד אצל כבשן האש.",
                "חמר: כמו בראשית י\"א ג'.",
                "את כל עבודתם: יש מפרשים מלבד כל עבודתם, והפירוש הזה נכון לפי הטעמים, והנכון כראב\"ע כי מלות עבדו בהם כאלו כתובות שתי פעמים. את כל עבודתם אשר עבדו בהם עדו בהם בפרך.",
                "עבד ב...: ענינו העביד, זולתי כשהבי\"ת להוראת בעבור, כמו ויעבוד ישראל באשה (הושע י\"ב י\"ג) (ראב\"ע)."
            ],
            [
                "למילדות העבריות: דעת רז\"ל ואנקלוס ורשב\"ם ורמבמ\"ן וראז' שהיו המילדות האלה מזרע ישראל, ודעת המתרגם האלכסנדרי והיירונימוס ויוסף פלאויוס ודון יצחק שהיו מצריות מילדות העבריות, וכן נראה, כי איך יתכן שיצוה לבנות ישראל להכרית את כל בני עמם, ויאמין שלא תגלינה הדבר? וקלעריקוס טוען שאם לא היו עבריות היל\"ל לעבריות, וראז' הגיה ואמר שהיל\"ל את העבריות; ואין זו טענה כי אמת שיכול היה לומר למילדות את העבריות, אך אפשר ג\"כ לומר למילדות העבריות בהשמטת מלת את, כמו האדם האוכל הבוסר (ירמיה ל\"א ל') ומה שטענו ממה שכתוב ותיראן המילודת את האלהים איננה טענה כלל, כי את ה' אין כתוב כאן, אלא את האלהים, וכל מי שיש לו אלוה (יהיה אלהי אמת או אלהי שקר) הלא יירא מהכרית עוללים שלא חטאו, יהיו מאיזה עם שיהיו, ודוגמת זה נאמר בעמלק ויזנב בך כל הנחשלים אחריך ואתה עיף ויגע ולא ירא אלהים (דברים כ\"ה י\"ח); ותלמידי חביבי החכם ר' יעקב חי פארדו זצ\"ל מוסיף שאם היו מעם אחר יצדק לומר שעשו זה מיראת האל ולא מאהבה, אך אם היו עבריות אין צורך להזכיר יראת האל, כי כל אדם אוהב בני עמו. גם מה שטענו משמות שפרה ופועה אינם מצריים אלא משרשים עבריים, איננה טענה, כי לדעתי המילדות האלה לא היו מצריות ממש, אלא מארץ גושן שהיתה קרובה לארץ כנען (עיין בראשית מ\"ו ל\"ד), וקרוב שהיו מדברות שפת כנען ושמותן כנעניים ועבריים. והנה הדבר ברור כי עם רב ועצום לא יתכן שלא תהיין לו אלא שתים מילדות בלבד, על כן ראב\"ע (ואחריו ראז'), אומר כי שתים אלה היו שרות על כל המילדות, ור' עובדיה ספורנו אומר כי פרעה דבר תחלה עם המילדות שהיו בעירו, ואחר שהן לא עשו דברו, לא בטח עוד באותן של שאר מקומות; וזה רחוק בעיני, כי ישראל היו בארץ גשן, לא במצרים, ואין לפרש ותמלא הארץ אותם שנתפזרו בכל מצרים, כי גם למטה מצאנו רק בארץ גושן אשר שם בני ישראל לא היה ברד; ואני אומר כי לא רצה פרעה לדבר עם כל המילדות בפעם אחת, שאם היו כלן הורגות ילדי ישראל בזמן אחד, היה הדבר ניכר ומתפרסם, לא כן אם היו שתים מהן הורגות אותם, ולא כן האחרות היו יכולים לומר מקרה הוא, והיה בדעתו לצוות כן לכל המילדות בזו אחר זו לסירוגין כדי שלא יוודע הדבר."
            ],
            [
                "בילדכן: בענין ההפרש שבין פִעֵל להפעיל ע' בה\"ע תקפ\"ח עמוד 130.",
                "על האבנים: יש מפרשים כסא היולדת, ויש מפרשים על הרחם; לדעת קצת המלה מן אבן, ולדעת אחרים מן בנה ובן, וגיז' אומר שהם שתי אבנים, האחת שוקעת, ואחרת על גבה למכסה ובשוקעת היו רוחצים התינוק הנולד; וכן העיר Thevenot כי מלכי פרס היו מְצַוִים להמית בשעת הרחיצה את בני קרובותם; ולפי זה אבנים הנאמר כאן הוא דומה לאבנים הנאמר בירמיה י\"ח ג'. עיין שם.",
                "והמתן: מן הֵמִית יאמר הֵמַתָּ גם הַמִיתוֹתָ, כמו הֵקַמְתָּ וְהַקִימוֹתָ, ובנמצאים ונמצאות לא נמצא במקרא בשום שרש מנחי עי\"ן, אך ראוי לומר הֱחַמְתֶּם (בחטף סגול לא בצירי כמו שכתוב בנתה\"ש, כי בהתרבות המלה בתנועות, וירד הטעם ממקומו, צריך שתשתנה א' מן התנועות לשוא, אם אין שם מונע, ועיין תולדות רמבמ\"ן דפוס וויען, דף אחרון) או הֲקִימוֹתֶם, וכן כאן היה ראוי וֶהֱמַתֶן (לא וֶהֱמַתְתֶּן כי לא יאמר שָבַתְתָּ, נָתַנְנוּ, אלא שָבַתָּ נָתַנוּ) או וַהֲמַתֶן או וַהֲמִיתוֹתֶן, ובא וַהֲמִתֶּן בחירק ע\"ד צד צִדוֹ, פת פִתְּךָ, והנה בשמות האלה שהם מן הכפולים (צד מן צדד, פת מן פתת) החירק בא על נכון, כי היו השלמותם צִדְדוּ פִּתְתְּךָ כמו בִּגְדִי בִּגְדְךָ; ולהיות מלת והמתן דומה כאילו היא מן הכפולים, שהרי גם היא ראויה לשתי תוי\"ן (וֶהֱמַתְתֶּן) אמרו אותה בחירק ע\"ד הכפולים, ואין ליחס הזרות הזאת לבעלי הנקוד, כאילו מלבם בדו אותה, כי אמנם מצאנו והמיתיו (ש\"א י\"ז ל\"ה) ביו\"ד, והוא ראיה שכן היתה קריאת הקדמונים, וכיוצא בזרות הזאת מן מורַג מורִגִים, וגם הוא נמצא ביו\"ד (ד\"ה א' כ\"א כ\"ג).",
                "וחיה: לרוב השימוש בשרש חיה אמרו לפעמים חי (וארפכשד חי) במקום חיה, וכן כאן וחיה במקום וְחָיָתָה, והיו\"ד רפה, כי באמת איננו מן הכפולים, ולדעת גוסיציוס התבה משרש חוי, וארפכשד חי עומד מנגד, שאם היה השרש חוי היתה החי\"ת בקמץ.\n"
            ],
            [
                "ותחיין: הניחום חיים, כמו לא תְחַיה כל נשמה."
            ],
            [
                "מדוע עשיתן וגו': איך היה שעשיתן כך, לא למה עשיתן כך, אלא איך היה שזַדְתֶּן כל כך לבטל את מצותי? (עיין אוצר השרשים).",
                "ותחיין: ידוע כי תִפְקֹדְנָה שוה  לנמצאות ולנסתרות."
            ],
            [
                "חיות: שם התאר משרש חיה על השקל דָוֶה רָוֶה, אבל חַיָה הוא מן הכפולין, וזה להבדיל בין הוראת הבריאות והחוזק להוראת בהמה וחיה, אעפ\"י שגם החיה לא נקראה כך מתחלה אלא על שם החוזק והתוקף."
            ],
            [
                "וייטב אלהים למילדות וגו': האל היטיב למילדות במה שנתן להן רחמים לפני פרעה, שלא המיתן בחרון אפו; ואם היה הורג אותן ומעמיד אחרות תחתיהן, החדשות היו מקיימות גזרתו לבלתי ימית אותן; והנה מן הטובה הזאת שהיטיב ה' למילדות נמשך ג\"כ שנתרבה העם והיה עצום מאד (יא\"א)."
            ],
            [
                "ויעש להם בתים: רש\"י על פי רז\"ל פירש כי ה' עשה למילדות בתי כהונה ולויה ומלכות, וכן ראב\"ע אמר שהוא גמול מאת ה' אל המילדות, וכן דעת קלער' וראז' שבשכר שחיו המילדות את בני ישראל, הרְבָה להן הק' משפחות וצאצאים (ע\"ד ונבנו בתוך עמי (ירמיה י\"ב י\"ו), אלהים מושיב יחידים ביתה (תהלים ס\"ח ז'); וביז' (Thesaurus p. 193) פירש בתים לשון הון ועושר, כמו בחכמה יבנה בית (משלי כ\"ד ג'), וכן גוצעסיוס אומר כי הוראת ההצלחה נכללת עם רבוי הזרע, כטעם גם נבנו עושה רשעה (מלאכי ג' ט\"ו); ורשב\"ם ור\"י עראמה והכורם פירשו שעשה פרעה בתים למילדות לשמרן שלא תלכנה אל העבריות היולדות; וזה רחוק ממשמעות הלשון, והעיקר חסר, כמו שהעיר רמבמ\"ן, ור' משה חפץ (מלאכת מחשבת) פירש שאחר שנודעה צדקת המילדות נתרבו להן הבתים הקוראים אותן, כמו שאנו אומרים על המילדות ha molte case, ורמבמ\"ן פירש הפסוק מחובר לשאחריו, ויהי כי יראו המילדות את האלהים וכי עשה האל להם (לישראל) בתים ומשפחות רבות אז ויצו פרעה לכל עמו כל הבן הילוד וגו', ועדיין מליצת ויעש להם בתים קשה, ובלתי נהוגה להורות על רבוי הזרע, כי מה תוסיף המליצה הזאת, וכבר ידענו שהיו בישראל משפחות הרבה, ואאז\"ל אמר כי ישראל רצו לשלם גמול למילדות, ולהיותם מלומדים בחמר ובלבנים, בנו להם בתים; וגם לפירושו יקשה שהיל\"ל ויבן, ולשון ויעש הוא דוגמת כי בית יעשה לך ה' (ש\"ב ז' י\"א), והוא נראה סיוע לפירוש רז\"ל, ונראה לי שהיה מנהג כי רק הנשים שלא היו להן בנים ולא היה להן טיפול בביתן, היו מילדות, וה' ברך את המילדות האלה, ונתן להן בנים ופרו ורבו והעמידו בתים.",
                "להם: במקום להן, כמו למטה ב' י\"ז את צאנם."
            ],
            [
                "לכל עמו: כשראה שלא הועילה עצתו לעשות הדבר בסתר, ואולי כבר נתגלה צוויו למילדות עשה הדבר בפרהסיא וצוה לכל אנשי מצרים כשיזדמן להם לראות או לשמוע תינוק עברי, שישליכוהו היאורה.",
                "כל הבן הילוד: א\"ס שהכוונה הילוד לעברים כמו שתרגם אנקלוס והירושלמי.",
                "הילוד: הנולד, וכן הבן הילוד לך (ש\"ב י\"ב י\"ד), הילודים במדבר בדרך (יהושע ה' ה'), הילודים לו בירושלם (ש\"ב ה' י\"ד), הילודים במקום הזה (ירמיה י\"ו ג'), והוא שם התאר העומד במקום פעול או בינוני נפעל, וטעמו הנולד, והוא משמש לעבר ועתיד כדרך הבינונים; וקלער' אמר כי יתכן לקראו הילוד ואין נ\"ל אחר שמצאנו הילדים חסרים וי\"ו.\n"
            ]
        ],
        [
            [
                "וילך: כך אומרים על המתעורר לעשות דבר מה, וכן וילך ראובן וישכב (בראשית ל\"ה כ\"ב), וילך ויקח את גמר (הושע א' ג') (רמב\"ן), וילך ויעבוד אלהים אחרים (דברים י\"ז ג'), וילך ויעבד את הבעל (מ\"א י\"ו ל\"א), ותלך ותזן גם היא (ירמיה ג' ח'); והנה הלקוחים האלה היו קודם לכן, כי כבר נולדו מרים ואהרן; ורז\"ל אמרו כי הוציא עמרם את אשתו מפני גזרת פרעה, ואח\"כ החזירה בעצת מרים; ועיין למטה ו' כ'."
            ],
            [
                "כי טוב הוא: ראב\"ע ורע\"ס ורמבמ\"ן וראז' וגיז' פירשו כי יפה הוא, כי לא הבינו איך יתכן לומר על ילד הנולד שהוא טוב; ורשב\"ם פירש כי נולד לסוף ו' חדשים, והסתכלה בו וראתה שהוא נשלם בצורתו והוא בר קיימא, ולא נפל. ול\"נ ברור (כדעת אאז\"ל) כי פירוש טוב כמשמעו, וקוראים טוב לתינוק כשאינו בוכה וצועק, ואם היה צועק לא היה אפשר לְצָפְנו, כי היה קולו נשמע מרחוק, ומפני שהיה טוב יָכְלָה לְצָפְנו."
            ],
            [
                "הצפינו: דגש הצ'די לתפארת הקריאה, ועשו זה כדי שיהיה השוא נע, ואורך המלה ירבה, וזה כדי שיוכלו לנגן יפה הסגול שעליו, שאין לפניו מלה בטעם משרת שתסייע בנגונו; וכיוצא בזה מִקְּדָש ה' כוננו ידיך; והוא הפעיל, והנה הצופן מחביא את חברו, אבל אפשר שחברו יצא ממצפונו, ולא יחפץ להיות נצפן; לא כן המצפין, כי הוא מכריח את חברו להיות נצפן; והנה יוכבד גם אחר ג' חדשים הראשונים יכולה היתה לצפון את בנה, אך לא היתה יכולה להכריחו שיהיה נצפן, כי יתן את קולו בבכי ושמעו מצרים, וכן מי יתן בשאול תצפינני (איוב י\"ד י\"ג), הכוונה, מי יתן ותמיתני, ובכן תכריחני להיות נסתר מנגד עיניך, ולא אתהלך לפניך בארצות החיים, ולא תוכל מדת הדין לפגוע בי.",
                "גמא: הוא papyrus הגדל אצל היאור, ונקרא כן מלשון הגמיאיני נא, להיות גדל אצל המים, וכאילו הוא צריך לשתייה, וכן לוקאנוס קוראו bibula papyrus, והיו עושים ממנו בגדים, מנעלים, סלים וגם ספינות, וזה ל' לוקאנוס: (Pharsal 4. 136.) conseritur bibula Memphitis cymba papyro (ראז' וגיז'). ותלמידי יצחק יהודה קלינעבערג אומר כי תחלה קראו הצמח ההוא בשם גומא,  ואח\"כ אירע ששתו מים בקנה של גומא, כגון שהוצרך אדם לשתות מים מן הנחל ולא היה לו כלי, ולקח גמא הַגָדֵל אצל הנחל ועשה ממנו קנה ושתה מעט מעט ממימי הנחל,  ואותה שתייה הנעשית מעט מעט קראו לה גמיאה או גמיעה על שם הגמֶא.",
                "ותחמרה: פעַל מן חֵמָר והה\"א ראויה למפיק.",
                "בסוף: כמו קנה וסוף קָמֵלוּ (ישעיה י\"ט ו'), והוא מין נֶטַע הגדל אצל היאור, ונקרא בל' מצרי Sari, וזה לשון פליניוס (Hist. nat. 13. 13.Hist. nat. 13. 13.); Fruticosi est generis Sari, circa Nilum nascens, duorum ferme cubitorum altitudine, pollicari crassitudine.. וכוות האם בתתה את בנה בתיבה על שפת היאור היא (כדברי רע\"ס) אולי יראהו איזה מצרי ויביאהו אל ביתו כשאר אסופי; ואני מוסיף כי האם אמרה בלבה, מוטב שיחיה בבית איש מצרי משימות ומכל מקום לא נתיאשה ממנו, אבל שלחה את בתה לדעת מה יעשה לו, ומסרה לה מחשבותיה, באופן שהילדה אמרה לבת פרעה האלך וקראתי לך אשה מינקת מן העבריות, ועל ידי כן יכלה להודיעו שהוא יהודי וללמדו לשון אבותיו ואמונתם.\n"
            ],
            [
                "ותתצב: מלה זרה כי משפטה וַתִתְיַצֵב; ואולי אפשר לומר כי קריאתה וַתַּתְצֵב כלומר וַתַּצֵּב, והיא חוזרת לאם הילד כי היא העמידה שם את אחותו לדעת מה יהיה בבנה, כי לא נתנתו שם כדי שימות, כי לא יתכן לאם שתמית את בנה בידיה מפחד שמא יומת, לולא שתברור לו מיתה יפה, וכאן אף המצרים לא היו עושים בו דבר אחר אלא להשליכו היאורה, והיא ע\"י התבה היתה מביאתו למות ברעב, שהיא מיתה קשה הרבה ממיתת הטביעה במים; והנה ידענו כי שרש יצב הוא נבנה כדרך חסרי נו\"ן, וזה על דרך ל' ארמית, כמו תִנְדַע מן ידע, וידענו כי בארמית לפעמים מוסיפים ת\"ו בשרשים הנחים כדי שתשאר ההברה האחרונה בשוא נע קודם התנועה, כמו שהיא בשלמים, כגון בבנין אִתְפְעֵל אִתְּקָם, יִתְּזִין בת\"ו דגושה, ובסורי אֶתְתְּקָם אֶתְתְּרִים; ומזה יש בארמית שרשים המתחילים בת\"ו שאיננה בעברית, כמו אַתְנַח שענינו הניח (ומזב אתנחתא) כגון מַתְנְחֵי להו סימני (עירובין נ\"ג) וכן כאן מן יצב הִתְצִיב במקום הִציב ומזה וַתַּתְצֵב. ",
                "לדעה: במקום לדעת, כמו לְלֵדָה (מ\"ב י\"ט ג')."
            ],
            [
                "לרחץ על היאור: רש\"י ורמבמ\"ן וראז' פירשו ותרד על היאור לרחוץ בו ואין כן דעת בה\"ט, ונימוקו עמו, כי לא יתכן לומר ותרד על, אלא טעמו לרחוץ אצל היאור.",
                "את אמתה: שפחתה; ואין לפרש זרוע (ולנקד אַמָּתָהּ) כי אמה שם מיוחד למדת הזרוע לא לזרוע עצמו ולא מצאנוהו רק פעם א' להוראת הזרוע, בפסוק תשע אמות ארכה, וארבע אמות רחבה באמת איש (דברים ג' י\"א), וגם שם ענינו מדת הזרוע לא זרוע ממש.\n"
            ],
            [
                "ותפתח: את התבה, נראה שהיה עליה מכסה, כמו בתבת נח.",
                "ותראהו את הילד: מלות את הילד יתרות כי כבר ידענו מה היה בתוך התבה,  לפיכך כתוב ותראהו בכנוי, והוסיף את הילד לרמוז על התמיהה הגדולה שהיתה לה בזה בראותה ילד בתבת גמא מושלך בתוך הסוף; והנה אחר שראתה אותו וראתה שהיה נער בוכה חמלה עליו.",
                "מילדי העברים זה: שפטה כי קרוב הדבר שאחד מן העברים נתן שם את בנו, אולי איש מצרי יאספהו ולא יומת."
            ],
            [
                "מן העבריות: כי הרבה עבריות היו מיניקות, כי הרבה מהן היו שהומתו ילדיהן (אאז\"ל), או שתאהב התינוק ותשגיח עליו יותר להיותו הוא עברי והיא עברית (ראז')."
            ],
            [],
            [
                "היליכי: כמו הוליכי, בשקל הֵיטִיבִי, היניקי (ראב\"ע רלב\"ג רמבמ\"ן וראז' וגיז'), ויש שפירשו כמו הֵא לִיכִי, אך לא מצאנו ליכי במקרא, ועוד מלת את לא תתישב אצל הא ליכי, ואולי נכתב היליכי במקום הוליכי לזווג המלה עם והיניקיהו (וכן דעת מהרש\"ד)."
            ],
            [
                "ותקרא שמו משה ותאמר וגו': דון יצחק מפרש ותקרא שמו שאמו קראה לו שם, לא בת פרעה, ומפרש משיתיהו מָשִית אותו (כמו יְלִדְתִנִי, לְבַבְתִנִי) ומביא ראיה לזה מחסרון היו\"ד אחר הת\"ו. ואמנם אחר שהיה לְבֵן לְבַת פרעה, ושהיא לא ידעה כי המינקת היתה אמו, הנכון כי בת פרעה קראה לו שם. ומ\"מ משה היה שמו (ולא שם אחר כגון מוניוס כדברי ראב\"ע), כי mo בל' מצרי מים, usce מֻצָּל, והנה משה ענינו מֻצָּל ממים. ומזה היה כי המתרגם האלכסנדרי במקום משה כותב תמיד ???? (Mo-yses) להיות תחלת גזרתו Mo-isce, וכן יוסף פלאויוס כתב כי המלה מורכבת מן Mo-yses, שענינו מֻצָל ממים (Jablonsky וראז' וגיז'.) גם Clemens Alexandrinus (Strom. L. I) כתב כי המצרים קוראים מוישה לכל העולה מן המים וחי. ול\"נ כי פעל מָשָה בעברי משם משה נגזר, והשרש הזה לא נמצא אלא להוראת ההצלה מן המים, ימשני ממים רבים (ש\"ב כ\"ב י\"ז, ותהלים י\"ח י\"ז), ויזכור ימי עולם משה עמו (ישעיה ס\"ג י\"א), ופירש אח\"כ איה המעלֵם מיָם. ולא שנגזר הפועל משמו של מרע\"ה, אלא אומר אני כי כל מי שהיה נופל אל המים וניצול היו המצרים קוראים לו משה, ומזה למדו גם בני ישראל בהיותם במצרים ובנו להם פעך משה להוראת ההצלה מן המים. ותלמידי מוהר\"ר מ\"מ אומר כי אמרו מָשָה מפני שכבר היה להם פעל מָשַךְ שגם הוא קרוב בהוראתו לפעל מָשָה; וזה נכון. ומזה היה כי פעל משה בלה\"ק אין הוראתו הצלה מן המים דווקא, אלא משיכה בעלמא, ולפיכך אמר כי מן המים משיתיהו, ימשני ממים. והכורם אומר כדון יצחק, והוא מוסיף כי לא נתגדל משה אצל בת פרעה, אלא אצל אמו, ומפרש ויהי לה לבן לאמו, כי לא קבלה שכר היניקה, אבל בקשה שתחזיר לה בנה. וזה רחוק מן הדעת מאד, שיאמר ויהי לה לבן על אמו, והיל\"ל ותשיבהו לאמו, או ויהי עם אמו, וכיוצא בזה; גם מ\"ש אח\"כ ויצא אל אחיו משמע שלא היה אצל אחיו.",
                "כי מן המים משיתהו: היא אמרה בל' מצרי, והכתוב אמר בלה\"ק, והזכיר פעל משה להיותו ל' הנופל על הלשון."
            ],
            [
                "ויצא אל אחיו: כי הגידו לו את מולדתו והיה חפץ לראות את אחיו (רמבמ\"ן), אולי כי אמו אשר היניקתו היתה הולכת כפעם בפעם לראות את שלום הנער כדרך המיניקות, וכשגדל מעט הגידה לו שהוא יהודי ושהיא אמו.",
                "וירא בסבלותם: טעם הבי\"ת שנסתכל בענויָם עין החמלה, כמו כי ראה ה' בעניי (בראשית כ\"טי ל\"ב); וכן במדרש וברש\"י נתן עיניו ולבו להיות מצר עליהם.\n"
            ],
            [],
            [
                "נצים: נפעל מן נצה, וחסרה נו\"ן השרש.",
                "לרשע: לאותו שנראה לו שאין הדין עמו."
            ],
            [
                "מי שמך לאיש: מפני שראו שטמן ההרוג בחול הבינו שלא היה לו רשות מהמלך, לפיכך מלאו לבו לאותו עברי לומר לו מי שמך לאיש שר (קלינעבערג)."
            ],
            [
                "וישב בארץ מדין: כתב ראב\"ע כי אנשי מדין היו סריס אל משמעת פרעה, ולפיכך הוצרך משה להיות רועה צאן, כדי שלא לעמוד ביישוב; וזה הבל, כי כהן מדין לא יתכן שיהיה תמיד חוץ לעיר, והנה אין ספק שהיה איש מפורסם בעיר, וחתניו לוקחי בנותיו היו ג\"כ ידועים, ולפי מחשבת הראב\"ע היה ראוי למשה שיתחתן באחד מִדַלַת העם בני בלי שם, לא שיקח בת הכהן."
            ],
            [
                "הרהטים: עיין בראשית ל' ל\"ח."
            ],
            [],
            [
                "אל רעואל אביהן: זקנן היה, אבי י תרו, ואמר י' ד' מיכאעליס כי כאן הזכיר רעואל לפי שהיה עדיין בחיים, והיה בעל הבית, ואח\"כ מת, ונזכר יתרו שהיה בעל הבית אחריו."
            ],
            [
                "וגם דלה דלה לנו: אעפ\"י שכבר דלו הן ומלאו את הרהטים, לא הספיקו המים שדלו הן וחזר משה ודלה (ראב\"ע)."
            ],
            [
                "קראן: משפטו קְרֶאנָה, ונשארה הנו\"ן בלא תנועה, וכן שְמַעַן קולי במקום שמענה, וכל זה ע\"ד ל' ארמית, כי בל' סורי הצווי לרבות, הוא קְטוּלֵין."
            ],
            [],
            [],
            [
                "וימת מלך מצרים: הוא הקדמה למה שהוא עתיד לומר כי מתו כל האנשים המבקשים את נפשך (ד' י\"ט) (רשב\"ם).",
                "ויאנחו בני ישראל: גם בחיי המלך היו נאנחים, אך לא היה אפשר להם להתאסף ולקרוא צום ועצרה, כי לא היה להם יום מנוחה, ועתה במות המלך והיו המצרים עושים לו אבל ומספד,  נקהלו גם היהודים וצעקו אל ה' (אח\"ם).\n"
            ],
            [],
            [
                "וידע אלהים: גמר בלבו מה יעשה להם, כמו ואדעה מה אעשה לך (למטה ל\"ג ה'), עתה דע וראה מה אשיב שולחי דבר (ש\"ב כ\"ד י\"ג), וכן ויודע ה' את אשר לו (במדבר י\"ו ה'), עיין שם פירושי."
            ]
        ],
        [
            [
                "וינהג את הצאן וגו': ופעם אחת קרה לו שבנהגו הצאן אחר המדבר נתרחק ממקומו עד שבא אל הר חורב.",
                "אחר המדבר: מדבר איננו שֵם מיוחד למקום שְמָמָה, אך כולל כל מקום שאיננו שדה נזרע ונעבד, אעפ\"י שיש בו מרעה עיין תהלים ס\"ה י\"ג, ירמיה ט' ט', וכ\"ג י' (ראז'), ופירוש אחר המדבר, שהתרחק ממקומו מעט מעט בלכתו עם הצאן אחר דרך המדבר, שהיה הולך ומתרחק עם הצאן לאורך ולרוחב המדבר שהיה מתפשט עד הר סיני. ודעת רד\"ק כי מקום המרעה נקרא מדבר משרש דבר שענינו בארמתי נהג. ודעת לודוביקוס De Dieu כי מדבר מן דבר שענינו בל' כושי הר, והראשון נכון. ואולי אחר שקראו מדבר למקומות המרעה שאין בהם לא בתים ולא אילנות, אלא מקום פנוי ורחב הרבה, נשאר שם מדבר למקומות ערבה וציה שגם הם מקום רחב ופנוי בלא בתים ובלא אילנות. (אח\"ם).",
                "הר אלהים: על שם העתיד (אנקלוס ורש\"י) או כך כתב משה אחר מתן תורה (תלמידי אלישע זאמאטו) ויש אומרים ע\"ש גָבְהו, כמו הררי אל, והראשון נכון.",
                "חורבה: חורב וסיני שני הרים, או שני ראשים מהר אחד, וז\"ל: Duo sunt montes uno in loco, hoc est Horeb et Sinai, qui ambo nascuntur, ut ita dicam, ex radice una, et dividuntur postea jugis, quo altius adscenditur.\n"
            ],
            [
                "וירא מלאך ה': ואח\"כ פירש מה ראה, כי בכל הקב\"ה עושה שליחותו.",
                "בלבת אש: לַבּה במקום לֶהָבָה, ומזה במשנה בא אחר וְלִבָּה, המלבה חייב (ב\"ק פרק ו') (רבנו סעדיה מהרש\"ד וראז').",
                "מתוך הסנה: מין קוצים שהיו באותו הר, ועל שם כך נקרא סיני (ראב\"ע). והנה הסנה בוער באש, לא בוער ממש, אלא מוקף להבה כגוף בוער, כי האש היתה לוהטת בין הקוצים, אך לא היתה נאחזת בהם, ובתחלה ראה משה האש בין הסנה, והסנה לוהט באש, ואח\"כ ראה כי לא היה הסנה נשרף, ואז אמר אסורה נא ואראה מדוע לא יבער הסנה; שרש בער בבנין הקל הוא פעל עומד (עיין רד\"ק ונתה\"ש ודלא כראב\"ע), וענינו להיטת האש, וגם שרפת הגוף שהיא לוהטת בו, כי בנוהג שבעולם הלהט בלתי מתפרד מן השרפה, וכאן הסנה היה לוהט, אך לא היה נשרף.",
                "אֻכָּל: בינוני פֻעל, עיין דקדוקי. §§ 374. 422."
            ],
            [],
            [],
            [
                "של: משרש נשל, כמו ונשל גוים רבים מפניך."
            ],
            [],
            [],
            [
                "זבת חלב ודבש: עיין למטה י\"ג ה'."
            ],
            [],
            [
                "והוצא: צווי במקום עתיד מפני שקדמו צווי אחר, לְכָה, כמו שמור מצותי וחיה; וכן בחומש כ\"י שלי (שנכתב בשנת קע\"א או קודם לכן ג\"כ) מתרגם וְתַפֵּק."
            ],
            [],
            [
                "כי אהיה עמך: כנגד מה שאתה אומר מי אנכי כי אלך וכו', דע כי לא שלך היא, אלא אני אהיה עמך; וזה המראה שאתה רואה בסנה ההוא הוא לך אות שאני האל אני הוא השולח אותך (רש\"י רשב\"ם ראב\"ע ורמבמ\"ן).",
                "בהוציאך וגו': ענין אחר הוא, והוא צווי שיעשה זכר לאותו אות שהיה הראשון שעשה לו האל, וזה ע\"י שיקדש ההר ההוא ויעבוד האל שם, כמו שעשה משה, ויבן מזבח תחת ההר, וישלח את נערי בני ישראל ויעלו עולות וגו' (למטה כ\"ד ד' וה'), וכאן לא הוצרך להגיד לו כי בהר ההוא יתגלה ה' לכל העם, וישמעם את דבריו, רק אמר לו מה שהיה בו כדאי לחזק את לבו שיאמין כי על ידו יצאו ישראל ממצרים; כן נ\"ל.",
                "בהוציאך: בזמן הוציאך, כי בהיותם בהר סיני, ועדיין לא הגיעו אל ארץ נושבת, עדיין אין יציאת מצרים שלמה. המקור עם בי\"ת ענינו בזמן הפעולה, והמקור עם כ\"ף ענינו אחר הפעולה, עיין בה\"ע תקפ\"ט עמוד 93, וכן מצאתי אח\"כ לר' שלמה פאפנהים (יריעות שלמה ח' א' דף ד' עמוד ג' וד'), וכן ג\"כ לגוסיציוס (אות ב'); ומה שכתב כאן רמבמ\"ן הוא דבר בטל ומבוטל, והלכו אחריו ראז' ואחרים.\n"
            ],
            [
                "ואמרו לי מה שמו: יפה העיר הרמב\"ם (מודה חלק א' פ' ס\"ג) איך היתה לענין ההוא ראויה זאת השאלה עד שיבקש במה זה ישיב עליה? כי הנה לא ימלט הדבר מהיות ישראל כבר ידעו השם ההוא או לא שמעוהו כלל, ואם היה נודע אצלם אין טענה לו בהגידו אותו, כי ידיעתו בו כידיעתם; ואם היה בלתי נשמע אצלם מה הראיה שזה שם האל, אם היה ידיעת שמו ראיה? ודעתו ז\"ל הוא כי משה אמר אולי יבקשו ממני שהוכיח להם מציאות האל ושלזה השיבו ה' באמרו אהיה אשר אהיה ופירושו הנמצא אשר הוא הנמצא, כלומר מחוייב המציאות. ורמבמ\"ן אמר כי ברבות ימי הגלות והשעבוד לישראל כמעט נשתכחו מהם השמות הקדושים, וחזרו להיות כשאר הגוים המחזיקים בצבא השמים, כאילו אין אלוה זולתם, חוץ משבט לוי; והוא רמבמ\"ן תרגם אהיה אשר אהיה, העצם העומד לעולם ועד, וקרוב לזה פירש השם הזה רבנו סעדיה גאון. ואני אומר כי אנחנו רואים כשבא משה אל העם ועשה לפניהם האותות ויאמן העם, וישמעו כי פקד ה' את בני ישראל, א\"כ לא היו לא בלתי יודעים מציאות האל, ולא בלתי יודעים את ה' אלהי אבותם, כי ברגע בראותם האותות לא יתכן שיקנו מיד ידיעות אלו, אלא הועילו האותות לאמת להם שליחות השליח, לא זולת זה. ונ\"ל כי משה ידע כי ישראל ידעו את ה' אלהי אבותם, ואמנם חשב שישאלו באיזה תאר תִּאר עצמו בשלחו אותו,  כי לפי פעולותיו הוא נקרא (וידועה היא בלה\"ק מליצת הקרא בשם פלוני, והכוונה היות בתאר פלוני, כמו אחרי כן יקרא לך עיר הצדק שענינו אז תהיי עיר הצדק, ורבים כן). ותכלית השאלה היא לדעת מה היא כוונת האל בשלחו את משה אליהם, שמא אולי לא יהיה הענין לטובתם בהחלט, אלא להעניש את המצרים, ואח\"כ הצל לא יציל את ישראל, או תהיה כוונתו יתברך לדבר אחר איזה שיהיה; ובשאלת מה שמו הם שואלין מה הוא התאר אשר בו נגלה אליך, ומה השם אשר קרא לעצמו שממנו תוודע כוונתו; כביכול כאדם השואל איך היו פניו של פלוני ואיך היה קולו. ואיך היו תנועותיו בשעה שדבר אליך הדברים האלה כי מזה תֻכר מחשבתו וכוונתו; והאל השיבו אהיה הוא שמי, ופירש ואמר אשר אהיה, כלומר התאר שבו אני נגלה לך ולהם הוא זה, אהיה, כי אמנם אהיה (אשר אהיה הוא פירוש שם אהיה); והטעם אהיה עמכם, אהיה נמצא לכם, תראו תמיד כי יש ה' בקרבכם (וכפירוש חז\"ל אני אהיה עמכם, אהיה נמצא לכם, תראו תמיד כי יש ה' בקרבכם (וכפירוש חז\"ל אני אהיה עמכם בשעבוד זה), כי לא אעזבכם עד אשר אם עשיתי את אשר דברתי לכם, בתאר הזה ועל הכוונה הזאת אני שולח אותך, כי גמרתי בדעתי לגאול אתכם עכ\"פ, ולא יהיה רגע שלא אהיה עמכם גם לא יהיה מי שיעמוד לפני, אבל תמיד תראו כי יש ה' בקרבכם ולא תאמרו איה ה'? כי תמיד אהיה, והנה השם הזה אינו אלא לצורך השעה אמנם אין זו תשובה מספקת וכללית לשאלת מה שמו אם תלקח בהחלט; על כן הוסיף ואמר כה תאמר אל בני ישראל ה' אלהי אבותיכם וכו' שלחני אליכם, זה שמי לעולם, וזה זכרי לדור דור, ה' המפורש הוא שמי לעולם, וזכרי לדור דור, אבל שם אהיה אינו אלא בבחינת השליחות הפרטית הזאת להוציאם ממצרים. ותלמידי מוהר\"ר אח\"ם אומר כי שאלת מה שמו קרובה לשאלת מי ה' אשר אשמע בקולו, כלומר מי הוא האל הזה ששולח אותך אלינו ומה לו לשלוח לנו שליח, ואחר שעזב אותנו והסתיר פניו ממנו בכל הזמן הרב הזה, ובכל הצרה הגדולה אשר אנחנו בה, מה שם ומה זכות יש לו עלינו, שישלח לנו שליח לצוות אותנו לעשות דבר מה? זה הוא מה שחשב משה שמא יאמרו לו ישראל כשיראוהו בא אליהם בשם ה', ויחשבו כי מסתמא אינו בא אלא לצוות אותם תורה ומצות; ומשה בהיותו במדין לא היה יודע אם עדיין הם בוטחים באלהי אבותם ומאמינים בו, וחשש שמא ברוב הלחץ ואריכות הצרה כבר נתייאשו מן הרחמים; ואז השיבו ה' אהיה אשר אהיה, כלומר הן אמת כי עד עתה לא עשיתי להם שום טובה, ואין לי שום שם וזכות עליהם, וכביכול לא הייתי להם לכלום, רק הייתי להם כאילו אינני, אך מן היום הזה והלאה אהיה להם מה שאהיה אעשה להם מה שאעשה, ואקנה לי עליהם השם והזכות אשר אקנה, לכן כה תאמר לבני ישראל אהיה שלחני אליכם, מי שעד עתה כביכול אינו כלום לכם, אבל הוא אומר מה שלא הייתי אהיה, ומה שלא עשיתי אעשה, הוא השולח אוי אליכם, והנה התשובה הזאת לא נאמרה אלא בתנאי אם ישראל יאמרו למשה מה שמו, והם לא אמרו לו כדבר הרע הזה. כי עדיין היה לבם דבק באלהי אבותם, ומאמינים היו במה שהיה בקבלה אצלם כי פקוד יפקוד אליהם אותם; והאל הבוחן לבות ידע כי לא יאמרו כדבר הזה, ולפיכך הוסיף ואמר לו כה תאמר אל בני ישראל ה' אלהי אבותיכם אלהי אברהם אלהי יצחק ואלהי יעקב שלחני אליכם; והוסיף ואמר למשה (לא כדי שיאמר לישראל) זה שמי לעולם, ואין צריך לשם אחר, כי מה שעשיתי לאברהם ליצחק וליעקב היא ראיה מספקת להודיע בכל דור ודור גדולתי ומדותי."
            ],
            [
                "ומקץ שלשים שנה החלפתי מעט פירוש הכתוב הזה, והנה הוא לפניך בתרגומי האיטלקי הנדפס, והכוונה בו אהיה מה שאהיה, אעשה מה שלא עשיתי מעולם; והוא הנכון."
            ],
            [],
            [
                "את זקני ישראל: יפה פירש רש\"י, ולא כתרגום רמבמ\"ן."
            ],
            [],
            [
                "נקרה עלינו: כשאדם מתאווה למצוא דבר מה ופתע פתאום יזדמן הדבר לפניו, יאמר על הדבר ההוא שנקרא לפניו, כלומר שנזדמן שם כאילו היה מי שקרא לו, כמו וַיִקָרֵא אבשלום לפני עבדי דוד (שמואל ב' י\"ח ט'), נזדמן לפניהם כאילו קראו לו בא ונהרגך, וכן הקרה נא לפני היום (בראשית כ\"ד י\"ב), עיין בה\"ע תקפ\"ט, עמוד 88. והנה לשון נקרה נגזר מלשון נקרא, אלא שהבדילו לפעמים בכתיבה וכתבו בה\"א ואתם שענינם הזדמנות, וכתבו באל\"ף אותם שענינם קריאה ממש. וכאן נקרה עלינו, נזדמן לפנינו אנחנו עבדיו החפצים ליראה את שמו. וראז' אומר כי הוא כמו נקרא באל\"ף, כמו כי שמך נקרא על עירך ועל עמך וחבריהם, ושאין לפרשו ענין גלוי שכינה, כי ה' לא נגלה לזקני ישראל, אלא למשה. ואני אומר שאין זו טענה, כי ה' נגלה לישראל ע\"י שנגלה למשה, מלבד כי המליצה ההיא לא תתכן בלא מלת שם, ולפי דרכו שם ה' היל\"ל.",
                "ועתה נלכה נא וגו': אין ספק כי הבקשה הזאת היתה בְעָקְבָה, כי לא היתה דעתם לחזור; ומאחר שהוא היה מעכבם ומשתעבד בהם בלא שום דין אין לתמוה אם צוה ה' להתפתל עם העקש. והנה אין ספק שאם כ\"כ היה משה מסרב ללכת בשליחות ה' יותר היה מסרב אם היה ה' מצוהו לומר לפרעה שיְשלח את ישראל לצמיתות, כי אז לא היה משה מקבל עליו ב שום פנים כי לא ימלאהו לבו לומר לפני המלך? אתה הרעותה לעם הזה ועתה שַלְחֵם חפשים לנפשם: ואולי ג\"כ שאם היה אומר לו כן היה פרעה ממיתו, גם היה מתאכזר יותר ויותר על ישראל ק\"ו ממה שהכביד עֻלו עליהם באמרו נרפים אתם נרפים תכבד העבודה על האנשים ותבן לא ינתן לכם; וה' לא יהפוך לב בני אדם, ובפרט לב הרשעים הגמורים הראויים לעונש ולא לשכר טוב. ובעל העקדה כתב: זאת היתה עצה עמוקה אלהית להראות לכל חוזק לבו וקושי ערפו של פרעה, והוא באשר צוה שלא יבקשו ממנו רק שירפה מהם כעשרה ימים ללכת שלשת ימים במדבר לזבוח לאלהיהם, ומסתמא יובן מדבריהם שאמר ישובו, ועם כל זה לא ישמע, וכ\"ש אם יאמרו לו לשלחם כלה, עכ\"ל; ואין זה צודק כי אמנם עיקר סירובו של פרעה היה מפחד שלא ישובו כאמרו מי ומי ההולכים (י' ח') לכו נא הגברים (י' י\"א), רק צאנכם ובקרכם יוצג (י' כ\"ד) כלומר לְעֵרָבון; ואם היה ירא שלא ישובו עוד אין להאשימו על זה. ותלמידי מוהר\"ר יצחק פארדו משיב שאם מיד היה פרעה שואל ערבון היה הדין עמו, אבל הוא לא אמר לכו נא הגברים רק אחר המכות, ובהפך בתחלת הענין לא לבד שלא אמר להם תנו לי ערבון שתשובו, אבל התאכזר והקשה עלו עליהם, ובזה הראה רע לבבו.\n"
            ],
            [
                "ולא ביד חזקה: אלא ביד חזקה, כלומר רק בעל כרחו (רש\"י רלב\"ג ולער' והמתרגם האלכסנדרי והיירונימוס גם Pagninus), וקרוב לשימוש זה של מלת ולא הוא מה שמצאנו ולא ילך נא אתנו אמנון אחי (ש\"ב י\"ג כ\"ו), וָלא יֻתַּן נא לעבדך משא צמד פרדים אדמה (מ\"ב ה' י\"ז) שענינם אם לא כן, לפחות. והרמב\"ן ורמבמ\"ן וראז' פירשו ואף לא ביד חזקה, וא\"כ מה טעם ושלחתי את ידי וגו' ואחרי כן ישלח אתכם? הלא נפלאות הם הם היד החזקה והכתוב אומר שאחר הנפלאות ישלחם, ולא ימאן לשלחם, וכן במקום אחר מפורש כי ביד חזקה ישלחם וביד חזקה יגרשם מארצו (ו' א'); ואחר המאורע הכתוב מעיד במקומות הרבה כי ביד חזקה הוציאנו ה' ממצרים. ורשב\"ם וראב\"ע פירשו ולא מתוך יד חזקה שלו, לא מפני שכחו חזק לְפָנַי, וזה מסכים עם תרגום אנקלוס לפי נסח רוב הספרים, ולא מן קדם דְחֵילֵהּ תקיף (ועיין אוהב גר עמוד 48); ולפי זה היל\"ל ולא מיד חזקה או ולא מחוזק ידו. ובחומש כ\"י על קלף שבידי הנכתב קודם שנת קע\"א כתוב ולא אלהין מן קדם דחילא תקיף; הסופר עירב שתי הנסחאות, והנקדן נקד מלת ולא והניח מלת אלהין בלא נקוד, ונקד מלת דחילא בצרי החי\"ת, ול\"נ בהפך שנסח אלהין (שהיא ג\"כ גרסת אנוירשא שהבאתי באוהב גר) היא עיקר, והחי\"ת בחירק, ענין מורא."
            ],
            [],
            [
                "לא תלכו ריקם: אין הכוונה ריקם מממונכם וצאנכם ובקרכם, אלא ריקם מממון נוסף על ממונכם, על דרך לא תשלחנו ריקם, הענק תעניק לו מצאנך, והוא דבר הלמד מענינו שאמר תחלה ונתתי את חן העם הזה בעיני מצרים, ואמר אח\"כ ושאלה אשה וגו', ואמנם מלת ריקם נאמרת על שתי ההוראות בשוה, כגון אני מלאה הלכתי וריקם השיבני ה', הכוונה ריקם מממוני, אל תבאי ריקם אל חמותך, הכוונה ריקם ממתנות."
            ],
            [
                "ושאלה וגו': אין ספק שהיה זה מעשה תחבולה, כי הם לא אמרו להם שלא לשוב עוד, אלא ללכת דרך שלשת ימים ולשוב; גם לשון שאלה ידוע שהוא על מנת להחזיר (וכי ישאל איש מעם רעהו ונשבר או מת, בעליו אין עמו, שלם ישלם, כ\"ב י\"ג); ורשב\"ם פירש ושאלה במתנה גמורה, כמו שאל ממני ואתנה גוים נחלתך (תהלים ב' ח'), ויפה כתב רמבמ\"ן (י\"א ב') שאין צורך להוציא הכתוב ממשמעו, וכבר נתנו חז\"ל תשובה נכונה שבדין נטלו ממצרים מה שהשאילום עכ\"ל. והאמת כי זה תחבולה מאת ה' על דרך שים לך אורב לעיר מאחריה (יהושע ח' ב') עגלת בקר תקח בידך ואמרת לזבוח לה' באתי (ש\"א י\"ו ב'); וה' רצה במשפט וצדק שלא יצאו ישראל ממצרים ריקם, ועם עקש צוה להתפתל, כי מלבד כל מה שנשתעבדו למצרים ועבדום עבודת פרך בשכר הבצלים והשומים, הנה היו מניחים אצלם המטלטלים שלא היו יכולים להוציא עמהם, והשדות והבתים, וכיוצא בזה כתב ג\"כ חכם הנכרי Justi: ובעל התרגום הצרפתי S. Cahen כתב על פסוק זה: C'est a tort qu'on a attaqueè les Israëlites à ce sujet. On conçoit que des esclaves parvenant à romper leurs chaînes, ne se fassent point scrupule de tromper leurs anciens oppresseurs; une telle action peut s'excuser; elle est même, d'après ce que nous savons des anciens peoples asiatiques, dans les moeurs de ces contrèes. Pour juger avec impartialitè de la moralitè d'un peuple, il faut connoitre ses notions particulières sur le juste et l'injuste, et non pas juger l'antiquitè d'après nos notions actuelles. והנה האיש הזה מלבד שאיננו מייחס המעשה הזה לצווי אלהי, כמו שאיננו מודה בכלל באלהיות התורה ושאר הנבואות, הנה איננו מייחס אותו אפילו לצווי משה, אלא לפחזות העם השקוע בשעבוד; א\"כ ס' תורת משה איננו אלא ספורי הבלים ושקרים, כי לפי דעתו משה איש חכם וצדיק היה, ולא צוה כדבר הזה, וכאן כתוב כי הוא צוה בדבר ה'; א\"כ מה לו לאיש הה לתרגם ולפרש ספר אשר כזה? ומי יתן ולא שלח ידו לגעת בו! \"טמא וכסיל לא יעבור בו, דרך קדש יקרא לו\". אמנם יש משיבים: הן אמת כי בדין נטלו ישראל מה שהשאילום המצרים אשר השתעבדו בהם, ואשר הניחו בידם בנסעם משם המטלטלים והקרקעות; אבל איך יצוה ה' מעשה רמיה? והלא הצווי הה היה עושה רושם קשה ורע בלב בני ישראל. כי מזה ילמדו לשון תרמית, וישחיתו מעלליהם. וכי לא היה ה' יכול להעשיר את עמו בלא שיצום מעשה עָקְבָה? - אומר אני כי ישראל שסבלו מה שסבלו תחת יד המצרים, והכירו מעלליהם הרעים עמהם, כאר נצטוו על המעשה הזה וכאשר קיימו אותו ושאלו מן המצרים כאשר דבר אליהם משה לא נרשם בנפשם כלל שום צד היתר למעשה מרמה ועקבה, אבל בהפך נרשם בנפשם כי ה' ישיב לאיש כפעלו ויעניש הרעים והמתאכזרים על רעיהם, כי אמנם בני ישראל לא עשו הדבר הזה מלבם, ואולי מרוב תשוקתם להתרחק ממציקיהם וארץ אוכלת בניהם לא היו מתעוררים כלל לדבר הזה, אמנם עשוהו מפני שכן צוה אותם מנהיגם המדבר להם בשם ה', והנה מה שנרשם בנפשם הוא כי ה' שונא אנשי עולה ואת דכאי רוח יושיע וייטיב, וע\"י זה נרשם בנפשם שאם גם הם בעת הצלחתם ידכאו אחרים ה' ינקום נקמתם ויתן חילם בידם, וכמו שהזהירם אח\"כ משה כמה פעמים שיזכרו כי עבדים היו ויפדם ה'. והעד לכל זה הוא כי גם כאן וגם למטה (י\"א ג', וי\"ב ל\"ו) התורה מבארת כי מאת ה' היתה לתת את חן העם בעיני מצרים באופן שהשאילום, כלו' שהכירו בני ישראל כי המצרים השונאים אותם לא היו משאילים להם כלי חמדתם אם לא מרצון האל ע\"י נס; ומן הטעם הזה מפורש ג\"כ למטה (י\"ב ל\"ה) ובני ישראל עשו כדבר משה, ללמדך כי לא מלבם והתעוררותם עשו כן, אלא לעשות מצות מנהיגם ומושיעם, והתבאר א\"כ כי המעשה הזה לא היה מזיק ומפסיד לבם ונפשם, אבל בהפך היה מחזק את לבם ביראת ה' ובאהבת הצדק. וזהו בעצמו הטעם שרצה ה' שיהרגו ישראל את שבעת העמים, למען יקחו מוסר איך ה' מעניש עושי הרעה, וכמו שאמר להם משה כי את כל התועבות האל עשו אנשי הארץ אשר לפניכם וגו' ותקיא הארץ את יושביה, ושמרתם את משמרתי לבלתי עשות מחקות התועבות אשר נעשו לפניכם (ויקרא י\"ח); ולפיכך ג\"כ הזכירה התורה מאמר ה' לאברהם ודור רביעי ישובו הנה כי לא שלם עון האמורי עד הנה, להודיע כי כריתת האומות ההן לא תהיה אלא מפני רשעתם, וקודם שתתמלא סאתם לא יוכלו ישראל לקחת את ארצם מידם. וגם ממה שהוא אומר להם (דברים ט' ד') אל תאמר בלבבך בהדוף ה' אלהיך אותם מלפניך לאמר בצדקתי הביאני ה' לרשות את הארץ הזאת וברשעת הגוים האלה וגו', נראה בבירור כי כן היתה דעתם נוטה לחשוב כי הצלחת כל עם היא לפי מעשיו ובגזרת האל ובהשגחתו; א\"כ הדבר ברור כי גם זה שהמצרים השאילום כספם וזהבם היה בעיני ישראל סבה מאת ה' להעניש את אלו ולתת שכר טוב לאלו, ולא היה אפשר שילמדו מזה כלל להשחית דרכם ומעלליהם."
            ]
        ],
        [
            [
                "והן: ואם כמו בל' ארמית (עזרא ה' י\"ז) וכען הן על מלכא טב וכו' הן איתי די מן כורש מלכא שים טעם, וכמוהו במקרא וראו הן היתה כזאת (ירמיה ב' י'), הן אעזור השמים ולא יהיה מטר והן אצוה על חגב לאכול הארץ ואם אשלח דבר בעמי (דברי הימים ב' ז' י\"ג), וכן במקום ה\"א השאלה הן נזבח את תועבת מצרים לעיניהם ולא יסקלונו (שמות ח' כ\"ב), וממלת הן נגזרה ה\"א שאלה והתימה."
            ],
            [
                "מזה בידך: כאדם האומר לחברו מודה אתה שזו לפניך אבן? הוא אומר לו הן, אומר לו הריני עושה אותה עץ (רש\"י)."
            ],
            [],
            [],
            [
                "למען יאמינו: מקרא קצר, ויאמר ה', תעשה האות הזה לפניהם, למען יאמינו, ויקצר הכתוב בזה, כי ידוע שעל מנת שיעשה כן לפניהם ויאמינו בו יראנו נפלאות (רמב\"ן ורמבמ\"ן)."
            ],
            [
                "מצרעת כשלג: מצרעת ולבנה כשלג, והצרעת הלבנה ביותר הנקראת Leuce קשה להרפא עד מאד, בעדות הרופא הקדמון Celsus (קלעריקוס וראז' ולפניהם רע\"ס)."
            ],
            [],
            [
                "ולא ישמעו לקול האות: שמיעה לקול מליצה היא המורה שימת לב על דבר, כמו אשר לא ישמע לקול מלחשים (תהלים נ\"ח ו'), ושמע לקול יריבי (ירמיה י\"ח י\"ט), וטעם הכתוב אם לא יאמינו לך אחר האות הראשון, וזה לא יהיה אלא מצד שלא ישגיחו עליו לבדקו כראוי כי מקוצר רוח ומעבודה קשה לא תהיה דעתם צלולה לחקור היטב מה שיראו, ועי\"כ לא יכירו גדולת הפלא ואמתתו, אז יאמינו אחרי האות השני; לא ששני אותות מבררים שליחות הנביא יותר מאחד כי אם הראשון אין בו דופי וחשש, הרי הוא עד נאמן כמאה, אבל הרואים אשר אולי לא ישגיחו בראשון מפני טרדת רוחם, ישגיחו בשני, ועי\"כ יאמינו. ומה שאמר והיה אם לא יאמינו, הכוונה אותם שלא יאמינו לראשון יאמינו לשני.",
                "והאמינו לקול: אמר לקול אחר לשון האמנה, לזווגו עם ולא ישמעו לקול שאמר תחלה.",
                "האות האחרון: האות שאחריו, לא אחרון ממש, אלא כמו ואת לאה וילדיה אחרונים."
            ],
            [],
            [
                "לא איש דברים אנכי וגו': כבר התקומם רשב\"ם נגד הסברה שמשה היה עלג ואמר: \"ואין דבר זה בדברי התנאים והאמוראים, ואין לחוש לספרים החיצונים\" והוא אומר שלא היה משה בקי בלשון מצרים; וגם זה באמת לא יתכן, אחר שנתגדל במצרים ובבית המלך, והראב\"ע קיים שהיה עלג, ופירש והוריתיך אשר תדבר שישים בפיו מלות שאין בהם האותיות הכבדות עליו, אם כן יַראה נא לנו הראב\"ע מה הן האותיות שאינן נמצאות בפרשיות שאמר משה באזני כל העם, מלבד שזה גדוף כלפי מעלה שיבחר ה' לעשות שליח לתת תורה לעמו אדם שיצטרך לבחור המלות שיוכל לבטא אותן. והאמת כי לא היה משה איש דברים, בעל כח הדבור מרחיב פה ומאריך לשון בפני מי שיהיה, ולא יחת מפני כל, מסכים למה שכתוב עליו והאיש משה ענו מאד מכל האדם אשר על פני האדמה, וזה דומה בצד מה למאמר ירמיה הנה לא ידעתי דַבֵר, אלא שירמיה היה יכול להוסיף כי נער אנכי, ומשה היה זקן, ויותר היה ענין קשה עליו, אחר כמה שנים שהיה רועה את הצאן, ללכת לפני מלך גדול ולריב עמו, והנה ה' השיבו מי שם פה לאדם או מי ישום אלם וגו' כלומר הלא בידי להסיר ממך כבדות לשונך, ועתה לך ואנכי אהיה עם פיך והוריתיך אשר תדבר, אשים הדברים בפיך עד שתהיה איש דברים בשיעור הראוי, ולא יחסר לך כח הדבור; אבל השנוי הזה לא היה במשה ברגע ההוא פתאום, אלא מעט מעט כי לא יהיה שנוי גשמי אלא רוחני בכחות הנפש וגבורת הלב, ע\"כ לא הרגיש אז משה באותה שעה שום שנוי בעצמו, וע\"כ חזר ואמר שלח נא ביד תשלח. והנה לנו עוד ראיה על מעוט אומץ לבו באותה שעה ממה שאמר לו ה' (פסוק י\"ט) לך שוב מצרים כי מתו כל האנשים המבקשים את נפשך. ואם היה משה עלג לא ימלט שה' רפאו או לא רפאו, ואם רפאו היה משה מרגיש בעצמו השנוי הזה מיד ולא היה מסרב עוד, ואם לא רפאו יהיה מאמר מי שם פה לאדם מאמר שחוק והתול ח\"ו; ויש מפרשים ידעתי שאתה עלג, כי אני בכוונה עשיתיך עלג ואעפ\"כ אני מצוך ללכת; ומי לא יראה שאין זו תשובה הגונה לפייסו שילך כי הלא יאמר משה בלבו, אם רצונו שאלך בשליחותו, ירפה תחילה את מומי. גם מה שאמור למטה הלא אהרן אחיך הלוי נראה ברור שטעמו ידעתי כי לא יסרב כמוך אבל יקבל עליו לדבר; ואם היתה הכוונה הלא אהרן איננו עלג כמוך והוא ידבר, היל\"ל הוא ידבר בלא מלת ידעתי."
            ],
            [
                "מי שם פה לאדם: מי הוא שנתן לאדם הכחות והשלמיות, ומי הוא העושה אותו בעל מום מתחלת יצירתו וחסר באחד מכחותיו? מי הוא שנתן פה לאדם, ומי שעושה קצתם אלם משעת לידתו או חרש מלידה ומבטן ועל ידי כן נשאר אלם ולא יוכל לדבר כי לא שמע אחרים מדברים; וכן מי עשה פקח ומי עשה עור, מי נתן לאדם כח הראות, ומי עשה קצת חסר הכח הזה? הלא אנכי ה' - והנה אלם וחרש שניהם נזכרו כאן כנגד מי שם פה כי שניהם חסרים כח הדבור, ואח\"כ הזכיר פקח ועור, כלומר כח הראות והעדר הכח ההוא. ותאלמנה שפתי שקר האומרים כי צריך לקרוא או פתח או עור, כי אין כוונת הכתוב לייחס לאל המומים לבדם, אך לומר כי האל הוא הנותן הכחות והשלמיות, ומאתו ג\"כ המומים והעדר הכחות, שהרי בתחלת דבריו אמר מי שם פה לאדם."
            ],
            [],
            [
                "ביד תשלח: ביד כל מי שתרצה לשלוח חוץ ממני (רשב\"ם ורמבמ\"ן). דרך לה\"ק לכפול הפעל כשהכוונה לומר מי שיהיה או מה שיהיה, כגון ושמע אישה ביום שמעו, וביום פקדי ופקדתי, ושמע השומע."
            ],
            [
                "הלוי: נראה שהיו אנשי לוי מלומדים יותר משאר השבטים ודוברי צחות, וע\"כ היו מוכני לכהונה יותר משאר העם, והנה אמר לו אהרן עם היותו אחיך הוא לוי בתכונתו, כי אתה כאילו אינך לוי, שאתה מסרב כ\"כ ללכת בשליחותי.",
                "וגם הנה הוא יוצא וגו': כי אני אדבר אליו, ככתוב למטה (פסוק כ\"ז). ואמנם חרון אף ה' הנאמר כאן נראה לפי הפשט שלא עשה שום רושם, אלא דברה תורה כלשון בני אדם, כי דבר אליו כאדם האומר לחברו לא כן אוחילה לפניך, אם אתה לא תרצה לעשות שליחותי אשר היתה לך לכבוד, אני אכבד בה איש אחר אשר ידעתי כי לא יסרב.\n"
            ],
            [],
            [
                "ודבר הוא לך אל העם: רש\"י בסוף הדבור כתוב לשון עליהם, וצ\"ל לשון על הם, כלומר כל לי ולו ולהם הסמוכים דבור ענינם על ובשביל."
            ],
            [],
            [],
            [
                "לך שוב וגו': ואל תתעכב מפחד המלך ושריו שהיו מבקשים את נפשך על דבר הריגת המצרי, כי כבר מתו; וזה הוסיף לו לחזק את לבו שידע שהיה מְפַחֵד."
            ],
            [
                "את מטה האלהים: נקרא כן ע\"ש שהיה עושה בו את האותות אשר היו בכח אלהי."
            ],
            [
                "ראה כל המופתים: ראה כי כל המופתים אשר שמתי בידך אתה תעשם לפני פרעה אבל הוא לא ישמע בקולך, כי אני אחזק וגו': והודיעו זה כדי שלא תרפינה ידיו ראותו שלא ישמע אליו; וכיוצא בזה בישעיה ו'. ע' שם פירושי."
            ],
            [
                "בני בכורי ישראל: אעפ\"י שלקץ הימים אהפוך אל העמים שפה ברורה לקרוא כלם בשם ה' ולעבדו שכם אחד, מ\"מ ישראל נכבד אצלי מכלם מצד מה שהיה הראשון בעבודתי בתעות כל האומות מעלי (רע\"ס), וע' רש\"י בירמיה ג' י\"ח."
            ],
            [
                "הנה אנכי הורג את בנך בכורך: יקשה כי הנה זאת היא האחרונה שבמכות, ומשה לא הזכירה לפרעה אלא לבסוף, ולמה יזכירה לו כאן? ואשר אני אחזה לי כי הנה משה אמר ליתרו ואראה העודם חיים, מוכח מזה שלא הגיד לו דבר משליחות ה', רק אמר כי נכסף לראות בית אביו, א\"כ בהוליכו עמו את אשתו ואת בניו שלא ידעו דבר מענין השליחות, אין ספק כי אשתו ובנו גדול כשיראו שילך לפני מלך מצרים לדבר לו לשלח את ישראל, יניאו את לבו ועכבוהו מעשות שליחותו, מיראתם שמא פרעה ימיתהו, וה' ידע זאת ורע בעיניו על שהוליך אשתו ובניו עמו, ובפרט כי משה כבר נפתה אחר עצת אשתו והיה שומע לעצתה יותר מן הראוי, כי אֵחַר מילת בנו, אחר עבור שמונת ימים, שאם היה בתוך שמנת ימים ללידתו לא יתכן שיצא אשתו עמו לדרך, א\"כ נראה ששמע בקולה למול אותו בן י\"ג שנה כמשפט הישמעאלים והמדינים (וכמו שהעיר Deyling ולפניו גוסעציוס); על כן אמר לו ה' כדבר הזה, למען יבין כי גם הוא אם לא יעשה שליחותו באופן שיהיה סבה לעכוב יציאת ישראל ממצרים, גם הוא כך יהיה ענשו, שיהרוג ה' את בנו בכורו, וכן היה כי בהיותם במלון, והיה רע בעיני ה' כי הולך הוא עם אשתו ובניו, ויפגשהו ה' ויבקש המיתו. אומר אני שהכוונה להמית את בנו בכורו, הנזכר למעלה שתי פעמים; ואז אמר משה לצפורה שאירע להם זה על שאחרו למול את בנם הקטון, ואז צפורה חשה ולא התמהמהה ומלה את ערלה בנה, לא הבן החולה הנרמז בכנוי המיתו ובכנוי ויפגשהו, שהוא היה הבן הגדול שכבר נימו, אלא מלה את הקטון שלא הגיע לי\"ג שנה ולא מלוהו, ותגע לרגליו של משה, ותאמר כנגד משה חתן דמים אתה לי, בַּעֲוֹנך ולא בעֲוֹני בננו הגדול חולה, ואתה סבת מיתתו, אולי חשבה כי טורח הדרך היה סבת חליו; וכשראתה כי מיד רפא החולי ממנו, אמרה חתן דמים למולות. ולהיות כי עדיין קרובים היו למדין חזרה צפורה עם בניה לבית אביה, ומשה הלך לבדו, וזה היה רצון האל, כדי שלא יהיה למשה מעכב לעשות שליחותו. וזה טעם אחר שלוחיה (למטה י\"ח ב'), כי כאן שִׁלְּחָהּ והלכה אל בית אביה."
            ],
            [
                "במלון: במקום שנסתרו שם בלילה, ולא מלון כאשר אתנו היום, אלא אולי נקרת הצור וכיוצא.",
                "ויפגשהו ה': הפגיע בו חולי בתאומי כבד מאד.",
                "ויפגשהו: לדעתי הכנוי מוסב על הבן הבכור למשה, והוא גרשום, כי אמר בני בכורי ישראל, הנה אנכי הורג את בנך בכורך, וכן כאן ויפגשהו ה' את בנו בכורו של משה, כמו שפרשתי בפסוק הקודם. והמפרשים פירשו על משה; ורבנו חננאל (הביאו רבנו בחיי) פירש על הנער, כי לדעתו משה לא היה שם במלון כי הרכיבם על החמור ושלחם לפניו, וזה רחוק. ותלמידי מוהר\"ר משה כהן פורטו מפרש כרבנו חננאל ויפגשהו על הבן הקטן, ולדעתו בא לו חולי באיברי ההולדה, וזה הביא את צפורה לחשוב שזה בעון שלא מלוהו, ואז מיהרה למול אותו: ורשב\"ם והפרחון גם כי פירשו גם הם על משה, מ\"מ פירשו טעם החולי: כי היה מתעצל בהליכתו ומוליך אשתו ובניו.\n"
            ],
            [
                "צור: אבן חדה, וכן עד היום מנהג קצת מן הכושים למול באבן חדה (Ludolf. Hist. Aethiop. 3.1.21.) וכן תרגם אנקלוס טינרא, וכן כתב הירודוט כי המצרים כשהיו חותכים המתים להסיר מעיהם לחנוט אותם, היו חותכים באבן כושית; וכן פליניוס (Hist. Nat. 35. 12) כתב כי כהני Cybele היו מסרסים עצמם באבן (קלער' וראז').",
                "ותכרות את ערלת בנה: ולא אמר את ערלתו, כי הבן החולה היה גרשם, ואותו שמלה היה אליעזר, וכמו שפרשתי למעלה.",
                "ותגע לרגליו: על דרך והגעתם אל המשקוף (למטה י\"ב כ\"ב), הגיעה דם המילה לרגלי משה."
            ],
            [
                "וירף ממנו: ואז ה' רפה מן הנער, כלו' רפתה ידו מעליו ונתרפא, ואז אמרה אינך חתן דמים לי ממש רק חתן דמים למולות, לענין המילה בלבד. ודעת גוסיציוס גם Deyling שאמרה למולות בל' רבים להורות על שתי מילות, מילת העברים לשמונה ימים, ומלת הישמעאלים לי\"ג שנה, שלכך היה נראה לה משה כאיש דמים על שהיה רוצה למול את בניו לשמונה ימים כשהם רכים ביותר, ואפשר ג\"כ שאמרה לַמוּלָת, ע\"ד עֶזְרָת מצר."
            ],
            [],
            [
                "את כל דברי ה' אשר שלחו: את כל המאמרים ששלחו ה' לדבר אל העם ואל פרעה; וכמו שמפורש אח\"כ וידבר אהרן את כל הדברים אשר דבר ה' אל משה ויעש האותות לעיני העם."
            ]
        ],
        [
            [],
            [
                "לא ידעתי את ה': גם אם שמע שמו אמר לא ידעתיו, כלו' לא ידעתי בו אלהות, לא נסיתי במה כחו גדול, כמו אלהים אחרים אשר לא ידעתם."
            ],
            [
                "אלהי העברים נקרא עלינו: הוראתו כאן אעפ\"י שהוא באל\"ף כמו למעלה (ג' י\"ח) בה\"א, נגלה עלינו, ומה שכתבתי בבה\"ע תקפ\"ט עמוד 88 טעות היתה בידי, כי מליצת נקרא שמו עלינו לא תקום ולא תהיה בלא מלת שם, כמו שכתבתי למעלה (ג' י\"ח) נגד ראז', אמנם נראה כי כשמעם שהוא אומר לא ידעתי את ה' חזרו ופירשו כי האל הזה הנגלה אליהם הוא אלהי העברים שהיה מפורסם יותר מלבד כי כן צוה ה' אותם לומר ה' אלהי העברים, לא אלהי ישראל (וכמו שהעיר וגם הכורם), ומפני שהבינו מדבריו לא ידעי את ה', שלא ידע במה כחו גדול, הוסיפו ואמרו פן יפגענו וכו', כלו' ידענו כי יש בידו להעניש בדבר או בחרב. ויוסף ירא מוסיף כי לכך הזכירו הדבר והחרב כדי שיירא פרעה שמא ידבק הדבר גם במצרים, וכן החרב היא המלחמה והיא לא תהיה על ישראל לבדם אלא על כל יושבי הארץ."
            ],
            [
                "תפריעו: נראין דברי יש מפרשים שהביא רד\"ק בשרשים, שהוא ענין רחוק ונזירה לאחור, וממנו למפרע. ",
                "תפריעו את העם ממעשיו: נראה כי בפעם הראשונה הזאת הלכו עם משה גם זקני ישראל, כמצווה למעלה (ג' י\"ח); והנה פרעה הבין כי משה ואהרן כבר דברו אל העם את כל דברי ה', והנה אמר להם למה תפריעו את העם ממעשיו, כי באמרכם אליהם כי אלהיהם מבקש מהם שילכו לחוג לכבודו יתחילו להכין עצמם לחג, ותהיינה כל מחשבותם לכך ולא לעבוד עבודת המלך; ואמר לזקני העם לכו לסבלותיכם, והכוונה גם אתם גם העם. "
            ],
            [
                "הן רבים וגו': והלא הפסד גדול יהיה זה אם ישבתו ממלאכתם מאחר שהם רבים מאד (רש\"י וראב\"ע). ולדעת איגל הכוונה הם רבים ויוכלו למרוד, ולמה תשביתו אותם מסבלותם ואז יהיה לבם פנוי למרוד בי."
            ],
            [
                "הנוגשים: ממונים מצריים להכריחם על המלאכה, והשוטרים מבני ישראל, (רש\"י)."
            ],
            [
                "תבן: הוא הארוך הנקצר עם השבלים (paglia), וקש הוא הקצר שמניחים בשדה למאכל בהמות (Stoppia); (וכן דעת ר\"י בתוספות, שבת ל\"ו עמוד ב'), ובתבן מעמידים ומחזיקים הלבנים, והנה תחלה היה פרעה נותן לישראל התבן משלו ללבון הלבנים, ועכשו הכריחם לשוט אנה ואנה בשדות ללקט הקש הקצר, וא\"ס כי רבים מן המצרים לא היו מניחים אותם לקושש את הקש, והנה היו ישראל בצרה גדולה, ואולי גם לכך נתכוונן פרעה, שיתקוטטו המצרים עמהם ויהרגו אותם. ופעל קושש קרוב לפעל קצץ (וכן מקושש עצים), ונקרא קש הנשאר אחר הקציצה והקצירה.",
                "וקששו להם תבן: מה שיעמד להם במקום תבן, כמפורש למטה לקושש קש לתבן."
            ],
            [
                "מתכנת: שרש תכן מורה ידיעת הדבר בצמצום, יהיה זה במדה, במשקל או במספר או בדרך אחר; מתכנת הלבנים וכן למטה (פסוק י\"ח) ותכן לבֵנים תתנו, הכוונה על המספר, ובמתכנתו לא תעשו (למטה ל' ל\"ב) הוא במספר ובמשקל, את הכסף המתֻכָּן (מ\"ב י\"ב י\"ב) הוא במספר, ומים תִכֵּן במדה (איוב כ\"ח כ\"ה) הוא במדה, ותכֵן לבות ה' (משלי כ\"א ב'), ותוכֵן רוחות ה' (שם י\"ו ב'), ולו נתכנו עלילות (שמואל א' ב' ג') הכוונה ידיעה מצומצמת; וכן לא יתכן דרך ה' (יחזקאל י\"ח כ\"ה) הכוונה שאי אפשר להבינו כלו' אינו מתישב על הדעת. ואמנם שרש תקן בקו\"ף הנמצא רק פעם אחת בקהלת, (י\"ב ט' תִקֵּן מְשָלִים הרבה), ענין אחר הוא (ענין העמדה והצבה), ול' ארמית הוא, ומשם בא בקהלת ובדברי רז\"ל, וממנו תקנת שבת בקו\"ף בהרבה סדורים כ\"י, וכן צ\"ל. וע' פירושי בישעיה מ' י\"ב."
            ],
            [
                "ואל ישעו בדברי שקר: יפה דקדק רש\"י שאם היה מענין וישע ה' אל הבל, היל\"ל אל דברי שקר או על דברי שקר, לא בדברי, והוא פירש לשון דבור, וכן פירש ואשעה בחקיך תמיד (תהלים קי\"ט קי\"ז); ונ\"ל שאינו זז מענין פנייה, רק כי כשאחריו בי\"ת ענינו פנייה דרך שעשוע (כמו בלע\"ז divertirsi, שגם הוא מן vertere שענינו פנייה), וכן ואשעה בחקיך, ומן שעה נגזר שעשוע."
            ],
            [],
            [],
            [
                "ויפץ: פעך עומד, והוא קל מנחי עי\"ן יו\"ד, ע\"ד אז ישיר ודומה לזה ויפץ העם מעליו (ש\"א י\"ג ח'), יָפֵץ קדים עלי ארץ (איוב ל\"ח כ\"ד), אבל ויפץ ה' אותם משם (בראשית י\"א ח') הוא הפעיל, גם היה אפשר לקרוא וַיָפָץ, ולעשותו בנין הקל מנחי עי\"ן וי\"ו, כמו ויפוצו אויביך (במדבר ד' ל\"ה). ",
                "לקושש קש לתבן: לתלוש הקש הנשאר בשדה להשתמש ממנו במקום תבן, וע' למעלה פסוק ז'."
            ],
            [
                "אצים: משרש איץ.",
                "כאשר בהיות התבן: היה נ\"ל (נגד הטעמים) שהוא חוזר למעלה, הנוגשים היו אצים כאשר בהיות התבן, כי היה רחוק בעיני שיאמרו בפיהם כלו מעשיכם עכשו שאין לכם תבן, כמו בזמן שהיה לכם תבן, כי זה דבר שאין הדעת סובלתו. והלא תראה בפסוק שאחר זה מדוע לא כליתם חקכם ללבון כתמול שלשום, ואינו אומר כאשר בהיות התבן. והייתי אומר כי הנוגשים לא היתה פקודתם אלא לזרז העושים במלאכה, ולקחת מהשוטרים סכום הלבנים דבר יום ביומו, ולהכותם אם יחסר מהם, ואמנם דבר אין להם עם התבן, ינתן או לא ינתן לעושי המלאכה, לפיכך היו עושים עצמם כבלתי יודעים שאיננו ניתן להם, והיו אומרים כלו מעשיכם דבר יום ביומו, וכן מדוע לא כליתם חקכם ללבון כתמול שלשום גם תמול גם היום, כלו' מה החדוש הזה שלא כליתם חקכם? וזה טעם מדוע, איך היה החדוש הזה (ע' למעלה א' י\"ח), הרי מבואר שעשו עצמם כבלתי יודעים הסבה הגורמת. ועתה (אדר תרי\"ד) ראיתי כי כל זה לא יתכן, שהרי למעלה (פסוק ו' ופסוק י') מבואר כי הנוגשים הם הם שקבלו מפרעה הצווי והודיעוהו אל העם לאמר כה אמר פרעה איננה נותן לכם תבן, ואיך יעשו עצמם כבלתי יודעים שאין להם תבן? ועוד (כאשר העירני תלמידי מוהר\"ר דוד חזק) השוטרים המוכים היה להם להשיב לשאלת הנוגשים מדוע לא כליתם חקכם ולומר להם כי הסבה היא מפני שאין להם תבן; אבל השוטרים לא השיבו כך, כי כבר הקדימום הנוגשים באמרם כלו מעשיכם דבר יום ביומו כאשר בהיות התבן; ובראותם כי הנוגשים היו מוכרחים מפני צווי פרעה לאטום אזנם מלשמוע טענתם, הלכו וצעקו אל פרעה עצמו. ומלת מדוע גם היא על מקומה תבא בשלום, וענין השאלה הוא: איך היה שזדתם לעבור על מצות המלך (כמו למעלה א' י\"ח), כי נרפים אתם ואוהבי הבטלה, והעדר התבן איננו סבה מספקת, כי הרבה פנאי יש לכם לקושש קש וללבון הלבנים, אלא שאתם עצלים, ומאבדים הזמן בדברים בטלים."
            ],
            [
                "מדוע לא כליתם וגו': מדוע לא כליתם גם תמול גם היום (כמו שכליתם ביום תמול שלשום) החק הקצוב עליכם ללבון (רש\"י), והתימה על אנקלוס שחלק תמול שלשום לשנים, ואינם אלא יום אחד (מהרש\"ד). ואחד מתלמידי אמר כי אתמלי באל\"ף ענינו יום שלשום, ותמלי בלא אל\"ף הוא יום אתמול, ולפיכך דקדק אנקלוס ותרגם כמאתמלי (באל\"ף) אף תמלי (בלא אל\"ף). וחזרתי על כל תמול ואתמול שבמקרא, ומצאתי כלם מתורגמים אתמלי באל\"ף, זולת זה ושלשה אחרים שמתורגמים תמלי בלא אל\"ף, והם גם תמל גם היום (ש\"א כ' כ\"ז) שענינו תמול ממש, ותרגומו תמלי, והשני הוא גם תמול גם שלשום הייתם מבקשים (ש\"ב ג' י\"ז), והשלישי תמול בואך (שם ט\"ו כ') שנים אלו מתורגמים תמלי בלא אל\"ף, ואעפ\"י כן אין הכוונה על יום תמול דוקא. והנכון כדברי איגל כי מאיתמלי ומדקמוהי היא מליצה בל' ארמית והוראתה על הזמן שעבר, לא על יום אתמול דוקא, אך אין הדבר תלוי במציאות באל\"ף או בחסרונה, כי תמלי ואתמלי אחד הם, כמו בלה\"ק תמול ואתמול, אבל תמול שלשום בלה\"ק ומאתמלי ומדקמוהי בארמית, מליצות הן המורות על זמן רב שעבר."
            ],
            [],
            [
                "וחטאת עמך: וחטאת לפי נקודו ענינו וחטאה כמו וקראת אתכם הרעה (דברים ל\"א כ\"ט), ופירושו כתרגומו ועמך חטאים נגדנו במה שהם מכים אותנו, ונגד אחינו במה שהם מבקשים מהם מה שאין בידם לעשות; ובא העם בלשון נקבה כמו מדוע שובבה העם הזה (ירמיה ח' א') והיל\"ל ואתה חוטא, ודרך כבוד כנּוּ ואמרו עמך חוטאים (ראב\"ע), ורמבמ\"ן פירש הם נוהגים בנו שאנחנו עמך כמנהג עם החוטאים, להכות אותנו ואנחנו נקיים; וזה (כדברי הכורם) רחוק. והיה אפשר לקרוא וֵחַטָּאת (שם דבר) עִמָּךְ."
            ],
            [],
            [],
            [
                "אותם: את בני ישראל (רש\"י).",
                "לאמר: כשאמר להם פרעה כך. וראב\"ע רמבמ\"ן וראז' פירשו אותם את עצמם.",
                "לא תגרעו מלבניכם: מן הלבנים המוטלים עליכם, כלומר ממה שהוא דבר יום ביומו."
            ],
            [
                "נצבים לקראתם: שהיו מצפים לשמוע תשובת המלך."
            ],
            [
                "הבאשתם את ריחנו בעיני פרעה: עשיתם אותנו בעיניו כאלו ריחנו יבאש, עשיתם אותנו נמאסים ושנואים בעיניו."
            ],
            [
                "וישב משה אל ה': אל המקום שהיה מדבר עמו שם (רשב\"ם ורמבמ\"ן), ואולי היה חוץ לעיר, ע\"ד כצאתי את העיר אפרוש כפי אל ה' (למטה ט' כ\"ט)."
            ]
        ],
        [
            [
                "כי ביד חזקה ישלחם: מפני ידי החזקה שתחזק עליו ישלחם.",
                "וביד חזקה יגרשם: על כרחם של ישראל יגרשם ולא יספיקו לעשות להם צידה, וכן הוא אומר ותחזק מצרים על העם למהר לשלחם מן הארץ (רש\"י); וזו אחת מדרכי המליצה בלה\"ק להשתמש במלה אחת או במליצה אחת לשתי הוראות שונות, כגון אם תשוב ישראל נאום ה' אלי תשוב (ירמיה ד' א'), בחלקי נחל חלקך (ישעיה נ\"ז ו'), יגודנו והוא יגוד (בראשית מ\"ט י\"ט), אם ישוב ולא ישוב (ירמיה ח' ד'), הוא ישופך ראש ואתה תשופנו עקב (בראשית א' ט\"ו); ואפשר ג\"כ לפרש כמשמעו בידי החזקה ישלחם ובידי החזקה לא ישלחם בלבד אלא יגרשם מארצו.\n"
            ],
            [
                "אני ה': פועל הטובות והרעות, ורוצה אני שידעו ישראל כי גם הרע גם הטוב מידי הוא."
            ],
            [
                "וארא וגו' באל שדי ושמי ה' וגו': לאבות הראתי יכלתי להצילם להטיב להם, אבל לא נודעתי להם בתאר פועל הטובות והרעות, שמורה עליו שמי ה', כי לא הרעותי להם, ועתה שאתה אומר למה הרעות לעם הזה, דע כי זה דרכי, וכן הוא רצוני שיכירו ישראל שאני פועל הטובות והרעות, למען ייראוני כל הימים, והמפרשים פירשו ה', מקיים הבטחתי. ואין לומר כי האבות לא ידעו שם ההויה, אחר שמצאנו ויקרא אברהם שם המקום ההוא, ה' יראה, וכן ויאמר אליו אני ה' אשר הוצאתיך (בראשית ט\"ז ז'), ויפה אמר רש\"י לא הודעתי אין כתוב כאן אלא לא נודעתי. ושמי ה' לדעת ראב\"ע (ולפניו ר' יהודה הלוי, מאמר ב') בי\"ת באל שדי מושכת אחרת עמה, והטעם ובשמי ה' לא נודעתי להם. וממה שכתב הראב\"ע אמר רב סעדיה גאון כי תחסר מלת לבדו כאילו אמר ובשמי ה' לבדו לא נודעתי להם רק פעם באל שדי ופעם בשם ה', נראה כי גם רס\"ג מפרש ושמי ובשמי. ולדעת איגל ושמי כמו ואני בכל תארי."
            ],
            [],
            [],
            [],
            [],
            [],
            [
                "מקוצר רוח: כל מי שהוא מצר רוחו ונשימתו קצרה, ואינו יכול להאריך בנשימתו (רש\"י), וכן בלעז ambascia, affanno ענינם קוצר הנשימה, והושאלו להורות עצבון ויגון."
            ],
            [],
            [],
            [
                "ערל שפתים: אטום (רש\"י), ונקרא ערלה כל דבר המכסה דבר אחר ומעכבו מלפעול פעולתו, וכאן הוא ד\"מ כמו כבד פה וכבד לשון, כי משה לא היה לא זה ולא זה, רק לא היה איש דברים, וחשב כי לא יוכל להטות אליו לבב המלך בזולת רוב דברים."
            ],
            [
                "וידבר וגו': לפי שאמר משה הן אני ערל שפתים צירף לו הקב\"ה את אהרן, (רש\"י)."
            ],
            [
                "אלה ראשי בית אבותם: ידוע כי אנשי מזרח חוששים הרבה ליוחסין, לפיכך עכשו שהזכיר שנתמנו ועלו לגדולה, הגיד יחסם; והתחיל מראובן להגיד כי גם שבט לוי הוא מן הגדולים בבני יעקב; ודברי האומרים כי יחס זה נוסף ולא משה כתבו, לא יתכנו כלל, כי למטה (כ\"ט ול') חוזר ואומר וידבר ה' אל משה, ויאמר משה לפני ה', כופל הענין מפני שהפסיק בספור היחס, ואם היתה התורה ליקוטים לא היה מקום לדבר זה; ובאמת ידענו כי דרך הקדמונים בסדור דבריהם בספריהם מתחלף מאד מדרכנו היום (ראז').",
                "אלה משפחות ראובן: כי מארבעה בנים אלו יצאו ארבע משפחות, ואולי בנים אחרים היו לראובן, ולא נפרדו צאצאיהם למשפחות, אך נקראו ע\"ש אחיהם, וכן הוא הענין בכל שאר השבטים, ואולי רק מיורדי מצרים עשו משפחות.\n"
            ],
            [],
            [],
            [],
            [],
            [],
            [
                "ויקח עמרם וגו': על כרחנו צריכים אנו לומר שהשמיט הכתוב קצת דורות בין קהת לעמרם, כי במדבר (ג' כ\"ח) היו לקהת פקודים במספר כל זכר מבן חדש ומעלה 8600 ולא היו לו רק ארבעה בנים שהעמידו משפחות, הרי לכל אחד מארבעה בני קהת בנים 2150; והנה עמרם לא הוליד רק אהרן ומש ומרים, ומשה לא הוליד רק שני בנים ואהרן ארבעה, ואיך יתכן שיהיו לעמרם, וכן ליצהר ולחברון ועוזיאל 2150 נפשות בשנה השנית בצאתם מארץ מצרים? לפיכך צריך שנסכים עם I. B. Koppe במאמרו: Israëlitas non 215, sed 430 annos in Aegypto commoratos esse, Gottinga 1777. שאמר (והסכים עמו ראז') כי לוי קהת ועמרם לא היו דורות תכופים זה לזה, אך דורות אחרים היו ביניהם, ולפ\"ז יתיישב כמשמעו מספר שלשים שנה וארבע מאות שנה שישבו בני ישראל במצרים, ולפ\"ז יובן עוצם רבוי בני ישראל במצרים שלא אמרה תורה שהיה דרך נס ממש. והחכם יאסט (חלק ראשון עמוד ב') אומר כי השמות האלה הנזכרים כאן הם שמות המשפחות, כי יאמר שכל זמן שהיה האב חי על הרוב היו כל צאצאיו לאגודה אחת במשפחה אחת (אעפ\"י שלפעמים היו הבנים מתפרדים בחיי אביהם, כגון יצחק וישמעאל בחיי אברהם, ויעקב ועשו בחיי יצחק), ובמות האב היתה המשפחה נחלקת ולפעמים גם אחר מיתת האב לא היתה מתחלקת עד אחר זמן מה. והנה משמעות הפרשה הזאת לפי דעתו היא כי משפחת לוי נשארה בתאר משפחה אחת ונקראת ע\"ש לוי משך קל\"ז שנים אחרי מות יעקב, ואז אחר זמן שמת לוי נחלקה לשלש משפחות, ע\"ש גרשום קהת ומררי. וכן משפחת קהת עמדה לאגודה אחת קל\"ג שנים, ואח\"כ נחלקה לארבע משפחות. ובזמן יציאת מצרים כבר עברו קל\"ז שנים שהיתה משפחת עמרם משפחה אחת, וממנה היו משה ואהרן. והנה אם תחבר שלשת המספרים האלה קל\"ז וקל\"ג וקל\"ז ותוסיף עליהם י\"ז שנה שעברו לישראל במצרים קודם מיתת יעקב יהיו בידך תכ\"ד שנים, כלומר קרוב לת\"ל שנה. לפיכך (הוא אומר) כל מקום שנאמר בן יצהר בן קהת וכיוצא, ענינו מזרע יצהר מזרע קהת."
            ],
            [],
            [
                "ובני עוזיאל: ובני חברון לא הזכיר, לפי שלא הוצרך להזכיר שמותם למטה בתורה, כמו שהוצרך להזכיר בני שלשה אלה, בני עמרם משה אהרן ומרים נזכרים הרבה בתורה, בני יצהר על דבר קרח, בני עזיאל בשביל מישאל ואלצפן (ויקרא י\"ד) ובני קרח לפי שהוא עתיד לומר ובני קרח לא מתו (במדבר כ\"ו י\"א), וכן בני אהרן גם פינחס בן אלעזר נזכרים בתורה, ובני איתמר לא פירש, מפני שלא הוצרך להזכירם למטה בתורה (רשב\"ם ראב\"ע רמבמ\"ן וראז')."
            ],
            [
                "אחות נחשון: הזכיר זה לכבוד אהרן ובניו, כי נחשון היה נשיא לבני יהודה והנה הזכיר שמות הנשים, כי כן דרך הכתוב ליחס החשובים גם מצד האם, כמו במלכים ושם אמו (רמבמ\"ן וראז')."
            ],
            [],
            [
                "פוטיאל: נראה מורכב ממלה מצרית פוטי (עיין בראשית ל\"ז ל\"ז) ומשם אֵל בלשון הקדש, וענינו מיוחד לכבוד האל (בני בכורי זצ\"ל), וגיז' פירש Afflictus a Deo."
            ],
            [
                "הוא אהרן ומשה: אלה הם, וזהו יחוסם. וכאן הקדים אהרן כפי סדר תולדותם ואח\"כ חזר ואמר הוא משה ואהרן כסדר מעלתם (רשב\"ם וראב\"ע ורמבמ\"ן).",
                "על צבאותם: עיין למטה י\"ב נ\"א."
            ],
            [],
            [
                "ויהי ביום דבר ה': מחובר למטה (רש\"י) ומלת ביום ענינה בזמן, כאשר דבר."
            ],
            [
                "וידבר ה' וגו': הוא הדבור עצמו האמור למעלה (י' - י\"ב), אלא מתוך שהפסיק הענין בספור היחס, חזר וכפל הענין (רש\"י). אך לא נכפלו הפסוקים כהווייתם, אלא בשנוי לשון קצת, וזה אות כי לא במקרה נכפלו, אלא המחבר בכוונה כפל אותם."
            ]
        ],
        [
            [
                "אלהים לפרעה: ענינו אלהות ממש, וכן נביאך נביא ממש (וכן דעת רמבמ\"ן), אלא שזה וזה ד\"מ, לא משה אלהים ממש ולא אהרן נביא ממש, אלא בהיות משה מגיד דבריו לפרעה ע\"י אהרן הרי הענין דומה לדבור האל ע\"י נביא."
            ],
            [],
            [
                "ואני אקשה את לב פרעה: אפשר לפרש כדברי הראשונים (רמב\"ם ורמב\"ן ואחרים) שהענין כמשמעו, כי לעוצם פשעי פרעה היה מן הדין למנוע ממנו דרכי התשובה (ע' רמב\"ם הל' תשובה פ\"ו); ורש\"י ז\"ל כבר קדם וכתב הפירוש הזה, אך הוא בקוצר לשונו הוסיף בו דבר נאה ונכבד, והוא כי מניעת דרכי התשובה מפרעה לא היתה לעוצם פשעיו בלבד, אך נוסף לזה סבה אחרת, והוא כי גלוי היה לפניו יתברך שאף אם ישוב לא תהיה תשובתו שלמה; עיין דבריו הקצרים כי נעמו. ואפשר ג\"כ לפרש כדעת רמבמ\"ן קלער' וראז' שלא היה בזה עונש אלהי ונס ממש, אלא כי פרעה עצמו הקשה את לבו, אלא שכל המעשים ייוחסו אל האל בצד מה, כי הוא הסבה הראשונה; ואני מוסיף כי המעשים המיוחסים בספרי הקדש אל האל הם המעשים הזרים שסבתם בלתי מובנת לנו, וכן כאן קושי ערפו של פרעה אחרי ראותו כמה אותות ומופתים הוא דבר זר ומתמיה, ע\"כ יוחס אל האל; וכיוצא בזה ולא נתן ה' לכם לב לדעת ועינים לראות ואזנים לשמוע עד היום הזה (דברים כ\"ט ד'), וכן כי ה' אמר לו קלל את דוד (ש\"ב ט\"ז י'). ור' סעדיה גאון (האמונות והדעות מאמר ד' פרק ד') פירש כי ה' חזק את לבו כלומר נפשו וחיותו, לבלתי יאבד וימות במכות ההן עד שישלים ה' שאר המכות, כטעם כי עתה שלחתי את ידי ואך אותך ואת עמך בדבר ותכחד מן הארץ, ואולם בעבור זאת העמדתיך בעבור הראותך את כחי (ט' ט\"ו וי\"ו); וזה אמנם רחוק ממשמעות מליצת אקשה את לב, אחזק את לב, אם אין הכוונה אלא אעמידהו בחיים. ובעל העיקרים (מאמר ד' פרק כ\"ה) כתב כי הרשע בבוא עליו המכה הוא מתחסד ושב אל ה'  מיראת העונש המוטל עליו, כמו שאמר פרעה חטאתי הפעם ה' הצדיק, ובעבור שזה הפעל דומה לאונס ואינו בחיריי, הנה הי\"ת החזק את לבו כשנותן לו צד או צדדין לתלות בהן המכה ולומר שבאה במקרה, ולא על צד ההשגחה האלהית, וזה כדי שיסור מלבו הּמורך שֶׁקָנָה מחמת הכה וישאר על טבעו ובחירתו מבלי מכריח."
            ],
            [],
            [],
            [],
            [],
            [],
            [
                "תנו לכם מופת: לראיה על דבריכם. מופת ענין ראיה, כמו זה המופת אשר דבר ה' (מ\"א י\"ג ג'), והתיבה משרש יפע, במקום מופעת, דבר מופיע וגלוי לכל, שאין אחריו ספק.",
                "יהי לתנין: נ\"ל שגם המלות האלה המשך מאמר משה, כי משה היה צריך לומר לאהרן שישליך מטהו לפני פרעה, והיה ג\"כ צריך לומר לפני פרעה: יהי המטה הזה לתנין. ולפ\"ז יפה נכתב יהי שהוא לשון צווי, לא יהיה שהוא הודעת העתיד. ומן הטעמים אין להוכיח שדעת בה\"ט איננה כן, ושלפירושי היה ראוי שיהיה אהרן בזקף שהוא מפסיק יותר מהטפחא אשר תחת פרעה, כי אמנם כן דרך הטעמים בכל מאמר בעל שני חלקים, פעל אמר הקודם למאמר הוא בא בטעם פחות מאותו שעל התבה שבסוף החלק הראשון מהמאמר, כגון ויאמרו הקרא לנערה ונשאלה את פיה.\n"
            ],
            [],
            [
                "בלהטיהם: ובמקום אחר כתוב בלטיהם, והכל אחד, כי שרש לוט ולהט שוים, כמו בוש בְהַת, רוּץ רְהַט, מול מהל; ושרש לוט ענינו כסוי והסתר, ונקראו לָטִים או להטים מלאכות המכשפים הנסתרות מהבנת ההמון (artes arcanae) (ראז'), ואולי מזה נקראו המכשפים חרשים ובארמית חרשיא, מלשון חרש (יהושע ב' א') בחשאי, וכן חשאי משרש חשה שענינו כענין חרש והחריש. והנה בתרגום ירושלמי הנקרא בטעות תרגום יונתן קורא לחרטומי מצרים יניס וימבריס, ובבמדבר כ\"ב הוא קורא אותם שני נעריו של בלעם; ובמנחות (פ\"ה א') נקראו יוחנא וממרא, ובמדרש תנחומא (כי תשא) נקראו יונוס ויומברוס, ובס' הזהר קורא אותם בניו של בלעם; גם Paulus באחת מאגרותיו (II ad Timoth. 3. 8) הזכירם ואמר שחלקו על משה (כל זה מבוקסטורף, ערוך ארמי ותלמודי עמוד 945), ונמצא זכרונם גם בספרי העמים הקדמונים כגון פליניוס (Lib. 30 cap. 1.): וכן Est et alia magices factio a Mose, et Jamne et Iatape, Iudaeis pendens. Ego ille sum Carinondas, vel Damigeron, vel Moses, כתב Apuleius (in apologia) vel Iamnes, vel Apollonius, vel ipse Dardanus, vel quicumque alius post Zoroastrem et Hostanem inter Magos celebrates est. וכן Eusebius הביא דברי Numenius Pithagoricus שהזכיר יניס וימבריס חרטומי מצרים שחלקו על משה (והוא קורא את משה Museus) (כל זה מקלער' וראז'). והנה בענין מעשה החרטומים ר' חייא בר אבא (סנהדרין ס\"ז ב') אמר בלטיהם אלו מעשה שדים, בלהטיהם אלו מעשה כשפים, וכן קצת מן המפרשים הסכימו שבאמת עשו החרטומים מעשה למעלה מן הטבע ע\"י כשפים, וראב\"ע כתב שלא היה אלא אחיזת עינים, כן דעת י' ד' מיכעאליס כי החרטומים לקחו נחשים נרדמים ובלתי מתנועעים ונראים כמקלות וע\"י השלכתם ארצה נעורו ונראים כתנינים, ועדיין יש במצרים אנשים הבקיאים במלאכה זאת, ובפרט במין Vipera הנקראת haje, כמו שהביא Cahen. ודעת Eichorn  (De Aegypti anno mirabili) כי גם מעשי משה כך היו באחיזת עינים, וראז' השיב: Verum uti vix credibile est, Mosen sibi persuadisse, se ejusmodi artificio, satis in illis terries communi, posse regi ejusque ministris imponere, ita nec very est simile, illum, in aula educatum omnique doctrine Aegyptiarum imbutum, ignorasse, Magis istam artem cognitam esse."
            ],
            [],
            [],
            [],
            [
                "הנה יוצא המימה: אפשר כדי לראות כמה מעלות עלה היאור (כדעת ראב\"ע ורמבמ\"ן) או לטייל ולקבל האויר (כדעת רשב\"ם ור' יעקב בעל הטורים), או לרחוץ כמו שהלכה בת פרעה (תלמידי מוהר\"ר שש\"א); וצוהו שידבר לו אצל היאור ולא בביתו מפני שהיה צריך להכות את המים אשר ביאור לעיני פרעה ולעיני עבדיו."
            ],
            [],
            [
                "כי אני ה': כי אני ה' המדבר אליך ע\"י משה ואהרן, כי לא מלבם.",
                "ונהפכו לדם: ראיתי להזכיר כאן שטת ר' נפתלי הירץ וויזל בענין מכות מצרים: כל המכות שהביא הקב\"ה על המצרים נחלקות לד' סדרים, בכל סדר שלש מכות, ואלו הן: הסדר הראשון תנין דם צפרדע, השני כניס ערוב דבר, השלישי שחין ברד ארבה, הרביעי חשך מכת בכורות וקריעת ים סוף; וארבעה סדרים אלה הם כנגד ארבעה משפטים הרעים הנזכרים ביחזקאל י\"ד שבהן ה' דן את עולמו, והן דֶבר, חֶרב, רעב, חיה רעה; והנה כל א' מהסדרים האלה התחיל במופת אחד שהיה מכה קלה, ובא להתרות בם שאם לא ישובו יַכֵּם אח\"כ במכות גדולות ממנה, והתוכחות הללו תנין, כנים, שחין וחשך, ואלה הם הנקראים אותות ומופתים, כי עם היותם מופתים ומעשה נס הנה היו לאותות ולסימנים על המכות הבאות אחריהם; ובכל המכות הקדים התראה, ובאלה (תנין, כנים, שחים, וחשך) לא התרה בהן, לפי שאינן מכות, אלא תוכחות והתראות על מה שיבוא אחריהן; זו שטת רנה\"ו, עיין בפירוש החכם יש\"ר למעלה פסוק ג'. ורשב\"ם (למטה פסוק כ\"ו) כתב כי משה היה מתרה שתי פעמים בשתי מכות, ובשלישית לא התרה, וכן בכל סדר וסדר, בדם ובצפרדע התרה, ובכנים לא התרה, בערוב ודבר התרה, ובשחין לא התרה, בברד ובארבה התרה, ובחשך לא התרה. ור\"י בעל הטורים כתב כי לא התרה בשלישיות, וזהו שאמרו רז\"ל מי שלקה ושנה מכניסין אותו לכיפה, עכ\"ל. ורמב\"ן כתב שלא התרה אלא באותן שיש בהן מיתה לאדם.\n"
            ],
            [
                "נלאו מצרים: עיין פירושי בישעיה א' י\"ד."
            ],
            [],
            [
                "ויהפכו כל המים אשר ביאור לדם: דעת אייכהארן, ואחרים אחריו, כי הדם וכל שאר המכות הם ענינים טבעיים ההווים במצרים בכל שנה ושנה, ושאמנם כוונת משה היתה שיבין פרעה כי ה' אלהי העברים הוא הפועל הענינים ההם וכי הוא המושל בכל הארץ; והנה ידוע כי מימי נילוס אחר שגבהו ורבו על אדמת מצרים בתמוז נראים כאדומים ועבים (אם מאדמימות אדמות כוש שהם באים משם, ואם מרוב השרצים שבהם שמאדימים המים גם בשאר ארצות וגורמים להמון העם להאמין בירידת דם מן השמים, עיין Encyclopedie ערך Pluie prodigieuse) ויעלה באשם, גם רעים הם לשותיהם, והנה  אייכהארן אומר כי משה ואהרן לא השיבו מימי היאור כלם אדומים כרגע בנטיית המטה, אלא האדימו בתחבולה כלי אחד שֶמִלְאו ממימי היאור, וכוונתם כי האל אשר לִמְדָם להאדים המים אשר בכלי הוא האל אשר הוא סבה לאדמימות מימי היאור, והוא האומר לפרעה שישלח את עמו. ויפה השיב על זה ראז' כי ענין הלקיחה ממימי היאור ושפיכתם אל היבשה לא היה אלא לעיני ישראל (ד' ט'), אבל עכשו לעיני פרעה לא היה הדבר כן, כי לא לקחו ממימי היאור, אך נטה ידו על היאור ומיד כל המים אשר ביאור נהפכו לדם; מלבד כי לא יתכן שיחשוב משה להטות לב המלך אליו ע\"י ענינים טבעיים ההווים בכל שנה, אם לא היה עושה לפניו איזה מופת היוצא מנוהג שבעולם. והנה ידוע כי גם במעשה הנפלאות האל אוהב לשמור דרכי הטבע במקצת, וכן במכות מצרים יתכן לפי דעתי שֶמִדֶרך ארץ מצרים להיות בה כיוצא במכות האלה בצד מה, קצתן בשנה זו וקצתן בשנה אחרת, אפס כי בשנה ההיא נתקבצו ובאו כולן, וגם נתחדש בכל אחת מהן איזה ענין שלא היה מדרך הטבע. וכן כאן במכת הדם אנו רואים שנתחדש באדמימות המים ההם איזה ענין לרוע, עד שמתה הדגה שבהם, מה שלא מצאנו בדברי עוברי ארחות ימים וזו ראיה כי באוש המים והפסדם היה חזק הרבה יותר משאר שנים, והיה יוצא מן המנהג הטבעי, וכאלו נהפכו המים לדם ממש."
            ],
            [],
            [
                "ויעשו כן חרטומי מצרים: נ\"ל כי מה שכתוב בפסוק כ\"א ויהי הדם בכל ארץ מצרים, לא היה מיד, אלא שהכתוב מסיים ספור הפיכת המים לדם; אבל באותו רגע שהכה אהרן את היאור לעיני פרעה מיד נהפכו מימי היאור לדם, ומיד לקחו החרטומים כלי מים שלא מן היאור, שעדיין לא נהפך לדם, והפכו אותו בתחבולותיהם לדם, ואח\"כ נתפשטה המכה בכל המים אשר בבתי מצרים ובכל מקוה מימיהם."
            ],
            [],
            [
                "ויחפרו וכו' מים: חפרו והוציאו מים (construction pregnans),  וכיוצא בזה ויחפרוהו ממטמונים (איוב ג' כ\"א); ולפי זה היה ראוי הטפחא תחת מים (ויחפרו֨ כל-מצר֜ים סביב֥ות היא֛ור מ֖ים לשת֑ות, ובה\"ט פירש ויחפרו לשתות מים."
            ],
            [
                "וימלא שבעת ימים: בשמות רבה אמרו שכן כל מכה ומכה עמדה ז' ימים, וא\"צ; וכן כתב רשב\"ם כך היה מכת היאור, כלומר זו לבדה נמשכה שבעת ימים. ודעת ראב\"ע ורמבמ\"ן כי שאר המכות לא נמשכו כ\"כ, ודעת ראב\"ע כי גם בני ישראל הֻכו במכה זו וכן במכת הצפרדע והכניס ושלא הפליא ה' בין מצרים ובין ישראל רק במה שבא מפורש בתורה, ור' יעקב בעל הטורים כתב על זה: והפלגתו על דברי חכמים ורדפו אחרי הפשט הביאו לזה הדעת, כי חלילה לא להכות את ישראל, כי אין מעצור לה' להושיע את אשר ירצה, ולהכות לאשר ירצה, עכ\"ל. ונ\"ל כי ארץ גשן כדעת האחרונים לא היתה מארץ מצרים אלא על גבולה, והיתה סמוכה לארץ ערב, ולפיכך לא היתה שותה ממימי הנילוס, ובכן לא הכתב הֻכְּתה לא במכת הדם ולא במכת הצפרדעים, והכתוב לא הוצרך להזכיר ענין זה, כי היה ידוע לישראל שהיו יודעים תכונת ארץ מושבם; אמנם אם היו קצת מבני ישראל חוץ לארץ גשן לא נכחיש כי הֻכו גם הם במכות אלה, וגם הם הוצרכו לשתות ממימי הבורות אשר חפרו."
            ],
            [],
            [
                "את כל גבולך: ולא ארץ גשן שלא היתה מגבול מצרים ממש, וכן למטה י' ד' (מוהר\"ר משה עהרענרייך).",
                "בצפרדעים: ידוע כי אחרי שוב נילוס אחור, אחר אשר הרוה את ארץ מצרים, נולדים בטיט הנשאר מיני שרצים הרבה, וכתב בושארט כי היה הנס, א) כי נתרבה כ\"כ מין הצפרדעים בפרט, ב) כי באו ברגע שאמר משה, ג) כי עזבו המים אשר שם משכנס ובאו ביבשה ובבתים, ד) כי נכרתו כאשר אמר משה למועד אשר קבע לו פרעה. ואייכהארן מצטער ומתרעם כי שום א' מעוברי ארחות ימים אשר כתבו בעניני ארץ מצרים לא השגיח על הצפרדעים, ולא הודיענו דבר זה שבכל שנה ושנה הם מתרבים ובאים ביבשה. ראה עד היכן הגיעה עזות פנים של הכופר הזה, שהוא אומר כי רבוי הצפרדעים ובואם בבתים הוא ענין טבעי במצרים, הנוהג בכל שנה ושנה, אעפ\"י שלא היה אדם שהעיד או הזכיר דבר מזה.",
                "מאן: כמו ממאן (דקדוקי 374. §) ורש\"י ממאן בזה, ולדעתו אין התבה בינוני פיעל, אך היא שם התאר, והסופרים לא הבינו כוונתו והשחיתו דבריו והשמיטו מלת ואין, ואין ספק כי הוא ז\"ל כך כתב: ואין מאן כמו ממאן וכו'. ותלמידי שלום שמעון מודינה מוסיף כי לכך בתחלה כתב רש\"י ואם סרבן אתה (שהוא שם התאר), ואח\"כ כתב (ואין) מאן כמו ממאן מסרב (שהוא בינוני, ולא כתב סרבן).\n"
            ],
            [
                "במשארותך: העריבות שלשין בהן העיסה, ונמצא ג\"כ להורות על העיסה עצמה (משארותם צרורות בשמלותם) והמלה נגזרת מן שאור אעפ\"י שזה בסי\"ן (דוק יצחק), ורד\"ק כתב שאולי היא מל' שאר שענינו מזון. ויוסף ירא מוסיף כי שאור בסי\"ן נגזר מן שאר בשי\"ן, כי השאור הוא חלק מן הבצק שנשאר מיום אתמול והחמיץ. והנה אין ספק כי משה ואהרן הלכו ואמרו כל זה לפרעה, והכותים הוסיפו ויבא משה ואהרן אל פרעה וידברו אליו כה אמר ה' שלח את עמי ויעבדוני ואם מאן אתה וכו' עד סוף הסימן."
            ],
            [
                "ובכה ובעמך: יעלו גם על בני אדם, כלומר במלבושיהם ובחיקם."
            ]
        ],
        [
            [],
            [],
            [
                "ויעשו כן החרטומים בלטיהם: לקחו כלי מלא מים שהיו בהם ביצי צפרדע, ובלטיהם (בחכמת הטבע) מהרו יציאת הצפרדעים מן הבצים."
            ],
            [
                "ויקרא פרעה למשה ולאהרן: בדם נאמר ויחזק לב פרעה, כי לא נגעה המכה אל גופו ואל בשרו, כי חפרו סביבות היאור ומצאו מים, אבל כאן באו הצפרדעים גם בבית המלך. ומה שכתב ראב\"ע כי ראה שהחרטומים הוסיפו על המכה ולא יכלו לחסרה, הבל הוא, כי פרעה לא קרא אותם למען יסירו המכות, אלא למען יעשו גם הם בלטיהם כן.\n"
            ],
            [
                "התפאר עלי: התגאה עלי, ועשה עצמך אדון עלי, וזה בשתקבע לי זמן למתי אעתיר לך, ואחר שקבע לו זמן אמר לו למען תדע כי אין כה' אלהינו, כלו' לא לכבודך אמרתי, כ\"א לכבוד אלהי. ",
                "למתי אעתיר לך: לאיזה זמן אתפלל עכשו שיסורו, ע' רש\"י."
            ],
            [
                "ויאמר למחר: חשב פרעה כי משה היה יודע שהגיעה העת שיכרתו הצפרדעים מיד, ע\"כ לנסותו האריך הזמן ואמר למחר (ר' שמואל בן חפני הביאו ראב\"ע), ורמב\"ן חשב בהפך שפרעה חשב שמשה מבקש זמן ארוך, וע\"כ נתן לו זמן קצר; ואיננו נכון שא\"כ היה אומר לו שיסורו מיד לא למחר."
            ],
            [
                "וסרו: כמו וסר מהם הנגע, ואין הכוונה שילכו להם חיים, ולפיכך לא אמר רק אל היאור ישובו, אלא ימותו במקום שהם; והכורם טעה בהבנת מלת וסרו, וחשב כי משה הבטיח שישובו אל היאור חיים, וה' לא רצה."
            ],
            [
                "ויצעק: מפני שמכת הדם נמשכה ז' ימים ופסקה בלא תפלה, וכאן היתה הפעם הראשונה שהתפלל שתסור המכה אמר לשון צעקה המורה תפלה בכח יותר מל' העתרה הכתוב בשאר המכות (תלמידי מכ\"ף), וגם (כדברי הראב\"ע) מפני שכבר הבטיח לפרעה בלא רשות האל שיסורו בזמן שיקבע לו."
            ],
            [
                "כדבר משה: כמו שדבר משה אל פרעה שיסורו למחר."
            ],
            [],
            [
                "הרוחה: כמו מן המצר קראתי יה ענני במרחה יה, הצער נמשל לשבת אדם במקום צר (וכן צרה וצוקה) שאינו יכול להתנועע ולעשות רצונו, וההפך לְשִבְתּו במקום רחב וּמְרֻוָח. ",
                "והכבד. מקור, וצריך להבין בו זמן הפועל הקודם, אם עבר עבר ואם עתיד עתיד."
            ],
            [
                "לכנים: בתרגום האלכסנדרי ????, ופילון המצרי בס' חיי משה כתב כי הוא שרץ מעופף דק מאד ומכאיב מאד בעקיצתו, גם נכנס באזנים ובנחירים וצריך שמירה גדולה לשמור העינים, ואולי הוא culex pulicaris של Linneus, או culex molestus שהזכיר Foukal שנמצא במצרים ומצער מאד בלילה את הישנים, ואייכהארן אומר כי במלת כנים אין היו\"ד והמ\"ם לסימן הרבים, אלא כְנִים או כְנִיף הוא שם השרץ (Seniph) בלשון מצרי (ראז'). ונ\"ל כי אחרי צאת ישראל ממצרים ובואם אל הארץ שלא הי בה השרץ ההוא שמשו בשם כנים להורות על מין שרץ אחר העוקץ את הבשר, ולפיכך תרגם אנקלוס קלמתא, וכן בתרגום סורי קלמא, והוא ידוע בתלמוד, ממהדורי מלי ומסמרטוטי קלמי (pediculus), ובתוספות (שבת י\"ב) נחלקו ר' יוסף מאורליאנש ורבנו תם אם הַכִּנָה הוא הלבן (pediculus) ופרעוש השחור (pulex) או להפך. ובמדרש (ילקוט י\"ב מיני כנים הביא עליהם, הקטנה שבהם כביצה של תרנגולת, והגדולה כשל אווז; אבל בתלמוד (סנהדרין ס\"ז) ויאמרו החרטומים אל פרעה אצבע אלהים היא אמר ר' אליעזר מכאן שאין השֵד יכול לברוא בריה פחותה מכשעורה."
            ],
            [
                "ותהי הכנם: שם המין, כמו הצפרדע, ומזה ראיה כי המ\"ם בכנים איננה סימן הרבים, אלא מן השרש, כדעת אייכהארן, ואין ראיה מן ריקם חנם שהביא רמבמ\"ן, כי שם נוספה המ\"ם להורות על תאר הפעל, אך כאן הוא שם המין ולא מצאנו שם המין בתוספת מ\"ם.",
                "כל עפר הארץ היה כנים: כך היה נראה לעם מעוצם רבוי הכנים, והוא דרך הפלגה."
            ],
            [
                "ולא יכלו: דעת רמב\"ן ורמבמ\"ן כי בדם ובצפרדעים יכלו מפני שלא היה שם בריאה או יצירה, אך מכת הכנים היתה יצירה חדשה, כי אין טבע העפר להיות כנים; וכבר היה נ\"ל לפרש להוציא את הכנים להרחיקם מעליהם, והיה מתישב לפ\"ז מה שכתוב אחר זה ותהי הכנס באדם ובבהמה, כי לא הועילו להסירם ולהוציאם, גם היה מתישב יפה מאמר החרטומים אצבע אלהים היא, אלא שאין נראה שיהיה זה ענין מלת להוציא, וגם לפי זה לא היל\"ל עשו כן, והנכון כי ה' התעלל במצרים (כמו העיד למטה י' ב'), וא' מן התעלולים אשר התעלל בהם הוא זה שהתחיל באותות ומופתים שהיה מטבעם שיוכלו החרטומים לעשות דוגמתם בצד מה, וכל זה כדי לחזק את לב פרעה, כדי שיקבלו הוא ועמו העונש הראוי להם. אמנם לא רצה לימשך הענין כן עד סוף, כדי שלא יטעו ישראל ויתנו דופי באותות משה, וע\"כ אחר שתי המכות הראשונות לא הניח עוד לחרטומים לעשות דוגמת מופתיו ונפלאותיו.",
                "ותהי הכנם באדם ובבהמה: נ\"ל פירושו שהיו באדם ובבהמה לבדם, כי לא יכלו החרטומים להוציא הכנים בשאר מקומות שלא היו שם ע\"י משה ואהרן, שאם היה זה עולה בידם היו אומרים שהענין בתחבולה אנושית, ועכשו הוכרחו לומר כי אצבע אלהים היא.\n"
            ],
            [
                "אצבע אלהים היא: ראב\"ע פירש מכה אלהית, כטעם יד ה' (למטה ט' ג'), וכן לת\"א מחא מן קדם ה', ולפי זה לא הודו כי אלהי משה הוא שעשה זאת, אלא שהיא מכה מאת האלהים; ונ\"ל כי אין אצבע כמו יד, כי מַכין ביד ואין מכין באצבע, אבל אצבע נאמר על הצווי, כמו שלח אצבע (ישעיה נ\"ח ט'), והנה אצבע אלהים ענינו צווי אלהי רצון אלהי. והחרטומים הודו כי מעשה משה ואהרן היה בצווי אלהי ובמאמרו, ולפיכך לא השתדלו עוד בלהטיהם. ואין לומר שלא הודו, ושלכן נתחזק לב פרעה, כי הנה למטה (ט' ז') וישלח פרעה והנה לא מת ממקנה ישראל עד אחד ויכבד לב פרעה, ולא שלח את העם, שעל כרחנו פירושו אעפ\"י שראה הנס מ\"מ הכביד את לבו, אף כאן אעפ\"י שהודו החרטומים הוא לא הודה, או עשה נגד מה שהיה מוכרח בלבו להודות, כדרך הכופרים."
            ],
            [],
            [
                "את הערוב: לדעת המפרשים ויוסף פלאויוס ענינו עירוב חיות רעות, וסיוע לזה מה שכתוב בתהלים (ע\"ח מ\"ה) ישלח בהם ערוב ויאכלם; ורשב\"ם פירש זאבי ערב שדרכם לטרוף בלילות, ובתרגום יוני ואחריו פילון ובובים כלביים (mosche canine) שנראה שהם ממין השרץ הנקרא Tafani. ועקילס ואחריו היירונימוס תרגמו עירוב של כל מיני זבובים, זבובים ממינים הרבה (ראז'), והדעת הזאת האחרונה קרובה בעיני, כי לא יובן איך תבאנה החיות בבתים ולא יוכל לסגור הפתחים בפניהם. ולפ\"ז מלת ויאכלם שבתהלים היא דרך הפלגה כמו שהיא ג\"כ מליצת וצפרדע ותשחיתם, וכן אומרים אכלוהו כנים ופרעושים, וכיוצא."
            ],
            [
                "כי אני ה' בקרב הארץ: שאני הוא האל המשגיח בתחתונים ופועל הטובות והרעות, כמו הלא על כי אין אלהי בקרבי (דברים ל\"א י\"ז), היש ה' בקרבנו אם אין (שמות י\"ז ז') ענין ההשגחה, והנה ההפלאה בין עם לעם עדות על ההשגחה."
            ],
            [
                "ושמתי פדות: ל' הבדלה, וכן ישועה והצלה וחלוץ ופורקן כלם ל' הפרשה והבדלה זה מזה (רשב\"ם). ודעת רמב\"ן ורמבמ\"ן כי הפדות הזאת היא שאף בארץ מצרים אם ימצאו החיות איש ישראל לא יזיקוהו, ולדעתי אינו אלא כלל שאחרי פרט."
            ],
            [
                "ביתה פרעה ובית עבדיו ובכל ארץ מצרים: כאן ראוי אתנח, ואם לא כן היה ראוי שיאמר בכל מצרים בלא וי\"ו."
            ],
            [
                "זבחו לאלהיכם בארץ. ולא תלכו אל המדבר (רש\"י), ונראה מכאן רוע לבבו של פרעה, שעד עכשו אפי' זה לא הניח להם, ולא נתן להם מנוחה מעבודתם."
            ],
            [
                "כי תועבת מצרים נזבח: אמר ר' ישועה (הביאו ראב\"ע) כי משה כתב כן לגֶנוּת ע\"ז, אבל לפרעה אמר אלהי מצרים, וכן נראה דעת רש\"י בפירוש ראשון, ורש\"י בפירוש שני וראז' פירשו מה שזביחתו תועבה למצרים; ונ\"ל כי תועבה כמו קדש וחרס, וכמו sacer בלשון רומי, ענינם דבר מופרש, שאסור להשתמש בו. ואחרי ימים ושנים מצאתי כי בלשון מצרי uab גם ethuab מורים טהרה וקדושה, וכן suab וגם tubo ענינם purificare, ונ\"ל כי שרש תעב הוא מעיקרו לשון מצרי וענינו טהרה וקדושה, והעברים השתמשו בו להורות על ההפך, וכן הארמים אמרו סאב להורות על הטומאה, תחת כי suab היה מורה בלשון מצרי טהרה, ועיין דקדוקי סימן 258. ",
                "הן נזבח: כמו הֲנזבח ע' למעלה ד' א'.",
                "ולא יסקלונו: עדיין בימי יובינאליס היו המצרים עושים מריבה אלו עם אלו בימי חגיהם, מפני שאלהיהם של בני עיר אחת לא היו אלהיהם של בני עיר אחרת והיו נלחמים אלו עם אלו, וסוקלים אלו את אלו באבנים, וז\"ל: (Satyra 15)",
                "Inter finitimos vetus, atque antiqua simultas,",
                "Immortale odium et nunquam sanabile vulnus",
                "Ardet adhuc  ",
                "\t\t\t\tNumina vicinorum\t\t\t\t",
                "Odit uterque locus ",
                "\tSed tempore festo\t\t\t\t",
                "Alterius populi, capienda occasion cunctis",
                "Saxa inclinatis per humum quaesita lacertis",
                "Incipiunt torquere",
                "ופלוטארך כתב כי מלך ערום התקין שיהיו אלהי עיר ועיר שונים אלו מאלו, כדי שלא יוכלו אנשי מצרים להתחבר בקשר אמיץ ולמרוד בו, והזכיר כי בימיו אירע כי בני עיר אחת אכלו דג אחד שהיה נעבד בעיר אחרת, ואנשי העיר האחרת אכלו כלבים שהיו נעבדים בעיר האחרת, ומזה נולדה מלחמה ביניהם, עד שבאו הרומיים ועשו שלום ביניהם (קלער'). "
            ],
            [],
            [],
            [
                "וסר הערוב: עיין למעלה פסוק '.",
                "התל: עיין בראשית ל\"א ז' וישעיה ל' י'."
            ]
        ],
        [
            [],
            [],
            [
                "הנה יד ה' הויה: במכת הדבר ובמכת בכורות שהיתה בהן נטילת נשמה לא עשו משה ואהרן שום פעולה לסימן, לא הרמת המטה ולא דבר אחר, אך ייחסו המעשה אל ה' לבדו (הנה יד ה' הויה כחצות הלילה אני יוצא בתוך מצרים).",
                "הויה: בינוני משרש היה, ומצאנו הוֶה, ולא אמרו הוָה שלא יתחלף עם מה שהוא שם דבר, כמו הוה על הוה תבא (יחזקאל ז' כ\"ו).",
                "דבר כבד מאד: אייכהארן אומר כי רבוי השרצים (כנים וערוב) גרמו הדבר כי ביצי השרצים מתפזרים באויר ונופלים עם הטל על צמח השדה, והבהמות באכלן את הירק חולות ומתות, והוא אומר ג\"כ כי מקנה ישראל לא מת, מפני שישראל היו רועה צאן מימי קדם, והיו בקיאים בדרכי רפואות הבהמות; ואני לא אכחיש היות בזה חלק טבעי, אלא שנתלוה עמו חלק נִסִי ויוצא ממנהגו של עולם; והנה רבוי הכנים והערוב ושלא נתפשט הערוב בארץ גושן, היה דרך נס, והוא עצמו אולי היה סבה שלא מת מקנה ישראל.\n"
            ],
            [],
            [],
            [],
            [],
            [
                "פיח כבשן: רשב\"ם פירש אפר דק שמתנפח ברוח, אך מפני שסמכו לכבשן נראה יותר שהוא המתנפח ועולה בעשן ונדבק בכבשן, והוא כמו שנהגו לתרגם fuligine.",
                "וזרקו משה השמימה: לא שזה יהיה סבה לשחין אלא שצריך לעשות פעולה מה קודם הויית הנפלאות, למען יוודע כי ברצון האל אשר שלח את הנביא העושה הפעולה ההיא, נהיה הנס, והוא כמו הרמת המטה והדבור אל הסלע וכיוצא באלה; ואולי בחר בסימן הזה בפרט, כדעת דון יצחק, כדי שיהיה לאות שכל אויר מצרים יפסד ויהיה חם ושורף ומעלה שחין.",
                "וזרקו משה: מן השחין ואילך עשה הסימנים האלה (נטיית המטה וכיוצא) משה ולא אהרן, אולי לכובד המכות האלה, שהיה בהן חולי ומיתה לבני אדם, או כריתת מזונותיהם.\n"
            ],
            [
                "והיה לאבק: ד\"מ והפלגה, כאלו הפיח ההוא יתהפך לאבק ויתפזר בכל ארץ מצרים ובנפלו על האדם ועל הבהמה יתהפך לשחין וגו' (קלער' וראז').",
                "שחין: מין נגעים כמו באיוב (ב' ז') בשחין רע מכף רגלו ועד קדקדו, ולדעת רש\"י גזרת המלה לשון חמימות, כמו בלשון משנה שנה שחונה; ואפשר שנקרא הנגעים (ulcera) ע\"ש החמימות, אך לא שיהיה ענין שחין inflammation כדעת קלער' ורמבמ\"ן ראז' ויש\"ר; והם חשבו כי כוונת הכתוב שהשחין שהוא החמימות הפריח אבעבועות, ואין הדבר כן, אלא (כמו שהשכיל להטעים בה\"ט) פרח הוא תאר לשחין, וכמו שמפורש אח\"כ שחין אבעבועות פורח באדם ובבהמה; ופירוש שחין פורח כמו צרעת פורחת (ויקרא י\"ג מ\"ב נ\"ז) שהיא צומחת בלא סבה חיצונית, או שהיא חוזרת וצומחת, וקשה להרפא.",
                "אבעבועות: הוא פירוש לשחין, ושרשו בוע, או נבע, שהן כמו מבוע שיוצאה מהן ליחה, ואייכהרן אמר שהן אבעבועות הדֶבֶר (vomicae pestilentiales), ושהן ענין טבעי המצוי במצרים; ויפה השיב ראז' כי השחין הנזכר כאן לא היה ממית, שאם היה ממית לא היה משה נמנע מלהזכירו; ועוד ראיה ממה שאמר משה לפרעה (למטה פסוק ט\"ו) כי עתה שלחתי את ידי וגו', משמע שלא שלח בהם ה' דֶבֶר. "
            ],
            [],
            [
                "לא יכלו החרטומים לעמוד לפני משה: נראה שהחרטומים גם כשלא היו עושים שום פעולה בלהטיהם, כמו בדבר ובערוב, היו תמיד לפני משה כשהיה מדבר עם פרעה, כדי לבדוק דבריו ומעשיו ולהטיל בהן ספק, ועתה בשחין לא יכלו לעמוד, כי נגעה המכה בגופם (דון יצחק)."
            ],
            [],
            [],
            [
                "את כל מגפותי: הוא הברד ולהיותו משחית התבואה, ומביא הרעב, הוא קשה מכל המכות וכלן נכללות בו; וזאת כוונת רש\"י שמכת בצורת שקולה כנגד כל המכות, וכן הוא הנוסח בדפוס לסבונא ובהרבה ספרים כ\"י, וכן דעת בעל ספר הזכרון, לא מכת בכורות, שאין לה ענין כאן, ועיין רא\"ם.",
                "לא לבך: לא אמר בך כמו שאמר ובעבדיך ובעמך, כי מכת בצורת איננה נרגשת למלך, כי לא יחסר לחמו, אבל היא נוגעת אל לבו, כי יצר לו בצרת עמו (תלמידי מהר\"ם עהרענרייך). "
            ],
            [
                "כי עתה שלחתי: מן הראוי היה שאעשה כן, על דרך דבר ידברו בראשונה לאמר שאול ישאלו באבל (שמואל ב' כ' י\"ח), אכול תאכלו אותה בקדש (ויקרא י' י\"ח), וע' פירושי בישעיה ב' ט' ויחזקאל כ' כ\"ה."
            ],
            [],
            [
                "מסתולל: מתרומם ומתגאה, ל' סולו לרוכב בערבות, סלסלה ותרוממך, וכן מסלה (רד\"ק שרש סלל) שמגביהים הדרכים כדי לְיַשְּׁרָם (לא ע\"ש שמרימים מהם האבנים והמכשולות, כדעת רד\"ק), אלא שעדיין יקשה שהיה ראוי לומר מסתולל על עמי לא בעמי; לפיכך נ\"ל כי המלה הזאת כוללת ג\"כ ענין אחר הנמשך מן הגאוה, והוא הזדון ורוע המעללים והקושי עם השפלים (tyrannus) וכתרגום אנקלוס את כביש ליה לעמי. והמקרא הזה הוא בל' תנאי, אם עודך מסתולל, או כאדם האומר א\"כ עדיין עומד אתה בדעתך?"
            ],
            [
                "הוסדה: נאמר הלשון הזה בתחלת יישוב ארץ מצרים, כי היאור שוטף אותה בכל שנה, ולא היתה ראויה ליישוב עד שיסדוה במלאכות מיוחדות לכך; וכיוצא בזה בארץ כדים שהיתה מכוסה במי פרת נאמר עליה אשור יסדה (ישעיה כ\"ג י\"ג, וע' שם פירושי), וכיוצא בזה עיר ויניציאה על ימים יסדוה, ועד היום הדרכים אשר על שפת המ ים נקראים בעיר ההיא fondamenta שענינו יסודות.",
                "הוסדה: אם היה מקור (ואז היתה הה\"א ראויה למפיק) היל\"ל למן יום, לא למן היום; עכשו צריך שיהיה זמן עבר, והנה בהיותו זמן עבר, אם היה בנין נפעל, היה משפטו נוסְדָה, ואם התפעל הִתְיַסְּדָה, והסמ\"ך דגושה, ואם אפעל הוְּסָדה; עכשו אינו אלא בנין הִנְפָעֵל והוא אביו של בנין נפעל ובנושל הִתְפְעִיל, אשר ממנו במקרא הִתְפָקְדוּ (שופטים כ' ט\"ו). והנה אין ספק כי בעלי המסורת טעו במה שמנו מלה זו בכלל י\"ח מלין דלא מפיקין ה\"א בסוף תיבותא, לורמ שראויות למפיק ואין בהן מפיק; ומ\"מ הנה זו ראיה על נקיון כפיהם, שלא שלחו ידם להגיה מסברה ומהוסיף המפיק שלדעתם היה רואי להיות בתיבות הללו. "
            ],
            [
                "העז: צווי משרש עוז, בנין הפעיל, וענינו אסיפה למקום נשמר, וכן יושבי הגבים העיזו (ישעיה י' ל\"א), העיזו בני בנימין (ירמיה ו' א'). והנה דבר זר הוא שיתן עצה לפרעה איך ינצל מן המכה, ואם היו כל המצרים יראים את דבר ה' היו כלם ניצולים, והשיב הרמבמ\"ן כי עיקר המכה היה להשחית יבול האדמה, ולא להמית האדם והבהמה, על כן יורה חטאים בדרך להצילם מן הברד. ותלמידי יוסף ירא משיב כי לא היה אפשר שתתפשט האזהרה הזאת בכל ארץ מצרים, מאחר שהברד היה עתיד לבא ביום המחרת, ובאמת נראה שלא נודעה האזהרה אלא לעבדי פרעה שהיו אצלו ושמעו דברי משה, כי כן כתוב הירא את דבר ה' מעבדי פרעה הניס וגו', אך שאר המצרים לא ידעו מזה מאומה; א\"כ תשובת הרמב\"ן בלתי מספקת, וגם דברי רנה\"ו (בחכמת שלמה דף ק\"ו), המובאים בפירוש יש\"ר אינם מספיקים, מאחר שלא היתה האזהרה ידועה לרוב המצרים. ודון יצחק כתב כי הפסוק הזה איננו דברי ה', אבל משה כדי להחניף את הרשעים נתן לפרעה העצה הזאת כאדם האוהב אותו. ואני אומר שאין כאן שום אזהרה או עצה, כי כשאמר להם הנני ממטיר כעת מחר ברד כבד מאד אשר לא היה כמוהו, אין ספק כי עבדי פרעה השומעים דבריו, אם היו מאמינים שיש ממש בדברי משה היו ממהרים להניס את מקניהם ואת עבדיהם הביתה בלי שיזהירם משה על זה, וה' שידע כי קצת מעבדי פרעה היו מאמינים במשה (והם אותם שאמרו אח\"כ (י' ז') הטרם תדע כי אבדה מצרים) הקדים ואמר לפרעה הרשות בידך להנצל במקצת מן המכה הזאת, כי לכך אני אומר אליך שתהיה המכה מחר ולא היום ואמנם לכך גזר ה' שתהיה המכה מחר ולא היום, כדי שיהיה הפרש בין הירא את דבר ה' והבלתי ירא, למען יתרשם בלב ישראל ההפרש הזה, וגם המצרים כשיספרו המאורעות שהיו בשנה ההיא יזכירו כי הירא את דבר ה', מקנהו ואנשיו ניצולו מן הברד."
            ],
            [],
            [],
            [
                "נטה את ידך: במטך (ראב\"ע)."
            ],
            [
                "וַתִּהֲלַךְ אש ארצה: ברקים וחצי שדי (fulmina), ונקוד תִהֲלַךְ זר, וכמוהו ולשונם תהלך בארץ (תהלים ע\"ג ט'), ומשפטו תֶהֱלַךְ או תַהֲלֹך, או תְהַלֵךְ או תֵלֵךְ."
            ],
            [
                "ואש מתלקחת: וכן ביחזקאל (א' ד') ענן גדול ואש מתלקחת, ופירש הנה\"ו ל' אחיזה, שהיא נאחזת בעצמה ואינה צריכה להאחז בדבר אחר כמו אש שלנו, והוא נכון, והוא מפרש נגד הטעמים ואש מתלקחת בתוך הברד, בתוך הברד היה אש מתלקחת, ואפשר ג\"כ לפרש על פי הטעמים ואש היתה דולקת מאליה בתוך הברד. ועיין פליניאוס (Lib. II. Cap. 49.) וסענעקא (Nat. quaest. Liv. 5. Cap. 13) (קלער').",
                "מאז היתה לגוי: עיין בה\"ע תקפ\"ז ע' 174."
            ],
            [],
            [],
            [
                "חטאתי הפעם: לא חטא בפעם הזאת יותר משאר פעמים, אלא פירוש הפעם כמו זאת הפעם עצם מעצמי ובשר מבשרי, והטעם לסוף רואה אני שחטאתי.",
                "ואני ועמי הרשעים: גם העם חטאו, כי פרעה מתחלה נתיעץ עמהם, ואמר אל עמו הנה עם בני ישראל וכו', ואם לא היו רשעים היו משתדלים להסיר חמתו מהשחית, והם לא אמרו לו דבר, אך מיד הסכימו עמו וישימו (לא וישם פרעה) עליו שרי מסים וכו'. והנה ראינו כי המילדות עם כל חולשתן לא עשו מה שצוה אותן פרעה והוא לא ענש אותן וק\"ו העם כלו היה יכול לבטל גזרותיו או למתק אותן.\n"
            ],
            [
                "ורב: פעם עבר מהופך לעתיד, והכוונה ויהיה די, כלומר ישבות."
            ],
            [
                "כצאתי את העיר: אולי לא היה הברד בעיר אלא בשדה, ולפיכך יכלו שליחי פרעה ללכת לקראו למשה ולאהרן, על כן אמר כצאתי את העיר (מוהר\"ר יצחק פארדו), כי כן היה דרכם להסתכל בדבר אשר עליו יתפללו, ע\"ד ויעתר יצחק לה' לנכח אשתו."
            ],
            [
                "כי טרם תיראון: עדיין לא תיראון, ע' רש\"י, והראב\"ע כתב כי רש\"י פירש טרם כמו לא, ואולי טעות סופר הוא כי אמנם בשיטה האחרת (ביאור קצר לספר שמות) ייחס הפירוש הזה לא לרש\"י כי אם לר' יהודה המדקדק הספרדי."
            ],
            [
                "גבעל: מל' גביע, והוא הנקרא בפרחים calix, כן דעת גיז', והביא ראיה מרבנו עובדיה ברטנורא שפירש (פרה פי\"א משנה ז') גבעולים שלא גמלו, כל שהפרח מונח בתוך כיסו קודם שיפתח, וכן דעת ר' פרחון (גבעל, פרח שלא הוציא הנץ שלו), וכן דעת ר' יונה ור' יהודה בן קריש בספריהם הערביים כ\"י."
            ],
            [],
            [
                "לא נתך: ענין יציקה וירידת המשקה (והוא כמו נסך) כמו עד נִתַּךְ מים עליהם (ש\"ב כ \"א י'), והכוונה לא ירד אפילו מעט, כי אמנם עם הברד היה ג\"כ מטר, כמו שהוא אומר אחר זה כי חדל המטר."
            ]
        ],
        [
            [
                "בא אל פרעה, כי עוד במכות אחרות אני רוצה להכות את מצרים, כי בעבור זה הכבדתי את לבו."
            ],
            [
                "התעללתי במצרים: כמו כי התעללת בי (שמות כ\"ב כ\"ט) והתעללו בה כל הלילה (שופטים י\"ט כ\"ה), הלא כאשר התעלל בהם (ש\"א ו' ו') ודקרוני והתעללו בי (שם ל\"א ד'), והתעללו בי (ד\"ה א' י' ד') פן יתנו אותי בידם והתעללו בי (ירמיה ל\"ח י\"ט) כל אלה עם בי\"ת אחריהם כמו זה, וכלם ענינם היזק מחובר לבזיון; אך התעולל מצאנוהו בלא בי\"ת אחריו וענינו פעולה, להתעולל עלילות ברשע (תהלים קמ\"א ד'); ונ\"ל כי התעלל בפלוני עיקר הוראתו פעל כחפצו בפלוני, כלומר לרעתו של פלוני (כמו שהיא פעמים הרבה הוראת הבי\"ת), וההתפעל מורה על זה, כמו התהלך הלך לכאן ולכאן כפי חפצו, לא מַהֲלַךְ אחד קבוע; ותרגום התעלל בפלוני בלעז malmenare."
            ],
            [
                "לענות: כמו לְהֵעָנות, נפעל, וענינו להכנע, ל' עוני וענוה, וכמו נגש והוא נענה (ישעיה נ\"ג ז'), ע' שם פירושי; ואולי ג\"כ הקריאה לַעֲנות בבנין הקל, כמו אני עניתי מאד (תהלים קי\"ו י'), ומהמונם לא יענה (ישעיה ל\"א ד')."
            ],
            [
                "ארבה: מכה זו אינה מצויה במצרים אלא לעתים רחוקות. ואייכהארן אמר כי להיות שהארבה נוסע בסדר כאנשי צבא, החלוץ לפניו והמאסף אחריו, משה ראה החלוץ והבין כי מחר יבוא הארבה; ויפה השיב ראז' כי לא יתכן שמשה לבדו בכל מצרים ראה זה, ושאר המצרים לא ראו, שאם ראו היו מבינים שאין כאן מעשה נסים.",
                "בגבולך: עיין למעלה ז' כ\"ז."
            ],
            [
                "יתר הפלטה: כל הפלטה אינה אלא מעט."
            ],
            [],
            [],
            [
                "ויושב את משה: עיין בה\"ע תקפ\"ז עמוד 178."
            ],
            [],
            [
                "כי רעה נגד פניכם: ע\"ד כי טוב נגד חסידיך (תהלים נ\"ב י\"א) כלומר ראו כי רעה תבוא אליכם, שאם תעמדו בדעתכם לבקש לילך כולכם, לא סוף דבר שלא אשלח אתכם, אלא שאעניש אתכם בחמה, כי אז אדע כבירור שהיתה כוונתכם לברוח ולהתל בי (וכן נראה דעת ראב\"ע)."
            ],
            [],
            [],
            [
                "רוח קדים: אם היתה רוח מזרחית בא הארבה מארץ ערב, אמנם הארבה מצוי יותר בארץ כוש, ולפי זה היה צריך שיהיה הרוח רוח תימן; ודעת בושארט כתרגום אלכסנדרי כי רוח קדים זה היה רוח תימן; וראז' אומר כי אולי היתה רוח מזרחית דרומית, והביא סיוע ממזמור ע\"ח כ\"ו יסע קדים בשמים וינהג בעזו תימן, שהרוח שהביא השליו נקרא קדים וגם תימן, כי היה מזרחית דרומית, ואין לומר כי קדים תאר לרוח עזה מאיזה צד שתבוא, כי למטה מפורש כי רוח ים היה הפך הרוח הזה, ולפיכך אין לדחוק ולומר שבא הארבה מארץ כוש, כי לא יבצר מה' להביאו מארץ ערב."
            ],
            [
                "לפניו וגו' ואחריו וגו': דרך מליצה והפלגה, וכן ביואל ב' ב' (קלער' וראז'); והיה אפשר לומר שהכוונה לא היה כמוהו במצרים (יח\"ף), ואעפ\"י כן רחוק הוא שיחוש הכתוב לדבר כאן על העתיד ולהודיע שלא יהיה כמוהו עוד לעולם."
            ],
            [
                "ותחשך הארץ: כיוצא בזה ראה Forskal במצרים בשנת 1761, וז\"ל Dum agmine facto alte volabant, aër e longinquo fumi speciem monstrabat"
            ],
            [],
            [],
            [],
            [],
            [],
            [
                "וימש חשך: יש שפירשו כמו וְיַאֲמֵש, ואמש ל' לילה וחשך, ואין טעם לומר ויחשיך חשך; ואחרים פירשו משרש משש, והוא הנכון, אלא שאמרו שנעשה האויר עב עד שימששו אותו. והנכון שהיא מליצה כמליצת ימששו חשך ולא אור (איוב י\"ב כ\"ה). שטעמו ימששו בחשך, אף כאן ויהי חשך עד שימששו בחשך כאשר ימשש העור, וכן בתרגום ירושלמי ויהון ממשמשין בחשוכא (וכן מצאתי אח\"כ לקלער'). ואייכהארן יחס המכה הזאת לרוח חזק חם ומזיק הנקרא בערבי Samum, ובטורקי Samiel הנושב במצרים מפסח עד עצרת באותם חמשים יום הנקראים אצלם עדיין חַמְשִין, ואז בני אדם מוכרחים לישב בביתם ולא יצאו החוצה; וכל זה איננו שוה לאייכהארן כי אמנם אין מדרך הרוח ההוא שימשך ממנו חשך גמור עד שלא יראה איש את אחיו בתוך ביתו. אמנם מצאנו שאירע במצרים לפעמים חשך גדול, אבל היה תמיד בסבת רוח סערה וסופה גדולה, וכאן לא נזכר דבר מזה."
            ],
            [],
            [
                "ולא קמו איש מתחתיו: לא יצאו מביתם, כמו שבו איש תחתיו אל יצא איש ממקומו ביום השביעי (למטה י\"ו כ\"ט) (רשב\"ם ראב\"ע רמבמ\"ן וראז'). ",
                "ולכל בני ישראל היה אור במושבותם: בארץ מושבותם."
            ],
            [
                "ויקרא פרעה: מקץ שלשת ימי החשך."
            ],
            [],
            [
                "מה נעבוד את ה': איזו עבודה, איזה מין עבודה יצוה אותנו, לא נדע איזה מין וכמה מכל מין יצוה להקריב (ראב\"ע), ומה שכתב רש\"י שמא ישאל יותר ממה שיש בידנו, הכוונה לא נוכל לקחת עמנו קצת ממקננו ולהניח קצתו, שמא ישאל יותר ממה שלקחנו עמנו."
            ]
        ],
        [
            [
                "ויאמר ה' אל משה: שלשה מקראות הללו הם כמאמר מוסגר, ומאמר כחצות הלילה הוא המשך תשובה משה שאמר לא אוסיף עוד ראות פניך, וטעם ויאמר ה', וכבר אמר, כלומר קודם שילך משה בפעם הזאת אל פרעה הודיעו ה' מכת הבכורות; ומזה היה מה שאמר משה לפרעה לא אוסיף עוד ראות פניך, כי ידע שיבוא פרעה אליו.",
                "כשלחו: אחרי שיתן לכם רשות לילך, לא יספיק לו זה, אבל יגרש אתכם וילחץ אתכם למהר ללכת.",
                "כלה: כולכם גברים ונשים וטף ומקנה (רשב\"ם); ואין הכוונה שיגרש אותם לצמיתות, אלא לעולם היה בדעתו שיחזרו אחרי עבדם את אלהיהם, וכמו שאמר להם: ולכו עבדו את ה' כדברכם. ועיין פירושי בבראשית ג' כ\"ג.\n"
            ],
            [
                "דבר נא באזני העם: כשאמר ה' למשה עוד נגע אחד אמר לו גם זה (ואעפ\"י שכבר אמר לו במדין) להזכירו ולזרזו בשעת מעשה, ולמען (כדברי דון יצחק) ישאלו מהמצרים קודם בוא מכת בכורות, שאז תהיה שעת בהלה."
            ],
            [
                "ויתן ה' וגו': אחר שספר הצווי הזה, הגיד ג\"כ כי ה' עזר את עמו בדבר הזה, וכמו שאמר מלפנים ונתתי את חן העם הזה, כי כראות המצרים את המכות הגדולות והנפלאות הבאות עליהם בדבר משה על אודות ישראל, התחילו להכיר מעלת ישראל שיש להם אלהים מושיע ורב והתחילו להבין החמס שהיו עושים עמהם, ושגם ישראל בני אדם כמוהם, כי אמנם כן דרך בני אדם השרויים בהצלחה, נראה להם שהעניים המדוכאים אינם בני אדם כמוהם, ושאין רע בהוסיפם מכאוב על מכאובם; אבל כשיתחילו האמללים לעלות מעט ממצולות שפלותם, אז יתחילו המצליחים להחשיבם ולרחם עליהם ולאהוב אותם, וכטעם ויהי אחר הדברים האלה ותשא אשת אדוניו את עיניה אל יוסף (בראשית ל\"ט ז').",
                "גם האיש משה משה גדול מאד: חשוב, ולכבודו הרבו להשאיל, (רע\"ם)."
            ],
            [
                "כחצות הלילה: חצות הוא שם דבר כמו בתהלים קי\"ט ס\"ב ואיוב ל\"ד כ'. אלא שהושמטה הבי\"ת אחר הכ\"ף, והיה משפטו כְבַחצות הלילה, כלומר קרוב לחצי הלילה, כמו החִיתתָ כיום מדין (ישעיה ט' ג'), במקום כִבְיום, ואצרוף כַבור סגיך (שם א' כ\"ה) כְבַבור, עורי כימי קדם (שם נ\"א ט') כבימי, ובניתיה כימי עולם (עמוס ט' י\"א), כבימי, כימי הגבעה, (הושע ט' ט'), כבימי כימי מועד (שם י\"ב י'), כבימי, כפרץ רחב יאתיו (איוב ל' י\"ד) כִבְפֶרֶץ, ושבה אל בית אביה כנעוריה (ויקרא כ\"ג י\"ג), כבנעוריה."
            ],
            [
                "היושב: העתיד לישב.",
                "אחר הריחים: הדוחה קורה שעל ידה הריחים סובבים."
            ],
            [
                "אשר כמוהו: חוזר ללילה, לא לצעקה, אשר כמו בלילה ההוא לא נהיתה צעקה (רע\"ס)."
            ],
            [
                "לא יחרץ כלב לשונו: לא תהיה צעקה בישראל, וכל אשר לישראל ישקוט ולא יצעק, ואפי' הכלבים לא ינבחו, כי בשמעם צעקה הם נובחים.",
                "יחרץ: ענין שנון, עיין רש\"י וגיז'.",
                "למאיש ועד בהמה: לא ימות לא אדם, ולא בהמה, ולפיכך לא תהיה לישראל שום צעקה; והוא מקרא קצר, למאיש עד בהמה לא ימות, וקלער' פירש לא יצעק לא אדם ולא בהמה, ונ\"ל כי האדם צועק על מות קרוביו, ולא כן הבהמה.",
                "למאיש: כמו למגדול ועד קטן."
            ],
            [],
            [
                "ויאמר ה': רמבמ\"ן וראז' פירשו וכבר אמר, ואין צורך, אלא אחר שהודיע לפרעה מכת בכורות, אמר ה' למשה כי גם ההתראה הזאת לא תועיל כי רק בבוא המכה ישמע אליהם פרעה. (תלמידי מוהר\"ר שבתי באזיבי)."
            ],
            [
                "משה ואהרן עשו וגו': הואיל וכאן נשלם ספור שליחות משה ואהרן אל פרעה, כי לא באו עוד לפניו, אמר זה, דרך חתימה."
            ]
        ],
        [
            [],
            [
                "ראש חדשים ראשון הוא לכם וגו': שיהיה אייר נקרא החדש השני, וכן כלם, אעפ\"י שתחלת השנה כבר היתה אצלם בתשרי, וכן נשארה אח\"כ, שנאמר וחג האסיף בצאת השנה (שמות כ\"ג י\"ו), וכן שנת היובל מתחלת בעשור לחדש השביעי; וזה אמנם לזכר לגאולתם ממצרים; ודבר זה לא צוה אותם שיאמרו לישראל, אלא הודיע למשה ואהרן כי בחדש ההוא יגאלו, ואמר להם שאחרי צאתם מבית עבדים יעשו זכר לחדש גאולתם ע\"י שיקראוהו החדש הראשון."
            ],
            [
                "דברו אל כל עדת ישראל לאמר: הקשה תלמידי יוסף ירא כי מלת לאמר מיותרת כי ויקחו אליך הוא שלא לנכח, ונ\"ל כי לכך נכתב לאמר כדי שלא יובן שיהיה הדבור בעשירי לחדש (דברו אל כל עדת ישראל בעשור לחדש הזה). ובעלי הטעמים ראו כי אין לאמר מתישב עם ויקחו, לפיכך נתנו האתנח במלת הזה, ויהיה פירוש הכתוב דברו אל כל עדת ישראל ואמרו להם המלות האלה בעשור לחדש הזה, ואח\"כ הפסיק הדבור ולא אמר המלות שיאמרו להם דוקא, אבל אמר להם הענין, והוא שיקחו להם וכו', וכל הפרשה הזאת היא מעורבת, קצתה לנכח וקצתה שלא לנכח (כ\"ו תמוז תרכ\"ג).",
                "ויקחו להם איש שה לבית אבות: שיעורו ויקחו להם שה לבית אבות, אך לא יקחו מן הצבור, אלא איש, כל אחד לעצמו."
            ],
            [
                "במכסת: משרש כסה, והוא כמו מֶכֶס (במדבר ל\"א כ\"ח) משאש כסס, אשר ממנו תָכֹסּוּ כמר מֶמֶר (משלי י\"ז כ\"ה) מן מרר ונ\"ל; כי מזה יום הַכֶּסֶא (עיין אוהב גר עמוד 116)."
            ],
            [
                "מן הכבשים ומן העזים: כי שה אינו אלא שם ליחיד ממין הצאן, ומין הצאן כולל כשב ועז, וכן מצאנו שה כשבים ושה עזים. (דברים י\"ד ד')."
            ],
            [
                "בין הערבים: אין ספק כי הוא בין השמשות כדעת הקראים וראב\"ע, כי כתוב בין הערבים תאכלו בשר (למטה י\"ו י\"ט), וכתוב ויהי בערב ותעל השלו, וכן תרגם אונקלוס בין שמשיא. ודעת רבותינו כי זמן שחיטת הפסח מתחיל מאחר חצי יום הוא אמת ג\"כ, כי בפסח דורות היו חייבים לשחטו כלם בעזרה ולזרוק דמו על המזבח, ולא היה אפשר להשלים ענין זה בזמן בין השמשות, והיו מתחילים אחר צהרים; אבל בפסח מצרים היה כל אחד שוחטו בביתו, כל ישראל בשעה אחת."
            ],
            [
                "המשקוף: שרש שקף נראה לתחלת הוראתו כמו בלשון ערבי מתח דבר על דבר (גיז').",
                "המזוזות: מה שכתב רש\"י הזקופות (ואיננו במכילתא) נראה שהוא לקוח מלשון לעז, כי כן בלשון ויניציאה קורין למזוזות erte, שענינו זקופות.\n"
            ],
            [],
            [
                "נא: בערבי חי, ובלתי מבושל כל צרכו (רש\"י ראב\"ע וראז' וגיז').",
                "ובשל מבושל במים: נ\"ל נגד הטעמים כי בשל הוא שם התאר, ןמבשל במים הוא פירושו, וכן פירש רמבמ\"ן."
            ],
            [],
            [],
            [
                "ועברתי: להיות המגפה הזאת משונה מכל שאר המגפות במה שלא מתו אלא הבכורות לבדם, וגם במה שמבכורות ישראל לא מת אחד, לפיכך היא מיוחסת אל האל ית' כאילו היה הוא עובר מבית לבית ומבחין בין בכור לשאינו בכור ובין מצרי לישראל, ומכל מקום אין התורה מציירת את האל כאילו הוא עצמו מַכֶּה, אלא האל היה עובר ועמו המלאך המשחית, והאל היה אומר למשחית את זה תכה, והוא היה מַכֶּה; וכן משמע ממה שכתוב למטה (כ\"ג) ולא יתן המשחית לבא אל בתיכם לנגוף; ומה שאמרו רז\"ל אני ולא מלאך וכו' הכוונה שלא נמסר הענין לשום מלאך שיכה בלא צווי פרטי מהאל, כי הוא לבדו יודע תעלומות ומבחין בין בכור לשאינו בכור."
            ],
            [
                "ולא יהיה בכם נגף למשחית: הנגף לא יהיה משחית בכם. למ\"ד למשחית מורה על הפרעדיקאט, שאין משחית תאר לנגף, אלא נשוּא שלו, כמו והיה הדם לכם לאות, וכן והיו לטוטפות, והיה לכם לציצית."
            ],
            [
                "והיה היום הזה לכם לזכרון: לדורות, אבל בשנת יציאתם ממצרים לא נצטוו לעשות חג המצות ולא נאסר להם החמץ, ולא חגגו לא ביום הראשון ולא ביום השביעי, וע' למטה פסוק כ\"א."
            ],
            [
                "ביום הראשון תשביתו: תעשו שלא יהיה בבתיכם שאור ביום הראשון שכאשר יכנס היום הראשון כבר יהיה השאור נשבת מהבתים (ראב\"ע ורמבמ\"ן), והביעור יהיה קודם לכן. אך אין שום סמך לפרש (כתנא דבי ר' ישמעאל ורש\"י) ראשון על הקודם, וראשון אדם (איוב ט\"ו ז') ענינו הראשון במין האדם, עיין תרגומי; ואם כתוב לא תשחט על חמץ דם זבחי, זו היא מצוה אחרת, ואיננה נכללת בפסוק זה.",
                "ונכרתה: ע' בראשית י\"ז י\"ד."
            ],
            [
                "ביום הראשון מקרא קדש: לדעת רש\"י ואחרים תקראו אותו היום קדש, כלומר ביום הראשון תעשו הפעולה הזאת שתקראו היום ההוא קדש, והכוונה שיהיה היום ההוא קדוש לכם. וא\"ת לשון מקרה ומאורע, אמנם אחרי ראותנו בישעיה (א' י\"ג) חדש ושבת קרוא מקרא, בלא מלת קדש, נראה כי מקרא ענינו אסיפת העם לחוגג חג ומקרא קדש ענינה חגיגה ואסיפה של קדושה, כלומר לכבוד האל; ושרש קרא מורה לפעמים אסיפה, כמו אשר יקרא עליו מלא רועים (ישעיה ל\"א ד'), כי אסיפת העם תהיה בקריאה, וכן שרש צעק וזעק (שהוראתם קרובה להוראת שרש קרא) נאמרים על אסיפת בני אדם, כמו וַיַזְעֵק ברק (שופטים ד' ד'), ויצעק סיסרא (שם שם י\"ג), ויצעקו העם אחרי שאול (ש\"א י\"ג ד')."
            ],
            [],
            [],
            [],
            [],
            [
                "משכו: לכו, כמו ואחריו כל אדם ימשוך (איוב כ\"א ל\"ג), לך ומשכת בהר תבור (שופטים ד' ו') (קוצעיוש וקלער'). והנה משה בפרשה הזאת לא הזכיר כלל לישראל ענין אכילת המצות ואיסור החמץ. אעפ\"י שכבר נצטוה על זה בפרשה שלמעלה, והנכון כי ה' הזכיר למשה ענין אכילת המצות ואיסור החמץ. כי ידע שיצאו מגורשים ולא יספיק בצקם למחמי, אבל משה לא אמר להם דבר מזה, כי לא היו יכולים להבין למה יאכלו מצות; רק אחר שיצאו פירש להם (בסימן י\"ג) איסור החמץ ומצות המצות כי אז הבינו שזה לזכרון הנס שגורשו ממצרים ולא יכלו להתמהמה. אך אעפ\"י שלא אמר להם משה איסור החמץ. מ\"מ נראה שאמר להם (ואם לא נכתב) שיאכלו את הפסח על מצות ומרורים, גם כי לא הגיד להם שיאכלו מצות שבעת ימים, ואכילת הפסח על מצות נראה שגם הוא מענין החפזון שנתחייבו לאכלו בחפזון.  וכן מצאתי אח\"כ לבעל הטורים שכתב למטה (פסוק ל\"ט): אי נמי כפשטיה כי גורשו ממצרים הוא טעם למה אפוהו מצות ואילו נשארו היו מחמיצין אותו, שבפסח מצרים לא נצטוו באכילת מצה אלא על לילה ראשון. עכ\"ל; וכן הר\"ן בפרק ערבי פסחים כתב, וז\"ל: מצה זו על שום שנגאלו, שנ' ויאפו את הבצק ולא יכלו להתמהמה שאילו יכלו היו מחמיצים אותו, דפסח מצרים לא עשו אלא לילה ויום אחד כפסח שני, ולמחר היו מותרים בחמץ ובמלאכה, ולפיכך אילו יכלו להתמהמה היו מחמיצין עיסותיהן לצורך מחר שלא הוזהרו בבל יראה, אבל מתוך שלא היה להם פנאי אפוהו מצה, וזכר לאותה גאולה נצטוו באכילת המצה, עכ\"ל. וראיה גדולה שלא נצטוו במצרים על בעור חמץ הוא מה שכתוב וישא העם את בצקו טרם יחמץ, שנראה שלא היה אלא מפני החפזון שלא יכלו לאפות לו מפני שהיו ממתינים שיחמץ, ואם כבר נצטוו על המצה היו אופים בצקם מיד אחר הלישה, ולא היו ממתינים שיחמץ; והנה כי גורשו ממצרים ולא יוכלו להתמהמה וגם צדה לא עשו להם, הכוונה שלא הספיק בצקם להחמיץ וע\"כ לא אפו אותו, ולא היה להם צדה לאכול אלא בצק."
            ],
            [
                "אשר בסף: בכלי, כמו ספות כסף (מ\"ב י\"ב י\"ד) וכן תל\"א במנא; וגוצעסיוס מפרש סף השער (limen), וכן בתרגום אלכסנדרי, וכן תרגם היירונימוס; ונ\"ל שא\"כ היל\"ל על הסף, לא בס.",
                "אזוב: Hasselquist איש שְוֵיצִיָאה ראה מין musco הנקרא Bryam trunculatum שהיה יוצא בחומות ירושלם, ואמר שאולי הוא אזוב הקדמונים שהיה יוצא בקיר (Cahen), אבל גיז' פירש כפירוש רבנו סעדיה ור' יונה ורמב\"ם ורד\"ק ור' תנחום, שהוא origanum וריחו טוב.\n"
            ],
            [
                "ולא יתן: לא יניח, ועיין למעלה פסוק י\"ב."
            ],
            [],
            [],
            [],
            [],
            [],
            [
                "וה' הכה כל בכור: דעת איכהארן כי מתו בחולי variolae pestiferae,  הבא לפרקים בארץ מצרים וממית הבחורים, ויפה השיב ראז' כי לא ימית הבכורות בפרט. ויוסט גלה דעתו ברמז (בספר הנדפס בברלין זה חמש עשרה שנה) כי משה הרג את הבכורות ע\"י אנשיו לאור הלבנה, ושהיו הבכורות בכל בית ובית נפרדים מיתר אנשי הבית, ושהיו אצל האלילים, כי היו קדושים לאלהיהם, והיו אצלם ג\"כ בהמות מוקדשות להקריב. תאלמנה שפתי שקר! שהרי מלבד כי עליו להביא ראיה שהיו הבכורות יושבים בבית או בחדר מיוחד, הנה לא יובן איך מלאו לבו של משה להקדים ולהגיד הדבר אל פרעה שימות כל בכור? והלא לא ימלט שקצת מהם נשמרו בלילה ההוא לראות איך יפול הדבר; ועוד בכמה אנשים עשה משה הדבר הזה? כי הוא צוה לכל העם שלא יצאו איש מפתח ביתו עד בקר. אולי יאמר כי בני לוי היו עמו, אמנם לא ימלט שהיו קצת מבני לוי שכנים לבני שאר השבטים, והואיל והיו מתחברים לאכילת הפסח הוא ושכנו, לא ימלט שיהיה אחד מישראל רואה כי אחד מבני לוי איננו בבית, ומי יעלה בדעתו שהיו בישראל אנשים כ\"כ גבורי לב לבוא בתי המצרים אדוניהם, גם בבית פרעה, להרוג את בכוריהם, ואנחנו רואים איך היו רכי לבב שלא עמדו נגדם כשהשליכו ילדיהם ליאור, וכשאמרו שלא לתת להם תבן, וכשראו אותם חונים על הים, ומי יאמין שלא היה בית פרעה סגור ונשמר שיוכל אדם להרוג את בנו בכורו ואיש לא ידע, ובפרט אחר שהוזהר שימות, ואיך יתכן לאנשים הנכנסים בבתים בחפזון להרוג הבכורות, שיפנו להרוג בכורות הבהמות, ומה תועלת היה להם בזה? ואיך יכניסו עצמם בסכנה שיוודע הדבר, כדי להמית הבהמות? וכן בכור השבי אשר בבית הבור, מה ראה משה להמיתם אחר שלא היה לו בזה שום תועלת? ואיך נכנסו אנשיו בבית הבור? ואפי' יאומן שכל זה היה, היאומן שלא נודע הדבר, ולא היה שום מצרי שיראה אחד משליחי משה בא אל ביתו או יוצא מביתו, באופן שיוודע הדבר לעם ולמלך? כי אין ספק שאם נולד לפרעה שום חשש כי בני ישראל הם המכים בכוריהם לא היה משלחם בשלום, אבל היה מתנקם מהם באף ובחמה ובקצף גדול - ראה כמה בטולים הכופרים מעמיסים על עצמם כדי שלא לקבל עליהם כי ה' עושה נפלאות בקרב הארץ למען עשה כיום הזה להחיות עם רב שתהיה ידיעת יחודו ותאריו משתמרת בקרבו לתועלת כל יושבי תבל."
            ],
            [],
            [],
            [
                "וברכתם גם אותי: שיתפללו אף עליו (אנקלוס רש\"י רשב\"ם ראב\"ע ורמבמ\"ן), כי בעבדם את ה' בקרבנותיהם היו מתפללים לאל שירצה עבודתם ויברכם, ובקש מהם שבהתפללם לאל שיברכם יתפללו שיברך גם אותו."
            ],
            [],
            [
                "טרם יחמץ? אשר עדיין לא חמץ.",
                "משארותם: אעפ\"י שתחלת הוראת השם הזה על הכלי שבו לשין הבצק ונותנין בו השאור, כי משארת נגזר מן שאור (כדעת דון יצחק), אעפ\"י שזה בשי\"ן וזה בסי\"ן, מ\"מ כאן נראה שהכוונה על הבצק שנתערב בו השאור כי לא יתכן שיצררו העריבות בשמלותם, ובהפך יובן למה נתנו הבצק בשמלותם, שהוא כדי שיתחמם ויחמץ ואנקלוס תרגם מותר אצוותהון, מה שנשאר בעריבות, כלומר הבצק שנשאר אחר שאפו המצות שאכלו עם בשר הפסח, וכן רש\"י (מן המכילתא) שיירי מצה ומרור. וראב\"ע פירש כלי עץ, כי חמוריהם היו טעונים בגדים; ומי שהוא אוהבו יאמין לו שהיו אבותינו חמורים כל כל שיעמיסוכלי עץ על שכמם, ואת הבגדים על החמורים.\n"
            ],
            [],
            [],
            [
                "כשש מאות אלף רגלי הגברים לבד מטף: לבד מטף פחות מבן עשרים, והנה היה מספר נפשות בני ישראל שנים מיליאון לכל הפחות, והוא דבר זר מאד ורחוק ממנהגו של עולם שמשבעים נפש יולד גוי כזה בארבע מאת שנה. ויוחן דוד מיכעאליס בקש לקרב הדבר אל הטבע מכמה צדדים. ראשונה אמר כי אנשי המזרח נושאים נשים בהיותם בני י\"ג או ט\"ו שנה, וזה הבל, כי אמנם לקיחת אשה בימי הילדות הוא דבר המחליש את הגוף וממעט פריה ורביה. שנית אמר כי ישראל היו לוקחים יותר מאשה אחת, וזה ג\"כ הבל, שהרי אם איש אחד יקח נשים רבות או גם שתים בלבד, ישארו אנשים אחרים בלי אשה, כי אמנם מספר הנשים הנולדות הוא קרוב למספר הזכרי ולא עודף עליו הרבה. גם אמר שישראל היו מאריכים ימים עד מאה שנה ויותר, וגם זה הבל, כי משה אמר ימי שנותינו בהם שבעים שנה, וכלב הגיד ליהושע (י\"ד) שהיה בן פ\"ה שנה ושהיה עדיין חזק למלחמה, משמע שלא היו ככה רוב אנשי דורו. והנה רז\"ל אמרו שהיו יולדות ששה בכרס אחד, וכן העידו הסופרים הקדמונים כי מימי נילוס מרבים פריה ורביה, ושהנשים המצריות יולדות תאומים על הרוב, וגם יותר משנים בכרס אחד. אריסטו (Hist. animal. 74) כתב: Saepe et plerisque in locis geminos (pariunt mulieres) quemadmodum in Aegypto.  ופליניוס כתב: (Hist. nat. 7. 3) Trigeminos nasci certum est, inter  ostenta ducitur, praeterquam in Aegypto, ubi fetifer potu Nilus; ואחר מעט כתב: In Aegypto septenos uno (Quaest. Natural 3. 25) וכן Seneca כתב partu simul gigni auctor est Trogus. Quorundam causa non potest redid, quare aqua Nilotica fecundiores faciat. Tradidere non (וקלעריקוס הביא מלבד אלה גם דברי Paulus Jurisconsultus שכתב: leves auctores ....... multas Aegypti uno utero septenos enixas ). ואולי גם המילה היתה סבה לרבוי ההולדה, כמו שכתב פילון בספר המילה, וכן הרופא היהודי S. B. Wolfsheimer במאמרו de causis fecunditatis Hebraeorum nonnullis codicis sacri praeceptis intentibus, Halae 1742. עוד יש לשאול איך יכלה ארץ גשן לשאת אותם? ועל זה השיב י' ד' מיכאעליס כי נראה בבירור שלא נשארו ישראל כלם בארץ גשן, אלא נתפזרו בכל ארץ מצרים; עיין רש\"י למעלה פסוק י\"ג על ופסחתי. וארץ מצרים מפורסמת מאד אצל הקדמונים לטוּבָהּ ולרבוי יושביה, גם נראה כי ישראל פשטו לרעות מקניהם חוץ לארץ גשן במדבר אשר בין גשן ובין א\"י, ככתוב (ד\"ה א' ז' כ\"א) והרגום אנשי גת הנולדים בארץ כי ירדו לקחת את מקניהם, ע\"כ י' ד' מיכאעליס. אך כל זה לא יספיק לבאר עוצם הרבוי הנ\"ל, ואין ספק כי השגחת ה' היתה בישראל לשמור בריאותם וכחותם, וכמו שיש להבין מדברי המילדות שאמרו כי לא כנשים המצריות העבריות כי חיות הנה. והשגחת ה' וברכתו עמדה לישראל והצילה אותם מן הפגעים הממיתים את הילדים, כדי לקיים את דברו אשר דבר לאברהם, באופן שמקץ ארבע מאות שנה יהיו לגוי שיוכל לעמוד ולהתקיים בארץ ירושתו אשר נשבע ה' לתת להם (אב תרכ\"ג)."
            ],
            [
                "וגם ערב רב עלה אתם: אמרו שהם מאנשי מצרים שנתערבו עמהם להתגייר בראותם עוצם הנפלאות אשר עשה ה' בעבורם, ושהם האספסוף הנזכר במקום אחר (במדבר י\"א ד'), ול\"נ שאם היה שהתעוררו אנשים להתגייר אין טעם שיצאו אתם כי ישראל לא אמרו ללכת לצמיתות אלא לחזור מיד ולא יתכן לאנשים נכרים שיתערבו עמהם בחגם אשר יחגו לאלהיהם אם עד היום ההוא לא ירָאו את ה' ולא דבקו בישראל ולא נימולו, וכטעם וכל ערל לא יאכל בו. והנה מצאנו בנחמיה (י\"ג ג') ויבדילו כל ערב מישראל שהכוונה עירוב ע\"י חיתון, ע\"כ נ\"ל כי ערב רב זה היה מעורב עמהם מלפנים והם מצריים שנשאו ישראליות ומצריות שנישאו לישראלים והם הם האספסוף. והנה תרגום האספסוף ערברבין, וכן כאן בס' השמרונים וגם ערברב עלה אתם מלה אחת, ולפי זה תהיה המלה כפולה כמו ירקרק אדמדם פתלתל, והוא ממש כמלת אספסוף, ואמנם אין צורך לזה אחר שמצאנו בנחמיה ויבדלו כל ערב מישראל משמע שאומרים בלה\"ק ערב להוראת אספסוף. ",
                "וצאן ובקר: וצאן ובקר של ישראל, כי תחלה הזכיר הגברים והטף והערב רב, ואח\"כ הזכיר המקנה; ולדעת רע\"ס צאן ובקר של ערב רב, ודעת תלמידי יהודה לוצאטו של אלו ואלו. "
            ],
            [
                "כי לא חמץ: משמע שהבצק לא החמיץ, לא שלא נתנו בו שאור. ונ\"ל כי בליל ט\"ו אולי אחר אכילת הפסח לשו הבצק ליום המחרת ונתנו בו השאור והניחוהו שם כמנהג להניח הבצק כל הלילה כדי שיחמיץ, ואחר חצי הלילה גורשו ממצרים ולא יכלו לאפות בצקם ולקחו משארותם על שכמם ונתקרר הבצק ע\"י שהוציאוהו ממקום שהיה מוצנע שם והוציאוהו לאויר ובפרט שאויר הלילה קר, ועי\"כ לא החמיץ, אע\"פ שנתנוהו בשמלותם כדי שיתחמם.",
                "וגם צדה לא עשו להם: לא ידעו שיצאו מארץ מצרים בלילה ההוא (ובפרט כי כאשר העירני תלמידי חזקיה מצליח אשכנזי אמר להם משה ואתם לא תצאו איש מפתח ביתו עד בקר) ולא הכינו להם צידה רק לשו הבצק כדרכם ליום המחרה. ורמב\"ן ור\"י קארו פירשו אפו את הבצק בדרך וחוץ ממצרים כי גורשו ממצרים ואמנם אפו אותו עוגות מצות כי כן נצטוו.",
                "עוגות: עיין בראשית י\"ח ו'."
            ],
            [
                "ומושב בני ישראל: ע' למעלה ו' כ', ודעת רז\"ל שלא ישבו במצרים אלא רד\"ו שנה, ות' שנה היו משעה שנולד יצחק (יצחק בן ס' הוליד את יעקב, ויעקב היה בן ק\"ל בעמדו לפני פרעה, הרי ק\"ץ, נשארו ר\"י לתשלום ארבע מאות), וחשבון ארבע מאות ושלשים כתוב כאן, הוא מזמן ברית בין הבתרים, שאמרו שהיה שלשים שה קודם לידת יצחק. וי\"א (הביאם דון יצחק) כי לא חשש הכתוב לפרש לאברהם גם את השלשים שנה, כי החשבון הגדול בולע את המועט. ודעת רמב\"ן ודון יצחק כי ל' שנה נוספו עליהם בעבור חטאתם במצרים. ודע כי בס' השומרונים כתוב: ומושב בני ישראל ואבותם אשר ישבו בארץ כנען ובארץ מצרים שלשים שנה וארבע מאות שנה, וכן מתרגם בתרגום אלכסנדרי, והוא מן השנויים הנזכרים בש\"ס (מגלה ט'), וכבר הסכימו חשובי האחרונים כגון Ravius, Koppe, I. D. Michaëlis, Jahn. Vater, Ricard Simon  וראז' וגיז' שאין זה אלא תקון מסברה. ובת\"י תלתין שמיטין דשנין דסכומהון מאתן ועשר שנין."
            ],
            [],
            [
                "ליל שמורים הוא לה': כפירוש רש\"י, כי מלת להוציאם לא תתפרש יפה בדרכים אחרים. והנה שמורים מל' ואביו שמר את הדבר, וכן שמורים לכל בני ישראל, כמו שמור את חדש האביב, שיתנו לבם מתי יבוא ויעשו ככל חקותיו."
            ],
            [
                "כל בן נכר לא יאכל בו: אין ספק שהוא כמשמעו, כל נכרי, ורז\"ל פירשו מי שנתנכר לאביו שבשמים, והוא המשומד, והוא פירוש שנתחדש אחר זמן הרבה, כשעמדו היונים וגזרו שמד על ישראל, אמרו חז\"ל לפי צורך השעה כי בן נכר כולל לא הנכרי לבדו כי גם היהודי המתנכר; והנה מלת משומד נראה שהיא נגזרת מן שמד (מענין השמדה), ונקרא כן מי שהמיר בעל כרכו בשעת השמד, ואח\"כ כשבטלה הגזרה לא חזר בתשובה; ונקרא מומר מי שהמיר ברצונו. ורמב\"ן רצה לפרש משומד בחסרון עי\"ן מן שְמֹדַע, אִשְתְמֹדַע, משומדע, שהתנכר לאלהיו. ויפה הקשה הכורם כי ואשתמודע יוסף לאחוהי ואינון לא אשתמודעוהי הוא ענין הַכָּרָה לא ענין התנכרות. והכורם עצמו נשתבש וכתב: אמת הדבר שמלת ואשתמודע כוללת שתי ההוראות יחד, שאנקלוס תרגם גם את ויתנכר (בראשית מ\"ב ז') ואשתמודעינון עכ\"ל, וזה שבוש כי ואשתמודעינון הוא תרגום ויכירם, ותרגום ויתנכר אליהם הוא וחשיב מה די ימליל עמהון, וא\"כ קושית הכורם על רמב\"ן חזקה ובריאה, שאין אשתמודע ענין נהתנכרות אלא ענין הֶכֵּר, והנכון מה שכתבתי למעלה בגזרת מלת משומד, ובהבדלו מן מומר. ודע כי בספר דקדוק כ\"י שבידי (לא נזכר בו שם הספר ושם המחבר, אך הוא מן הקדמונים) מצאתי כי לדעת ר' יונה המדקדק מלת משומד היא במקום משועמד ושרש עמד בל' סורי ובל' ערבי ענינו טבילה לקבל דת הנוצרים, והסכים לדעת הזאת גם ר' יהודה הלוי בס' הכוזרי מאמר ג' סימן ס\"ה, וזה לשונו בכוזרי כ\"י: אבל הצדוקים והביתוסים אינם כי אם אפיקורוסים ומינים מכחישים העה\"ב, והם המינים אשר אנו מתפללים עליהם בתפלתנו. ואולם הידוע וחביריו הם המשומדים הנכנסים בתורה המעמודית שטובלים בירדן עכ\"ל. וגם הדעת הזאת רחוקה מאד בעיני, והנכון כמו שפרשתי."
            ],
            [
                "וכל עבד: מילת העבדים היא חובה על האדון מאברהם ואילך (ברא' י\"ז י\"ב), גם נצטוינו בשביתת העבדים בשבת וי\"ט, וכל זה  מרומם מעלת העבד שהוא חסר מעט מאדוניו, ולפיכך מיד כשנימול הוא אוכל בפסח כאדוניו, ובסוף בית שני כשנתקלקלו המדות על ידי מלכי בית הורודוס ולמדו ישראל דרכי גוים, ובפרט המלכים והשרים והעשירים היו אוהבים להדמות לרומים, וידענו כי הרומים היו אכזרים על עבדיהם, היו בישראל אדונים שלא היו רוצים למול את עבדיהם כדי שלא יחשבו עצמם כישראל וכבני אדם. אז קמו חכמי ישראל וגזרו כי מי שלא ימול את עבדיו לא יוכל לאכול בקרבן פסח, וכוונתם לפי דעתי היתה כי מי שאינו מחשב העבדים כבני אדם אינו ראוי להיות נחשב בין חוגגי חג החירות, זאת היתה סברת רוב החכמים והיא שנויה סתם במכילתא, (ולגירסת רש\"י כאן היא דעת ר' יהושע, ולגירסת התוספות יבמות ע' ב' היא דעת ר' עקיבא), אבל ר' אליעזר אומר אין מילת עבדיו מעכבתו מלאכול בפסח, כי היה אוחז בדרכי שמאי אשר בארתי בכרם חמד ג' עמוד 220, ולא היה רוצה שיחודש שום דבר שאיננו בתורה או בקבלה ולא היה אומר דבר שלא שמע מפי רבו, אבל שאר חכמי ישראל היו מחדשים תקנות לפי צורך הזמנים, והוצרכו לנדות את ר' אליעזר שהיה מתקומם נגד כל דבר הנוטה ממה שקבל מרבותיו (כ\"ט סיון תרי\"ד)."
            ],
            [
                "תושב: נכרי שנתיישב בתוך בני ישראל ואינו שומר תורתם, ולדעת רז\"ל הוא שקבל עליו שבע מצות בני נח, וע' למטה פסוק מ\"ח.",
                "ושכיר: הוא נכרי העושה מלאכה עם ישראל ונשכר למספר ימים, ואעפ\"י שהוא אוכל אצל ישראל לא יאכל בקרבן פסח; וכל זה כדי שתהיה יציאת מצרים נרשמת יותר בלב ישראל. וראב\"ע פירש תושב ושכיר ישראלי שלא נמנה בחבורה; והנה כאן לא נזכר כלל ענין החבורות; ועוד הנה השכיר הוא בבית אדוניו, וממילא (אם אין לו אשה ובנים) שהוא נכלל עם בני הבית.\n"
            ],
            [
                "ועצם לא תשברו בו: כדרך אכילתו בחפזון (רשב\"ם), או לכבוד הקרבן שלא ינהגו בו מנהג גרגרנות (רלב\"ג), או ג\"כ לאכלו דרך חירות ולא כמאכל עבדים."
            ],
            [
                "כל עדת ישראל יעשו אותו: רש\"י קיצר דברי המכילתא ונשארו דבריו סתומים, וכוונת המכילתא שבפסח דורות היו יכולין לעשות חבורה מעשרה בני אדם מעשר משפחות (כל עדת ישראל, מי שיהיה), אבל בפסח מצרים נאמר ולקח הוא ושכנו, הוא וכל בני ביתו, ושכנו וכל בני ביתו (כי לא היה להם לצאת מפתח ביתם), ולפי הפשט כבר ביאר למעלה (בתחלת הסימן) מצות קרבן פסח, וכאן הוסיף לבאר דין העבד והתושב והשכיר והגר, וקודם שידבר על הגר הקדים והודיע כי העבד והתושב והשכיר יאכלו קרבן פסח, אך לא יעשו קרבן פסח לעצמם ורק כל עדת ישראל יעשו אותו, ואח\"ך פירש כי גם הגר כשימול יוכל לעשות קרבן פסח לעצמו עם כל בני ביתו, בלי להשתתף עם חבורה של ישראל (כ\"א אב תרכ\"ג)."
            ],
            [
                "וכי יגור אתך גר: דעת רז\"ל כי בגר צדק מדבר, שמקבל עליו כל התורה כלה, אמנם מן המקרא הזה משמע בבירור כי גם קודם שימול נקרא גר, א\"כ הגר לא קבל עליו כל המצות, ולא מל ואיננו בכלל ישראל. והנה לפי הוראת המלות היה נראה כי גר פחות מתושב, שהתושב נתיישב בארץ, והגר בא לגור ולחזור אחר זמן לארצו, ולפ\"ז איך בתושב אמר סתם לא יאכל בו, ובגר אמר שימול ואז יקרב? ויוחן דוד מיכאעליס כתב כי הגר אין לו קרקע, והתושב אין לו בית, ואני אומר כי תושב הוא מי שבא בגפו בלא אשה ובנים, והוא מתישב בביתו של א' מישראל (וזה טעם תושב כהן ויקרא כ\"ב י') והיה לו כעבד ומשרת (כשכיר כתושב יהיה עמך עד שנת היובל יעבד עמך, ויקרא כ\"ה מ'); אבל הגר בא עם כל בני ביתו אשתו ובניו, והוא יושב לבדו עם משפחתו לא עם א' מישראל כמו התושב, ולפיכך אמר המול לו כל זכר, ר\"ל מאנשי ביתו ואין ספק כי גם התושב אם היה רוצה לימול היה אוכל בפסח, אלא שהזכיר זה בגר, מפני החדוש שיוכל לעשות פסח לעצמו כמו שפרשתי בפסוק הקודם. ומה שכתוב (ויקרא כ\"ה מ\"ה) וגם מבני התושבים וממשפחתם אשר עמכם, כבר מפורש שם אשר הולידו בארצכם, כלומר שנשא התושב אשה תושבת או שפחה כנענית, לא שבא נשוי. ולפי זה אין ספק כי התושב לא היה עע\"ז, כי היה בבית הישראלי, ומצינו שהכשירתו התורה לאכול מתבואת שנת השמיטה ככל ישראל וכעבדים (ויקרא כ\"ה ו'), והיה נענש אם היה הורג נפש, והיו ערי מקלט קולטות גם אותו (במדבר כ\"ה ט\"ו). והגר נראה מן המקרא הזה עצמו (וכי יגור אתך גר וכו', המול לו כל זכר), שלא היה מקבל עליו כל המצות, ולא מצאנו תורה אחת יהיה לכם ולגר בענין כל המצות בכלל, אלא בענין הפסח (כאן ובמדבר ט' י\"ד) שאם ירצה לעשותו לא יעשנו אלא כפי המצוה ולא יאכלנו ערל; וכן בהקרבת הקרבנות, שאם ירצה להקריב אִשֶה, כאשר תעשו כן יעשה (במדבר ט\"ו י\"ד-ט\"ז); והיה מקבל טומאה ככל ישראל, ואם היה רוצה להטהר, היה צריך לאפר הפרה ככל ישראל (שם י\"ט יד'), אמנם מצאנו (שם ט\"ו כ\"ו) ונסלח לכל עדת בני ישראל ולגר הגר בתוכם, וכן האזרח בבני ישראל ולגר הגר בתוכם תורה אחת יהיה לכם לעושה בשגגה (שם שם כ\"ט), והנפש אשר תעשה ביד רמה מן האזרח ומן הגר (שם שם ל'); וכל זה נראה שהוא בגר שברצונו נימול ונכנס בכלל ישראל, והוא הנקרא גר צדק, אלא שלא כל גר הוא גר צדק, כאשר הוכחתי ממקרא זה (וכי יגור אתך גר), וא\"כ מה שנצטוינו לאהוב את הגר ושלא להונותו, הוא לכל גר בסתם, אפי' איננו גר צדק.",
                "ועשה פסח: וירצה לעשות קרבן פסח לעצמו, עם בני ביתו.",
                "ואז יקרב לעשותו: יהיה כשר לעשות פסח לעצמו."
            ],
            [],
            [
                "ויעשו כל בני ישראל: כבר נאמר למעלה (פסוק כ\"ח) וילכו ויעשו בני ישראל וגו', והוא על עיקר שחיטת הפסח, ונתינת דמו על המשקוף ועל המזוזות, וכאן חזר ואמר ויעשו וגו' לענין אכילת הפסח, שלא האכילו ממנו לכל בן נכר, ושאכלוהו בבית אחד, ולא הוציאו מן הבית מן הבשר חוצה, ועצם לא שברו בו. וראב\"ע כתב כי אולי זה נאמר על פסח שעשו במדבר סיני (בשנת השני) שאז מלו הגרים, ואין מוקדם ומאוחר בתורה; ואין צורך לזה כאן."
            ],
            [
                "ויהי בעצם היום הזה וגו': גם זה כבר נאמר למעלה (פסוק מ\"א) אלא שנכפל כדי לסיים בזכרון היציאה ממצרים שעליה נאמרה הפרשה הסמוכה קדש לי כל בכור, זכור את היום הזה אשר יצאתם ממצרים. ודעת רשב\"ם וראב\"ע ורלב\"ג שהמקרא הזה דבק עם הפרשה הסמוכה שבאותו היום שהוציא ה' את בני ישראל מארץ מצרים על צבאותם בו ביום אמר למשה מצות קדש לי כל בכור. ונ\"ל שאם היה הדבר כן היל\"ל ויהי בעצם היום הזה אשר הוציא. ורמב\"ן אומר כי הכוונה שלא יצאו כלם בלילה, אלא ביום שאחריו יצאו מכל גבול מצרים.",
                "על צבאותם: רש\"י (למעלה ו' כ\"ו) פירש כמו בצבאותם, כמו ועל חרבך תחיה, עמדתם על חרבכם (יחזקאל ל\"ג כ\"ו); ואמנם רחוקה היא מאד הוראת מלת על במקראות שהביא מהוראתה כאן לפי טבע המאמר, וראז' תרגם secundum, והביא לדוגמא איש על מחנהו ואיש על דגלו (במדבר א' נ\"ב), וגם המשל הזה אין לו ענין לכאן, כי שם הכוונה כל אחד מחובר למחנהו ולדגלו, ואיך אמר כל בני ישראל מחוברים לצבאותם? וקוצעייוס אומר שהוא כמו לצבאותם, וזה מתישב לענין המאמר, אלא שלא מצאתי לו חבר, כי הוא הביא והאבנים תהיין על שמות בני ישראל (שמות כ\"ח כ\"א) שאין לו ענין לכאן, כי האבנים והשמות הם שני דברים ובני ישראל וצבאותם דבר אחד הם, ולא מצאתי דוגמא לזה שתהיה מלת עַל נאמרת על דבר בלתי נבדל מן הדבר. ורמב\"ן פירש עם כל צבאותם, צבא הנשים וערב רב הנלוים אליהם, וגם זה רחוק כי הנשים לא היו צבאות מיוחדים, והערב רב לא יתכן שיקראו צבאותם של בני ישראל. ע\"כ נ\"ל לפרש כי ה' היה על צבאותם, וכן למעלה (ו' כ\"ו) הוא משה ואהרן אשר אמר ה' להם הוציאו את בני ישראל מארץ מצרים על צבאותם, כי ה' ומשה ואהרן היו על צבאותם, כלומר היו מנהיגיהם, כטעם ועל צבאו נחשון בן עמינדב (במדבר י' י\"ד), וכאן הכוונה כי ה' היה הולך לפניהם בעמוד הענן והאש.\n"
            ]
        ],
        [
            [],
            [
                "קדש לי: בפה (כלומר אמור לבני ישראל שהבכורות קדושים לי) כמו וטהרו הכהן וטמאו הכהן (יפת הקראי הביאו ראב\"ע).",
                "פטר כל רחם: ל' פתיחה (כפי כל המפרשים) ושלוח והוצאה, כמו פוטר מים (משלי י\"ז י\"ד), יפטירו בשפה (תהלים כ\"ב ח'), וכן ויפטר מפני שאול (ש\"א י\"ט י') שענינו ויצא, וכן נפטר בל\"ח, ואתפטר בלשון לתרגום וסורי. והקשה בושארט כי כתוב פטר שור ושה, פטר חמור (שמות ל\"ד י\"ט וכ') בלא מלת רחם, ודעתו כי המלה מל' ערבית, כי אלפטר ענינו בערבי התחלה וראשון; ואין זה כלום, כי גם שרש פתח נאמר (ובפרט בל\"ח) על כל התחלה, וכן יתכן שעשו הערביים, ושמשו בשרש פטר על כל התחלה, וכן בלה\"ק השמיטו מלת רחם ואמרו פטר על כל בכור לא על כל התחלה; ובל\"ח שמשו בשרש פטר על ההשלמה (מפטיר) וגם זה איננו זז מל' יציאה, וכן ברומי exitus שענינו יציאה ענינו ג\"כ סוף, ודע כי לא השמיטו מלת רחם אלא כשהיא כתובה קודם לכן, כי כן למטה פסוק י\"ב והעברת כל פטר רחם לה', ואח\"כ בפסוק י\"ג וכל פטר חמור תפדה בשה, וכן למטה ל\"ד י\"ט כל פטר רחם לי, ואח\"כ פטר שור ושה, ופטר חמור תפדה בשה.",
                "לי הוא: הוא מאמר בפני עצמו, והוא נתינת טעם לקדש לי כל בכור, וכמו שכתב רש\"י לעצמי קניתים על ידי שהכיתי בכורי מצרים (ואת בכורי ישראל הצלתי).\n"
            ],
            [
                "ויאמר משה אל העם וגו': משה קודם שיאמר לישראל מצות הבכורות אמר להם  מצות חג המצות שנאמרה לו קודם צאתם ולא אמרה להם עד אחר צאתם (עיין למעלה י\"ב י\"ד וכ\"א).",
                "זכור את היום הזה: בכל שנה ושנה."
            ],
            [
                "האביב: תחלת בשול התבואות, כמו השעורה אביב (למעלה ט' ל\"א), אביב קלוי באש (ויקרא ב' י\"ד), ונראה כי השעורה נקראת בתחלת בשולה אביב, והחטה כרמל, ואין שום ענין ויחס למלת אביב עם מלת אב, כמו שחשב ראב\"ע שכתב: ופירוש אביב כמו בכור, כי הוא מגזרת אב שהוא כמו ראשון לאשר הוליד. וטעם אחריו רד\"ק שפירש (בשרש אבב) באבי הנחל, בעצי הנחל, וכתב השבולת עם הקנה שלה תקרא אביב ע\"ש הקנה שהוא העץ, כי העץ כמו האב המוליד הענפים; וכל זה שבוש, כי מעולם לא מצאנו אביב על העץ ולא על הקנה ולא על השבלת, אלא בפרט על השבולת בתחלת בשולה; ועיין נימוקי ר' אליה. ומצאנו שם אב (לראות באבי הנחל, שיר ו' י'), עודנו באבו (איוב ח' י\"ב) שענינו צמח הצומח, שלא נגמר בשולו; ונראה כי שני הבי\"תין אשר באביב מבדילין בינו ובין אב, ומורים על תוספת הצמיחה שכבר הגיעה לבישול; ודוגמת זה סבוני גם סבבוני השני חזק מן הראשון ובל' ארמית מצאנו פעל אבב על האילן כשמוציא פירות: כביכורה בתאנה בראשיתה (הושע ט' י') תרגם יונתן כביכורה בתינתא די באוול מאבבא אך נ\"ל שאין זה מן אביב, אלא מן אִנְבֹּא שהוא תרגום פרי, וכן אתה רואה שלא הספיק ליונתן לומר מאבבא, אלא הוסיף באוול שענינו בתחלה, א\"כ מאבבא אין ענינו אלא מוציאה פירות, וכן מצאנו ירח בול (מ\"א ו' ל\"ז) תרגם יונתן ירח מיסף אבביא, א\"כ אבב בארמית אינו אלא פרי (כי ירח בול הוא מרחשון, ואין בו לא בכורים ולא אביב) ומלת אביא ענינה שוה לאִבָּא ואִנְבָא (כי שתי הגזרות האלה מתחלפות וקרובות, כמו שמצאנו קִנְצֵי במקום קִצֵי) (איוב י\"ח כ'). בר\"י כ\"י שבידי וכי לא היו (לא: היינו), יודעים, ונכון.",
                "ארץ זבת חלב ודבש: מצאנו כמליצה הזאת גם במשוררי העמים הקדמונים כגון אובידיוס (Metamorf. I. III.).",
                "Flumina jam lactis, jam flumina nectaris ibant",
                "Flavaque de viridi stillabant ilice mella.",
                "ולפניו Teocritus(Idillio 5) וז\"ל בתרגום איטלקי.",
                "Latte per acqua Imera corra, e Crati",
                "Di rivi rosseggi ........",
                "Corra anche mel la Sibarite e favi",
                "Doman per acqua la donzella attinga",
                "וכן Euripide (בשירתו הנקראת Baccantes) כתב: הארץ זבה חלב, זבה יין, בה דבש דבורים, וכן בנביאים יטפ: ההרים עסיס והגבעות תלכנה חלב (יואל ד' י\"ח), והנה היא מליצה שיריית ודרך הפלגה.\n"
            ],
            [],
            [
                "שבעת ימים תאכל מצות: השומרונים הגיהו (וכן מתורגם בתרגום יוני המיוחס לע' זקנים) ששת ימים תאכל מצות, לפי מה שכתוב בדברים י\"ו ח') ששת ימים תאכל מצות, ולא ראו כי קודם שיאמר במשנה תורה (י\"ו י\"ח) ששת ימים תאכל מצות, כבר אמר (י\"ו ג') לא תאכל עליו חמץ שבעת ימים תאכל עליו מצות, ואחר שאמר ופנית בבקר והלכת לאהליך, אמר ששת ימים תאכל מצות, כלומר מלבד היום הראשון, ואח\"כ הוסיף שהאחרון שבהם שהוא יום השביעי יהיה עצרת, וכאן שלא דבר בפרטות על היום הראשון אמר שבעת ימים תאכל מצות, ואח\"כ הוסיף כי האחרון שבאותם השבעה ימים יהיה חג."
            ],
            [],
            [
                "והגדת לבנך: תפרש לו טעם מה שאתה עושה, מל' מגידי החידה (שופטי' י\"ד י\"ט) שענינו מפרשי החידה.",
                "בעבור זה עשה ה' לי: אני עושה החג הזה ואני אוכל מצות בעבור מה שעשה ה' לי (רשב\"ם ורמב\"ן). זֶה וזוּ ענינם אשר, עם זו יצרתי לי (ישעיה מ\"ג כ\"א), עם זו גאלת, עם זו קנית, בארח זו אהלך (תהלים קמ\"ב ג'), הר ציון זה שכנת בו (שם ע\"ד ב'), אל מקום זה יסדת להם (שם ק\"ד ח'), וזה אהבתי נהפכו בי (איוב י\"ט י\"ט); מלת זו נגזרת מן דִי שענינו בארמית אשר, כמו שמלת זה נגזרת מן דֹא ודֵין, וכל בל' אשכנז so נאמר להוראת אשר; והרמבמ\"ן כתב כי הטעמים מסכימים יותר עם פירוש רש\"י וראב\"ע (בעבור שאקיים מצותיו עשה ה' לי) ואין הדבר כן כי גם מלת זו בעם זו גאלת, עם זו קנית, עם זו יצרתי לי, בארח זו אהלך היא בטעם מפסיק, ודבוקה למלה שלפניה, כמו מלת זה במליצה בעבור זה עשה ה' לי.\n"
            ],
            [
                "והיה לך לאות וגו': שיעורו והיה לך לאות על ידך ולזכרון בין עיניך כי ביד חזקה הוציאך ה' ממצרים, וזה למען תהיה תורת ה' בפיך (רמב\"ן), זהו הנכון בפשט הכתוב הזה, ופסוק י\"ו ראיה לפירוש זה, והקראים אומרים שהוא משל, ויפה טען עליהם הראב\"ע. גם רשב\"ם נטה בזה לדעת הקראים וכתב: יהיה לך לזכרון תמיד כאילו כתוב על ידך, כענין שימני כחותם על לבך. בין עיניך, כעין תכשיט ורביד זהב שרגילין ליתן על המצח לנוי, עכ\"ל, ובדורנו גם הכורם קיים דעת הקראים; ואין ספק שאם היה משל היל\"ל כאות על ידך וכזכרון בין עיניך, לא לאות ולזכרון, מאחר שהמצות אינן משל ושיר (כמו נבואות ישעיה שאמר הן על כפים חקותיך) אלא מליצה פשוטה, והכורם התחכם להסיר מעליו קושיית הלמ\"דים הללו (לאות ולזכרון), ופירש שהאב יאמר לבנו: החג ע\"י שחיטת הפסח ואפיית המצות יהיה לך לאות על ידך, שהם דברים הנעשים בידים, ולזכרון בין עיניך שאתה רואה מצה ומרור מונחים לפניך, וזה עוות הכתוב כי הבן איננו עושה אלא האב, ואיך יאמר על ידך? על כן אני זובח לה' כל פטר רחם, והיה לאות על ידכה, ועוד איך יאמר האב לבנו הוציאך ולא הוציאני או הוציאנו? ובפרט אחר שאמר בעבור זה עשה ה' לי, מלבד כי האות הוא סימן קיים, לא מעשה הנעשה לשעתו, ואיך ימשך מן המעשים ההם הנעשים פעם אחת בשנה שתהיה תורת ה' בפינו כלומר תמיד (כטעם כי לא תשכח מפי זרעו)? ועוד מה יאמרו על וקשרתם אותם לאות על ידך? והקראים (שהביא ראב\"ע) אמרו שהוא כמו קשרם על לבך תמיד (משלי ו' כ\"א), קשרם על גרגרותיך, כתבם על לוח לבך (שם ג' ג') קשרם על אצבעותיך, כתבם על לוח לבך (שם ז' ג') ולא הבינו כי כל זה דרך מליצת השיר, והעד כתבם על לוח לבך שא\"א לפרשו כמשמעו, ואם היה כתוב בתורה וכתבתם על לוח לבך היינו אומרים שהוא משל, כמו ומלתם את ערלת לבבכם, אבל התורה אמרה שנקשור על היד ובין העינים ונכתוב על מזוזת הבית, ומי יאמר לנו שכל זה משל? ומי יאמר לנו איזו מן המצות כמשמעה ואיזו מהן למשל? ואם היה הדבר צריך חיזוק הייתי מוסיף כי ידענו כי כן היה מנהג הקדמונים, וכן הוא עד היום בארצות המזרח להיות על גופם סימנים לעבודת אלהיהם, שהרי כתוב וכתבת קעקע לא תתנו בכם (ויקרא י\"ט כ\"ח), וכן עד היום הישמעאלים כותבים פסוקים מס' תורתם על מזוזות פתחיהם ובשערי עריהם; ויש אומרים כי היה מנהג העמים הקדמונים לכתוב על בשרם ועל ניירות ולוחות שהיו נושאים על מצחם כתיבות של כשפים וכעין קמיעין, וה' רצה להרחיק את ישראל מן המנהגים ההם, וצוה אותנו לשאת על בשרנו קצת מדברי תורתו למען תהיה תורת ה' בפינו תמיד, לא תמוש מפינו ומפי זרענו. ולפי פשט הכתוב עיקר הכתיבה הוא המלות האלה: ביד חזקה הוציאנו ה' ממצרים, שהוא עיקר כל התורה כלה הכולל שני עיקרי אמונתנו שהם שכר ועונש, כלומר שהאל משגיח על מעשה בני אדם לתת לאיש כדרכיו; וברית עולם, כלומר כי יעקב בחר לו יה. ומוהר\"ר יא\"א מוסיף כי כמו שהכהן הגדול היה על מצחו נזר הקדש, כתוב עליו קדש לה', ככה להיות כל העדה כלם קדושים וממלכת כהנים, צוה ה' שיהיה להם אות על גופם; וכמו שמלות קדש לה' היו סימן גדולה וחשיבות לכהן גדול על כל ישראל, כן מלות ביד חזקה הוציאנו ה' ממצרים הן פאר לישראל על כל האומות ויצחק פארדו משיב כי ציץ הכה\"ג היה להודיע קדושתו לכל רואין אבל התפילין לא היו לתפארת לנו מן האדם, אלא למען תהיה תורת ה' בפינו; והוא אומר כי תפלה של יד היא לסימן אל המניח אותה, שהוא רואה אותה וזוכר כי בחוזק יד וגו', ושל ראש היא לסימן ליהודי אחיו הרואה אותו, כי כל יהודי כשיראה יהודי אחר עם תפלה על מצחו יזכור כי בחוזק יד וגו'."
            ],
            [
                "ושמרת את החקה הזאת למועדה: דבק לתחלת מה שאמר משה לישראל (למעלה פסוק ג') זכור את היום הזה אשר יצאתם ממצרים.",
                "מימים ימימה: משנה לשנה, כמו ימים תהיה גאולתו (ויקרא כ\"ה כ\"ט), ואח\"ך מפורש ואך לא יגאל עד מלאת לו שנה תמימה, וקודם לכן אמר והיתה גאלתו עד תם שנת ממכרו. והנה ממלות עד תם שנת ממכרו היה אפשר להבין עד ראש השנה, אף אם לא עברו י\"ב חדש מיום המכירה, לכך הוסיף ימים תהיה גאלתו, ואח\"כ אמר ואם לא יגאל עד מלאת לו שנה תמימה, והנה ימים ושנה תמימה דבר אחד הם, וקראו לשנה תמימה ימים כי היא כוללת כל מיני הימים, הארוכים והקצרים, וקראוה שנה כי הימים והזמנים (זרע וקציר, וקור וחום, וקיץ וחרף) חוזרים פעם שניה מדי שנה בשנה, וכל זה הוא בשנה הטבעית שהיא ש\"סה ימים, ותחלתה בכל זמן שיהיה, כי המוכר ביתו ימכרהו בכל יום שירצה, ומקץ שס\"ה ימים נשלמה שנה תמימה הנקראת ג\"כ ימים, וענין העיבור לא נזכר בתורה ורנה\"ו ע\"ה בויקרא כ\"ה (ואחריו יש\"ר כאן) בקש להבדיל בין שנה לימים ואמר כי שנה היא שנה ממש של שס\"ה ימים, וימים היא שנה על פי קביעות המחזור, שהיא לפעמים של שנ\"ד ימים; וזה הבל, כי הנה במוכר ביתו, וכן בבת יפתח (שופטים י\"א מ') נזכרו שני השמות ימים ושנה, ולא יתכן שיהיה ביניהם שום חילוק, כי איך יתכן לפרש והיתה גאלתו עד תם שנת ממכרו (שס\"ה יום), ימים תהיה גאלתו (שנ\"ד או שפ\"ד יום), ואם לא יגאל עד מלאת לו שנה תמימה (שס\"ה ימים)? והנכון כדברי רש\"י (שם בויקרא) ימי שנה שלימה קרויים ימים.\n"
            ],
            [],
            [
                "והעברת: לשון הפרשה (רש\"י).",
                "וכל פטר: כאן פורט מה שאמר תחלה דרך כלל והעברת כל פטר רחם לה, כלו' כל פטר שגר בהמה הזכרים תעביר לה', וכל פטר חמור תפדה בשה, וכל בכור אדם תפדה:",
                "שגר: שִגֵר בארמית ל' שלוח מה שהבהמה מְשַלַחַת מבטנה, והוא כולל כל ולדותיה בלי חילוק, כמו שגר אלפיך, ופטר נאמר על הבכור, שפותח הרחם.\n"
            ],
            [
                "וערפתו: מל' ערֶף, כריתת הערף, ואמר כן כדי שלא ישחטהו כדרך הזבחים, כי אין זבח מבהמה טמאה; וענין הפדיון שוה לכל בהמה טמאה (במדבר י\"ח ט\"ו), אלא שדבר בהווה כי החמור היה מצוי אצלם הרבה. אבל במכילתא אמרו שאין פודין שאר בהמה טמאה אלא חמור בלבד."
            ],
            [],
            [
                "הקשה לשלחנו: היה משלח בקושי, כמו ותקש בלדתה, בהמה המקשה לילד, הקשה פעל משמש במקום תאר הפעל, כמו היטבת לראות, והטעם כי תחלה אמר לשלחם כשתסור המכה, ואח\"כ חזר בו, ואח\"כ אמר שיניחו הטף, ואח\"כ אמר שיניחו צאנם ובקרם, ורק אחר מכת בכורות שלחם כלם; וכן המקשה לילד, כל חבל שיבוא לה מסייע הלידה, ובבוא לה החבל האחרון היא יולדת."
            ],
            [
                "והיה לאות וגו': אינם דברי האב, אלא התורה חותמת הענין, וחוזרת ומזכרת מצות התפילין, אם להוסיף עליה זירוז לרוב חשיבותה, ואם לפרש איך נכתוב בהם, כי למעלה אמר הוציאך, וכאן אמר הוצאינו, כי כן ממש נכתוב: ביד חזקה הוציאנו ה' ממצרים.",
                "ולטוטפות: משרש טוף, ומשפטו טפטפות, כמו בבל שמשפטו בלבל; ושרש טוף מורה בל' ערבי סבוב, ונקרא טוטפת עדי המקיף הן הראש הן היד, ואצעדה אשר על זרועו ת\"י וטוטפתא דעל דרעיה (Fullerus  וראז' וגיז'). \n"
            ],
            [
                "ויהי בשלח פרעה: לא אמר כשלח (ר\"ל אחר ששלח) אלא בשלח (ר\"ל בשעה ששלח), כי ה' לא חשב מחשבתו אחרי צאתם.",
                "ולא נחם וגו': ה' לא ישַנה פתאום לבות בני אדם, אך יתנהג עם כל איש ואיש לאט לאט על פי מדותיו וטבעו, והנה ישראל בצאתם מבית עבדים לא היה אפשר שיהיו בעלי גבורה ואמץ לב (עיין ראב\"ע י\"ד י\"ג) לבא מיד להלחם בשבעה עממים ולרשת את הארץ, וגם אם היה ה' נותנה בידם באותות ובמופתים, לא יהיו כדאי להיות אומה בפני עצמה המתנהגת מאליה בדעת ובתבונה, כי עבדים הפורקים מעל צוארם עול שעבוד כבד פתאום, או ישאר בלבם מורך, או יתהפכו אל הקצה האחר וישתקעו בהפקר ולא תכון בידם ההנהגה המדינית, להעדר הגבורה והתבונה הצריכות לקיום חברה חפשית; ע\"כ לא רצה ה' להביאם מיד אל הארץ ואל המלחמות, כי למך לבבם בראותם מלחמה יבחרו בעבודה וישובו מצרימה, ונחה אותם דרך המדבר לשיתעכבו שם זמן מה ויתחנכו מעט מעט ויקנו המדות הצריכות להם להתנהג מעצמם על אדמתם, ועוד טעם אחר היה לו בזה, והוא כי במדבר הגדול היה אפשר להם לקבל תורה ומצות כלם כאחד ולהתלמד ביראת ה' ובידיעת דרכיו ולהתחנך בבטחון בו תחת הנהגת האל ומשה עבדו, שאם היו באים מיד לרשת את הארץ היו מתפרדים איש לנחלתו, ולא היה אפשר ללמדם ולהורותם כלם כאחד. ואף אם לא היו מתעכבים במדבר מ' שנה מפני המרגלים, מ\"מ היו מתעכבים שם קצת חדשים עד שיקבלו התורה והמצות בהיותם כלם סביבות הר סיני ובהיותם אוכלים המן ובלתי טרודים בעבודת האדמה.",
                "כי קרוב הוא: הדרך ההוא."
            ],
            [
                "וחמושים: מזויינים, כי כמו שאמרו חלוצים מן חֲלָצַיִם, כן יאמרו חמושים מן חמֶש (ש\"ב כ' ז') מקום חגירת החרב, והודיע זה לומר כי לא להעדר כלי זיין אמר ה' פן ינחם העם, אלא מפני מורך לבבם."
            ],
            [],
            [],
            [
                "וה' הולך לפניהם וגו': Johannis Tolandus בספרו Tetradymus  (London 1720) ואחרים רבים מן המכחישים האחרונים אמרו שהיה אהרן או איש אחר מוליך האש לפני העם כמו שהיו הפרסיים עושים כמו שכתב Curtius  (L. 3. C. 7.): Ordo autem agminis erat talis: ignis quem ipsi sacrum et aeternum vocabant, argenteis altaribus preferebatur, ויאמר כי האש ביום הוא נראה מרחוק מצד העשן העולה ממנו ובלילה האש מאיר ונראה, וכן קורציוס עצמו מגיד כי אלכסנדר היה משיא משואות בנסוע המחנה ואמר: Observatur ignis noctu: fumus interdiu. גם הביאו מה שאמר Pitts האנגלי כי הישמעאלים ההולכים במדברות בשיירה מאירים להם בלילה באש שנותנים בספל של ברזל הנתון על נס גבוה, והנכון כדברי I. C. Faber בספרו קדמוניות העברים, שכתב כי האל עשה האות והמופת על פי מה שהיה נהוג אצל העמים בימים ההם ובארצות ההן ואולי יאמר אדם שאין הכתוב הזה מחייב בהכרח שהיה העמוד הזה מעשה נסים כי כיוצא בזה מצאנו וארון ברית ה' נוסע לפניהם לתור להם מנוחה (במדבר י' כ\"ג), וידענו כי הארון לא היה נוסע דרך נס, אלא היו הלוים נושאים אותו, ופעמים רבות מצאנו שליח ה' (גם אם יהיה בן אדם) נקרא בשם שולחו, והיה א\"כ אפשר לפרש וה' הולך לפניהם, איש נבחר וקדוש ההולך במצות ה', אמנם אומר אני כי מה שמצאנו למטה (י\"ד י\"ט וכ') ויסע מלאך האלהים ההולך לפני מחנה ישראל וגו', ויסע עמוד הענן, ויהי הענן והחשך ויאר את הלילה, וכן (שם כ\"ד) וישקף ה' אל מחנה מצרים בעמוד אש וענן ויהם את מחנה מצרים, כל זה מוכיח כי מעשה נסים היה הדבר; גם מאמר משה (במדבר י\"ד י\"ד) שמעו כי אתה ה' בקרב העם הזה אשר עין בעין נראה אתה ה' ועננך עומד עליהם ובעמוד ענן וגו' מורה שהיה הענין נס גלוי לכל העמים שהיו גם הגוים מכירים שהיה למעלה מן הטבע, וכן המשורר הזכיר בין הנפלאות פרש ענן למסך ואש להאיר לילה (תהלים ק\"ה ל\"ט), וכן נחמיה (ט' י\"ב) אחר שאמר והים בקעת לפניהם, אמר ובעמוד ענן הנחיתם יומם וגו'."
            ],
            [
                "לא ימיש: פועל עומד, בנין הקל משרש מיש, כמו לא ימיש מתוך האהל (למטה ל\"ג י\"א), ולא ימיש מעשות פרי (ירמיה י\"ז ח').",
                "לפני העם: משפטו מלפני והושמטה המ\"ם, כמו השמרו לכם עלות בהר. ויש אומרים ששיעור הכתוב לא ימיש עמוד הענן ועמוד האש אשר היה לפני העם, וכן מתורגם בתרגום ירושלמי, דמדברא קדם עמא, ר\"ל שהיה הולך. מלת משלים בדבור רש\"י הוא ענין מסירה (כמו בעזרא ז' י\"ט), ותלמידי מוהר\"ר מ\"כף אומר כי כן אנשי המלחמה העומדים במשמרת ממתינים במקומם עד שיבואו חילופיהם, ואז מוסרים להם (בדיבור) מה שעליהם לשמור, וזה נקרא מסירה; ורש\"י בשבת כ\"ג פירש משלים אורו ואיננו מדוקדק, ולמטה י\"ד י\"ט רש\"י בעצמו כתב והשלים עמוד הענן את המחנה לעמוד האש, וזה ממש כפירוש מכ\"ף שהשומר מוסר לחברו מה שיש לו לשמור.\n"
            ]
        ],
        [
            [],
            [
                "לפני פי החירות: דעת יאסט (Allgemeine Geschichte I. 90) שהיא עיר Heroopolis (קרוב לסועז Suez) כי פי בלשון מצרי הוא כמו ה\"א הידיעה, ומלת ??? ביוני עיר, ודעת Jablonski עיין באוצר גיז' עמוד 1102.",
                "מגדול: עיר בגבול צפוני לארץ מצרים והיא נזכרת גם בירמיה מ\"ד א' ומ\"ו י\"ד ויחזקאל כ\"ט י' ול' ו'.",
                "בעל צפון: נראה כי צפון הוא שם האליל Typhon שהיה אצל המצרים מלאך רע (caco-daemon) ונראה שקראו בשם זה מקומות ארץ בלתי נעבדת אשר בין נילוס ובין ים סוף (I. R. Forster וראז' וגיז'). וזה כדי להטעות את המצרים שיאמרו קשה יראתם (כדברי רש\"י) כי כשקרבו אל האליל הרע ההוא תעו בדרכם ונבוכו, ואולי ג\"כ כשיראו שחונים במקום ההוא יבינו שאין בדעתם לחוג חג, כי לא היה מקום ראוי לכך, להיותו קדוש לאליל רע.\n"
            ],
            [
                "סגר עליהם המדבר: המדבר סגר עליהם את דרכם (רמבמ\"ן)."
            ],
            [],
            [
                "כי ברח העם: שאין בדעתם לחוגג חג ולחזור כי חנו לפני בעל צפון.",
                "ויהפך לבב פרעה ועבדיו אל העם: אין הכוונה שנשתנה לבם, אלא כמו נהפך אל הרודף (יהושע ח' כ'), אף כאן אחר שהכירו שהם בורחים פנה לבבם אליהם, כדרך שאדם פונה לבבו לכל דבר שיהיה בידו ואבד ממנו, כי כשהיו ישראל תחת ידם לא היו מכירים כמה היתה עבודתם מועילה להם, ועכשו שברחו התחילו להתבונן בדבר ואמרו מה זאת עשינו וגו'.\n"
            ],
            [
                "ויאסור את רכבו: רכב תקרא הבהמה שרוכבים עליה, וכמו ויהרג דוד מארם שבע מאות רכב (ש\"ב י' י\"ח), וַיְעַקֵר דוד את כל הרכב (שם ח' ד'), ושבעתֶם על שלחני סוס ורכב (יחזקאל ל\"ט כ'), אף כאן נ\"ל רכב הסוסים שרוכבים עליהם הפרשים.",
                "ואת עמו: ההולכים רַגְלִי, ולא אכחיש שהיו שם ג\"כ מרכבות, שהרי כתוב ויסר את אופן מרכבותיו (למטה כ\"ה), אבל ל' אסירה נופל על הבהמה, כמו אסרו הסוסים (ירמיה מ\"ו ו'), ואסרתם את הפרות בעגלה (ש\"א ו' ו'), כי אם הסוס אסור והחמור אסור (מ\"ב ז' ד'), ואין לטעון מן ויאסר יוסף מרכבתו (ברא' מ\"ו כ\"ט) כי אמנם גם מרכבה נאמר על הסוסים, ובפרט על ארבעה סוסים, ככתוב ותעלה ותצא מרכבה ממצרים בשש מאות כסף וסוס בחמשים ומאה (מ\"א י' כ\"ט) ואח\"כ קראו לכלי מושב שהסוסים מושכים רכב ומרכבה, כמו רכב ברזל, גם כי לא הרי מושב כהרי מרכב, ולא יצדק ל' רכיבה על הישיבה במרכבה, אלא על הרכיבה ע\"ג בהמה, ורק דרך השאלה קראו לכלי שיושבים בו מרכבה ורכב.\n"
            ],
            [
                "שש מאות רכב בחור: אחר שלקח כל רכב מצרים אין צורך לומר שלקח שש מאות רכב בחור, אלא הכוונה שהיו לו רְכָבִים נבחרים יותר מן המספר הזה, אך לא לקחם כלם עמו, למען יהיה הנשאר לפלטה, ושאר כל רכב מצרים שלא היו כ\"כ חשובים לקחם כלם.",
                "ושלישים על כלו: אנשים גבורי חיל; ודעת ראב\"ע כי השני במעלה אחר המלך נקרא משנה (וזה אמת) והשלישי לו נקרא שליש; ודון יצחק אמר שהיה כל א' מהם שר על שלשים איש; ובתרגום יוני המיוחס לע' זקנים tristatai, ופירש Origenes שנקראו כן הנלחמים במרכבה, להיות בכל מרכבה ג' אנשים אחד מנהיג ושנים נלחמים, וכן דעת גיז'; ודעת Jacob Lydius שהם הנקראים ברומי triarii שהיו קרבים למלחמה באחרונה אחר שנפלו שתים מערכות אחרות, וגם אמר כי אולי אין שליש אלא גבור מאד כי השלוש מורה על מעלה שאין כמוה כמו קדוש קדוש קדוש trismegistus. "
            ],
            [
                "ביד רמה: לא היו דואגים כלל עד שראו פרעה ועמו רודפים אחריהם, אז וייראו מאד (רשב\"ם), וכמהו והנפש אשר תעשה ביד רמה (במדבר ט\"ו ל'). ואנקלוס תרגם בריש גלי, כי גלוי הראש היה אצלם מורה  העדר היראה, וכסוי הראש היה סימן כניעות."
            ],
            [
                "כל סוס רכב פרעה: כל סוסי רכיבה שלו, סוסים שרוכבים עליהם פרשים. והנה לכאורה אחר שהוא מזכיר הפרשים לא היה צריך להזכיר הסוסים, אך הזכיר הסוסים בפני עצמם כדי לצייר לנו הסבות אשר גרמו מחתת ישראל, כי מלבד מה שהפחידה אותם ראיית הפרשים והחיל, גם ראיית הסוסים בעתה אותם מאד. והזכיר תחלה הסוסים כי הם הנראים והנשמעים תחלה, ואח\"כ ראו הפרשים, ואח\"כ ראו אנשי החיל."
            ],
            [
                "הקריב: פעל עומד, נעשה קרוב."
            ],
            [
                "המבלי אין: שתי שלילות, והיה די באחת, וכן הרק אך במשה (במדבר י\"ב ב').",
                "מה זאת עשית לנו להוציאנו ממצרים: והלא בעיניהם ראו כל המכות אשר הכה ה' את מצרים וראו כי לא משה פעל כל זאת. ודון יצחק אומר כי אולי חשבו כי רצון ה' להקל את עול מצרים מעליהם ולהרויח להם מעבודתם, ולא שיצאו משם, וזה לא יתכן, כי אמנם משה הזכיר להם ענין היציאה משם, ובענין הפסח אמר להם והיה כי יביאך ה' אל ארץ וגו'; והנכון לדעתי כי לפי דעת אנשי הדורות ההם היו כהני האל וכל העומדים בסודו יכולים לפעול פעולות למעלה מן הטבע בכח אלהי, גם בלא צווי האל עצמו, כי לפי דעתם היה האל כורת ברית עם כהניו היודעים דרכי עבודתו, והיה ניסת להם ועושה רצונם (ועיין מה שכתבתי בישעיה א' י\"א), לפיכך היה אפשר לישראל שבאותו הדור להאמין כי מכות מצרים היו אותות ומופתים למעלה מן הטבע, ושעם כל זה לא היתה יציאתם ממצרים ברצון אלהי, אלא ברצון משה.\n"
            ],
            [
                "הלא זה הדבר וגו': לא מצאנו שאמרו לו כן, והכותים הוסיפו אחר פסוק (ו' ט') ולא שמעו אל משה מקוצר רוח ומעבודה קשה: ויאמרו אל משה חדל נא ממנו ונעבדה את מצרים כי טוב לנו עבוד את מצרים ממותנו במדבר, אבל איך יתכן שבתוך צער העבודה הקשה תעלה על לבם סכנת המדבר? ואם היה שחששו למות במדבר, א\"כ מה שלא שמעו אל משה לא היה מקוצר רוח ומעבודה קשה, אבל היה מחכמה ותבונה ויישוב הדעת שדאגו למות במדבר. והנכון כמו שאמרו במכילתא: והיכן דברו? ירא ה' עליהם וישפוט (ה' כ\"א) כי אז התרעמו על שהכביד פרעה את עולם ואמרו למשה: אם לא באת היינו עובדים את מצרים בשלום, ואמנם סוף המאמר כי טוב לנו עבוד את מצרים נראה (כדעת דון יצחק) שהוא פירוש ותוספת שהוסיפו עתה, ואמנם מה שאמרו ממותנו במדבר ולא אמרו ממותנו בחרב מצרים, הוא מפני שהם לא עלה על דעתם לערוך מלחמה עם המצרים אדוניהם, ומיד נטה לבם לנוס, ולא היה לפניהם אלא הים והמדבר, והיה נראה להם כי עכ\"פ אין להם אלא מיתה, ומשה הבין זה ואמר להם שלא ייראו כי ה' ילחם להם במצרים."
            ],
            [
                "כי אשר ראיתם את מצרים היום לא תוסיפו לראותם עוד עד עולם: ראייה שראיתם אותם היום, כלומר אחרי הראייה שראיתם אותם היום לא תוסיפו לראותם עוד. והנה רז\"ל עשו מזה מצות לא תעשה, וראייה לזה מה שאמר וה' אמר לכם לא תוסיפון לשוב בדרך הזה עוד (דברים י\"ז י\"ו), ולפי הפשט כאן היא בלא ספק הבטחה, ויש בכללה מצוה, כלומר ה' מבטיח אתכם שלא תוסיפו לראותם עוד עד עולם, וגם אתם אין ראוי לכם שתשובו עוד אצלם ברצונכם. ותלמידי מוהר\"ר דוד חזק מפרש בהיפוך המלות, כאילו כתוב: כי את מצרים אשר ראיתם היום לא תוסיפו לראותם עוד עד עולם, המצרים האלה שאתם רואים היום לא תוסיפו לראותם עוד, וכן תרגם Diodati גם היירונימוס."
            ],
            [
                "תחרישון: ענין שקט כחרש לא ישמע, כמו אלהי תהלתי אל תחרש (תהלים ק\"ט א'), וכן שרש חשה, כמו אל תחרש ממני פן תחשה ממני (שם כ\"ח א'), ואנחנו מחשים (מ\"א כ\"ג ג'), וע' בראשית ל\"ד ה'."
            ],
            [
                "מה תצעק אלי: לא הודיע ה' מתחלה למשה ענין קריעת ים סוף רק אמר לו סתם ואכבדה בפרעה וגו', לפיכך כאשר ראה משה את מצרים נוסע אחריהם לא ידע איך ובמה יושיע הקב\"ה לישראל ואמר לישראל התיצבו וראו כדי לחזק את לבם, ואח\"כ התפלל אל ה' (רמב\"ן ורמבמ\"ן)."
            ],
            [],
            [],
            [],
            [],
            [
                "ויבא בין מחנה: היום כ\"א אייר תרי\"ט נ\"ל שהדבר כמשמעו, מלאך לחוד וענן לחוד, כי לכך שנה הכתוב ואמר במלאך וילך מאחריהם, ואמר בעמוד הענן ויעמוד מאחריהם, ויבא בין מחנה, לא הענן אלא המלאך, והוא היה ענן וחשך לאלו ויאר את הלילה לאלו.",
                "ויהי הענן והחשך: למצרים, כי עמוד הענן הלך אחרי ישראל.",
                "ויאר את הלילה: מלאך ה' הנזכר למעלה האיר את הלילה לישראל, כלו' בבוא הלילה היה להם עמוד האש כמשפט כל הלילה.",
                "ולא קרב זה אל זה: מחנה מצרים אל מכנה ישראל ע\"י הענן והחשך שהיה לפני המצרים."
            ],
            [
                "ויולך ה' את הים ברוח קדים עזה וגו': קריעת ים סוף לפי שהיא מסופרת בתורה היתה מעשה נסים מעורב עם הענינים הטבעיים, שהרי אם לא היה האל רוצה להשתמש כלל בכוחות הטבע, רוח קדים עזה למה? והכתוב אמר בפירוש כי ה' הוליך את הים ברוח עזה, וכ\"כ רשב\"ם: כדרך ארץ עשה הקב\"ה שהרוח מייבש ומקריש את הנהרות, על כן בכוונה לפרש איך היה הדבר קלעריקוס (ואחריו רבים) אמרו כי בני ישראל עברו בים סוף לצד קצהו הצפוני לצד Suez ופי החירות (וכן היא קבלת הישמעאלים) ועברו בו בשעה שהוא חוזר לאחור וממיו חסרים (refluxus), אמנם בנטות משה את ידו על הים שלח ה' את הרוח העזה ונשבה מצפון לדרום ועכבה את המים מלמהר לשוב מקומם, באופן שנמשך החסרון שעות הרבה יותר מן השיעור הנהוג; ואמרו כן מפני שאם היה כח הרוח לבדו מייבש הים לא יובן איך יוכלו בני אדם לעבור בו ולא תשאם הרוח. ודוגמת זה הביא קלעריקוס שאירע בהולנדא בשנת 1672 שהיו האנגליים במלחמה עם ההולנדיים ונשבה רוח חזקה והמשיכה חסרון מי הים עד י\"ב שעות, ולא יכלו האנגליים לבוא היבשה, ותהי תשועה גדולה לאנשי הולאנדא, והוא קלעריקוס וההולכים אחריו אומרים כי אין רוח קדים זה מזרחי ממש, אלא צפוני, ושאמנם להיות רוח הקדים במקומות ההם עז וקשה, היו קוראים כל רוח קשה בשם רוח קדים, כמו ברוח קדים תשבר אניות תרשיש (תהלים מ\"ח ז'), רוח הקדים שברך בלב ימים (יחזקאל כ\"ז כ\"ו), ברוח קדים אפיצם לפני אויב (ירמיה יח י\"ז), הגה ברוחו הקשה ביום קדים (ישעיה כ\"ז ח'), ישאהו קדים וילך (איוב כ\"ז כ\"א). אמנם החכם יאסט (Allg. Geschichte I. 92. 92,) אומר כי לא היה בקריעת ים סוף מבוא כלל לחזרת מי הים לאחור כמנהג הטבעי אלא שהיה הענין כלו ע\"י רוח סערה גדולה וחזקה מאד, ומה שיקשה איך יוכלו בני ישראל לעבור בים בזמן הסערה, הוא אומר כי הסערה היתה ביום הקודם ובלילה שלפניו, ושמה את הים לחרבה, ומשה העביר ישראל בים ואחר עבור זעם הסערה וקודם שישובו המים למקומם; והוא מפרש ויולך ה' את הים וכבר הוליך. יהיה איך שיהיה, אין ספק שהיה הענין במעשה נסים מעורב עם דרכי הטבע, וכבר הוכיח החכם Niebuhr אשר היה שם בשנת 1762 (Description de l'Arabie), כי לא יתכן כלל לומר שהיה ענין כלו בדרך טבעי, כי אעפ\"י שהוא עצמו עבר בים סוף אצל Suez על הגמל, והערביים אשר עמו הלכו בו ברגליהם והיו המים מגיעים רק עד ברכיהם, הנה לא יתכן זה לעם רב כישראל, והשיירות ההולכות מן קהירא להר סיני מעולם לא עברו בים סוף אעפ\"י שאם היה זה אפשר היתה בזה תועלת גדולה להם; מלבד כי ידוע הוא כי זה ג' אלפי שנים היה הים עמוק ורחב ממה שהוא עתה, וקרקע הים היה נעשה במשך הדורות ע\"י החול הנוסף בו גבוה הרבה ממה שהיה מקדם. ולענין מה שהקשו קצת איך יכלו בני ישראל לעבור בים סוף אחרי אשר בקרקעיתו הרבה קָארַאללען, גם לזה כבר השיב החכם ניעבוהר הנזכר כי אין זה כלל בקצה ים סוף לצד Suez,  כי שם הקרקע כלו חול ונוח לעבור בו; וכן העיד החכם הנ\"ל כי גם הסוף (alga) הגָדֵל לרוב בים סוף איננו גדל כלל בקצהו הנזכר; ודע כי ענין יבשת מי ים סוף נשאר בקבלה גם אצל גויי הארץ כי כן Diodorus Siculus (Bibliotheca 3. 39.) הזכיר כי אנשי אומה אחת המתפרנסת מדגים (Ictiofagi) היושבת אצל ים סוף היה להם קבלה מאבותם כי פעם אחת נעשה כל הים ההוא לחרבה. ורנה\"ו ע\"ה לפי מה שמצא בס' החכמה המיוחס בשקר לשלמה המלך העמים על ספור התורה אותות ומופתים שלא לצורך, ואמר כי קרקע הים התנשא והגביה עצמו למעלה, ומי הים נבקעו ונערמו משני צדי הדרך החדש ההוא וקמו כמו נד עד שעברו ישראל ובבוא המצרים נפל פתאום קרקע הים למטה והמים נפלו וכסו את המצרים; ע' בפירוש ידידי החכם יש\"ר, וע' בפי' ראב\"ע (למטה כ\"ז) דעת חוי שהיה אומר כי הכל היה ע\"ד הטבע, ותשובות ראב\"ע על חלומותיו.",
                "ויולך ה' את הים: כמו ונלך את כל המדבר (דברים א' י\"ט), ידע לכתך את המדבר (שם ב' ז'), לאורו אלך חשך (איוב כ\"ט ג'), אשר הלך חשכים (ישעיה נ' י\"א) והנה ויולך ה' את הים ברוח קדים אינו אלא כאילו כתוב ויולך ה' בים רוח קדים, הרוח הוא שהלך, לא הים, והאל הוליך את הרוח כמו למעלה (י' י\"ג) וה' נהג רוח קדים בארץ (כ\"א אייר תרי\"ט).\n"
            ],
            [
                "והמים להם חומה וגו': לדעת ראב\"ע נקרשו המים ואחר שעברו ישראל נמסו וכמו שכתוב למטה (ט\"ו ח') נערמו מים נצבו כמו נד, והנכון כדברי רלב\"ג ודון יצחק לא שהיו המים גבוהים מימין ומשמאל, אלא שהרוח העתיקם שם, והיה מונע אותם מהיותם נגרים, כמו שנראה בגלי הים הנאספים על שפתו בעת זעפו, ונעשה אז הדרך אשר עברו בו בים כמו גשר ההולך מצד אל צד ומשני הצדדים נערמו המים ולא יכלו לעבור לשטוף הנתיבה, עכ\"ד דון יצחק; ומליצת להם חומה ענינה שהיו המים סביבותם ימין ומשמאל, לא שהיו כחומה ממש וכמו נד, אעפ\"י שדרך מליצת השיר אמר נצבו כמו נד, וכן הביא קלער' ראיה ממליצת נחום (ג' ח') היושבה ביאורים מים סביב לה אשר חיל ים מים חומתה."
            ],
            [],
            [
                "באשמורת הבקר: בסוף הלילה, כי הלילה נחלק למשמרות, והאחרונה נקראת אשמורת הבקר.",
                "וישקף ה' אל מחנה מצרים: פנה אליהם לרעה, והיה זה ע\"י עמוד אש וענן ששלח לפניהם, ונראה שהכוונה רעמים וברקים וחצִּי שדי, כמו שאמר המשורר (תהלים ע\"ז י\"ו) גאלת בזרוע עמך וגו' ראוך ים אלהים וגו', זרמו מים עבות קול נתנו שחקים אף חצציך יתהלכו, קול רעמך בגלגל האירו ברקים תבל רגזה ותרעש הארץ, וכן מצאנו ל' המם אצל ברקים וקולות, וירעם ה' בקול גדול ביום ההוא על פלשתים ויהמם (ש\"א ז' י'), וברקים רב ויהמם (תהלים י\"ח ט\"ו), רוק ברק ותפיצם שלח חציך ותהמם (שם קמ\"ד ו'), וכן ספר יוסף פלאויוס.",
                "ויהם את מחנה מצרים: שרש המם מורה לפעמים השחתה והשמדה, כמו להמם מקרב המחנה (דברים ב' ט\"ו), אכלני הממני (ירמיה נ\"א ל\"ד), להמם ולאבדם (אסתר ט' כ\"ד), ולפעמים פזור, אמנם פזור שאחר מפלה והשחתה, כמו והמתי את כל העם אשר תשא בהם, ונתתי את כל אויביך אליך עורף (שמות כ\"ג כ\"ז), וישלח חציו ויפיצם וברקים רב ויהמם (תהלים י\"ח ט\"ו); אף כאן עמוד האש והענן, כלומר הרעמים והברקים והחצים הרגו והשחיתו ופיזרו מחנה מצרים, וזה מתיישב יותר לשטת יאסט שהיתה סערה גדולה, אלא ששקטה בשעה שעברו ישראל וחזרה לאחרי עברם, והשחיתה במצרים, והיה זה למען ידעו מצרים קודם מותם כי ה' נלחם בהם בעבור ישראל (כמו שאמר למעלה י\"ח) מה שלא היה אם פתאום היו טובעים בים.\n"
            ],
            [
                "ויסר: ה' ע\"י חציו.",
                "וינהגהו: ה' נהג את מצרים, כלומר גרם להם שילכו בכבדות."
            ],
            [],
            [
                "לאיתנו: לתכונתו מקדם; שולטינס (ואחריו ראז' וגיז') אומר כי איתן נגזר מן שרש יתן שענינו בערבי perennis fuit, ומפרשים נהרות איתן (תהלים ע\"ד ט\"ו) נהרות הנגרים תמיד בלא הפסק, אמנם גם הם מוכרחים להודות כי ותשב באיתן קשתו (ברא' מ\"ט כ\"ד) ענינו בחוזק, ול\"נ כי עיקר הוראת השרש הזה על דבר קיים ובלתי משתנה והושאל אח\"כ על דבר חזק וקשה שהוא ג\"כ קיים ובלתי משתנה, והנה לאיתנו הטעם למה שהיה בטבעו תמיד, ולא כמה שכתב גיז' בליקסיקון De perennitate idest fluxu maris,",
                "וינער: גרם להם שיפלו בתוך מי הים, מל' לאחוז בנכפות הארץ וינערו רשעים ממנה (איוב ל\"ח י\"ג)."
            ],
            [
                "לכל חיל פרעה: הוראת הלמ\"ד הוא לפרש (cioè) וכמוה לסיחון מלך האמורי (תהלים כ\"ז י\"ג), לכל כלי המשכן (שם שם י\"ט)."
            ],
            [],
            [
                "מת על שפת הים: ישראל מהרו ללכת לדרכם ולא ראו מפלת המצרים, רק ראו קצת מהם מתים על שפת הים, כי רובכם ירדו ונבלעו בתחתית הים, כאמרו תבלעמו ארץ, ומיעוטם בזעף המים הושלכו על שפת הים."
            ]
        ],
        [
            [
                "אז ישיר משה: קצת מן החוקרים בדורנו (De Wette, Nachtigall ואחרים) עשו השירה הזאת מאוחרת בזמן הרבה למשה, ותחלה אמרו כי לא יתכן שיחברֶהָ פתאום באותו שעה, וזה (גם אם נאמר כי משה מלבו אמרה להודות לה' על התשועה הגדולה שעשה לעמו) לא יקשה עלינו כלל, אחרי שאין השירה הזאת (וכן כל שירי המקרא) אסורה בכבלי המשקל והחרוז, אלא כולה דבור חפשי, אשר לכל אשר יהיה שמה רוח המשורר והֶמית נפשו ללכך ילך,  וכאשר מצאנו יעקב ומשה בעת מותם אמרו ברכותם, וכן דוד אמר כמה מזמורים בהיות רוחו מטורפת בברחו מפני שאול ואבשלום. ועוד הקשו ממה שנזכר בשירה בית המקדש (תביאמו ותטעמו וגו'), והם לא ראו כי מחשבת משה בהוציאו את העם ממצרים היה בלא ספק שייראו את ה' ויעשו לו מקדש; גם הקשו איך יתכן כי בשעה קלה ילמדו כל ישראל את השירה הזאת עד שיוכלו לשורר אותה, וזה אמת; אמנם כבר נחלקו רז\"ל (סוטה ט' ב') כיצד שרו על הים, ולבי אומר כי משה אמר אשירה לה' כי גאה גאה סוס ורוכבו רמה בים, וישראל ענו סוס ורוכבו רמה בים, משה אמר עזי וזמרת יה ויהי לי לישועה, וישראל ענו סוס ורוכבו רמה בים, וכן אחר כל פסוק ופסוק (ולפעמים אחר חצי פסוק) לא ענו ישראל אלא המלות האלה סוס ורוכבו רמה בים; ונקל היה לעם ללמוד ארבע תיבות הללו על פה; ודוגמא לזה מצאנו מזמור הודו לה' כי טוב כי לעולם חסדו (תהלים קל\"ו) מלות כי לעולם חסדו כפולות בכל פסוק ופסוק, וכן בשירת דבורה נ\"ל כי העם היו עונים אחר כל פסוק ופסוק ברכו ה', וכן שירת דוד לפי מהדורא תנינא שהוא הנסח אשר בס' תהלים שנראה שנתקן לשורר בו בבהמ\"ק אומר אני שהיו עונים אחר כל פסוק ופסוק: ארחמך ה' חזקי, ומזה נמשך לשלשת השירות האלה מה שהן כתובות בצורה מיוחדת אריח ע\"ג לבנה ולבנה ע\"ג אריח, לזכר כי מתחלה נכתבו תחת כל פסוק ופסוק המלות שהיו עונים כגון",
                "בפרוע פרעות בישראל\t\t\t\tבהתנדב עם ברכו ה'",
                "ברכו ה'",
                "שמעו מלכים\t\t\t\t\tהאזינו רוזנים",
                "ברכו ה'",
                "ואם תאמר: א\"כ למה לא נכתב מזמור קל\"ו אריח ע\"ג לבנה כשלשת השירות האלה? תשובתך בצדך: כי שם לא היה אפשר לעשות כך, כי המענה הוא אחר כל טור וטור. ואמנם לענין שאמרתי כי שירי המקרא אינם אסורים בכבלי המשקל והחרוז, אלא כלם דבור חפשי, אין זה המקום להוכיח אמתת הדבר הזה, ויתבאר אם ירצה ה' במקום אחר, וכבר נדפסו קצת מדברי באריענט 1840 ליטעראטור בלאטט עמוד ו' ז' כ' כ\"א מ\"ב מ\"ג מ\"ד; ודברי ר' עזריה (בספרו מאור עינים) ורמב\"ן בפירוש הפסוק הזה, בטלים ומבוטלים.",
                "כי גאה גאה: גאה ל' גובה ורוממות; ולשונות גובה ומעלה מושאלים הרבה על ההתגברות על הזולת, וכן גָבַר נגזר מן גָבַהּ, וכן בלעז superare והתאר superior, והנה גאה גאה ענינו שהוא עליון וגובר על אחרים, כלו' על המתקוממים נגדו. והנה הפעל בלה\"ק פעמים הוראתו על התאר והתכונה בלי שום פעולה כמו מה יפית ומה נעמת (ש\"ה ז' ז'), חָכְמוּ צָדְקוּ ודומיהם רבים, וכן כאן היה אפשר לפרש כי גאה גאה שהוא גבוה ועליון; אמנם פעל גאה בשאר מקומות לא מצאנוהו מורה על תכונת הגובה, אלא על פעולת ההתנשאות כמו היגאה גמא (איוב ח' י\"א), כי גאו המים (יחזקאל מ\"ז ח'); גם נראה כי הפעל המורה רק תכונה ותאר לא יִכָפֵל עם המקור, ולא יֵאמֵר יָפֹה יָפִית, חכֹם חָכְמוּ, צדֹק צָדְקוּ, לכך אף כאן גאה גאה צריך שיורה פעולה לא תאר ותכונה. אמנם אחר שלא יתכן לפרש כי גאה גאה שנעשה גבוה ועליון אחרי שלא היה כך, לא נשאר אלא לפרש שהראה עצמו גבוה ועליון, שעשה פעולה אשר ממנה תתגלה רוממותו וגאותו, וע' למטה פסוק ז'.",
                "סוס ורוכבו רמה בים: הוא פירוש כי גאה גאה.",
                "סוס ורוכבו: במליצת השיר ל\"י נבחר מל\"ר, כי ההרגשה חזקה הרבה יותר כשהתבוננות השומע מתכוונת לנושא אחד, ממה שהיא בהיות רוח השומע משוטטת בין נושאים רבים, כגון שפטו יתום ריבו אלמנה (ישעיה אחר י\"ז), אם היה אומר שפטו יתומים ריבו אלמנות, היתה המליצה מפסדת מכוחה הרבה, כי היתה המחשבה משוטטת בין כמה יתומים ואלמנות, ועכשו כלה מקבצת ביתום א' ואלמנה אחת, וכן למטה אלהי אבי במקום אלהי אבותי.",
                "רמה בים: רמה לשון ארמית, תרגום מלת השליך, ואין לה מקום אלא במליצת השיר, נושקי רומי קשת (תהלים ק\"ד כ\"ט), וכן הרבה מלות ארמיות מיוחדות למליצת השיר, כגון אנוש במקום אדם, אָתָה במקום בוא, מלה במקום דבר, קדם במקום עולם, וזה מפני שמליצת השיר אוהבת להשתמש במלות בלתי מורגלות בפי ההמון, ובמלות עתיקות וזרות (כדרך שבל' איטלקי המשוררים בוחרים להם מלות רומיות או איטלקיות נושנות) כי מיעוט ההרגל בהן יוסי להן נעימות וחן (כאשר כבר העיר על זה בעל מליצת ישרון בדף אחרון מספרו).  והנה לה\"ק ולשון ארמית לשון אחת היו מתחלה ומעט מעט נבדלו ונתרחקו זו מזו, והמלות אשר עתה ארמיות הן היו לפנים עבריות וארמיות יחדו, אלא שעזבה אותן לה\"ק והניחתן ללשון ארמית, ולהיותן בלה\"ק נושנות ובלתי מורגלות, בחרו בהן המשוררים להוסיף חן למליצותן, וקצת מן החוקרים האחרונים לא הבינו הדבר הזה, ובכל מקום מספרי הקדש אשר מצאו שם מלות ארמיות או מליצה על דרך לשון ארמית מהרו לשפוט כי הס' ההוא או הפרשה ההיא נכתבה בימי גלות בבל \"בעת אשר לשון עברית ירדה מכבודה ואפסה משפת דובריה כי נבלה שפתם בארץ בבל אשר שם היו מדברים ל' ארמית;\"  ולא הבינו כי המליצות הארמיות ראיה על איחור זמן כתיבתן בשהן במליצה פשוטה ובזולת נבואה ושיר, כמו בספרי דניאל עזרא נחמיה ד\"ה ואסתר, כי שם ידים מוכיחות כי הכותב לא בחר במלות ובמליצות הארמיות להנעים מליצתו, אלא אחר הרגל לשונו היה הולך, ולשון ארמית היתה שגורה בפיו יותר מלה\"ק; אמנם בספרי הנבואה והשיר שלשונם מתוקן בתכלית הצחות ובחכמה נפלאה, מי יאמר ומי יאמין שבבלי דעת יצאו הדברים מתחת יד המליצים והמשוררים הנשגבים, כאילו לא היו בקיאים בלשונם אשר דברו בה מליצותם הנשגבות ושיריהם הנחמדים? ומי יאמר ומי יאמין כי מי שכתב ההלל אמר בשגגה ובאשגרות לישן כל תגמולוהי ע\"ד ל' ארמית, במקום תגמוליו; ומי שכתב שיר השירים אמר שלא בכוונה מטתו שלשלמה ע\"ד ל' ארמית, וכן שלמה אהיה כעוטיה שהוא מהארמי דילמא או די-למה (עזרא ז' כ\"ג), או כי בעל מזמור קל\"ט לא ידע לה\"ק מפני שאמר כי אין מלה בלשוני, ולא אמר כי אין דבר בלשוני, או כי בעל ספר איוב היה חצי מדבר אשדודית מפני שאמר כתר לי זער ואחוך שהוא מאמר כלו ארמי, או כי בעל שירת הים היה עומד בארץ בבל מפני שאמר רמה בים, וללא אמר השליך? ועיין למטה (י\"ז) על תביאמו ותטעמו. "
            ],
            [
                "עזי: יה הוא עזי וגבורתי כי בעזרו אגבר על כל אויבי, כמו ה' עזי ומעוזי (ירמיה י\"ז י\"ט), ה' עז למו ומעוז ישועות משיחו הוא (תהלים כ\"ח ח'), אלהים לנו מחסה ועוז (שם מ\"ו ב') ואין צורך להוציא המלה ממשמעותה, ולפרשה מענין שבח וגדולה (כאשר עשו ראז' וגיז'), גם  הבו לה' כבוד ועוז (שם כ\"ט א'), וכן תנו עוז לאלהים (שם ס\"ח ל\"ה) אין ענינם שבח ותהלה, אלא תנו לה' גבורה ועוז, כלומר הבינו ודעו בלבכם והודו בפיכם כי לו העוז והגבורה, ועיין למטה על מלת ואנוהו. ולענין הקמץ שבמלת עזי ראוי לדעת כי הדגש (כשאין הטעם לפניו כמו סֹ֣בִּי) יבאו לפניו הקולות האטומים I, U והשבא הנח בהפך יבאו לפניו הקולות הרחבים E, O; כגון חֻקִּי חָקְךָ, הֻכָּה הָפְקַד, אִתְּכֶם אֶתְכֶם; אך יש יוצאים מן הכלל, כגון כָּלּוּ, כָּסּוּ, מְאָדָּם, מֻקְטָר יֻשְלָכוּ. והנה יפה העיר רש\"י ז\"ל כי כל תיבה בת שתי אותיות הנקודה מלאפו\"ם (כגון חק), כשהיא מארכת באות שלישית ואין השניה בשבא (כגון חָקְךָ, כי קודם שבא נח יבא קמץ חטוף) הראשונה נקודה בשורק, כגון רֹק רֻקִּי חֹק חֻקִּי, ומלות עזי וזמרת יה נכפלו שלש פעמים במקרא, ובכלם העי\"ן בקמץ חטוף, וזו זרות גדולה. ומפני הזרות הזאת נדחק רש\"י ואמר שאין עזי עוז שלי, אלא שהיוד יתרה (על דרך שוכני סנה), והטעם עוזו וזמרתו של יה. וזה פלא, איך היה רש\"י מדקדק כחוט השערה בחלופי הנקוד, גם כי לא היתה זאת אומנותו, ולא ראה ספרי אבות הדקדוק שכתבו בלשון ערבית וראב\"ע תפס את רש\"י, ואמר כי אין הפרש בין עָזִּי וְעֻזִּי, כי כתוב חֻקִּי וכתוב חָקְךָ, וזה כבר קדם רש\"י וראה וידע, ולפיכך כתב ואין השניה בשבא. גם הביא ראב\"ע ראיה ממלת בְעָזְּךָ, ונראה כי גם זו לא נעלמה מרש\"י, ולפיכך כתב ואין השניה בשבא וחטף (כן הוא ברש\"י כ\"י שבידי), נראה שאמר שבא על שבא נח, ואמר חטף על שבא נע, לכלול גם חָקְךָ וגם עָזְּךָ. ומכל מקום באמת אין מנוס מלהודות שאין הפרש בין עָזִּי ועֻזִּי, כמו שאין הפרש בין כָּלּוּ וַיְכֻלּוּ, יְחָנֵּנוּ יְחֻנֶּךָּ, וזולתם.",
                "וזמרת: אין המלה סמוכה, וע\"כ היא בקמץ, כמו עזרת מצר (תהלים ס' י\"ג), אף נחלת שפרה עלי (שם י\"ו ו'), והצורה הזאת מיוחדת לדבור השיריי ונראה שהיא מקוצרת מן זִמְרָתָה עֶזְרָתָה בתי\"ו באמצע על דרך לשון ארמית חָכְמָתָא וחבריו, והשבא הארמי נתחלף בלה\"ק לקמץ, כמו פְקַד בארמי בעברי פָקַד, בְשר בארמי, בעברי בָשר. ולענין הכוונה אין ספק כי הושמט הכנוי במלת וזמרת וטעמה כמו וזמרתי כדעת ר' משה הכהן (הביאו ראב\"ע), והכוונה מי שלכבודו אזמר הוא יה. והמפרשים וזמרת כיאלו הוא סמוך נדחקו בפירושיהם. רש\"י פירש עזו וזמרתו של יה, וראב\"ע, עזי וזמרת עזי הוא יה, וראב\"ע טען מן ומנָת המלך (ד\"ה ב' ל\"א ג') שהוא קמוץ ואעפי\"כ הוא סמוך, וזו איננה ראיה, כי אמנם התיבה הזאת שומרת הקמץ מפני שהוא קמץ ארמי (בלשון סורי מְנָתָא, וכן צ\"ל בתרגום שלנו בשמואל ב' ו' י\"ט), ואיננו קמץ עברי הנוסף בלה\"ק במקום שבא או פתח שבלשון ארמית, ולהיותו קמץ קדמון הוא בלתי משתנה, ודוגמתו שְאָר עמו (ישעיה י\"א י\"א), יְקָר תפארת (אסתר א' ד'), פתגָם המלך (שם א' כ'), כְתָב הדת (שם ד' ח'), גָלוּתי (ישעיה מ\"ה י\"ג), מעבָדיהם (איוב ל\"ד כ\"ה), וזולתם (וכן צריך לומר כְּתָבֵי הקדש, שְטָרֵי חובותינו) שהקמץ בהם לא ישתנה לא לשבא ולא לפתח, מפני שהוא קמץ קדמון הנמצא גם בארמית ואיננו נוסף בלה\"ק כקמץ פָקַד, בָּשָר; והדברים ארוכים, וכבר ביארתים בספרי Prolegomeni. והנה לדעת רש\"י ויהי לי לישועה איננו מאמר בפני עצמו, אך כוונת המקרא היא: עזו ונקמתו של יה היה לי לישועה; ולפיכך הוצרך להביא דוגמאות לוי\"ו של ויהי שהיא יתרה. וראב\"ע טען עליו ואמר כי אין זה משפט לה\"ק ולא לשון ישמעאל; ואני אומר כי אין להביא כאן ראיה מלשון ישמעאל, כי אין בלשון ישמעאל וי\"ו ההפוך, ובלה\"ק יש לנו הרבה ווי\"ן המהופכות עתיד לעבר, ואינן מחברות, ובפרט מלת ויהי מצויה הרבה בלי הוראת החבור, כגון כל ויהי שבתחלת הספרים ובתחלת הספורים. וקצת מהמקרות שהביא כאן רש\"י מוכיחים באמת שאיננו נגד משפט לה\"ק לומר ויהי לי לישועה להוראת היה לי. והמעמר בכוונה טובה להציל רש\"י מתפישת ראב\"ע בדה בלבו רבנו שלמה אחר, ואמר שלא נתכוון ראב\"ע לדבר על רש\"י, ועוד אמר כי המקראות שהביא רש\"י, לא הביאם להוכיח כי יתכן לומר ויהי במקום היה, אלא להוכיח כי תבא וי\"ו ההפוך גם באמצע הפסוק (!!!) הא למה זה דומה? למה שכתב המבאר לנתה\"ש במדבר ט' י\"ג, כי להציל את ראב\"ע משבוש גדול שיצא מתחת קולמוסו באמרו כי ובדרך לא היה, ענינו או בדרך, כמו מכה אביו ואמו, אמר המבאר הנ\"ל שלא היתה כוונת ראב\"ע אלא ללמדנו קריאת וּ שהיא נקראת באל\"ף גנובה, והנה וּבְדֶרֶךְ קריאתו אוּבדְרֶךֶּ. והמעמר ראה והבין כי הבל המה הדברים הללו של המבאר, והתמיה עליו, ופירש דברי ראב\"ע כהווייתן, ולא ראה השבוש היוצא מהם, ולא הבין מה זה ועל מה זה נדחק המבאר לפרש כך.",
                "יה: האל הטוב והמטיב, עיין פסוק שאחר זה.",
                "ואנוהו: לשון נאוה שענינו נחמד ויפה, והטעם אֲיַפֵּה אותו ואפארתו בִתְהִלוֹתי, ע\"ד ארוממנהו שענינו ארוממהו ואנשאהו בדברי;  והנה אנוהו ענינו אתן לו נוי, וארוממנהו אתן לו רוממות, והטעם אייחס לו התכונות האלה, כטעם תנו עוז לאלהים, וע' למעלה בתחלת הפסוק.",
                "אלהי אבי: אלהי אבותי, עיין בפסוק הקודם על סוס ורוכבו.",
                "זה אלי ואנוהו אלהי אבי וארוממנהו: כפל ענין במלות שונות, וזה מצוי מאד בשירי המקרא, שיהיו מאמריהם נחלקים לשני חלקים זה כנגד זה, והוא מה שקוראים Parallelismus לפעמים שני החלקים כוללים דמיון בין שני ענינים, כגון כשושנה בין החוחים כן רעיתי בין הבנות; לפעמים שני החלקים כוללים שני ענינים מתנגדים זה לזה, כגון בן חכם ישמח אב, ובן כסיל תוגת אמו, בנים גדלתי ורוממתי והם פשעו בי; לפעמים החלק השני הוא פירוש הראשון, כמו אשירה לה' כי גאה גאה סוס ורכבו רמה בים; ולפעמים החלק השני הוא המשך הקודם, אלא שנכפלה בו מלה א' או שתים, כגון אתי מלבנון כלה אתי מלבנון תבאי; ולפעמים החלק השני הוא המשך הקודם בכפילת ענין וחלא בכפילת מלות, כגון האזינו השמים ואדברה ותשמע הארץ אמרי פי; ולפעמים החלק הב' אינו אלא כפל הראשון אך במלות שונות, כמו יערוף כמטר לקחי תזל כטל אמרתי, וכמו כאן. והענין הזה כלו נראה שנעשה כדי שיהיה הדבור מנותח לנתחים קטנים, ויתרשם יותר בנפש השומע, וגם כדי שיכשר לשורר בו, ואולי ג\"כ היה הענין לפי מה שאומר: חכמי קדם תקנו תחלה משלים הרבה שהיו מדמים בהם דבר לדבר, כגון נזם זהב באף חזיר אשה יפה וסרת טעם (משלי י\"א כ\"ב), באפם עצים תכבה אש ובאין נרגן ישתוק מדון, (שם כ\"ו ד'), והמאמרים האלה נקראו בשם מָשָל, כי כן באמת יש בהם דבר הנמשל לדבר אחר, והמשלים האלה מצאו חן בעיני העם ויקרו בעיניהם, כי המשל חביב לאדם מצד החדוש אשר בו, שהוא מראה שווי ודמיון בין דברים שונים זה מזה מאד, כמו שהם נזם זהב ואשה יפה, ואף חזיר ואשה סרת טעם, וכן העצים והאיש הנרגן, והאש והמדון; אמנם החדוש הזה עצמו אשר הוא סבת נעימות המשל, הוא ג\"כ סבה למיעוט מציאותו, כי יקשה מאד למצוא דמויים כאלה בין דברים מתחלפים, ומזה נמשך כי קצת מן המשוררים כאשר לא מצאה ידם לעשות משלים ודמויים אמתיים בין שני דברים, המציאו המשל המדומה, אשר עם היות שאינו כולל דמון בין שני דברים, הוא מתדמה אל המשל בצורתו להיותו בעל שני חלקים זה כנגד זה, אלא שאין שני חלקיו כוללים שום דמוי ומשל אלא כפל ענין במלות שונות, וקראו המשל הזה המדומה בשם משל גם הוא, ונמשך מזה כי כל שיר נקרא משל כי כל שירי לה\"ק נמצא בהרבה ממאמריהם הכפל הזה, וכשהמשל נעשה לשורר בו, ולאמרו בזמרה ובנעימות הקול, אז יקרא שיר או שירה, וכשלא נעשה לשורר בו אז יקרא משל, כמשלי בלעם ומשלי שלמה. "
            ],
            [
                "ה' איש מלחמה:  הוא הנמצא הראוי להקרא באמת ויותר מכל זולתו איש מלחמה, כי אין מי שיעמוד בפניו.",
                "ה' שמו: זה שמו הראוי לו, כי הוא ייטיב והוא ירע ככל אשר יחפוץ ואין מונע. שם בן ארבע אותיות הוא לדעתי מורכב משני קולות. יה': הוא קול של שמחה ונקרא האל בשם זה בבחינת היותו פועל הטובות,  וה: הוא קול בכיה ועצבון והשם הקדוש המורכב משניהם ענינו האל שהוא מקור כל הטובות וכל הרעות (עיין מה שכתבתי על ישעיה ל\"ח י\"א בפירושי הנדפסים בראש פירוש החכם ראזענמיללער ע\"ה על ישעיה, בשנת 1835), ואין כאן המקום להאריך בזה. רק זאת אוסיף כי המנהג לקראו לשם בן ארבע שם ההויה אינו אלא חדוש שחדשו האחרונים, ומעולם לא הונח השם הזה להורות על הנצחיות (וכמו שנהגו האחרונים לתרגמו דער עוויגע), כי גם אלהי העמים היו נצחיים לפי מחשבת עובדיהם, אבל לא היה שום אחד מהם (אפילו לפי אמונת הגוים) שיהיה הוא מקור כל הטובות וכל הרעות, כי זה לא יתכן אלא באלוה  יחיד, ואמנם אהיה אשר אהיה אין לו ענין עם שם בן ארבע, ואין הוראתו כלל על הנצחיות, וכבר פירשתיו במקומו. ואחד מתלמידי שפינוזה חשב לתת פאר לאומתנו באמרו כי שם בן ארבע עיקר הוראתו אחדות ההוי\"ה, אחדות כל הנמצא (עיין צייטשריפט פיר דיא וויססענשאפט דעס יודענטהומם, ברלין 1822, עמוד ג'). וזה הפך ממש ממה שיורו עליו ספרי הקדש כלם, כי כלם יעידון יגידון כי הבורא דבר אחד והנברא דבר אחר, זה פועל וזה פעול זה אדון וזה עבד, ולדעת שפינוזה כל ההווה בעולם הוא בהכרח, ולא ברצון כלל; ולדעת היהודים (מאברהם ועד היום) אין שום דבר בהכרח, אלא הכל ברצון הבורא, ואמונת שפינוזה ואמונת העברים רחוקות זו מזו כרחוק מזרח ממערב, ומתנגדות זו לזו התנגדות שלמה. אבל תפארת היודאיזמוס זאת היא, כי הוא אשר למד לבני אדם אחדות הבורא ואחדות הנברא, כלומר כי כל בני אדם בני אב אחד המה, ולא יצאו האומות מבטן אדמתם (Autochthones), ולא היו אלו בני אל אחד ואלו בנים לאל אחר, אבל כלם אחים בני איש אחד ומעשה אל אחד; וכן כל הנברא, שמים וארץ, ים ויבשה, שמש ירח וכוכבים, בהמה חיה ועוף ורמז ודגים, כלם מעשה אל אחד; אבל הבורא והנברא הם נבדלים זה מזה לאין תכלית, והעולם כלו ביד הבורא כחומר ביד היוצר, ולא יבצר ממנו לשנות הנבראים ככל אשר יחפוץ, וכל התמורות ההוות בעולם כלן ברצון האל, והוא המיטיב והוא המעניש, הכל ברצונו, ואין דבר בהכרח כלל. זה הוא היודאיזמוס, והפכו ממש הוא השפינוזיזמוס. וזה פרים: האחד נוטע בלבבות אהבה וחסד ורחמים לזולתנו, והוא ג\"כ מנחם אותנו בצרותינו ומחזק לבנו בתוחלת ותקוה; והאחד מקשיח לבנו עם זולתנו, ומיאש אותנו בעת רעתנו, בשומו נגד פנינו הכרח טבעי קדמון ונצחי, בלתי משועבד לשום מנהיג, ובלתי מקבל שנו, בשום פנים.\n"
            ],
            [
                "ירה: עיקר ענינו תקע בארץ, כמו ומי ירה אבן פנתה (איוב ל\"ח ז'), ועדה המצבה אשר יריתי ביני ובינך (בראשית ל\"א נ\"א), וכן כאן הטביע בכח, כטעם וינער ה' את מצרים בתוך הים (למעלה י\"ד כ\"ז).",
                "מבחר שלישיו: שלישיו היותר נבחרים, כמו ורצוי לרוב אחיו (אסתר י' ג') לאחיו הרבים, ירק עשב (בראשית א' ל') עשב ירוק, להט החרב (שם ג' כ\"ד) חרב לוהטת, וכל מבחר נדריכם אשר תדרו לה' (דברים י\"ב י\"א) נדריכם הנבחרים, כלומר אשר תדרו מן המובחר.",
                "טבעו בים סוף: פעם טבע לא נמצא במקרא על הנפילה במים אלא בטיט (ירמיה ל\"ח ו' וכ\"ב, תהלים ס\"ט ג' וט\"ו). בארץ (איכה ב' ט'), במצח (שמואל א' י\"ז מ\"ט), ומזה מטבע וטבעת על שם מה שחוקקים בהם; וכאן אמר לשון זה להורות שנדחפו לתוך המים בכח כאילו נשקעו בקרקע הים; ועל הכוונה הזאת ג\"כ מנוקד טֻבְּעוּ ולא טִבְּעוּ, להורות שלא מעצמם נפלו בים סוף במקרה, אלא על ידי כח שדחה אותם לתוכו.\n"
            ],
            [
                "תהומות: מים עמוקים.",
                "יכסימו: היו\"ד במקום ה\"א למ\"ד הפעל כמו נטיו, ירביון, ומפני תוספת היו\"ד נפל הדגש הראוי בסמ\"ך, כמו במלת שלמונים (ישעיה א' כ\"ב וע\"ש פירושי) והיה משפט המלה יכסום. וביו\"ד יכסיום, ונוספה בסופה וי\"ו על דרך השיר, כמו תביאמו ותטעמו, אלא שהיה משפטה להיות עליה חולם, ואמרו המדקדקים (כן כתב ר' אליה המדקדק בס' ההרכבה) ורשב\"ם שבא בשורק לזווג הקריאה לקריאת היו\"ד הקודמת שגם היא בהברת השורק; ונ\"ל שאין זה כלום, כי לא מצאנו זריות לזווג הקריאה אלא בשתי מלות, כמו הרו והגו (ישעיה נ\"ט י\"ג), צאינה וראינה (שיר השירים ג' י\"א), את מוצאך ואת מובאך (שמואל ב' ג' כ\"ה), ומוצאיו ומובאיו (יחזקאל מ\"ג י\"א), אבל בתנועות מלה אחת לא מצאנו כזה, אלא בהפך מצאנו לה\"ק אוהבת ההתחלפות והשנוי בתנועות המלה, כמו יחפוץ יחפץ, ואין אומרים יַחֲפַץ יֶאֱהַב ולא יַאֲהַב: וכן אֵקַל תֵקַל, ולא אָקַל תָקַל, וכן יאכַל ולא יאכל, יֶאְחז ולא יאחז, ולשקר יסתייעו ממלות וירשתם, שְאִלְתִּיו שְאֶלְתֶּם, וכמו שכתב ראב\"ע על וירשתם (דברים ד' כ\"ב) \"בעבור שנח ונעלם היו\"ד בשבר הוי\"ו נשבר עין הפעל\" כי אין זה כלום, כי כן מצאנו וּפִשְתֶּם (מלאכי ג' ד') בלא שיהיה שם חירק אחר, וכן כמו שמצאנו והתגדלתי והתקדשתי (יחזקאל ל\"ג כ\"ג) בחירק לפני חירק אחר, כן מצאנו והתקדִשְתֶּם (ויקרא י\"א ל\"ד) בלא חירק אחר וידוע כי הפתח משתנה לפעמים לחירק, כגון צד צִדּו, פת פִתִּךָ, ולא גם פעם אחת כנוי מו בשורק. לפיכך אני אומר כי טעם השורק לצייר לאזן השומע הנפילה במצולות והכסוי תחת המים כי כן נראה מטבע הברת U לעורר בנפשנו ציור החשך והמצולה, וכל היודע יקרת התמונה המליצית הנקראת שם (אונאמאטאָפֶייא) לא ילעג לדבר הזה. ואחר שיונח כי השורק בסוף יכסיומו הוא לתכלית זאת שאמרתי, יצדקו בצד מה דברי המדקדקים, שהוא לזווגו עם הברת יו\"ד הקודמת, כי באמת אם לא היה כאן שורק אחר (כגון אם היה כתוב יְכַסֵמוֹ) לא היה כח לשורק אחד העומד לבדו בסוף התבה לעורר ציור הנפילה והחשך,  ורק בהיות שורק אחר לפניו, יפה כחו של השורק האחרון לעורר בנפשנו הציור ההוא.",
                "יכסיומו: עתיד במקום עבר, וכן תרעץ אויב, ורבים כן במליצות הנבואה והשיר, ולא שהעתיד משמש במקום העבר, אלא שהמשורר מצייר מה שהיה כאילו הוא עתה נגד עיניו, והעתיד משמש שמוש ההווה אשר איננו בלה\"ק.",
                "תהומות יכסיומו: המשורר מדמה כאילו עתה נגד עיניו התהומות מכסים אותם.",
                "במצולות: גם מצולה מים עמוקים, ואע\"פ שהשם משרש צול נראה שנגזר משרש צלל, מלשון צללו כעופרת, ופעל צלל בלשון ערבי ענינו אָבַד, נעלם ולא יראה עוד, ולפעמים ג\"כ נקבר, ונראה כי כן קראו מצולה למים עמוקים, על שם שכל הנופל בהם אובד ונעלם מן העין, וקצת ראיה לזה במחשכים במצולות (תהלים פ\"ה ז'), והנה מצולה כמו בלשון רומי Vorago.\n"
            ],
            [
                "נאדרי בכח: חוזר לאל (כדעת רז\"ל המכילתא), והוא כמאמר מוסגר, ימינך ה' שאתה נאדרי בכח, ימינך תרעץ אויב, ואם היה חוזר לימינך (כדעת ר ש\"י וגיז'), נאדרת היה לו לומר.",
                "נאדרי: נ\"ל כי שרש אדר אח לשרש אזר בעברי, ולשרש חדר בסורי (שענינו סבב והקיף), ונאדרי בכח כמו נאזר בגבורה (תהלים ס\"ה ז') ומזה אַדֶּרֶת שם לבוש המקיף את כל הגוף, ומזה אדיר תחלת הוראתו נאזר, והושאל להוראת החוזק, כמו אאזרך ולא ידעתני (ישעיה מ\"ה ה') שענינו אחזק אותך.",
                "תרעץ: תשבר ותנפץ, רעץ כמו רצץ ובארמי רעע, והנה המקרא הזה על דרך כי הנה אויביך ה' כי הנה אויביך יאבדו (תהלים צ\"ב י'), אל נקמות ה' אל נקמות הופיע (צ\"ד א') עד מתי רשעים ה' עד מתי רשעים  יעלוזו (צ\"ד ג'), אתי מלבנון כלה אתי מלבנון תבאי (שיר השירים ד' ח'), אל למלכים שתו יין (משלי ל\"א ד'), עורי עורי דבורה עורי עורי דברי שיר (שופטים ה' י\"ב),  ואמר ראב\"ע שהכוונה כי פעם אחר פעם, פעמים אין להם מספר תעשה ככה, שתרעץ ימינך את האויב, וזה שבוש, והאמת כי הדרך הזה מוסיף כח המאמר, כי השומע תלוי ועומד לשמוע מה יהיה סופו וכשישמענו ינעם לו יותר כמשפט כל דבר יקר המבוקש ובלתי מצוי מיד.\n"
            ],
            [
                "גאונך: שם גאון נאמר לפעמים על כח הפועל בעָצמה ואין לעמוד לפניו, כמו בגאון גליך (איוב ל\"ח י\"א), בגאון הירדן (ירמיה י\"ב ה'), ובמשקל אחר בגאות הים (תהלים פ\"ט ז'), וכן אצל האל ועמד ורעה בעז ה' בגאון שם ה' אלהיו (מיכה ה' ג'), הנה גאון קרוב לעוז (vehementia, impetus) וכן מפני פחד ה' ומהדר גאונו בקומו לערוץ הארץ (ישעיה ב' י\"ט) (ועיין למעלה אצל כי גאה גאה).",
                "תהרוס: תפיל בחזקה, כמו וממעמדך יהרסך (ישעיה כ\"ב י\"ט) הרוס שנימו בפימו (תהלים נ\"ח ז') והוא לשון מכוון כנגד קמיך העומדים נגדך תפילם ארצה, ואח\"כ אמרו לשון הריסה על הפלת כותל הבתים וחומות הערים, ואח\"כ על הפורץ גדר ועובר גבולו (למטה י\"ט כ\"ד) כאילו הוא מפיל הגדר.",
                "חרונך: חרון נגזר מן חרה (אחי חרר) שענינו חמימות ושרפה, לפיכך יתכן לומר יאכלמו כקש, כלו' יאכלם מהר כאכול האש את הקש.",
                "יאכלמו: הויו הנוספת בסוף לתפארת השיר ממקור לשון ארמית חוצבה, כי בארמית במקום מלת אותם אומרים הִמוֹ, כמו ותקרב המו (עזרא ז' י\"ו), ומזה אמרו תחלה וּתְקָרְבֵמוֹ, ואח\"כ השמיטו הוי\"ו ואמרו וּתְקָרְבֵם, ובעלי השיר בחרו להם המלות הנושנות והחזירו הוי\"ו למקומה.\n"
            ],
            [
                "וברוח אפיך: אפים בל\"ר (מספר זוגי) אין ענינו אף או נחירים, אלא פנים (כמו אנפין בארמית), כמו בזעת אפיך (בראשית ג' י\"ט), וכן וישתחו אפים ארצה, וכן ותפול לאפי דוד (שמואל א' כ\"ב כ\"ג) כמו לפני דוד (וכן בלשון חכמים כְּלַפֵּי כמו כִלְאַפֵי) וכאן מדמה רוח קדים עזה אשר היתה דרך נס, כאילו הוא רוח ה' ונשמת אלוה, כאילו באפיו נשף במים ועמדו נד אחד.",
                "נערמו: נעשו כערמת חטים.",
                "כמו נד: קרוב לערֵמה, כמו נד קציר (ישעיה י\"ז י\"א), אבל במכילתא אמרו נצבו כמו נד, מה נוד צרור ואינו מוציא ומכניס וכו', נראה שקראו כמו נאד, וכן בתרגום ירושלמי המיוחס ליונתן בן עוזיאל קמו להין צרירין הא כזיקין, וזיקא הוא נאד, וכן בתהלים ל\"ג ז' כונס כנד מי הים מתורגם דמכניס היך זיקא מוי דימא; ואולי גם אנקלוס היה קורא כמו נאד, ולהיות הנוד דבר קטן וגרוע, הגדיל הענין לפאר המליצה לאזן השומעים, ותרגם כְשוּר, כלומר כחומה; ואולי להיות נערמו ונצבו כמו נד (או נאד) בכל ענין במלת שונות, לפיכך בחר אנקלוס לשנות, ועשה נערמו מענין ערמה וחכמה, וכיוצא בזה למטה (י\"ו) עד יעבור עמך ה' עד יעבור עם זו קנית, הסיר אנקלוס כפל הלשון ופירש הראשון על עברת הארנון, והשני על עברת הירדן.",
                "קפאו: מלשון וכגבינה תקפיאני (איוב י' י'), והוא דרך הפלגת השיר, עמדו כאילו נקפאו."
            ],
            [
                "אמר אויב: דרך מליצת השיר שהמשורר מדמה דברי זולתו, כטעם ואתה אמרת בלבבך השמים אעלה (ישעיה י\"ד י\"ג).",
                "ארדף אשיג: העדר וי\"ו החבור (Asyndeton) מורה על תכיפת הפעולות, כאלו הרדיפה, ההשגה וחלוק השלל תכופות זו לזו ודוגמתו במקרא בין רגליה כרע נפל שכב (שופטים ה' כ\"ז), ודוגמתו בספרי העמים דבר יוליוס הקיסר: באתי, ראיתי, נצחתי (veni, vidi, vici), וכן למטה נפשת ברוחך כסמו ים.",
                "תמלאמו: תמלא אותם, כמו ולאו בתי מצרים את הערוב (שמות א' י\"ז), והכוונה תמלא בהם, וכיוצא בזה שרש שָבַע הקרוב בהוראתו לשרש מָלֵא, תשבעו לחם (למטה י\"ו י\"ב), ושבעתם אותו (יואל ב' י\"ט).",
                "תמלאמו נפשי: נפשי ותאותי תהיה מלאה ושבעה מהם.",
                "נפשי: תאותי כמו כנפשך שבעך (דברים כ\"ג כ\"ה), והנה זה (לדעת ראב\"ע) דבק עם אחלק שלל, ואין כן דעת בעל הטעמים, ונימוקו עמו, כי לפי זה היה לו לומר תמלאהו נפשי, ובאמרו תתמלאמו משמע שהכוונה על תאות הנקמה, כלומר תשוקתי להנקם מהם ולהכריתם תתמלא בהם, כי אריק חרבי ותורישמו ידי. אחר זמן מצאתי כי גם ידידי החכם רמ\"ל נ\"י נרגם מיינע ראכגיער.",
                "אריק חרבי: אוציא חרבי מתערה, כמו וירק את חניכיו (בראשית י\"ד י\"ד), וכן ולא הורק מכלי אל כלי (ירמיה מ\"ח י\"א), והלשון מושאל, כי מתחלה אמרו הריק על הכלי הנשאר ריק, ואח\"כ השאילו המלה על הדבר שמוציאין אותו מן הכלי (עיין רש\"י), וכיוצא בזה בלשון רומי (evacuare gladios), ועיין פירושי בבראשית ל\"ב כ\"ו.",
                "תורישמו ידי: ענין השמדה כמו אכנו בדבר ואורישנו (במדבר י\"ד י\"ב), ותחלת הוראת לשון הוריש, גרם לפלוני שיהיה ממונו ירושה, וה על ידי שהמית אותו. והנה להורות על קלות הנצחון שהיה האויב מדמה בלבו, הזכיר תחלת המלחמה שהיא הוצאת החרב, וסוף הנצחון שהוא השמדת האויב, וקשה שתי הפעולות בלא וי\"ו להורות על תכיפותן זו לזו.\n"
            ],
            [
                "נשפת: לשון נשיבה והוצאת הרוח מן הפה, ומזה בהפוך אותיות נפש, כאשר מצאנו נפשו גחלים תלהט (איוב מ\"א י\"ג) שהכוונה נשימתו, וכן רוח ונשמה תחלת הוראתם האויר שבעלי חיים שואפים ומוציאים בפיהם כי ידוע בכל הלשונות כי המלות המורות על ענינים רוחניים נאמרו תחלה על ענינים גופניים.",
                "נשפת ברוחך: משל כמו למעלה (ח') וברוח אפיך; והנה בספור לא נזכר רוח אצל טביעת המצרים וזה מחזק מה שכתבתי למעלה (י\"ד כ\"ד), כי באמרו וישקף ה' אל מחנה מצרים בעמוד אש וענן נכללו קולות וברקים וחִצֵי שדי ורוח סערה.",
                "צללו: שקעו, ועיין למעלה על במצולות.",
                "כעופרת: שממהרת מפני כובדה לשקוע ולהסתר מן העין.",
                "אדירים: חזקים, עיין למעלה (פסוק ו') על נאדרי בכח."
            ],
            [
                "מי כמכה באלים ה': המקרא הזה דוגמת ימינך ה' נאדרי בכח ימינך ה' תרעץ אויב, שהחלק הא' מהפסוק נכפל, ולא נשלם הענין אלא בסוף הכתוב, וכן כאן מי כמכה באלים ה', איננו מאמר שלם אלא הכוונה מי באלים נאדר בקדש נורא ועושה פלא כמכה ה'? (וכן דעת רמבמ\"ן בפירושו), אלא שנשתנה המקרא הזה ממקרא ימינך וחבריו במה שנשמטה בחלק הב' מלת באלים (שהיה לו לומר מי כמכה באלים ה' מי כמכה באלים נאדר בקדש), ודוגמתו אשר חרפו אויביך ה' אשר חרפו עקבות משיחך (תהלים פ\"ט נ\"ב) נשמטה מלת אויביך בחלק הב', וקרוב לזה הבנהרים חרה ה' אם בנהרים אפך (חבקוק ג' ח') שענינו הבנהרים חרה (ה'!) אם בנהרים חרה אפך? החלק הראשון חסר מלת אפך (הבנהרים חרה אפך ה'), והחלק השני חסר מלת חרה. ולא יתכן לפרשו כפי דעת בה\"ט, שא\"כ חרה אף ה' היל\"ל, כי חרה ה' לא נמצא בשום מקום.",
                "באלים: באלהים, כלומר באלהי העמים, כמו ועל אל אלים ידבר נפלאות (דניאל י\"א ל\"ו), וכן מי בשחק יערוך לה' ידמה לה' בבני אלים (תהלים פ\"ט ה') ענינו בבני אלהים והם המלאכים, וכן הבו לה' בני אלים הבו לה' כבוד ועוז (שם כ\"ט א') ענינו בני אלהים, כלומר המלאכים; וחוץ מאלה לא מצאנו אלים להוראת אלהים כי אם להוראת החוזק והגבורה כמו למטה (טו) אילי מואב, וכן משתו יגורו אלים (איוב מ\"ט ט\"ז), וטעם הדבר כי אל תחלת הוראתו חזק ואמיץ, ומזה נגזר אלוה, אלהים, אך אלה נשתנו בצורתם, וכל השומע שם אלהים יודע שהכוונה מי שהוא נעבד, בין שיהיה בו כח וגבורה (כאלהי אמת) בין שלא יהיה בו שום כח, כמו אלהי העמים; אבל שם אלים לא נשתנה בצורתו, והשומע יבין בהכרח בבעלי כח וגבורה, לפיכך לא בחרו ישראל לקראו בשם זה לאלילי העמים, ולא אמרוהו הנביאים אלא כשהיה המאמר עצמו מוכיח שאין האלים ההם בעלי חוזק באמת, כמו כאן שהכתוב אומר שאין באלים מי שיהיה נאדר בקדש נורא תהלות עושה פלא, וכמו בדניאל שבאמרו אל אלים הורה שהם תחת יד האל האמתי.",
                "נאדר בקדש: עיין למעלה ו' על נאדרי בכח, וטעם נאזר בקדש, מוקף כח אלהי, מדות אלהיות, וכיוצא, כלומר שהוא לאהי באמת, לא בשם בלבד; ועיין מה שכתבתי בבכורי העתים החדשים שנת תר\"ו עמוד ל\"ה.",
                "קדש: נ\"ל תחלת גזרתו מן קַד אֵש כלומר יְקוד אֵש (כמו שדרשו בש\"ס (קדושין נ\"ו ב') על פן תקדש המלאה הזרע, פן תוקד אש), והיתה תחלת הנחת ל' קדש על הקרבנות הנשרפים באש לכבוד האל, ואח\"כ הושאל על כל דבר שמפרישין אותו לכבוד האל ומרחיקין אותו מתשמישי חול, אעפ\"י שאין שם שריפה, כגון קדושת השבת, ומקראי קדש, והר הקדש ובית המקדש, וכן האדם נקרא קדוש כשיהיה דבק באל ומופרש לעבודתו, וקראו בגדי קדש ושמן הקדש לבגדים ולשמן המיוחדים לכהנים ומבדילים אותם משאר העם, והם להם לסימן המודיע היותם מופרשים לעבודת האל, והנה שבה מלת קדוש להורות על כל דבר אלהי ומתיחס לאלהות, וכן מלת קדֶש הוראתה אלהיות, כח אלהי, מדה אלהית, וכיוצא בזה; ואמרו נאדר בקדש ענינו מוקף כח אלהי, מדות אלהיות וכיוצא, כלומר שהוא אלהי באמת, לא בשם בלבד, ועל ההוראה הזאת אמרו בהשאלה כי האל קדוש, והכוונה שהוא אלהי ומרומם על כל פחיתות הנמצאת באדם. והושאל ג\"כ ל' קדושה על כל מה שאין נהנין ממנו ושבני אדם בדלין הימנו כאילו הוא מופרש לשמים, אעפ\"י שאיננו מופרש לשמים ואין בו שום קדושה אלא איסור בלבד, וזה טעם פן תקדש המלאה הזרע אשר תזרע (דברים כ\"ב ט'). ומפני שהיו הקרבנות נאכלים בטהרה, היו מטהרים עצמם קודם שיאכלו מן הזבחים, ומזה בד\"מ כי הכין ה' זבח הקדיש קרואיו (צפניה א' י\"ז). וכן היו מטהרים עצמם קודם בואם לבית המקדש, וזה טעם קדשו צום קראו עצרה וכו' בית ה' אלהיכם (יואל א' י\"ד), וכן קודם מתן תורה שהיו יוצאים לקראת האלהים נאמר וקדשתם היום ומחר (שמות י\"ט י'), וכן יהושע אמר לעם (ג' ה') התקדשו כי מחר יעשה ה' בקרבכם נפלאות, צוה אותם להטהר כאילו היו יוצאים לקראת האלהים, כדי שיתרשם בלבם גודל הנס שיעשה ה' להם בהעבירו אותם בירדן בחרבה; וכיוצא בזה התקדשו למחר ואכלתם בשר (במדבר י\"א י\"ח) התקדשו לקבל הנס; וכן יהושע (ז' י\"ג) קום קדש את העם ואמרת התקדשו למחר, רצה שיטהרו עצמם קודם שיטיל הגורל לדעת מי אשר מעל בחרם, כאילו הם באים לפני ה' לשמוע משפטם, וזה כדי שיתרשם בלבם כי הגורל אשר יטיל ביניהם מה' כל משפטו; ואח\"כ השאילו ל' מתקדשת לאשה מיטהרת מנדתה (ש\"ב י\"א י\"ד), אעפ\"י שלא היתה טבילתה לאכול בקדשים, אלא להטהר לבעלה, ואולי ג\"כ שהיתה יולדת, והיה לה לבוא לבהמ\"ק ולהקריב קרבן, ומפני שהיו מקריבים קרבנות קודם גשתם למלחמה להתפלל לאל שיהיה עמהם, וגם בהיותם בצבא המלחמה היו נזהרים לשמור עצמם בקדושה ובטהרה, ככתוב כי ה' אלהיך מתהלך בקרב מחניך וכו' והיה מחניך קדוש, (דברים כ\"ג ט\"ו), ע\"כ אמרו קדש מלחמה (ירמיה ו' ד', יואל ד' ט', מיכה ג' ח'), ונקראו המזומנים למלחמה מקודשים (ישעיה י\"ג ג'). ומה שכתוב ויקדישו את קדש בגליל (יהושע ך' ז') אמת הוא שנכון היה לומר ויבדילו, ע\"ד אז יבדיל משה שלש ערים, ונראה כי לאהבת הלשון הנופל על הלשון נכתב ויקדישו את קדש, ומכל מקום יפה נופל ל' קדושה בערי מקלט, כי קליטת הרוחצים היתה מתחלה סגולה מיוחדת למקדשות ולמזבחות, ככתוב מעם מזבחי תקחנו למות, ויחזק בקרנות המזבח (מ\"א א' ז') ומפני שהתורה אסרה את הבמות וצותה שלא יהיה לכל האומה רק מקדש אחד ומזבח אחד, ולא היה אפשר שינוסו כל הרוצחים לבית המקדש, כי ירחק מהם המקום, ע\"כ התקינה שש ערי מקלט, והיה זה כאילו היו בארץ ישראל ששה מקדשות וששה מזבחות הקולטים כל מכה נפש בשגגה; הרי כי יפה נכתב ויקדישו את קדש, בלי שיהיה ויקדישו זז מלשון קדושה ומה שכתוב (עמוס ו' י\"ג) ובית אל לא תוסיף עוד להנבא כי מקדש מלך הוא ובית ממלכה הוא, מקדש מלך אין הכוונה בו בית המלך, אלא מקדש ממש, מקום עבודת העגל, וקרא אותו מקדש מלך כי שם היה המלך מקריב קרבנותיו, ולא בבית האחר שהיה בדן, בקצה הגבול ורחוק מעיר הממלכה. גם ל' קָדֵש וקדשה אינו זז מענין קדושה, כי היו קצת מאלילי העמים (כגון עשתורת, היא Astarte, היא Venus) שהיתה עבודתם במעשה הזנות, והיו הקדשים והקדשות מקדישים עצמם לאלילים ההם, והיה אתננם קדש לאלילים ההם; ובימי קצת מלכי יהודה החטאים היו התועבות האלה נעשות גם לכבוד אלהי אמת ובביתו, והיו לקדשים בתים בית ה' (מ\"ב כ\"ג ז'), אעפ\"י שהתורה כבר קדמה ואסרה כל זה באמרה לא תהיה קדשה וגו', לא תביא אתנן זונה וגו') (דברים כ\"ג י\"ח י\"ט), והנה התבאר כי אין הדבר כמו שחשבו רוב המפרשים או כלם (ואנקלוס ויונתן בראשם) כי ל' קדושה נופל על כל הזמנה בעלמא ורש\"י זצ\"ל (במדבר י\"א י\"ח) הביא ראיה מירמיה (י\"ב ג') והקדשם ליום הרגה; אך גם הכתוב הזה איננו עד נאמן, כי כבר יתכן לפרש, כדעת תלמידי מוהר\"ר דוד חי אשכנזי, שהנביא ממשיל הנהרגים לצאן קדשים הנשחטות ביום זבח, ע\"ד כי הכין ה' זבח, והנה ידוע לכל משכיל כי המלות המורות על ענינים רוחניים ושכליים ובלתי נרגשים בחושים כלן לשונות מושאלים, הונחו תחלה להורות על ענינים גשמיים כגון נפש רוח ונשמה, שלשתם נאמרו תחלה על הנשימה, ושאיפת האויר, ולהיות כי שאיפת האויר היא פעולה שהחיות תלויה בה הושאלו אח\"כ השמות האלה בכל החי אשר על הארץ, להורות על העצם הרוחני סבת החיים והמחשבה באדם. וכן בלשונות העמים Anima תחלת הוראתה רוח ואויר ונשימה. והנה ענין הקדושה הוא ענין מרומם ונשגב מהרגשת החושים, ולא יתכן שיהיה השרש מונח מתחלתו להוראה נשגבה כזאת, ואם נחפש באמתחתות שאר הלשונות הקרובות ללה\"ק נמצא בכולן השרש הזה להוראת הקדושה ולא לשום הוראה אחרת גשמית אשר יתכן לחשוב שממנה הושאלה להורות על הקדושה; והנה לפי שיטתי תחלת הנחה שרש קדש הוא על ענין גשמי והוא שריפת הקרבנות, ואח\"כ הושאל על כל דבר המיוחד לכבוד האל אעפ\"י שאיננו נשרף, וקרוב לזה בל' רומי, לדעת Servius המפרש הקדמון לשירי ווירגיל: Sancire proprie est sanctum aliquid, idest consecratum facere, fuso sanguine hostiae et dictum sanctum, quasi sanguine sancitum. והנני מבטל מה שכתבתי בבה\"ע תקפ\"ז עמוד 204 ובכרם חמד ג' ע' 210 על פסוק שש מאות אלף רגלי (במדבר י\"א כ\"א), והנני אומר כי באמרו התקדשו למחר ואכלתם בשר כבר נרמז שיהיה הענין דרך נס; אך נ\"ל שאם היה ה' מבטיח להם מזון חדש (כמו שהיה ענין המן) לא היה משה תמה, אבל הקב\"ה אמר שיאכילם בשר, ומשה ראה כי לא היה בסביבותם ארץ נושבת שיהיו בה בקר וצאן, ולא ים שיהיו בם דגים, ואף עופות לא היו נראים במדבר הגדול והנורא ההוא, לפיכך תתמה וגיז' בספרו Thesaurus עשה מתקדשת מטמאתה בנין אב לכל לשון קדושה, וחשב כי תחלת הנחת השרש הזה היתה להורות טהרה ונקיון; ואין זה נכון כי אמנם ל' קדושה מורה תמיד מעלה יתרה על הטהרה, כי ל' קדושה מורה שהדבר מופרש לכבוד האל, וזה אינו נכלל כלל בהוראת לשון טהרה. הלא תראה כי כתוב על כן ברך ה' את יום השבת ויקדשהו, ולא יתכן כלל לומר כאן ויטהרהו; וכן בשאר מקומות לרוב מאד לא יתכן להחליף ל' קדושה בל' טהרה, כי עיקר הוראת ל' קדושה הוא יחס הדבר אל האלהים, מה שאין כן עיקר הוראת ל' טהרה. ולענין גזרת המלה גיז' לא מצא לשרש קדש דמיון רק שרש חדש, אשר גם הוא (לדעתו ולדעת אחרים) עיקר הוראתו על מה שהוא טהור ובהיר, וכל זה רחוק, מלבד כי שרש קדש הוא בשי\"ן גם בארמית, אבל חדש הוא בארמית חדת. ולדעת אחרים (הביאם גיז') תחלת הוראת שרש קדש היא הפרשה, והוא נגזר לדעתם מן קדד שענינו בערבי ובסורי כריתה ובקיעה, אבל כמה שרשים יש לנו בלה\"ק המורים כריתה ומכלם לא בחרו אלא זה שאינו נמצא בל' הקדש אלא להוראת אחרת (ויקד ארצה)? ואם היינו צריכים לגזור שרש קדש משרש קדד יתכן יותר לומר שהוא מן קדקד, שהוא גובה הראש, ויהיה ל' קדושה מורה מתחלתו גובה ורוממות. והנני מודה כי הרכבת מלה אחת משתי מלות (קדש מן קד אש) הוא ענין שאינו נוהג אלא מעט בל' הקדש וחברותיה וכבר חזרתי בי ממה שכתבתי זה עשרים שנה כי רִגֵל נגזר מן רָע גִּלָּה, יתוּר מן אָתָה רָאָה; ואעפ\"י אין להכחיש לגמרי מציאות שרשים מורכבים כגון מָחָר מן יום אַחַר, בְּלִימָה מן בְּלִי-מָה, לוּלֵא מן לוּ לא, מְאוּמָה מן מָה אוֹ מָה, וכן לדעתי עִמָּדִי מן עִם יָדִי, אֵצֶל מן אֶל-צֶלַע (ad latus), זוָּלִתי מן זוּ לא (ע\"ד בִּלְתִּי, בְּלִי, בַּל, שהם לדעתי מן בְּלֹא). ואם עדיין יש אדם הממאן בהרכבת המלות הרשות בידו לומר כי ל' קדושה נגזר מל' יקוד ושאמנם הוסיפו השי\"ן בסופו למען הבדיל ענין הקדושה מענין ההבערה.",
                "נורא תהלות: ראוי לתהלות נוראות (גדולות ועצומות), על דרך נורא עלילה (תהלים ס\"ו ה') בעל עלילות נוראות."
            ],
            [
                "נטית ימינך: כאדם המצוה לעבדיו בנטיית ידו, והם ממהרים לעשות רצונו, כן הארץ מהרה לעשות רצונך ולבלעם.",
                "תבלעמו ארץ: תחלה אמר כסמו ים צללו כעופרת, ועכשו אמר שנשארו נבלעים שם בקרקע הים. ורמב\"ן פירש כי אחר שטבעו השליכם הים כמנהג המים, ושם יכלו וישובו לעפר על הארץ כשהיו, וזה דחוק.\n"
            ],
            [
                "נחית וגו': אחר שהשלים ציור מפלת המצרים, המשורר מסב מחשבתו לישראל, ומצייר חסד ה' עליהם כי כל זה עשה בעבורם, וכמו שהוציאם ממצרים בלא נזק כן יביאם בשלום אל הארץ אשר נשבע להם.",
                "נחית, גאלת: עבר במקום בינוני, המשורר מצייר העתיד כאילו הוא נגד עיניו, עיין למעלה פסוק ה' על יכסיומו.",
                "בחסדך: באהבה ובחמלה על עמך.",
                "בעזך: בכח גדול נגד כל מי שיקום על עמך.",
                "אל נוה קדשך: אל נוה קדש שלך, כלומר אל הנוה הקדוש אר לך, כי נוה קדש כמו נוה קדוש, כמו אנשי קדש אנשים קדושים, אנשי אמת אנשים נאמנים, והנוה הוא ארץ כנען (רשב\"ם) ונקראת נוה ה' כי היא תהיה מקום עבודתו, ואומרים שהאל יושב בכל מקום שעובדים אותו שם.\n"
            ],
            [
                "שמעו עמים ירגזון: כשתנחה עמך בחסדך אז העמים שכבר שמעו את הנס הזה ירגזו וידמו כאבן כשיעברו ישראל אצלם; עבר ועתיד שניהם להורות על ההווה, כי המשורר מצייר הדבר כאילו הוא עתה נגד עיניו; ואמר תחלה עמים דרך כלל ואח\"כ פרט פלשת, אדום, מואב וכנען.",
                "ירגזון: עיקר ענינו נדנוד ורעדה כמו ירגזון יריעות (חבקוק ג' ו'), ומוסדי הרים ירגזו (תהלים י\"ח ח') והושאל לנדנוד הנפש וֶהמְיָתה ושאולה לכל סבה שתהיה, כמו ופחדו ורגזו (ירמיה ל\"ג ט'), ורגזו וחלו מפניך (דברים ב' כ\"ה), לב רגז (שם כ\"ה ס\"ה) שהם על התפעלות הפחד; וירגז המלך (שמואל ב' י\"ט א'), מעצבך ומרגזך (ישעיה י\"ד ג') שהם על התפעלות העצבון, למרגיזי אל (איוב י\"ב ז'), ברגז רחם תזכור (חבקוק ג' א') שהם על החמה והחרון; ובלשון ארמית אינו נאמר אלא להוראת החמה והחרון, וכן בלשון חכמים רגזן ענינו בעל חמה, וכאן הכוונה על התפעלות הפחד.",
                "חיל: גם הוא לשון רעדה, כמו ותרעש הארץ ותחול (ירמיה נ\"א כ\"ט), יחילו אף ירגזו תהומות (תהלים ע\"ז י\"ז), אך נראה שהוא מיוחד לרעדה עם כאב וחבל, מל' בטרם תחיל ילדה (ישעיה ס\"ו ז'), אע\"פ שהושאל לפעמים לדברים בלתי חיים ובלתי מרגישים כאב. והנה הזכיר תחלה העמים שהיו קרובים אל הדרכים שהיו ישראל צריכים לעבור כדי ללכת ארצה כנען, ולבסוף הזכיר יושבי כנען שהם העמים שהיו ישראל הולכים לקחת את ארצם, כי תחלה היה צריך שיחתו הפלשתים ואדום ומואב כדי שלא יעכבו את ישראל בעברם אצלם, ואח\"כ היה צריך שיחתו הכנענים ויפלו ביד ישראל. והנה כנגד פלשת ואדום ומואב אמר ידמו כאבן עד יעבור עמך, וכנגד יושבי כנען אמר תביאמו ותטעמו. "
            ],
            [
                "אז: מיד בשמעם קריעת ים סוף וטביעת המצרים.",
                "אלופי אדום: ראשי המשפחות, והמשפחה אשר עליה שר אחד נקראת אלף, כמו הנה אלפי הדל במנשה (שופטים י' ט\"ו), לשבטיכם ולאלפיכם (שמואל א' י' י\"ט), וחפשתי אותו בכל אלפי יהודה (שם כ\"ג כ\"ג), והאלוף הוא שר האלף ונשיא בית אב, והנה אלופי אדום הם בתי אבות שנחלקה בהם אומת אדום, ולכל בית אב היה אלוף ונשיא, והיו באדום אלופים למשפחותם. והם הנזכרים בבראשית ל\"ו מ' מ\"ג, וגם היה מלך באדום (שם שם ל\"א במדבר כ' י\"ד) ונ\"ל כי אלופי אדום לא היו תחת עול מלך אדום, אלא מרדו בו, או מעולם לא קבלו עליהם מלך, והיתה קצת האומה תחת ממשלת המלך, וקצתם תחת ממשלת האלופים, והחלק השני הזה מאומת אדום מיוחד בשם בני עשו (עיין רשב\"ם דברים ב' ג'); והנה מלך אדום לא נבהל מפני בני ישראל ויצא לקראתם בעם כבד, אבל בני עשו יראו מהם (דברים ב' ד').",
                "אילי מואב: גבוריהם. ואיננו לשון אַיִל (כדעת ראב\"ע), אלא לשון אל ואלים, ונכתוב לפעמים ביו\"ד מפני שכן אומרים אֱיָל אֱיָלות, כלם לשון חוזק ותקף. ונראה כי אלים היה תאר לקצת שרים, כאשר מצאנו ואת נשי המלך ואת סריסיו ואת אילי הארץ הוליך גולה מירושלים בבלה (מלכים ב' כ\"ד ט\"ו), ואת אילי הארץ לקח (יחזקאל י\"ז י\"ג), והנה במואב כתוב ויגר מואב מפני העם מאד כי רב הוא ויקץ מואב מפני בני ישראל (במדבר כ\"ב ג').",
                "נמוגו: נמסו כדבר הנמס בתוך המים (liquefieri) והוא משל כאילו אבד חוזק לבם והיה למים, כטעם וימס לבב העם ויהי למים (יהושע ז' ה') וקרוב לזה כתב אובידיוס (Ex Ponto I. 2. 57).",
                "Sic mea perpetuis liquescent pectora curis",
                "Ignibus admotis ut nova cera solet.",
                "ונראה כי שני השרשים האלה מוג ומסס נבדלים זה מזה במה שיקרא נמוג מה שניתך על ידי המים, כמו ברביבים תמוגגנה (תהלים ס\"ה י\"א), והטיפו ההרים עסיס וכל הגבעות תתמוגגנה (עמוס ט' י\"ג) שענינו תלכנה מים, וכן שערי הנהרות נפתחו וההיכל נמוג (נחום ב' ז') אחר ששערי הנהרות נפתחו המים שוטפים את ההיכל והוא מתמוגג במים; ואולי כך (נגד הטעמים והנקוד) נמוגו בים דאגה (ירמיה מ\"ט כ\"ג) נמוגו בים של דאגה. ונמס הוא מה שניתך ע\"י האש והחום, כמו וחם השמש ונמס (שמות י\"ו כ\"א), היה לבי כדונג נמס בתוך מעי (תהלים כ\"ב ט\"ו), כהמם דונג מפני אש (שם ס\"ח ג'), הרים כדונג נמסו (שם צ\"ו ה'), ונמסו הרים תחתיו וגו' כדונג מפני האש (מיכה א' ל'); וכן בשרש מסה, ישלח דברו וימסם (תהלים קמ\"ז י\"ח) שענינו על ידי חום השמש, ושנים נראים כיוצאים מן הכלל, בדמעתי ערשי אמסה (תהלים ו' ז'), ונמסו ההרים מדמם (ישעיה ל\"ד ג'), אך גם באלה הכוונה על החום, כי הדם כשהוא לא הוא חם, וכן הדמעה חמה היא, ואמר כי דמעתו מרובה מאד עד שיצדק לומר אשחה בכל לילה מטתי, ומלבד זה היא ג\"כ חמה כ\"כ שהיא ממסמסת ברתיחתה את ערשו, אשר אולי כלו או מקצתו היה כסף וזהב. אבל בענין הפחד היו אומרים בלא חלוק נמוג ונמס, מאחר שאין המליצה הזאת אלא לשון מושאל, כי אומרים שהלב או הדם נהפך למים, בלי שנדע אם זה נמשך מרבוי החום או מרבוי הלחות.\n"
            ],
            [
                "תפול עליהם: על אדום ועל מואב (ראב\"ע).",
                "בגדול זרועך: בגודל זרועך, וכטעם כגודל זרועך הותר בני תמותה (תהלים ע \"ט י\"א). משקל פֹעֶל מתחלף במשקל פְעֹל כמו כשבעה בטוב ביתך קדוש היכלך (שם ס\"ה ה') ענינו קדֶש היכלך, קדושת היכלך, וכן ואל גבוה קומתו (שמואל א' י\"ו ז') גובה קומתו; וכן תאומים ממשקל תאום, ותאמי ממשקל תֹּאַם או תֹּאֶם. וכן משקל פֶעֶל מתחלף במשקל פְּעַל פְּעֵל, פְעֶל, כמו חֶדֶר חֲדַר, הֶבֶל הֲבֵל, שֶׁכֶם שְׁכֶם, וזולתם; וכל זה מפני שכל המשקלים אשר בסופם סגול ונח נראה אחריו היו מתחלה בעלי שבא ופתח, או שבא וחולם, כמו שהם בארמית כגון קֹשֶט ובארמי קְשֹט, גֶּבֶר ובארמי גְּבַר, והדברים ארוכים, וכבר ביארתים בספרי פראלעגאמעני. וטעם בגדול זרועך, כשיראו זרועך הנטויה על כל מי שיעמוד להרע לעמך, ידמו כאבן ישארו בלתי מתנועעים כאבן דומה, ולא יעכבו את ישראל בעברם אצלם.",
                "ידמו: קל משרש דמם, כמו יִתְּמוּ מן תָמַם.",
                "עד יעבור עמך ה' עד יעבור עם זו קנית: אין זה דוגמת ימינך ה', מי כמכה באלים ה' וחבריהם, כי בהם אין החלק הראשון מאמר שלם, וכאן הוא מאמר שלם (עד יעבור עמך ה'), ואולי היה כן מפני שהמאמר הזה משונה מכל חבריו הנכפלים גם בענין אחר כי הם בתחלת הפסוק וזה בסופו; והיות הענין תלוי ומופסק הוא טוב ונעים בתחלת המאמר, אך לא בסופו; ואע\"פ כן בא כאן בחלק השני תוספת קצת על החלק הראשון, כי במקום שאמר בחלק הראשון עד יעבור עמך, אמר בחלק השני עד יעבור עם זו קנית, וענין עם זו קנית מוסיף על ענין עמך, ופירושו שאתה עשית שיהיה שלך, כי לא בלבד היו עמך מפני מנהג אבותיהם שבידיהם (כי הם עובדים אותך כי גם אבותם עבדוך), אבל אתה עתה על ידי שהוצאתם מבית עבדים קנית אותם לעבדים כטעם עבדי הם אשר הוצאתי אותם מארץ מצרים (ויקרא כ\"ה כ\"ה).\n"
            ],
            [
                "תביאמו ותטעמו וגו': דעת בה\"ט נכונה מאד בפסוק הזה, והמפרשים לא הבינוה כלל, וזה שיעור הכתוב: תביאמו (וקודם לכן תטעמו בהר נחלתך) אל מכון לשבתך פעלת ה' אשר הוא המקדש אשר כוננו ידיך; תביאמו דבק עם מכון לשבתך והוא בית המקדש, ובא לשון ביאה בלי קשר אות משמשת על דרך בואו שעריו בתודה (תהלים ק' ד') כי ראתה גוים באו מקדשה (איכה א' י'), וכמוהו רבים, אבל הנטיעה נקשרת בהכרח עם בית המקום; והנה ותטעמו בהר נחלתך הוא מאמר מוסגר ועל כן בא תביאמו בטעם רביע, המפרידו מן ותטעמו.",
                "בהר נחלתך: כל ארץ הרים נקראת הר, כמו הר יהודה, הר אפרים, וכן ההר הטוב הזה (דברים ג' כ\"ה) ועשה ה' צבאות לכל העמים בהר הזה (ישעיה כ\"ה ו'), ובלע בהר הזה (שם שם ז'), כי תנוח יד ה' בהר הזה (שם שם י'), שהכוונה על כל ארץ ישראל.",
                "נחלתך: ארץ ישראל נקראת נחלת ה', כאילו היא אחוזתו וחלק ירושתו, החביבה על האדם (ובפרט אצל הקד'מונים כנראה מענין נבות, מלכים א' כ\"א ג'), כמו באו גוים בנחלתך )תהלים ע\"ט א'), ונחלתי שמתם לתועבה (ירמיה ב' ז'), כמו שנקראו ישראל חלק ה' ונחלתו להורות חביבותם עליו.",
                "מכון לשבתך פעלת ה': נקראו השמים מכון שבתו של הקב\"ה (מלכים א' ח' ל\"ט, מ\"ג, ומ\"ט, ותהלים ל\"ג י\"ד), וגם בית המקדש נקרא כן, מכון לשבתך עולמים (מלכים א' ח' י\"ג), ופירוש מכון מקום (וכן בלשון ערבי מכאן), וכן אשקטה ואביטה במכוני (ישעיה י\"ח ד') במקומי, ורוב שמוש המלה הזאת להוראה הזאת הוא בשיר ובדבור המפואר, אמנם בדבור הפשוט אומרים מכונה ומכונות להוראת היסוד והבסיס ועל ההוראה הזאת מצאנו בשיר מְכונִים, יסד ארץ על מכוניה (תהלים ק\"ד ה').",
                "פעלת: הכינות וגזרת במחשבתך, כמו הוי חושבי און ופועלי רע על משכבותם (מיכה ב' א'), אף בלב עולות תפעלון (תהלים נ\"ח ג'), מי פעל ועשה (ישעיה מ\"א ד').",
                "מקדש: דגש הקו\"ף לתפארת הקריאה, ונ\"ל ששמוהו כדי שיהיה השוא נע, וזה כדי להרבות הברות התיבה, וזה כדי שיהיה נשמע יותר ניגון הזקף הגדול; וכיוצא בזה במלת הַצְּפִינוּ (למעלה ב' ג') להיות המלה בטעם סגולתא ואין לפניה מלה בטעם משרת רצו להרבות הברות התיבה כדי להשמיע יפה ניגון הסגולתא, אעפ\"י שאין הטעם הזה מתישב אצל כל שאר הדגשים לתפארת; וכיוצא בזה הוא מה שהחליפו שוא נח בחטף פתח במלת הֲתִמֲלַךְ (ירמיה כ\"ב ט\"ו), כדי להרבות הברות התיבה, בעבור נגון הזקף שאין לפניו משרת.",
                "כוננו ידיך: אין ענינו כמו פעלת (כדעת ראב\"ע), אלא לשון העמדה וקיום, כגון וכוננתי את כסא ממלכתו (שמואל ב' ז' י\"ג), אלהים יכוננה עד עולם סלה (תהלים מ\"ח ט'), והכוונה שהאל ישמר מקדשו שלא יחרב, והוא כענין מה שכתוב אח\"כ ה' ימלוך לעולם ועד. "
            ],
            [
                "ה' ימלוך לעולם ועד: איננו דרך תפלה שאם כן היה לו לומר ימלוך ה' לעולם ועד, גם איננו דרך נבואה, אך הוא דרך מליצת השיר, כאשר יביא ה' את עמו אל מקדשו, אז יהיה ה' מלך לעולם ועד, כלומר על עמו שיעבדהו לעולם.",
                "ימלך: יהיה מלך על ישראל שיעבדוהו וילכו בתורתו ויהיה ה' בראשם במקום מלך, כי אמנם שימת מלך עליהם לא היה לפי עיקר כוונת התורה; ויש כאן גם כן רמז למה שיהיה לעתיד לבוא, שיהיה ה' למלך על כל הארץ, ויהיה ה' אחד ושמו אחד.",
                "לעולם: עיקר הוראת מלת עולם על זמן נעלם ובלתי מיוחד, הן לשעבר הן להבא, כמו זכור ימות עולם (דברים ל\"ב ז') הם ימי קדם הרחוקים ונעלמים מזמנינו, עבד עולם, אחוזת עולם, שמחת עולם, הכוונה בהם על הזמן העתיד, מעולם ועד עולם, לשעבר ולהבא.",
                "ועד: מלת עד הושאלה להורות (כהוראת מלת עולם) כל זמן רחוק, הן לשעבר הן להבא (וכן בלשון רומי המשוררים אומרים לפעמים usque להוראת התמידות), כמו הזאת ידעת מני עד (איוב ך' ד') לשעבר, בטחו בה' עדי עד (ישעיה כ\"ו ד') להבא, ולָעַד כמו לעולם, ולהפלגה אומרים בכפל לשון לָעַד לעולם (תהלים קמ\"ח ז') או לעולם ועד (ואין המליצה חסרה כדעת ראב\"ע שחשב כי משפטה לעולם ועד עולם), והיתה המלה ראויה להנקד וְעַד, והסגול שתחת העי\"ן זר מאד, וראב\"ע בקש להולמו ולא הלמו, כי אמר שהוא בעבור ההפסק כמו וָאֹכֵל (בראשית ג' י\"ב) מן וָאכַל, ואין זה כלום, ראשונה, כי כאן סגול ולהלן צירי; ושנית, כי גם בלא הפסק העתיד מנחי פ\"א אל\"ף פעמים בצירי ופעמים בפתח, כמו וָאחֵז בפלגשי (שופטים כ' ו'), וחוץ מפעלי נחי פ\"א בזמן עתיד לא מצאנו מעולם פתח משתנה בהפסק מאמר לצירי. ורש\"י כתב כי הוי\"ו משרש המלה ושהיא פתוחה, והנכון כדעת בעל שפתי חכמים נכוונת רש\"י על נקוד העי\"ן, כי אנכי היודע וָעֵד (ירמיה כ \"ט כ\"ו) שהוא לשון עדות, העי\"ן קמוצה כלומר נקודה קמץ קטן שהוא ציר\"י, אבל וָעֶד שענינו לעולם, העי\"ן נקודה פתח קטן שהוא סגול; אמנם ראב\"ע באמרו: ומשפט לה\"ק בהיות התנועה (זה נ\"ל טעות סופר וצריך לומר הנגינה) באות הבא אחר וי\"ו יפתחוהו כמו שור וכשב וָעֵז ובעבור זה נפתח ועד, עכ\"ל, כוונתו על נקוד הוי\"ו וקרא פתיחה לקמץ, לא שהקמץ נקרא כן, אלא שהוא פתיחה בערך אל השבא שאיננו תנועה; ובביאורו הקצר מפורש יותר וזה לשונו: ובעבור היות הטעם באות הראשון כמו לחם וָיַיִן, נפתח הוי\"ו. אמנם לענין שכתב רש\"י שהוי\"ו במלת ועד היא יסוד, לא יתכן שיוקח כמשמעו, כי לא נעלם מעיני רש\"י ז\"ל שאומרים לָעַד, מִנִי עַד, ועולמי עַד בלא וי\"ו, ואיך יאמר שהוי\"ו כאן יסוד? גם מה שכתב במקום אחר (במדבר כ\"א י\"ד) את והב כמו את יהב, כמו שיאמרו מן יעד ועד, עכ\"ל, לא יוכיח כלל שהוא מפרש וָעֶד משרש יעד, כי שם כוונתו על הוי\"ו הבאה במקום היו\"ד בנועַד ובמועֵד וכן במלת וַעַד שבל\"ח, ולא (כדעת המעמר) על מלת וָעֶד שהכל יודעים שאינה מן יעד אלא מן עַד כמו לָעַד ולעולמי עַד. ונ\"ל ברור כי כוונת רש\"י ז\"ל כי במלת וָעֵד בציר\"י העין מלת עֵד נוהגת גם בלי וי\"ו, אמנם מלת וָעֶד בסגול העי\"ן לא תעמוד בלא וי\"ו כי בלא וי\"ו אומרים עַד בפתח, לא עֶד בסגול, והנה הוי\"ו בלתי מתפרדת ממלת וָעֶד וכאילו היא בה יסוד וכיוצא בזה למטה (פסוק כ\"ג) על מלת מרתה כתב רש\"י: והתי\"ו היא במקום ה\"א הנשרשת בתיבת מרה; ועל מלת וחמתו כתב: הרי ה\"א של שרש נהפכת לתי\"ו; הרי שהוא קורא שרשית לכל אות הבלתי מתפרדת מן התיבה, ושבנטילתה ענין התיבה משתנה, אעפ\"י שאיננה באמת מן השרש, כי שרש מרה מרר, ושרש חֵמָה יחם.\n"
            ],
            [
                "כי בא: איננו מן השירה (כדעת ראב\"ע), כי אין לשון הפסוק הזה כלשון השירה, אלא דרך ספור פשוט; אבל הוא נקשר למעלה, אז ישיר משה, כי בא סוס פרעה, כדעת רמב\"ן ורמבמ\"ן."
            ],
            [
                "הנביאה: בעל דברי שבח או תוכחות בני אדם נקרא נביא (רשב\"ם) וכן רש\"י (למעלה ז' א'), וכאן נראה ענינו בקיאה במלאכת השיר והנגון, כטעם לבני אסף והימן וידותון הנביאים בכנורות בנבלים ובמצלתים (ד\"ה א' כ\"ה א'), הנִבָּא ע\"י המלך (שם שם ב'), הנבא על הודות והלל לה' (שם שם ג').",
                "אחות אהרן: הבנות נקראות ע\"ש הבכור (רשב\"ם), כמו אחות נביות (בראשית כ\"ח ט').",
                "את התף: עיגון של מתכת או של עץ ומתוח עליו עור, ובתוך העיגול תלויות חתיכות קטנות של מתחה ומגביהים הכלי ביד שמאל ומכים בו באצבעות יד ימין; והוא נוהג הרבה עד היום בארצות המזרח ונקרא דף; וכן במשנה (סוף קינים) עורו לתף.",
                "ותצאנה כל הנשים אחריה: כן הוא עד היום דרך אנשי המזרח שהנשים משוררות לעצמן לא עם האנשים,  והעלמה היותר גדולה ונכבדת הולכת בראש ומשוררת ומרקדת, והשאר הולכות אחריה ומרקדות כמוה ועונות אחריה השיר.",
                "ובמחולות: רבים מחכמי הגוים ובתוכם ראז' וגיז' וכן גם רמבמ\"ן פירשו רקוד (danza), ואמנם המקראות מוכיחים כי מחול הוא שם כלי זמר כמו תף, הלא תראה (כאן ובשופטים י\"א ל\"ד) בתפים ובמחולות, וכן יהללו שמו במחול בתף וכנור (תהלים קמ\"ט ג'), הללוהו בתף ומחול הללוהו במינים ועוגב (שם ק\"נ ד'), וכן מלת חנגין שתרגם כאן אנקלוס היא תרגום מלת כנור, בתוף וכנור (בראשית ל\"א כ\"ג) מתורגם בתופין ובחנגין; ונראין דברי רד\"ק שהוא משרש חלל וקרוב לחליל, וכן מצאנו תף וחליחל (ישעיה ה' י\"ב). וחכמי העמים גזרו המלה מן חוּל שענינו בערבי הליכה בסיבוב, ואולי יצדק זה בקצת המקומות כגון לָחול במחולות (שופטים כ\"א כ\"א), המחוללות (שם שם כ\"ג), יענו במחולות (ש\"א כ\"א י\"ב), וירא את העגל ומחולות (שמות ל\"ב י\"ט), אז תשמח בתולה במחול (ירמיה ל\"א י\"ג), א\"כ ש'ני מחול הם, שם הרקוד, ושם כלי זמר, ואולי השני מן הראשן נגזר, וקראו מחול לכלי זמר שהיה שמושו בעת הרקוד, ותרגמתי sistri כדעת בעל שלטי הגבורים, וכתב שהוא כלי מתכת עגול ודומה לטבעת גדולה ופתוח מכל צדדיו, ובזר שלו סביב קבועים פעמונים קטנים, וכשמנענעים הכלי הפעמונים משמיעים קול, ועל אלה יש להוסיף כי היה הכלי הזה נוהג הרבה במצרים בחגיהם, ועי\"כ קרוב הדבר שהיה ידוע גם לישראל.\n"
            ],
            [
                "ותען: ל' זמר, כמו יענו במחולות, והל' נגזר ממה שהיה א' משורר ושאר העם עונים אחריו כמו שאמרתי למעלה (פסוק א').",
                "להם: לנשים, אעפ\"י שכתוב במ\"ם, ואולי נכתב כן מפני המ\"ם שאחריה (להם מרים); ורמבמ\"ן תרגם ותען כנגדם מרים, ר\"ל כנגד משה ובני ישראל; ונ\"ל שא\"כ היל\"ל ותען אחריהם; עוד אמר שאם ענתה לנשים היל\"ל שוֹרְנָה לא שִירוּ, ואין זו ראיה כי הוא צווי שירי ואיננו חוזר לאנשים מיוחדים או לנשים מיוחדות, אלא לכל העולם, ורבים כאלה בנבואות ושירים (ע' רד\"ק בישעיה ל\"ה ג'). ואמנם מרים אמרה שירו ולא אמרה אשירה כי לא היתה בעלת השיר הזה, כי כבר חברו משה, ונראה כי כל השירה אמרה מרים (כדברי המכילתא ורש\"י), והנשים ענו אחריה סוס ורוכבו רמה בים, כמו שענו בני ישראל אחרי משה.\n"
            ],
            [
                "מדבר שור: הוא המדבר שבין מצרים וא\"י, ונקרא ג\"כ מדבר איתם, ואולי חלק א' ממדבר שור מיוחד בשם מדבר איתם, ושור שם עיר בקצה ארץ מצרים (בראשית י\"ו ז', כ' א', כ\"ה י\"ח; ש\"א ט\"ו ז', כ\"ז ח'), ושם מדבר שור עתה Giofar. ומה שהביא רמבמ\"ן בשם הראב\"ע כי עמוד האש ועמוד הענן לא היו להם רק עד עברם את הים, הוא טעות, כמבואר בנחמיה ט' י\"ט (אוריינט ל\"ב 1846 עמוד 222)."
            ],
            [
                "ויבאו מרתה: הישמעאלים קוראים עיון מוסא (מעינות של משה) מעינות מים מרים הנמצאים דרך שבע שעות רחוק מן Suez וחצי שעה מן ים סוף, אך לא יתכן שיהיו אלו מי מרה האמורים כאן כי בני ישראל הלכו ג' ימים במדבר קודם בואם מרתה, אמנם עוד נמצאים מים מרים למטה (לדרום) מן המעינות ההם, ודעת Burkhardt וגיז' כי מרה במקום הנקרא עתה Bir Howara (ביר הוארה)."
            ],
            [],
            [
                "ויורהו ה' עץ: על חוף הים Caromandel נמצא עץ הנקרא אצלם Nellimoran (עץ נלי) הממתיק המים המרים ומשליכים אותו במעינות מימיהם, אמנם במדבר שור לא נמצא דבר מזה, ואין יושבי המקומות ההם מכירים שום עץ שיהיה זה כחו, כן מעיד Niebuhr; וכתב רמב\"ן; נראה מדרך הפשט כי עץ ההוא ימתיק המים בטבע והוא סגולה בו, וה' לימד אותו למשה, ויאמר ויורהו, כי לא היה העץ נמצא במקם ההוא והקב\"ה הורהו את מקומו, או שהמציאה אליו בנס.",
                "שם שם לו חק ומשפט: הוא מה שמפרש והולך אם שמוע תשמע וגו' זהו החק והמשפט הכללי שנתן להם בתחלת בואם תחת הנהגתו, וקודם שיתן להם מצותיו הפרטיות.",
                "ושם נסהו: נתן להם מחסורם, כביכול כדי לבדוק אותם אם תלונותם אינן אלא מפני המחסור האמתי וכשימלא חסרונם יהיו נאמנים לו (כמו למטה י\"ו ד'), ולכן הזהירם ואמר להם אם שמוע תשמע וגו'.\n"
            ],
            [
                "כל המחלה אשר שמתי במצרים וגו': כי המתקת המים המרים הוא כנגד המכה הראשונה שהכה את מצרים שהפך את מימיהם לדם ולא יכלו לשתות (רשב\"ם וראב\"ע).",
                "מחלה: כמו מכה ותחלואים (דברים כ\"ט כ\"א) כולל כל מיני פורעניות (flagella).",
                "כי אני ה' רופאך: כי שלפניו לא, ענינו אבל, אבל בהפך אני ה' אהיה רופאך, ואסיר מעליך כל מחלה שתבא עליך מדרך הטבע."
            ],
            [
                "ויבאו אילימה וגו': אומרים שהוא בבקעה הנקראת Girondel או Gorondel  או Garendel רחוק ח' מילין מעיר Tor כי שם מצא Shaw  ט' עינות מים ושני אלפים תמרים; וגיז' אומר כי שמע מפי Ehrenberg כי קרוב לשם מצא בקעה הנקראת עאלים."
            ]
        ],
        [
            [],
            [
                "וילונו: עיין מה שכתבתי למעלה י\"ד י\"א."
            ],
            [
                "מותנו ביד ה': מיתה טבעית, כמו כל אדם (רשב\"ם ורמבמ\"ן).",
                "בשבתנו על סיר הבשר: ובמקום אחר (במדבר י\"א ה') זכרנו את הדגה וגו' ולא הזכירו בשר; ואולי (כדעת אח\"ם) הדגה והחציר וכו' הוא מה שהיו אוכלים חנם, כלומר שהיו נותנים להם המצרים, אבל מי שהיה לו צאן ובקר הרבה בביתו היתה אשתו מביאה לו בשר ומבשלים אותו במקום שהיו עובדים עבודתם.\n"
            ],
            [
                "למען אנסנו: כאומר עכשו הם מתלוננים והדין עמהם כי אין להם לחם לאכול, עכשו רוצה אני למלא חסרונם, אז אראה אם ילכו בתורתי ולא ילונו עוד, אך ישמרו מצותי בראותם שאני מיטיב להם, או בכל זאת לא יהיה לבם נכון עמי; וכל זה ע\"ד דברה תורה תורה כלשון בני אדם. והנה המקרא הזה ושלאחריו הם קצור דברי ה' שאמר למשה והוא לא נצטוה להגיד כל זה לישראל מיד, אלא אמר להם ערב וידעתם וכו'. וע' למטה פסוק כ\"ב."
            ],
            [
                "והכינו: לצורך השבת.",
                "והיה משנה וגו': ואני אמטיר להם כפלים באופן שיוכלו להכין לשבת."
            ],
            [
                "ערב וידעתם וגו': כמו שמפרש למטה (ח') בתת ה' לכם בערב בשר לאכול, אז בראותכם שהוא מזמין לכם תאותכם, תכירו כי הוא הוציא אתכם ממצרים, כלומר כי הוא רצה שנוציא אתכם משם ושנביא אתכם אל המדבר, ולא כמו שאמרתם כי הוצאתם אותנו (רש\"י ורשב\"ם)."
            ],
            [
                "ובקר וראיתם את כבוד ה': אין הכוונה כלל (כדעת ראב\"ע) על הכבוד שנראה בענן, אלא (כפירוש רש\"י, רשב\"ם רמב\"ן, ורמבמ\"ן) על ירידת המן שהיה דבר פלא ונגלה בו כבוד ה'; ולא אמר כן בענין השלו כי היה השלו בהשגחת ה' אך לא נס גמור.",
                "בשמעו: ע\"י המן הראה ה' כי שמע תלונותם."
            ],
            [
                "בתת ה' לכם: זה שאמרתי יהיה ע\"י שיתן ה' לכם וכו'."
            ],
            [
                "קרבו לפני ה': נראה שלא היה עמוד הענן בהיותם חונים אלא בלכתם, רק אחרי הקמת המשכן היה הענן שוכן על המשכן גם בעת חנייתם, ככתוב כל ימי אשר ישכן הענן על המשכן יחנו (במדבר ט' י\"ח); והנה כשדבר אהרן אל העם לא היה להם עמוד הענן, ופתאום נראה להם כבוד ה' בענן כלו' נראה להם הענן, והנה כשאמר להם אהרן קרבו לפני ה' אין הכוונה שילכו לשום מקום ולא שיתנועעו לשום צד, אלא טעמו קרבו אלינו ונשמיעכם את דבר ה', ומיד נגלה ה' בענן כמקיים דברי משה, ולפיכך אמר משה אל אהרן אמור אל כל עדת בני ישראל כדי שאהרן יקראם והוא (משה) ידבר אליהם, ונראה כי תחלה כשאמרו להם משה ואהרן ערב וידעתם וגו' לא שמעו להם ולא נחו מתלונתם, ועכשו ע\"י שראו הענן הטו אזל לדבריהם, ואז אמר להם משה כה אמר ה' שמעתי את תלונות וגו' בין הערבים תאכלו בשר וגו' (למטה י\"ב), ואעפ\"י שלא נזכר בתורה שאמר להם משה כן, הנה כיון שאמר לו ה' דבר אליהם לאמר, אין ספק שאמר להם."
            ],
            [],
            [],
            [
                "כי אני ה' אלהיכם: כי אני ה' משגיח עליכם."
            ],
            [
                "ותעל השלו: כן הנקרא בלשון ערבי העוף הנקרא בל' רומיcoturnix ובלעז quaglia, והעופות האלה פורחים מארץ על ארץ ונמצאים לאין מספר בארץ ערב שבאים שמה מים סוף, ומעופפים קרוב לארץ וצדים אותם בידים, וה' הזמינם להם בעצם היום ההוא שהיו מלינים מפני הרעב, ונראין דברי דון יצחק כי השלו לא בא להם אלא ביום ההוא בלבד, לא כל יום כמו המן (כדעת רמב\"ן וקצת מרז\"ל) עד ששב להם בקברות התאווה (במדבר י\"א ל\"א).",
                "שכבת הטל: הטל שוכב ושטוח על הארץ."
            ],
            [
                "ותעל שכבת הטל: כשעלה הטל באויר כלומר כשזרחה השמש ונתפזר הטל באויר כמנהגו, אז נראה המן שהיה תחתיו (רש\"י וקלעריקוס) ונ\"ל כי מלת והנה מכרחת הפירוש הזה, כי אין והנה בכל מקום אלא אז ראה, אז ראו, אז נגלה הדבר.",
                "דק: ראו על פני המדבר ענין דק, עשוי גרגירים קטנים.",
                "מחספס: אין לו רע אף לא בשאר לשונות, ע\"כ לא נדע ענינו; ביומא (ע\"ה ע\"ב) דרשו דבר שנימוח על פיסת היד, ודבר שנבלע ברמ\"ח איברים (כמנין מחספס), ומה שכתב רש\"י כאן וי\"א מחספס ל' חפיסא וכו' איננו מן התלמוד, כי מה שאמרו טל מלמעלה וטל מלמטה ודומה כמי שמונח בקופסא, איננו פירוש מחספס, אך הוא דרש נסמך על מה שכתוב ותעל שכבת הטל, ובס' במדבר (י\"א ט') כתוב וברדת הטל על המחנה לילה ירד המן עליו, ומזה דרשו טל מלמעלה וטל מלמטה. ואנקלוס לפי נסח הספרים תרגם מקלף מל' מחשוף הלבן; אמנם הואיל ומצאנו בתרגום הפסוק הזה מלת כְגִיר נוספת שיאן לה תיבה בפסוק (כאשר העיר רש\"י), והואיל ומצאנו כי גרסת רמב\"ן ונסחאות ישנות (ע' אוהב גר) דְגִיר שענינו עשוי חמרים חמרים, לבי אומר לי כי אולי דגיר הוא תרגום מחספס, ונ\"ל כי הנסח המכוון כך הוא: והא על אפי מדברא דעדק דגיר דעדק כגילדא על ארעא, ומלת מקלף תוספת היא שהוסיפו האחרונים כי לא הבינו מלת דגיר והיה נראה להם שאין כאן תרגום למלת מחספס, ותרגמו מחספס מן מחשוף (בראשית ל' ל\"ז) שתרגומו קלוף ועשו ממנו מקלף, ואין מקלף מתישב כאן כלל; וגיז' פירש desquamatum, decorticatum, id est squamis simile ואינני מבין איך יהיה decorticatum פירושו squamis simile; וראב\"ע ורד\"ק פירשו עגול (וראב\"ע בביאור הקצר כתב זה בשם יש אומרים), ורש\"י פירש מגולה אולי משרש חשף, אעפ\"י שאמר שאין לו דומה, כלו' בצורתו המרובעת (מחספס) ובסמ\"ך במקום סין, וגוסעציוס פירש קשה כחרס חספא תרגום חרס ויד\"מ (ואחריו ראז') פירש מל' ערבי, דומה לשלג. ובתרגום ירושלמי מְסַרְגַל, וסרגול ענינו שרטוט, אולי דעת המתרגם שהיה המן נקוד וטלוא בגוונים שונים. ולפי הענין הדעת נוטה יותר לפירוש יש אומרים שהביא ראב\"ע, ולא שיהיה מחספס ענינו עגול, שא\"כ למה לא יאמר עגול? אלא שיהיה מחספס תאר לדבר העשוי גרגרים עגולים קטנים, ולהיות מחספס מלה זרה חזר ופירש דק ככפור (אח\"ם).",
                "ככפור: גליד הוא הטל הקרוש מפני הקור והוא גרגירים גרגירים, והנה המן הידוע ברפואות הוא מין שרף הנוטף מקצת עצים בזמנים ידועים, ובמדבר סיני נמצא ממנו הרבה הנוטף מעץ tamarix בחדש סיון, וכבר היו גדולים ונכבדים מחכמי קדם (כגון Avicenna) שהאמינו שהוא יורד מן האויר על אילנות, והמן הנמצא בארץ פרס ונקרא בלשונם תרנגבין (terengiabin) הוא לבן כשלג ודומה בצורתו לזרע גד, וגם הוא נממצא בקצת חדשי השנה בלבד ועל ענפי האילנות, וכן בסבוב ר' פתחיה בדברו על הרי אררט כתוב: וההרים מלאים קמשונים ועשבים, וכשירד הטל עליהם ירד המן עליהם, וחם השמש ונמס, ומי שמלקטים בלילה אם הוא ממתין הוא נמס, אלא לוקחים המן עם הקמשונים ועם העשבים וחותכים אותם, כי קשים הם מאד; והוא לבן כשלג, והעשבים והקמשונים מאד מרים, וכשמבשלים אותם עם המן יהיו מתוקים מדבש ומכל מיני מתיקה, ואם היו מבשלים אותם בלא קמשונים אבריו היו מתפרדות מרוב המתיקה, והם הגרעינים קטנים ונתנו לו לאכול מעט ונמס בפיו והיה מתוק ונכנס בכל אבריו ולא היה יכול לסבול המתיקה, עכ\"ל; והנה עם כל מה שהשתדלו החוקרים והכופרים לקרב ענין המן אל הטבע עדיין על כרחם להודות כי המן הידוע אצלנו איננו מזון, וזה מלבד שאר נסים שהיו במן, שלא היה יורד בשבת ושהיה יורד ביום הששי לחם משנה, ושבשאר ימים היה מתליע ולא ביום השבת, וע' ראב\"ע (פ' י\"ג) ודון יצחק.\n"
            ],
            [
                "מן הוא: מה הוא, מָן בקמץ בל' סורי מָה, ומַן בפתח מי, ע' א\"ג עמוד 112."
            ],
            [
                "איש לפי אכלו: לפי מה שצריך לאנשי ביתו לפי מספרם."
            ],
            [
                "ויעשו כן בני ישראל וגו': אם עשו כדבר משה לא לקטו (כפרש\"י ואחרים) קצתם הרבה וקצתם מעט, אלא במדה, עמר לגלגלת; ולמה נהפוך מה שהוא צווי ונעשה ממנו נס? והנכון כדעת ראב\"ע שלקטו המרבה והממעיט לפי מספר נפשות אהלו, אלא שהוא אומר וימדו בעמר מצא כל א' לפי מה ששיער, נראה שלדעתו לא לקטו במדה, אלא באומד, ואח\"כ מדדו ומצאו שלקטו בכיוון עמר לגלגלת, וכן היה לדעת רלב\"ג, וגם זה נס שאין בו צורך, ולדעתי עשו כדבר משה ולקטו במדה עמר לגלגלת, וטעם וילקטו המרבה והממעיט לקטו זה הרבה וזה מעט, לפי מספר הנפשות אשר באהלו, זה עשרה עמרים וזה חמשה, עמר לגלגלת במספר נפשות ביתו; ואח\"כ מפרש וימדו בעמר, שהיתה לקיטתם במדה, לא באומד; ולא העדי המרבה והממעיט לא החסיר, כלומר מי שלקט עשרה עמרים לא העדיף על שיעור הקצוב, ולא לקט יותר מעמר לגלגלת, ומי שלקט חמשה עמרים לא החסיר מן השיעור, לא לקט פחות מעמר לגלגלת, אלא איש לפי אכלו עמר לגלגלת לקטו."
            ],
            [],
            [],
            [
                "וירֻם: ל' רמה ותולעה, לפיכך נקוד ג' נקודות להבדילו מענין רוממות, אעפ\"י שגם בהיותו בשרש רמם היה משפטו וַיָרָם על משקל וַיָסָב.",
                "ויקצוף עליהם עשה: כי לא האמינו באלהים כאילו מחר לא יהיה להם מה לאכול, ולפי' היה מתליע כדי שיצטרכו לסמוך על הנס, כי לא היה מטבעו להתליע, כמו שלא היה מתליע ביום השבת.\n"
            ],
            [
                "וחם השמש: לא כשהיה השמש זורח, אלא כשהיה מתחמם, כלומר כפי מה שהיה חומו הולך ומתחזק על הארץ, היה המן נמס מעט מעט. מה שהביא רש\"י מסנהדרין ס\"ז הוא לפרש מלת פשר שבתרגום, ומלת ונמס איננה בכ\"י אחר מלת מפשיר, אלא אחר שבחן של ישראל כתוב: ונמס תרגומו פשר (וכו'), ואני שד\"ל נ\"ל שהם שני ענינים, וכן בעל הערוך עשה מהם שני ערכים."
            ],
            [
                "לקטו לחם משנה: יפה אמר ראב\"ע שהכתוב אומר לקטו ולא אמר מצאו, א\"כ בכוונה ורצון לקטו לחם משנה, א\"כ משה אמר להם כן ע\"פ מה שאמר לו ה' (פסוק ה'), אלא שלא פירש להם ענין השבת, ע\"כ באו הנשיאים ויגידו למשה כי העם עשו כדברו, ושאלוהו מה יעשו בו אחרי שכבר אמר להם איש אל יותר ממנו עד בקר, וכן כתב דון יצחק."
            ],
            [
                "את אשר תאפו אפו: מאחר שלא אמר את אשר תאפו מחר אפו היום, נראה כדעת ראב\"ע שאין הכוונה מה שבדעתכם לאפות מחר אפו היום, רק כך אמר להם: אפו ובשלו מן המן הזה כל הצריך לכם לאכילת היום הזה, ואת כל העודף הניחו לכם למשמרת עד למחר, ומחר אומר לכם מה תעשו; והנה אפשר היה לומר כי כמו שעשו מלאכה כמה וכמה שבתות קודם זמן ירידת המן כן עשו מלאכה בשבת ההוא הראשון אלא שלא לקטו המן מפני שלא ירד; ומה שכתוב למעלה והכינו את אשר יביאו מדבר בכל השבתות חוץ מהראשון; ומה שכתוב למטה וישבתו העם ביום השביעי מדבר על שאר השבתות או על היציאה ללקוט את המן או על שאר מלאכות חוץ ממלאכת אוכל נפש; אמנם ממה שאמר להם משה אכלוהו היום ולא אמר בשלוהו היום ואפוהו היום נראה יותר כי ביום השבת ההוא אכלו את המן חי בלא בישול שהרי היה ג\"כ נאכל כמות שהוא חי.",
                "אֵפו: בא צרי במקום חטף להרחבת האל\"ף ע\"ד ל' סורי (ע' א\"ג עמוד 95 ודקדוקי 183 §), כמו וְאֵסָעֲרֵס (זכריה ז' י\"ד) אֵתָיוּ."
            ],
            [],
            [],
            [
                "וביום השביעי שבת: ביום השביעי יהיה לכם שבת, ולא יהיה בו מן (רש\"י); וראב\"ע אמר כי מלת בו תוספת ביאור, ואין הדבר כן, כאשר כבר העיר הרמבמ\"ן; אמנם אמת הוא כי בי\"ת של וביום איננה צריכה, כי די היה אם יאמר ויום השביעי שבת (ככתוב בעשרת הדברות), ודוגמת זה למטה (ל\"א ט\"ז) וביום השביעי שבת שבתון קדש לה', וכן (ל\"ה ב') וביום השביעי יהיה לכם קדש, וכן ביום הראשון מקרא קדש וביום השביעי מקרא קדש; ואעפ\"י אין הבי\"תין הללו צריכות, אינן יתרות, כי ביום השביעי שבת פירושו ביום השביעי תשבותו, וכן ביום השביעי יהיה לכם קדש שבת שבתון, פירושו ביום השביעי תקראו מקרא קדש ותשובתו."
            ],
            [],
            [
                "ויאמר ה' אל משה: שיאמר אל העם עד אנה מאנתם (ראב\"ע)."
            ],
            [
                "ראו: הבינו כי ה' נתן לכם את השבת, כי ה' הוא שצוה אתכם על השבת.",
                "שבו איש תחתיו: באהלו (ראב\"ע) כמו ולא קמו איש מתחתיו (למעלה י' כ\"ג).",
                "אל יצא איש ממקומו ביום השביעי: ללקוט המן; עיקרו של מקרא על לוקטי המן נאמר, ואיסור תחומין מד\"ס (רש\"י), והנה כמו שלדורות היו צריכים לשבות מִצֵאת אל השדה לעבוד האדמה או לרעות הבהמות, כן הם שלא היתה להם מלאכה אחרת למצוא מחייתם רק לצאת וללקוט המן, נאסר להם לצאת ממקומם ללקוט המן כי היא עיקר עבודתם.\n"
            ],
            [
                "וישבתו העם ביום השביעי: ביום ההוא ומשם והלאה בכל שבת ושבת."
            ],
            [
                "כזרע גד: בצורתו, ולבן במראהו (רשב\"ם). גד תרגמו הקדמונים קוריאנגד, וכ\"כ Dioscoride כי אנשי אפריקא (אנשי קרטגיני) קוראים לקוריאנדר Goid. ",
                "כצפיחית בדבש: בצק הנילוש בדבש, והמלה משרש צפח שענינו בערבי שטיחה, בצק שטוח ודק, וקרוב לצַפח טָפַח, ומזה טֶפַח ומטפחת כלם ענין שטיחה (גיז'); והנה במקום אחר (במדבר י\"א ח') כתוב והיה טעמו כטעם לשד השמן, והנכון כדברי רשב\"ם וראב\"ע כי כשהיה נאכל כמות שהוא חי היה טעמו כצפיחית בדבש, וכשהיו טוחנים אותו היה טעמו כטעם לשד השמן. "
            ],
            [],
            [
                "צנצנת: אין לו חבר במקרא, ואף בלשונות הקרובות ללה\"ק, וגיז' מדמהו לטֶנֶא [בארמית ובתלמוד צנא, ובאיטלקי Zana, ומזה לדעתי ואל מצינים יקחהו (איוב ה' ה')] ומפרש מין סל וקופה, וזה רחוק, כי המן היה גרגירים קטנים, מלבד כי אין הסל והקופה עומדים לדורות, ואנקלוס תרגם צלוחית, ורש\"י פירש שהוא כלי חרס, ובתרגום היוני המיוחס לע' זקנים סל זהב.",
                "והנח אותו לפני ה': זה אמר משה לאהרן אחר שהוקם המשכן, ושלשת המקראות הללו (ל\"ג-ל\"ה) כתבם משה בשנת הארבעים.\n"
            ],
            [
                "לפני העדות: לפני ארון העדות שנקרא כן ע\"ש הלחות שבהן מצות ה' ועדותיו."
            ],
            [
                "ובני ישראל אכלו את המן ארבעים שנה וגו': אין שם ראיה לומר (כדעת קצת) שלא כתב משה את המקרא הזה, כי משה בסוף ימיו היה יכול לכתבו, ובפרט אחר שלא כתה וישבות המן ככתוב ביהושע (ה' י\"ב), רק אמר שאכלו את המן עד בואם אל קצה ארץ כנען, מקום שהיו שם בסוף ימיו של משה. ומה נעכמו דברי רבנו סעדיה גאון (בהקדמת ס' האמונות והדעות) כי ענין המן נפלא מכל שאר הנסים, כי דבר המתמיד יותר נפלא מהנפסק, כי לא יעלה בדעת תחבולה שתכלכל עם מספרם קרוב לאלף אלפים אדם ארבעים שנה לא מדָבָר, כי אם ממזון מחודש יחדשהו הבורא להם באויר, ואילו היה שום פנים לתחבולה לקצת מזה, היו מקדימים אלו הפילוסופים הקדמונים והיו מכלכלים תלמידיהם בו, וגם לא יעלה על הדעת שיהיו המון בני ישראל מסכימים לבדות מלבם הענין הזה ולהוריש לבניהם הספור הזה אם לא היה כן באמת, ואף לא שיהיו בניהם מקבלים מהם הספור הזה, אם היה זהם התפרנסו בדרך טבעי, ע\"ש; וע\"ז יש להוסיף כי ענין המן היה ביד ישראל לבחון אותו בכל יום ויום לדעת אם היתה למשה שום תחבולה בו, כי לא היו שם קולות וברקים שיעכבום מחקור היטב איך היה הדבר; באופן שלא יצוייר בנס הזה שום חשש זיוף, ע\"כ הוא לדעתי יסוד אמונתנו בתורה מן השמים."
            ],
            [
                "עשירית האיפה: עיין רש\"י, ושיעור המדות לא נודע לנו רק בקבלה, ונראה שהיתה האיפה מפורסמת וידועה אצלם יותר (דון יצחק), ושם עומר בלתי נהוג כ\"כ, וכן תראה כי בכמה מקומות כתוב בתורה עצמה עשירית האיפה, גם מלת עשרון לעֵד, ואעפי\"כ עיקר שמו עמר, אולי הוא שיעור הדגן היוצא מעמר שבלים; וכן החמֶר (שהוא עשר איפות) אולי הוא מדת הדגן היוצא מכרי, או חומר (לשון חמרים חמרים) של מאה עמרים, ועל שם כרי נקרא ג\"כ כור."
            ]
        ],
        [
            [
                "למסעיהם: בנסיעות שונות, כי לא באו במסע הראשון ממדבר סין לרפידים, כי אם משם לדפקה, ואח\"כ לאלוש, ומאלוש לרפידים (ראב\"ע ורמבמ\"ן) וכן כל למסעיהם, והוא ע\"ד למינו למינהו (ע' ברא' א' י\"א).",
                "לשתות העם: שישתה העם, כמון כלם אליך ישברון לתת אכלם בעתו (תהלים ק\"ד ס'), שתתן אכלם, ורבים כן."
            ],
            [
                "מה תריבון עמדי: כי אינני אלא שליח האל.",
                "מה תנסון את ה': עדיין לא היו צריכים למים כי היו עמהם מים שהביאו עמהם מאלוש, אבל מיד שבו לרפידים ולא מצאו מים התחילו לריב, כי לא בטחו בה' שישגיח עליהם וימציא להם צרכם (רמב\"ן ודון יצחק); והנה היתה שאלתם כנסיון, לראות אם יוכל לתת שאלתם בעת שיעלה בדעתם.\n"
            ],
            [],
            [
                "עוד מעט וסקלוני: עוד מעט מההכרח שיבוא אליהם יסקלוני (דון יצחק), אם עוד מעט תאריך הצרה יסקלוני (רנה\"ו חכמת שלמה דף נ'), ולא כפי' רש\"י ולא כפי' רמבמ\"ן."
            ],
            [
                "עבור לפני העם: ואל תירא שיסקלוך.",
                "וקח אתך מזקני ישראל: לעדות שיראו שעל ידך המים יוצאים מן הצור, ולא יאמרו מעינות היו שם מימי קדם (רש\"י)."
            ],
            [
                "הנני עומד לפניך שם: תראה שם כבודי, ועי\"כ תדע איזה הוא הצור שיש לך להכות, דוגמת על אחד ההרים אשר אומר אליך (אח\"ם)."
            ],
            [],
            [
                "ויבא עמלק: בן אליפז בן עשו, וארצו בַּעֲרָב בין ארץ מצרים ובין ארץ כנען."
            ],
            [
                "יהושע: היה בן בנו של אלישמע בן עמיהוד נשיא לבני אפרים (ד\"ה א' ז' נ\"ז) (ראב\"ע); ונראה כי רצה האל שיראו ישראל כי לא בחרב ובחנית יהושיע ה'; ואם היו משה ואהרן יוצאים למלחמה היה אפשר לומר כי בתחבולות עשו מלחמה ונצחו.",
                "מחר: בעת המלחמה אני נצב (רש\"י).",
                "אנכי נצב על ראש הגבעה וגו': להביא עליכם תשועת ה' דרך נס, כי כן היה משה עושה האותות והמופתים בנטיית ידו במטהו; ולהיות זו המלחמה הראשונה, וישראל לא היו מלומדי מלחמה היה מן הצורך לחזק את לבם לבטוח בה', ועל כן היה מן הצורך שתהיה תשועתם דרך נס (תלמידי מהר\"ם עהרענרייך). ואמנם עלה לראש הגבעה, כדי שיהיה רואה משם את המלחמה, כי כן כל הרמת יד במטה היתה לנכח הדבר אשר בו יהיה הנס, ואמנם שיהיה המכוון להתפלל, זה אינו, כי פרשת כפים לחוד, והרמת יד במטה לחוד, ואם כדעת רשב\"ם שהיה הענין על דרך שנושאין נס במערכות המלחמה, א\"כ היה להם לשום מטה משה על נס גבוה ולהוליכו לפני העם. ונ\"ל כי לכך לא יצא משה לפני העם כדי שלא יהיה מקום לתלות תשועתם בדרך טבע ע\"ד שפירש רשב\"ם, אך יהיה הכל מעשה נסים כשאר הנפלאות שעשה משה.\n"
            ],
            [
                "ויעש יהושע: בחר לו אנשים.",
                "וחור: רז\"ל אמרו בנה של מרים, ויוסף פלאויוס כתב בעלה של מרים."
            ],
            [
                "והיה כאשר ירים משה וגו': כי כביכול הכל היה תלוי בהרמת היד במטה, כלומר שהיתה התשועה מאת ה' ודרך נס כשאר האותות והמופתים שעשה משה. וכשראו כי נצחון המלחמה תלוי בהרמת יד משה, תמכו בידיו מזה אחד ומזה אחד, והוא ע\"ד שמקריבים קרבנות ועושים עבודות כדי לפייס את האל ולמשוך עלינו השגחתו לטובה; ואם עכ\"פ לא היה חפץ ה' בתשועת ישראל לא יבצר ממנו לעשות שאף אהרן וחור לא יעצרו כח לתמוך בידיו."
            ],
            [
                "כבדים: ל' זכר על הידים שלא כמנהג, וכמהו ביחזקאל ב' ט'.",
                "ויקחו אבן וגו' וישב עליה: תלמידי מוהר\"ר יוסף שבתי באזיבי אומר לא שהיו רגליו עיפות ויגיעות מרוב בעמידה, אלא כדי שיסמכו היטב ובלא יגיעה בשתי ידיו, ואם לא היה משה יושב גם ידי אהרן וחור תכבדנה, ובהפך בהיות משה יושב והם עומדים נקל היה להם לתמוך בידיו, וזה דבר שהנסיון יורהו; ופואה וכהן וחזק מכחישים, ואומרים שבהיותו יושב והם עומדים יכבד עליהם יותר לתמוך בידו. והנכון כי כמו שהיו ידיו כבדים היתה גם העמידה כבדה עליו, לפיכך הושיבוהו וגם תמכו בידיו.",
                "תמכו בידיו מזה אחד ומזה אחד: בתחלה היה אוחז במטה ביד אחד ואחר שנתיגע אחז אותו בשתי ידיו; ולדעת תלמידי מוהר\"ר יצחק פארדו לעולם המטה בידו א', אלא שהיה מעבירו מן הימין אל השמאל, וכשהיה בימינו היה אהרן תומך בו, וכשהיה בשמאלו היה תומך בו חור.",
                "אמונה: כתב ראב\"ע דבר עומד וקיים, והוא שם דבר, ורמבמ\"ן העתיק דבריו, ואח\"כ הוסיף וענינו כמו באמונה; ושני הפירושים סותרים זה את זה, שאם אמונה ענינו דבר עומד וקיים אין צורך לבי\"ת באמונה, והנכון שהוא תאר הפעל, וענינו כמו באמונה, וכן ידעתי ה' כי צדק משפטיך ואמונה עניתני (תהלים קי\"ט ע\"ה) ענינו צדק משפטיך, ובאמונה ובצדק היה מה שענית ויסרת אותי, ולפירוש ראב\"ע יהיה משמעות הכתוב שנהפכו ידי משה להיות דבר קיים ועומד, וזה לא היה, אלא כל עוד שתמכו בידיו היו באמונה, אחר זמן מצאתי קרוב לזה במעמר בשם ר\"י וויססע. "
            ],
            [],
            [
                "כתוב זאת זכרון בספר: אין הכוונה בספר הנודע, אלא כמו שאומרים כתוב על הנייר, וכן מי יתן בספר ויחֻקו (איוב י\"ט כ\"ג).",
                "ושים באזני יהושע: לא מצאנו במקום אחר מליצת שים באזני פלוני, ודברי רש\"י ז\"ל: ושים באזני יהושע לפי שהוא יכניס את ישראל לארץ כדי שיצוה את ישראל לשלם לו את גמוליו, רחוקים מאד, כי אעפ\"י שהיה הענין גלוי לפניו ית' לא יתכן שירמוז זה למשה תכף אחר יציאת מצרים, כי בזה היה מרפה את ידיו; ורשב\"ם וראב\"ע תקנו מעט ואמרו כי יהושע היה עתיד למלוך על ישראל ולהלחם באנשי כנען; ועדיין הפירוש רחוק, כי הנה יהושע לא נלחם בעמלק, ומה צורך להגיד הענין אליו ביחוד? והלא גלוי היה לפניו ית' שלא תהיה מלחמה בעמלק אלא כמה דורות אחר יהושע, ומה תועלת להזהיר את יהושע שיזהיר את ישראל על זה? ורמב\"ן פירש ושים באזני יהושע לצוותו להזכיר לישראל את כל התלאה אשר באה להם על ידו, כי הוא היודע ועד; ומה צורך לעדות יהושע? והרי כל ישראל היו עדים בדבריו כמוהו, ונ\"ל שהכוונה אמור באזניו והוא יכתוב, כי כמו שמלחמת עמלק משה צוה ויהושע נלחם, כן כתיבת המאורע משה יאמר ויהושע יכתוב, והיה בזה נחת רוח ליהושע וכבוד ויקר חלף עבודתו במלחמה.",
                "כי מחה אמחה וגו': לפי שבמלחמה ההיא החלישו את עמלק, ולא השמידוהו, לפיכך אמר ה' למשה שיכתוב בספר את המאורע ההוא לזכרון עולם, כדי שיזכרו ישראל את אשר עשה להם עמלק, כי אמנם כך הוא רצונו ית' למחות את זכר עמלק מתחת השמים.\n"
            ],
            [
                "ה' נסי: מה שהוא הנס לשאר העמים שכל זמן שרואים אותו אנשי המלחמה מתגברים, וכשהוא מושלך או שנפל ביד האויבים אז רגילים לנוס ולהנגף, כל זה היה ה' לי, כי ברום היד והמטה גבר ישראל ובשפלות היד גבר עמלק, והכוונה כי מה' התשועה (אח\"ם); שמות הרבה הם מאמר שלם כמו עמנואל, ה' צדקנו, חפצי בה, ה' שמה (בסוף יחזקאל, ועיין בראשית ל\"ג כ' וישעיה ט' ה')."
            ],
            [
                "כי יד וגו': נשבע ה' בכסאו שתהיה לו מלחמה בעמלק מדור דור לעולם.",
                "יד על כס יה: דוגמת כי אשא אל שמים ידי (דברים ל\"ב מ') רשב\"ם וראב\"ע). וקלעריקוס פירש כי עמלק שלח ידו על כסא יה כלומר על ישראל שה' שוכן בתוכם, לכך מלחמה לה' בעמלק מדור דור; ומלבד פירוש זה עוד עלה בדעתו של קלעריקוס פירוש אחר ע\"י חלוף כס בנס, משה קרא למזבח ה' נסי כי עמלק שלח ידו נגד נס ה', ע\"כ מלחמה לה' בעמלק, ונס ה' הם לדעתו צבאות ישראל שהם צבאות ה', או ג\"כ מטה משה הנקרא מטה האלהים, וכל זה רחוק מאד, מלבד כי קריאת כס בכ\"ף היא קדמונית מאד מאד שהרי הכותים הגיהו כסא.",
                "מדור דור: כמו מדור לדור תחרב (ישעיה ל\"ד י')."
            ]
        ],
        [
            [
                "וישמע יתרו: למטה (כ\"ו) כתוב וישלח משה את חותנו וילך לו אל ארצו, ובחומש הפקודים (י' כ\"ט) בשנה השנית כתוב ויאמר משה לחובב בן רעואל המדיני חותן משה, א\"כ עדיין היה במחנה ישראל; ואם יאמר אדם כי רעואל ולא חובב הוא חותן משה, כבר מצינו בס' שופטים (ד' י\"א) מבני חובב חותן משה. וכבר נחלקו בזה בני ר' חייא ור' יהושע בן לוי (זבחים קי\"ו) חד אמר יתרו קודם מתן תורה היה, וחד אמר אחר מתן תורה היה, ולפינהם גם חכמי המשנה אמרו מה שמוע שמע יתרו? ר' יהושע אומר מלחמת עמלק שמע (ולא מתן תורה, כי קודם מתן תורה בא), ר' אלעזר המודעי אומר מתן תורה שמע. וכבר היו מן החכמים שבחרו לכרות הקשר הזה אשר היה קשה להם להתירו, ואמרו כי חובב איננו יתרו. הראשון אשר הלך בדרך הזאת הוא המדקדק הנכבד ר' יונה בן גנאח שאמר כי חובב הוא בן  ליתרו ואח לצפורה, ואמר כי גם אחי האשה יקרא לבעלה חותן (הביא דבריו רד\"ק בשרש חתן, ודחה אותם). ואחריו החזיק בפירוש מלת חותן רמבמ\"ן, אלא שהוא אומר (בפרשת בהעלותך) כי יתרו וחובב היו שני אחים לצפורה, ושלשתם בני רעואל. גם ראב\"ע, אעפ\"י שהוא מודה כי חובב הוא יתרו, הוא אומר שהיה אחי צפורה, ולא אביה. והדעת הזאת בענין מלת חותן רחוקה מאד, כי לא מצאנו בשום מקום חותן וחותנת להוראה זו, ובהפך מצאנו (דברים כ\"ז כ\"ג) ארור שוכב עם חותנתו, והנה אחות האשה מותרת היא במות אחותה, ואיך תבוא קללה בלשון הנשמע לשני פנים, שמשפטיהם שונים זה מזה, האחד אסור בכל זמן, והאחר אסור בזמן מה ומותר בזמן אחר? ואמנם רוב החכמים חדשים גם ישנים מישראל ומשאר האומות, רחקו מעל דרכו של ר' יונה, והסכימו בדעת רז\"ל כי חובב הוא יתרו, ורעואל אבי יתרו, ואבי אביה של צפורה. ואמר הרמב\"ן כי חובב הוא שם חדש שקראו ליתרו כאשר שב לתורת ישראל כי זה דרך כל המתגייר, כי לעבדיו יקרא שם אחר, ואיננו רחוק שיהיה חובב שם חדש שקראו ישראל ליתרו, אם מלשון חביבות, ואם מגזרה אחרת בלתי ידועה היום. אך מה שהרמב\"ן ואחרים אומרים כי יתרו נתגייר, זה אינו נ\"ל, שהרי אם נתגייר איך השיב למשה לא  כי אם אל ארצי ואל מולדתי אלך? ואין ספק כי משמעות המלות האלה הוא הליכה לחלוטין לא הליכה על מנת לגייר בני ביתו ולחזור. וגם אחר הדור ההוא אנו מוצאים כי חבר הקיני אע\"פ שהיה יושב בארץ ישראל היה בשלום עם יבין צורר ישראל, ואינני אומר שהיה בית חבר הקיני אוהב את יבין, כי מעשה יעל מעיד הפך מזה, אבל יבין היה בשלום עם בית חבר, וסיסרא בטח ביעל, וזה דבר שאין הדעת סובלתו, אם היו הקינים קרי צדק והיו מעורבים עם בני ישראל מכמה זמן קודם לכן. ורבה מזאת הנה בימי שאול היה הקיני בתוך עמלק, היתכן לגרי צדק שיקבעו דירתם בקרב העם המתועב, אשר צוה ה' למחות את זכרו? ועוד הנה שאול אמר אל הקיני ואתה עשית חסד עם בני ישראל בעלותם ממצרים, ולא אמר ואתה שומר תורת ה' ואלהיך אלהי. ומה שהטעה את המפרשים הוא ענין משפחת הרכבים שהיתה בקרב ישראל (ירמיהו ל״ה:ב׳),  ובד\"ה (א' ב' נ\"ה) כתוב המה הקינים הבאים מחמת אבי בית רכב, ורז\"ל בספרי (פרשת בהעלותך), ובסוטה י\"א וסנהדרין ק\"ד, למען הראות מעלת הגרים, שאין ראוי לבזותם חלילה, ושהם שוים לישראל בכל דבר, וראויים לישב אפילו בסנהדרין, אמרו כי הקינים שבד\"ה הם הם בני קיני חותן משה, וזה אמנם דרך דרש ואסמכתא, ואשרי השומע אל המוסר הטוב היוצא ממנו, ואולם בדרך הפשט נראה כי הקינים שבד\"ה והרכבים שבירמיה, מבני יהודה היו, ואין להם שום התיחסות עם בני קיני חותן משה; ואולי נקראו גם הרכבים קינים מפני שהיו יושבי אהלים ונעים ממקום למקום כמוהם; ואם תרצה אמור כי אלה ואלה נקראו קינים ע\"ש קין שהיה נע ונד בארץ, והנה בא מקרא אחד נראה כמסייע את האומרים שבני קיני חותן משה נתגיירו, והוא מה שכתוב בשופטים (א' י\"ו) ובני קיני חותן משה עלו מעיר התמרים את בני יהודה מדבר יהודה אשר בנגב ערד וילך וישב את העם. ואמנם אחרי כל מה שראינו למעלה לא יתכן לנו ללמוד מן המקרא הזה שהיו גרי צדק, אלא שהיו גרים תושבים; אך באמת מפקפק אני מאד בענין הכתוב הזה אם הוא כמחשבת המפרשים, כלומר אם ענינו שבני קיני ישבו עם בני יהודה, כי לא מצאתי להם פירוש מספיק ומדוייק על לשון המקרא, ואולי המכוון בו הפך מה שחבו, ותהיה משמעות הכתוב הזה כי בני קיני היושבים באהלים ונעים ממקום למקום, היו אז במקרה שרויים אצל עיר התמרים, וכשראו כי בני יהודה יוצאים למלחמה על הכנעני, הם שהיו אנשי שלום (ולפיכך נקראו בארמית שלמאה) התרחקו ממקומות המלחמה, ועלו משם והלכו למדבר יהודה אשר בנגב ערד, והלכו וישבו עם העם, כלומר עם העמלקי והכנעני יושבי הארץ, ומלות עלו מעיר התמרים את בני יהודה ענינן מאת בני יהודה, ומ\"ם מעיר התמרים מושכת אחרת עמה, ויתכן ג\"כ לפרש עלו מעיר התמרים אשר היו שם את אנשי יהודה, שקודם לכן היו עם בני יהודה. ואשובה אל ענין הפרשה ואומר כי אחרי ההודאה שחובב הוא יתרו נחלקו המפרשים בהתרת הסתירה אשר בין פרשה זו לפרשת בהעלותך. ודעת הרמב\"ן (ואחריו החזיק רבנו בחיי גם ראז') כי יתרו בא אצל ישראל שתי פעמים, אחת קודם מתן תורה והיא הנזכרת כאן, והלך לו, וחזר אחר מתן תורה, והחזרה הזאת לא נזכרה בתורה, רק נזכר בחומש הפקודים שאמר לו משה נוסעים אנחנו, לכה אתנו, והוא השיב לא כי אם אל ארצי ואל מולדתי אלך, והפציר בו משה אל נא תעזוב אותנו, והוא (לדעת הרמב\"ן) נתרצה לו ונשאר עם ישראל, ולפירוש זה יקשה מאד שלא נזכרה חזרת יתרו אחר שכבר סופרה (למטה כ\"ז) הליכתו אל ארצו. ורשב\"ם וראב\"ע ורד\"ק (בתחלת ס' שופטים) אמרו כי יתרו לא בא רק פעם אחת, והיא אחר מתן תורה, ושאמנם בא הספור הזה כאן חוץ למקומו, לסבות פרטיות (ע' רשב\"ם למטה י\"ג וראב\"ע כאן), אשר אין כח בהן להוציא מן הלב התמיהה הגדולה על כתיבת הספור במקום הזה, כי על כל אלה מפרשים אחרים הסכימו כי ביאת יתרו לא היתה אלא קודם מתן תורה, ושחזרתו לארצו לא היתה עכשו, אלא בשנה השנית, ואמנם הפסוק האחרון הכולל הליכת יתרו אל ארצו, או גם שלשה מקראות שלפניו הכוללים מנוי השופטים, הם חוץ למקומם, ונכתבו כאן להשלמת הספור, והם כאן דרך כלל, ובמקום אחר (בפרשת בהעלותך ובפרשת דברים) הם מפורשים דרך פרט, זאת דעת רלב\"ג ודון יצחק אברבנאל ור' יצחק ערמאה ור' עובדיה ספורנו וניקולאוס דלירא (בפרשה הזאת, לא כן בפרשת בהעלותך), וקלעריקוס וידידי החכם יש\"ר (בפרשה הזאת, ולא בפרשה בהעלותך); ור' וואלף מאיר בעל המעמר הוסיף חיזוק לפירוש הזה ואמר: הלא ידענו כי כך היא דרכה של תורה להשלים הספורים על דרך כלל במקום אחד, ולהגיד אחרית דבר בראשיתו, כמו ויאמר משה אל אהרן קח צנצנת אחת (לעיל ט\"ו ל\"ג), שבא הצווי הזה בשנה השניה אחרי שהוקם המשכן, והזכירו הכתוב כאן, וכן ובני ישראל אכלו את המן ארבעים שנה (שם ל\"ה) ועוד הרבה כמוהו עכ\"ל, הן אמת כי אין הנדון דומה לראיה מכל צדדיו, כי צווי הצנצנת ומשך זמן ירידת המן לא חזרו ונכתבו בתורה במקום אחר, כענין הליכת יתרו אל ארצו שכתוב כאן וכתוב פעם שנית בפרשת הפקודים, וכן מנוי השופטים שחזר ונכתב בפרשת דברים, ואמנם הכפילה הזאת היא המדה הי\"ג ממדות ר' אליעזר בר' יוסי הגלילי, וז\"ל: מכלל שאחריו מעשה ואינו אלא פרטו של ראשון, כיצד ויברא אלהים את האדם בצלמו זה הכלל, ואח\"כ פרט מעשיו, שנ' וייצר ה' אלהים את האדם, ויפל תרדמה, ויבן את הצלע, השומע סבור שהוא מעשה אחר, ואיו אלא פרטו של ראשון, ע\"כ והדעת הזאת היא נכונה בעיני בהתרת הסתירה אשר בין פרשה זו לפרשת בהעלותך, גם רבנו סעדיה גאון אמר כי יתרו קודם מתן תורה בא, ואנחנו לא נדע אם דעתו כדעתנו, או דעתו שהלך וחזר, כדעת הרמב\"ן: כי לא ידענו מדברי הגאון אלא המעט שהביא מהם הראב\"ע. ואמנם רש\"י ז\"ל לא רצה להכריע בדבר שנחלקו בו חכמי המשנה והתלמוד, ורק אמר (למטה י\"ג) שאף לדברי האומר יתרו קודם מתן תורה בא, שלוחו אל ארצו לא היה עד שנה שניה."
            ],
            [
                "אחר שלוחיה: ע' למעלה ד' כ\"ג."
            ],
            [],
            [],
            [
                "אל המדבר: אם היה בטעם זקף היה דינו בפשטא זקף (אל-ה֨מדב֔ר), וכן הוא בחומש כ\"י על קלף שבידי, לא בזקף גדול; אמנם אין ספק שאין זה אלא טעות סופר, וצ\"ל בטעם רביע שהוא מפסיק פחות מן הטפחא שתחת שָם, אל המדבר אשר הוא חונה שם, כלומר אל הר האלהים; וכך בתנ\"ך כ\"י על קלף משנת רמ\"ט שהיה ביד רמבמ\"ן אל המדבר בטעם רביע, וכתוב בגליון כ\"ה רביע, כלומר כן הוא דווקא, וכן צריך להיות ברביע (עיין תקון סופרים למהרש\"ד), וכן הוא בתנ\"ך מפואר כ\"י ביד ר\"י ספיר בירושלם.",
                "הר האלהים: עיין למעלה ג' א'."
            ],
            [
                "ויאמר: ע\"י שליח (רש\"י)."
            ],
            [],
            [],
            [],
            [
                "אשר הציל אתכם: משה ואהרן (רשב\"ם, דון יצחק וספורנו)."
            ],
            [
                "כי בדבר וגו': כי לחזוק.",
                "בדבר אשר זדו עליהם: ממה שהרבו המצרים להתנשא על ישראל ולהסתולל בהם בלי מורא עד שהגיעו למרר את חייהם בכל מיני עינוי ולהשליך בניהם היאורה ולמנוע מהם גם התבן ללבון הלבנים, נודע בבירור שלא היה אפשר לישראל להנצל מידם בדרך טבע, זולתי ע\"י האלהים, שהרי אם לא היו ישראל בתכלית החולשה והשפלות לא היו המצרים זדים עליהם עד שהשיעור ההוא, כי היה להם לְפַחֵד פן יתקוממו נגדם; והנה אלהי ישראל אשר גברה ידו להציל עם עני וחלש מיד עם תקיף ועצום כמצרים, ואלהי מצרים לא עמדו לפניו, גדול הוא מכל האלהים.",
                "בדבר: ענין אופן ושיעור, כמו וזה הדבר אשר מל יהושע (ה' ד')."
            ],
            [
                "וזבחים: שלמים.",
                "ויבא אהרן: ומשה לא הוצרך להזכר, כי האהל שלו הוא (רשב\"ם). ",
                "לפני האלהים: לשון נופל על אכילת קדשים."
            ],
            [],
            [
                "מדוע אתה יושב (ושופט) לבדך. וכל העם: ולפיכך כל העם נצב עליך מן בקר עד ערב, (רשב\"ם)."
            ],
            [
                "לדרוש אלהים: כלל שאחריו פרט, כי יהיה להם דבר וגו', והם דיני ממונות וכל מיני ריבות, וכל עניני הנהגת הצבור; והנה מוכרח אני לשפוט לבדי, כי הם באים אלי לדרוש אלהים, כלומר לשמוע ממני מענה אלהים, ואין אדם אחר מבלעדי שיוכל לתת להם מענה אלהים."
            ],
            [
                "בא אלי: הדבר כמו וריב אלמנה לא יבא אליהם (ישעיה א' כ\"ג) והכוונה כשיהיה להם איזה ריב אז יובא הדבר לפני (לא כפירוש רש\"י ולא כפירוש רמבמ\"ן).",
                "את חקי האלהים וגו': מה שהיה האל אומר לו להוראת שעה לצורך הנהגתם, ואין הכוונה על המצות לדורות, ואין ללמוד מכאן שאחר מתן תורה בא יתרו, כי המצות היה אומר אותן לכל העם בקהל, לא לכל יחיד ויחיד, ולא היה צריך לישב לפניהם כל היום; הן אמת כי מלת חק לא תפול על הודעת המשפט בדין פרטי, אך ענינו משפט כללי קיים לדורות; אך הכוונה שהוא היה דן הדינים הפרטיים לפי המשפטים הכלליים שהיה האל מודיעו.\n"
            ],
            [],
            [
                "נבל תבל: עיין רש\"י."
            ],
            [
                "ויהי אלהים עמך: ויעזרך האל, דרך חבה, כמליצת ירחמך האל, וזולתה.",
                "לעם: בשביל העם.",
                "מול האלהים: אצל האלהים, כמו וקרבת מול בני עמון (דברים ב' י\"ט), אל ירעו אל מול ההר ההוא (שמות ל\"ד ג'), ויסוב מאצלו אל מול אחר (ש\"א י\"ז ל') והטעם הנח לך כל מה שיש בו צורך לנבואה מאת ה', והשאר תתן ביד אחרים.\n"
            ],
            [
                "את החקים ואת התורות; את הדרך; ואת המעשה וגו': כל השייך להנהגת העם בצבור וביחיד, כל זה תאמר להם דרך מצוה לדורות, וקדם שיבא מעשה לידך."
            ],
            [
                "שונאי בצע: פעל בצע הקרוב לשרש בקע הונח תחלה על בקיעת דבר לשנים, והוא שגור בלשון ארמית, ומזה אצל רז\"ל בציעת הפת, והושאל אח\"כ על מה ששני בני אדם חולקים ביניהם ממה שלקחו מזולתם בעקבה, וזה טעם כל בוצע שבמקרא, וכן כל בצע הוא שכר ששנים או יותר חולקים ביניהם, וכן כאן שונאי בצע ששונאים לחלוק עם גנב, כלומר להשתתף עם החייב כדי להצדיק רשע ולהרשיע צדיק; גם כי אולי אח\"כ הושאל שם בצע לכל מין שכר שיהיה.",
                "שרי אלפים וגו': לדעת רז\"ל כל עשרה מישראל היה להם שר אחד, וכל חמשה מהשרים ההם היה עליהם שר חמשים אחד, וכן על זה הדרך; ותמה על זה ראב\"ע, שא\"כ יצטרך שיהיו שמינית הקהל כלם אנשי חיל יראי אלהים אנשי אמת שונאי בצע, מה שהוא רחוק הרבה ממנהגו של עולם, והוא פירש בלשון הנשמע לשני פנים, ורלב\"ג ודון יצחק השיגו עליו, ואולי אין כוונתו כמו שהבינו הם, אך כוונתו כאחד מן הפירושים שאמר דון יצחק בפסוק הזה, והוא שנקראו שרי אלפים אותם שרים שהעם או המלך נתן להם אלף איש שומרים אותו וסריס אל משמעתו, וכן על הדרך הזה שרי המאות וזולתם; ודון יצחק אמר עוד פירוש אחר בפסוק הזה, והוא כי טעם שרי אלפים עצה ובית דין גדול של אלף איש, וכן ב\"ד של מאה, וכן על הדרך הזה. ורלב\"ג פירש שרי אלפים שתחתם אלפים הרבה, ואינם רק אחד לכל שבט, ושרי מאות שתחתם מאות הרבה, וכן שרי החמשים והרי העשרות, היו תחתם חמשים הרבה ועשרות הרבה, ולזה דעתי נוטה. ואני מוסיף כי תחלת הנחת השמות האלה היתה באמת להורות מי שתחתיו עשרה, חמשים, מאה, ואלף, כדעת רז\"ל, וראיה לזה שר חמשים וחמשיו (מלכים ב' א' ט'), ואחריו הוא אומר תיקר נא נפשי ונפש עבדיך אלה חמשים בעיניך, אך אמרו גם כן שר אלפים למי שתחתיו אלפים הרבה, ושר מאות למי שתחתיו מאות הרבה, אך פחות מאלף, ושר חמשים למי שתחתיו יותר מחמשים ופחות ממאה, ושר עשרות למי שתחתיו יותר מעשרה ופחות מחמשים, אך בזאת לא אסכים עם רלב\"ג במה שאמר כי שרי האלפים לא היו רק אחד לכל שבט, ונ\"ל כי נשיאי המטות לחוד, ושרי האלפים לחוד, ושרי האלפים היו על אלפים הרבה, אך לא על השבט כלו, גם לא על קצת אלפים משבט זה וקצת אלפים משבט אחר. ואח\"ם מוסיף כי נראה שהשרים האלה לא היו משועבדים אלה לאלה, כי לא אמר ששרי העשרות יביאו הדבר הקשה אל שר החמשים, אלא כלם ישפטו הם או יביאו אל משה, רק לפי חכמתם ומעלת מדותיהם הופקדו על אנשים רבים או על מעט. וראב\"ע בביאורו הקצר קרב מה שרחק בפירושו הארוך, וקיים ששמינית מחנה ישראל היו חכמים.\n"
            ],
            [
                "והקל: ע\"י כן הם יקלו מעליך; והקל מקור, ויש בכחו הזמן והגוף המצויינים בפעל שלפניו, כי לאהבת הקצור ישמטו מה שנודע כבר, וכמוהו ויקראו לפניו אברך ונתון (בראשית מ\"א מ\"ג), החריבו מלכי אשור את כל הארצות ונתון (ישעיה ל\"ז י\"ח י\"ט), ויתקעו בשופרות ונָפוץ (שופטים ז' י\"ט), כי גם אילת בשדה ילדה ועזוב (ירמיה י\"ד ה'), העברתי מעליך עוניך והלבש (זכריה ג' ד'), כי צמתם וספוד (שם ז' ה'), שדות בכסף יקנו וכתוב בספר וחתום והעד עדים (ירמיה ל\"ב מ\"ד), לגר אשר בשעריך תתננה ואכלה או מכור (דברים י\"ד כ\"א)."
            ],
            [
                "ויכלת עמוד: תוכל לעמוד במה שיצַוְּךֹ מכאן ולהבא, שאם אתה דן יחידי, לא תוכל להשלים מה שיצוך מרוב הטרדות.",
                "על מקומו יבא בשלום: לא יצטרכו לבא כלם אליך, אך ילך כל אחד אצל השר הקרוב אליו, והנה כל אחד בא על מקומו הקרוב אליו, וביאתם אל המשפט תהיה בשלום ובלא ערבוביא, כי לא רבים ילכו אצל שר אחד.\n"
            ],
            [
                "וישמע משה לקול חתנו: אין ספק שאם היה מתחיל הנהגתו דרך שררה, ולא היה מתראה אל העם ושומע דבריהם כקטון כגדול לא היה לב העם נוטה אליו, ולא היו מקבלים תורתו ומצותיו; לפיכך לא אמר לו ה' שיעשה הדבר הזה, רק הניח לו שיעשהו אחר שכבר נסו העם את לבבו ואת דרכיו ודבקו בו."
            ],
            [],
            [
                "ישפוטו: בשורק במקום שוא, וכן לא תעבורי מזה (רות ב' ח'), ולדעת ראב\"ע השורק במקום חולם, כאילו המלה בסוף הואיל ואין אחריה רק מלה זעירה (הם), ודוגמת זה תהתלו בו (איוב י\"ג ט') בצירי מפני ההפסק; וזה לא יצדק במלת תעבורי שאין אחריה מלה זעירה, וגם תהתלו אין הצירי בו מפני ההפסק, אלא מפני שהמלה מן הכפולים (מל' חוכא ואטלולא). והנה רש\"י ז\"ל העיר בצדק כי ושפטו, יביאו, ישפטו שבפסוק כ\"ב הם לשון עתיד ממש, והכוונה בהם דרך צווי מה צריך שיעשו, אבל ושפטו, יביאון, ישפוטו, שבפסוק זה הכוונה בהם להגיד מה שהיו עושים, וראב\"ע בפחזותו לא הבין, וחשב כי כוונת רש\"י להבדיל בין ישפטו לישפוטו, וכתב: ורבנו שלמה רצה להפריד ביניהם ולא עלתה בידו, וזה שקר שאין לו רגלים."
            ]
        ],
        [
            [
                "ביום הזה: ביום החדש, כלומר יום התחדשות הירח, והוא ראש חדש, כי זה עיקר הוראת שם חדש (כדברי ר' משה הכהן, הזכירו ראב\"ע) אעפ\"י שהושאל אח\"כ לכל משך החדש כלומר לכ\"ט או ל' יום שמהתחדשות הירח להתחדשותו פעם אחרת."
            ],
            [
                "ויסעו מרפידים: אמר בתחלה דרך כלל שבאו ביום הראשון לחדש אל מדבר סיני, ועתה פירש היאך היה זה כדרך סיפורי הכתוב (רמבמ\"ן).",
                "ויחן שם ישראל נגד ההר: אחר שאמר דרך כלל שחנו במדבר, פירש ואמר שחנו נגד ההר אשר במדבר ההוא, והוא הר סיני, כי על שמו נקרא המדבר מדבר סיני וראב\"ע (ואחריו רמבמ\"ן) חשב כי ויחנו במדבר נאמר על כל ישראל, אבל ויחן שהוא לשון יחיד נאמר על המועטים, והם ראשי המטות והזקנים, שהם חנו נגד ההר מפני כבודם; וזה הבל. כי אמנם הדבור על העם בלשון יחיד אין המכוון בו לדבר על קצת מהם, אבל בהפך הכוונה לדבר על כלל העם בבחינת היותם כלם כגוף אחד (עיין מה שכתבתי בבכורי העתים תקפ\"ט עמוד צ' צ\"א) והנה כשאמר שחנו במדבר אמר ויחנן בלשון רבים, כי במדבר גדול ורחב ידים היו נראים כיחידים מפוזרים כה וכה, אבל כשאמר שחנו נגד ההר, הנה ההר היה כמרכז לכלם, וכלם פונים אליו, והנה הם אגודה אחת וגוף אחד, כי כלם עיניהם ולבם אל ההר ההוא, שכבר ידעו שהוא הר האלהים, כנראה ממה שכתוב למעלה (י\"ח ה') אל המדבר אשר הוא חונה הר האלהים, לפיכך כתוב בלשון יחיד ויחן שם ישראל (כל העם כאיש אחד) נגד ההר.\n"
            ],
            [
                "ומשה עלה אל האלהים: אל ההר ולא לראשו.",
                "ויקרא אליו ה' מן ההר: כי כבר קרא לו (ראב\"ע והמעמר גם בכור שור).",
                "כה תאמר וגו': הרי זה דבור שירי בכפל ענין במלות שונות, וזה למען יכנס יותר בלב העם הדבור הזה שהוא הקדמה לכל התורה כלה.",
                "ותגיד: כתוב ביו\"ד והוא דרך אינדיקאטיף והקריאה בצירי והוא דרך צווי. מה שכתב רש\"י קשין כגידין הוא ממסכת שבת דף פ\"ז, ופירוש גדין ירק מר, ובעל הערוך מוסיף שהדל\"ת בדגש, והוא תרגום של לענה.\n"
            ],
            [
                "ואשא אתכם על כנפי נשרים: כאילו נשאתי אתכם על כנפי נשרים, כלומר כאילו הפרחתי אתכם באויר, כי בזולת שתפרחו באויר לא היה אפשר לכם לצאת מתחת יד מצרים.",
                "ואביא אתכם אלי: הוצאתי אתכם מרשות מצרים, והבאתי אתכם ברשותי, במקום שאין עליכם אדונים אלא אני; ואין הכוונה אל ההר הזה שבו שכינתי (כדעת ראב\"ע), כי עיקר יציאת מצרים לא היה לבוא אל המדבר, ומה שבח הוא זה שהביאם אל הר סיני? וכל תוחלתם ותאותם היה לבוא לרשת את הארץ, הן אמת כי קבלת התורה הוא ענין נכבד יותר מירושת הארץ, אבל עדיין לא הגיד להם כי על ההר ההוא ישמיעם את תורתו.\n"
            ],
            [
                "סגולה: כקנין החביב לאדם מכל שאר קניניו.",
                "כי לי כל הארץ: וכל העמים לי הם, וכל המין האנושי יקר אצלי, ואמנם אתם תהיו לי ממלכת כהנים וגוי קדוש (רע\"ס)."
            ],
            [
                "ממלכת כהנים וגוי קדוש: מפני שהיו הגוים מאמינים שכהנים קרובים וחביבים לאלהיהם ושאלהיהם עושים להם כל חפצם, אמר כי האומה כלה תהיה קרובה אל האל, שיהיה האל קרוב אליה בכל קראה אליו ומשגיח על כל ענינה, כאילו כל העדה כלם קדושים וכהנים, וזה רק ע\"י שמירת מצותיו."
            ],
            [
                "וישם לפניהם וגו': ידוע כי בנוהג שבעולם כל דבר שאדם רוצה להשתמש בו להנאתו ולטובתו, יעמידהו תחלה לפניו (וזה מפני שהעינים רואות לפנים ולא לאחור, והאכילה ודבר אחר לא יעשה אותם האדם אלא מצד פנים), ומה שהוא לפני האדם, הוא ברשותו ותחת ידו ליהנות בו כחפצו ולעשות בו כטוב בעיניו, והבא לעכב על ידו יקחהו תחלה מלפניו; ולפיכך הושאלה מלת לִפְנֵי להורות שהדבר הוא ברשות פלוני ליהנות בו כרצונו, כגון הנה ארצי לפניך (בראשית כ' ט\"ו), והארץ תהיה לפניכם (שם ל\"ד י'), ארץ מצרים לפניך היא (שם מ\"ז ו'), יהושע בן נון העומד לפניך (דברים א' ל\"ח) כלומר המשרת אותך, אמור נא אדונינו עבדיך לפניך (ש\"א י\"ו י\"ו) כלומר הנה אנחנו מוכנים לעשות את אשר תצוה, כאשר עבדתי לפני אביך כן אהיה לפניך (ש\"ב י\"ו י\"ט), וזולתם, ומזה גם כן בל' ארמית מליצת קדם מלכא, שאומרים דרך כבוד במקום למלכה (עיין אוהב גר, עמוד י\"ג) תחלת הנחתה היתה להורות שעבוד והכנעות, שהמדבר עם המלך עושה עצמו כמוכן תמיד לעשות כל אשר יצוהו. והנה מליצת שם לפני מצאנוה במשמעותה הראשונה, כגון ויושם לפניו לאכול (בראשית כ\"ד ל\"ג), וישם לפני שאול (ש\"א ט' כ\"ד), ואשימה לפניך פת לחם ואכול (שם כ\"ח כ\"ב), וזה אינו צריך פירוש; ומצאנוה ג\"כ בלשון מושאל, וזה בשלשה מקומות, האחד כאן, והשני למטה (כ\"א א') ואלה המשפטים אשר תשים לפניהם, והשלישי במשנה תורה (ד' מ\"ד) וזאת התורה אשר שם משה לפני בני ישראל, ושלשתם ענין אחד להם, והוא כי משה הגיד לישראל את דברי ה', והניח הענין ברשותם לקבל ושלא לקבל, כי תחלת נתינת התורה לישראל לא היתה דרך צווי והכרח, אלא ברצונם ובנפש חפצה באו בברית את ה' אלהיהם, כמו שכתוב כאן ויענו כל העם יחדו ויאמרו כל אשר דבר ה' נעשה, וכן לענין המשפטים כתוב (למטה כ\"ד ג') ויבא משה ויספר לעם את כל דברי ה' ואת כל המשפטים ויען כל העם קול אחד ויאמרו כל אשר דבר ה' נעשה, ואח\"כ כתוב ויקח ספר הברית ויקרא באזני העם ויאמרו כל אשר דבר ה' נעשה ונשמע, ואז לקח את הדם וזרק על העם והביא אותם בברית; וכמו שעשה עם האבות בצאתם ממצרים, כן עשה עם הבנים בשנת הארבעים, וזה טעם וזאת התורה אשר שם משה לפני בני ישראל, והתורה ההיא היא הברית אשר כרת אתם בערבות מואב (מסימן ה' עד סוף סימן כ\"ח מס' הדברים). ומה שלא ענו גם בפעם ההיא כל אשר דבר ה' נעשה, הוא כי כבר היו מורגלים לקבל עליהם דבר ה' ביד משה מארבעים שנה ולמעלה, ולא היו צריכים לומר בפיהם נעשה ונשמע, ושתיקתם היתה כהודאה; לא כן כאן שהיה משה עומד בתחל שליחותו, הוצרכו לגלות דעתם בפירוש ולומר כל אשר דבר ה' נעשה, והנה המשכיל יבין כי באמת לא הניח ה' ברשות ישראל לקבל ושלא לקבל תורתו, כי הנה קודם לכן כבר אמר להם (למעלה י\"ו כ\"ח) עד אנה מאנתם לשמור מצותי ותורותי, אך אמתת הענין היא כי גלוי היה לפניו ית' כי אז תכף ליציאתם משעבוד לגאולה אם היה שואל אותם אם רצונם לקבל תורתו ולבוא אתו בברית להיות לו לעם והוא יהיה להם לאלהים, ודאי לא יסרבו ואחור לא יסוגו, על כן שם הדבר לפניהם שיבחרו כרצונם. וכן בשנת הארבעים אחרי אשר הכה לפניהם שני מלכי האמורי סיחון ועוג ונתן להם את ארצם, ודאי היה שבנפש חפצה יבאו אתו בברית. וכיוצא בזה עשה יהושע בזקנתו ואמר לישראל (כ\"ד ט\"ו) ואם רע בעיניכם לעבוד את ה' בחרו לכם היום את מי תעבודון; לא שהיו רשאים לעזוב את תורת ה', אך יודע היה יהושע שמאהבתם שאהבו אותו ואת אלהיו ומשמחתם ששמחו בו ובאלהיו, אשר הביאם אל המנוחה ואל הנחלה ודאי יענו (כמו שענו) חלילה לנו מעזוב את ה', ועי\"כ גם אחר זמן יהיו יותר זהירים בשמירת מצותיו, מאחר שברצונם קבלו אותם עליהם. וכן מליצת נתן לפני מצאנוה במשמעותה הראשונה, כגון ויקח חמאה וחלב ובן הבקר אשר עשה ויתן לפניהם (בראשית י\"ח ח'), מה אתן זה לפני מאה איש (מ\"ב ד' מ\"ג), ואתן לפני בני בית הרכבים גביעים מלאים יין (ירמיה ל\"ה ה'), ולפני עור לא תתן מכשול (ויקרא י\"ט י\"ד), וגם זה איננו צריך פירוש, ואין אני רואה חלוק בין נתן לפני ושם לפני כשהלשון בהוראתו הראשונה הפשוטה ובלתי מושאלת, אבל מצאנו נתן לפני בלשון מושאל, כגון ככל התורה הזאת אשר אנכי נותן לפניכם היום (דברים ד' ח'), ושמרתם לעשות את כל החקים ואת המשפטים אשר אנכי נותן לפניכם היום (שם י\"א ל\"ב), על עזבם את תורתי אשר נתתי לפניהם (ירמיה ט' י\"ב), ואלה לדעתי ענין אחר להם, כי הנה ושמרתם לעשות הוא צווי מוחלט, ואיך יאמר אחר זה אשר אנכי נותן לפניכם היום, אם הכוונה אשר אנכי מניח ברשותכם לקבל ושלא לקבל? וכן מה טעם על מה אבדה הארץ, על עזבם את תורתי אשר נתתי לפניהם? והנה העיקר חסר, והיל\"ל אשר נתתי לפניהם, והם קבלוה, ועיין עוד מלכים א' ט' ו', וירמיה כ\"ו ד', ומ\"ד י'. לכך אומר אני כי לשון שם לִפְנֵי כשהוא נאמר בהשאלה, הוא בכוונה שתכף ומיד יבחר האיש אם לקבל ואם שלא לקבל, כמו כאן וישם לפניהם את כל הדברים האלה אשר צוהו ה', ומיד ויענו כל העם יחדו ויאמרו; אבל נתן לפני הוא בכוונה שאימתי שירצה יבחר, כגון ראה אנכי נותן לפניכם היום ברכה וקללה (דברים י\"א כ\"ו), והיה כי יבאו עליך כל הדברים האלה הברכה והקללה אשר נתתי לפניך (שם ל' א'), החיים והמות נתתי לפניך הברכה והקללה (שם שם י\"ט) בכל אלה אין הכוונה שיבחרו מיד, אלא גם מיד וגם לדורות בכל זמן שירצו יבחרו להם הברכה או הקללה. וכן התורה הניח ה' אותה לפנינו שנדבק בה או נתרחק ממנה כל זמן שנרצה. אמנם מה שכתוב בירמיה (כ\"א ח') הנני נותן לפניכם את דרך החיים ואת דרך המות, היושב בעיר הזאת ימות וגו' שלא היה הענין לדורות אלא לשעה אין הלשון מדוייק, והיה לו לומר הנני שם, או הנני משים, לא הנני נותן, אלא שרצה ירמיה לאחוז בלשון הכתוב בתורה החיים והמות נתתי לפניך, גם כי שם הכוונה לדורות וכאן לשעה; וידוע כי כן היה דרך ירמיה לקחת מליצותיו ממליצות הנביאים אשר היו לפניו."
            ],
            [
                "וישב משה את דברי העם אל ה': שב לפניו אל ההר עם תשובת העם; והנה הכל גלוי לפניו, ולא שאלו מה ענה לך העם, אך מיד בבוא משה לפני ה' אמר לו ה' הנה אנכי בא אליך בעב הענן וגו', ואז הגיד משה דברי העם אל ה', ואמר לפניו רבש\"ע בניך מאמינים הם ומקבלים עליהם כל אשר תדבר (הרמב\"ן), וכבר גלו דעתם שהם מאמינים, שהדברים שאני מדבר להם בשמך, דבריך הם, שאם היו מסופקים שמא מלבי אני בודה, לא היו אומרים כל אשר דבר ה' נעשה, א\"כ אין צורך שישמעו קולך למען יאמינו בי, כי כבר הם מאמינים בי."
            ],
            [
                "הנה אנכי בא אליך בעב הענן: הנה עד עתה הייתי משמיעך את דברי בלא שום מחזה, כי אינך צריך לראות מראות נפלאות, למען דעת גדולתי; אבל בפעם הזאת רוצה אני לבוא אליך בעב הענן ולדבר אתך מתך האש הענן והערפל, כדי שכל העם יראו המראה הגדול וישמעו את קולי בדברי עמך, ויקנו אמונה קיימת לעולם גם בי וגם בך. והנה כאן רמז לו ענין מעמד הר סיני, אך לא פירש לו כל הענין בפעם אחת, כי לא אמר בדברי עמהם, כמו שהיה מן הראוי אם היתה הכוונה (כדעת ראב\"ע והרמב\"ם) על עשרת הדברות, אבל אמר בדברי עמך, והכוונה (כדעת רבנו סעדיה גאון ואחרים) על מה שהיה קודם מתן תורה, משה ידבר והאלהים יעננו בקול, ואז הגיד משה לפניו תשובת העם, לומר שאין צורך לכך, כי אמנם לא ידע משה שכוונת האל להשמיע התורה לכל העם, ואז אמר לו ה' לך אל העם וקדשתם וכו' כי ביום השלישי ירד ה' לעיני כל העם על הר סיני, ובזה רמז לו כי ביאתו בעב הענן לא תהיה לתכלית הנזכרת בלבד, כלומר כדי שיאמינו במשה, אבל שרצה הקב\"ה לזכות את ישראל לענין אחר גדול ונכבד מאד, שבעבורו ראוי שיתקדשו שני ימים, והוא שישמעו התורה מפיו ית'."
            ],
            [
                "לך אל העם: לא שמע אליו וצוהו שיזמין את העם לקבל התורה.",
                "וקדשתם: שלא יגשו אל אשה ושירחצו בשרם במים, וכל זה דרך כבוד כלפי מעלה, וכדי שיתרשם הענין ויוחק בלבם יותר."
            ],
            [],
            [
                "והגבלת את העם וגו': כי היה הר סיני באותה שעה כמקדש ה', כי היה ה' עתיד להגלות עליו, ומקדושת המקדשים הוא שלא יכנסו בהם העם לפנים מגבול מיוחד (ראז')."
            ],
            [
                "לא תגע בו יד: הנוגע בהר מות יומת, אך לא ילכו אחריו להמיתו, רק ימיתוהו מרחוק על ידי סקילה באבנים או ביריית חצים (רשב\"ם וראב\"ע).",
                "במשוך היובל וגו': אמר הגאון, כאשר יתקע משה בשופר אז נתן להם רשות לעלות, וזה היה אחר רדת משה ביום הכפורים וצוה לעשות המשכן, ואמר רב שמואל בר חפני כי טעם המה, אהרן ובניו ושבעים זקנים, שכתוב עליהם עלה אל ה' אתה ואהרן נדב ואביהוא ושבעים מזקני ישראל, ולשאר ישראל לא נתן להם רשות לעולם לעלות אל הר סיני, ודבריו טובים בעיני (ראב\"ע). ולדעתי אין צורך לפרש המה על האנשים ההם לבדם, אך נ\"ל כי המה הוא כמשמעו, העם סתם, ובשעת מעשה פירש מי הם אשר יעלו, ואצילי העם עומדים במקום העם כלו; וכמה דברים נאמרו תחלה דרך כלל, ואח\"כ נתפרשו  דרך פרט, והפרט הוא העיקר ולא הכלל, כגון ועבדו לעולם (למטה כ\"א ו').\n"
            ],
            [],
            [
                "לשלשת ימים: כמו ליום השלישי, ע\"ד בעוד שלשת ימים ישא פרעה את ראשך (ברא' מ' י\"ט) ושם כתוב ויהי ביום השלישי, וכן ויאסוף אותם אל משמר שלשת ימים (שם מ\"ב ז') ואח\"כ כתוב ויאמר אליהם יוסף ביום השלישי (ראב\"ע), ולא הוסיף משה יום אחד מדעתו, ועיין שבת דף פ\"ו ע\"ב."
            ],
            [
                "ויהי קולות וברקים: התבות האלה בקדמא ואזלא, מפסיק פחות מהפשטא שעל ענן כבד, להודיע שהקולות והברקים לא היו אלא על ההר ולא על המחנה."
            ],
            [],
            [],
            [
                "משה ידבר: הנכון כדעת הגאון (הביאו ראב\"ע) שהוא כמשמעו, משה היה מדבר עם האל והאל היה עונה (ולא חש להזכיר הדברים), וזהו טעם בעבור ישמע העם בדברי עמך, ואין הכוונה כלל על עשרת הדברות, (כי אותן כלן מפי הגבורה שמענום לפי פשט הכתובים), וזו ג\"כ דעת רמב\"ן, והוא אומר כי ה' יעננו הציווים האמורים למטה רד העד בעם וגו'."
            ],
            [],
            [
                "פן יהרסו (לעלות) אל ה' לראות: לא שנאסרה להם ההבטה, אלא שלא יתקרבו לפנים מן הגבול בכוונה לראות יפה.",
                "יהרסו: נ\"ל שהלשון מושאל מהריסת הקיר, כי ההולך למקום שאסור לו, כאילו הוא פורץ הגדר, וקרוב לזה מה פרצת (ברא' ל\"ח כ\"ט).\n"
            ],
            [
                "וגם הכהנים: הבכורות.",
                "הנגשים אל ה': שעומדים אצל הגבול, או שרגילים להתקרב אל ה' בהקרבת הקרבנות.",
                "יתקדשו: יהיו מזומנים וזהירים לעמוד במורא ובאימה, שלא יאמרו אנו כהנים וקרובים אצל הקב\"ה (רש\"י  ור\"י בכור שור)."
            ],
            [],
            [
                "לך רד ועלית אתה ואהרן עמך: נ\"ל שהיה משה חפץ להשאר על ההר, ולפיכך היה נשמט מלרדת ולהעיד בעם, וה' לא רצה, ואמר לו שירד, ושאמנם אחר השלמת מתן תורה יעלה אל ההר ואהרן עמו, והוא מה שאמור למטה (כ\"ד) ואל משה אמר עלה אל ה' אתה ואהרן וגו', ואמנם בשעת מתן תורה נ\"ל ברור שלא היה משה בהר אלא עם העם, שהרי אמרו לו דבר אתה עמנו ונשמעה, וכן דעת דון יצחק אלא שהוא מפרש והכהנים והעם אל יהרסו על אותה שעה שעלו משה ואהרן והזקנים, ואין נ\"ל כן, אלא כמשמעו אל יהרסו עתה בשעת מתן תורה, ושאר המפרשים פירשו ועלית אתה בשעת מתן תורה אתה מחיצה לעצמך וכו', ואין בכתוב רמז כלל לחילוק מחיצות בשעת מתן תורה, אלא כלם כאחד כקטון כגדול ישמעון, ומה שמצאנו כי אחר מתן תורה נגש משה לבדו אל הערפל, וכאן הוא אומר ועלית אתה ואהרן עמך; דע כי כשנגש משה אל הערפל לא נשלמה עדיין נתינת התורה, כי ישראל אמרו לו דבר אתה עמנו ונשמעה ואל ידבר עמנו אלהים פן נמות, ואז משה נגש אל ה' לקבל מה שנשאר מהתורה, ואז קבל פרשת המשפטים עם חמשה פסוקים שלפניה, וכאן באמרו ועלית אתה ואהרן עמך לא היתה הכוונה לאותה עליה, כי העליה ההיא לא היה לה מקום אלמלא שפחדו העם ולא יכלו לקבל התורה כלה מפי הקב\"ה; אבל העליה האמורה כאן (ועלית אתה ואהרן עמך) היא אחר השלמת קבלת התורה, שאז הלכו גדולי העם להשתחוות לנותן התורה ית' ולתת לו תודה על התורה אשר נתן להם; וכאן כשראה ה' את משה מסרב מלרדת, אמר לו אל תצטער אם עכשו תהיה כאחד מן העם, כי עוד יבא זמן שתגש אל ה', וידעו כל ישראל כי אתה ואהרן קרובים אלי יותר מכלם."
            ],
            [
                "ויאמר אליהם: מה שאמר לו ה' שיעיד בהם."
            ]
        ],
        [
            [
                "וידבר אלהים את כל הדברים האלה לאמר: הנכון כדעת רבנן במדרש חזית (פסוק ישקני מנשיקות פיהו) וכדעת הראב\"ע ודון יצחק כי עשרת הדברים כלם ה' אמרם באזני כל קהל ישראל, כלו' כי ה' חִדֵש ע\"ד נס קול באויר כאילו אדם מוציא מפיו המלות ההן מאנכי עד אשר לרעך, וכמו שחדש ג\"כ שם (כדברי רלב\"ג) ע\"ד המופת קול דומה לקול שופר, וזה בתכלית הפלא, ר\"ל שיתחדש קול השופר מזולת שופר (עכ\"ל). והמקראות מוכיחים כן, תחלה וידבר אלהים את כל הדברים האלה האמור כאן, ושנית אתם ראיתם כי מן השמים דברתי עמכם (למטה י\"ט), ושלישית וידבר ה' עמכם מתוך האש ויגד לכם את בריתו עשרת הדברים (דברים ד' י\"ב י\"ג) ודבריו שמעת מתוך האש (שם שם ל\"ו), ורביעית את הדברים האלה דבר ה' אל כל קהלכם בהר וגו' (שם ה' י\"ט), ויהי כשמעכם את הקול מתוך החשך (שם שם כ'), ואת קולו שמענו מתוך האש, היום הזה ראינו כי ידבר אלהים את האדם וחי (שם שם כ\"א); ואין שום רמז מן הכתוב למה שאמרו בתלמוד (מכות כ\"ד א') אנכי ולא יהיה לך מפי הגבורה שמענום כלומר לא שאר הדברות; גם אין ספק כי לא היה דבר זה להם בקבלה, אלא אגדות חלוקות הן, שהרי במכילתא אמרו שאמר המקום עשרת הדברות בדבור אחד, וחזר ופרטן דבור דבור בפני עצמו; ובמדרש חזית (פסוק הנ\"ל) ריב\"ל ורבנן, ריב\"ל אומר שתי דברות שמעו ישראל מפי הקב\"ה אנכי ולא יהיה לך, ורבנן אמרין כל הדברות שמעו ישראל מפי הקב\"ה, ואמנם הרמב\"ם נרא היות דעתו כי מעמד הר סיני הי הכול במראה הנבואה, כי בחלק הראשון מס' המורה פמ\"ז כתב: ולפ\"ז נאמר וכל העם רואים את הקולות ואת הלפידים, עם היות המאמר ההוא ג\"כ מראה נבואה; אמנם בחלק ב' פל\"ג כתב שבמעמד הר סיני לא היה המגיע למשה מגיע לכל ישראל, אבל הדבור למשה לבדו ע\"ה, ולזה בא ספור עשרת הדברות כלו ספור היחיד הנפרד (ר\"ל בל' יחיד אלהיך, אשר הוצאתיך, לא תשא, זכור, כבד, לא תרצח וכו') והוא ע\"ה עלה לתחתית ההר, ויגד לבני אדם מה ששמע וכו', ע\"ש. וכבר האריכו והשיבו על דבריו החכם המפרש קרשקאש ודון יצחק בשאלה הי\"ד ובעל מעשי ה' דף קמ\"ה; גם ראב\"ע השיב על הטענה שטענו ממה שבאו הדבור השלישי והרביעי והחמישי מדברים על האל בל' נסתר (כי לא ינקה ה', את שמו, ששת ימים עשה וכו', ואמר אחרי שקבלת זה השם להיות לך לאלהים, ע\"כ אמר לא תשא את שם ה' אלהיך לשוא, גם כי ששת ימים עשה ה' (כלומר אותו האל שכבר קבלת עליך לאלוה), ועוד כי משפט אנשי לה\"ק לדבר ככה, ע\"ש. ואני לא אחליט מה היתה סברת הרמב\"ם בענין הנכבד הזה, כי קשה הוא מאד לעמוד בסודו, (ועיין בפירוש החכם ר' שם טוב לפרק ל\"ו מחלק ראשון), וברוך המקום שפטרנו מאותה פילוסופיאה שגברה בימו אשר נטה אחריה הרמב\"ם יותר מן הראוי גם כי לטובה היתה כוונתו ועתה מקרוב קם החכם יאסט בספרו אלגעמיינע געשיכטא דעס איזרעליטישען פאלקעס, וכתב (חלק א' עמוד ק\"ט) כי משה הוא שאמר לישראל עשרת הדברות, ופירש משה ידבר על עשרת הדברים, והאלהים יעננו בקול על הקולות והלפידים שהיה קולם חזק כקול השופר, ואתה רואה כמה זה רחוק ממשמעות דברי התורה שהעידה כי ישראל שמעו עשרת הדברים מאת האל (כלור קול נברא דרך נס, לא מפי אדם), ושהם אמרו אל משה דבר אתה עמנו ואל ידבר עמנו אלהים, וכל שאר המקראות שהבאתי למעלה, ואתה רואה כי התורה הבדילה מיד בין הקולות והלפידים וקול השופר, ואין משמעות הדברים כלל שהקולות היו דומים לקול שופר, מלבד כי אין הדעת סובלת להמשיל הקולות והרעמים לקול שופר, כי הרעם דבר ידוע לכל העם, וכל העם יודעים שא\"א לקול שופר שיהיה חזק כקול הרעם, ואיך יתמשל הרעם לקול שופר, לומר שהיה חזק כמוהו? ואולי היה אפשר להשיב שהיה הרעם נמשל לקול שופר לא מצד חוזק קולו, אלא מצד שהיה קולו נמשך, ולא היה פוסק ברגע כדרך הרעמים; ואתה רואה כי (מלבד שהכתוב מזכיר קול השופר כדבר נבדל מן הקולות) לא היל\"ל קול שופר חזק מאד, אלא נמשך מאד, וכיוצא בזה. גם אמר המחבר הזה כי נראה שלא הוציא משה לקראת האלהים את כל העם כלו, רק ראשי שבטיהם וזקניהם, ונסתייע ממה שכתוב (דברים ה' כ')ותקרבון אלי כל ראשי שבטיכם וזקניכם; ואתה רואה כי זה סיוע שאין בו ממש, כי גם אם היו שם כל ההמון כלו, לא היה ראוי שיגשו אל משה לדבר אליו הדבר הזה בערבוביא כמורדים, אך שיקרבו אליו הראשים והזקנים וידבר בעד כלם, ובפרט אחר שההמון פחדו ורגזו ויעמדו מרחוק; ואתה רואה ג\"כ שאם היה שלא היו שם רק הזקנים וראשי השבטים, לא היה צריך לפרש ותקרבון אלי כל ראשי שבטיכם וזקניכם, אך היל\"ל כלכם, כלומר כל העומדים שם; והנה בהפך סתם לך הכתוב בתחלתו ויהי כשמעכם, כי כל העם שמעו; ואמנם מה שכתוב אנכי עומד בין ה' וביניכם בעת ההיא להגיד לכם את דבר ה' כי יראתם מפני האש ולא עליתם בהר (דברים ה' ה') אין ענינו אלא (כפירוש ראב\"ע) מאותו היום הייתי עומד בין ה' וביניכם, כלומר בעת ההיא נהייתי מליץ בין ה' וביניכם להגיד לכם את מצויו כי יראתם מפני האש אעפ\"י שלא עליתם בהר והייתם בתחתיתו כאשר צוה ה', הנה יראתם משמוע קול ה', ובקשתם שאהיה אני עומד בין ה' וביניכם, כמו שמפרש למטה ותאמרו הן הראנו וגו', קרב אתה ושמע וגו'. וראב\"ע בביאורו הקצר על פסוק וירד משה אל העם ויאמר אליהם הביא פסוק אנכי עומד לראיה כי משה ואהרן היו לפנים מהגבול בשעת מתן תורה, וזה מתנגד למה שפירש על פסוק זה בס' דברים, ודבריו האחרונים נראין לי עיקר, ולא הראשונים. והנה אין שום סתירה בין הספור הכתוב כאן לספור אשר במשנה תורה; ושקר ענה מי שכתב כי ספור מתן תורה והדברות נשאר זכרו בבחינת הענין לא בבחינת המלות כי נשארו ממנו שתי נוסחאות, כאן ובמשנה תורה (כאילו לא כתב משה את הדברים, רק אחר כמה דורות נכתבו לפי המקובל פה אל פה), ושקר ענה ג\"כ ביחסו הדעת הזאת לראב\"ע, כי הוא לא אמר אלא כי ה' אמר עשרת הדברות כאשר הן כתובות כאן, וככה נכתבו על הלוחות, ושאמנם משה כשחזר ואמרן לישראל בשנת הארבעים החליף הלשון מעט ושמר הטעמים ולא המלות כדרך כל הענינים הנכפלים בתורה. ומי יתן ואדע הגם ספור אליעזר (ברא' כ\"ד), וחלום פרעה (שם מ\"א) נשארו מהן שתי נסחאות בזכרון בני אדם, בעבור החלופים הנמצאים בספורים ההם בין הגדת הכותב והגדת אליעזר ופרעה בדבורם.."
            ],
            [
                "אנכי ה' אלהיך: המקרא הזה הוא (כדברי דון יצחק) הקדמה למצות ואזהרות שאחריו, והכוונה (כדברי רמבמ\"ן) אנכי המדבר והמצוה, אני הוא ה' אלהיך אשר הוצאתיך מארץ מצרים, וראוי לך לעבוד אותי ולא אחר זולתי. ולפירוש זה רמזו במכילתא באמרם: למה לא נאמרו עשרת הדברות מתחלת התורה? משלו משל למה הדבר דומה, למלך שנכנס למדינה, אמר להם אמלוך עליכם, אמרו לו כלום עשית לנו טובה שתמלוך עלינו? מה עשה? בנה להם את החומה, והכניס להם את המים, עשה להם מלחמות, אמר להם אמרו עליכם, אמרו לו הן הן, כך הוציא הקב\"ה את ישראל ממצרים, קרע להם את הים, הוריד להם את המן, הגיז להם את השלו, העלה להם את באר, עשה להם מלחמת עמלק, אמר להם אמלוך עליכם, אמרו לו הן הן. כלומר אני המדבר אליכם, אני הוא ה' אלהיך שהוצאתיך מארץ מצרים, ועשיתי לכם כמה טובות, וראוי לכם שתקבלוני עליכם למלך, ותשמעו בקולי; והנה לפי זה מלת אנכי היא נושא המאמר, ומלות ה' אלהיך אשר הוצאתיך וגו' הוא הנשוא; וזו גם כן דעת בעלי הטעמים. והיה אפשר להפסיק המלות האלה בדרך אחרת, ולחבר מלת אנכי אל השם, ולתת תחת השם טעם מפסיק, ויהיה אנכי ה' הוא הנושא, ואלהיך אשר הוצאתיך וגו' הוא הנשוא, ותהיה הכוונה: אני הנקרא ה', אני לבדי אלהיך המשגיח עלך השגחה מיוחדת, אשר כבר הוצאתיך מארץ מצרים. ועל הדרך הזה פירש רנה\"ו בפירושו לחכמת שלמה (דף צ\"ב) וז\"ל: כלומר שמע ישראל, אנכי ה', אף כי אין אל מבלעדי, הנני אלהיך ביחוד, מנהיגך ומלכך, לכן אתה חייב לעבדני בתורותי ובמצותי שאצוך, מה שלא צויתי לשאר עמים. ובשירי תפארת חלק ששי כתב: אם אלהי כל הארץ נקראתי, אלהי כל גוים ולאומים יחד, כן אלהי ישראל תקראני, כי אנכי ה' אלהיך. גם הראב\"ע הדביר השם הה לאנכי באמרו: וטעם זה הדבור שיאמין ותהיה אמונת לבו בלי ספק, כי זה השם הנכבד שהוא נכתב ולא נקרא, הוא לבדו אלהיו. אבל נראה לי שאם היה הענין כן, היה ראוי שיאמר אנכי ה' אלהיך אשר הוציאך (לא הוצאתיך), או אנכי ה' אלהיך כי הוצאתיך, או אנכי ה' אלהיך אני הוצאתיך. והדרך הראשון אשר הוא דרך בעלי הטעמים, הוא הנכון לדעתי. והנה הפסוק הזה אולי הוא דבור אחד מעשרת הדברות, אך איננו מצוה, גם בעל הלכות גדולות לא מנה אותו בכלל המצות; והרמב\"ם עשאו מצוה, ולדעתו הוא צווי להאמין במציאות האל, והלכו אחריו מוני המצות ועשוהו מצוה, גם כי אין דעת כלם שוה בהגבלת המצוה הנרמזת בו, ולדעת בעל ספר המצות הגדול הוא צווי להאמין כי אותו שנתן לנו את התורה הוא ה' אלהים אשר הוציאנו מארץ מצרים. ואמנם אנחנו לא מצאנו בתורה צווי על האמונה, וכבר הורה זקן הלא הוא הרב חסדאי ז\"ל (רבו של ר' יוסף אלבו) כי האמונות והדעות אין לרצון ולבחירה מבוא בהן (עיין ספרו אור ה' מאמר שני כלל חמישי פרק חמישי); מלבד כי (כמו שהעיר דון יצחק) מאמר אנכי ה' אלהיך אשר הוצאתיך וגו' הוא דמות ספור מה שקרה, ואיננו לשון המורה על מצוה. ואמנם למה אמר אשר הוצאתיך מארץ מצרים, ולא אמר אשר בראתי את השמים ואת הארץ, הטעם הוא כי יציאת מצרים היתה עדות לישראל שאלהיהם הוא המושל בשמים ובארץ, ולולי הקדמת האותות והמופתים מהיכן יתברר להם כי אלהיהם הוא הוא שברא את השמים את הארץ? והלא כל העמים היו עובדים אלהים אחרים, ואולי כל אחד מהם היה מאמין שאלהיו הוא בורא הכל. והואיל ואין מדרך תורתנו לצוות על האמונה, לא היה ראוי לו ית' לומר אנכי ה' אלהיך אשר בראי את השמים ואת הארץ, בלי שיביא שום ראיה לדבריו, ומאמר אשר הוצאתיך הוא הראיה על אמתת אלהותו ית' (וזו היא התשובה שהשיב לשאלה זו ר' יהודה הלוי ז\"ל בספר הכוזרי סימן ט\"ו עד כ\"ה מן המאמר הראשון), אלא שעדיין יש לשאול: היה לו לומר אני אשר הוצאתיך מארץ מצרים, אני הוא אשר בראתי את השמים ואת הארץ. ותשובת זה כי בריאת העולם היא טובה שעשה ה' לכל בני אדם בשוה, והיא נותנת שכל בני אדם יעבדוהו, ולא ימשך ממנה חיוב לבני ישראל בפרט לשמור מצות וחקים רבים אשר לא צוה לשאר אומות; אבל יציאת מצרים היא חסד שעשה ה' לבני ישראל לבדם, וממנה ימשך להם החיוב לעבוד אותו ולשמור מצותיו, כדברי המכילתא שהבאתי למעלה (וקרוב לזה כתבו ראב\"ע ורמבמ\"ן). ואולם מה שאמרתי כי הפסוק הזה אולי הוא דבור אחד מעשרת הדברות, הוא כי אף על פי שאין ספק כי הדברות עשרה, כי כן כתוב (למעלה ל\"ד כ\"ח) ויכתב על הלוחות את דברי הברית עשרת הדברים, הנה באופן חלוקתן יש ספקות, כי לכי חלוק הפרשיות בספר תורה אנכי ולא יהיה לך עד לשנאי אינו אלא פרשה אחת, אבל לא תחמוד נחלק לשתי פרשיות ויהיה לא תחמד בית רעך דבור תשיעי, ולא תחמוד אשת רעך וגו' דבור עשירי, והוא (כדברי דון יצחק) דבר זר מאד, אין ראוי לקבלו. אבל בתרגום ירושלמי המכונה ליונתן לא תחמד אינו אלא דבור אחד, ואנכי הוא דִבְּרָא קדמאה, ולא יהיה לך הוא דברא תניינא, וכן היה מנהג האשכנזים והצרפתים בימי קדם לקרוא בחד השבועות עשרת הדברות עם תרגום זה, ובין אנכי ללא יהיה לך היו מפסיקים בפיוטים ארמיים, ואחר כן היו אומרים דיברא תניינא כד הוה נפיק וכו' לא יהוי לך אלה אוחרן וכו', ושני לא תחמד היו עושין אותן דבור אחד; כן הוא במחזוק ויטרי ובקצת ספרים אחרים כ\"י נושנים מאד, ועיין ר' וואלף היידענהיים בחומש מודע לבינה בסוף ספר שמות. גם חכמי התלמוד מזכירים אנכי ולא יהיה לך כשתי מצות, ומסתמא כוונתם גם כן למנותם שתי דברות, וזה נכון בלא ספק יותר מהדרך האחר המפריד לא תחמד לשתים:"
            ],
            [
                "לא יהיה לך אלהים אחרים: כמו שאני אלהיך ביחוד כלומר מנהיגך ומשגיח עליך, כן אתה תקבל אותי עליך לאלהים ביחוד, ולא תקבל עליך אלהים אחרים לעבדם:",
                "על פני: כל לשון על פְנֵי, על פָנַי, על פניך (כשאין ענינם על הפנים ממש, כמו ויפול על פניו) כלום לשון צער, נזק, פחד או כעס, כמו וימת הרן על פני תרח אביו (בראשית י\"א כ\"ח), על פני כל אחיו נפל (שם כ\"ה י\"ח), ועל פני כל העם אכבד (ויקרא י' י\"ג), וימת נדב ואביהוא וגו' על פני אהרן אביהם (במדבר ג' ד', כפירוש רמב\"ן, וכמפורש בדברי הימים א' כ\"ד ב' ונגד הנגינה), תת פחדך ויראתך על פני העמים (דברים ב' כ\"ב), על פני בן השנואה (שם כ\"א ט\"ו), אם לא על פניך יברכך (איוב א' י\"א), אל יעוז אנוש (ישפטו גוים) על פניך (תהלים ט' כ' ונגד הנגינה), ועל פניכם אם אכזב (איוב ו' כ\"ח), שענינו על אפכם ועל חמתכם תראו שאינני מכזב ושהאמת אתי; מי יגיד על פניו דרכו (שם כ\"א ל\"א); וכן כל לשון שִלַח מעל פניו, הסיר מעל פניו, השליך מעל פניו, ענין כלם הרחקת דבר שראייתו מצערת אותנו, ואב לכלם חמס ושוד ישמע בה על פני תמיד (ירמיה ו' ז'); ויוצא מכלל ההוראה הזאת לשון עָבַר על פְנֵי,  כמו ותעבור המנחה על פניו (בראשית ל\"ב כ\"א), ויעבור ה' על פניו (שמות ל\"ד ו'), עוברים על פני המלך (שמואל ב' ט\"ו י\"ח), שאין ענינם אלא עבר לפני פלוני; וכן בשרש חָלַף שהוראתו כשרש עָבַר, כמו ורוח על פני יחלוף (איוב ד' ט\"ו) שענינו עבר לפנַי; אמנם חוץ מלשון עבר וחלף כל לשון על פְנֵי כשאין הוראתו על הפנים ממש, הוא תמיד לשון צער, וכן כאן לא יהיה לך אלהים אחרים על אפי ואל חמתי, כלומר להכעיסני, והטעם כי דע שדבר זה מכעיס אותי, כמו שאמר למטה כי אנכי ה' אלהיך אל קנא. ואמנם למה הקפיד הקב\"ה כל כך על אמונת יחודו, ומה איכפת לו אם נעבוד זולתו? וכי עבודת האלילים גורמת הפסד הקבוץ המדיני? - כן הדבר, וזה לפי מה שאומר: העולם הזה אשר אנחנו בו אם יִבָּחֵן בבחינת חלקיו זה לעצמו וזה לעצמו, הכל יודעים כי ימצא בו מן הרע הרבה; אמנם אם יבחן בבחינת כללו, כל חכם לב יבין כי אך טוב הוא, כי אין בו שום רע בעצם, אבל כל הרע הנמצא בו תכליתו העצמיית היא לטוב. והנה המאמין באל יחיד אפשר לו לציירו בלבו טוב בעצם ושלם בכל מיני שלמות, ומן הציור הזה תצא לו התולדה שהוא גם כן אוהב הטוב והטובים, ושונא הרע והרעים, ומזה ימשך למיטיב דרכיו, להיות לרצון לאלהיו; אמנם המאמין באלהות הרבה, כלומר המקבל עליו לאלוה כחות הטבע כל אחד לעצמו נפרד מזולתו, או קצת מן הנבראים איזה שיהיה, לא ימלט שיהיה לו אלוה אחד או רבים רעים בטבעם, או בעלי חסרון ופחיתות מה, ומזה ימשך גם הוא לנטות אחר הרע או אחר הפחיתות ההיא, ויחשוב כי על ידי זה יהיה לרצון לאלוה פלוני אשר אלה דרכיו, וזה ידוע בנסיון לכל מי שקרא קורות העמים קדמונים ומנהגיהם. ומלבד זה הנה לא יתכן שיצוייר שלם בתכלית השלמות אלא אלוה יחיד, אמנם אם יצויירו אלהות הרבה, הנה כל אחד מהם בהכרח חסר ובלתי שלם, כי כח חברו יגביל את כחו; ומזה ימשך גם כן שיצויירו למעלה קנאה שנאה ותחות, כידוע מאמונות גויי קדם, ומזה ימשך בהכרח הפסד המצות בין בני אדם. ועוד מלבד זה, אמונת אלהות הרבבה גורמת פירוד הלבבות בין אנשי אומות התחלפות, כי אנשי אומה זו העובדים אלוה פלוני ישנאו אנשי אומה אחרת העובדים אלוה אחר, ויאמינו כי אין להם שום קורבה עמהם, וכאילו לא בני אדם הם כמוהם, ורק מאמיני היחוד יודעים כי אב אחד לכלנו ואל אחד בראנו, ושבני אדם כלם חביבים לפניו ית'; ובאמת רק אחר שנתפשטה תורת משה בעולם החלו האומות להכיר כי כלנו אנשים אחים אנחנו. על כן על כל הדברים האל רצה ה' שתתקיים ידיעת יחודו בישראל, ואיים עליהם כל האיומים האלה, וגזם עליהם בכל מיני גיזום, לבלתי יעבדו אלהים אחרים, וכל זה אמנם לא לתועלת ישראל בפרט, כי אם לתועלת המין האנושי בכללו, כי מישראל תצא תורה וידיעת יחוד ה' תתפשט מהם מעט מעט אצל בני אדם כלם, עד כי באחרית הימים תמלא הארץ דעה את ה'; ומה נעמו דברי ר' יהודה הלוי (כוזרי מאמר ד' סי' כ\"ג) באמרו: עם מה שיש לאלהים בנו סוד וחכמה כחכמה בגרגיר הזרע אשר יפול בארץ והוא משתנה ומתחלף בנראה אל הארץ ואל המים ואל הזבל ולא ישאר לו שום רושם מוחש כפי מה שידומה למביט אליו; והנה הוא אשר יְשַנֶה את הארץ והמים אל טבעו וכו' וכו'; וכן תורת משה, כל אשר בא אחריהם ישתנה אליה באמתת ענינו, ואם הוא בנראה דוחה אותה. עד כאן לשונו. והנה תבין כי הסוד הזה אשר לאלהים בנו לא היה אפשר שיפורש בתורה, כי פרסומו היה מפסיד המכוון, כי לא היו ישראל פורשים מגלולי האומות הקדמוניות ושומרים עצמם מהתדמות אליהם, אם לא היה ה' מקרבם לעבודתו בכל הדרכים אשר ראה בחכמתו לקרבם. וגם עתה הענין הזה אין ראוי לבארו לעם הארץ. ואמנם אם היתה נתינת התורה לטובת המין האנושי כלו, למה בחר ה' להגלות לבני ישראל לבדם, ולא נגלה למין האנושי כלו? הנה זאת שאלת המכחישים החושבים להרוס עם זה היכל תורת ה' על היסוד בו. ואמנם בטול הטענה הזאת איננו ממה שיקשה, לפי מה שאומר: הִגָלוֹת ה' לאדם או לגוי להודיעם יחודו יהיה בהכרח ללא תועלת, כי כל מי שהורגל באמונת אלהות רבים, גם אם יגלה לו ה' ויאמר לו שאין שם אלוה אלא אחד, לא יתחייב האיש ההוא להטות לבבו אליו ולקבל ממנו אמונת היחיד, כי לעולם ישאר בלבו חשש ויאמר שמא האלוה הזה לכבוד עצמו אומר כן, כדי שלא אעבוד זולתו, ולמחר אולי יבא אלוה אחר ויאמר לי שאין אלוה אלא הוא, או שגם הוא אלוה כמוהו; לפיכך כשהיו כל האומות מורגלות באמונת רבוי אלהות לא היה אפשר שיתגלה ה' אליהן, כי היה הגלותו להן לשוא ולהבל, ולפיכך אחרי אשר עמד אברהם אבינו וברוח בינתו הכיר שאין אלוה אלא אחד, מיד נגלה עליו הקב\"ה וקרבו לעבודתו, והבטיחו שירבה את זרעו ויעשה אותו לגוי גדול, למען יהיה זרע האמונה האמתית נשמר בצאצאיו ולא יאבד, וצוהו למול את בשרו, למען יהיה הוא וזרעו נבדל מכל גויי הארץ עובדי האלילים, ולא יתערב בהם; וכאשר רבו בני יעקב והיו לעם, ועודם מחזיקים במצות המילה ובאמונת היחוד, הוציאם מבית עבדים ונתן להם התורה, למען יהיו עם לבדד ישכון ולא יתערבו בשאר גוים, אך יתקיימו באמונתם ובתורתם אשר היא חייהם, הכל לטובתם בכל זמן, ולטובת המין האנושי בכללו לעתיד. "
            ],
            [
                "לא תעשה לך פסל: צורה מעץ או מאבן ונקרא כן ע\"ש שנפסל, כלומר שמציירין אותו ע\"י כריתה בגרזן ומקבת, והוא נבדל מן המסכה שהיא של מתכת ונעשית ע\"י יציקה; רק בד' מקומות מצאנו פסל שלפי הנראה ענינו מסכה, את ציפוי פסילי כספך (ישעיה ל' כ\"ב), הפסל נסך חרש (שם מ' י\"ט), מי יצר אל ופסל נסך (שם מ\"ד י'), הוביש כל צורף מפסל כי שקר נסכו (ירמיה י' י\"ד ונ\"א י\"ז), ונ\"ל כי גם באלה אין פסל זז ממשמעו, והוא של עץ או אבן, לא של מתכת, אלא שמצפין אותו בזהב או בכסף ונופל בו לשון פסל וגם לשון נסך; והנה ציפוי פסילי כספך ענינו פסיליך המצופים כסף, וכן הפסל נסך חרש וצורף בזהב ירקענו, שהצורף שוטח הזהב על הפסל שכבר נעשה מעץ, וכן הוביש כל צורף מפסל כי שקר נסכו הוא פסל והוא ג\"כ נסך, כי תוכו עץ וחיצוניותו מתכת; והנה בפסוק הפסל נסך חרש אין חרש חרש עצים אלא כמו הנה אנכי בראתי חרש נופח באש פחם (ישעיה נ\"ד י\"ו), והוא הוא הצורף; ומלת נסך אפשר לפרשה מענין יציקה שנסך עליו זהב, ואפשר לפרש ענין כסוי וצפוי כמו והמסכה הנסוכה על כל הגוים (שם כ\"ה ז') כלו' הפסל שכסהו וצפהו הצורף, וכמו שפירש רד\"ק בפירושו הראשון; וכן הוא ג\"כ הענין בפסוק מי יצר אל ופסל נסך; והנה כאן הזכיר הפסל ולא הזכיר המסכה, כי דבר בהווה, כי לא היו אז עשירים לעשות להם אלהי כסף ואלהי זהב, אא\"כ ישתתפו בו כל העם כמו שעשו במעשה העגל, וכאן (בעשרת הדברות) עם כל יחיד ויחיד הוא מדבר; ולמטה (פסוק כ') הוסיף והזכיר גם אלהי כסף ואלהי זהב. והנה הפסל אפשר שיהיה מכל צורה שתהיה, וכן כתוב פסל תמונת כל סמל תבנית זכר או נקבה תבנית כל בהמה וכו' (דברים ד' י\"ו י\"ז וי\"ח); ואמנם באמרו אח\"כ וכל תמונה אשר בשמים וגו' נראה כי פסל האמור כאן ענינו בצורת אדם, והוא מה שפרט שם (דברי ד' י\"ו) בראשונה באמרו תבנית זכר או נקבה.\nוכל תמונה וגו': וכל צורה העשויה בדמות מה שבשמים או בארץ או במים; תמונה, משרש מוּן, בערבי מָאן, שענינו שִקֵר, הוא כנוי לצורה המתדמה לדבר אחר, כמו פסל תמונת כל סמל, פסל תמונת כל (דברים ד' כ\"ג וכ\"ה), ואמנם ממ\"ש ותמונה אינכם רואים (שם שם י\"ב), כי לא ראיתם כל תמונה (שם שם ט\"ו), ותמונת ה' יביט (במדבר י\"ב ח'), תמונה לנגד עיני (איוב ד' י\"ז), אני בצדק אחזה פניך אשבעה בהקיץ תמונתך (תהלים י\"ז ט\"U), היה נראה כי תמונה שם צורת הנמצא הטבעי, תארו ותבניתו, לא צורה מלאכותיית הנעשית בדמותו (וכן כתבתי בבה\"ע תקפ\"ח ע' 89), אמנם אחרי ראותי מעוט שמוש השם הזה, ושלא נמצא אצל שֵם צורה ביחזקאל מ\"ג, וגם לא נשאר שמושו בל\"ח, ואחרי העמיק החקירה בכל המקראות שבא בהם (אשר אינם זולת אלה שהזכרתי) נ\"ל שאין המלה זזה מענינה הראשון, אך ענינה תמיד צורה המתדמה לדבר אחר, והנה זה מובן במליצת ותמונת ה' יביט, שיאן ענינה צורת ה' ותארו, אלא צורה נבראת (כבוד נברא) המעורר בלב הנביא ציור הבורא ית', וכן אשבעה בהקיץ תמונתך (תהלים י\"ז ט\"ו), הכוונה על הכבוד הנראה בחזיון ובחלום (שהיה הרואה אותו שָׂבֵעַ ועל בו גם אחרי הקיצו), ואין הכוונה צורת האל, וכן יעמוד ולא אכיר מראהו תמונה לנגד עיני, הכוונה צורה נבואיית המעוררת ציור מה שאיננו גשם, ובל' רומי Phantasma; וכן ותמונה אינכם רואים, כי לא ראיתם כל תמונה, אין ענינם לא ראיתם צורת האל ותארו, אלא לא ראיתם שום צורה נבראת העומדת לעורר בדעתכם ציור האל המדבר אליכם; ואחרי אשר לא ראיתם שום תמונה שתעמוד במקום עצמותו, אין לכם ג\"כ לעשות שום צורה למען תעמוד לכם לזכרון אלהיכם והנה התבארו כל הכתובים שבאה בהם מלת תמונה, והתבאר כי הוראת השם הה הוראה אחת שוה בכל מקום, והיא ג\"כ מסכמת עם הוראת שרשה אשר נשאר בל' ערבי. ומן השרש הזה ג\"כ שם מין שענינו בלשון מקרא דבר הדומה ולא שוה, כגון את כל עורב למינו (ויקרא י\"א ט\"ו) העורב עם כל שאר העופות הדומים לו ולא שוים לו, וכן עץ פרי עושה פרי למינו (בראשית א' י\"א), שענינו (לפי הנגינה ונגד פירוש המפרשים כלם, וכמו שפירשתי במקומו) עץ פרי הנחלק למחלוקת הרבה שכל א' מהן דומה לחברתה במה שהיא עץ פרי כמוה, ואיננה שוה לה, כי היא מין אחר. ומן ההוראה הזאת הושאל אח\"כ בל\"ח שם מין לכלול אישים הרבה הדומים זה לזה, וכן בלשון רומי שם species ענינו מראה ודמות, ואח\"כ הושאל להורות על המין.\nואשר במים מתחת לארץ: על דרך לרוקע הארץ על המים (תהלים קל\"ו ו'), דברה תורה כלשון בני אדם ולפי אמונתם בדורות ההם.\n"
            ],
            [
                "לא תשתחוה להם: לאלהים אחרים, או לשום פסל ותמונה.",
                "ולא תעבדם: בכל שאר מיני עבודה, ומלת תעבדם זרה, שהיא נקודה בשני קמצין, והיה משפטה בשני פתחין, תַעַבְדֵם, כמו יַעַבְדֵנִי, יַעַבְדֶנּוּ, יַעַבְדֵם, ונמצאת מלה זאת בשני קמצין גם למטה (כ\"ג כ\"ד), ובדברים (ה' ט'), וכמוה וְנָעָבְדֵם (דברים י\"ג ג'), וכתב רד\"ק (מכלול ד\"ק דף מ\"ה), ובאו מפוארים בקמץ חטף, ולא תעבדם, אשר לא ידעתם ונעבדם, והאות הנוספת נקודה בקמץ מפני הקמץ חטף אשר אחריה, עכ\"ל. ודוגמת הזרות הזאת במלת יְתַאֲרֵהוּ יְתָאֳרֵהוּ (ישעיה מ\"ד י\"ג); וחכמי העמים אומרים שהמלה מבנין הפעל, ולא תעבד, ולא יתכן לפי הענין, כי בנין הפעל מורה הכרח מן החוץ, וכאן הכוונה על מעשה ברצון, ובפרט בפסוק נלכה אחרי אלהים אחרים אשר לא ידעתם ונעבדם, לא יצוייר שם שום הכרח, ואין מקום להפעל.",
                "קנא: תחלת הנחת השרש הזה היתה להורות על הפיכת המראה לאדום הרבה הנוטר לשחור, וההוראה הזאת נשארה בלשון סורי, ונמצא השרש הזה בתרגום סורי בפסוק תכלילות עינים (משלי כ\"ג כ\"ט) ובפסוק עורנו כתנור נכמרו (איכה ה' י'), וקרוב לשרש זה קינאה שענינו בלשון ארמי צורף, לפי שמלאכתו להאדים המתכת באש; גם בלשון ערבי קנא ענינו אדום הרבה, ובלשון הקדש הושאל השרש הזה על התחממות הלב והתפעלות חזקה הגורמת למראה הפנים שיתאדם ויחשך, והיא הרגשת כעס וחמה גדולה, כגון חמת גבר כשתשטה תחתיו אשתו, או כשינתן לאחרים מה שהיה ראוי שינתן לו; ולפעמים יתחמם אדם גם בשביל אחרים ויקנא לרעהו, כשיראה אחרים מתלבשים בטליתו ולוקחים לעצמם מה שלא היה ראוי אלא לו, כמו המקנא אתה לי (במדבר י\"א כ\"ט), או כשיראה אחרים מצערים אותו בכל ענין שיהיה, כגון קנאתי לירושלם ולציון קנאה גדולה וקצף גדול אני קוצף על הגוים השאננים אשר אני קצפתי מעט והמה עזרו לרעה (זכריה א' י\"ד וט\"ו). והנה עיקר הוראת לשון קנאה אינו אלא חמה וקצף גדול, והנה הרמב\"ם (מרה ח\"א פרק ל\"ו) כתב כי לא ימצא בכל התורה ובכל ספרי הנביאים לשון חרון אף ולא לשון כעס ולא לשון קנאה אלא בע\"ז בלבד; והרמב\"ן הביא נגד זה מה שכתוב ויחר אף ה' במשה, ויחר אף ה' בם, חרה אפי בך ובשני רעיך, וסיים: אבל בלשון קנאה אמת הוא כלומר אמת הוא שלא נכתבה קנא אלא נגד עובדי ע\"ז. ואני אומר כי גם זה איננו אמת, כי מצינו (נחום א' ב') אל קנוא ונוקם ה', ושם מדבר על אשור שהרע לישראל, והקנאה והנקמה היא על מה שהרעו לישראל, לא על ע\"ז שעבדו, כי (כדברי הרמב\"ן עצמו) הכתוב יזכיר קנאה בע\"ז בישראל בלבד (ולא באומות). והנה אע\"פ שהפסוק הזה מדבר בע\"ז, מכל מקום נ\"ל כי אל קנא ופוקד עון אבות לא על ע\"ז מלבד נאמרו, אלא דרך כלל נאמרו, לומר שהוא נוקם ובעל חמה, כלומר שהעושה חטאים גדולים הוא נפרע ממנו במכות גדולות כאדם שעלתה חמתו באפו.",
                "פוקד עון אבות: אין ספק כי לא יצוייר אלוה יחיד אדון הכל, יודע הכל, משגיח ומשלם שכר ועונש, בלי שנאמינהו ג\"כ שופט צדק ואמת, וכמו שאמר אברהם השופט כל הארץ לא יעשה משפט? ומשה אמר: הצור תמים פעלו כי כל דרכיו משפט אל אמונה ואין עול צדיק וישר הוא. ואמנם שיהיו הבנים נענשי בעון אבותם אין זה משפט צדק, והתורה עצמה הזהירה את הדיינים שלא לשפוט כזה (לא יומתו אבות על בנים ובנים לא יומתו על אבות, דברים כ\"ד ט\"ז), ואעפ\"י כן אנו רואים כי אמונת היות הבנים נענשים בעון אבותם היתה מפורסמת בישראל עד שהיתה למשל בפיהם (ירמיה ל\"א כ\"ט ויחזקאל י״ח:ב׳) אבות יאכלו בסר ושני בנים תקהינה, והמשורר אומר (תהלים ק\"ט י\"ד) יזכר עון אבותיו על ה' וחטאת אמו אל תמח, והמקונן אומר (קינות ה' ז') אבותינו חטאו ואינם ואנחנו עונותיהם סבלנו, ורבות כאלה בספרי הקדש, וכנגד זה אנו רואים יחזקאל מתאמץ להשבית המשל הנזכר אבות יאכלו בסר, והוא אומר בן לא ישא בעון האב הנפש החוטאת היא תמות, וירמיה אומר כי בימים הבאים לא יאמרו עוד המשל ההוא. והנה רז\"ל תירצו ואמרו כי פקידת עון אבות על בנים היא כשאוחזין מעשי אבותיהם בידיהם, ודברי יחזקאל הם כשאין אוחזין מעשי אבותיהם, ועדיין יש לשאול: כשאוחזין מעשי אבותיהם יענישם האל יותר מכדי רשעתם או לא? אם לא יהיה ענשם יותר מכדי רשעתם, אין כאן פקידת עון אבות, ואם יהיה ענשם גדול מכדי רשעתם הרי זה עוות הדין. והרמב\"ם (מורה ח\"א פ' נ\"ד) אומר שהכוונה בפוקד עון אבות אינה אלא כי אחת ממצות ה' היא כי בעיר הנדחת הכה יכו את כל יושביה לפי חרב וגם הבנים אשר לא חטאו; ואתה רואה כמה ה רחוק ודחוק, מלבד שאין שום ראיה לומר שאין הענין נוהג אלא בעון ע\"ז, כי אעפ\"י שכאן בע\"ז מדבר, מ\"מ מדת פוקד עון אבות מצאנוה ג\"כ בי\"ג מדות (שמות ל\"ד ז'), ושם לא נאמרה לענין ע\"ז, אלא סתם נאמרה, ומי יאמין כי אחת מהי\"ג מדות אין המכוון בה אלא מצוה מן המצות, והיא מצוה שמציאות קיומה מועטת, ואולי מעולם לא נתקיימה? ועוד אם פוקד עון אבות הכוונה בו על מצוה מן המצות, גם ועושה חסד לאלפים ראוי שיהיה מצוה מן המצות, וכמו שזה לא יתכן לא גם זה. ואשר אני אחזה לי הוא כי ודאי משמעות המקרא הוא שאף על בנים צדיקים ה' פוקד עון אבות, וכן היתה אמונת אבותינו, וכן אמרו: \"צדיק ורע לו צדיק בן רשע\", והוא דבר שהחוש מעיד עליו, כי בכמה וכמה ענינים טובים ורעים האב זוכה לבנו, ומעשי האב ודרכיו ומעלליו גורמים בהכרח טובה או רעה לזרעו אחריו, והמדה הזאת היא אחד מסודות ההשגחה הנסתרת בכל המאורעות ההוות בעולם, והאלהים עשה שיראו מלפניו, כי כל אב אוב את זרעו והדאגה שמא חטאיו יביאו רעות גם לבניו, תעצרנו אם מעט ואם הרבה מלכת תמיד בשרירות לבו, ואף אם לא תעצרנו, הנה הרואים את בניו מדוכאים בעונו יצעקו מרה עליו, ויהיה האיש למשל ולשנינה, ורבים ישמעו ויירא ולא יעשו כמעשהו, אבל הרע הזה הבא על הבנים בעון אבותם איננו רע מוחלט ומתמיד, כי הוא יכאיב ויחבש ימחץ וידיו תרפינה, ומי שכל עתותינו וכל קורותינו בידו, אין רע מוחלט יוצא מתחת ידו, ולא יבצר ממנו להמשיך טובות גדולות מבטן הרעות והצרות, והדברים ארוכים, אין כאן מקומם. כללו של דבר, פקידת עון אבות על בנים איננה להנקם מן הרשע, אלא להועיל לבני אדם לבלתי יחטאו, לפיכך איננה באמת מקלקלת שורת הדין, ובנו של רשע אם שקול ישקל רעתו וטובתו שבאו עליו מיום הולדו עד יום מותו, יוודע כי לא נעשה עמו עול וחמס חלילה, רק מצאוהו קצת רעות וצרות מבהילות הרואים להרחיק את האדם מן העבירה. ולפיכך בשר ודם מוזהר על זה שלא לענוש בנים על אבות, כי האדם אין בידו לחבוש המחץ אשר ימחץ, אבל מה שהוא עול בבשר ודם הוא משפטי צדק באדון הכל שהכל בידו. ועדות ברורה לדברי הוא מה שאנו רואים ברשע בן צדיק, כי הנה כאן הוא אומר ועושה חסד לאלפים לאוהבי, וכן מצאנו בדוד (תהלים פ\"ט) לעולם אשמר לו חסדי וגו' ושמתי לעד זרעו וגו', אבל וכי מפני זה הבנים החטאים לא ישאו חטאם? אם יעזבו בניו תורתי וגו' ופקדתי בשבט פשעם ובנגעים עונם, וחסדי לא אסיר מעמו. וכן בגוי כלו, הנה ה' כרת ברית עם אברהם ויבחר בזרעו אחריו, ולא ימאסם ולא יגעלם לעולם; וכי בשביל זה לא ענש אותם כשחטאו? הרי מבואר כי אהבת ה' את האבות איננה מקלקלת שורת הדין ויושר המשפט. ואם במדה טובה כך הוא, קל וחומר במדת הפורענות (אשר מפסוק זה עצמו מוכח שמדה טובה מרובה הימנה הרבה, כי פקידת עון אבות אינה אלא על בנים על שלשים ועל רבעים, ומדה טובה היא לאלפים כלומר עד אלף דור), הלא אין ספק כי בפקוד ה' את עון האב על הבן לא בשביל זה יטה משפט גבר, כי פלס ומאזני משפט לה', והרבה שלוחים למקום לקיים פקידת עון אבות לאיים על בני אדם, בלי שיהיה משפט הבן מעוקל ומעוות באמת. והנה בימי ירמיה ויחזקאל שהיו הנביאים אומרים אל העם כי ה' משליכם מעל פניו בגלל חטאות מנשה שהחטיא את ישראל, נהיתה למשל בפי ההמון אבות אכלו בסר וגו', והיה זה לקצת העם למכשול עון לבלתי שוב בתשובה; על כן הוצרך יחזקאל להתקומם נגד המשל הזה, ולהזכירם כי הצור תמים פעלו כל דרכיו משפט, ובן לא ישא בעון האב עונש מוחלט ומתמיד, רק הנפש החוטאת היא תמות, וי שאינו אוחז חטאות אבותיו בידו חיו יחיה, על כן ראוי להם לשוב אל ה' וירחמם, וכמו שחתם דבריו שובו והשיבו וגו' השליכו מעליכם את כל פשעיכם וכו' ולמה תמותו בית ישראל, כי לא אחפוץ במות המת וכו' והשיבו וחיו והנה זה שאמרתי כי ענין פקידת עון אבות על בנים הוא דבר שהחוש מעיד עליו וכו', הוא דומה למה שפירש הרלב\"ג שעונש האבות נמשך גם לבניהם במקרה, על דרך אבותינו חטאו ואינם ואנחנו עונותיהם סבלנו; ואני בשנת תקצ\"ד הקשיתי עליו ואמרתי כי מליצת  פוקד עון אבות על בנים אין משמעותה שהעונש נמשך לבנים במקרה, אלא שהאל מעניש את הבנים בכוונה מכוונת, כמו ופקדתי עליהם חטאתם (שמות ל\"ב ל\"ד), ופקדתי עליו דרכיו (הושע ד' ט'), וכן מלת פקודה ענינה עונש מכוון לא רע נמשך במקרה, כמו באו ימי הפקודה, באו ימי השלום (שם ט' ז'), ומה תעשו ליום פקודה (ישעיה י' ג'), ואולם עתה בשנת תר\"ה רואה אנכי כי כן הוא דרך התורה לצייר לנו הטובות והרעות כיורדות מלמעלה בכוונה לשכר ולעונש, אף אם הן נמשכות ובאות בדרך הטבע לפי מנהגו של עולם; כי באמת אין דבר בעולם שיהיה במקרה, אלא הכל נמשך מסבותיו, והכל משתלשל אל הסבה הראשונה (עיין כוזרי מאמר ה' סימן ט'), וכמו שלאיים על בני אדם ולהדריכם בדרך ישרה חקק ה' בחקות הטבע שיהיו עונות האב גורמים רע לזרעו אחריו, וכמו שלאיים על בני ישראל אמרה תורה כי ה' אל קנא ונוקם ובעל חמה, כן אמרה ג\"כ שהוא פוקד עון אבות על בנים כאילו הוא עושה זה דרך נקמה וחרון אף, גם כי באמת לא יקרה הדבר אלא בדרכי הטבע ולא לנקמה חלילה, אלא הכל לטובת בני אדם. וגם כשהוצרכה התורה לצייר את האל כנוקם ובעל חמה, הנה מיד חזרה לצייר לנו מדת טובו יתרה הרבה על מדת פורענות באמרה ועושה חסד לאלפים, כי אמנם זה הוא עיקר כל התורה כלה, להודיענו כי ה' עושה חסד, משפט וצדקה בארץ, כי באלה הוא חפץ, כלומר זה הוא רצונו שיהיה אדם שומר דרך ה' להתנהג עם חבריו במשפט (לתת לכל אחד מה שראוי לו) ובצדקה (לתת לו משלו לפנים משורת הדין).",
                "לשונאי: עם שונאי אני נוהג כך לפקוד עונם על בניהם, וכן ועושה חסד לאלפים לאוהבי, הכוונ' עם אוהבי אני נוהג כך לעשות חסד עם בניהם עד אלף דור, ומלת לשנאי ומלת לאהבי חוזרת אל האבות (כדעת רלב\"ג), לא (כדעת ראב\"ע ורשב\"ם ואולי גם רש\"י) אל הבנים. וחכמי התלמוד שאמרו כשאוחזין מעשי אבותיהם בידיהם לא אמרו זה לפרש מלת לשונאי, אלא לפרש במה הכתוב מדבר, לומר כי ענין הפקידה הזאת אינה אלא כשאוחזין וגו', לא שיהיה זה פירוש מלת לשנאי, וכן אונקלוס תרגם לשנאי לסנאי, ואח\"כ הוסיף (דרך תוספת ולא לפרש מלת לשנאי) כד משלמין בניא וכו', ואין התוספת הזאת (כאשר חשב רמבמ\"ן ואולי גם רש\"י) לפרש מלת לשנאי שהכוונה אם הבנים שנאי, שאם כן היה לו להשמיט מלת לסנאי לגמרי, ואיל ומלות כד משלמין וכו' הן הן פירוש מלת לשנאי. ולא אכחד תחת לשוני כי בתרגום כ\"י על קלף שבידי חסרה מלת לסנאי והוסיפוה בגליון, אבל אין זה אלא טעות סופר, שהרי בדקתי בפרשת ואתחנן, ושם אין המלה חסרה כלל. והנני מבטל מה שכתבתי על עון אבות באוהב גר עמוד י\"ט. והנה והתודו את עונם ואת עון אבותם (ויקרא כ\"ו מ') הוא כמשמעו, עונם ענין אחד, ועון אבותם ענין אחד, יתודו על מה שחטאו וגם על מה שלא חטאו הם אלא אבותיהם, וכן מצאנו מפורש בנחמיה (ט' ב') ויתודו על חטאתיהם ועונות אבותיהם, ואח\"כ מזכיר והולך באורך את חטאת אבותיהם מפסוק ט\"ז עד ל\"ה. לפיכך גם מה שכתוב בירמיה (י\"ד כ') ידענו ה' רשענו עון אבותינו אינו אלא חסר וי\"ו רשענו ועון אבותינו, והכוונה בכל זה כי מאחר שכך היא מדת הקב\"ה לפקוד עון אבות על בנים, הנה הבא להתודות ראוי שיתודה לא לבד על חטאתיו, אך גם על חטאת אבותיו, כי גם עליהם הוא חייב עונש, ובוידוי ותפלה ותשובה יתכפרו לו אלו ואלו. והנה ידידי החכם המפואר יש\"ר נ\"י בבה\"ע לשנת תר\"ו אחז בפירושי שכתבתי באוהב גר, וקירב את אשר ריחקתי, והכחיש מכל וכל ענין עונש הבנים בגלל אבותם, ועל מה שאמר דוד יזכר עון אבותיו אל ה' וחטאת אמו אל תמח, ועל מה שאמר ישעיה הכינו לבניו מטבח בעון אבותם, אמר שאינם אלא צד מליצת השיר, וזו אינה תשובה, כי אמנם מדברי המשוררים שבכל אומה ולשון אנו למדים מה היו אמונות הגוי ההוא בימי המשוררים ההם ולולא שפשטה בימי דוד אמונת עונש הבנים בחטאת אבותם, איך יעלה על דעתו לומר דבר זר כזה יזכר עון אבותיו אל ' וחטאת אמו אל תמח? וגם החכם גיזיניוס בפירוש ישעיה כתב כי פסוק יחיו מתיך כבלתי יקומון (ישעיה כ\"ו י\"ט) אף אם יפורש דרך משל ומליצה (כמו שהוא באמת), מכל מקום הוא ראיה שאמונת תחיית המתים היתה מפורסמת בישראל בימי הכתוב. ואולם ידידי החכם המפואר נ\"י בחר לעוות עלינו את הכתובים בכוונה טובה להסיר תלונה מעל אלהינו, וכדי להסכים התורה עם הפילוסופיאה. ואמנם הנה מצד אחד אין כל זה מספיק להסיר התלונה, כי היות הבנים לוקים בעון אבותם הוא דבר שהחוש מעיד עליו, ואף אם לא היה דבר זה כתוב בתורה, תלונת צדיק ורע לו במקומה עומדת; ומצד אחר כבר קדמתי והשבתי תשובה לאותה טענה באמרי \"אבל הרע הזה הבא על הבנים בעון אבותם איננו רע מוחלט ומתמיד ... שהכל בידו.\" והנה ידידי החכם יש\"ר נ\"י אומר כי אף אם יקרה לפעמים לאיזו סבה פרטית שהצדיק יאבד בצדקו בעבור רוע מעללי אחרים, עוד לא יתכן בשביל כן לייחס לאלהי עולם אשר כל דרכיו משפט צדק מדה זו שיעניש תמיד הבנים בעבור חטאת אבותיהם וכו'. ואני אומר כי החלוק הזה בין תדיר לשאינו תדיר אינו אלא תנחומין של הבל ואם נניח שיקרה לפעמים עול בעולם שיהיה צדיק אובד בצדקו, אף לא יהיה זה אלא אחת לאלף שנים, כבר כפרנו בהשגחה, שאם יש אלהים שופטים בארץ לא יבצר ממנו לעשות משפט גם בפעם ההיא. והאמת היא כי היושב על חוג הארץ ויושביה כחגבים, הוא יודע שאין שום עָוֶל בעולם, לא תמיד ולא לפעמים, והמתבוננים בתולדות הדורות יבינו כי כל מה שהיה לא היה אלא לטוב, ואף אם העומדים בזמן המאורעות (כגון בזמן נירון קיסר, ואטִילא ורובֶספיאֶר וחבריהם) היו הדברים עול וחמס בעיניהם, הנה אחר זמן נודע כי הכל היה לטובת המין האנושי. וכן פקידת עון אבות על בנים היא לטובת המין האנושי. ואם היא עול בעינינו, אין הענין כן באמת, כי הוא יכאיב ויחבש ימחץ וידיו תרפינה, כמו שכתבתי למעלה. והמעמר אומר (ויקרא כ' ה') כי פוקד עון אבות על בנים הוא שבניו ובני בניו, ואם גם דור הרביעי יראה, ימותו כלם ועיניו רואות. אבל משמעות הכתוב איננה שימותו, אלא שיקבלו עונש, ואם כדבריו, היה הכתוב אומר ערירים  ימותו, אבל פוקד עון אבות על בנים משמע בלא ספק שהכוונה על עונש הבנים, לא על עונש אבות.\n"
            ],
            [
                "ועושה חסד לאלפים: לשונאי אני פוקד עונם על בניהם ועל שלשים ועל רבעים, ולאהבי ולשומרי מצותי אני עושה חסד לאלפים, כלו' לבנים שאחר אלף דור כמפורש במקום אחר (דברים ז' ט') שומר הברית והחסד לאוהביו ולשומרי מצותיו לאלף דור.",
                "אלפים: שם התאר, ע\"ד שלשים ורבעים, והושמטה מלת בנים הנזכרת בפסוק הקודם, והכוונה בנים אלפים, בני דור האלף (רשב\"ם ורמבמ\"ן); וענין עושה חסד לאלפים הוא כמו שמצאנו באברהם שנקרא אוהבו (ישעיה מ\"א א', וד\"ה ב' כ' ז') ובזכותו בחר ה' בזרעו אחריו וכרת לו ברית עולם, וכן בפינחס והיתה לו ולזרעו אחריו ברית כהונת עולם (במדבר כ\"ה י\"ג), וכן בדוד (שמואל ב' ז' י\"ו, ירמיה ל\"ד כ\"ו), וכל זה בלא עוות הדין, כי החוטאים עונם ישאו כמפורש בשמואל (ב' ז' י\"ד) אשר בהעוותו והוכחתיו בשבט אנשים ובנגעי בני אדם, ובמזמור פ\"ט אם יעזבו בניו תורתי וכו' ופקדתי בשבט פשעם וכו', וכמו שכתבתי בפסוק הקודם. "
            ],
            [
                "לא תשא וגו': לא תשא על שפתיך, כלשון ובל אשא את שמותם על שפתי (תהלים ט\"ז ד'), ותשא בריתי עלי פיך (שם נ' י\"ו), ונמצא ל' נשא גם בזולת על פה ועל שפתים, והוא דרך קצרה, כמו לא תשא שמע שוא (שמות כ\"ג א'), וחרפה לא נשא על קרובו (תהלים ט\"ו ג'), ומענין זה מליצת נשא משל, וכן משא, וכיוצא בזה בל' רומי Profero, שענינו דבור, מן fero שענינו נשא; ואמנם נשיאת שם ה' ענינה הזכרת שם ה' דרך שבועה, והוא דבר הלמד מענינו.",
                "לשוא: שוא הוא שקר, גם פחות משקר, והוא דבר שאין לו קיימא, שאין לו על מה שיסמוך, שוא שקר מעיקרו; אלא שהושאל אח\"כ לכל דבר שקר אפי' יש לו על מה שיסמוך; ונ\"ל כי תחלת הוראת המלה נשימה והבל פה, והמלה קרובה לשרש נשף, נשב ושאף; והנה מה שאין לו קיימא נקרא שוא כלומר הבל פה, כמו שנקרא רוח והבל, ששתיהן מלות מורות על הרוח היוצא מן הפה, כגון ישא רוח יקח הבל (ישעיה נ\"ז י\"ג), והבל פה ידוע בל\"ח ובסורי; ואח\"כ אמרו לשוא להוראת לרוח להבל, והוא כשאדם פועל לתכלית מה, ואח\"כ לא ישיג תכליתו, כגון לשוא הכיתי את בניכם מוסר לא לקחו (ירמיה ב' כ\"ט), לשואת תיפי (שם ד' ל'), לשוא הרבים רפואות תעלה אין לך (שם מ\"ו י\"א), אך הוראה זאת אין לה ענין לכאן, שא\"כ יהיה ענינו לא תשבע כשתדע לא יאמינו לך, אבל אם יאמינו לך תוכל להשבע אפילו על שקר; ונשיאת שם ה' לשוא אמנם היא בלא ספק להשבע בשמו לשקר; וגם שבועת שוא האמורה במשנה (שבועות כ\"ט) היא שבועת שקר שנשבע לקיים דבר שכבר ידוע שאינו כן; ורק בירושלמי מצינו שהנשבע על שנים שהם שנים לוקה משום שבועת שוא, והרמב\"ם (הלכות שבועות פרק א') הכניס גם את זו בכלל ארבע מחלקות של שבועת שוא, ודע כי ברש\"י כ\"י ודפוסים עתיקים לא נזכר אלא על עמוד של אבן שהוא של זהב, אבל על של עץ שהוא עץ היא תוספת שהוסיפו האחרונים, ולדעתי שבועה כזו שהיא אמת (על של עץ שהוא עץ) אלא שהיא שלא לצורך ולבטלה לא נאסרה רק דרך סייג, כי גם זה זלזול בכבוד האל, ומי שרגיל להשבע בחנם יקל לו לנפול ג\"כ בשבועת שקר, ואח\"כ כללו באיסור זה גם הזכרת שם שמים לבטלה, כי גם זה זלזול בכבוד האל. ובפרט כי פשט המלות לא תשא את שם יורה הזכרה בעלמא, ואנקלוס שלא לכפול המלה תרגם הראשון למגנא (לבטלה) והשני לשיקרא, החמיר באיסור והרחיבו גם על השבועה לבטלה, והקל בעונש הגדול, שלא יהיה אלא על שבועת שקר.",
                "כי לא ינקה ה' וגו': הנה הנשבע לשקר לא יירא מדיני אדם, כי יאמינו בדבריו, ועל המעט יקרה שתתגלה שקרותו, ע\"כ אמר שאף אם ינקה מדיני אדם לא ינקה מדיני שמים. "
            ],
            [
                "זכור את יום השבת: הזכירה הזאת אין ענינה (כמו שכתבתי בבה\"ע תקפ\"ח ע' 90) זכור מה שנצטוית כבר במדבר סין לקדש את יום השבת, כי אמנם ל' זכירה איננו מיוחד למה שעבר, כי נמצא גם במה שעתיד להיות, כמו לא זכרה אחריתה (איכה א' ט'), לא זכרת אחריתה (ישעיה מ\"ז ז'), יען אשר לא זכר עשות חסד (תהלים ק\"ט י\"ו), ברוגז רחם תזכור (חבקוק ג' ב'); והנה זכור ענינו להבא כמו שמור, כלומר שים אל לבך יום השבת שתהיה מצפה מתי יבא כדי לקדשו, ולא יסור מלבך ולא תחללהו מפני השכחה; ואמנם הקידוש שתקנו רז\"ל הוא כענין כל ברכות המצות, שהתקינו שיהיה אדם מברך עובר לעשייתן, וה כדי שלא יעשה המצות כמצות אנשים מלומדה, אלא ישים אל לבו כי ה' צוה, ויעשה הדבר בכוונה לעשות רצון יוצרו.",
                "לקדשו: לעשותו נבדל משאר ימים, שלא תשתמש בו להנאתך לעשות כל מלאכתך, אך תתנהו לגבוה כקרבן וכתרומה, כלומר תמשוך ידך מליהנות בו לצרכיך ולעסקיך, ויהיה כלו מפורש לכבוד שמים, לשבות בו לכבוד האל אשר צוך על שביתה בו.\n"
            ],
            [
                "ששת ימים וגו': סוף הכתוב פירוש תחלתו, ששת ימים תעבוד, כלומר תעשה כל מלאכתך, תעשה כל מה שיצטרך לך לעשות."
            ],
            [
                "לא תעשה כל מלאכה אתה: כולל בלא ספק האיש והאשה, שהרי בקטנים הזכיר בנך ובתך, ובעבדים עבדך ואמתך, א\"כ האשה שוה לאיש, והיא ברשות עצמה כמו בעלה, שאם היתה האשה משועבדת לבעלה כשפחה, היה צריך להזהיר את האיש על שביתתה, כדרך שהזהירו על שביתת בניו ועבדיו, מפני שאינם ברשות עצמם; וכן בכל מצות שבתורה הכתוב מדבר בל' זכר, וגם האשה בכלל; ורז\"ל פטרו אותה ממצות עשה שהזמן גרמא, נראה שבימיהם נשתנה מצב הנשים, והכבידו הגברים את עולם עליהן."
            ],
            [
                "כי ששת ימים וגו': אין גם אחת מעשרת הדברות שיהיה טעם המצוה מפורש אצלה, אלא בקצת מהן מפורש מתן שכרן או עונשם, כי אנכי ה' אלהיך אל קנא וגו', כי לא ינקה ה' וגו', למען יאריכון ימיך וגו', וכן כאן לא פירש כלל טעם מצות השבת, כי לא אמר למען תזכור כי ששת ימים עשה ה' וגו'; והנה במשנה תורה כתוב וזכרת כי עבד היית בארץ מצרים ויוציאך ה' אלהיך משם ביד חזקה ובזרוע נטויה על כן צוך ה' אלהיך לעשות את יום השבת, וגם זה אמנם איננו (כמו שחשבתי בבה\"ע תקפ\"ח ע' 91) הטעם האמתי אשר בעבורו צוה אותנו לשמור את יום השבת, כדרך שלא יתכן לומר כי לכך נצטוינו שלא להטות משפט גר ויתום כדי שנזכור יציאת מצרים, מפני שכן כתוב (דברים כ\"ד י\"ז י\"ח) לא תטה משפט גר יתום ולא תחבול בגד אלמנה וזכרת כי עבד היית במצרים ויפדך ה' אלהיך משם על כן אנכי מצוך לעשות את הדבר הזה, וכדבר הזה כתוב ג\"כ במצות העניק תעניק לו (שם ט\"ו י\"ד), ובמצות כי תחבוט זיתך וכי תבצר כרמך (שם כ\"ד כ' כ\"א), וכן בחג השבועות במצות ושמחת לפני ה' אלהיך אתה ובנך ובתך עבדך ואמתך והלוי והגר והיתום והאלמנה (שם י\"ו י\"א י\"ב), ובא זה ולמה על זה (כדברי ידידי החכם יש\"ר בפירושו לס' בחינת הדת עמוד 63), שבכל פעם שצוה הכתוב על החמלה והחנינה והעזר אל הגרים ואל העבדים הוסיף זכרון יציאת מצרים, כאומר גם אתה היית עבד וגר במצרים, ולכן חל עליך יותר משאר בני אדם החוב לחון הגרים והעבדים, ושלא להטות משפטם ולהעניק לשם מאשר לך ולהניח להם העוללות ולשמוח לבבם בחגך וכדומה, למדנו א\"כ שאף בדברות האחרונות לא הוזקק הכתוב לזכור יציאת מצרים אלא לפי שאמר שם למען ינוח עבדך ואמתך כמוך ולכן יצדק שיציאת מצרים הוא הטעם רק להשבתת העבד והאמה ממלאכה. עכ\"ל, ואשר אני אחזה לי כי מליצת על כן צוך ועל כן אנכי מצוך הנאמרת בכל המצות האלה אין פירושה על כן כדי שתזכור יציאת מצרים, ונ\"ל שאין זכרון יציאת מצרים הטעם לאותן המצות כלל, ולא להשבתת העבד והאמה ממלאכה; אלא טעמה מפני שהאל יודע שתזכור כי גר ועבד היית, ועל כן לא יקשה בעיניך לעשות חסד עם הגרים והעבדים והעניים, כי לבך (אחרי כל מה שסבלת) נוטה אל החמלה והחנינה; על כן היה שצוך האל לעשות את כל החסדים האלה, ולא נמנע מלצוות אותך בכל אלה שמא יכבד משאם עליך, כי אמנם בטוח הוא כי עשה תעשה בלב שלם ובנפש חפצה. והיוצא לנו מזה כי גם במשנה תורה לא נזכר כלל טעם מצות השבת; ובמקום אחר כתוב (שמות ל\"ד י\"ג) כי אות היא ביני וביניכם לדורותיכם לדעת כי אני ה' מקדשכם, וזה אמנם הגדלת מצות ה' ואיננה טעמה באמת, שהרי כמה דברים היו יכולים להיות אות כמו כן בינו ובינינו. ואולם דעת הרמב\"ם בטעם השבת כך היא (מורה ח\"ג פמ\"ג): ענין השבת טעמו מפורסם ואין צריך לביאור, כבר נודע מה שבו מהמנוחה עד שיהיה שביעית חיי האדם בהנאה ובמנוחה מן העמל והטרח שלא ימלט ממנו קטן וגדול, עם מה שמתמיד ומקיים לדורות הדעת הנכבד מאד, והיא האמונה בחדוש העולם, עכ\"ל; והנה לדעת הזאת יש לשאול מה צורך לצוות לבני חורין על המנוחה? כי הם הלא ישבתו כל עת שירצו, והיה די לצוות על שביתת העבדים והבהמה (וזה יקשה יותר לדעת החכם יאסט שאמר (אללגעמיינע געשיכטע דעס איזר' פאלקעס ח\"א עמוד קי\"ב) כי עיקר הטעם הוא מנוחת העבדים והבהמה); על כן נ\"ל שראוי לחלק בין שביתת הישראל ושביתת עבדיו ובהמתו, כי שביתת עבדו ובהמתו מכוונת לעצמה, לחמלה וחנינה עליהם, ואמנם שביתת ישראל עצמם ביום השביעי היא ג\"כ לתועלת ישראל עצמם בלא ספק, אך לא כדי שינוחו בלבד, אחר שהרשות בידם לנוח כל זמן שירצו, אבל הוא כדי שתהיה מנוחת כלם ביום מיוחד, ועי\"כ יוכלו להקבץ יחדו לאכול ולשתות ולדבר אלה עם אלה ותתרבה האהבה ביניהם וגם יוכלו להתאסף בבתי עבודת האל ולשמוע תורה מפי החכמים, ולכך היה שאמר כאן וינח, ולא וישבות, להזכיר את ישראל שלא לבד ישבתו מן המלאכה, אלא ג\"כ ינוחו ויקראו לשבת עונג, וזה יביאם להקבץ יחדו אגודות אגודות כדי להתענג ביום המנוחה, וה' צירף לזה תועלת אחרת שיהיה יום השבת זכר למעשה בראשית, שעי\"כ יזכרו כי אל אחד לבדו ברא את השמים ואת הארץ, והנה אין אלוה מבלעדיו; ומרוב חביבות המצוה הזאת לפניו ית' מפני עוצם התועלת הנמשכת ממנה בקבוץ המדיני ולהיותה עם זה שכר לעיקר הגדול שהוא יחוד האל, ועוד להיותה חק פרטי ומיוחד לישראל, כי לא היה דבר כמהו אצל שום א' מהגוים הקדמונים עובדי אלילים, אמר ה' שהיא לאות בינו ובינינו."
            ],
            [
                "כבד את אביך ואת אמך: התנהג עמהם כדרך שאדם נוהג עם איש נכבד וחשוב.",
                "למען יאריכון ימיך: אין טעמו בכוונה שיאריכו ימיך, אלא כי עי\"כ יאריכו ימיך; פעמים הרבה מלת למען נאמרת לא להורות על התכלית המכוונת, אלא להורות מה יהיה המסובב, כגון והרע בעיניך עשיתי למען תצדק בדברך (תהלים נ\"א ו'), והיה להם דבר ה' צו לצו וכו' למען ילכו וכשלו אחור וכו' (ישעיה כ\"ח י\"ג).",
                "יאריכון: פעל עומד, אע\"פ שהוא הפעיל, ודוגמתו כשלג ילבינו, יאדימו כתולע (ישעיה א' י\"ח).",
                "למען יאריכון ימיך על האדמה וגו': הכוונה על כלל האומה שלא יגלו מעל אדמתם (ראב\"ע) כי בזה ישלם תקון קבוץ הבית אשר הוא התחלה לתקון קבוץ המדינה, וע\"י תקון קבוץ המדינה תשלם ההסכמה בין האנשים ויקבלו צעיריהם המוסר מגדוליהם (רלב\"ג), וזה הוא עיקר תוקף האומות, מלבד העזר האלהי הנלוה אל עושי רצונו; והנה השכר הזה איננו אל היחיד אלא לצבור אעפ\"י שהמצוה היא לכל יחיד ויחיד. ",
                "לא תרצח: יחיד ההורג אדם בכוונה ומדעת עצמו נקרא רוצח, יצא שליח ב\"ד שהורג ברשות ובמצות השופטים, ולא מדעת עצמו.",
                "לא תנאף: אין ניאוף אלא באשת איש, שנאמר ואיש אשר ינאף את אשת איש אשר ינאף את אשת רעהו מות יומת הנואף והנואפת (ויקרא כ' י'), ואומר האשה המנאפת תחת אישה תקח את זרים (יחזקאל י\"ו ל\"ב) (רש\"י); וטעות היא ביד ראב\"ע שהכחיש דבר זה, ונסתייע ממה שכתוב ותנאף את האבן ואת העץ (ירמיה ג' ט'), והוא לא הבין שאינו אלא משל, והכוונה על ע\"א שהיא נמשלת לניאוף, כי האומה נמשלת כאילו היא אשת איש עמו יתברך, כמבואר בכל הפרשה ההיא (ירמיה ג').",
                "לא תגנוב: לקיחת ממון אחרים בלא ידיעתם, ורז\"ל עשוהו אזהרה לגונב נפשות שמצאנו בו עונש בלא אזהרה פרטית, ולפי הפשט הרי זו אזהרה לכל מיני גנבה, ולהלן פירש עונשם, כל מין בפני עצמו.\n"
            ],
            [
                "לא תענה ברעך: נגד רעך, כמו הנני ענו בי (ש\"א י\"ב ג').",
                "עד שקר: רד\"ק ראז' וגיז' פירשו עד כמו עדות, וראב\"ע אחר שחפש בלבו שנים רבות, פירש אתה עד שקר לא תענה ברעך, וזה הבל, שאם לא יעיד איך יהיה עד שקר; ובביאורו הקצר פירש לא תענה ברעך, ואתה עד שקר, כלומר לא תענה ברעך בהיותך עד שקר, לא תענה ברעך מְשַקֵר, וקרוב לזה פירוש רמבמ\"ן לא תענה ברעך דבר שעל ידו תהיה עד שקר ונ\"ל לפרש לא תענה ברעך עניית עד שקר, כי הפעל מושך אחריו שם הנגזר ממנו, כגון פן אישן המות (תהלים י\"ג ד'), טעמו פן אישן שנת המות, וכמו שכתב שם ראב\"ע: כי השמות בכח הפעלים; וכן למטה (כ\"ב כ\"ה) אם חבול תחבול שלמת רעך עד בא השמש תשיבנו לו, כנוי הזכר שבמלת תשיבנו חוזר לשם חבול שבכח הפעל אם חבול תחבול, וכן וברך ולא אשיבנה (במדבר כ\"ג כ'), טעמו וברך ברכה ולא אשיב ברכתו, וכן וברוב יועצים תקום (משלי ט\"ו כ\"ב), טעמו וברוב יועצים עצה תקום העצה.\n"
            ],
            [
                "לא תחמד וגו': חמדה היא תאוה לדבר שהוא עתה ברשות אחרים, והוא אסור לנו, כלומר שאינו עומד להמכר; והנה כל תאוה וחמדה תבוא מאליה בלב אדם אחרי ראיית דבר הנחמד, אך בידו וברצונו הוא להשבית התאוה בהִוָלדה ולהרחיקה מלבו כשידע שהשגת הדבר הנחמד בלתי אפשרית לו, או יעצרנו בלבבו, ויגדיל מדורתה עד שיוציאנה לפעל, כשידע שהוצאתה לפעל אפשרית לו; והנה אחר שאמר ה' אלא תנאף לא תגנוב ואסר בזה כל מה שהוא לזולתנו, אמר מה שהוא לרענו צריך שיהיה בעינינו כדבר שהשגתו בלתי אפשרית לנו, אחר שכן צוה ה' שלא נקח מכל אשר לזולתנו דבר ועי\"כ לא נחמדהו; והנה כל החומד, דבר ה' בזה, והחמס קל בעיניו ודבר אפשרי; והירא את דבר ה', החמס בעיניו דבר נמנע, ואשר לא לו כאילו בשמים הוא, שלא יוכל לקחתו ולא יחמדהו; זה שמח בחלקו ושמח בטובת רעיו, אוהב להם ואהוב להם; וזה כל ימיו בסערת התאוות ודאגות, חומד מה שאינו שלו וחומס רעהו, מקנא ברעיו ושונאם ושנוא להם, הוא ימות באין מוסר, ופותה תמית קנאה, ועיין דברי הראב\"ע כי נעמו."
            ],
            [
                "וינועו: אין נוע אלא זיע (רש\"י ממכילתא) כמו וינע לבבו ולבב עמו כנוע עצי יער (ישעיה ז' ב'), נוע תנוע ארץ כשכור (שם כ\"ד כ'), ואין הכוונה שהתנועעו לאחור, אך (כדברי תלמידי מוהר\"ר דוד חזק) אין הכתוב מדבר אחר אמירת עשרת הדברות, אלא בצאתם לקראת האלהים שמעו הקולות וראו הלפידים ונזדעזעו ונשארו מרחוק ולא ניגשו אל ההר אפי' עד המקום שהיה מותר להם, וכמפורש אח\"כ ויעמוד העם מרחוק ומשה נגש אל הערפל (וכן נראה שהיא ג\"כ דעת רבנו בחיי)."
            ],
            [],
            [
                "לבעבור נסות אתכם: נ\"ל לשון נסיון כמשמעו, כי רצה ה' לעשות כל ישראל ממלכת כהנים וגוי קדוש והיה המנהג בין המצרים כשהיו מכניסין אדם בסודותם לעשותו קדוש לאלהיהם (initiatus) היו מנסים אותו בכמה נסיונות ואיומים, ואם היה מפחד ובלתי עומד בכל הנסיונות לא היו מקבלים אותו, והנה ישראל פחדו מאד אך לא חזרו לאהליהם, אבל עמדו שם לשמוע דבר ה' ובזה הראו עצמם ראויים להיות ממלכת כהנים (י\"ז אדר ראשון תרכ\"ד)."
            ],
            [],
            [
                "אתם ראיתם כי מן השמים וגו': בלא שתעשו צורה ואף לא מקדש ובית למשוך אלהות עמכם, אלא מן השמים בלא שום הכנה מצדכם דברתי עמכם."
            ],
            [
                "לא תעשון אתי: לפי הנקוד לא תעשו דבר לשתפו עמי, אמנם אין זה מתיישב כלל עם מה שלפניו ועם מה שאחריו, ונ\"ל לקרוא לא תעשון אותי, כלומר לא תעשו צורתי, לא תציירוני בשום צורה, ופירש ואמר אלהי כסף ואלהי זהב לא תעשו לכם, אפי' לזכרון שמים (כפירוש רשב\"ם), וזה בכוונה להוריד שפע האל למטה: אינך צריך לכל זה, אלא מזבח אדמה תעשה לי; ואתה מבין כי אִתִּי הוא תקון שתקנו חכמים, כי מליצת תעשון אותי היתה קשה על ההמון."
            ],
            [
                "מזבח אדמה תעשה לי: להרחיק הפסילים והצלמים, הודיעם שאינם צריכים (כדי להתקרב אליו ית') אפי' למזבח אבנים, כי די לו במזבח אדמה.",
                "בכל המקום אשר אזכיר את שמי: שאקבע לך להזכיר את שמי שאצוך לבנות לי שם מזבח ולהתפלל שם לפני ולתת תודה לשמי, וזה הוא ענין הזכרת שם האל, כאשר מצאנו לבד בך נזכיר שמך (ישעיה כ \"ו י\"ג), ואנחנו בשם ה' אלהינו נזכיר (תהלים כ' ח').\n"
            ],
            [
                "לא תבנה אתהן גזית: נ\"ל הטעם (כדעת רשב\"ם) כדי להרחיק כל ריח פסל ומצבה, שאם היו מותרים לעשות אבני המזבח גזית יוכלו ג\"כ לעשותם בצורת חמה ולבנה ושאר צורות ומעט מעט יעשו להם מצבה ופסל ומסכה.",
                "כי חרבך הנפת עליה ותחלליה: תלה הדבר בתכונת הברזל שהוא משמש להריגה ואיננו רואי לשמש באבני המזבח, ולא רצה להזכיר הטעם האמתי שהוא כדי שלא יבאו לעשות צורות, שאם היה  מפרש שאיסור הוא משום כך, לא יחושו לו כי יאמרו אנו נעשה גזית ולא נעשה צורות.\n"
            ],
            [
                "ולא תעלה במעלות: גם זה נ\"ל כדי להרחיק שיעשו ציורים באבני המעלות, ולא רצה לגלות הטעם האמתי הזה, ואמר בו טעם אחר, שלא תגלה עליו הערוה ע\"י הרחבת הפסיעות."
            ]
        ],
        [
            [
                "ואלה המשפטים: משפט שם נגזר מן הפעל, וענינו פסק דין שהשופט גוזר, והנה לא תרצח לא תנאף לא תגנוב אינם משפטים, אך הם שרשים וכללים גדולים אשר אין בני אדם צריכים ללמדם מפי השופט, כי כל אדם מודה בהם; אבל הדינים האמורים בפרשה הזאת הם ענפים אשר יפול בהם חלוק הדעות, ובהם בני אדם צריכים לשופט שיחתוך הדין, לכך נקראים משפטים. ולהיות כי כן דרך השופט לגזור מי חייב למי, והוא מודיע מי ראוי שיתן ומי ראוי שיקבל, מזה נמשכו לקרוא בשם משפט לכל מה שהוא ראוי לאיש פלוני, או לדבר פלוני, אם לטוב, כגון כמשפט הבנות כלמטה פסוק ט'), משפט הכהנים (דברים י\"ח ג'), משפט הבכורה (שם כ\"א י\"ז), אם לרע, כמו משפט מות לאיש הזה (ירמיה כ\"ו י\"א), ובדברים שאין בהם רוח חיים, כגון את המשכן כמשפטו (למטה כ\"ו ל'), כחקת הפסח וכמשפטו (במדבר ט' י\"ד), ונסכיהם כמשפטם (שם כ\"ט ו'), כלם ענינם מה שראוי לאותו דבר, מה שהוא jus לאותו דבר. גם האל יש לו משפט, והם הדברים שרצונו שנעשה אותם לעבדותו, כטעם את משפט אלהי הארץ (מלכים ב' י\"ז כ\"ו); וכן בפרשה הזאת כשהשלים המשפטים שבין אדם לחברו, הזכיר גם משפט אלהי הארץ, והוא ששת ימים תעשה מעשיך, שלש רגלים תחג לי, ושאר הענין (למטה כ\"ג י\"ב-י\"ט); ואמנם שרש שפט (אשר איננו לא בל' ארמית ולא בל' ערבית) נ\"ל נגזר מן שֵבֶט, כי ראש המשפחה נקרא שבט, וראש המשפחה הוא היה קצין שוטר ומושל בבני משפחתו, ע\"כ נקראו הנשיאים והקצינים שבטים, כטעם דן ידין עמו כאחד שבטי ישראל; ומי שהעם בוחרים בו לעשות מעשי שבט, לגזור אומר ויקום, וכלם נשמעים אליו כאילו הוא ראש המשפחה, נקרא (בחילוף בי\"ת בפ\"א) שופט.",
                "אשר תשים לפניהם: עיין למעלה י\"ט ז'."
            ],
            [
                "כי תקנה וגו': התורה אשר דרכיה דרכי נועם ורחמים פתחה משפטיה במשפט העבד והאמה אשר בימי קדם היו נחשבים כבהמה, ולא היה השופט דן דינם ורב ריבם נגד אדוניהם.",
                "עבד עברי: ישראלי, ע'  רש\"י וראב\"ע.",
                "כי תקנה עבד עברי: בכל אופן שיהיה, בין מוכר עצמו ובין מכרוהו ב\"ד, בין כך ובין כך יוצא בשש, כן נראה פשט הכתוב, כי אחר שלא פרט לך איך תהיה הקנייה הזאת משמע כי בכל אופן שתהיה קנייתו עבד עברי יוצא בשש. ובבריתא (קדושין י\"ד) נחלקו בזה, ולדעת תנא קמא, מוכר עצמו נמכר לשש ויתר על שש, מכרוהו ב\"ד אינו נמכר אלא לשש, מוכר עצמו אינו נרצע וכו'; והרמב\"ם (הל' עבדים) פסק כתנא קמא, ואין כן דעת רש\"י, כי בויקרא (כ\"ה מ') כתב עד שנת היובל יעבוד עמך אם פגע בו יובל לפני שש שנים היובל מוציאו, ושם מדבר במוכר עצמו מפני עניו (עיין פירושי בפסוק שאחר ה) אשר לדעת ת\"ק אין לו משפט שש, כי יכול למכור עצמו ליתר על שש. גם דברי ריב\"ז לפי מה שהם בקידושין כ\"ב ובתוספתא דבבא קמא פרק ז' מוכיחים שגם מוכר עצמו נרצע; אבל לפי מה שהם במכילתא הם כדעת תנא קמא; ורש\"י (למטה פסוק ו') הכניס בדברי ריב\"ז שתי הסברות. ואמנם מה שפירש רש\"י כאן כי תקנה מיד ב\"ד שמכרוהו בגנבתו, אין כוונתו לומר שהמוכר עצמו אינו בדי ים אלו, אך כוונתו ליישב יתור המקראות, שלא תהיה פרשת וכי ימוך אחיך מיותרת. והנה כאן לא הזכיר כלל ענין שנת היובל, ואחר זמן נאמרה פרשת היובל (ויקרא כ\"ה) ושם כתוב עד שנת היובל יעבוד עמך ויצא מעמך הוא ובניו עמו, ואחר שניתנה תורת היובל היא פוסלת בצד מה כל תורה שלפניה, שאם פגע בו יובל בתוך שש יוצא ביובל; ואעפ\"כ אין תורת שש בטלה, ולא מפני שכתוב עד שנת היובל יעבוד עמך יתחייב העבד לעבוד אחר שש שנים, שהרי מצינו ירמיה מוכיח בני דורו על זה ואומר להם (ל\"ד י\"ג י\"ד) כה אמר ה' אלהי ישראל אנכי כרתי ברית את אבותיכם ביום הוציאי אותם וגו' מקץ שבע שנים תשלחו איש את אחיו העברי אשר ימכר לא ועבדך שש שנים ושלחתו חפשי מעמך; א\"כ מה שכתוב עד שנת היובל יעבוד עמך אינו אלא בעבד נרצע שלא רצה לצאת בשש, ויש בכללו ג\"כ שאם פגע בו יובל בתוך שש יוצא לחרות.",
                "חפשי: שם נקבה, ע\"ד ל' ארמית, כמו נְוָלִי (דניאל ב' ה'), ועל מנהג לה\"ק היה משפטו בת\"ו בסוף (חפשית), כמו מרבית ותרבית.\n"
            ],
            [
                "אם בגפו יבא: גף, כף, ח, מוריס כסוי, ומזה בתוספת נו\"ן כנף מורה כסוי (ישעיה ל' כ', וכן בל' ערבי), ומזה כנפים, ובארמית גפין, ע\"ש שמכסין העוף, והנה בגפו כמו בכסותו, כלומר לבדו בבגדו (כפי' רש\"י), ע\"ד כי במקלי עברי את הירדן הזה (ברא' ל\"ב י\"א).",
                "אם בעל אשה הוא: לפי הפשט גם אשתו באה עמו בבית האדון, ומשרתת בבית, וזה יצדק במוכר עצמו, שהוא יכול להמכר עם אשתו, אבל לדעת רש\"י וקצת מרז\"ל שפירשו פרשה זו במכרוהו ב\"ד לא יצדק זה שתהיה האשה נמכרת בעון בעלה שגנב, ולפיכך אמרו וכי מי הכניסה שתצא? אבל מגיד הכתוב שהקונה עבד עברי חייב המזונות אשתו ובניו, וכל זה להרבות מדת החסד והרחמים בישראל, וגם במוכר עצמו לא התירו חכמים שתבא האשה לבית האדון, אבל חייבו את האדון לפרנס אותה ואת בניה והיא יושבת בביתה ומעשה ידיה לעצמה ולא לאדון, כן פסק הרמב\"ם (אך להרמב\"ן האדון לוקח מעשה ידי האשה והבנים, אלא שהיא ברשות עצמה ולא תבא אל ביתו לעבוד עבודתו), ולפיכך על פסוק ויצא מעמך הוא ובניו עמו (ויקרא כ\"ה מ\"א) שהוא בלא ספק במוכר עצמו מפני עניו, אמר ר' שמעון (והביאו רש\"י) אם הוא נמכר בניו מי מכרן. אבל התורה כמו שהתירה שיהיה האב מוכר את בתו הקטנה, כן נראה שהתירה שימכור עצמו ואת אשתו ואת בניו הקטנים, והנה ידוע כי בימי קדם היה האב שליט על בני ביתו וחייהם בידו (כנראה מדברי יהודה הוציאוה ותשרף), והתורה נטלה ממנו השלטון הזה ולא התירה מיתת בן סורר ומורה אלא על ידי גזרת השופטים; וכן מכירת האשה והבנים הותרה בתורה שבכתב ונאסרה בתורה שבעל פה. ועוד הוסיפו (קדושין כ') כי אין האדון מוסר לו שפחה כנענית אא\"כ יש לו כבר אשה ובנים, וזה (כדברי תלמידי משה כהן פורטו) כי אין ראוי שיוליד עבדים לאדוניו קודם שיקיים מצות פריה ורביה, ויעמיד בנים להקים שמו בישראל.\n"
            ],
            [
                "אשה: שפחה כנענית, ע' רש\"י."
            ],
            [],
            [
                "אל האלהים: אל השופטים, כמו למטה כ\"ב ח', והטעם שצריך שילך אל השופטים ויעשה הרציעה לפניהם, כדי שאם העבד ינחם אח\"כ ויקוץ בעבדות, לא יוכל להכחיש כי ברצונו נתעכב אצלו, ולא יוכל ללכת אל השופטים ולהתרעם על אדוניו הכובש אותו לעבד אחר שש שנים.",
                "ועבדו לעולם: כמשמעו, אלא שאח\"כ נאמרה פרשת היובל, ופסלה במקצת מה שנאמר קודם לכן, ע' למעלה ב'; והנה מנהג רציעת האזנים מצאוהו הולכי מרחקי ארץ נוהג גם בין הפרסיים וההודיים שרוצעים אזני הילדים לקדשם לעבודת אליליהם, והילדים הם נקראים בל' הודו Dasa או Dasaia, כלו' עבד (ראז'); ואולי לכך רצה ה' שתהיה רציעת האזנים סימן עבדות וגנאי כדי להרחיק את ישראל מאותו מנהג ע\"ז. ולדעת הכורם (ר' הערץ האמבערג) הרציעה היא לאות שאינו עובד מצד חיוב, אלא בבחירה ורצון.\n"
            ],
            [
                "לא תצא כצאת העבדים: כעבד עברי שאינו יוצא אלא אחר עבודת שש שנים, אבל הנערה אם קודם תשלום שש שנים תהיה רואי להנשא, יקחנה האדון לאשה כמו שמפרש והולך; ואין זה סותר כלל מה שנאמר במשנה תורה (ט\"ו י\"ב) כי ימכר לך אחיך העברי או העבריה ועבדך שש שנים, כי שם אינו מדבר בקטנה שמכרה אביה אלא בגדולה המוכרת עצמה, ואין בה תורת ייעוד. והנה הדבר מובן מאליו שלא בא הכתוב להחמיר על הבת אלא להקל ושאם נשלמו שש שנים קודם שתביא סימנים היא יוצאה בשש."
            ],
            [
                "אשר לא יעדה: שאינו רוצה ליעדה לו לאשה (רשב\"ם). והנה העיקר לא באל\"ף כמו שהוא כתוב אלא שהמקרא קצר, ושיעורו אשר לא יעדה לו, וכן תרגמו עקילס סומכוס ותיאודוציאון אשר לא יעדה באלף, וכן בתרגום סורי ושומרוני, וגם אונקלס אפשר שתרגם די לא יקיימינה ליה, והסופרים השמיטו מלת לא, לפי הקרי; אח\"כ מצאתי בתרגום כ\"י משנת קע\"א (ואולי הוא יותר קדמון) דלא קיימה ליה. ורש\"י פירש לפי הקרי שהיה לו ליעדה, וראב\"ע ורמב\"ן (ג\"כ לפי הקרי) פירשו שלא מצאה חן בעיניו אחר שקנה אותה שישאנה לאשה, כי הקונה בת ישראל, לקחתה לו לאשה יקנה אותה, והנה היא מיועדת לו מן הסתם.",
                "והפדה: אביה, כי אסור לו להניחה עוד ביד האדון מעת שיאמר לא חפצתי לקחתה; גם לא יוכל למכרה לעם נכרי בבואו לבגוד בה, כי זאת בגידה שימכור אדם בתו למי שלא יוכל לישא אותה (רמב\"ן), ושלא יניחנה לצאת בשש (תלמידי מוהר\"ר מרדכי מורטארה). ומפני שהנכרי שיה משעבדה לעולם היה יכול להרבות כסף מקנתה יותר מהעברי שלא היה משעבדה יותר משש, לכך הוצרכה התורה להזהיר על האב, לבלתי יאמר אמכרנה לנכרי שישלם אותה יותר (יח\"ף ז\"ל). ורש\"י פירש הוראת ההפעיל שהאדון יתן לה מקום להפדות ולצאת, והוא כדחזקיה (קדושין י\"א ב'), וראב\"ע פירש שהאדון יבקש פדיונה ויקבלנו.",
                "לעם נכרי לא ימשול למכרה: אזהרה לבית דין שלא ימכרנה לגוי (מכילתא), כלומר שלא יניחו לאב שימכרנה לגוי, אולי אחרי ראותוח שאינה יפה למצוא חן בעיני אדוניה ליעדה, תעלה בדעתו למכרה לנכרי (תלמידי מוהר\"ר שש\"א). והיום ג' אדר תקצ\"ט נ\"ל פירוש והפדה שישתדל האדון אצל קרוביה שיפדו אותה, או דודה או בן דודה יגאלנה או א' מכל בני משפחתה ומכל בני שבטה יגאלנה; ופירוש לעם נכרי לא ימשול למכרה, שאינו רשאי למכרה לאיש משבט אחר שאין לו קוּרְבָה, שאם יקנה אותה ישתעבד בה, לא כן איש ממשפחתה אם יפדה אותה יוציאנה לחרות, או יקחה לו לאשה, וכבר מצאנו מלת עם שענינו שבט, כגון לקהל עמים (ברא' כ\"ח ג', ומ\"ח ד'), גם הוא יהיה לעם (שם מ\"ח י\"ט), עמים הר יקראו (דברים ל\"ג י\"ט), נדיבי עמים נאספו (תהלים מ\"ז י'); ומצאנו נכרי שענינו זר אעפ\"י שהוא מישראל, כגון כי איש נכרי יאכלנו (קהלת ו' ב'), ועצביך בבית נכרי (משלי ה' י'), נכרי ואל שפתיך (שם כ\"ז ב'), וכן כל נכריה שבס' משלי. ובימי קדם שהיו להם ספרי היוחסין היו כל בני שבט א' מכירים קורבתם זה עם זה, וכל מי שהיה מאותו שבט יתכן שיגאל את בת שבטו, אבל בני שני שבטים לא היו נחשבים כקרובים, אלא זרים היו זה לזה, ואח\"כ במשך הדורות נשכחה הקרובה שבין אנשי שבט א', והיו גם בני שבט א' זרים ונכרים זה לזה, ולא היה אדם שיפדה כי אם שארו הקרוב אליו; לפיכך הוצרכו רז\"ל לפרש לעם נכרי לגבר אוחרן, כי ידעו כי כל איש מישראל אף אם הוא מאותו שבט, נכרי הוא לה, ולא יפדנה להוציאה לחרות, אלא אם יקנה אותה ישעבדנה לו לשפחה.",
                "בבגדו בה: שאם ימכרנה לאיש נכרי שאיננו ממשפחתה, זאת תהיה בגידה בה."
            ],
            [
                "כמשפט הבנות יעשה לה: הבן הלוקח אותה יתנהג עמה כמשפט עם בנות ישראל, והוא שארה כסותה ועונתה (רש\"י על פי המכילתא) ולא תהיה קלה ובזויה בעיניו כשפחה."
            ],
            [
                "אם אחרת יקח לו: אם יקחה האדון, אבל יקח עוד אשה אחרת זולתה.",
                "שארשה: אלו מזונותיה, מל' וימטר עליהם כעפר שאר (תהלים ע\"ח כ\"ז) (מכילתא ורוב המפרשים וראז' וגיז'), וראב\"ע פירש שנקרא המזון שאר מפני שמעמיד הבשר.",
                "וענתה: זו דרך ארץ, דברי ר' יאשיה ואחריו רוב המפרשים; והנה ר' יאשיה במכילתא מפרש מלת ענתה מל' וישכב אותה ויענה, וזה רחוק מאד; וראב\"ע כתב: ופירוש וענתה על המשכב שהוא עת דודים, כי מלת עת בחסרון נו\"ן כמו אמת, עכ\"ל; וכן כתב רד\"ק (שרש עון) ועונתה, עת הקבוע לתשמיש, כמו שאמרו רז\"ל עונה של ת\"ח מע\"ש לע\"ש וכו' ע\"ש, וזה דבר שאין הדעת סובלתו, שהתורה תְכַנֶה ביאת אדם אל אשתו בשם עת קבוע, מלבד שאין בכל התורה שום לוח הקביעות לענין זה. ואשר אני אחזה לי הוא כי צדקו דברי ראב\"ע שהמלה מלשון עת, ומלת עת חסרה נו\"ן, וכן מצאנו שאומרים בל' ארמית כְעַן, כְעֶנֶת בנו\"ן, וּכְעֶת בלא נו\"ן; אמנם נ\"ל כי מלת עת אין תחלת הוראתה על הזמן, אך תחלת הוראתה כהוראת השרש אשר ממנו לוקחה; והנה שרש ענה הונח תחלה על הדבור המתיחס לדבור זולתנו, ומורה ג\"כ זמרת ב' כתות בני אדם שמזמרין אלו כנגד אלו, ומורה ג\"כ עשיית בקשת זולתנו ומלוי שאלתו; ומן השרש הזה מלת יַעַן המורה על יחס המסובב בהצטרפות אל סבתו, גם מלת לְמַעַן המורה על יחס המעשה המורה על יחס המעשה בהצטרפות אל התכלית המבוקשת על ידו; וכן מלת כְעַן אין עיקר הוראתה על הזמן, אך היא מלה קושרת הנמשך מן המדובר עם הקודם, כטעם אם כן אפוא, כגון איתי גבר במלכותך וכו' וכו' כען דניאל יתקרי ופשרא יהחוה (דניאל ה' י\"א-י\"ב), וכן ואנא שמעת עליך די תכול פשרין למפשר וקטרין למשרא כען הן תכול כתבא למקרא (שם שם י\"ו), וכן אתיעטו כל סרכי מלכותא וגו' כען מלכא תקים אסרא (שם ו' ח' ט'), וכן כען ידיע להוא למלכא די הן קריתא דך תתבנא (עזרא ד' י\"ג), כען כל קבל די מלח היכלא מלחנא וגו' על דנא שלחנא והודענא למלכא (שם שם י\"ד), וכן כען שימו טעם (שם שם כ\"א); וכיוצא בזה מלת עתה, כגון אתה עתה ברוך ה' (ברא' כ\"ו כ\"ט), ועתה ארור אתה (שם ד' י\"א), וזולתם רבים; וכן מלת וּכְעֶנֶת או וּכְעֶת (עזרא ד' י' י\"א וי\"ז, וז' י\"ב) נ\"ל הוראתה כמו כְעַן או וְעַתָה, והיתה שגורה בפי הארמיים בתחלת אגרותיהם, אחרי דרישת השלום והנה הזמן להיותו מן הציורים היותר מופשטים לא הונח שם עצמי אליו בבחינת מה שהוא בעצמו, אבל קראו שמו עֶנֶת, ענָה ועֵת, והכוונה על התנאים הראויים לכל דבר ודבר לפי מה שהוא, אשר בהתאמתם יכון הדבר ההוא לענין מה, כטעם עת לאהוב ועת לשנוא, ושאר עתים שבקהלת (ג'), וכן ושריך בעת יאכלו (שם י' י\"ו) בתנאים הראויים, וכן והנה עתך עת דודים (יחזקאל י\"ו ח'), היו בך התנאים הראויים (שדים נכונו ושערך צמח) למשכב דודים, וכן ודבר בעתו מה טוב (משלי ט\"ו כ\"ג); וכן מלת עונה בל\"ח, ענינה התנאים הראויים בדבר המכשירים אותו לדבר מה, כגון המקדיש פירותיו עד שלא באו לעונת מעשרות (פיאה פ\"ד מ\"ח, חלה פ\"ג מ\"ד) פירש הרע\"ב (במס' חלה) כל א' כמשפט המפורש בפרק קמא דמעשרות, עכ\"ל; ובמעשרות (פ\"א מ\"ב) מפורש: מאימתי הפירות חייבות במעשרות, התאנים משיבחילו, הענבים והאבשים משיבאישו וכו' וכו'. ואח\"כ הושאלה מלת עונה להורות על הזמן בכלל, כמו שהושאלה מלת עת, עיין בערוך, ערך ע\"ן, ששי; ואחרי הדברים והאמת האלה אומר אני כי וענתה הוא התנאי הראוי לה במה שהיא אשה בעולת בעל, והתנאי הזה הוא התשמיש בלא ספק. והנה התורה הזהירה את  האדון שלקח את אמתו לאשה, שאף אם יקח לו עוד אשה אחרת אינו רשאי לגרוע חקה של זו, ולא מפני שאביה עני עד שהוכרח למכרה לו לאמה, תהיה קלה בעיניו מהאחרת שאביה עשיר, אך ראוי לו שיזכור תמיד כי כשלקח הראשונה השתעבד לה בכל ממונו ובכל כחותיו, וקודם שיקח השניה צריך שיראה אם ממונו וכחותיו כדאי לשתי נשים, ואם לאו אין לו ליקח אשה שניה. וכל זה אמרה תורה במי שנשא את אמתו, וקל וחומר במי שנשא בת חורין, שהוא חייב בלא ספק בשארה כסותה ועונתה, לפי שיעור ממונו וכחותיו, והתורה לא נכנסה בפרטי הדברים שאין להם סוף, ורז\"ל עשו כמו שעשו בכל שאר חלקי התורה, והגבילו השיעורים שאם יפחות הבעל מהשיעור המוגבל לו לפי מה שהוא אדם, תוכל אשתו לבא לצעוק חמס לפני ב\"ד והם יחקרו אם פושע הוא או אנוס הוא; ואם פושע הוא יצוו עליו לתת לה חקה או ישלחנה מביתו. והנה חז\"ל בחכמתם ובצדקתם ראו כי האשה איננה כלי, ולא נבראת לתועלת האיש ולהנאתו בלבד, אבל איש ואשתו שני שותפים, התחברו ברצונם לעזור איש את רעהו באהבה ואחוה, ולא לבד השגיחו שלא יהיה האיש גורע חק אשתו,  אבל השגיחו גם על הפרטים היותר קלים, לבלתי יהיה האיש גורע הנאת אשתו, כגון אם אמר הוא בבגדו והיא בבגדה; ומה נכבד מאמרם בשכר שמשהין עצמן (נדה ל\"א), והפך מזה מצד אחד דרכי הנבלים, שאינם מבקשים רק הנאת עצמם והם משוטטים תמיד לבקש זמה, ונשיהם נמאסות בעיניהם ויושבות עונות אלמנות חיות, והפך מזה מצד אחר דרכי המתחכמים, אשר האשה היא להם כשפחה לשרתם, וּכְסַם לשמירת בריאותם (לא יבעול אלא כשימצא גופו בריא וחזק ביותר וכו' וכו', הלכות דעות פרק ד'). אבל מי שתורתו היא תורת משה והמשנה והתלמוד, הוא אוהב את אשתו כגופו ומכבדה יותר מגופו ועליו הכתוב אומר וידעת כי שלום אהלך (יבמות ס\"ב). ורשב\"ם ואחרים פירשו עונתה מלשון מעון, כלומר בית דירא; וראז' וגיז' פירשו ג\"כ מל' מעון ופירשו cohabitation והוא כנוי לתשמיש; ור' יונתן במכילתא אומר שארה כסותה, כסות שהיא נופלת לשארה, אם היתה ילדה לא יתן לה של זקנה, אם היתה זקנה לא יתן לה של ילדה, ושלא יתן לה של ימות החמה בימות הגשמים ולא של ימות גשמים בימות החמה, אלא נותן לה כל אחד ואחד בעונתה, ולרמב\"ן דעת אחרת, ורחוקה היא מאד. "
            ],
            [
                "ואם שלש אלה: אחת משלש אלה (כמו אם יגע טמא נפש בכל אלה, חגי ב' י\"ג) שיקחנה הוא או בנו, או שיתן מקום לפדותה (רז\"ל ורוב המפרשים). ורבים חשבו (לפי עדות ראב\"ע) שהכוונה על שארה כסותה ועונתה, וכן דעת החזקוני, גם דון יצחק נוטה לפירוש זה ; ונ\"ל כי הפירוש הזה לא יתכן, שאם כבר לקחה לו הרי היא אשת איש, ואיך תצא ממנו בלא ספר כריתות שתהיה מותרת לכל אדם? ומליצת ויצאה חנם אין כסף תצדק באמה ולא באשת איש. ואם תאמר כופין אותו ליתן לה גט, א\"כ העיקר חסר, וא\"ת הנה במקום אחר (דברים ט\"ו י\"ב) כתוב כי ימכר לך אחיך העברי או העבריה ועבדך שש שנים א\"כ אף הנערה מחוייבת לעבוד שש שנים ואינה יוצאה בהבאת סימנים, דע כי לפי הפשט שם מדבר במוכרת עצמה, ואינה קטנה, וכבר הביאה סימנים, ואז היא צריכה לעבוד שש שנים, אבל כאן מדבר בקטנה שמכרה אביה וכשתגדיל ולא ירצה האדון לקחתה לו לאשה או לתתה לבנו או לפדותה, היא יוצאה לחפשי בלא פדיון."
            ],
            [
                "מכה איש: בכל דבר שיהיה אפי' בידו, וזה בין שעשה בו חבורה, בין שלא עשה בו חבורה, כי לשון הכה עיקר הוראתו הקיש גופף על גוף, ואח\"כ הושאל על ההריגה, כגון וה' הכה כל בכור.",
                "ומת: בין מיד בין לאחר זמן כי לא אמר ומת תחת ידו כמו בעבד (למטה כ'), וכמו שלמדנו למטה (י\"ח וי\"ט) ממ\"ש שגם המכה מתוך מריבה ולא ימות ונפל למשכב לא ינקה אא\"כ יקום המוכה והתהלך בחוץ; ומה שביאר זה למטה רחוק מכאן, אינו אלא מפני העבד שאם יעמוד יום או יומים לא יוקם: והנה לפי הפשט גם אם לא נתכוון להמית כשהכה בדעת ובכוונה להכות, יומת אם מת מחמת המכרה ולא מחמת דבר אחר שנוסף עליו במקרה; וזה אמנם יתחלק לפרטים אין להם מספר, והתורה הניחה המשפט לשופטים, ורז\"ל נטו בזה להקל ולא להחמיר, ע' סנהדרין פ' ט'.",
                "מות יומת: ע\"י ב\"ד, ואם יש לנהרג גואל רשאי לנקום דמו, כי זה נלמד ממה שאומר מיד ואשר לא צדה וגו' ושמתי לך מקום אשר ינוס שמה כלומר שינוס מן הגואל (וכמפורש בס' במדבר ל\"ה י\"ב למקלט מגואל) שאל\"כ למה ינוס? הלא א\"ס כי השופטים לא ימיתוהו בלא דרישה וחקירה אם הרג בשוגג או במזיד, והיה די שיאמר: רק אשר לא צדה והאלהים אנה לידו לא יומת; ובמכילתא אמרו בהפך: מות יומת, בב\"ד, או אינו אלא שלא בב\"ד, ת\"ל ולא ימות הרוצח עד עמדו לפני העדה למשפט, עכ\"ד; אך נ\"ל ברור שאם היתה כוונת התורה לאסור גאולת הדם בהחלט מה צורך לערי מקלט? והנה כוונת התורה להרחיק גאולת הדם, אך לא אסרה אותה, ואם הרג גואל הדם את הרוצח חוץ מערי מקלט אין לו דמים; ואמנם לא כל אדם יש לו גואל, ולא כל גואל ירצה להסתכן כדי להמית הרוצח, ועוד בכמה ענינים אחרים נאמרה המליצה הזאת מות יומת, שאין ספק שהמכוון יומת ע\"י ב\"ד; והנה השופטים לא יתכן שישפטו אלא ע\"פ עדות; ובמקום אחר מפורש שצריך שיהיו שני עדם; ורז\"ל הוסיפו ההתראה כדי להבחין בין שוגג למזיד, וגם זה להקל.",
                "מות יומת: בסייף, או אינו אלא וכו', ת\"ל שופך דם האדם באדם דמו ישפך, עדיין אני אומר יקיז לו דם משני איברים וימות, ת\"ל וערפו שם את העגלה בנחל ואתה תבער הדם הנקי, הוקשו שופכי דמים לעגלה ערופה, מה עגלה ערופה בהתזת הראש, אף כל שופכי דמים בהתזת הראש (מכילתא), וגם זה להקל למהר מיתתו, על פי מאמרם ואהבת לרעך כמוך ברור לו מיתה יפה, ועיין למטה פסוק ט\"ו.\n"
            ],
            [
                "צדה: קרוב לשרש צוד, וענינו ארב ובקש להזיק, כמו ואתה צודה את נפשי לקחתה (ש\"א כ\"ד י\"ב), בצדיה (במדבר ל\"ה כ'), בלא צדיה (שם שם כ\"ב), וכן הצייד אורב לב\"ח ומשתדל להמיתם או לתפשם.",
                "והאלהים אנה לידו: אך האל הקרה לו מקרה רע, שיהיה הורג את רעהו בבלי דעת; כל מה שאין אדם עושה בכוונה ורצון מיוחס לאל סבת הסבות, כי מה שהוא בערכנו מקרה, בגזרת האל הוא.",
                "ושמתי לך מקום: אקבע לכם ערים למקלט כשתבואו אל הארץ (וכן דעת רשב\"ם).",
                "אשר ינוס שמה: מפני הגואל, ע' בפסוק שלמעלה."
            ],
            [
                "מעם מזבחי: המקדשות והמזבחות היו מקומות מקלט אצל הקדמונים, ע\"כ אחר שאמר ושמתי לך מקום אשר ינוס שמה, הוסיף כי אין מקלט למזיד, ואפילו יתפוש בקרנות המזבח יקחוהו משם וימיתוהו."
            ],
            [
                "ומכה אביו: אפי׳ לא מת בה, וגם זה יתפרד לפרטים אין מספר, כי רחוק הוא שיומת על הכאה כל שהיא, ורז״ל (מכילתא משפטים ה׳) פירשו בעושה חבורה.",
                "ואמו: או אמו, וראב״ע וכן האפודי במעשה אפוד שלו מפרשים ומכה אביו ומכה אמו, וכן נראה דעת בעל הטעמים.",
                "מות יומת: בחנק, או אינו אלא באחת מכל מיתות האמורות בתורה, אמרת זו מדה האמורה בתורה, כל מיתה שנאמרה בתורה סתם אין אתה רשאי לדורשה להחמיר עליה, אלא להקל עליה, דברי ר׳ יאשיה (מכילתא משפטים ה׳)."
            ],
            [
                "וגונב וגו' ומכרו ונמצא בידו: לפנים פירשתי כדעת הכורם ומכרו או נמצא בידו, וכן פירשתי והתעמר בו ומכרו (דברים כ\"ד ז') או מכרו; ועתה (ד' סיון תרי\"ט) נ\"ל שאין זה משפט צדק, שיומת הגנב אם רק הביא בן חורין לביתו והעביד אותו, אבל אם ימכרהו לאחרים, אז נגמר המעשה הרע, ואבדה חרות האיש ההוא לצמיתות כי מי שקנה אותו קנה אותו בדמים וחושב שבדין הוא משתעבד בו, כי כספו הוא. והנה פירוש ונמצא בידו בשעת המכירה, אם יש עדים שיודעים שהוא בן חורין, וראוהו בידו והוא מוכר אותו לאחרים, אז הוא חייב מיתה, ורז\"ל החמירו עוד יותר קודם שיהיה אדם חייב מיתה והצריכו גם עדים שגנבו, כי סוף סוף אף אם הם מכירין אותו שהוא בן חורין, יתכן שאחרים גנבוהו ומכרוהו לו."
            ],
            [
                "ומקלל אביו וגו': בימי קדם היה האב שליט בביתו לענוש ולהמית כמו שידוע מד\"ה של האומות, וכן בתורה מצאנו יהודה אומר הוציאוה ותשרף (בראשית ל\"ד כ\"ד), והנה התורה נטלה השלטון הזה מן האב ונתנתו לב\"ד, ולפיכך החמירה על הבנים כי כבר היו מורגלים בכך; אמנם השופטים אין ספק שהיו נוטים להקל, ע\"פ מה שמסר להם משה בע\"פ, וכן מצאנו רז\"ל מצריכים שתהיה הקללה בשם המפורש; ודוגמת זה בן סורר ומורה, וגם שם הצריכו רז\"ל תנאים רבים, עד שמיתתו קרוב לנמנע; וזה אמנם כלל גדול, הרבה משפטים צריכים להאמר דרך גזום ואיום, מבלי שיצדק להוציאם לפעל אלא בתנאים שיאן מציאותם קרובה; ודברים אלו צריך שיהיו נמסרים לשופטים בסתר, ולפיכך נצטוינו לשמוע תמיד אל השופט אשר יהיה בכל דור ודור. ולענין סמיכת הפרשיות נ\"ל שהכתוב הולך מן הקשה אל הקל, פתח ברוצח (מכה איש ומת), ופירש פרטיו (שוגג ומזיד), אח\"כ הזכיר מכה אביו בלא מיתה, ואח\"כ גונב איש שאינו ממיתו אך משעבדו כעבד, אח\"כ הזכיר מקלל אביו, שהוא דבור בעלמא, ומ\"מ הוא במיתה; אח\"כ הזכיר המכה בתוך מריבה שהוא קל מכלם, כי לפעמים פטור ממיתה.",
                "וכי יריבון וגו': במקצת ספרים מלת אנשים בטעם רביע, אך א\"ס שהנכון בזקף."
            ],
            [],
            [
                "על משענתו: על מקלו, מיד ינקה המכה, אף אם אח\"כ ימות המוכה, כי יש לתלות שהוא גרם לעצמו שלא נשמר כשהתחיל להבריא, ור' ישמעאל (במכילתא) דורש כמין משל על משענתו, על בוריו, וה חמרא.",
                "רק שבתו יתן: ישלם לו שכרו שהיה משתכר בימי חוליו שבטל ממלאכה, והמלה יתכן שתהיה משרש שבת, ויותר קרוב היותה מן ישב, כלומר ישיבתו בבית, והוא הפך והתהלך בחוץ (ראב\"ע).",
                "ורפא ירפא: לחבוש מכתו, וכיוצא ברפואות חיצוניות, וזה אם ע\"י עצמו ואם ע\"י רופא. והנה המקרא הזה אינו מדבר אם קטע ידו או רגלו, אלא שהביאו לידי חולי הנרפא, ולפיכך פירשתי רק שבתו יתן על מה שבטל ממלאכה בימי חוליו, לא מה שיבטל כל ימיו מחמת המכה ההיא; ורז\"ל דברו גם על אם קטע ידו או רגלו, ופירשו רק שבתו יתן על בטול מלאכתו משם ואילך כל ימי חייו, וע' למטה פסוק כ \"ד. ודע כי גם בדתי הרומיים הקדמונים נמצא דין תשלומי רפוי נזק ושבת, וזה לשונם (fr. 7. Dig. IX. 3. De his qui effud.) Cum liberi hominis corpus ex eo, quod dejectum effusumve quid cret, laesum fuerit, judex computat Mercedes medicis praestitas, ceteraque impendia, quae in curatione facta sunt: practerea operarum quibus caruit, aut cariturus est ob id quod inutilis factus est. Cicatricium autem, aut deformitatis, nulla fit aestimatio: quia liberum corpus nulla recipit aestimationem.  וכאן ראוי להתבונן כי רז\"ל חייבו החובל בחברו לשלם גם הצער והבושת, אבל לפי תורת הרומיים החובל חייב בתשלומי רפוי ושבת ונזק. ואינו חייב בתשלומי צער ובושת, כי (לפי דבריה) מי שהוא בן חורין אין לגופו תשלומין. ראה כמה רחקו מדרך האמת קצת מחכמי הדור שכתבו כי חכמי המשנה למדו הדינים מתורות הרומיים.\n"
            ],
            [
                "את עבדו וגו': עבד כנעני, ע' רש\"י וראב\"ע; והנה ידוע כי היה האדון שליט בעבדיו להמיתם, והתורה נטולה ממנו השלטון הזה, ואם מת תחת ידו באופן שיש לחשוב שנתכוון להמיתו, יומת האדון, אך אם יום או יומים יעמוד באופן שיש לתלות שנתכוון ליסרו ולא נתכוון להמיתו, לא יוקם. וכן כתב הרמב\"ם בהלכות רוצח פרק ב', וז\"ל: יראה לי שהמכה את עבדו בסכין וסייף או באבן ואגרוף וכיוצא בהן ואמדו למיתה ומת אינו בדין יום או יומים, אלא אפי' מת לאחר שנה נהרג עליו, לכך נאמר בשבט, שלא נתנה תורה רשות להכותו אלא בשבט ומקל ורצועה וכיוצא בהן, ולא בהכאת רציחה.",
                "נקם ינקם: מיתת סיףף, עיין רש\"י וראב\"ע. והנה אצל הרומיים היה האדון שליט בעבדיו להמיתם בכל מיתה משונה, ולאיזו סבה שתהיה, ונמשך ה עד זמן הקיסרים אדריאנוס ואנטונינוס, אשר רחמו עליהם ואסרו הריגתם (קלער'). וכאן ראוי להזכיר דברי רז\"ל במכילתא (הביא דבריה רש\"י כאן והובאו גם בילקוט), וז\"ל: והרי היה (עבד כנעני) בכלל מכה איש ומת! אלא בא הכתוב והוציאו מן הכלל להיות נדון בדין יום או יומים. הרי מבואר כי גם לדעת התנאים, גם העבדים הכנעניים נכללים בתורת מכה איש ומת, וישראל ההורג אותם חייב מיתה. ואעפ\"כ צריך עיון, כי מהמשך דברי המכילתא נראה כי תנא קמא האומר: \"והרי היה בכלל מכה איש ומת\" היה מפרש הכתוב בעבד עברי.\n"
            ],
            [
                "אך אם יום או יומים: אמר בלשון זה כי יום לפעמים כולל היום והלילה, ולפעמים היום לבדו, ובאמרו יום או יומים משמע זמן שהוא קרוב ליום וקרוב ליומים, א\"כ איננו היום לבדו, אלא לכל הפחות יום ולילה, כלומר מעת לעת, כדברי רבותינו.",
                "כי כספו הוא: ורשאי הוא ליסרו, גם רחוק הוא שנתכוון להמיתו שהרי מפסיד ממונו."
            ],
            [
                "וכי ינצו: בידים, והוא קשה מל' ריב, כענין שני אנשים עברים נצים ויאמר לרשע למה תכה רעך (שמות ב' י\"ג), בהצותו את ארם נהרים (תהלים ס' ב'); והושאל על מריבה קשה אעפ\"י שלא תהיה בידים, כגון אשר הצו על משה ועל אהרן בעדת קרח בהצותם על ה' (במדבר כ\"ו ט').",
                "ונגפו: יכו בבטנה במקרה, ולא בכוונה, כגון שבאה להפריד ביניהם.",
                "ונגפו: אחד מהם, ע\"ד באש ישרפו אותו ואתהן, אחת מהן (ראב\"ע).",
                "ולא יהיה אסון: מיתה משונה ע\"י מקרה רע, כמו פן יקראנו אסון (בראשית מ\"ב, ד), והטעם שלא תמות האשה, כי העובר מסתמא ימות.",
                "ענוש יענש: ממון, כמו וענשו אותו מאה כסף (דברים כ\"ב י\"ט).",
                "ונתן בפלילים: הנענש ישלם קנסו בהסכמת השופטים, שלא יניחו לבעל האשה להכביד עליו הקנס יותר מן הראוי; וכן אמרו במכילתא: כאשר ישית עליו, שומע אני כל שירצה, ת\"ל ונתן בפלילים, מגיד שאינו משלם אלא ע\"פ הדיינים; וקרובה לזה דעת הרמב\"ן, אלא שהוא מפרש ונתן על בעל האשה שישית עליו הקנס בפלילים, שלא יתן עליו עונש גדול יותר מכדי דמיהן.\n"
            ],
            [
                "ואם אסון יהיה: באשה. ונתתה נפש תחת נפש: יומת המכה, אע\"פ שלא נתכוון להכות את האשה; ורבותינו חולקין בדבר (סנהדרין ע\"ט); ע' רש\"י."
            ],
            [
                "עין תחת עין: אינו ענין למכה אשה הרה דוקא, אלא הואיל ואמר נפש תחת נפש סמך לו גם עין תחת עין וגו', לומר שכל חובל בחברו כאשר יתן מום באדם כן ינתן בו, בין נתכוון לחבול בו, בין לא נתכוון לחבול בו, אלא בחברו, כמו שהוא הענין בנגיפת האשה, ורז\"ל פירשו שמשלם ממון (ב\"ק דף פ\"ג). והנה ממה שכתוב ולא תקחו כופר לנפש רוצח אשר הוא רשע למות כי מות יומת (במדבר ל\"ה ל\"א) ראיה ברורה שהתירה התורה לקחת כופר ממון בשאר חבילות שאין בהן מיתה, וכן למטה (כ\"ט ול') ואם שור נגח הוא מתמול שלשום וגו' וגם בעליו יומת, אם כפר יושת עליו וגו', התירה התורה לקחת כפר ממי שלא המית בידיו, רק פשע בשמירת שורו; וזה מן הדברים שהניחה התורה ביד השופטים, כי אמנם אם ימצא איש עשיר שלא יחוש לאבוד ממונו וימצא קורת רוח בהזיקו לבני אדם, יוכלו השופטים לעשות בו משפט כתוב עין תחת עין, ובתורות רומי (Tab. XII) כתוב: Si membrum rupit, ni cum eo pacit, talio est."
            ],
            [
                "פצע: חתוך; שרש פצע קרוב לשרש בצע, בזע (בארמית), בקע, פוץ, פצץ, נפץ, כלם ענינם חתוך, קריעה ושבירה; ורש\"י פירש בלעז נברדור (navradure), והוא מן הפעל העתיק navrer  שענינו blesser.",
                "חבורה: מכה בלא פֵרוּק חִבּוּר, אלא הדם נצרר, ומראית הבשר משתנה, והוא מענין נמר חברבורותיו (ירמיה י\"ג כ\"ג), וכן בל' ערבי שרש חבר נאמר על מה שהוא מנומר בגוונים שונים; ורש\"י תרגם בלעז טקא (tache) והוא כֶתֶם; ור' סעדיה פירש פצע שבירת עצם, וחבורה מכת דם.\n"
            ],
            [
                "את עין עבדו: הכנעני. ",
                "לחפשי ישלחנו תחת עינו: וזה יהיה סבה שימנע מהכות את עבדו מכת אכזרי, שאם ישחית א' מאבריו, ואפי' שנו, יצא לחרות, ונמצא האדון מפסיד כספו (ראב\"ע); ורז\"ל אמרו בכ\"ד איברים אחרים העבד יוצא לחרות, והם כ' אצבעות, וב' אזנים, והחוטם וראש הגויה; ונראה שאם השחית ידו או רגלו כל שכן שיוצא לחרות, ולא הוצרכו רז\"ל להזכירם, כי בְהִשָחֵת היד או הרגל תִשָחֵתְנָה גם האצבעות. \n"
            ],
            [],
            [
                "וכי יגח: אין נגיחה אלא בקרן, וכן הוא אומר ויעש לו צדקיה בן כנענה קרני ברזל ויאמר כה אמר ' באלה תנגח את ארם (מ\"א כ\"ב י\"א), ואומר בכור שורו הדר לו וקרני ראם קרניו בהם עמים ינגח יחדו (דברים, ל\"ג י\"ז) (ב\"ק דף ב' ע\"ב), והנה השרשים נגח, נגע, נגף, נקף, נכה, נקש, יקש, כלם קרובים זה לזה בהוראת ההכאה, ונפרדים באופן ההכאה.",
                "סקול יסקל: בזריקת אבנים עליו, וכן הוא אומר וסקלתו באבנים (דברים י\"ג י\"א), וסקלתם באבנים (שם י\"ז ה'), וסקלתם אותם באבנים (שם כ\"ב כ\"ד), וכן מצאנו כי איזבל כתבה והוציאוהו וסקלוהו (מ\"א כ\"א י') ובמעשה כתוב ויוציאוהו מחוץ לעיר ויסקלוהו באבנים (שם שם י\"ג), וכן ראיה ממה שכתוב למעלה (י\"ט י\"ג) לא תגע בו יד כי סקול יסקל או ירה יירה (ע' פירוש שם), ורז\"ל הקלו באדם לקרב מיתתו (ע' סנהדרין פרק ו' משנה ד'); והנה הריגת השור איננה עונש לשור אלא לבעליו, כדי שישמור בהמותיו; וכבר היה אפשר שילקח ממנו שורו מבלי שיסקל, אלא שסקילתו תעשה רושם בכל העם, וכל העם יראו וישמעו וייראו, ועוד כי עי\"ז תתחזק בלב העם שנאת הרציחה, ויתרשם בלבם כי שופך דם האדם, יהיה השופך מי שיהיה, באדם דמו ישפך, וכענין שנאמר (בראשית ט' ה') מיד כל חיה אדרשנו ומיד האדם מיד איש אחיו אדרוש את נפש האדם.",
                "ולא יאכל את בשרו: כי עדיין לא צוה על הנבלה, וגם יש במשמע (כפירוש רשב\"ם) לא לנכרי ולא לכלב, כלומר שהוא אסור בהנאה; ורז\"ל אמרו שאפי' שחטו קודם שיסקל (לאחר שנגמר דינו לסקילה) אסור בהנאה והדין דין אמת, אע\"פ שאינו פשוטו של מקרא.",
                "ובעל השור נקי: ממיתה ושאר עונשין."
            ],
            [
                "נגח: רגיל בכך, ע\"ד גַנָב, דַיָן.",
                "מתמול שלשום: מליצה היא, וענינה קודם לכן, כמו כי לא שנא הוא לו מתמול שלשום (דברים י\"ט ו'), כי לא עברתם בדרך מתמול שלשום (יהושע ג' ד'), וכן כתמול שלשום ענינו כמלפנים, כקודם לכן, כגון וישובו מי הירדן למקומם וילכו כתמול שלשום (יהושע ד' י\"ח), וכן תמול שלשום, כגון ותלכי אל עם אשר לא ידעת תמול שלשום (רות ב' י\"א); והנה לא פירשה תורה בכמה פעמים תהיה חזקת השור שהוא נגח, ואמרו רז\"ל איזהו מועד? כל שהעידו בו ג\"פ, כלומר שנגח שלש פעמים קודם לכן.",
                "והועד בבעליו: לשון התראה ואזהרה, כגון העד העיד בנו האיש (בראשית מ\"ג ג'), רד העם בעם (שמות י\"ט כ\"א).",
                "ולא ישמרנו: אחר שהוזהר.",
                "וגם בעליו יומת: לפי הפשט יומת בב\"ד, אלא שהתירה התורה לקחת כפרו הואיל ולא הרג בידים, והניחה ביד השופטים לשפוט לפי ענין האיש ולפי ענין המאורע, אם ראוי הוא למיתה, ואם ראוי להנצל בכופר, ומה יהיה שיעור הכופר; ורז\"ל אמרו יומת בידי שמים.\n"
            ],
            [
                "אם כופר יושת עליו: אם יראו הדיינים שהוא ראוי להנצל ממיתה, ויקבעו עליו כופר; ולדעת אח\"ם אם הקרובים יתפייסו בכופר.",
                "פדיון נפשו: כסף תחת נפשו, לפי מה שישפטו הדיינים לפי עשרו, ולפי מה שפשע הרבה או מעט בשמירת שורו; ואין נראה שתהיה הכוונה דמי שוויו לא של מזיק ולא של ניזק, שא\"כ היל\"ל ערך נפשו, ועוד לא היה לו להוסיף ככל אשר יושת עליו, אלא כאשר יעריכוהו.\n"
            ],
            [
                "או בן יגח או בת יגח: קטנים, ואע\"פ שפשע אביהם שלא שמרם, ואולי הם גירו בעצמם חמת השור, מכל מקום כמשפט זה יעשה לו."
            ],
            [
                "אם עבד: עבד כנעני.",
                "כסף שלשים שקלים: אין זה פדיון נפשו, אלא דמי הנזק שגרם לאדוניו משלם לו, ומלבד זה מפסיד שורו.",
                "שקלים: האחרונים שקלו השקלים הנמצאים עד היום מימי החשמונאים, ומצאו משקלם רט\"ו עד רכ\"ט גרגירים (grana במשקל מוכרי רפואות, מששים לדרהם (drachma), ואין ספק שנתמעט משקלם קצת במשך אלפַים שנה שעברו משעה שנעשו.\n"
            ],
            [
                "כי יפתח איש בור: שהיה מכוסה וגלהו (רש\"י).",
                "או כי יכרה: או אפילו כי יכרה איש בור ולא יכסנו בכל יום לעת ערב בצאתו ממלאכתו, לפי שעדיין למחר צריך ליכנס בו ולחפור עוד, וטורח הוא לו לכסותו בכל יום, אעפי\"כ חייב הוא בעל הבור הפותח או הכורה (רשב\"ם). והנה הבור הזה עשוי במקום מרעה הבהמות, והוא רשות הרבים, אלא שהבור ומימיו הם למי שחפר אותו; וזה אמנם היה בימי אברהם ובימי משה קודם כבוש א\"י וחלוקה; אך אחר שנחלקה הארץ לכל שבט ולכל משפחה, היו מקומות המרעה גם הם רשות היחיד, ואז לא יתכן שיהיה בעל הבור חייב בנזקי בורו שהוא ברשותו, כי מי הִרְשָה את שור רעהו לבוא שם? ולפיכך פירשו רז\"ל שהבור ברשות הרבים, ומפני שהיה קשה אצלם איך יאמר הכתוב בעל הבור, אמרו אעפ\"י ש'אין הבור שלו עשאו הכתוב כאילו הוא בעליו להתחייב עליו בנזקיו.\n"
            ],
            [
                "והמת יהיה לו: למזיק, מאחר ששלם כל דמיו (רשב\"ם), ורז\"ל הקלו על המזיק, ואמרו שאינו חייב לשלם לו כסף ממש, ויכול לשלם לו בכל דבר, ואפי' סובין, ולפיכך מניח לו הנבלה ומשלם לו כל מה שהחי שוה יותר מן הנבלה, וע' למטה ל\"ו."
            ],
            [
                "וכי יגף: בין בקרניו ובין בגופו, שאין נגיפה אלא ל' הכאה.",
                "ומכרו את השור החי וגו': בשוין הכתוב מדבר, ע' רש\"י, הוא משלם חצי הנזק."
            ],
            [
                "או נודע: אמנם אם נודע. ",
                "שלם ישלם שור תחת השור: משמע שיתן לו ממש שור אחר תחת שורו, ולפי זה ברור הדבר שהמת יהיה לו: ורז\"ל הקלו ופירשו כמו למעלה ל\"ד.\n"
            ],
            [
                "כי יגנוב איש שור או שה וגו': החמיר הכתוב בעונש הגונב שור ושה יותר מבשאר גנבים שאינם משלמים אלא שנים. מפני שהבהמות הרועות בשדה נקל הוא לְגָנְבָן, וקשה הוא שתתגלה הגנבה אחר שיטבחֶהָ או ימכרנה; והעונש ראוי שיהיה חמור בערך שהמעשה המגונה קל להעשות, וכמו שכתב רמב\"ם (מורה ח\"ג פמ\"א):  ודע כי כל אשר יהיה מהעבירה והחטא יותר נמצא ויותר קרוב להעשות, ראוי שיהיה ענשו יותר קשה, כדי שימנעו ממנו, והענין שאינו נמצא רק מעט ענשו יותר קל; ומפני זה היה תשלומי גונב צאן כפל תשלומי שאר המטלטלים, רוצה לומר תשלומי ארבעה, ובתנאי שהוציאם מתחת ידו במכר, או ששחטם, מפני שמנהגם הוא על הרוב תמיד להיותם בשדות ואי אפשר לשמרם כמו ששומרים הדברים שבתוך המדינה, ומפני זה מדרך הגונבים אותם שימהרו למכרם עד שלא יוָדעו אִתם, או לשחוט אותם בעבור שתשתנה צורתם, ומפני זה היה עונש הענין הנמצא יותר גדול, ותשלומי גנבת הבקר הוסיף בו אחד מפני שגנבתו קלה יותר, כי הצאן ירעו מקובצים ואפשר הרועה לשמרם, ויותר מה שאפשר לגנבם הוא בלילה, אמנם הבקר ירעו מפוזרים מאד, וא\"א לרועה לשמרם ותרבה בהם הגנבה; וכיוצא בזה כתב החכם המפורסם Cesare Beccaria בספרו היקר Dei delitti e delle pene, וז\"ל: Più forti debbono essere gli ostacoli, che risospingono gli uomini dai delitti, a misura che sono contrarj al ben pubblico, ed a misura delle spinte che gli portano ai delitti. ור' מאיר אומר שור חמשה מפני שביטלו מימלאכתו כלומר שגרם לו נזק לאותו יום או יומים שלא היה שור אצלו לחרוש חרישו; וכן דעת ר' סעדיה."
            ]
        ],
        [
            [
                "אם במחתרת: כשהיה חותר את הבית ובוקע בקיר להכנס, וזה בלילה, כי ביום לא יחתור, והכתוב הבא אחריו לעד (ראב\"ע).",
                "אין לו דמים: ימים רבים פירשתי כראב\"ע, המכה אותו אין לו עון רציחה, וכן נדפס בפירושי לפרשת משפטים בס' בן גרני (אמשטרדם, תרי\"א), ועתה (ערב שבועות תרי\"ט) רואה אני כי נושא המאמר בפסוק הזה ושלאחריו הוא הגנב, ולא בעל הבית, והנה טעם אין לו דמים שאינו נחשב כבן אדם חי ובעל דם, אבל הוא נחשב כמת, ומי שהרגו גברא קטילה קטל, וכן היא דעת רש\"י, שכתב: אין לו דמים, אין זו רציחה, הרי הוא כמת מעיקרו; דמים לו כחי הוא חשוב, ורציחה היא אם יהרגנו בעל הבית. וראב\"ע כתב: ויש לתמוה מן המפרשים דמים חיים, א\"כ מה הוא איש דמים, דמיו בו? וטענתו בטלה, כי בודאי דמים כמו חיים, כי הדם הוא הנפש, ואיש דמים היא מליצה קצרה, וענינו שופך דמים, וכן דמיו בו היא מליצה קצרה, והכוונה שפיכת דמו ומיתתו אינה תלויה אלא בו, וכן ולא תשים דמים בביתך (דברים כ\"ב ח') הכוונה שפיכות דמים. אבל אין לו דמים איננה מליצה קצרה, אך היא כמשמעה, וסיוע לזה הלמ\"ד המשמשת (אין לו דמים, דמים לו), וכן (במדבר ל\"ה כ\"ו כ\"ז) ואם יצוא יצא הרוצח את גבול עיר מקלטו וכו' אין לו דם, הכוונה הרוצח נחשב כמת; אבל והיה עליך דמים (דברים י\"ט י') הכוונה עון שפיכות דמים, לפיכך הוא נקשר במלת על, ואמרתי כי זה סיוע ולא ראיה גמורה, מפני שמצאנו אין לנערה חטא מות שגם העון נקשר עם למ\"ד; וכן חכמי המשנה הבינו מליצת אין לו דמים חוזרת לגנב ולא לבעל הבית, כי אמרו (סנהדרין ע\"ב) הבא במחתרת וכו' אם יש לו דמים חייב, אם אין לו דמים פטור. והנה הפקירה התורה אם דם החותר בלילה מאחר שאין שם עדים, ובעל הבית הרוצה להציל את שלו מוכרח להתקומם נגדו, ואם לא יותַּר לו להרגו אז הגנב ימיתהו, או יצטרך בעל הבית, לראות ושתוק; ויפה למדו רז\"ל הבא להרגך השכם להרגו; וקרובין לזה דברי רבא (סנהדרין ע\"ב). והנה מאחר שמליצת אין לו דמים חוזרת לגנב, שהוא נחשב כמת, אם כן לא בעל הבית לבדו, אך גם כל אדם רשאי להרגו, וכן פסק הרמב\"ם (הלכולת גנבה פרק ט'), ואעפ\"י שלמדו מכאן הבא להרגך השכם להרגו, הריגתו מותרת גם לשאר כל אדם, מפני שכל אדם חייב להציל את הנרדף אפילו בנפשו של רודף. והנה גם ראב\"ע באמרו אין על הורגו שפיכות דמים, נראה שהוא מסכים שהריגתו מותרת לכל אדם, ואולי גם הוא הבין כי מלת לו חוזרת לגנב, ותהיה הכוונה אין בעבורו עון שפיכות דמים וכמו שתרגם רמבמ\"ן אבל גם ראב\"ע וגם רמבמ\"ן היה קשה להם הלשון הזה המושאל והשיריי, שמי שהוא חי וקיים יהיה נחשב כמת וכאילו אין לו דם, ונדחקו לפרש שלא יהיה בעבורו עון שפיכות דם. אבל רש\"י היה לו חך טועם הדבור העברי, והבין הדבר על בוריו. והיירונימוס גם קלעריקוס גם גיזיניוס ואחרים פירשו על ההורג, שלא יהיה לו עון שפיכת דמים. רק גוסיציוס הבין כי נושא המאמר הוא הגנב, ולא ההורגו, אך לא הבין שיהיה נחשב כמת, ופירש גם הוא בלשון מושאל, אך בדוחק גדול, ואמר שדם ההרוג ניתז על הרוצח ומביא עליו עון רציחה והתורה אומרת כאן כי הבא במחתרת אין דמו ניתז על הרוצח ואיננו מביא עליו חטא; וכמה זה רחוק מלהתקבל על הדעת! ברוך שבחר ברש\"י ונתן ליראיו עין רואה ואזן שומעת. והיום ה' אדר שני תרכ\"ד הראני תלמידי יוסף ירא כי ראב\"ע בפירושו הקצר גלה דעתו בהדיא, שאין לו דמים חוזר לגנב, וז\"ל: והטעם אין מי שיבקש דמו לגאול.\n"
            ],
            [
                "אם זרחה השמש עליו: אם בעוד שהיה חותר (אחר שהתחיל בלילה) זרחה השמש, אסור להרגו, ולקחת הגנבה מידו בחזקה ובמכת אכזרי שיש בה סכנה, כי אז אפשר להעמיד עליו עדים ולהביאו לבית דין, ואז שלם ישלם, ואם אין לן לשלם, ימכרוהו בעבור גנבתו; ולפי זה תרגם אנקלוס אם עינא דסהדיא נפלת עלוהי, פירש אמתת הענין, כי לכך הותר לבעל הבית להרוג החותר, מפני שאינו מוצא עדים, אך אם הוא בזמן ובמקום שעין בני אדם שולטת בו לראותו ויוכל להעמיד עליו עדים, אין ליחיד לעשות משפטו בידו בזולת הכרח עצום, כי לכך נוסדו בתי דינים, ולפי זה אף אם הוא ביום, אלא שאין שם אדם, רשאי בעל הבית להמיתו וכן הוא במכילתא, וכן פסק הרמב\"ם (הל' גנבה פ' ט') ואין כן דעת הראב\"ד ורבניו חננאל (הביאו בעל מגיד משנה שם); ורז\"ל דרשו בזה אם ברור לך הדבר כשמש שאינו בא על עסקי נפשות (ע' רש\"י וסנהדרין ע\"ב), ומשפט אמת הוא, רק איננו פשט הכתוב רק אסמכתא.",
                "שלם ישלם: הגנב הנמלט והגנבה בידו, ובעל הבית והעדים רואים אותו, ישלם; לפיכך אסור להרגו וההורגו חייב עליו. וכן מתורגם בתרגום ירושלמי המיוחס ליונתן בן עוזיאל ואין ישתזיב מידיה.\n"
            ],
            [
                "אם המצא וגו': חוזר למעלה (כ\"א ל\"ז) אם גנב וטבח או מכר, ישלם חמשה בקר תחת השור וגו', ואם נמצא בידו (שלא מכר) ובחיים (שלא טבח) לא ישלם אלא שנים; וזה יהיה סבה שלא ימהר לטבוח ולמכור, ועי\"ז תתגלה הגנבה.",
                "חיים: חוזר לשור וחמור ושה, כתרגומו.",
                "שנים ישלם: כמשפט כל גנב (למטה ו'), והוא מדה כנגד מדה, ישיב מה שגנב, ויפסיד מביתו אחר כמוהו."
            ],
            [
                "כי יבער איש: נ\"ל ל' בעור והשחתה. מה שכתוב בפירוש ראב\"ע והוא מהבנין הדגוש, אינו אלא ט\"ס, וראוי להגיה (כמו שכתוב ביאור הקצר): מהבנין הכבד הנוסף; ובער מהדגוש. אח\"כ בדקתי בשני ראב\"ע כ\"י, ומצאתי בא' מהם (כתיבת ר' דניאל יע\"ל) כתוב כך: ויבער מל' ואנחנו ובעירנו מבנין הכבד, ובער בשדה אחר כמהו; רק הוא מהבנין הדגוש; וכמהו ואתם בערתם הכרם; ובאחר הכתוב בשנת קס\"א מצאתי: ואמרו כי יבער איש מגזרת אנחנו ובעירנו והוא מהבנין הכבד, וטעם ובער בשדה אחר (בגליון נוסף: אדם אחר) כמהו רק הוא מהבנין הדגוש וכמהו ואתם בערתם הכרם.",
                "ושלח: הוא פירוש הכלל.",
                "את בעירה: אמר בעירו להיותו לשון הנופל על לשון כי יַבְער ועל ל' ובִעֵר, והמשפטים נאמרו קצת ע\"ד השיר, כדי שיתרשמו בזכרון ההמון, וכן למטה (כ\"ג ה') וחדלת מעזוב לו עזוב תעזוב עמו.",
                "מיטב שדהו וגו': של ניזק, דברי ר' ישמעאל, וכן פירש רשב\"ם, וכן אמר ר' אידי בר אבין (ב\"ק ד\"ו ע\"ב) כגון שאכל ערוגה בין הערוגות ולא ידעינן אי כחושה אכל אי שמנה אכל, דמשלם שמנה; ונ\"ל כי הבהמה השחיתה מעט או הרבה בכל הערוגות שעברה עליהן, והתורה נתנה יד המזיק על התחתונה, וחיבתו לשלם כאילו בהמתו השחיתה כל המיטב; ורבא הקשה (שם) והלא המוציא מחברו עליו הראיה; והכלל הזה אמנם יצדק כשלא הוחזק זה שהזיק לזה, אבל אחר שהוחזק למזיק איננו רחוק שתקנסהו התורה שישלם כאילו הוא המיטב; ודעת ר' עקיבא שלא בא הכתוב אלא לגבות לנזקין מן העידית, כלומר שאם בא ליתן לו קרקע בשביל מה שהזיק יתן לו מן המיטב.\n"
            ],
            [
                "כי תצא אש: אפי' מעצמה (רש\"י), או ע\"י רוח מצויה. נוהגים בקצת מקומות קודם בוא זמן הגשמים שורפים באש את העשב היבש על פני השדה (וזה נקרא בל' איטלקי debbiare), וקרוב הוא שתהיה האש עוברת משדה לשדה וגורמת נזק רב; וכתב Chandler במסעותיו באסיאה הקטנה כי פעם א' בא אצלו איש טורקי והיה מְדַשֵן קְנֵה שאיפת הטבאק שלו, ונפל ניצוץ ארצה, והצית א בעשב היבש מחום השמש, ונשבה בו הרוח, ונהיתה עי\"ז בערה גדולה בעצי יער, ורק אחר איה שעות וברוב עמל ויגיע עלה בידם לכבות הדלקה.",
                "גדיש: כך נקראת התבואה אחר שנקצרה, כשהיא צבורה בגורן (רד\"ק), והוא משרש גדש שאיננו נמצא במקרא ונשאר בל\"ח, שאומרים מדה גדושה כשהיא מלאה למעלה משפחתה, כמין גל וחמר; ומזה נקראה הקובה שהיו עושים על הקבר גדיש (איוב כ\"א ל\"ב) (רד\"ק בשם רב האי), והקבר עצמו נקרא כן בל' ערבי (גיז') ע\"ש אותה קובה, וכן בל' רומי tumulus ענינו גל וקבר.",
                "הקמה: תבואה המחוברת לקרקע ע\"ש שזקופה בקומתה."
            ],
            [
                "כי יתן איש אל רעהו כסף או כלים לשמור: מטלטלים הם, ולשמרם בתוך ביתו כשאר חפציו נתנם לו, לפיכך אם נגנבו בביתו פטור, כי שמרם כשמירת חפציו, אבל פרשה שניה שכתוב בה כי יתן איש אל רעהו חמור או שור או שה וכל בהמה לשמור, ודרך בהמות לרעות בשדה, ודאי כשהפקידם, על מנת לשמרם מגנבים הפקידם לו, ולפיכך אם נגנבו חייב (רשב\"ם); ורז\"ל פירשו פרשה זו בשומר חנם, ופרש שניה בשור שכר; ואמת כי כסף או כלים שאינם זזים ממקומם, דרך לשמור אותם בחנם; אבל בעלי חיים שמירתם קשה, ודרך ליטול עליה שכר. ואמנם אין זה מוכרח, כי יתכן שיקבל עליו אדם לשמור בהמת רעהו עם שאר בהמותיו בחנם, ואעפ\"י שרשאי היה שלא לקבל שמירתה, הנה אחר שקבלה חייב בפשיעה אם נגנבה, אעפ\"י שאיננו נוטל שכר; רז\"ל הקלו כמשפטם, ואמרו שאינו חייב בפשיעה אם אינו נוטל שכר.",
                "וגנב מבית האיש: לפי דבריו (רש\"י), כי גם אפשר שלא נגנב מביתו, והוא עצמו גנבו לעצמו, ואז השופטים יחקרו וישפטו לפי ראות עיניהם, כמפורש למטה אשר ירשיעון אלהים ישלם שנים לרעהו.\n"
            ],
            [
                "אם לא שלח ידו: רש\"י, רמבמ\"ן וראז' פירשו ישבע שלא שלח ידו, וכן למטה שבועת ה' תהיה בין שניהם אם לא שלח ידו במלאכת רעהו; והנה רמבמ\"ן וראז' אומרים כי אם לא הוא ל' שבועה, וטעות גדולה טעו שהרי כל אם לא שאצל שבועה ענינם לחייב ולא לשלול, כגון אם לא כאשר דברתם באזני כן אעשה לכם (במדבר י\"ד כ\"ח), אם לא כאשר דמיתי כן היתה (ישעיה י\"ד כ\"ד), אם לא אשיתך מדבר (ירמיה כ\"ב ו'), כה יעשה לי אלהים וכה יוסי אם לא שר צבא תהיה לפני כל הימים תחת יואב (ש\"ב י\"ט י\"ד), וכן הוא בהכרח, כי כל האומר אם לא כוונתו כך וכך יבא לי אם לא עשיתי או אם לא אעשה כך וכך, והכוונה בלא ספק לומר שבאמת עשה או יעשה כך וכך, ובהפך כשהכוונה לשלול ואומרים אם בלא מלת לא, אם מחוט ועד שרוך נעל ואם אקח מכל אשר לך (בראשית י\"ד כ\"ג) שלא אקח, אם תשקור לי (שם כ\"א כ\"ג) שלא תשקור לי, ורבים כאלה. והנה באמרו אם לא שלח ידו אם היתה הכוונה לשון שבועה תהיה הכוונה שישבע שבאמת שלח ידו במלאכת רעהו; לפיכך אומר אני כי אין אם לא האמור כאן ל' שבועה, אלא כמשמעו; אלא שהמקרא קצר, ושיעורו ונקרב בעל הבית אל האלהים למען יתברר אם לא שלח ידו במלאכת רעהו, והבירור הזה לא יהיה ע\"י שבועה, אלא בחקירת השופטים ולפי ראות עינם; ואם הם ישפטו ששלח ידו שהוא הגנב, אז ישלם שנים כאמור בפסוק שאחר זה.",
                "שלח ידו במלאכת רעהו: שולח יד בדבר נקרא הנוגע בו בשלטון לעשות בו כרצונו, כמו ובבזה לא שלחו את ידם, וכן כאן אם שלח ידו במלאכת רעהו אם לא גנב אותה; ולדברי רז\"ל השולח יד בפקדון להשתמש בו להנאתו חייב באחריותו. "
            ],
            [
                "על כל דבר פשע: אחר שדבר במכחש בפקדון ואומר שנגנב ממנו, דבר במכחש באבדה ובכל דבר שלא הופקד אצלו, אלא שראובן אומר לשמעון דבר זה שבידך שלי הוא ואתה גנבת אותו, או מצאת אותו, אז יקרבו שניהם לפני ב\"ד, ומי שירשיעוהו השופטים בין תובע בין נתבע, ישלם שנים כגנב, ואע\"פ שאם התובע הוא חייב הנה הוא לא גנב אלא בא על רעהו בעלילה, הנה ישלם כגנב על אשר זמם לעשות לאחיו, שבקש לחייבו כגנב.",
                "על כל אבדה: על כל דבר שראובן אומר שנאבד ממנו ואומר כי הוא זה הנמצא בבית שמעון; ורז\"ל הקלו כדרכם, עיין פירושם ברש\"י. והנה המקרא הדה איננו בשומר, ואין כאן מקומו, אך מפני שיש בו עד האלהים יבא דבר שניהם, כמו במקרא שלפניו ונקרב בעל הבית אל האלהים, לפיכך נכתב כאן (יא\"א). "
            ],
            [
                "כי יתן איש אל רעהו חמור וגו': עיין למעלה פסוק ו'.",
                "או נשבה: אין לשון שביה נופל רק על בני אדם, וכאן אמר כן כדי לומר לשון הנופל על לשון או נשבר."
            ],
            [
                "שבועת ה' תהיה בין שניהם: לברר אם לא שלח ידו במלאכת רעהו; כאן תועיל לו השבועה, כי הבהמה לפנינו היא, מתה או שבורה, לא כן למעלה שהיה טוען שגנב החפץ מביתו; וגם כשאין הבהמה לפנינו והוא טוען טענת נשבה, הנה זה ענין יותר מצוי ממה שיהיה החפץ נגנב מתוך ביתו, כי הבהמות רועות שדה, וקרוב היה הדבר בימיהם שיפשוט גדוד בחוץ וְיִשְבֶה שבי ביד חזקה.",
                "אם לא שלח ידו וגו': להשתמש בה, כי כשמתה הבהמה או נשברה יש לוש שמא העביד אותה לצרכו ועל ידי כך מתה.",
                "ולקח בעליו: בעל הבהמה יקחנה כמות שהיא, מתה או שבורה, והשומר לא ישלם (דון יצחק), ורז\"ל אמו יקח השבועה, והענין אחד, אלא כשטוען טענת נִשְבָה אז אין לו מה יקח, ע\"כ אמרו יקח השבועה. "
            ],
            [
                "ואם גנב יגנב מעמו: אע\"פ שאיננו שומר בשכר, כיון שקבל עליו לשמור ב\"ח שדרכם ללכת כה וכה, וקל הוא לגנבם, פוש הוא וחייב; ורז\"ל הקלו, עיין למעלה פסוק ו'."
            ],
            [
                "יביאהו עד: יביא קצת מאברי הטרפה להיות לו לעד ולראיה שנטרפה, כמ\"ש כאשר יציל הרועה מפי הארי שתי כרעים או בדל אזן (עמוס ג' י\"ב) (רשב\"ם וראב\"ע), וכענין שאמר יעקב טרפה לא הבאתי אליך, וכן הוא בתרגום ירושלמי בא' מנסחאותיו ייתי ליה מן אברוהי סמיד, ובנוסחא האחרת (המיוחסת ליב\"ע) פירוש מורכב משתי קריאות עֵד ועַד מייתי ליה סהדין (ל' עַד) או ימטיניה עד גופא (לשון עֵד), ונ\"ל שצ\"ל גובא, יביא הבעלים אצל גב הבהמה הטורפת, ואין צורך לומר שמלת הטרפה חוזרת לפניה ולאחריה, יביאהו עד הטרפה, והטרפה לא ישלם, כמו שפירש המפרש התרגום ההוא; ומכאן ראיה שעדיין לא נתקן הנקוד כשנעשה התרגום ההוא, וכן היא ג\"כ דעת צונץ עמוד 76. הערה C).",
                "יביאהו: יביא אליו, או (כדעת יח\"ף יביא הנטרף להיות לו עד, ע\"ד טרפה לא הבאתי אליך, ואם נשאר שום חלק מהטרפה, אלא החיה הביאה אותה שְלֵמָה לחור שלה,  הרי דינו כדין נשבה וישבע. (אח\"ם).\n"
            ],
            [
                "יביאהו עד: יביא קצת מאברי הטרפה להיות לו לעד ולראיה שנטרפה, כמ\"ש כאשר יציל הרועה מפי הארי שתי כרעים או בדל אזן (עמוס ג' י\"ב) (רשב\"ם וראב\"ע), וכענין שאמר יעקב טרפה לא הבאתי אליך, וכן הוא בתרגום ירושלמי בא' מנסחאותיו ייתי ליה מן אברוהי סמיד, ובנוסחא האחרת (המיוחסת ליב\"ע) פירוש מורכב משתי קריאות עֵד ועַד מייתי ליה סהדין (ל' עַד) או ימטיניה עד גופא (לשון עֵד), ונ\"ל שצ\"ל גובא, יביא הבעלים אצל גב הבהמה הטורפת, ואין צורך לומר שמלת הטרפה חוזרת לפניה ולאחריה, יביאהו עד הטרפה, והטרפה לא ישלם, כמו שפירש המפרש התרגום ההוא; ומכאן ראיה שעדיין לא נתקן הנקוד כשנעשה התרגום ההוא, וכן היא ג\"כ דעת צונץ עמוד 76. הערה C).",
                "יביאהו: יביא אליו, או (כדעת יח\"ף יביא הנטרף להיות לו עד, ע\"ד טרפה לא הבאתי אליך, ואם נשאר שום חלק מהטרפה, אלא החיה הביאה אותה שְלֵמָה לחור שלה,  הרי דינו כדין נשבה וישבע. (אח\"ם).\n"
            ],
            [
                "אם שכיר הוא בא בשכרו: אבל אם השור, או החמור אינו שאול אלא שכיר, בא בשכרו ליד השוכר הזה ולא בשאלה, ואין כל הנאה שלו, שהרי ע\"י שכרו נשתמש בו, ואין לו משפט שואל להתחייב באונסין (רש\"י), ואז לא ישלם אם נשבר או מת, מאחר שהשור הזה לא בא אצלו חנם אין כסף, אבל בא אצלו בשכרו, בשביל השכר שזה נותן לו, ובעל השור על מנת כן מקבל השכר, שאם ימות או ישבר יהיה הנזק שלו, וכמו שכתב ראב\"ע, על זה קבל שכרו; אלא שבביאורו הקצר כתב: בא לו זה הרע בעבור שכרו שלקח; נראה שלדעתו מלת בא חוזרת אל הנזק, וכן דעת תרגום ירושלמי המיוחס ליב\"ע, וכן דעת רמבמ\"ן והחכם יש\"ר; ולדעתי נכון יותר כפירוש רש\"י בא השור בשכרו, בלי שנצטרך להסב פעל בא לנושא בלתי נזכר, והוא הרע או הנזק. והנה השוכר פטור מן האונסין, כלומר אם נשבר או מת אינו משלם, אבל אם כגנב או אבד חייב לשלם, וכן הוא סתם משנה (שבועות פרק ח') נושא שכר והשוכר כשבעין על השבורה ועל השבויה ועל המתה, ומשלמין את האבדה ואת הגנבה, וכן פסק הרמב\"ם (הל' שכירות פ' א'), וכן הדעת נותנת, כי המשכיר בהמתו יודע שאין הבהמה עושה מלאכה אם אין אדם עומד על גבה, וכשמסר אותה לשוכר על מנת כן מסרה לו, שיעמוד על גבה, לא שיעזבנה באופן שתאבד או שיגנבוה, לפיכך אם נגנבה או אבדה חייב לשלם, אבל בבריתא נחלקו ר' מאיר ור' יהודה (מציעא צ\"ג וצ\"ה) ורש\"י הביא מחלקותם. ורמבמ\"ן שכתב כי לדברי רש\"י לא פירש הכתוב בשוכר מעניני התשלומין דבר, טעות היא בידו, כי לדברי רש\"י בא בשכרו מלמדנו שאין השוכר משלם אם נשבר או מת כי אינו חייב באונסין, ורמבמ\"ן עצמו בסוף דבריו סותר תחלתם באמרו כי לשון בא בשכרו מוסב על ביאת השור ליד השוכר, לתת טעם מדוע דין השוכר אינו כדין השואל, הרי הוא מודה כי לדברי רש\"י בא בשכרו משמע שאין דין השוכר כדין השואל כלומר שאין השוכר משלם אם נשבר או מת, כמו שמשלם השואל; ואיך יאמר כי לדברי רש\"י לא פירש הכתוב מעניני התשלומין דבר? ואמנם מה שכתב רש\"י ולא פירש כל פרטי דיניו, כלומר לא פירש מה דינו בגנבה ואבדה ולפיכך נחלקו בזה חכמי ישראל, והנה לפי זה מלת שכיר הכתובה כאן היא תאר לשור ולחמור, וכבר מצאנו בישעיה (ז' כ') תאר שכיר מושאל על בלתי בן אדם, וגם על בלתי בעל חיים, בתער השכירה. ובשנת תקצ\"ו היה נ\"ל שאין הכוונה על הבהמה אלא על האדם, וכך הייתי מפרש: אם בעל הבהמה היה שכיר אצל השואל לעשות אצלו מלאכה אחרת, ולא להיות אצל בהמתו אז לא היה יכול להשגיח על בהמתו כי בא בשכרו, וצריך לעבוד עבודתו, ולכך אין השואל פטור מלשלם בטענה שהיה בעליו עמו; ורז\"ל הקלו על השואל, ואמרו אם בעליו עמו בין שהוא מאותה מלאכה בין שהוא במלאכה אחרת. ועתה בשנת תר\"ד נ\"ל שאין להכחיש שיהיה שכיר תאר לשור שאל\"כ לא נזכר בתורה כלל דין השוכר. ועתה (סיון תרי\"ט) מצאתי כי גם ר\"י בכור שור והחזקוני פירשו כמו שפירשתי בשנת תקצ\"ו, והנני חוזר ומקיים פירושי הראשון, ומה שהיה קשה לי שלא נזכר בתורה דין השוכר, אינו כלום, כי בימי משה לא היו נוהגים להשכיר בהמות, אבל כל אחד עשה מלאכתו בבהמות שלו; ואם לפעמים היה צריך ליותר ממה שיש לו היה שואל מחברו, והיו משאילים זה לזה בחנם, היום אתה משאיל לי ומחר אני משאיל לך, ובכל המקרא לא מצאנו זכר ורמז לשכירות בהמות, רק בימי גלות בבל (זכריה ח' י') מצינו ושכר הבהמה; וגם שם אין שום ראיה שתהיה הכוונה על שכירות הבהמות, אבל הכוונה על כל מיני תועלת שאדם מקבל מבהמותיו, כלומר הוולדות והחלב והגיזה והעבודה."
            ],
            [
                "וכי יפתה איש: על הרוב אין אדם מפתה נערה בתולה הראויה כפי כבודו להנשא לו, כי אם היה כן היה שואל אותה לנשואין; אבל הנכבדים בעיניהם בראותם את בנות האדם כי טובות הנה ויתאוו להן, יפתו אותן לשכב עמהן, וידרו להן נדרים ללקחם לנשים, ובזה תתרצה הנערה הבתולה כדי להנשא לאיש נכבד, והוא לא כן יחשוב ולבבו לא כן ידמה, אלא למלאות בה תאוותו ולעזבה; ע\"כ צותה התורה שהמפתה מָהֹר ימהרנה לו לאשה ויקחה בנשואין, אעפ\"י שלא תהיה בת גילו; אך אם יקרה הדבר בהפך שתהיה הנערה נכבדת מן המפתה אותה, ולכן מאן ימאן אביה לתתה לו לאשה, אז כסף ישקול האיש לאביה כמוהר הבתולות לפי שפסל אותה בעיני הבחורים (דון יצחק).",
                "מָהֹר ימהרנה לו לאשה: יקחנה לו לאשה, ויתן לאביה כמוהר הבתולות, מה שהיו אחרים נותנים לאביה לקחת את בתו אם היתה בתולה, והמוהר הוא (לדעת רז\"ל) חמשים כסף האמורים באונס (דברים כ\"ב כ\"ט). ורש\"י פירש יכתוב לה כתובה, אבל הכתובה תקנת חכמים היא כדי שלא תהא קלה בעיניו לגרשה. "
            ],
            [
                "כסף ישקול כמהר הבתולות: כי פסלה בעיני הבחורים, וקשה הוא לאביה למצוא מי שיקחנה ויתן לו מוהר ומתן בגללה, ע\"כ יתן לו המפתה מה שהפסידו. והנה חסה התורה על האב, שיוכל למאן לתתה לו בלתי שיפסיד המוהר, שלולא כן, היה איש עני מפתה בתו של עשיר, והיה נושא בתו בלא מוהר על אפו ועל חמתו של האב."
            ],
            [
                "מכשפה לא תחיה: לא תניח לה שתחיה, אלא חקור אחריה להרגה, כי דרך המכשפות לעשות מעשיהן בסתר (רשב\"ם), והזכיר מכשפה נקבה, וה\"ה לזכר, אלא שדבר הכתוב בהווה, כי הנשים היו רגילות בכך (סנהדרין ס\"ב, ורש\"י וראב\"ע), וכן מצאנו עד זנוני איזבל אמך וכשפיה הרבים (מ\"ב ט' כ\"ב), מרוב זנוני זונה טובת חן בעלת כשפים המוכרת גוים בזנוניה וממלכות בכשפיה (נחום ג' ד'), עמדי נא בחבריך וברב כשפיך (ישעיה מ\"ז י\"ב); וכן העיד הרמב\"ם (מורה ח\"ג פל\"ז) לפי מה שמצא בספרי הצאבה, כי רוב מעשי הכשוף צריך עכ\"פ שיהיו נעשים ע\"י נשים; והמלה נגזרת לדעתי (כמלת אַשָּף) מן שוף שענינו ג\"כ כסוי והסתר, כמו אך חשך ישופני (תהלים קל\"ט י\"א), וכטעם בלטיהם (שמות ז' כ\"ב) (artes occultac) מעשים הנעשים בסתר ובהעלם; וטעם התחייב המכשף, כי כל מכשף הוא עובד ע\"ז (כדברי הרמב\"ם במורה שם), ויותר מזה שהוא מביא את הרבים להאמין בע\"ז וביכלתה."
            ],
            [
                "כל שוכב עם בהמה: נ\"ל כי גם זה היה ממנהגי ע\"ז והוא ע\"ד כל מיני כלאים, שגם הם היו חקים לע\"ז (כמו שהעיד הרמב\"ם), וכן דעת דון יצחק ובעל העקדה, והביאו סמך ממה שאמרו רז\"ל על בלעם שהיה שוכב עם אתונו, ולכך נכתב בין המכשפה והזובח לאלהים אחרים, וידענו כי בקצת מקומות מארץ מצרים היו עובדים השעירים, וגם היו הנשים נרבעות להם."
            ],
            [
                "זובח לאלהים יחרם: לא מצאנו ל' חרם באחד מהרוגי ב\"ד; ורמב\"ן אמר שיתכן שיכלול הכתוב הזובח גם הזבח שהכל יהיה לחרם; ובתרגום ירושלמי יתקטל בסייפא ונכסוי יתגמרון. וכן נ\"ל פשוטו של מקרא, יחרם הוא ורכושו, וכמו שהיו עושים בעיר הנדחת, ושם נאמר (דברים י\"ג י\"ח) ולא ידבק בידך מאומה מן החרם, וכמו שעשו בעכן.",
                "בלתי לה' לבדו: שיעורו לא תזבחו בלתי וגו'.",
                "זובח לאלהים: כמו אין כמוך בָאלהים ה' (תהלים פ\"ו ח') הכוונה שאר אלהים, אלהים אחרים, ומענינו הוא לָמֵד; והכותים הגיהו זובח לאלהים אחרים.\n"
            ],
            [
                "וגר לא תונה: ענין עושק שהחזק עושק את החלש, שיודע שאין רב ריבו ומחזיק בידו, והוא בדברים שבממון, ככתוב וכי תמכרו ממכר לעמיתך או קנה מיד עמיתך אל תונו איש את אחיו (ויקרא כ\"א י\"ד), ולא יונו עוד נשיאי את עמי (יחזקאל מ\"ה ח'), ולא יקח הנשיא מנחלת העם להונותם מאחזתם (שם מ\"ו י\"ח), וכן ההונאה שבל\"ח גם היא בממון, אלא שאומרים ג\"כ הונאת דברים על כל מאמר המכאיב את שומעו, ופירשו (ב\"מ דף נ\"ח) לא תונה האמור כאן בהונאת דברים, מפני שכבר נצטוינו שלא להונות את אחינו בממון בפסוק וכי תמכרו ממכר וגו'. אעפ\"י שאין מכאן שום ראיה לפירוש הכתוב, שהרי כמה פעמים נכפלה האזהרה על הגר; והנכון כמו שאמרו במשנה (שם) כשם שהונאה במקח וממכר כך הונאה בדברים, כלו' שעיקר ההונאה הוא במקח וממכר, אבל גם הונאת דברים היא דבר מכוער וראוי להזהר ממנה; והנה דבר הכתוב בהווה, כי הגר אין לו קרובים שיחזיקו בידו, וכמו שאמר אח\"כ כל אלמנה ויתום לא תענון.",
                "ולא תלחצנו: כל שאר מיני לחיצה חוץ מעשֶק וגזלת ממון, כמו למעלה (ג' ט') את הלחץ אשר מצרים לוחצים אותם, ושרש לחץ קרוב לשרש אלץ ואיץ. ",
                "כי גרים הייתם בארץ  מצרים: כן הוא בתולדת נפש האדם, שֶיִכָּמְרוּ רחמיו בראותו את רעהו במכאוב שהרגיש הוא בעצמו לשעבר (רמבמ\"ן), והנה זה כטעם ואתם ידעתם את נפש הגר כי גרים הייתם בארץ מצרים (למטה כ\"ג ט'), התורה עשתה סמוכין למצותיה שני דברים, והם: הגמול האלהי (שכר ועונש), והרגשת הרחמים, אשר היא טבעית באדם, אלא שההרגל יכול להוסיף כחה או להמעיטו; והנה הרגשת הרחמים היא באמת היסוד היותר נכון ועומד לתורת האדם ולמעלות המדות, ובלעדיה לא יעשה אדם טובה לזולתו אם לא לתועלת עצמו, והנה התורה מצד אחד, סומכת מצותיה על ההרגשה הזאת, ומצד אחר עשתה להרגשה זו סמוכין כדי להוסיף כחה, ולשמרה שלא תתמעט, וזה ע\"י מצות הרבה שאינן מכוונות לעצמן, כ\"א לתכלית זאת, כגון אותו ואת בנו לא תשחטו ביום אחד, וזולתה. "
            ],
            [
                "לא תענון: בל' רבים, צווי לכלל האומה, כלומר לשופטים שיעשו משפטם, ולא יניחו לשום יחיד שיענה אלמנה ויתום בלי שיהיה נענש; ולפיכך בא העונש על כלל האומה, והרגתי אתכם בחרב."
            ],
            [
                "אם ענה תענה אותו: דבק למטה וחרה אפי, ומאמר כי אם צעוק יצעק אלי וגו' הוא מאמר מוסגר, והטעם אל תאמר אין לו מושיעים, כי אמנם גואלם חזק הוא יריב את ריבם אתך, כי אני אבי יתומים ודיין אלמנות, ואם אין לו למי יצעק ולמי ישמיע טענותיו, אנכי, אנכי אשמע צעקתו."
            ],
            [
                "וחרה אפי וגו': אעשה כמעשה הגואל, אשר יחם לבבו לנקום דם קרובו.",
                "והיו נשיכם אלמנות וגו': ע\"ד כי גרים הייתם (למעלה כ'), סמך על הרגשת הלב, וצייר לפניהם אפשרות היות נשיהם אלמנות ובניהם יתומים, וע\"י כן יכמרו רחמיהם על היתום והאלמנה.\n"
            ],
            [
                "אם כסף תלוה את עמי: את ישראל, כי ההלואה בלא שום רבית איננה מחוייבת לפי משפט השכל, ולכך המנהג בכל האומות שמקבלים נשך זה מזה בשכר מה שהיה בעל הכסף יכול להשתכר במעותיו אלמלא הלוה אותן; ואולם התורה צותה לישראל שינהגו זה עם זה לא במשפט לבד, אלא בחסד וברחמים ובאחוה.",
                "את העני עמך: הוא פירוש הקודם, לא אמרתי אלא לעני הלוה מפני דוחקו, לא לעשיר הלוה לעשות סחורה ולהשתכר.",
                "עמך: מקרב אחיך.",
                "לא תהיה לו כנושה: אם לא יוכל לשלם למועד הקצוב, ויבקש ממך שתאריך לו הזמן, אל תעשה כדרך הנושים שאינם מאריכים הזמן אלא ברבית (וכיוצא בזה כתב רשב\"ם: לא תשימון עליו נשך, למען הרחיב את זמנו), נשא בל' ערבי ענינו האריך הזמן לַלוֶה (ראז'), ואח\"כ הושאל על כל מלוֶה, ואח\"כ קראו נֶשִי גם לחוב עצמו, כגון ושלמי את נִשְיֵךּ (מ\"ב ד' ז'); ופירש ואמר לא תשימון עליו נשך, ואמר תשימון ל' רבים, לכלל האומה, כלומר לב\"ד, שלא יניחו את המלוה לתבוע ממנו נשך.",
                "שך: ע\"ש שנושך, וכן Lucanus אמר (I. 171.) usura vorax (גיז')."
            ],
            [
                "שלמת רעך: השלמה היא בגד מרובע או קרוב לרובע, בלא בתי ידים, והוא נוהג עד היום בין הערביים הנקראים Beduins, ומהם באה גם בינינו ונקראת Bèduine ומתכסים בה על בגדיהם בצאתם, וגם מתכסים בה בלילה על מטותם.",
                "תשיבנו: חוזר לחבול, שהוא בכח הפעל חבול תחבול (ראב\"ע), והנה לא הזכיר הכתוב שיחזור ויטלנה בבקר, ונראה לפי הפשט כי אחר שהוא עני כ\"כ שאין לו מה יתן במשכון רק שמלתו, התירה התורה לקחת ממנו שמלתו ליום אחד באופן שיצטרך להתבזות ולצאת בלא שמלה או להיות כלוא בבית; ואם בכל זאת לא ישלם, האמינתו התורה שאין ידו משגת לשלם, וחייבה את הנושה להשיב לו שמלתו, ולהרפות ידיו ממנו; וזה אמנם בחובל, שהוא הלוקח משכון בחזקה, כי כל ל' חבלה אינו משכון הניתן ברצון בשעת הלואה, אך הוא מה שלוקחין מן הלוֶה כשמגיע הזמן ואינו פורע (עיין רש\"י), אבל אם הלוה נותן משכון בשעת הלואה, אינו בדין זה, כי כבר גלה דעתו (כדברי רלב\"ג) שאפשר לו לעמוד בזולת הכסות ההיא. ורז\"ל אמרו (במכילתא) ממשכנין כסות יום בלילה, וכסות לילה ביום, ומחזירין כסות יום ביום וכסות לילה בלילה; הקלו על המלוה, כדי שלא לנעול דלת בפני לווין; ומ\"מ מה הועיל המלוה, מאחר שהוא צריך להחזיר המשכון בכל יום? השיב רבנו סעדיה כי לקיחת המשכון תועיל לו כדי שלא ילך הלווה וילוה מעות מאיש אחר ויתן לו המשכון. ותלמידי מוהר\"ר שש\"א אומר כי הלווה בהיותו מוכרח ללכת בכל ערב או בכל בקר לקחת שמלתו ישתדל לשלם חובו.\n"
            ],
            [
                "כי היא כסותו לבדה וגו': הכל לעורר החמלה, לעשות לפנים משורת הדין."
            ],
            [
                "אלהים לא תקלל וגו': לשון קללה תלת הנחתו על המקלל אדם בפניו, כי זה יהיה קלון ובזוי אל המקולל, ולשון ארירה נופל על המקלל חברו שלא בפניו ואומר ארור פלוני, וכשאומר ארור אתה אז יקרא מקלל (תלמידי מוהר\"ר יוסף שבתי באזיבי). אמר באברהם ומקללך אאר (ברא' י\"ב ג'), מי שיקלל או יַקְלֶה את אברהם בפניו, ה' יגזור עליו אריאה שלא בפניו, כי לא יתגלה ה' אל הרשע ההואלומר לו ארור אתה. והנה כל מקום שנזכר פעל ארר הוא קללה שלא בפניו, כגון ארו מרוז, ארו ארור יושביה כי לא באו לעזרת ה', וכן לכה נא ארה לי את העם הזה, ואשר תאור יואר, ואעפ\"י שבלעם היה רואה את ישראל כשהיה עומד לקללם, מ\"מ הם לא היו רואים אותו, ולא שומעים את דבריו, ולא היה מגיע אליהם קלון ובושת אם היה מקלל אותם. אמנם אח\"כ בדרך העברה אמרו ל' קללה גם על הארירה שלא בפניו ואמרו על בלעם לקללך (דברים כ\"ג ה'), לקלל אתכם (יהושע כ\"ד ט'), לקללו (נחמיה י\"ג ב'), וכן ויקללו את אבימלך (שופטים ט' כ\"ז), ויקלל את יומו (איוב ג' א'), ובקרבם יקללו (תהלים ס\"ב ה'), גם במדעך מלך אל תקלל (קהלת י' כ'); והנה בנשיא אמר לא תאור, כי רחוק הוא שיזיד איש לקללו בפניו, ובשופטים אמר לא תקלל, שהוא לשון כולל כל מיני קללה וגדוף, בין בפניו בין שלא בפניו.",
                "ונשיא בעמך: כל מין נשיא, אף נשיא שבט, כי גם השבט יקרא עם: ורז\"ל עשו אלהים לא תקלל אזהרה לברכת ה' ולקללת דיין; ואן ספק כי ברכת ה' היא באה בק\"ו מקללת הדיינים, כי אין גדולת הדיינים אלא מפני שהם עומדים על המשפט שהוא לאלהים, ודבריהם כדברי אלהים, ולפיכך נקראו בשם אלהים, והנה אזהרת קללת הדיין יש בכללה בק\"ו ברכת השם (גם כי לדעת רז\"ל אזהרה מן הדין, כלומר בק\"ו, אינה אזהרה); וידידיה האלכסנדרי ויוסף פלאויוס פירשו אלהי העמים לא תקלל, ואין זה אלא להחניף לאומות.\n"
            ],
            [
                "מלאתך ודמעך: מענינו הוא למד, כי אמר אחריו בכור בניך תתן לי, גם כן תעשה לשורך לצאנך שמדבר בבכור, אף כאן מדבר בתרומת ראשית התבואה החדשה והיא לכהן, כמו הבכור שפדיונו לכהן, וכן בכור הבהמה נאכל לכהנים; ונראין דברי רבנו סעדיה שהמלאה כוללת תבואת הדגן (כלשון פן תקדש המלאה הזרע אשר תזרע, דברים כ\"ב ט'), גם התירוש (כלשון וכמלאה מן היקב, במדבר י\"ח כ\"ז), והדמע הוא היצהר שהוא יורד טיפין טיפין כמו הדמעה."
            ],
            [
                "כן תעשה לשורך לצאנך: שתקדש מהם הבכורות.",
                "ביום השמיני תתנו לי: במדבר היו יכולים להקריבו בו ביום, אבל משבאו לארץ לא היה אפשר תמיד להעלותו לירושלם ביום השמיני דוקא, לפיכך פירשו במכילתא מיום השמיני ולהלן (תלמידי מוהר\"ר דוד חי אשכנזי ע\"ה).\n"
            ],
            [
                "ואנשי קדש תהיון לי: שלא תאכלו דבר טמא, כגון טרפה, וכן כתוב לא תאכלו כל נבלה וכו', כי עם קדוש אתה לה' אלהיך (דברים י\"ד כ\"א) (רשב\"ם), וכן הוא אומר אל תשקצו את נפשותיכם בכל השרץ השורץ וגו' והתקדשתם והייתם קדושים כי קדוש אני (ויקרא י\"א מ\"ג מ\"ד) (רמב\"ן).",
                "ובשר בשדה טרפה: נ\"ל שיעורו, בשר הנמצא בשדה, כלומר טרפה, שטרפה חיה את הבהמה, ונשארו ממנה איברים על פני השדה, וטעם האיסור לדעת ר' משה הכהן (הביאו ראב\"ע) ורמב\"ם (מורה ח\"ג פמ\"ח) ורלב\"ג הוא מפני שהוא מזון רע; ודון יצחק אמר (בשטת רמב\"ן) שהוא מוליד מזג רע ומושחת; ונ\"ל כי אכילת המאכלות הפחותים, כגון בשר הנשאר ממה שטרפה החיה, וכן אכילת הנבלה והשרצים, לא תפרד מתכונה נפשית פחותה ושפלה, ואדם האוכל מאכלות כאלה שלא ע\"ד ההכרח הוא אדם פחות וגרוע, הבלתי מרגיש במעלת האדם, והוא קרוב לנפול בכל מיני פחיתיות ומעשים רעים; ובהפך אדם המכיר מעלתו איננו קרוב כ\"כ להתגאל במעשים מכוערים; על הכוונה הזאת נ\"ל שצותה התורה להיותנו אנשי קדש, ושלא נשקץ נפשותנו במאכלים הגרועים, ולכך הוסיפה לכלב תשליכון אותו, כלו' אל תשוה עצמך לכלב, כי הטרפה והנבלה הן מאכל הכלב, לא מאכל אדם; וביותר היתה התורה צריכה לרומם את נפש בני ישראל, כי עד אותה שעה היו בתכלית השפלות והשעבוד, ואין ספק כי גם מעלת נפשם ירדה מטה מטה; ועוד כי היה מכוונת התורה ג\"כ להבדיל את ישראל משאר אומות, לבלתי ילמדו ממעשיהם; והנה היתה צריכה לרשום בלבם רוממות מעלתם על שאר גוים, כדי שלא יתערבו בהם, ואיסור המאכלות גרועים גם הוא מועיל לזה, ולפיכך קראה התורה להתרחקות ממאכלות כאלה קדושה, ותלתה הדבר בהיותנו אנשי קדש ועם קדוש, הכל לרומם נפש ישראל, ולהרחיקם עי\"ז מהתערב בגוים, ומהכשל בפחיתיות.\n"
            ]
        ],
        [
            [
                "לא תשא שמע שוא: לא תוציא מפיך שמועת שקר להוציא דבה (ראב\"ע), עיין למעלה (כ' ז').",
                "אל תשת ידך עם רשע: הטוען את חברו תביעת שקר (רש\"י), ומפני שענין לא תשא שמע שוא נכלל בצד מה באיסור לא תענה ברעך עד שקר, עשו ממנו רז\"ל אזהרה למקבל לשון הרע, ולדיין שלא ישמע דברי בעל דין עד שיבא בעל דין חבירו.\n"
            ],
            [
                "לא תהיה אחרי רבים לרעות: נראה שמדבר בעדות כמו שהוא הענין במקרא הקודם ובסוף המקרא הזה ולא תענה על ריב, אלא שסוף הכתוב הוא במקום ריב, תחלתו שלא במקום ריב, כגון להעיד על ראובן שחלל שבת, ובזה אמר לרעות, כי במקום ריב מה שהוא רע לזה טוב הוא לזה, אבל להעיד על ראובן שחטא והוא לא חטא, אין בזה שום טוב אלא רע.",
                "ולא תענה על ריב: הנכון כראב\"ע כשיהיה ריב בין אנשים, לא תעיד עדות על מה שלא ראית, ואין לך לסמוך על רבים המעידים, ולהעיד מה שאתה לא ראית, כי אולי תצא מזה הטיית משפט, ואם תאמר: והלא כיון שיש שם רבים המעידים, תוספת עד אחד לא תטיב ולא תזיק; הנה יתכן שזה הנוסף אם הוא בחזקת כשרות יגרום לדיינים שלא ירבו בחקירות ובדרישות כל כך כמו שהיו מרבים אם לא היו שם אלא העדים האחרים.",
                "לנטות, להטות: לשון הנופל על הלשון בשתי הוראות שונות, ע\"ד כי יבער איש שדה או כרם ושלח את בעירה (למעלה כ\"ב ד'); ודרשת רז\"ל אחרי רבים להטת שמצוה לפסוק הדין אחרי הרוב (כתרגומו) אסמכתא היא, ואין ספק כי אין דרך לפסוק הדין אלא ע\"פ הרוב, כי רחוק הוא שתהיה דעת כלם שוה; אמנם המקרא הזה איננו מדבר בשופטים, אלא ביחיד הבא להעיד, ורש\"י ז\"ל עזב דרשת רז\"ל ובקש לישב המקרא על פי פשוטו, אלא שפירש גם הוא הכתוב בדיין ולא בעד, והוצרך לפרש על ולא תענה פירוש דחוק מאד; ויש לתמוה עליו הרבה איך חשב שאם הנדון ישאל את הדיין על משפטו אין לדיין לענותו דבר הנוטה אחרי הרבים החולקים עליו, אלא יאמר לו הדין לפי מה שהוא לפי דעתו; והלא זה דבר הגורם תקלות הרבה, והלכה רווחת היא במשנה (סנהדרין פרק ג') ומניין לכשיצא א' מן הדיינים לא יאמר אני מזכה וחברי מחייבין, אבל מה אעשה שחברי רבו עלי, על זה נאמר הולך רכיל מגלה סוד; ויותר יש לתמוה על בעל הסמ\"ג שבלאו קצ\"ה קצ\"ו העתיק דברי רש\"י אלה ולא העיר עליהם דבר, וכן הרא\"ם ואחרים לא העירו על זה כלום, ותלמידי מוהר\"ר מרדכי מורטארה אומר כי המשנה מדברת בסתם דיינים, כלו' בכשרים, שאין כוונתם להטות משפט, אלא מזכים ומחייבים כפי מה שהוא האמת והישר לפי ראות עיניהם, אבל רש,י מדבר בדיינים רשעים, כמו שאמר אם ראית רשעים מטים משפט. ותלמידי מוהר\"ר משה הלוי עהרענרייך אומר כי לדעת רש\"י אין הפסוק כלו אזהרה לדיין שבאו בעלי הדין לפניו, וחבריו רוצים להטות משפט, ולא תענה על ריב היא אזהרה לחכם אחר שאינו דיין או שאינו באותו ב\"ד אלא בב\"ד אחר, וכוונת רש\"י שאם הנדון היוצא מב\"ד חייב יבוא אצל חכם אחר וישאלהו על אותו המשפט ששפטוהו אותם הדיינים, אין לו לשאת להם פנים, אלא יאמר את המשפט כאשר הוא.\n"
            ],
            [
                "לא תהדר בריבו: שרש הדר בארמית ענינה חזרה לאחור, וכן בלשון רומי vercor קרוב לשרש vertor והכוונה לא תהיה חרד ונרתע לאחוריך מלחייבו בדינו אם הוא חייב, והנה התורה משתדלת לחזק הרגשת החמלה והחנינה ביחידים, ואסרה אותה שופטים, והטעם כי היחיד נותן משלו והשופט נותן משל אחרים."
            ],
            [
                "השב תשיבנו לו: לא תתעלם ממנו ותניחהו על הדרך, אלא אעפ\"י שהבעלים אויביך תאספהו אליך ותשלחהו לבעליו והנה למעלה הזכיר ענינים שבהם האהבה מקלקלת השורה, אל תשת ידך עם רשע, לא תהיה אחרי רבים וגו', ודל לא תהדר, ועכשו מוסיף ענינים שהשנאה מקלקלת השורה, והם כי תפגע וכי תראה, ואח\"כ הוסיף לא תטה משפט אביונך, כי הבזיון הדבק באביון קרוב הוא לקלקל את השורה."
            ],
            [
                "חמור שונאך: כאן אמר שונא ולמעלה אויב, כי אויב קשה משונא, ואולי היה ירא להתקרב אל אויבו שמא יהרגהו, לפיכך לא חייבתו תורה אלא בהשבת אבדתו, שאינו צריך להתקרב אליו, כי יוכל לשלוח לו האבדה ע\"י אחרים; אבל בשונא צותה להתקרב אליו ולהתחבר עמו בפריקת משא בהמתו, ואולי על ידי כך גם שונאו ישלים אתו. והיום י\"ג אלול תר\"ך אמר תלמידי יצחק קצינעבערג כי התורה חסה גם על הבהמה, לפיכך כשהחמור רובץ תחת משאו ויש שם צער ב\"ח, צותה לכל מי שרואה אותו, אף אם רחוק משם, שיתקרב אליו ויעזור לבעליו לפרוק משאו, אבל כשהחמור תועה אין כאן צער ב\"ח, על כן לא אמרה תורה שאם יראהו מרחוק ילך אליו כדי להחזירו לבעליו, רק אם יפגע בו והוא קרוב לו אז ישגיח עליו להשיבו לבעליו.",
                "מעזוב לו, עזוב תעזוב עמו: לשון הנופל על הלשון בהוראות מתחלפות, דוגמת כי יבער איש וגו' (למעלה כ\"ב ד').",
                "מעזוב לו: ענינו להניח לו שיעשה בלי שתעזרהו.",
                "עזוב תעזוב עמו: תפרוק המשא מעל הבהמה באופן שיפול המשא לארץ והבהמה תנוח מעט מיגיעה (ראב\"ע ורמבמ\"ן)."
            ],
            [
                "לא תטה וגו': זה הפך לא תהדר, והכוונה הזהר שלא תחייבהו בדינו להיותו בלתי חשוב בעיניך מפני דלותו."
            ],
            [
                "מדבר שקר תרחק: אזהרה לדיין שיהיה מפחד תמיד מלטעות בדין, ויחשוב בלבו כי טוב שֶיְּזַכֶּה החייב משיחייב הזכאי.",
                "כי לא אצדיק רשע: כי כבר הרבה שליחים יש לי להמית החייב (רש\"י)."
            ],
            [
                "ושחד לא תקח: אפילו שלא בכוונה להטות משפט.",
                "ויסלף דברי צדיקים: יגרום לצדיקים שיהיו דבריהם מסולפים, כלומר שיעוותו המשפט."
            ],
            [
                "וגר לא תלחץ: מדבר עם הדיין, ואחר שהזהיר על עוות הדין הנמשך מפני קירוב דעת, הזהיר על עוות הדין הנמשך מפני ריחוק דעת, כי לב האזרח (ובפרט בימי קדם) רחוק ולא קרוב אל הגר הבא מארץ אחרת, ובפרט כי על הרוב לא היה עשיר ולא היה יכול לקרב אליו דעת האזרח במתנות, ועיין שו\"ת חוות יאיר ריש דף קכ\"ו."
            ],
            [
                "ושש שנים: אחרי שהשלים עניני המשפטים, הזכיר מצות התלויות בחנינה וחסד, שהם לפנים משורת הדין, והנה בשמטה אמר ואכלו אביוני עמך, ובשבת אמר וינפש בן אמתך והגר, וצוה ג\"כ על החמלה על ב\"ח, באמרו ויתרם תאכל חיית השדה, ולמען ינוח שורך וחמורך."
            ],
            [
                "תשמטנה: שלא תעבוד את האדמה.",
                "ונטשתה: שתעזוב תבואתה היוצא מאליה (רשב\"ם)."
            ],
            [
                "בן אמתך: יליד בית, הנולד בעבדות, והוא הפחות והנבזה שבעבדים, כי הוא עבד מלידה ומבטן, וגם עליו ראוי לך לרחם."
            ],
            [
                "בכל אשר אמרתי אליכם תשמרו וגו': אחר שהשלים המצות שבין אדם לחברו חזר למצות שבין אדם מקום, וסיים במה שפתח למעלה בסוף פרשת יתרו (כ' כ'); והנה שם הזהיר על עשיית הצלמים וצוה על עשיית מזבח לכבודו ית', ואח\"כ הזכיר המשפטים שבין אדם לחברו, ועתה חזר להזהיר על ענין האלילים ולצוות על כבודו ית'; והנה אמר ובכל אשר אמרתי אליכם תשמרו, וכוונה על לא תעשון אתי אלהי כסף ואלהי זהב וכו' וכו' עד סוף הפרשה, ועוד אני מצוה אתכם שלא תזכירו שם אלהים אחרים לתהלה ולתפארת, על דרך שאמר בשמו ית' (שם כ\"א) בכל המקום אשר אזכיר את שמי, ועיין מה שכתבתי שם; והוסיף לא ישמע על פיך, והוא כמשמעו לא יהיה שם האלילים נשמע על פיך, כלומר אפילו לפרקים ודרך עראי, אך לעולם הדבר למד מענינו שאין איסור אלא להזכיר דרק כבוד לתהלה ולתפארת או דרך תפלה ותחנה, ולא שתהיה הזכרת שם האלילים אסורה בהחלט, כי הנה משה אמר כי כל האיש אשר הלך אחרי בעל פעור."
            ],
            [
                "רגלים: כמו פעמים, כי גם פעם ענינו רגל, כמו מה יפו פעמיך בנעלים (שיר השירים ז' ב') (רמבמ\"ן)."
            ],
            [
                "חדש האביב: עיין פירושי למעלה י\"ג ד'.",
                "ולא יראו פני ריקם: לא יהיו פני נראים, לא תבאו לראות את פני בידים ריקניות; הביאה לבית ה' נקראת ראיית פני ה', עיין פירושי בישעיה א' י\"ב. וטעם המצוה הזאת כי העולות המובאות בחגים מגדילות בעיני העם ענין החג והאל הנעבד, והשלמים הקרבים בהם מרבים השלום והאהבה בין אנשי הקהל.\n"
            ],
            [
                "באספך את מעשיך: גם התבואה הנולדת מעבודת האדם נקראת מעשהו, כי היוצא מן הפעולה מכונה בשם פעולה, וכן שכר הפעולה נקרא פֹעַל ופעֻלה, כמו ופעלו לא יתן לו (ירמיה כ\"ב י\"ג), הנה שכרו אתו ופעלתו לפניו (ישעיה מ' י')."
            ],
            [
                "שלש פעמים וגו': כלל שאחר פרט והוסיף שהמצוה בזכרים והוסיף ג\"כ שהוא ע\"ד שהאריס הולך לראות את אדוניו בעל השדה, וזה כדי שיתרשם בלבבם כי לה' הארץ, ומידו היא להם.",
                "אל פני: בקצת ספרים כתוב את פני, ועיין מה שכתבתי בישעיה א' י\"ב."
            ],
            [
                "דם זבחי: הוא קרבן פסח, ולמטה (ל\"ד כ\"ה) ולא ילין לבקר זבח חג הפסח; והנה לא תזבח על חמץ דם זבחי אזהרה שיהיה החמץ מבוער קודם שחיטת הפסח, וזה כדי שיעשו הקרבן מוכנים ומקודשים לחג, לא דרך עראי, והכל להגדיל ענין החג אצל העם.",
                "ולא ילין חלב חגי עד בקר: שלא יתעצלו בשריפת חלבי הפסח, אעפ\"י שהפסחים מרובים לא ישאירו קצת מן החלבים עד הבקר אלא יהיה מה שהוא מאכל גבוה נאכל באותו לילה שהבשר נאכל להדיוט, שאם לא כן נמצא כי קצת מישראל אכל את פסחו קודם שיאכל המזבח את חלביו, והוא זלזול כלפי מעלה, דומה למעשה בני עלי.",
                "לא תזבח דם זבחי: יקשה איך יפול ל' זביחה על הדם, ונ\"ל כי שרש זבח נגזר מן זוב, וטעם זביחה הגרת הדם, וכן שרש שחט נ\"ל נגזור מן שחט בסי\"ן שענינו מצוי והוצאת המשקה הנבלע בגוף, כמו ואשחט את הענבים (ברא' מ' י\"א), וכן רוב דיני השחיטה המכוון בהם הוצאת הדם.\n"
            ],
            [
                "ראשית בכורי: ראשית ענינו המבחר והיותר משובח, כמו ראשית גוים עמלק (במדבר כ\"ד כ\"א), צאן ובקר ראשית החרם (ש\"א ט\"ו כ\"א).",
                "ראשית בכורי אדמתך תביא בית ה' אלהיך לא תבשל גדי בחלב אמו: מאמדן הדעת נ\"ל שהיה מנהג קצת העמים או קצת אנשים גם מבני ישראל להקריב בכורות צאנם מבושלים בחלב אמם, כי כמו שנותנים לכהן ראשית הגז כן יתכן שיהיה טוב וראוי להקריב ראשית החלב, והנה היו שוחטים הבכור והיו מבשלים אותו בחלב אמו והיו מאכילים אותו לכהנים (או היו נותנים לו הבכור והחלב והוא היה מבשלם יחד ואוכלם ואם תרצה אומר שהיו מבשלים ושורפים הכל על המזבח), ועל ידי כן היו נותנים לגבוה ראשית הנולדים וראשית החלב יחד, לפיכך אחר שהזכיר ראשית בכורי האדמה הזכיר ג\"כ בשול הגדי בחלב אמו, ויובן ג\"כ למה הזכיר הבשול ולא האכילה, כי בשול הוא העיקר ולא האכילה, ואם אין בשול אין אכילה. ואמנם הטעם למה נאסר המנהג הזה אעפ\"י שהכוונה בו לשם שמים, הוא (כדעת רשב\"ם וראב\"ע ויוחן דוד מיכעאליס) מפני שיש בה אכזריות לב לבשל הבן בחלב האם, והוא על דרך אותו ואת בנו לא תשחטו ביום אחד, ואעפ\"י שאחר ששחיטת הגדי מותרת מה איכפת לו ולאמו באיזה משקה יבושל? מכל מקום המעשה הזה מקנה תכונה רעה בנפש האדם העושה והרואה. הגע בעצמך שיהיה אדם עושה עצמות אביו תרוודות, וגלגלתו קערה ויאכל בהם, הנה אין מזיק לאביו המת, ואעפ\"כ מדת אכזריות היא, והמעשה הזה מפסיד מדת החמלה והחנינה בו וברואיו. וקצת מן הקראים פירשו לא תניח לגדי הבכור שיתבשל ויגדל בחלב אמו, אלא ביום השמיני תתנו לי. אמנם (כאשר העיר ראב\"ע) אם מצאנו שרש בשל בבשול התבואות שחום השמש מבשיל אותן כאילו הוא אש, לא מצאנוהו בגידול בעלי חיים שאין גידולם ע\"י אש או חום חיצוני. "
            ],
            [
                "הנה אנכי שולח מלאך לפניך: הקדמונים פירשו מלאך רוחני, והערדער וראז' פירשו עמוד האש והענן, ולא יובן לפי זה מאמר ושמע בקולו; ונ\"ל כדעת רלב\"ג שהמלאך הוא נביא, והוא משה, ולפי שחטאו ונתעכבו במדבר לא הביאם הוא אל הארץ ומלא יהושע את מקומו."
            ],
            [
                "כי לא ישא לפשעכם: אעפ\"י שהוא עָנָו וסבלן, אין הסליחה בידו, ואם תקניטוהו אני אענוש אתכם, כי חייבים אתם לשמוע בקולו מפני ששמי בקרבו ומאתי כל דבריו.",
                "שמי: אלהותי, ע\"ד הנה שם ה' בא ממרחק (ישעיה ל' כ\"ז).",
                "כי שמי בקרבו: מחובר לראש המקרא, השמר מפניו כי שמי בקרבו (רש\"י), והוא נגד הטעמים, ולפי מה שפירשתי יתכן גם לפי הטעמים. "
            ],
            [
                "אשר אדבר: כי כל דבריו דברי הם."
            ],
            [
                "מלאכי: הנביא כמו למעלה, והנה לא אמר שהמלאך ישמיד האומות, אבל אמר והכחדתיו."
            ],
            [
                "לא תשתחוה וגו': כיון שהזכיר ביאתם אצל האומות עכו\"ם, הזהיר שלא ילמדו ממעשיהם."
            ],
            [],
            [],
            [
                "והמתי: עיין בפירושי לישעיה כ\"ח כ\"ח. רש\"י ז\"ל אחר שהשכיל מאד לפרש דקדוק והמותי טעה במלת ונתתי באמרו שהיה צריך שלשה תו\"ין, שתים ליסוד כמו ביום תת, מתת אלהים היא, והשלישית לשמוש, עכ\"ל, אמנם הדגש במלת ונתתי הוא במקום נו\"ן לא במקום תי\"ו, ובמלת תת אין התי\"ו האחרונה מן השרש, אלא נוספת, כמו גַעַת מן נגע, ומלת מתת אלהים היא במקום מַתְּנַת."
            ],
            [],
            [],
            [
                "עד אשר תפרה ונחלת את הארץ: שרש נחל ענינו האחיזה בחלק מן הירושה המגיעה לכל אחד מן האחים, והנה אמר כשתוליד בנים ובני בנים תוכלו להאחז איש איש בחלקו בלי שתהיה הארץ שממה. ושרש נחל נגזר מן חול, מלשון יחולו על ראש יואב, על ראש רשעים יחול, ונאמר על מי שנאחז בנחלתו ומחזיק בה (מוהר\"ר דוד חנניה ויטרבי), ובבה\"ע אמרתי שהמלה נגזרת משרש חלק, והנני מבטל דברי."
            ],
            [
                "ועד ים פלשתים: הוא חלק מהים הנקרא mare mediterraneum, ולדעת בני א\"ג עד עכו היה נקרא ים פלשתים, ומשם ולמעלה לבני צור וצידון.",
                "וממדבר: אמרו שהוא המדבר שהלכו בו ישראל, ולפי זה הוא מיותר אחר שהזכיר ים סוף, ונראה כדברי בני שהוא למזרח א\"י, והוא קו אחד עם נהר פרת, כמו שים סוף וים פלשתים הם קו אחד.",
                "וגרשתמו: אני אתנם בידכם, ואתם עשו את שלכם וגרשו אותם ולא תכרתו להם ברית. והנה נתן להם גבולים טבעיים, הים והמדבר והנהר, כדי שיהיו מופרשים מכל האומות עכו\"ם, ואם לא היו מקיימים ביניהם אנשי הנכר היו עומדים בארצם לבטח כל ימי עולם; אך הם מרו דברו. וסוף סוף כל מה שהיה איננו אלא מה שעלה במחשבתו ית', כי ע\"י כן מלאה הארץ דעה את ה'.\n"
            ],
            [
                "ולאלהיהם: שאם תכרות להם ברית, על כרחך תכרות ברית גם לאלהיהם, כי תצטרך להניח להם שיקיימו אותם, כי אמנם להכריח אדם לעזוב יראתו אשר גדל בה לא יתכן."
            ],
            [
                "כי יהיה לך למוקש: העם שאמר עליהם בלשון יחיד אגרשנו מפניך, אותו העם יהיה לך למוקש אם ישב בארצך."
            ]
        ],
        [
            [
                "ואל משה אמר: עד כאן אמר לו המשפטים שיאמר לכל ישראל, ועכשו אמר לו מה שיעשה אחר שישלים להגיד לעם את המשפטים.",
                "עלה אל ה': ולא אמר אלי, כמו שאמר ונגש משה ולא אמר ונגשת.",
                "והשתחויתם מרחוק: לתת שבח והודאה לפניו ית' על התורה אשר נתן לעמו, והיה עולה עמהם משה, כעבד המלך נאמן ביתו שבבוא אנשים אל המלך יבא לפניהם וידבר בעדם (דון יצחק).\n"
            ],
            [
                "והעם לא יעלו עמו: אהרן והאחרים יעלו עמו ולא יגשו עמו, והעם אפילו עלייה כל שהוא לא יעלו."
            ],
            [],
            [
                "את כל דברי ה': נראה שהכוונה על עשרת הדברות ועל מה שנאמר אחריהן מן אתם ראיתם כי מן השמים (כ' י\"ט) עד כי יהיה לך למוקש (כ\"ג ל\"ג), וזה נקרא ס' הברית.",
                "ושתים עשרה מצבה: הציב, הפעל בכח השם."
            ],
            [
                "נערי בני ישראל: הבכורות ",
                "ויעלו עולות וגו': לתודה לה' על התורה שנתן להם, ולשמחה על זה, וכל זה סימן שהעם כלו מקבלים עליהם התורה ההיא וכורתים עליה ברית.",
                "פרים: אין ידוע אם חוזר לשלמים בלבד (כמו שהוא לפי הטעמים) או גם לעולות (חגיגה ו')."
            ],
            [
                "נעשה: מצות עשה.",
                "ונשמע: מצות לא תעשה, שאין בהן עשייה, אלא לשמוע בקול ה' (וכן מצאתי אח\"כ לרד\"ק בשרש סכת)."
            ],
            [],
            [
                "הנה דם הברית וגו': הדם ההוא היה דינו להזרק כלו על המזבח, והנה הוא לחם ה', וה' צוה לזרוק חציו על העם, כאדם הושא משאות מאת פניו אליהם, דרך חבה על שקבלו תורתו, והנה הוא כאילו אכלו משלחנו של מקום, והאכילה הזאת היא סעודת הברית אשר כרת ה' עמהם להיות להם לאלהים ולקחת אותם לו לעם כל עוד שיעשו את כל הדברים האלה אשר צום; וכן כל כורתי ברית אהבה סועדים סעודה יחדו.",
                "על כל הדברים האלה: כמו להלן (ל\"ד כ\"ז) כי על פי הדברים האלה כרתי אתך ברית ואת ישראל. אנקלוס שנה הענין ותרגם וזרק על מדבחא לכפרא על עמא (כך הוא נסח ר' בחיי וכך מצא בעל ספר יא\"ר בתרגום ספרדי) ורש\"י הגיה וכתב: ותרגומו ואדי על מדבחא, כן הוא ברש\"י כ\"ד שבידי, והמדפסים לא הבינו כוונתו, וכתבו גם ברש\"י וזרק על מדבחא לכפרא על עמא. גם בתרגום המיוחס ליונתן מתורגם וזרק על מדבחא לכפרא על עמא, ונראה שהמתרגמים שנו הענין מפני ההדיוטות והנכרים, שלא ילעגו על התורה (כ\"ז אדר שני תרכ\"ד) (תלמידי שלום שמעון מודינה).\n"
            ],
            [],
            [
                "ויראו וגו': גם זה לתת כבוד לאומה שקבלה תורתו, רצה ה' שיתקרבו אליו הנכבדים שבהם, ובמראה להם הִתְוַדַע.",
                "כמעשה: נ\"ל כי מלת מעשה נאמרת על כל דבר, יהיה מה שיהיה, וכן כאן הכוונה ראו דבר מה שהיה דומה (במראהו) ללובן הספיר.",
                "לבנת: לובן וזוהר (ר' יונה ורשב\"ם ורמבמ\"ן וראז' וגיז'), ורמבמ\"ן חשב שכן הוא ג\"כ בתרגום ירושלמי, וזה טעות, כי בתרגום ירושלמי מתורגם כעובד לבן דספירינון, ובלשון ארמית אין אומרים לבן אלא חיור להוראת הלבנינות, אבל אומרים לִבְנִין להוראת לְבֵנִים (כ\"ח אדר שני תרכ\"ד). והדבר ההוא שהיה דומה ללבנת הספיר היה ג\"כ כעצם השמים לטהר וכל זה מַרְאָה שראו אצילי בני ישראל, והוא כבוד נברא לשעתו, אבל העם במתן תורה לא ראו שום תמונה; וכל זה על דרך מלכותא דרקיעא כעין מלכותא דארעא, ובימי קדם לא היו המלכים מתראים לכל העם כי אם לקצת נבחרים.\n"
            ],
            [
                "ואל אצילי: אהרן ושאר העולים אתו.",
                "לא שלח ידו: לא ניזוקו בראותם תמונת ה', כי ה' רצה לכבדם.",
                "ויאכלו וישתו: אחר שראו מה שראו ירדו ואכלו עם אחיהם בבשר השלמים."
            ],
            [
                "ואתנה לך את לוחות האבן והתורה והמצוה וגו': אשר כתבתי חוזר על הלחות, ולהורותם על התורה והמצוה, ושיעור הכתוב ואתנה לך את לחות האבן אשר כתבתי והתורה והמצוה להורותם, והוא כאשר אמר במשנה תורה ואתה פה עמוד עמדי ואדברה אליך את כל המצוה והחקים והמשפטים אשר תלמדם (רמב\"ן), והפעל ואתנה לפי עיקר הוראתו נופל על הלחות, ובדרך השאלה יפול גם על התורה והמצוה. ורמבמ\"ן תרגם ואתנה לך את לחות האבן עם התורה והמצוה שכתבתי עליהם; אך נ\"ל שלא יצדק שם תורה על עשרת הדברות, מפני שלא נזכר בהם שום תנאי, כשיארע כך תעשה כך, וכשיארע כך תעשה כך, עיין מה שכתבתי בבראשית כ\"ו ה'."
            ],
            [],
            [
                "וחור: ע' למעלה י\"ז י'."
            ],
            [
                "וישכון כבוד ה': הוא האש האוכלת הנזכרת במקרא שאחר זה."
            ]
        ],
        [
            [
                "אחר שקבלו עליהם המשפטים והתורות והיה ה' בישורון מלך, ראוי שיעשו לו מקדש, כאילו מלכם שוכן בתוכם, כי יהיה סבה חזקה לשמירת האחדות באומה והתמדת דבקותה בתורה, ואעפ\"י שעדיין לא נגזר עליהם להתעכב במדבר, לא רצה ה' שימתינו לעשות לו מקדש עד שיכבשו ויחלקו את הארץ ויהיה להם מקום נבחר להיות מרכז לכל הממלכה, וצוה לעשות משכן מיטלטל, שגם בבואם אל הארץ יוכלו להקימו בכל מקום שירצו לפי צורך השעה, והמשכן הזה שמש שמונים שנה וד' מאות שנה עד שנבנה הבית בימי שלמה (מלכים א' ו' א')."
            ],
            [
                "ויקחו לי: מצוה לכלל האומה שיפקידו פקידים לקבל מיד המתנדבים וכמו שאומר תכף מאת כל איש וכו' תקחו את תרומתי, וזאת התרומה אשר תקחו מאתם, וכן אמר להם משה (ל\"ה ה') קחו מאתכם תרומה לה' (שאנשי האומה הממונים לכך יקחו משאר האומה ויקבלו מידם מה שיתנדבו) כל נדיב לבו יביאה את תרומת ה' (ליד הממונים); ונראה כי העם לא הפקידו פקידים, אלא הביאו אל משה עצמו, ככתוב (ל\"ו ו') ויקחו מלפני משה והם הביאו אליו עוד וגו'."
            ],
            [
                "זהב וכסף: לדעת רש\"י עיין למטה (ל' ט\"ו) נתנו איש מחצית השקל, וגם התנדבו כסף איש כרצונו."
            ],
            [],
            [
                "עורות תחשים: תחש לא נמצא חוץ מספור המשכן רק פעם אחת (ביחזקאל י\"ו י') ואנעלך תחש. לדעת המתרגמים הקדמונים הוא שם עור צבוע בצבע מיוחד, וכן דעת בושארט, וחכמי התלמוד אמרו (שבת כ\"ח) שהוא שם חיה, וכן דעת גיז', והוא אומר שהוא Phoca או כיוצא בו.",
                "שטים: בערבי שַנְטְ, ובלעז Acacia (עיין נתה\"ש)."
            ],
            [],
            [],
            [],
            [],
            [],
            [
                "זר: מל' נזר."
            ],
            [
                "פעמותיו: עיין מלכים א' ז' ל' ול\"ד, כי משם ראיה כי פעמותיו כמו פנותיו. וי\"ו ושתי טבעות ענינה idest, וכמוה בברא' ל\"ד מ\"א, שמות י\"ד י\"ט, ישעיה כ\"א י', ירמיה ב' ט', מ' ח'. מ\"ו כ\"ו; יחזקאל כ\"ג ל\"ז, שמואל א' כ\"ח ג', וכיוצא בזה למטה פסוק י\"ט."
            ],
            [],
            [],
            [],
            [
                "עדות: ענינו תורה מל' העד העיד בנו האיש, וכל תורה היא אזהרה והתראה."
            ],
            [],
            [
                "כרובים: כמו הפוך רכוב, כסברת Gussetius והחכם יש\"ר בבכורי העתים תק\"צ עמוד ז', רק לא להיותם מורכבים מצורות שונות (כדעת ריש\"ר), כי לשון הרכבה להוראה כזו הוא לשון שבדו להם האחרונים; אך נקראו כן מפני שהם רכב אלהים, כטעם וירכב על כרוב, ולתבנית המרכבה הכרובים זהב (דברי הימים א' כ\"ח י\"ח).",
                "מקשה: מענין קשה, שלא יהיו חלולים, לא מן נקש, כי אין הקו\"ף דגושה; מלבד כי הוצאת הכרובים והמנורה גביעיה כפתוריה ופרחיה מעשת אחד אי אפשר לעשותה בהכאת קורנס, אבל עיקר המלאכה צריך שיהיה בחרט ובכלים חותכים, וכן כתב גם רש\"י וחותך בכלי האומנות. וגיז' טען נגד מי שפירש כפירושי, כי מצאנו במלכים (א' ו' כ \"ג וכ\"ח) שהיו הכרובים מעץ שמן ומצופים זהב; ואני אומר שאין להביא ראיה ממה שעשה שלמה למה שעשה משה, כי של שלמה היו גדולים הרבה, לפיכך לא עשה אותם מקשה זהב. הלא תראה שהיתה קומתם עשר אמות, ואותם של משה אי אפשר שהיו גבוהים כל כך, כי המשכן כלו לא היה גבוה יותר מעשר אמות, שנאמר עשר אמות אורך הקרש, והכרובים היו מונחים על הכפורת והכפורת על הארון, והארון היה אמה וחצי קומתו. והיה אפשר לטעון ממה שמצאנו מקשה בחצוצרות כסף (במדבר י' ב'), ואין ספק שהיו חלולות, ואני אומר כי מכל מקום היה אפשר לעשותן עץ (או נחושת) מצופה בכסף, ולכך אמר מקשה תעשה אותם (סיון תרי\"ט), ועיין מלת מקשה במסכת מדות ריש פרק ג' ברמב\"ם וברע\"ב.\n"
            ],
            [
                "מן הכפורת: מחוברים אל הכפרת ובלתי נפרדים ממנה, כאילו הם חלק ממנה, וכן גביעיה כפתוריה ופרחיה ממנה יהיו (ל\"א), ממנו תהיינה קרנותיו (כ\"ז ב'), ממנו קרנותיו (ל' ב'), וחשב אפודתו אשר עליו כמעשהו ממנו יהיה (כ\"ח ח'), ממנו הוא כמעשהו (ל\"ט ה')."
            ],
            [
                "אל הכפרת יהיו פני הכרובים: נוטים מעט למטה (ראב\"ע) הכרובים היו פורשים כנפיהם למעלה כאילו מעופפים, ואמנם אין הכרובים דמות האל חלילה, אלא כמו שראה יחזקאל שעל ראשי החיות היה דמות רקיע ועל הרקיע דמות כסא, ועליו השכינה."
            ],
            [
                "ואל הארון תתן את העדות: קודם שאמר ונועדתי לך שם ודברתי אתך מעל הכפרת וגו' חזר והזכיר מה שינתן בתוך הארון להודיע כי קדושת הארון היא בעבור הלוחות שבתוכו לא בשביל הכפרת והכרובים (אייר תרכ\"ד)."
            ],
            [
                "ונועדתי: שם יהיה מקום בואי לדבר אתך. שרש יעד נופל על המקום ועל הזמן, וכאן הכוונה על המקום ולא על הזמן, ורמבמ\"ן ויש\"ר תרגמו בזמנים קבועים, והוא טעות."
            ],
            [],
            [],
            [
                "מסגרת: למעלה לסגור בעד מה שעל השלחן, לבלתי יפול ממנו דבר, ולפיכך נקראת מסגרת, ואם היתה למטה לחזק השלחן נ\"ל שלא יפול עליה שם מסגרת, כי אין דבר נסגר בתוכה, ותלמידי יצחק פארדו מוסיף כל אעפ\"י כן היתה משמשת לחזק השלחן, כי יתכן שלא היה השלחן מונח על ראשי הרגלים, אך היו נכנסים בעביו ובעובי המסגרת."
            ],
            [],
            [
                "לעומת המסגרת תהיין הטבעות: תקועות ברגלים אצל המסגרת."
            ],
            [],
            [
                "מה שפירשו רז\"ל ורש\"י בכלים האלה נראה שכן היה בבית שני, ואין נראה שהיה כן במדבר.",
                "כף: מסתמא שהוא כפוף ככף היד, וכן בתמיד פרק ה' והכף דומה לתרקב גדול של זהב מחזיק ג' קבים; וכיוצא בזה כף אחת מלאה קטורת. א\"כ הקערה פשוטה או עמוקה פחות מן הכף, כי אמנם פשוטה ממש לא יתכן שתהיה, כי שרש קער מורה בערבי עומק (ומזה קערורית) ואע\"פ כן הכף כפופה ועמוקה ממנה.",
                "הקשות: במשנה הגונב את הקסוה, א\"כ איננו לא הסניפין ולא הקנים שהם קבועים וקשה לגונבם, אבל הם כלים קטנים לנסך בהם, כאמרו ואת קשות הנסך, ומנקיותיו כולל יתר כלי הנסוך. והקעורות והכפות לכבוד השלחן שלא יחסר בו מה שדרכו להנתן על השלחנות אע\"פ שלא היה תשמישן לצורך השלחן, כמו שגם הקשות והמנקיות שהיו לנסך לא היה תשמישן לצורך השלחן אלא לצורך המזבח.",
                "ומנקיותיו: תרגום סורי ומַנִיקיָתָא דמֶתנַקֵא בהין, ונסך לא תסכו עליו, תרגום סורי ונוּקָיָא לָא תְנַקוּן עלוהי, א\"כ מנקיות ל' נסך וכן יוסך בהן ל' נסך כתרגום אנקלוס; הן אמת כי סכך ל' כסוי; אבל הקנים שהזכיר רש\"י לא היו מכסים לא את השלחן ולא את הלחם. מניקתא הוא ג\"כ תרגום סורי של לוג, ופירש בר באלול שהיא מדה הנקראת בערבי כאשאת והוא מחזיק 2 Cyathos. והנה התבאר כי הקשות והמנקיות אחיות, והן מדות הלח או כלים קטנים להחזיק משקים, ונראה כי המנקיות גדולות מן הקשות, מאחר שהמנקיה היא כשיעור לוג, והכאשאת אינה אלא 2 Cyathos. וטעה בר באלול באמרו שהיא היא, ויש חלוק ביניהם בשיעורם. "
            ],
            [],
            [
                "כפתוריה: אולי מן כף תור, כלו' כף שור, פרסה שסועה, ודוגמת זה במשנה במסכת כלאים ראש תור, ואיננו מענין תורי זהב (כדעת הרב שם פרק ב' משנה ז') ולא כל קרן זוית נקראת ראש תור, אלא קרן זוית המכה על קו ישר (כזה V) נקרא כן, כי הוא דומה לראש שור בעל שתי קרנים."
            ],
            [],
            [
                "כל גביע הוא כפתור ופרח."
            ],
            [
                "ארבעה גביעים: אחד למטה ממקום יציאת הקנים, והשלשה האחרים הם כפתור תחת כל שני קנים."
            ],
            [],
            [
                "כפתוריהם: של הקנים, וקנותם של הכפתורים."
            ],
            [
                "והעלה את נרותיה: על שם שהשלהבת עולה למעלה, וכן ואש נשקה ביעקב, מסיקין את התנור, נסק סלק בארמית ענין עלייה.",
                "על עבר פניה: כל הנרות יהיו מאירין לצד השלחן שכנגד המנורה, שנ' ואת המנורה נכח השלחן, וכן כתוב אל מול פני המנורה יאירו שבעת הנרות, כל שבעתן מאירין לצד השלחן שכנגדה לפניה (רשב\"ם).\n"
            ],
            [],
            [],
            [
                "וראה ... בתבניתם: ענין הסתכלות, כמו וירא בסבלותם, ראה בכבד (יחזקאל כ\"א כ\"ו)."
            ]
        ],
        [
            [
                "שש משזר ותכלת וארגמן ותלעת שני: לפי פשוטו כל אחד מן המינים האלה היה משמש לבדו, כי כל אחד היה צבעו מיוחד, ועי\"כ היו עושים ציורים של גוונים שונים, ודעת רז\"ל שכל חוט היה מארבעה מינים."
            ],
            [],
            [],
            [
                "הלולאות היו מחברות בגוף היריעה, חמשים מכאן וחמשים מכאן, והיה מכניס קרס נחשת בתוך שתי לולאות. המשכן היה ארוך ממזרח למערב 30 אמה, ורחב מצפון לדרום 10 אמות, וגבוה 10 אמות, והיה פתחו מצד המזרח (עיין רד\"ק ביחזקאל ח' י\"ו), והיו על גגו 4 מכסאות: א': יריעות שש משזר ותכלת וארגמן ותלעת שני: ב': יריעות עזים; ג': מכסה עורות אילים מאדמים; ד': מכסה עורות תחשים. יריעות שש ותכלת וכו' היה ארכן 28 ורחבן 4 והיו עשר יריעות, נמצא רחבן 40, 30 לארך המשכן, 1 כנגד עובי הקרשים שבמערב, 9 לאחורי המשכן (זה כר' נחמיה שעובי הקרשים אמה, ולר' יהודה הקרשים עבים למטה אמה, ולמעלה מתקצרים והולכים עד כאצבע, ולדעתו 10 לאחורי המשכן והיו גם האדנים מכוסים) וארכן 28, 10 לרחב המשכן, ואמה מכאן ואמה מכאן לכסות עובי הקרשים (כר' נחמיה), ושמנה אמות מכאן ושמנה מכאן מכסות הקרשים, ושתי אמות התחתונות מגולות, ולר\"י לא נשאר אלא אמה מגולה, והיא אמת האדנים. למעלה מיריעות אלו היו יריעות עזים והיה ארכן 30 (שתי אמות יותר מיריעות ראשונות) ורחבן 4 והיו 11 (אחת יותר מיריעות ראשונות) נמצא רחבן 44, והנה היה ארכן מכסה אמה מכאן ואמה מכאן יותר מן הראשונות (עד האדנים לר' נחמיה, וגם האדנים לר' יהודה, ע' רשי פסוק ח'), ורחבן היה 30, אמה לארכו של משכן, וט' או י' אחורי המשכן, והיריעה העודפת היה חציה (ב' אמות) אל מול פני המשכן לצד מזרח, וחציה סרוח על אחורי המשכן (לר' נחמיה אמה אחת נגררת על הארץ, ולר\"י שתיהן נגררות). למעלה מזה מכסה עורות אילים, ומכסה עורות תחשים, על הגג בלבד, ארכן 30 ורחבן 10."
            ],
            [],
            [],
            [],
            [],
            [],
            [],
            [],
            [],
            [],
            [
                "לדברי ר' יהודה שמכסה אחד היה (עיין רש\"י), כך היה ראוי להטעים הפסוק הזה: ועש֨ית מכס֜ה לא֗הל עורו֙ת אילים מאד֛מים ומכס֥ה עורוֽת תחש֖ים מלמעלה:"
            ],
            [],
            [],
            [
                "משולבות: ערוך ערך שלב ב', וקדירה של בשר דאית ל שליבה פי' כגון דדי הכיור שמקלחין המים. א\"כ אפשר שיהיה משולבות בולטות, וכן בל\"ח שליבות הסולם, הם העצים הבולטים בו שעליהם מניחים הרגלים, וע' רש\"י למטה כ\"ה.",
                "אשה אל אחותה: תרגם אנקלוס חד לקבל חד."
            ],
            [
                "נראה כי השם השני תוספת ביאור אל הראשון כי השני יותר המוני, וכן קדמה מזרחה, המזרח ידוע לכל. ותימן מן ימין, והצפון נקרא שמאל, כשאדם פונה כנגד המזרח תהיה ימינו לצד דרום, ושמאלו לצד צפון:",
                "עיין רש\"י <img src=\"data:image/png;base64,iVBORw0KGgoAAAANSUhEUgAAASwAAADjCAAAAAAa33Z8AAAACXBIWXMAAA50AAAOdAFrJLPWAAAACXZwQWcAAAEsAAAA4wC2mNPfAAAPqklEQVR42u2dzY8cRxXAXzsHfIuHKESK5AFF4pALkbIICQ6EHQsjLYd8kFMuWRH+h5iMfckhggkiN3udO2iFEIeYCIQiJyCkQc6N4ZIFKSBMZMNiZRO0G8XzXjH9Ud312VU90+ut3bw67M70TFe/+tWrV++9qukGEVlQHHlpRKDDFg+Na5TVQ/UCVTnoaECRi0IjBDnP6Oe6ZStD1QGhtxfR4kS96EVQ7M510Yr9SbY2SXSoiAUd2OM9H24x9Kg3DQuKA5F9Tb1zCCgW+S9r46E+xELvZYcAt2pYAKCfCXUVzScg7mXxNH8hDm0fkIC9/N0UCsl/tb4JK5ZBXsMLxcvpH2dvXZ8A3JhOp3+azqbvTt+GCpD8o5z4+1eLf79t0MH1+sMMDq1Mbpf/VTIrWbZeukdVFfmHoiq5B1YLhNtEkG8A0T3RdND/JFKg6ZJTCUlVcso7JttOCRYejZVstf+qzXonHVhDIeaKklFSmtVmSY9oGBZlLhCSG4a5gYRBYrAorWEoMFM0ays9zUrSwKc2DJVyTqRhsciARQkxIunQPcaaFR+snaJkui/9YQisWfFBGqSj5InC+kTpzmE6mpUl7ZTmhiIdVR+nOgzrJFxi8X3SBj6ZcAePASyeDbtLyLBiyhxuEDIsHoaHIOEOw4qX8IBhHUcD/9qxgJWEhafj4GelFoUxrLBW6bCyFAPpZPqQFFiYYtYBU1J4NDWLElQttllxYhHDihXrbnKwVKc0oeVMgrRsFlmw0gyf09EsShgWJmfg04VFImVYXxQipfX7BF2Hd5K2WfN0XQc28J1gsQd/LDUrK3oOk4X1eR6GAcdUmQ2HDCuQdngSaheQYYXKrLHtg5Rg/ZMNfHy5Oqd0YVFSu/MTHIbzfPBlKTullJZmYc2JWLOOc7hDqWVKD6TNIo4Ng34WB9KcdTic8qTyEzrOOkRqFqa4bpjyMGRYHWANGVY8rB2G1WU2TMjAE7sOHTUr3bQyPCKQhyE7pYcBKyGTlTgsTtEcX6cUEzfwScGiejs1w+JAmm0WwzoWsDDdYYisWZGwqN6Lm0aZ8zDsJNacY8NOYtGJhaXdWJV6EasnzaJ+pSr/XOsDPvbYh4cxDGkVGRVYez0KhCtCO99XphQPaRjOT67rQP3Q6y1FQ/IP9dGdK8IiV33NBiZcCVaRC7m0Aqm6SQD1LAYrQOtHs+St0kF9Ab0Mw9WkQl0+kd80/qiHITQPtqgFFAnAEnowR32ItTysCsxQGXIzWW8isLTXcMSwyl/L19stq7W1NGBB5XOjFOZIYSl201fvirCy1S1pv2KtarO0B/FUNgJ7gNVfprS2o3TksFrrPeqsA6o+zpFrlvPhOX3AytdS4AGRWB+uPBs6D6/wkAdFs9Z6CSf62YuzsmahEVc0D05LYhjS4ejlcmKR6z32IhU0Pz08mYF0/1kHhsWwDgfW9xlWHCxizeJhyLCOHhYxLNYshsWwGBbDYlgMi2ExLIbFsBgWw2JYDIthMSyGxbAYFsNiWAyLYTEshsWwGBbDYlgMi2ExLIb1D4bFmsWwEoDFN6JmzWJYRwmLf47CmsWwEoC1xbDibZZ4nWFFa5YYs58VD2uNNSse1jWGFQ9ryrBiYZEYMax4zWLXIRYWJvaoAdasEwKLiGFFSHW/olk8DDvYLNasgFTFDY6Kl79MFRalJBUV8tD1VGFhasNwUdKEdTtN1+HtJGEJDqQjYSGlOgyf/QzNhspNt2kpWH/4TMDCJSCZHnyi4U4+DKnXcYj9DMOT7JSSrklUk0MTH0bASjY27EcsjIcap1niBMNSmNGJHYbY/2yIJxZWXzZL3kr8hhDPDfPbZv/95/D0i/nNxi8/Y1/hK/3BImjP1k+hLA+AVT6NqH40Acig9ob+ejE/cVzcRF2ry26Jfb3y0PnFp3/xP87EUZVRinvLb2ncwVdMGwjBIi6Dy3CCCIklj9+qT8KwVVvFtpFr30J9gMhuBXTz067FmQSyPgAR38LmbCJCEa4LwljcZbNbVeCrzd23ED3X2icGbjlOS1i14jxsfxQO6iGOdr1xCyzdPws+mYPGgXm9w6r/xy5Yzjt+Y3AWA9PnhHa1Qu8nL4c0i6wPvS6IY+xEPJuKltGPXENMMvE2a7ykuzBp1yxTJaFLe4Lzuk87MKpyH21sH4YRPoan/+him2aRS2TP/fcJA1YZzSZhW0fedSvpMn6ileaCyZI+2MtxBj7wkCMMalao57ABGKu2gSGM8a5DbBc0Bp5apEKzl9Djs6F+Ql7X6Ju+iD7UZLRaSKGqoqwdtPOhCFh23djFcrgdXI+1inEL86t/vTkZYlIqls9KhiNtVbU4dnF67dKa7lKb/i9psIqDmVnVZJoHJDferAICtwePJiwplZrL8br6i1fDwedODwbDMwP1OFotROUyi4OD4aPDBx8eyo9RHm+ugGbUsVVHa0pdmyCf8gGNIw5qlrT5+rjKUDVXgLaBAE7HU14CFDT1KeTQum23jsET9ct9s6rzLgXWpjYwZyIhnwMmq8RKqn3X5VWDqT03qVm7HUNjX8B2JOupj7ywvmW34oxQFd7xKN49D6zGAZoZUomvekZ782YYSHMt/u8aquLbteG5wlg+Qs/1VD/dTkyEMwd/Ch3PU98zhqGYQhNvoviguYQCf67A2tZEwLnXZcu02QTbYekvSH1ktxCf+GChZeAn7uigAX8A7hSN3QpwfHZGO+eWquNUP8NWgfW6/HhuRaXGMNQuNncEsWC5OGQBahLsaMW0jfnTZ8PFwYHXoYmGFf7sY3e8oMCyqnpYr0qjUjZ+oDakLdtcuDiLGBBJ2F4EKYkKdA5DNaMGTutOc+FJ/l1vnpAWDWvPA+s5bwvxKasq8qqxaE/Nw46ZRdn1pDimAVg70JYkXVqzHq+U+ZYHFhjDEMwOG4B1meL/qP4eVBoF0xCsa45ZXhuq+ds8B7sBPlil7qyD7WnCpn5hqBpWiL0RBesuNGKRCQuqc2FsGuimx39twFr8meaO4RA167U49BsIwVKNS7HQYWZtSmd6t5LKq1m444K1O7dh1S2MgnVQn+PQrLqqC/4Wvtr4OFAlLYsXW1WrF41+X/GIoS3r4EhY25r1b6geQ+yHRSr34sGpWl0qLEusIKysOGUh7k0Dlqzqkj/6/d1ZQ7O2Zpt5F04/NGT70vjFds0ix6M6De/xVJufFRO3kWmzpN9OMbD2tdT+JOiUPmoGtH/z9MmdZtZ6w9XlrVkH8jR0SVjGCoBl4OeRmrUP7syGDut54bVZE9PAk+qyNa4yYRws9CyMYC+aJbrNhuQYhq5zYv2sMbj75LpmaOp5SoVF1LYysJDNGokFLPruzQ87apZ4D8AN6+YV2YeK5SWtk5pIYS6NkxNWdbwN1gVzNizjfvqZlh3A0ipiu2atmZ7lrvGd+yppAgberBv1Z2KDbpXzbny3sRNgmgFDsxYB4p6xv6Rcw4WtouUWLKWyTR3WEEpPSJsrZJ5GqFsgnB68pv6gHCoXd7JK4jsBWFtgT7Sw55oNSROrer40ai00+neclfMBgTkbSj/Lrw4HgGqgABLWjqeqkF3BeuguOv2q0c/5u58A3Lo/AAtsL8SpWaCIhRQ08IUKbdpNqVo42Q7BMmq9A4O1wrHa0SfAvPqbui0E9G4zyHuNNj2meeYy8HotEGvgQTVGkmtWVnPK3vzgM/C7btdBvOLfR6HlU2fuRJ5fs8j4GuofVVkHxQtozp9BxPqITBy5ZkN1SE1DmMkyI/loLiew3CpP/CJY0leNfmdmulZ5RoEiN3+Ae7XCF5N3297W6jroK9/mfE3OcwZq9g/G1LmFL4Ezcx0Ly73KA6RYX+i8niTEN0xY8KYjWeitUM6gt/RztkFuNK6HIXnWplA+QLz4claNzFee1ayt4ZzYG4F0Orvld59fdwl7Vv5eydBy9AY4tesAluvwnfA2U32CubkYqMY5bxUtzKrbJ23Fq7es4hdXDVidNKs+j6xpp1bUzGuaiKwkrC0iqB4ogKsqdLlc22DZuV2theMI21ldXjbhMqwOC2ANHSmaRXncUxV5bJhcUDRgPQSKjOi2fqaZ+rGc1ZrrfwJuP8tTEcm1lTWoxuHEhGWlaOzh7EjRgAkL1arMzU5o9ydp6R4DFtXHfbsBdXsP0rc0/KysNHTl4Yst4xmViJOaOifgdPMgyjaQ9ofcYbzWPgxX6kwrV+dlYHeYXSX53A3Vacpdh9AGIhPExB1gm7Dm7hq3yw8sZdv3zePBUlZ1xednQUwf1nkRo4I9rYUvOWqwJzRQZ7ZLHlgQY2amHtnhQH3zI7MLt+Bf+kSwCM11J0R3StXNGKIKGPY2ijGbwWzRjIcgy7w7mZXEP2gh7foX1obro9FTGxvr66NzowdHX17/9iOjjdHo3DPnRsOvAYyeGOhVeVI3mWNn9Lbx/s/ouFEM2rAU03Zakb3y9bOmfegfhvL4LN+m8dhwNAI4K+VYu88SdeLPRrQaGmofhhfAr0wdC7g1a+mqivH7kSfasn5NRUXW1/gtFblhIVoxinLiT/VjpC1kyOQfRLZjvjysH2jmD2JcQU8yNo/fyDAtntjHk0FF5xxIxoq9Vq7GaRZFTJMhWGhsHYBWWFRtQIFQ6G13NKo+Cn7sgaVe7pTSRjCXyRuqPwR/hqj8qtzBNaqyQasMwyIuq30mP60KVpEPRI+zp4RnilFXEoJIrZqlXm4oNLHUa2LYdXD441nhy7Y0McZm5d+5vYjbiir/468KRfCHTkqivZDqfRHap30AngCp8uaLqEp6+PUgV773YgBWs6gKMu+braBZxhtoiTcRUHOhjZSTAM28ITzdqJ5ma74XoVljOeIXzuoVv1gXg5plOav7tCosiIMlGsuldh8qMZXJvXXj9IEvtVZlIErur8mdRVYzcZxFwgo2MAKW9MA3qrBL8/QdsDA4DOu/mxFz+b5vZoVJMydAy/1cKqcUMVKzyD9dKjtgD7yZJitjR07poU5tZzE5zLj7dxyYi0n1BDiOc//GEJrJx9Du4zpAthv49iL3O1PLfR2K72x2dnXvKoZby33ARRSuBLxZXo7xs8K/hirGWJ3YaPHg0ZH483ytfTakUL7Ap1noSKNFVgIaLNs5x2V+mFjtDaS8vhcy4XKqUPGJ1KguA7lVKeI30hRHXpaP5Pp9lo+7eW2e/gfvw9qsvnxbaXab/BdWKx/WIBae7H1bkWedXfP8ArqZUlxlcnoSK5cWNcDcWLx8D+CDsnPegFDIF6k5GK1acRVSF01dSpoOhTqhCImFy1SELffuqX//R/6z/b9HRZmo07Kv1K3DyTEtrs4c9ZCrS7dSa2qltYmY4O1VEi4Mi2EdTvk/6pEmll++os0AAAAaelRYdGpwZWc6Y29sb3JzcGFjZQAAeNozBAAAMgAyKaSaiQAAACF6VFh0anBlZzpzYW1wbGluZy1mYWN0b3IAAHjaM6wwBAABtwDbgy+EYAAAAABJRU5ErkJggg==\">"
            ],
            [],
            [],
            [],
            [],
            [],
            [
                "תאמים: כאילו הם תאומים, וכן יחדו יהיו תמים פירש רש\"י כמו תאומים, ואני תרגמתי כפי הנקוד (finiranno), והכתוב אחז בלשון הנופל על הלשון, תחלה תואמים (לשון תאומים), ואח\"כ תמים, מענין תם ונשלם."
            ],
            [],
            [],
            [],
            [],
            [
                "פיפיות שכתב רש\"י יש דומה לו בלשון איטלקי pippio, עיין רש\"י ומה שכתב סדקי קנה חלול הכוונה קנה חלול חלוק לארכו (mezzo tubo)."
            ]
        ],
        [
            [],
            [],
            [
                "יעיו: לאסוף הדשן.",
                "מזרקותיו: לקבלת הדם.",
                "מזלגותיו: להפוך הנתחים על האש.",
                "מחתותיו: לחתות האש."
            ],
            [
                "כפירוש רש\"י ונגד הטעמים, המכבר סביבות המזבח לקבל הנתחים והעצים הנופלים (תרגום ירושלמי).",
                "ועשית על הרשת ארבע טבעות נחשת: לשאת בהן את המזבח, עיין למטה ל\"ח ה' ו' ז' (יא\"א), והיו על הרשת אצל המכבר למעלה, אך לא היו קבועות במכבר, אלא במזבח. המכבר לא היה קבוע אלא מיטלטל, כי למטה (ל\"ט ל\"ט) הזכיר שהביאו אל משה את מזבח הנחשת ואת מכבר הנחשת אשר לו, ושם לא נזכר דבר ממה שהיה קבוע בגוף אחר, כגון הלולאות, המסגרת, הזר, הגביעים, הכפתורים והפרחים (אח\"ם).\n"
            ],
            [],
            [],
            [],
            [],
            [],
            [],
            [],
            [],
            [],
            [
                "חמשה עשרה אמה קלעים לכתף: עיין רש\"י פסוק י\"ג."
            ],
            [],
            [],
            [],
            [
                "ורחב חמשים בחמשים: עיין רש\"י, וזו היא צורתו: <img src=\"data:image/png;base64,iVBORw0KGgoAAAANSUhEUgAAAOwAAAGQCAYAAACtRIwaAAAAAXNSR0IArs4c6QAAAARnQU1BAACxjwv8YQUAAAAJcEhZcwAADsMAAA7DAcdvqGQAABNPSURBVHhe7dQ/kiM3EsVhmX2EMecYa665po6hm+gYfYwx9wgyZa65psw1ewPBRgiNwZ9EsR74WPx9ERXDKgBk1uvM+eUDwNNgYIEnwsACT4SBBZ4IAws8EQYWeCLbBvbHjx8f379///jll1+4uF7mSj3//v7+OQX32zaw3759a74QF9fVr7e3t88puN+2gW29CBfXq1xnecjAAq9A0fMMLCCi6HkGFhBR9DwDC4goep6BBUQUPc/AAiKKnmdgARFFzzOwgIii5xlYQETR8wwsIKLoeQYWEFH0PAMLiCh6noEFRBQ9z8ACIoqeZ2ABEUXPM7CAiKLnGVhARNHzDCwgouh5BhYQUfQ8AwuIKHqegQVEFD3PwAIiip5nYAERRc8zsICIoucZWEBE0fMMLCCi6HkGFhBR9DwDC4goep6BBUQUPc/AAiKKnmdgARFFzzOwgIii5xlYQETR8wwsIKLoeQYWEFH0PAN7UWXe5YV9FLkzsBc0ypj891H0PAN7QaOMyX8fRc8zsBc0ypj891H0PAN7UWXe5YV9FLkzsICIoucZ2Ivq5U3++/T+BvdgYC+ozri8J/99cr+fmfm2v56ieLS1Ms7PyH+f3O9nZr7tr6coHm29jMl/r5z3mZkzsBfVy5n891H0PAMLiCh6noEFRBQ9z8ACIoqeZ2ABEUXPM7CAiKLnGVhARNHzDCwgouh5BhYQUfQ8AwuIKHqegQVEFD3PwAIiip5nYAERRc8zsICIoucZWEBE0fMMLCCi6HkGFhBR9DwDC4goep6BBUQUPc/AAiKKnmdgARFFzzOwgIii5xlYQETR8wwsIKLoeQYWEFH0PAMLiCh6noEFRBQ9z8Ca+vHjx8f379+/5OZwpZre398/q8RImdtZGFhT3759+5KZ0/X29vZZJUbKzM7CwJoq83K8MKfIi4E15ZiXY03OFHkxsKYc83KsyZkiLwbWlGNejjU5U+TFwJpyzMuxJmeKvBhYU455OdbkTJEXA2vKMS/Hmpwp8mJgTTnm5ViTM0VeDKwpx7wca3KmyIuBNeWYl2NNzhR5MbCmHPNyrMmZIi8G1pRjXo41OVPkxcCacszLsSZnirwYWFOOeTnWpFS+b3lFHTkzsy35aPHlemT/VeV3d3p/x5pURu8YfX9FXtuSjxRfr+X72bkryu/s9N6ONamM3jH6/oq8tiUfKb5eK+9H564oZ+X03o41qYzeMfr+iry2JR8pvl4r70fnrihn5fTejjUple9bXlFHzsxsSz5afG/f7NzV9HJ4JMeanCny2pa8ovgrc8zLsSaV+h2PvPuRMzPbko8WX+4rr1fj+O6ONamU71i/b/T9c1bR/RHbko8Uf3TtiiJ57eZYk0r5jvX7Rt8/ZxXdH7Et+UjxR9euKJLXbo41qZTvWb9v9P3zd0T3R2xLPlL80bUriuS1m2NNavX7rrx7PrtyZmZb8tHiy33l9Woc392xJmeKvLYlryj+yhzzcqzJmSIvBtaUY16ONTlT5MXAmnLMy7EmZ4q8GFhTjnk51uRMkRcDu0HrnWc5OOblWJMzRV7bklcU/wxG7ztbc8vLsSZniry2Ja8o/hnU71vej7LIWY327OZYkzNFXtuSVxT/DOr3Le9HWeSsRnt2c6zJmSKvbckrin8W9btHcqjPOHCsyZkir23JK4q/Mse8HGtypsiLgd2gfPfyGonu28mxJmeKvLYlryj+GYzed7bmlpdjTc4UeW1LXlH8Mxi972zNLS/Hmpwp8tqWvKL4ZzB639na0bxaZ+75vuyM73gliry2Ja8o/lmU715eI9F9tdaZ2X1U/u6j51+NIq9tySuKv7IjeeW99ZnZfVQ6ly/MKfLalryi+Cu7J6/6zOw+Ktdz9PyrUeS1LXlF8Vd2T171mdl9VK7n6PlXo8hrW/KK4q/snrzqM7P7qFzP0fOvRpHXtuQVxV/ZPXnVZ2b3Ubmeo+dfjSKvbckrij9Lr7be8x3u+e3WmXu+LzvjO+7R+/3e80dT1LXtDRXFn6GuJ9/3nu+Sfi9fLh5ZU/2b+b733EGqJV9n2fZ2iuIVcn11nbvrzlnt/t0Rp5pyDXUtDrVlOasza9r2doriFXJ9dZ27685Z7f7dEaeacg11LQ61ZTmrM2va9naK4s9W1lbXubvunNXu3x1xqan8/bqWR9dWylmdWdO2t1MUf6a6rtm9Ws5q9++OONRU//bs/pFyVmfWtO3tFMWfpVVT/Wx33Tmr3b878uiaWr9bP3tUbS05qzNr2vZ2iuLPUNZV19d6tssjf7vnkTWVv13X0HrmQFHXtjdUFH9ljnk51uRMkRcDa8oxL8eanCnyYmBNOeblWJMzRV4MrCnHvBxrcqbIi4E15ZiXY03OFHkxsKYc83KsyZkiLwbWlGNejjU5U+TFwJpyzMuxJmeKvBhYU455OdbkLJpXa1/vzLbkW0WhL5JXXuvtLe9nn9O/5fOWvGe2DzdH8prt35b8keJfWSSv1lr5LPq5t1bLe0d78LeVvML7Pv+VWykesbxaa+Wz1c9JfV9Ka/nCXDSvcn12Zlvys0LwVSSv1lr9rPUd5f1orZa/a7QHf1PktS15RfFXFsmrtVY/u/e+lNby1VPuKa9XpHj/bUkqir+ySF55bbZ3tJ6fjfZksz2zs69mlldW7iuvlm0pzgrBV5G8dmc5q8mpVgezvI7YlqKi+CuL5LU7y1lNTrU6mOV1xLYUFcVfmWNekZrKPeX1ilbev9w7OrMtyVkh+MoxL8eanEXzWslzW/LR4nHjmFekpnI9sv/Kou+/ks+2JKPF48Yxr1lN5fN6T+/MleWsZu++ks22FKPF48Yxr1lN5fN6T+/MleWsznz3bSkqir8yx7xmNY1qdXqPXWZ5HbEtRUXxV+aYV6Sm1prTO+wUySsr99ZXaVuSvQLQ5piXY03Oonmt5Lkt+WjxuHHMy7EmZ9G8VvLclny0eNw45uVYk7NoXit5bks+WjxuHPNyrMlZNK+VPLclHy0eN455OdbkTJEXA2vKMS/Hmpwp8mJgTTnm5ViTM0VeDKwpx7wca3K2kle5d3RmW/KzQvCVY16ONTmL5rWS57bko8XjxjEvx5qcRfNayfOU5CM/GC0eN455OdbkLJrXSp6nJR8pKlI8bhzzcqzJWTSvcn12Zjn58gtbV09kD/7mmJdjTc4UeW1LXlH8lTnm5ViTM0VeDKwpx7wca3K2kle5d3RmW/KzQvCVY16ONTmL5rWS56Hky0LKayS6DzeOeTnW5Cya10qey8mPvny2li/MOeblWJOzaF4reS4nP/ry2Vq+MOeYl2NNzqJ5lfvKq2U5+d4XJbO1USH4yjEvx5qcKfI69E1lIeU1Et2HG8e8HGtypshrW/KK4q/MMS/HmpxF82rt6505lHz5A+U1Et2HG8e8HGtydiSv2Znl5Ec/PlsbFYKvHPNyrMnZSl71vt6Z5eRHPz5byxfmHPNyrMlZNK/Weu/McvKjH5+t5Qtzjnk51uRMkdehbyoLKa+R6D7cOOblWJMzRV7bklcUf2WOeTnW5Gwlr3Lv6My25GeF4CvHvBxrchbNayXPbclHi8eNY16ONTmL5rWS57bko8XjxjEvx5qcRfNayXNb8tHiceOYl2NNzhR5MbCmHPNyrMmZIi8G1pRjXo41OVPkxcCacszLsSZnirwYWEBkpefLvaMzDCwgEu351nrvDAMLiER7vrXeO8PAAiIrPR+dCwYWEIn2fLmvvFoYWEBE0fMMLCCi6HkGFhCJ9nxrX+8MAwuIHOn52X4GFhBZ6fnwvs9/5VaKB64g2vPl+uwMAwuIKHqegQVEFD3PwAIiKz1f7h2dYWABkWjPr8wEAwuIRHt+ZSYYWEAk2vMrM8HAAiLRni/XZ2cYWEBE0fMMLCCi6HkGFhBR9DwDC4goep6BBUTu6fneGQYWEFnp+XLv6AwDC4hEe7613jvDwAIi0Z5vrffOMLCAiKLnGVhARNHzDCwgEu351r7eGQYWEDnS87P9DCwgstLz4X2f/8qtFA9cQbTny/XZGQYWEFH0PAMLiCh6noEFRFZ6vtw7OsPAAiLRnm+t984wsIBItOdb670zDCwgstLz0blgYAGRaM+X+8qrhYEFRBQ9z8ACIoqeZ2ABkZWeL/eOzjCwgEi051dmgoEFRKI9vzITDCwgEu35lZlgYAGRaM+X67MzDCwgouh5BhYQUfQ8AwuIKHqegQVEFD3PwAIiip5nYAERRc8zsICIoucZWEBE0fMMLCCi6HkGFhBR9DwDC4goep6BBUQUPc/AAiKKnmdgARFFzzOwgIii5xlYQETR8wwsIKLoeQYWEFH0PAMLiCh6noEFRBQ9z8ACIoqeZ2ABEUXPM7CAiKLnGVhARNHzDCwgouh5BhYQUfQ8AwuIKHqegQVEFD3PwAIiip5nYAERRc8zsICIoucZWEBE0fMMLCCi6HkGFhBR9DwDC4goep6BBUQUPc/AAiKKnmdgARFFzzOwgIii5xlYQETR8wzsBfSyLe/rz+UFDUXG2/5aiuLxszrffF8+7+3BuVKu+TrLtr+Uonj8rM4335fPe3twrpRrvs6y7S+lKB4/a+VbP5vd4xwp13ydZdtfSlE8ftbKt342u8c5Uq75Osu2v5SiePyszLfMvH5equ9xjlb299r2l1IUDzhT9DwDC4goep6BBUQUPc/AAiKKnmdgARFFzzOwgIii5xlYYKLs3fKaWdkbZTew5XpkP6A06r9IL5/dw9umIVJ8vZbvZ+cAlZV+reW+PbN3t01BpPh6rbwfnXOQ3y1fWfRzvi8/J/m+fp60npXKc/W+fF8+n31O/5bPk/ystZb11spz9Xrv+W6j35/VpniHbWlEiq/XyvvROQe92nvvUH/OV5Y/l8+S+j5pPUtGZ/Pn1rOk/hzZl9T3pdne3tnRd+6Qfr91zazsjdqWRLT43r7ZuUfr1Vs+H30u75N833teaj1LRmfz59azpPc5ia7VZnt7Z0ff6SzVna+zbEtCUbyT+r1679nKoPes/Der75PWsyRyNknPR3uPrtVme3tnR9+p1qoxXzMre6O2JREtvtxXXu7qGns19/atPi+1niWRs8ls3+h+tre08r2l0Xeqlb8drTdL6/k6y7YkIsUfXXNQvl++elp78ud6rdyTlPfl3npfUq+39mSjPflZa0+9v75PynPler23vs96z3c4Um+W1vN1lm1JRIo/ugaolD1b9+CsJ/PZ2b4V26YgUvzRtYf63/9uV/bnn4+9/89/Pj/gTHXvRvoxn4nsjdo2BdHiy33lZeu///34+PXX29D88cfHxz/+8dj79BkWFP1rN7BP6cePj49//evj45///Pj466/H38OCoucZ2LP8+99fh+XR93g4Rc8zsICIoucZWEBE0fMMLCCi6HkGFhBR9DwDC4goep6BBUQUPc/AAiKKnmdgARFFzzOwgIii5xlYQETR8wwsIKLoeQYWEFH0PAMLiCh6noEFRBQ9z8ACIoqeZ2ABEUXPM7CAiKLnGVhARNHzDCwgouh5BhYQUfQ8AwuIKHqegQVEFD3PwAIiip5nYAERRc8zsICIoucZWEBE0fMMLCCi6HkGFhBR9DwDC4goep6BBUQUPc/AAiKKnmdgARFFzzOwgIii5xlYQETR8wwsIKLoeQYWEFH0PAMLiCh6noEFRBQ9z8ACIoqeZ2ABEUXPM7CAiKLnGVhARNHzDCwgouh5BhYQUfQ8AwuIKHqegQVEFD3PwAIiip5nYAERRc8zsICIoucZWEBE0fMMLCCi6HkGFhBR9DwDC4goep6BBUQUPc/AAiKKnmdgARFFzzOwgIii5xlYQETR8wwsIKLoeQYWEFH0PAMLiCh6noEFRBQ9z8ACIoqeZ2Dx0pT9qOh5BhYvTdmPip5/+MCWz8u13rOs9bm3nszOJvlz+rd8nuRnrTU81uhvU963Pucz+cp6z1fce77lvG+aiBbfWs/PyrXW5956MjubpM+RfUl9j8cZ/W0in7PWs6T3fCady9dZzvumiWjxrfX8rFxrfe6tJ7OzSfRMUt/jcaJ/t97nrPUs6T2fSefydZbzvmmiV/zsPimfjb6j3lcbnU2OruGxon+blb9nvu99V0Q6m6+znPdNE73iZ/dJ+Wy0f7QvGZ1NRvezvXic6N9m5e+Z73vfFZHO5uss533TRK/42X3S2pOvWu95Njub/6331PvrezxO+ffKV09vvX6W70ffNZN/657vqJ33TROK4kvK78bzW+2PM3op/+YZ35Vt63BF8YDKGX2q6HkGFhBR9DwDC4goep6BBUQUPc/AAiKKnn/IwF75Qtz7+3szwyteZ9nWYW9vb80XudqFOAZ23bYO+/3335svcrULca8ysL/99tvnG9+PDgOeCAP7IPX/wln+PFpLWp9760m6L69aby3ft9awH3+BBxkNRq211vrcW28Z7a3XRnuxF+k/SG9IWgPRWmt97q23jPZG17Af6T/IyiDUA9Q7W+8bGe2NrmE/0n+QlUGIDtBoX+3Idyaz74UW6T9Iavz66qnXRmd6z2v1nnyu9Tz/21rHXqR/EavDxOA9J/5qL4qBfU781YAnwsACT4SBBZ4IAws8jY+P/wOvk5qikVmjrwAAAABJRU5ErkJggg==\">"
            ],
            [],
            [
                "ויקחו אליך: יקחו ויביאו אליך, כמו קחם נא אלי (ברא' מ\"ח ט').",
                "כתית: תאר לשמן, וכן זך, ולא לזית.",
                "תמיד: כל ערב וערב, ולא היה דולק אלא מערב עד בקר, ככתוב במקרא שאחר זה."
            ],
            [
                "מאת: ע\"ד כי חק לכהנים מאת פרעה, וזה יהיה משפט הכהנים מאת העם מאת זובחי הזבח (דברים י\"ח ג')."
            ]
        ],
        [
            [
                "ואתה הקרב אליך: אין הכוונה שתקראם שיבואו אליך, אך הוא כמו ויקרב אותך ואת כל אחיך בני לוי אתך (במדבר י\"ו י'), ענין הפרשה והבדל לגדולה וכבוד.",
                "לכהנו: אין הוי\"ו כנוי, אלא ע\"ד ל' ארמית, לקטלה, לקטלותיה; ולהיות כאן אחר הפעל מלת לי שהיא מלה זעירה עשוה ככנוי מחובר, ואמרו לכהנו לי כדרך שאומרים לקטלותיה. ואמנם שיהיה לכהנו פעל יוצא (לעשות אותו כהן) איננו נראה, כי לא מצאנו כִּהֵן אלא פעל עומד; מלבד שאם היה יוצא היל\"ל לְכַהֲנָם לי. והנה הכהונה ניכרת בבגדים, ומזה כחתן יכהן פאר, ולפיכך פירש מיד הבגדים אשר יעשו.\n"
            ],
            [],
            [
                "אשר מלאתיו: כל אחד מהם, ולדעת ראב\"ע הכנוי חוזר ללב, ואינו נכון, כי מצאנו וימלא אתו רוח אלהים, מלא אותם חכמת לב, ויהושע בן נון מלא רוח חכמה, ומליצת מלא לבו רוח חכמה לא מצאנו."
            ],
            [],
            [],
            [
                "זהב תכלת וארגמן ושאר המינים כל א' מהם היה משמש לבדו.",
                "מעשה חושב: שאורג חוטים של צבעים הרבה ומוציא מהם ציורים שונים; ומה שכתוב: וירקעו את פחי הזהב וקצץ פתילים לעשות בתוך התכלת ובתוך הארגמן וגו' גם הוא כך פירושו: פתילי הזהב היו משמשים בקצת מקומות בין שאר החוטים שהיו משמשים באריגה.\n"
            ],
            [],
            [
                "האפוד לא היה אלא לאחוריו כמו שפירש רש\"י בפסוק ו'. אך היה בו חשב האפוד שהיה מקיף את כל הגוף, כמ\"ש ויחגור אותו בחשב האפוד ויאפד לו בו (ויקרא ח' ז'), ואח\"כ הוא אומר וישם עליו את החשן. א\"כ קודם נתינת החשן היה האפוד חגור על הגוף, ואין חגור אלא מה שמקיף מכל צד. וכן יפה יובן מ\"ש (פסוק כ\"ח) להיות על חשב האפד, שהחשן נתון ממש על חשב האפד, כי החשב מקיף מכל צד. "
            ],
            [],
            [],
            [
                "מעשה֘ חרש אבן֒: כך היו ראוים להיות טעמי התבות הללו, ע' רש\"י."
            ],
            [],
            [],
            [],
            [
                "חשן משפט: על שם האורים והתומים הנתונים בו."
            ],
            [
                "כפול: כדי לתת בו האורים."
            ],
            [],
            [],
            [],
            [],
            [
                "תהיין על שמות בני ישראל: הכוונה יהיו עליהם שמות ב\"י, כמו למעלה (י\"א) תפתח את שתי האבנים על שמות ב\"י, וכיוצא בזה (יחזקאל מ\"ח ל\"א) ושערי העיר על שמות שבטי ישראל וכו' שער ראובן אחד שער יהודה אחד וגו', הכוונה השערים יהיו נקראים על שמות שבטי ישראל, יהיו נקראים עליהם שמות השבטים, וכאן האבנים תהיין על שמות בני ישראל,  הכוונה שיהיו שמות בני יעקב נקראים וחרותים עליהן.",
                "שתים עשרה על שמותם: איננו כפל לשון, אבל הכוונה כי לכך היו י\"ב כנגד שמות השבטים.",
                "פתוחי חותם וגו': האבנים תהיינה מפותחות פתוחי חותם באופן שיהיה עליהן כל שבט בשמו, והנה האבנים תהיינה לשני עשר שבט, תהיין אות וזכרון לכל השבטים.\n"
            ],
            [],
            [],
            [],
            [],
            [],
            [],
            [
                "ולא יזח: עיין רד\"ק בשרשים."
            ],
            [],
            [
                "עיין למטה ויקרא ח'."
            ],
            [
                "שהאפוד נתון עליו (רש\"י) ואפוד כולל גם החשן, כמו אפוד  ירד בידו (שמואל א' כ\"ג ו') שהכוונה בו אפוד וחושן עם אורים ותומים."
            ],
            [],
            [],
            [],
            [],
            [],
            [
                "ברש\"י כ\"י שבידי, והיה נותן את הציץ על ראשו כמין כובע, והפתיל האמצעי מחזיקו וכו'."
            ],
            [
                "לרצון להם: שאם יקריבו ויקדישו איזה דבר בלא טהרת הכוונה, אעפ\"כ יהיו קרבנותיהם לרצון, ע\"י הציץ שהיה כתוב עליו קדש לה', כלו' בזכות הכה\"ג שהיה קדוש והנה הוא כמו מליץ בין העם לאלהיו. ברש\"י כ\"י שימשמש בו."
            ],
            [
                "מעשה רוקם: נ\"ל כי מתחלה לא היתה מלאכת הרקמה במחט, אלא שהיו מציירים הצורה בבגד בפני עצמו, ואח\"כ היו מדברים אותה על הבגד האחר. ומזה אבני פוך ורקמה (ד\"ה א' כ\"ט ב') אבנים שמדבקין אותן על הקיר לנוי; עיין פירושי לישעיה נ\"ד י\"א. והנה שרש רקם קרוב לשרש קרם, שענינו שטיחת העור המתדבק על הגוף, וקרוב לזה ג\"כ שרש רקע שענינו שטיחה, ובל' ארמית ענינו תיקון הבגד ע\"י טלאי ששוטחים ומחברים עליו: ואח\"כ התחכמו לעשות הרקמה ע\"י מחט בלא תוספת בגד על בגד, ונשאר למלאכה זו שם רקמה, כימי קדם: ואח\"כ התחכמו לעשות הצורות באריגה עצמה, וקראו למעשה זו מעשה חושב לרוב החכמה והעיון הנצרכת לה."
            ],
            [],
            [
                "עיין למטה כ\"ט ט'."
            ]
        ],
        [
            [],
            [
                "ורקיקי מצות: תרגם אנקלוס אספוגין, ועליו סמכתי בתרגומי."
            ],
            [
                "והקרבת אותם: אל חצר המשכן (רש\"י)."
            ],
            [
                "אל פתח אהל מועד: הוא חצר המשכן, ע' רש\"י פסוק ג' וי\"א."
            ],
            [],
            [],
            [
                "ומשחת אותו: הכוונה ע\"י היציקה הזאת תעשה אותו משיח, כלו' מאותה שעה הרי הוא וכל זרעו כהנים, המשיחה היתה סימן לגדולה ושררה קדושה העוברת מאב לבן, ולכך לא נמשחו בני אהרן, ולא בני המלכים (אם לא בשעת מחלוקת, כמו שנמשח שלמה מפני מחלוקתו של אדוניהו). ולמטה פסוק כ\"ט למשחה בהם, באה המלה להוראת הגדולה בלי שתהיה שם משיחה ממש. וכן יען משח ה' אותי (ישעיה ס\"א א'), ואת אלישע בן שפט תמשח לנביא תחתיך (מ\"א י\"ט י\"ו) הם לשון מושאל ודרך משל, כי לא היתה שם משיחה, גם לא יתכן שיהיה הנביא נמשח, כי אין גדולתו ירושה לבניו."
            ],
            [],
            [
                "ומלאת יד אהרן: נראה עיקר המליצה הזאת כי הבא לכהן היה בא לפני האל בידים מלאות מנחה, כענין התנופה; וכיוצא בזה ומי מתנדב למלאות ידו היום לה' (ד\"ה א' כ\"ט ה'), וכן כאן ושמת הכל על כפי אהרן, וצ\"ע."
            ],
            [],
            [],
            [],
            [],
            [
                "חטאת: ע' ויקרא ד'."
            ],
            [],
            [],
            [],
            [],
            [],
            [],
            [],
            [
                "כי איל מלואים הוא: לפיכך תקח גם שוק הימין להקטיר עם האמורים שלא מצאנו הקטרה בשוק הימין עם האמורים אלא זו בלבד, עיין רש\"י."
            ],
            [],
            [
                "התנופה היא הגבהה והולכה והובאה, כי הכהן היה מקבל מיד מביאי הקרבן ומגביה ומוליך ומביא לסימן שהדבר יוצא מרשות הבעלים לרשות גבוה, וכן אהרן קבל את הלוים שהיו נתונים לה' מאת בני ישראל והניף אותם (במדבר ח' י\"א וכ\"א),  וכן בכל השלמים המקריב את זבח שלמיו לה' ידיו תביאינה את אשי ה' את החלב על החזה יביאנו, את החזה להניף אותו תנופה לפני ה' (ויקרא ל' ז') שפירושו יביא את החזה כדי שעליו יניף הכהן את החלב לפני ה'. והנה החזה לא היה משמש אלא כדי לשטוח עליו החלבים שהיו צריכים תנופה כי היו נקטרים על המזבח, ולכך נקרא חזה התנופה, והיה נשאר לכהן כמו הסל שהיו נותנים בו הבכורים. אבל השוק הוא תרומה לה' והאל נותנו לכהן, על כן נקרא שוק התרומה. ובפעם הזאת שהיא התחלת הקרבנות, וחנוך אהרן ובניו, רצה ה' שיוודע כי השוק הוא חלק גבוה, על כן נקטר גם הוא, ומשה שהיה משמש ככהן לא קבל רק החזה, והניף גם אותו ונשאר לו למנה, ולשון תנופה נאמר ג\"כ להוראת ההפרשה ונתינה לגבוה, כי כל דבר הניתן לגבוה נקרא בלשון הגבהה והרמה, כגון אשר הניף תנופת זהב (למטה ל\"ה כ\"ב), לכל תנופות בני ישראל (במדבר י\"ח י\"א); ועיין מה שכתבתי בדברים י\"ו י' ושם נדפס בטעות מלה יונית וצ\"ל מלה רומית."
            ],
            [],
            [],
            [
                "וקדשת: לדורות, עיין רש\"י, א\"כ וקדשת אינו דביק  עם מאיל המלואים, וראוי האתנח לבא במלת התרומה, ומלות אשר הונף ואשר הורם דבקות עם מאיל המלואים, החזה והשוק שבפעם הזאת הונף והורם מאיל המלואים לעתיד יהיו לאהרן ולבניו (אח\"ם).",
                "אשר הונף ואשר הורם: שניהם הונפו תנופה לפני ה' כמפורש כאן ובויקרא ח' כ\"ז כ\"ט, ושניהם נתנו תרומה לה', השוק נקטר, והחזה היה למנה למשה שהיה מכהן בימי המלואים והיה אוכל משלחן גבוה.\n"
            ],
            [],
            [],
            [
                "רש\"י היה גורס ילבש֛ם הכה֥ן, וכן עיקר, אבל בכ\"י שבידי ובשני כ\"י של רמבמ\"ן אינו, ובאמת אין נראה שיהיה הכהן כמו המכהן, אך הוא מקרא קצר, הכהן אשר יקום תחתיו, כמו שהוא בתרגום ירושלמי."
            ],
            [],
            [],
            [],
            [],
            [],
            [],
            [
                "יקדש: עיין למטה ל' כ\"ט ברש\"י וראב\"ע. והנה רז\"ל חילקו בין ראוי לשאינו ראוי, שהמזבח וכן כל כלי שרת מקדשין כל מה שנוגע בהם אם דבר הראוי להיות קדש, לא אם אינו ראוי. ונ\"ל כי אף מה שאינו ראוי להיות קדש כיון שנגע בכלי שרת הרי הוא אסור בהנאה לזרים."
            ],
            [],
            [],
            [],
            [
                "תעשה לה: לה חוזר לעולה הנזכרת אח\"כ (עולת תמיד לדורותיכם)."
            ]
        ],
        [
            [],
            [],
            [],
            [
                "על שתי צלעותיו תעשה על שני צדיו: היום כ\"ה תמוז תרי\"ט נ\"ל שהכוונה שתים שהן ארבע, שתי טבעות על שתי צלעותיו, אך לא שתים בין הכל, אלא שתים מכל צד, כמו שהיה בארון ובשלחן ובמזבח העולה, כי ודאי בטבעת אחת מכאן ואחת מכאן (כמו שפירש ר\"י בכור שור) לא היה נכון לשאת אותו, כי יהיה מתמוטט ומזדעדע, ומה שלא נכתב בהדיא ארבע טבעות, אינו אלא לאהבת החלוף, ע\"ד מנהג לה\"ק לכפול הענין במלות שונות. הלא תראה כי בכל אחד משלשה כלים שנזכרו בהם בדים הלשון משונה תמיד, בארון כתוב (כ\"ה י\"ב) ויצקת לו וכו' ושתי טבעות על צלעו האחת ושתי טבעות וגו', ובשלחן כתוב (כ\"ה כ\"ו) ועשית לו ארבע טבעות זהב ונתת את הטבעות על ארבע הפאות וגו', ובמזבח העולה (כ\"ז ד') כתוב ועשית על רשת ארבע טבעות נחשת על ארבע קצותיו, ואח\"כ כתוב והיו הבדים על שתי צלעות המזבח, וכאן במזבח הקטורת שנה ג\"כ בלשונו ואמר שתי טבעות, ולא אמר ארבע טבעות, אבל פירש שתהיינה על שתי צלעותיו כלשון הנאמר במזבח העולה, ושם היו הטבעות ד' ולא ב', וחזר ופירש על שני צדיו, כלו' ב' מכל צד. אח\"כ מצאתי שכן היא ג\"כ דעת דון  יצחק, שהיו שם ד' טבעות, אלא שהוא אומר שהיו על הזויות, וזה אפשר, אבל אין ספק כי צלעותיו איננו זויותיו, ואולי המתרגם בחר לתרגם זיוייתיה, כי היה הענין מתמיה וזר להזכיר הצדדים שתי פעמים תכופות, אך באמת אין מלת צלע מורה כלל על הזוית."
            ],
            [],
            [],
            [],
            [],
            [],
            [],
            [
                "כי תשא וגו': כשאדם מונה את כספו ואת זהבו, או כשהמלך מונה את אנשי צבאו, קרוב הדבר מאד שיהיה בוטח בעשרו וברבוי חייליו, ויתגאה בלבו ויאמר בכחי ועוצם ידי עשיתי חיל, או אעשה חיל; ואז יקרה על הרוב שיתהפך עליו הגלגל ותבואהו שואה לא ידע (כי אמנם זה אחד ממשפטי ההשגחה, לפני שבר גאון, וזה התאמת ומתאמת בכל הדורות, גם ביחידים, גם באומות ובמלכים) ומזה נולדה בכל העמים אמונת העין הרע, ונראה שכבר התפשטה האמונה הזאת בישראל בדורות שקודם מתן תורה, והנה לא רצה ה' לבטל האמונה הזאת מכל וכל, יען יסודתה על אמונת ההשגחה, והיא מרחיקה את האדם מבטוח בכחו והונו, וזהו עיקר כל התורה כלה. לפיכך מה עשה. צוה שימנו בעת ההיא, בתחלת היותם לגוי אחד, ושיתנו כופר בקע לגלגלת וינתן הכסף ההוא על עבודת אהל מועד, לזכרון לפני ה' לכפר על נפשותיהם, באופן שמהיום ההוא והלאה יוכלו להמנות בלי שייראו מעין הרע, כי המשכן העשוי מכסף הכפורים הוא יכפר עליהם. והנה אמר כי תשא וגו' ונתנו איש כופר נפשו וכו' וכו', ומשמעות הדברים היא שזה דבר הנוהג גם לדורות, שכל זמן שימנו ולא יתנו כופר יהיה בהם נגף; אבל בסוף הענין אמר ולקחת את כסף הכפורים מאת בני ישראל ונתת אותו על עבודת אהל מועד והיה לבני ישראל לזכרון לפני ה' לכפר על נפשותיכם, הורה בזה שהכסף ההוא יעמוד לזכרון לפני ה' לדורות הבאים ולא יצטרכו עוד לכופר, כי אעפ\"י שהנמנים צריכים לכופר הנה המשכן העשוי בכסף הכפורים הוא יכפר עליהם, ולפי זה כי תשא אינה מצוה אלא לאותה שעה בלבד, כדעת דון יצחק; רק בזאת לא אסכים עמו, במה שאמר שהיה עיקר הצווי הזה למען אסוף הכסף הצריך לעבודת המשכן, כי אחשוב שבזולת התחבולה הזאת היו מרבים להביא כסף הרבה יותר מדי המלאכה, כמו שהביאו מן הזהב והאבנים ומכל שאר המינים, אבל עיקר המכוון במצוה הזאת היה כדי שתהיה שם תרומה אחת שישוו בה העשיר והעני, ושמן התרומה ההיא יעשו האדנים שעליהן המשכן והפרכת עומדים, באופן שלא יוכל העשיר לומר לעני חלקי גדול במקדש יותר ממך (כמו שכתבו חכמי התוספות בס' דעת זקנים); וזאת שנית כדי להחליש אימת העין הרע כשימנו לצורך כי המשכן העומד על אותו הכסף שנתנו איש כופר נפשו יכפר עליהם, וכן מצאנו כי כמה פעמים אחר זה התפקדו בני ישראל ולא נזכר שנתנו כופר, ולא יה בהם נגף וכל זה אמנם כשנמנו לצורך, אבל אם היו נמנים שלא לצורך ורק מפני גאות המושל, אז יתכן שיפגעם מקרה רע לעונש הגאוה ולפי דרכי ההשגחה העליונה; וכן אמרו במדרש תנחומא כל זמן שנמנו ישראל לצורך לא חסרו, שלא לצורך חסרו, והנה דוד בסוף ימיו התאוה תאוה לדעת מספר מפקד העם, ולא היה זה לצורך, כי לא עשה עוד מלחמה, רק דרך גאוה וגאון, ולכן פחד יואב פן יהיה קצף מאת ה', והיה דבר המלך נתעב בעיניו, וגם ה' שלח נגף בעם. ובאותה שעה נתעורר דוד להקים בית לה' שיהיה מכפר על ישראל, והתנדב והכין בכל כחו זהב וכסף ונחשת וברזל ועצים ואבן יקרה ואבני שיש, ושאל ג\"כ מהקהל כלו שיתנדבו גם הם, ומיד התנדבו בלב שלם נדבה גדולה, והיה כל זה לכפר על ישראל לדורות הבאים. ואבאה לגוף הענין, והוא ענין עין הרע, ואומר כי קצת מן המתפלספים כגון רלב\"ג בקשו לפרשו על דרך הטבע, ואמרו שהאידים היוצאים מעיני המביט אל פני האיש הנשקף יוכלו להיות ארסיים ולהזיקו או להמיתו, הכל לפי טבע המקבל; וחכמי דורנו בהפך, רובם לועגים על אמונת העין הרע על דברים אחרים רבים הבלתי מובנים על דרך הטבע. ולדעתי אלו ואלו טועים. אבל העולם איננו מתנהג על פי חקות הטבע החמרי לבדן, אבל יש עוד חקות אחרות, חקקה אותן החכמה העליונה בתחלת הבריאה, על פיהן תסובינה מסבות המאורעות, להביא על גוי ועל אדם יחד הטובות והרעות המעידות על ההשגחה; אשר יביט אליהן המתפלסף, ויאמר מקרה הם, ויביט אליהן ההמון ויאמר מעשה נסים המה; ובאמת הם מסובבים טבעיים הנמשכים בהכרח מסבותם הטבעיות, אבל המסובבים וסבותיהם כלם מסודרים מתחלת הבריאה בחכמת המסדר העליון ית' שמו; והיא שגזרה שיהיה הקור קשה ומקדים בשנת התקע\"ג, למען הפיל מלך עריץ, ולהשקיט ארץ ומלואה, היא חקקה בתהלוכות קורות הצבור והיחיד גזרת לפני שבר גאון, וממה ימשך כי כשאדם (או הגוי כלו) עומד ברום ההצלחה ומתגאה ומתפאר בה, ומביא קנאה בלב רואיו יקרה לו שיתהפך עליו הגלגל, ותבואהו שואה לא ידע, וההמון ייחס זה לעין הרע, ולפעמים ייחס זה לקללת השונאים, ולפי האמת אין העין מזקת, ולא הקללות מביאות רעה. אבל המשפט לאלהים הוא, והוא גזר וחקק בסדר השתלשלות מסבות הטוב והרע, שגאות אדם תשפילנו ושפל רוח יתמוך כבוד, ומשורר צרפתי אמר",
                "Du triomphe à la chûte il n'est souvent qu'un pas.",
                "(Voltaire, la Mort de César).",
                "והמעמר כתב כי אנשי דור ההוא הוצרכו לתת כופר מפני שחטאו בעגל ונתחייבו כלייה; ולא זכר כי הצווי הזה קדם למעשה העגל.\n"
            ],
            [],
            [],
            [],
            [
                "לכפר על נפשותיכם: וכן כסף הכפורים, הנכון כרמבמ\"ן ענין כופר נפש, וכן כי הדם הוא בנפש יכפר, הוא כופר הנפש, כי הדם הוא הנפש, והמקריב קרבנו נותן נפש תחת נפש."
            ],
            [],
            [],
            [],
            [],
            [],
            [],
            [],
            [
                "כפי הטעמים, וכדעת הירושלמי שקלים ריש פרק ששי."
            ],
            [],
            [],
            [],
            [],
            [],
            [],
            [],
            [],
            [
                "לא ייסך: ע\"ד ויישם בארון במצרים."
            ],
            [],
            [
                "וחלבנה סמים: קח נטף ושחלת וחלבנה מובחרים שיהיו ראויים לכנוי סמים, וזה על דרך שאמר למעלה קנמן בשם וקנה בשם, כך היה נ\"ל לפי הפשט, ודעת הטעמים כדעת רז\"ל.",
                "בד בבד יהיה: חלק כנגד חלק, משקל כנגד משקל, באונקיא של נטף תתן אונקיא של שחלת, ועיין למעלה כ\"ז י\"ח. כששני הדברים נשארים מחוברים, או זה אצל זה, אומרים בבי\"ת, וכשהם נפרדים זה מזה אומרים בכ\"ף, חלק כחלק יאכלו (אח\"ם).\n"
            ],
            [
                "ממולח: ראב\"ע, רמב\"ן, רמבמ\"ן, ראז' וגיז' פירשו שיתנו בה מלח; ונ\"ל כי אחר שמצאנו במלח תמלח בבנין הקל, הפעוּל יקרֵא מלוח ולא ממולח. ואנקלוס תרגם מערב, ורש\"י פירש מן מַלָּחֵי הים, שמהפכין את המים במשוטות, וכן בקטורת היו טורפין ומערבין יפה סמים שונים. ולדעתי מלחי הים הוא כמו עושה מלאכה במים רבים (תהלים ק\"ז כ\"ג), וכמו שמן הלך אמרו שלח, כן מן מלאכה אמרו מלח, והנה טעם ממלח טהור קדש, שתהיה מלאכתו נעשית בטהרה ובקדושה. ומלות ממלח טהור לשון זכר, חוזרות לא לקטורת אלא לרוקח. ברש\"י כ\"י שבידי לערבם חלמון וחלבון באצבעו בבזך."
            ]
        ],
        [
            [],
            [
                "קראתי בשם: ענין בחירה, וכן תרגם אונקלוס דרביתי, כמו קראתי בשמך לי אתה (ישעיה מ\"ג א')."
            ],
            [],
            [],
            [],
            [
                "ואני הנה נתתי אתו ... ובלב כל חכם לב נתתי חכמה: וגם נתתי אתו את כל חכם לב אשר בלבו נתתי חכמה, והוא על דרך ולכן בהן חיי רוחי (ישעיה ל\"ח י\"ו)."
            ],
            [],
            [],
            [],
            [
                "שרד: תרגום של קלעים ושל מכבר (רש\"י ראז' וגיז'), והם לכסות הכלים בנסוע המחנה, ועיין רש\"י למטה ל\"ט א', ושם מבואר שנעשו מן התכלת והארגמן ותולעת השני; ובסוף פרשת במדבר מבואר שהיו שלשה מינים, בגד תכלת ובגד ארגמן ובגד תולעת שני, כל אחד מכלי הקדש קבע לו הכתוב באיזה משלשה מיני בגדי השרד יכסוהו. ברש\"י כ\"י מפרשים, לא יש מפרשים, כי הכל היו מפרשים בגדי שרד כמו בגדי שרת, ורש\"י ז\"ל מדעתו מצא הפירוש הנכון."
            ],
            [
                "ואת שמן המשחה ואת קטרת הסמים לקדש: שמן המשחה היה משמש למשיחת כלי הקדש ואנשי הקדש."
            ],
            [],
            [],
            [],
            [
                "שבת שבתון: הכפל לחזק, כמו מדהרות דהרות אביריו (שופטים ה' כ\"ב), מפני רעת רעתכם (הושע י' ט\"ו). שבתון ענינו שביתה והוא נאמר על כל יום טוב (למעלה י\"ו כ\"ג ויקרא כ\"ג כ\"ד ול\"ט), וכן שנת שבתון (ויקרא כ\"ה ה') שנת שביתה; ושבת שבתון ענינו שביתה גדולה, ואינו נאמר אלא על יום השבת ועל יוה\"ך (ויקרא י\"ו ל\"א וכ\"ג ל\"ב), וכמו שהשבת נקראת שבת ונקראת ג\"כ שבת שבתון, כן שנת השמטה נקראת שנת שבתון וגם שבת שבתון (ויקרא כ\"ה ד' ה'). והנה שבת ויוה\"ך הם ימי שביתה גדולה, כי לא הותרה בהם מלאכת אוכל נפש, כמו שכתב רש\"י לפי קצת נוסחאות."
            ],
            [],
            [],
            [
                "דברי רש\"י כאן תמוהין, וההגהה הכתובה כאן בדפוסים אחרונים נכונה, ודלא כדברי הרא\"ם, ועיין פירושי בירמיה ז' כ\"ב."
            ]
        ],
        [
            [
                "ויקהל העם על אהרן: העם נקהל על אהרן ובקשו ממנו בחזקה שיעשה להם אלהים, והוא ראה שאם לא יעשה שאלתם יהרגוהו ואח\"כ יעשו מה שירצו, ואז מה תועיל מיתתו? ובהפך בהיותו בחיים עלתה בידו להפריעם במחולות באופן שלא תהיה מלחמה במחנה כמו שפירשתי בפסוק וירא משה את העם כי פרוע הוא."
            ],
            [],
            [
                "ויתפרקו את נזמי: פרקו מעליהם הנזמים, הנזמים הם אקוזאטיף, וההתפעל כולל אקוזאטיף פרקו את עצמם, והנה כאן שני פְעוּלִים, ע\"ד וילמדהו דעת (ישעיה מ' י\"ד)."
            ],
            [
                "עגל: העגל לא היה לע\"ז, ולא קבלוהו עליהם לאלוה אלא שיהיה כלי מקבל שפע האל, ויעמוד להם למנהיג במקום משה (ואהרן לא היה מספיק להם כי גם הוא בן אדם) וכן דעת הכוזרי מאמר א' סימן צ\"ו וראב\"ע ורמב\"ן וחזקוני ורלב\"ג, ועיין בה\"ע תקפ\"ח p. 89.",
                "ויצר: קל משרש צור כמו וצרת הכסף.",
                "בחרט: ל' החריטים (ישעיה ג' כ\"ב) (רש\"י באחד משני הפנים שהביא, ותרגום ירושלמי ור\"י בכור שור ובושארט וגיז')."
            ],
            [],
            [
                "לצחק: כולל זמר ונגון ורקוד, כמו עוד תעדי תפיך ויצאת במחול משחקים (ירמיה ל\"א ד'), ודוד שהיה מפזז ומכרכר לפני ה' אמר: ושחקתי לפני ה' (ש\"ב ו' כ\"א); וכן לויתן זה יצרת לשחק בו (תהלים ק\"ד כ\"ו) הלויתן מצחק בים, כלומר מתנועע בו בכח ומניע את המים כאילו הוא מרקד.\n"
            ],
            [],
            [
                "מן הדרך אשר צויתים: ולא אמר סרו מעלי, הרי שלא עזבו את ה' לעבוד אלהים אחרים."
            ],
            [
                "קשה עורף: משמע שהיו קודם לכן דבקים בע\"ז כנזכר ביחזקאל כ' ז' (רמבמ\"ן), ואין צורך לומר שהיו דבקים בע\"ז ממש, אלא בעשיית צלמים לכבוד האל. רמבמ\"ן העתיק דברי רש\"י ודברי ראב\"ע, ולא הבין שהם שני הפכים, רש\"י מעמיד המוכיח לפני החוטא והחוטא הופך לו ערפו, וראב\"ע עושה המוכיח הולך אחר החוטא להשיבו מדרכו והחוטא רץ בדרכו ולא יפנה לאחוריו. וגם דברי ראב\"ע מגומגמים, באמרו \"ולא ישיב עורף לקורא אליו\" והיל\"ל ולא יחזיר פניו לקורא אליו. ואין ספק כי ענין המלינה, שערפו קשה ובלתי מתנועע, ולפיכך הוא הולך לדרכו בלי שיחזיר פניו למי שקורא לו מאחוריו, כלומר שאינו שומע בקול מוריו."
            ],
            [
                "ועתה הניחה לי: ואם תאמר מה אעשה לשבועת אבות? ואעשה אותך לגוי גדול שאתה מזרעם (במדבר רבא, עיין רש\"י במדבר י\"ד י\"ב)."
            ],
            [],
            [],
            [],
            [],
            [
                "מזה ומזה הם כתובים: כמו פנים ואחור, אלא שבמגלה שייך ל' פנים ואחור, כי יש הפרש בקלף בין צד לצד, אבל באבנים אין חילוק והוצרך לומר מזה ומזה."
            ],
            [],
            [
                "ברעו: מקור קל מן ריע, וכן ויריעו ברש\"י כ\"י שבידי ושמחין וצועקים לא וצוחקים כמו בספרי הדפוס, וע' רש\"י בפסוק י\"ח."
            ],
            [
                "ענות: ענוי כלן כאחת (משנה סוף מועד קטן)."
            ],
            [
                "וישלך מידיו את הלוחות וישבר וגו': לא מתמהון לבב, ונראה שעשה כן להפחיד העם ולהראות להם כי נשברה הברית אשר בינם ובין ה'."
            ],
            [
                "וישרוף באש: עירב בו נתר או דבר אחר המביא את הזהב לידי קלצינאציון, ואז הוא מתפרד לעפר, עיין ראב\"ע ורמבמ\"ן וראז'."
            ],
            [],
            [],
            [],
            [],
            [
                "כי פְרָעֹה: ע' מה שכתבתי בבה\"ע תקפ\"ט עמוד 122. ודוגמת הענין הזה תמצא בטאציטוס Annalium lib. I. שעשה Cecina שהרג בתחבולה את המורדים; ותלמידי מוהר\"ר אברהם חי מיינשטער אומר שלא היתה כוונת אהרן שישמצו בקמיהם, אלא משה כשראה את העם פרוע כי פרעו אהרן באופן שישמצו בקמיהם, מיד אמר מי לה' אלי."
            ],
            [],
            [
                "שימו איש חרבו: אע\"פ שלא היה העגל ע\"ז ממש, היה התחלה לע\"ז והוצרך האל בתחלת הויית האומה לבער החוטאים, ולהשאיר אל כל העם זכרון נורא, למען ל יתחילו להדמות לעובדי אלילים."
            ],
            [],
            [
                "מלאו: פעל עבר, מבנין פיעל, והוא פעל סתמי (impersonale) כמו יקראו לך (ישעיה מ\"ז א'), יקראו הקוראים, אף כאן מלאו הממלאים, אלא שזה נאמר ד\"מ כאילו היה שם מי שמלא ידם, והוא כאילו אמר: ידכם מֻלאה לה', קבלתֶם מלוי היד בזביחת איש בנו ואחיו.",
                "איש בבנו: הוא בן בתו שאינו לוי, וגם חתנו שהוא כבן לחותנו.",
                "מלאו: יפה הבין רשב\"ם שהוא פעל עבר מבנין פִעל, כמו כי מלאו אחרי ה', ויפה פירש חִנְּכוּ; אבל לדעת רש\"י ראב\"ע ורמבמ\"ן הוא צווי מן הקל, ולא יתכן, כי לשון מלוי יד אינו אלא בפיעל, וגם לא יתכן שיהיה אדם ממלא ידו ולוקח גדולה לעצמו, אבל צריך שאחרים יתנו לו הגדולה, וכן בעגלי ירבעם כתוב דרך גנאי החפץ ימלא את ידו (מ\"א י\"ב ל\"ג).\n"
            ],
            [],
            [],
            [
                "מספרך: ס' החיים, על דרך כל הכתוב לחיים בירושלם וכן ועם צדיקים אל יכתבו; וכן היא דעת רשב\"ם והרמבמ\"ן וגם בתלמוד (ברכות ל\"ב) אמר שמואל שמסר עצמו למיתה עליהם שנ' מחני נא וגו'."
            ],
            [],
            [
                "הנה מלאכי ילך לפניך: כאן הוא מלאך ממש, כלו' שלא תלך שכינתו עמהם, כלומר שלא יעשו המשכן, כי המשכן הוא אות שהאל בקרבם.",
                "וביום פקדי וגו': אין טעמו ביום פקידה אחרת אפקד עליהם גם עון זה, אבל היא מליצה נהוגה בלשון כמו ושמע אישה ביום שמעו, ישמע כל זמן שיהיה, ישמע כשישמע; וקרוב לזה כי יפול הנופל, יפול מי שיפול, מי שיהיה, ושמע השומע, ישמע מי שישמע, מי שיהיה, וכן וחנותי את אשר אחון וגו'.\n"
            ],
            [
                "אשר עשו את העגל: כי הם אמרו קום עשה לנו אלהים. והאריך בזה כי לא היה זה מיד אלא אחר זמן כדברי ראב\"ע, והוא נמשך למה שאמר וביום פקדי וגו' (תלמידי יהודה לוצאטו)."
            ]
        ],
        [
            [],
            [],
            [
                "כי לא אעלה בקרבך: לא תעשה לי משכן."
            ],
            [
                "ולא שתו איש עדיו עליו: כי העדיים היו לזכרון לעגל, כי מהם נעשה, או סימן אבלות גרידא, כדעת ראב\"ע."
            ],
            [
                "רגע אחד וגו': התחיל לדבר עמהם דרך חבה בראותו תשובתם שהתאבלו והסירו עדיים, ואמר להם כי זה שלא יעלה בקרבם אינו אלא לטובתם שלא יכלם אם יוסיפו לחטוא, ושאמנם יפה יעשו אם יתמידו להוריד עדיים מעליהם, ויבטחו עליו ויניחו לו שיבחר הדרך להנהיגם לטוב להם."
            ],
            [
                "ויתנצלו ... מהר חורב: כלומר מאז והלאה."
            ],
            [
                "מחוץ למחנה: כי כדרך שלא רצה ה' שיבנו לו משכן ושתשרה שכינתו בתוכם, כן לא היה ראוי שיבא הדבור למשה בקרב המחנה."
            ],
            [],
            [],
            [],
            [
                "פנים אל פנים: שהיה הדבור מורגש לו בעת היקיצה, וכן פנים בפנים דבר ה' עמכם, וקרוב לזה עין בעין.",
                "ושב אל המחנה וגו': יהושע לא יה משרת משה מנעוריו (כדעת רמבמ\"ן) כי לא היה במדין.",
                "לא ימיש מתוך האהל: השכינה היתה מדברת עם משה בפתח האהל, אבל יהושע היה יושב בתוך האהל מבפנים (מוהר\"ר יא\"א).\n"
            ],
            [
                "ואתה לא הודעתני וגו': אם עמוד ענן או מה."
            ],
            [
                "דרָכֶךָ, בלא יו\"ד, הראוי דַרְכֶּךָ. כלומר הודיעני את כוונתיך ואיך תתנהג בהנהגת העם הזה, אם תבא שכינתך עמנו, אם לא; והכוונה לומר אם תתן לנו רשות להקים המשכן אם לא. כי אמנם פרשת תרומה ותצוה הכוללות מעשה המשכן נאמרו למשה מיד אחר מתן תורה בארבעים יום ראשונים, ומעשה העגל גרם עיכוב לעשיית המשכן, כי היו כנזופים מקום, ולא היה ה' רוצה להשרות שכינתו בקרבם, ומשה לא הגיד לעם צווי עשיית המשכן עד שנתפייס להם המקום, עיין רש\"י למעלה ל\"ג י\"א, ומלות לצוותו הכתובה באותו דבור היא משובשת, וצריך לומר לצוות או לצוותן, עיין פירושי להפטרת צו. והנה נתרצה ה' לשאלת משה, והשיב פני ילכו והניחותי לך, כלומר אני בעצמי אלך עמכם ואביא אתכם אל המנוחה ואל הנחלה, כלומר תעשו לי מקדש ואתהלך בקרבכם. וכששמע משה כך הוסיף לשאול אם אין פניך הולכים אל תעלנו מזה, כלומר מאחר שכבר נתפייסת לבא בקרבנו, אל תסיענו מכאן אפילו  מסע אחד בטרם יוקם המשכן."
            ],
            [
                "פני ילכו וגו': רש\"י, רשב\"ם וראב\"ע, וכן אנקלוס. והכוונה לדעתי שתעשו לי משכן, ומשה השיב ובקש שלא יסיעם ממקומם כלל בטרם יעשו המשכן, באופן שלא יסעו שום מסע בלי שתהיה שכינת ה' ביניהם."
            ],
            [],
            [],
            [],
            [
                "הראני נא את כבודך: לכרות לו ברית כמו שעשה לאברהם, והנה תנור עשן (רשב\"ם), וזה כדי שלא יגרום החטא הואיל והם עם קשה עורף, ולא אמר קחה לי,  מפני שעל ראש ההר לא היו בהמות ולא היה מותר שיעלו שם."
            ],
            [
                "אני אעביר כל טובי וגו': כל טובי כמו וכל טוב אדוניו בידו, טוב כל ארץ מצרים, ענינו דבר טוב ויקר, וכאן ענינו אעביר לפניך המראָה היותר יקרה שאפשר, ומכל מקום לא תחשוב שאכרות ברית לכסות על כל פשעים, כי אעפ\"י שאמרתי לך: גם את הדבר הזה אשר דברת אעשה, דע שלא אחון ולא ארחם אלא הראויים לכך, וזה אודיעך במה שאקרא בשם ה', שאפרש לך שמי ותארי, ובכן אחרי כריתת הברית הזאת אחון וארחם כפי מה שתגזורנה מדותי אשר אשמיעך.",
                "וקראתי בשם ה': אודיעך תארי, מדת רחמים ומדת הדין, לפיכך לא אחון כל חוטא אלא קצתם, קצתם אענוש. בשם נ\"ל סמוך, וכן למטה ל\"ד ה', אע\"פ שאין כן דעת בעלי הטעמים. קריאה בשם ה' האמורה כאן אין ענינה נבדל מכל שאר קריאה בשם, וראב\"ע חשב כי באברהם (ברא' י\"ב י\"ח) הכוונה שקרא בני אדם לעבודת ה', וזה אינו, שא\"כ היל\"ל לשם, לא בשם, אך האמת כי כל קריאה בשם אין ענינה קריאה (rufen), אלא הרמת קול, וטעם קרא בשם, הרים קולו בהזכרת שם פלוני, וזה לתת לו כבוד ולהגיד שבחו ומעלותיו, כמו הודו לה' קראו בשמו, וכן כאן לספר תאריו; ולפעמים הוא להודיע ולפרסם שאנו בוחרים בפלוני, כמו ראה קראתי בשם בצלאל (למעלה ל\"א ב'), קראתי בשמך לי אתה (ישעיה מ\"ג א').\n"
            ],
            [
                "ויאמר לא תוכל וגו': המראה אשר הבטחתיך להעביר לפניך, תראה אותה בעברה לפניך, אבל לא תוכל להסתכל בפניה, כי זה א\"א לטבע בן אדם מבלי שימות; וכל זה כדי שלא ילמדו בני אדם לעשות תמונה."
            ],
            [
                "אתי: בהר סיני יש מקום מוכשר לכך, כי יש שם נקרת הצור."
            ],
            [
                "ושכותי כפי עליך: כמו וסכתָֽ על הארון את הפרכת (למטה מ' ג'), תשים הפרכת למחיצה לפני הארון; וכן כאן אשים כפי כמחיצה לפניך, שלא תוכל לראות את פני. והנה שרש סכך וסוך ושכך ושוך לא היו מתחלתם אלא סך או שך, והונחו להורות הגנה אם מלמעלה אם מן הצד, ומזה מסך הוא מחיצה מן הצד, וסוכה שם לדירת עראי המגינה בין מלמעלה בין מן הצד, ומסוכה וּסְיָג הם מחיצה מן הצד, והנה הסוכה מתחלתה היתה כלה מעצים ומעשבים ובלא בנין אבנים, ואח\"כ התירו לעשותה בתוך הבית ולהשתמש בקירות הבית לדפנות הסוכה, ומאז והלאה אמרו סכך להוראת הכסוי בלבד, אבל בלשון מקרא סכך נופל על כל הגנה בין למעלה בין מן הצד, וע' רש\"י למטה ל\"ה י\"ב."
            ]
        ],
        [
            [],
            [],
            [],
            [],
            [
                "ויתיצב עמו שם: הענן עמד אצל משה, אבל ויעבור ה' איננו הענן אלא מראה אחרת אולי של אש.",
                "ויקרא בשם ה': הוא מה שהבטיחו וקראתי בשם ה' לפניך, והנה ויקרא בשם ה', הוא כלל, ואח\"כ ויעבור ה' על פניו הוא פרט; והנה גם למעלה וגם כאן נ\"ל כי בשם ראוי להיות בטעם משרת.\n"
            ],
            [
                "ה' - ה': הכוונה ה', ה' לבדו, הוא אל רחום וחנון, וטעם הכפל הוא דוקא ולא אחרים, וכן כי אני אני הוא ואין אלהים עמדי, וכן אנכי אנכי הוא מנחמכם. ואלו הן י\"ג מדות על דרך הפשט: 1. אל רחום, 2 חנון, 3 ארך אפים, 4 רב חסד, 5 רב אמת, 6 נוצר חסד לאלפים, 7 נושא עון ונקה לא ינקה, 8 נושא פשע ונקה לא ינקה, 9 נושא חטאה ונקה לא ינקה, 10 פוקד עון אבות על בנים, 11 פוקד עון אבות על בני בנים, 12 פוקד עון אבות על שלשים, 13 פוקד עון אבות על רבעים. והנה כשהתחיל לפרש מדותיו ית' אמר תחלה כי הוא אל, ובשם זה נכללו הנצחיות והגבורה והחכמה, שהן המדות שהיו גם הגוים מייחסים לכל אלוה; ואח\"כ פרט המדות הפרטיות לאלהי ישראל, והתחיל ברחום, והכוונה בו הרגשת החמלה והאהבה, וזה בכח, ואח\"כ חנון והכוונה בו הנטייה להיטיב בפעל למי שצריך, ואח\"כ ארך אפים, שאם יראה דבר נגד רצונו איננו נוח  לכעוס. ואח\"כ רב חסד שעושי רצונו הוא מרבה לאהוב אותם ולעשות עמהם חסד. ורב אמת, אחר שנעשה אוהב לאחד הוא נאמן לו ואמונתו רבה מאד, והוא נוצר חסדו גם לבניו עד אלפי דורות. ואם יחטא איש לו, הוא נושא עון ופשע וחטאה, אך נקה לא ינקה כי הוא פוקד עון אבות וגו'. והנה הכלל העולה מן המדות האלה שהוא אל חפץ להיטיב, וקשה לכעוס, ואעפ\"כ הוא ג\"כ מעניש החוטאים. והנה אעפ\"י שלפי הפשט אין שום הכרח שתהיינה המדות י\"ג, הנה חלוקה זה שאמרתי היא מתיישבת יפה לפי הפשט והא לך דעות אחרות בזה:",
                "י\"ג מדות",
                "I",
                "לדעת רבנו נסים ראש ישיבה במגלת סתרים (עיין תוספות ר\"ה י\"ז ע\"ב) 1 ה', 2 אל, 3 רחום, 4 חנון, 5 ארך אפים, 6 רב חסד, 7 אמת, 8 נוצר חסד, 9 לאלפים, 10 נושא עון, 11 ופשע, 12 וחטאה, 13 ונקה.",
                "II",
                "לדעת רבנו תם (שם) וראב\"ע ורמבמ\"ן ויש\"ר: 1 ה', 2 ה', 3 אל, 4 רחום, 5 חנון, 6 ארך אפים, 7 ורב חסד, 8 ואמת, 9 נוצר חסד לאלפים, 10 נושא עון, 11 ופשע, 12 וחטאה, 13 ונקה.",
                "III",
                "לדעת הגהה בתוספות: 1 ה', 2 אל, 3 רחום, 4 חנון, 5 ארך אפים לצדיקים, 6 ארך אפים לרשעים, 7 רב חסד, 8 ואמת, 9 נוצר חסד לאלפים, 10 נושא עון, 11 ופשע, 12 וחטאה, 13 ונקה.",
                "IV",
                "לדעת ס' החסידים סימן ר\"נ: 1 רחום, 2 חנון, 3 ארך אפים, 4 ורב חסד, 5 ואמת, 6 נוצר חסד לאלפים, 7 נושא עון, 8 ופשע, 9 וחטאה, 10 ונקה, 11 וסלחת לעוננו, 12 ולחטאתנו, 13 ונחלתנו.",
                "V",
                "לדעת דון יצחק: 1 ה', 2 ה', 3 אל, 4 רחום, 5 חנון, 6 ארך אפים, 7 ורב חסד, 8 ואמת, 9 נוצר חסד לאלפים, 10 נושא עון ושפשע וחטאה, 11 ונקה, 12 לא ינקה, 13 פוקד עון אבות.",
                "VI",
                "לדעת ר\"י עראמה: 1 ה', 2 ה', 3 אל, 4 רחום, 5 חנון, 6 ארך אפים, 7 רב חסד, 8 ואמת, 9 נוצר חסד לאלפים, 10 נושא עון, 11 ופשע, 12 וחטאה, 13 פוקד עון אבות.",
                "VII",
                "והרמב\"ם בס' פאר הדור סימן צ' אומר כי האמת שהשם הראשון אינו ממנין הי\"ג מדות, ואלו הן: 1 ה' או ה' ה', 2 אל, 3 רחום, 4 וחנון, 5 ארך אפים, 6 רב חסד, 7 ואמת, 8 נוצר חסד לאלפים, 9 נושא עון, 10 ופשע, 11 וחטאה, 12 ונקה, 13 לא ינקה.",
                "VIII",
                "ושלפי האנדלוסיים: שונקה לא ינקה מדה אחת היא, ויהיה פוקד עון אבות על בנים המדה הי\"ג.",
                "IX",
                "לדעת אח\"ם: 1 ה', 2 אל רחום, 3 חנון, 4 ארך אפים, 5 רב חסד, 6 ואמת, 7 נוצר חסד, 8 לאלפים, 9 נושא עון, 10 ופשע, 11 וחטאה, 12 ונקה לא ינקה, 13 פוקד עון אבות.",
                "X",
                "לדעת יא\"א: 1 אל רחום, 2 חנון, 3 ארך אפים, 4 רב חסד ואמת, 5 נוצר חסד לאלפים, 6 נושא עון, 7 נושא פשע, 8 נושא חטאה, 9 ונקה לא ינקה, 10, 11, 12, 13 פוקד עון אבות וגו'.",
                "XI",
                "(לדברי אח\"מ לדעת דון יצחק) 1 ה', 2 אל רחום, 3 וחנון, 4 ארך אפים, 5 רב חסד, 6 רב אמת, 7 נח\"ל, 8 נע\"וו, 9 ונקה לא ינקה, 10, 11, 12, 13 פוקד עון אבות וגו'.",
                "XII",
                "(לדברי אח\"ם על דעת ר\"ת) 1 ה', 2 ה', 3 אל רחום, 4 וחנון, 5 ארך אפים, 6 רב חסד, 7 רב אמת, 8 נח\"ל, 9 נושא עון, 10 ופשע, 11 וחטאה, 12 ונקה לא ינקה, 13 פוקד וכו'.\n"
            ],
            [],
            [],
            [
                "ילך נא אדני בקרבנו, כי עם קשה ערף הוא וסלחת: חזר משה ושאל שאלתו העיקרית, שהיא שתהיה שכינת ה' בקרב ישראל, כלומר שיתן להם רשות להקים המשכן, והעבודה תהיה מכפרת לחטאתם ולעוונותם, ואז כרת לו ברית, ולא הזכיר בכריתת הברית ענין הליכת שכינתו בקרבם, שכבר הבטיחו עליה (פני ילכו והניחותי לך), אבל הזכיר המעלה היותר גדולה שתמשך להם מהיות שכינתו בתוכם, והוא שיעשה להם אותות ומופתים, וזה טעם הנה אנכי כורת ברית נגד כל עמך אעשה נפלאות וגו':"
            ],
            [
                "וראה כל העם וגו': שיעורו וראה כל העם כי נורא הוא מעשה ה' (על דרך וירא אלהים את האור כי טוב), כלומר מה שאני עושה עמך."
            ],
            [],
            [
                "פן תכרות ברית: שיעורו אני ירא שיהיה כך וכך, כלו' אם תכרות להם ברית, אז יעבדו ע\"ז בארצך, ומעט מעט תתחתנו בהם ותעבדו ע\"ז; וזה פירוש למה שאמר למעלה דרך כלל פן יהיה למוקש בקרבך."
            ],
            [],
            [],
            [],
            [],
            [],
            [
                "אחר שהזהיר על עבודת האלילים חתם במה שיעשו לכבוד המקום."
            ],
            [
                "כל פטר רחם לי: באדם ובבהמה, והוא כלל שאחריו פרט.",
                "תזָכָר: בא כאן מקנה לשון נקבה, כלומר תהיה נזכרת, והטעם מצוה שתהיה נזכרת, אתה חייב להפריש ממנה הזכרים (וכן דעת ראב\"ע בביאורו הקצר) ואח\"כ פירש לא כל הזכרים, רק פטר רחם.",
                "תזכָר: הכף קמוצה להורות שהמלה מן השם זָכָר."
            ],
            [],
            [
                "בחריש ובקציר תשבות: אפילו בזמן החרישה והקצירה תשבות ביום השבת, כן תרגם רמבמ\"ן, וכן נכון, ויש מפרשים תשבות אפי' ממלאכות החרישה והקצירה, ולפי זה מֵחריש ומִקציר היל\"ל."
            ],
            [],
            [
                "יראה כל זכורך: הנכון יראה, עיין פירושי בישעיה א' י\"ב."
            ],
            [],
            [
                "זבח חג הפסח: אמוריו (רש\"י), ולמעלה (כ\"ג י\"ח) כתוב ולא ילין חלב חגי עד בקר, וכאן אנקלוס תרגם חֵלֶב, ואולי זבח כולל החלב והדם ששניהם זבים."
            ],
            [],
            [
                "על פי הדברים האלה: האמורים בפרשה זו מן הנני גורש מפניך (רשב\"ם)."
            ],
            [],
            [],
            [],
            [],
            [],
            [],
            [
                "לדבר אתו: שידבר ה' עמו, ע' סוף פרשת נשא."
            ],
            [
                "וראו בני ישראל את פני משה: כשהיה מדבר עם ישראל היה עומד בלא מסוה והיו רואים כי קרן עור פניו, וכשכלה לדבר והיה הולך בדרך לשוב לאהלו היה מתכסה בו."
            ]
        ],
        [
            [],
            [],
            [
                "לא תבערו אש: בעבור שהזכיר (למעלה י\"ב י\"ו) בחג המצות אך אשר יאכל לכל נפש הוא לבדו יעשה לכם, אמר עתה בשבת לא תבערו אש לאפות לחם ולבשל בשר, כי האש צורך לכל מאכל (ראב\"ע)"
            ],
            [],
            [],
            [],
            [],
            [],
            [],
            [],
            [],
            [],
            [],
            [],
            [],
            [],
            [],
            [],
            [],
            [],
            [],
            [
                "חח: כמו ושמתי חחי  באפיך (ישעיה ל\"ז כ\"ט).",
                "כומז: כמז בל' ערבי rei laxioris collection et compression ut in forman rotundam redigatur ודומה לו שרש כמס, ונראה שהיה הכומז תחת השדַים.\n"
            ]
        ],
        [
            [
                "ועשה בצלאל: ע' אוהב גר עמוד 81. ורש\"י במכות י\"ב הבין שאיננו ל' עבר, ולדעתו הוא ל' צווי, אך לפי זה היל\"ל וְיַעשה, אבל ועשה הוא עתיד אינדיקאטיף, והטעם יודע אני שהוא יעשה."
            ]
        ],
        [],
        [
            [],
            [],
            [],
            [],
            [],
            [],
            [],
            [
                "במראות הצובאות: נחשת המראות היה נחשת קלל וממורט יותר תשאר נחשת, לפיכך בחר לעשות ממנו הכיור (דון יצחק).",
                "הצבאות אשר צבאו: אולי הכוונה על דרך יבא לצבא צבא, לעבוד עבודה באהל מועד, וכן הלא צבא לאנוש עלי ארץ וכימי שכיר ימיו, זמן קבוע לעבוד עבודה ליום אחד או ליומים או לאיזה זמן שיהיה. והנה קצת הנשים קבעו לעצמן חק ללכת פתח אהל משה (שהיה נקרא אהל מועד, (למעלה ל\"ג ז'), ושם היו הכל מביאים תרומתם, עיין למעלה ל\"ו ג') לעשות מלאכה בתרומת הקדש, כגון לטוות את העזים או מלאכה אחרת, והן נתנו מראותיהן, וכן הצובאות דבני עלי (שמואל א' ב' כ\"ב) היו מביאות קרבן ומתעכבות שם יום אחד או יומים נעצרות לפני ה' (כאמור בדואג, שמואל א', כ\"א ח').\n"
            ],
            [],
            [],
            [],
            [],
            [],
            [],
            [],
            [],
            [],
            [],
            [],
            [],
            [
                "משכן העדות: מל' ארון העדות, ענין תורה, והמשכן כלו נקרא עם שם לוחות העדות וארון העדות, כי הם עיקר הקדושה. הלא תראה למעלה (כ\"ה) ויקחו לי תרומה, ועשו לי מקדש, ומיד ועשי ארון."
            ],
            [],
            [],
            [
                "הככר הוא ג' אלפים שקל."
            ]
        ],
        [
            [],
            [],
            [],
            [],
            [],
            [],
            [],
            [],
            [],
            [],
            [],
            [],
            [],
            [],
            [],
            [],
            [],
            [],
            [],
            [],
            [],
            [],
            [],
            [],
            [],
            [],
            [],
            [],
            [],
            [],
            [],
            [],
            [],
            [],
            [],
            [],
            [
                "נרות המערכה: נרות שלא היו להאיר כי לא היתה שום עבודה בלילה, אבל היו למערכה בלבד (דרך כבוד לבית), ורמבמ\"ן לא הבין והניח התבה בלא תרגום."
            ]
        ],
        [
            [],
            [],
            [
                "וסכת: ל' מסך, ולמטה כ\"א מבואר יותר וישם את פרכת המסך ויסך על ארון העדות."
            ],
            [],
            [],
            [],
            [],
            [],
            [],
            [],
            [],
            [],
            [],
            [],
            [],
            [],
            [],
            [],
            [],
            [],
            [],
            [],
            [],
            [],
            [],
            [],
            [
                "ויקטר עליו: ברש\"י כ\"י שבידי אהרן שחרית וערבית, וכן מצא גם הרמב\"ן, ואמר ולא ידעתי אם הוא ט\"ס (כלומר אי טעות רש\"י כי אמנם אין ספק שהעבודה היתה במשה) וע' ספר הזכרון."
            ],
            [],
            [],
            [],
            [],
            [],
            [],
            [],
            [],
            [],
            [],
            [
                "ואש תהיה לילה בו: בלילה היה אש בתוך הענן, הענן היה תמיד ביום ובלילה, אלא שבלילה היה אש בתוכו, ועיין במדבר ט' כ\"א."
            ]
        ]
    ],
    "sectionNames": [
        "Chapter",
        "Verse",
        "Comment"
    ]
}